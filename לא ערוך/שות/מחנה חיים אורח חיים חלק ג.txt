<h1>מחנה חיים אורח חיים חלק ג</h1>
סופר, חיים בן מרדכי אפרים פישל
<b>הקדמת</b> <b>המחבר</b>
יתברך המוחץ וישתבח הרופא אשר מחץ ורפא אותי כי זה כשנתים ימים אשר לוקתי מיד ד' בכפלים בעוה"ר ששני מחלאים הפוכות מתנגדות ברפואתם אחזו בי ונלאו חכמי רופאים לחקור לדעת מה יעשה בי דק זכות אבותי ורבותי ז"ל עמדה לי להקים אותי ולהעמידני על רגלי ואם אמנם לא ככחי אז כחי עתה הלא אוכל עוד לעשות לילות כימים וגם מרוב חולשה לא אוכל לדרוש ולחקור בעומק ההלכה כי מאוד שולטים כי מכאובים ויסורים גדולים לא עליכם כל בית ישראל בכל זאת הוא חסד גדול אשר אבוא על עיון ורעיון ומחשבה בתורת ד' אודה את ד' בכל לבבי ובכל נפשי על חלקי שאני מיושבי בהמ"ד ואומר ברוך אתה ד' למדני חקיך שהחייני והקימני לזמן הזה אני נותן הודאה על העבר ואתפלל על העתיד שיחזקני ויאמצני לתורה ועבודה ויצליח אותי לזקנה טובה אמן אמן.
ואספר איך אני בא היום להוציא מחברת הזאת כי איש אחד הי' בעיר פוטנאק ושמו ר' פנחס ווייס ז"ל איש ירא אלקים עוסק במצות שבין אדם למקום ובין אדם לחבירו פזר ונתן לאביונים ודלים ואלמנות ויתומים נודע בשערים שמו והעולה על גביהן אוהב תורה ומכבד התורה הוא הספיק בידי ולהוציא בדפוס ספרי מ"ח ח"ב על או"ח וא"ע ובשנה העבר נסע מביתו ונחלה ומת בז' תשרי בק"ק אורשא ופקד בצוואה שלו ליתן בידי לדפוס ספר והי' עכובים שונים ואחר סוכות העבר קבלתי מאלמנתו אשתו השנית שהיא תשמור צוואת בעלה מיד קבצתי המכתבים כתב ידי ונתתי אותם להעתיקם וגמרתי עם המדפיס ותל"י נעשה הכל בזריזות וגם המדפיס עסק באמונה מאוד ונגמר בכי טוב תל"י ח"ג על או"ח זכות התורה יגן על נשמת איש היקר והחשוב ר"פ ז"ל שיזכה לתענוגי רמים זכרו לא יסוף מעמו ושמו יהי' לברכה בקרב הארץ אמן ואמן.
ומדי דברי בו שנגמר ספרי בעזה"י לטובה אזהיר באזהרה גמורה שעלי לא יסמוך איש להלכה כי הגם שאני רב אבל אינני חבר שיש לחבר חזקה שאינו מוציא מתחת יד דבר שאינו מתוקן כאשר אמר הפיטן בשבת הגדול "קדמתי ליטול בסבר רשות מרב וחבר" כי רק על חבר יש לסמוך ולא על איש כמוני ובפרט כעת הזאת אשר לא יכולתי מחמת חולשה לחפש בספרים ולבדוק בסברות גם אפי' למקום שידי מגעת כי רפה ידים אנכי וגם להעמיק בסברה לבי בל עמי כבימי קדם וכשנים מלפנים.
ואני תפלה לד' שלא יצא דבר תקלה על ידי ולא אכשל בדבר הלכה ויהי' דברי אשר חננת אותי יהי' קרובים למרכז האמת ומה ששגיתי ברואה או שנעלם ממני דבר אשר הקדמני חובר חיבר אדם מלפני תעמיד לי רעים אהובים אשר יעמידני על האמת ועל הנעלם.
ואבוא היום בזכות אבותי ה"ה אבי אדמ"ו הצדיק מו"ה מרדכי אפרים הנקרא בפי כל ר' פישל סופר ז"ל בן הצדיק ר' זוסמן סופר ז"ל ואמי מורתי הצדקת לאה בת החשוב וירא אלקים מכבד התורה כבוד ר' יהודה לאשברין ז"ל זכרונם לברכה ובזכות רבותי גאוני ארץ ומוסדי דור ה"ה הגאון בעל חת"ם סופר והגאון בעל שערי תורה והגאון בעל אמרי א"ש זכרונם לברכה לפניך מלך מלכי המלכים הקב"ה ברוך הוא וברוך שמו וברוב כריעות וברוב השתחויות בתודה על העבר ובתפלה על העתיד שאזכר להפיץ מעיינותי חוצה במקהלות ישראל ובסגל חבורה למודי ד' בחריפות ואגדה כאשר עם לבבי אמן.
וזכור אזכיר שבר גדול אשר קראני על פי ד' שמתו על ר"ל חמשה בנות ובן אחד הילדה שרה והילדה רייזיל והילדה רבקה מלכה והילדה צירל בלומה וגם בתי הגדולה שהיתה נקראת על שם אמי לאה וגם בני הילד מאיר שלמה זכרונם לפני מכניע לבי לא עליכם עבדי ד' יקרה אתכם כאלה ולא מאלה וגם אותי ישמור ד' מכל צרה יגון ואנחה וישמחני כימות עניתני לבלה בטוב ימי לעולם אמן.
ושפתי לא אכלה עד שאני תפלה לד' שיגמור בעדי ללמוד וללמד לשמור ולעשות ולקיים כל דברי תורתיך ולא ימושו תורתיך ומצותך מפי ומפי זרעי ומפי זרע זרעי עד עולם אמן.
רבות בנות עשו חיל ואת עלית על כולנה היא זוגתי החכמה והצנועה הרבנית מ' בריינדיל תי' אשר היא עזרי מעם ד' וישלם לה פעלה בעוה"ז שתזכה צלה להיות עמי בהצלחה ונזכה יחד לגדל בנינו לתורה ועבודה והצלחה ותהיה משכורתה שלימה מעם ד' צבאות אלאחר זקנה ושיבה בעוה"ב אמן. בעזהי"ת
<b>פתיחה</b>
<b>אמרו</b> רבנן בטעמא בהבנת המשנה ברכות פרק ד' משנה ב' "רבי נחוניא בן הקנה הי' מתפלל בכניסתו לבית המדרש וביציאתו תפלה קצרה אמרו לו מה מקום לתפלה זו אמר להם בכניסתי אני מתפלל שלא תארע תקלה על ידי וביציאתי אני נותן הודיה על חלקי" וכתב הברטנורא וז"ל ושתי תפלות הללו בכניסתו לבהמ"ד וביציאתו חובה על כל איש ואיש לאומרו דהכי אמרי' בברייתא בכניסתו מה הוא אומר וביציאתו מהו אומר משמע דחובה למימרינהו עכ"ל וכתב התיו"ט בד"ה הי' מתפלל וז"ל מה הוא אומר ולא אמרו מה הי' אומר כדי שיהי' סיפור למה שהי' אומר רנבה"ק ואז יהי' רשות בידינו אבל אמר בכניסתו מה הוא אומר ר"ל כשנכנס לבהמ"ד מה חייב לומר רמב"ם עכ"ל ממנו נקח לדעת כי חובר חיבור יתפלל תפלה קצרה קודם שיכנס בתוך מקהלות למודי ד' לגלות דעתו והבנתו באמרות ד' אמרות טהורות שלא יארע תקלה על ידו ולא יכשל בדבר הלכה חלילה והיא חובה ומבלעדי תפלה זאת יתפלל שיזכה מד' שיכוננו שפתיו ויהי' עטו עט סופר שיאמר ראה זה חדש הוא יוצא מפי זקן שקנה חכמה בדורות מלפנים כי האותיות יגידו כי בתורת ד' שם רמז אין מספר חיות הנה וחיים הם למוצאיהם כאשר נרמז זה במאמר אשר אציג פה בעזה"י.
<b>רבה</b> קהלת פ' מה שהי' הוא שיהיה וז"ל יש דבר שיאמר ראה זה חדש הוא כתיב ויתן ד' אלי את שני לוחות האבנים כתובים באצבע אלקים ועליהם ככל הדברים אריב"ל עליהם ועליהם כל ככל דברים הדברים המצוה כל המצוה ללמדך שמקרא ומשנה הלכות תוספתות והגדות ומה שתלמיד ותיק עתיד להורות כבר הי' ונתן הלכה למשה מסיני מנין ממה שכתוב יש דבר שיאמר ראה זה חדש הוא והרי חבירו מוכיח עליו כבר הי' לעולמים ר' ברכי' בשם ר' חלבו לאחד שהיתה סלע צרורה בכנפיו ונפלה ממנו ליתן גדולה ממנה אין המקום מחזיק ליתן קטנה ממנה אינה מתמלא ליתן כיוצא בה המקום מתמלא כך שמעת תורה מפי ת"ח יהי' בעיניך כאלו שמעוה אזניך מהר סיני הוא שהנביא מקנתרן ואומר להם קרבו אלי שמעו זאת לא מראש בסתר דברתי מעת היותה שם אני אמרי ליה למה לא אמרת לן אמר להם שלא נבראו בי קינים ועכשיו שנבראו בי קינים ועתה ד' אלקים שלחני ורוחו עכ"ל והוא פלא גדול מאוד.
<b>עמוקה</b> מאוד מחשבתם כי כל דבר אשר יחודש בתורה צריכה להיות מקורה בשלטי גבורים אשר הי' מלפנים המחשבה אשר נבראת כעת צריכה להיות לה מקום מושב בתורת ראשונים אשר הי' בדור דור רק הי' חסירה תבלין ומטעמים וכעת השיג האיש האמת יעלה אור חדש ואותיות התורה יעידון ויגידון כי זה הרוח אשר בא בעצמות היבשות שהי' שוכבים עד עתה בלי דעת ובינה לא הי' בהם כעת יעמדון יחדיו חי וידברו לעצמן וזה כוונת ירושלמי פסחים פרק ו' כל תורה שאין לה בית אב אינה תורה עכ"ל אם אדם מחדש חדשות בתורה ולא ימצא לה מקום אשר שם יולבשו דבריו ויתגלה שהקדמונים וראשונים אשר הי' מלפנים דברו זאת בדעתם ומחשבתו הוא רק כמו שהבן הבא מכח האב אינה תורה אמיתית כי כל תורה צריך לבית אב הקודמים ואם לא ימצא לה בית אב להראות תורתו בתורת ההולכים לפניו בוודאי אינו תורה והבן זה כי כד דרכה של תורה שאחד מחדש הגוף ונעלם מעינינו שכלו ובינתו ודעתו יבוא אחד ויגלה טעמו ונמוקו וד' עשה נפלאות שעד שיבוא האיש אשר נפל לו חלקו בתורה הזאת המקום ההוא סתום ונסתר ולא שזפנה עין רואה לדעת להשכל התורה הזאת ומופת ע"ז כאשר יגיע העת שהאדם ההוא מגלה האמת גם האותיות מתרימות יעידו ויגידון זה כוונת התורה ולא שאר פירושים הנאמרים בה והגם שבני ענק ראינו שם אשר בחריפות ובקיאות הפליאו לעשות מעשה אומן התיבות והאותיות לא החזיקו הדברים וכן מה שפירש אחד בהבנת דין ההוא בפשטות השכל ג"כ לא היה התיבות והאותיות במלואותם ומי שזכה שישיג האמת עין בעין נראה שאין באותיות נפתל ועיקש כולך יפה ומום אין בך וזה חידתם איש דבר שיאמר ראה זה חדש הרי חבירו מוכיח עליו כבר הי' לעולמים" יש אחד שמחדש דבר ובא רעהו אשר כנפשו ומראה לו ומוכיח עליו שכבר רמז עליו קדמון וכעת נגלה כוונת הקדמון והמשילו משל "לאחד שהי' סלע צרור בכנפיו ונפלה ממנו ליתן גדולה ממנה אין המקום מחזיק ליתן קטנה אין המקום מתמלא" הכוונה מקדמונים ומראשונים נפלו מפיהם דבר שהוא יקר כסלע כמו בחכז"ל שספדו ר"ע "יש לי מעות ואין לי שולחני" אם נפרש במאמרם בו שכל גדול או דעת פשוט אין התיבות האותיות מחזיק והכוונה אמיתיות הוא מחזיק והי' נסתר מעיני כל גדולים עד שיגיע העת אשר הקב"ה רוצה לגלות אז בדעת חדרים ימלאו בהשכל וזה רמזו שהנביא אמר שנבראו עתה קינים בלבו והבן זה הרי מפורש יוצא כי אין חדש בתורה כי נתברכה בברכת בכל מכל כל הכל בה היא אשכולות כל חכמה ודעת ובינה והשכל ואשרי מי שיזכה שיגלה ד' עיניו לראות חלקו אשר נפלו לו בה בנעימים כי זה שכרו מכל עמלו.
<b>וטרם</b> שאבוא עם הספר בדבר הלכה אפתח פי לסדר גם דבר הגדה אשר לקטתי מכל פרשה דבר אחד בהבנת חכמי המדרש ובזכות אבותי ורבותי ז"ל אזכה על כל הנרמז שיהי' רעיוני ממלאות במלואותם תורת ראשונים ובינת הפוסקים ויהי' עבודתי מרוצה ומקובל בעיני אלקים ואדם להרבות חזון ולהגדיל תורה ויאדיר אמן.
<b>רבה</b> וירא וישכם אברהם בבקר ויקח לחם וחמת מים ויתן אל הגר וז"ל ביתו של אברהם אבינו וותרנין הי' דכתיב וישכם אברהם בבוקר עכ"ל והוא פלא גדול איך נרמז בזה וותרנות.
<b>נעמו</b> מדברותיהם כי נפלאת לו שהי' נחשב ישמעאל רק כעבד בכל זאת הי' ראוי ליתן לו הענקה על הדרך כאשר הורגל בבית אדוניו ולמה לא ניתן לו בשר ויין ושלחו בלחם ובמים רק אברהם אבינו הרגיל בני ביתו לחיות כבני עניים לאכול לחם לשתות מים להשביע הרעבון והצמא ולא להתעדן גופם בבשר ויין רבוי המותרות הגוף כפי' עקידה "ארץ אשר לא במסכנות תאכל בה לחם לא תחסר כל בה" סגולת ארץ הקדושה אם יש די לחם לפי הטף יחשוב שלא חסר מאומה והי' וותרן גדול לכל עוברים ושבים לשחוט בן בקר רך וטוב ושמעתי בשם מדרש שמואל לפרש המשנה "יהי ביתך פתוח לרווחה ויהי' עניים בני ביתך" דרכי בני אדם ליתן לבני ביתו ברווחה ולעניים יושיטו רק לחם ומים ואמרו חכז"ל נהפוך הוא מה שיעשה אדם לנהוג יהי' ביתך פתוח לרווחה ליתן לאורחים כל טוב ועשה זאת יהי' עניים בני ביתך לבניך תתן כעניים ולאורחים תתן כעשיר דפח"ח ואברהם אשר נטע אשל לכל עוברי דרכים הרגיל בני ביתו להיות ותרנים על מאכלים ומשקים לחיות חיי צער וכך דרכו של תורה פת במלח ומים במשורה והשאר נותנים לאורחים שוויתרו בני ביתו משלהם והי' דרך בני ביתו רק לאכול לחם ולשתות מים ומזה נתן לו על הדרך א"כ מדכתיב וישכם אברהם בבוקר לעשות בזריזות כאשר ראוי לעשות ולא נתן רק לחם ומים א"כ יודעין שבני ביתו של אברהם אבינו הי' וותרנים שכל בני ביתו הי' מורגלים לוותר על שלהם והבן.
<b>רבה</b> פ' חיי שרה פ' אלה ימי שני חיי אברהם וז"ל כתיב עוז והדר לבושה כל מתן שכרן של צדיקים מתוקן להם לעתיד לבוא ומראה להם הקב"ה עד שהם בעוה"ז מתן שכרן שהוא עתיד ליתן להם לע"ל ונפשן שבעה והם ישינים אמר ר"א משל לסעודה שעשתה אותה המלך וזימן את האורחים והראה להם מה שהם אוכלים ושותים ושבעה נפשן יישנו להם כך הקב"ה מראה להם לצדיקים עד שהם בעוה"ז מתן שכרן מה שהוא עתיד ליתן להם לע"ל והם ישינים שנאמר כי עתה שכבתי ואשקוט הוי בשעת סלוקן של צדיקים הקב"ה מראה להן מתן שכרן עכ"ל.
<b>עמוקה</b> המחשבה ברמיזתם שאין הצדיקים מבקשים שום שכר ועונג בעבודה רק להבין גדולות הבורא ולהשכיל בתורת ד' "עין לא ראתה אלקים זולתך" עין הצדיק לא רואה זולת ד' לבדו והבן וכ"ז שהנפש בגוף הוא עמל לנפשו ולא יודע אם השיג בנועם ד' ולא יבין באר היטיב אמרי ד' אשר יהנה מפיו ובעוה"ב אשר יגלה ד' תעלומות חכמות התורה אז דורשי ד' יבינו כל וימלאו עוז וחדוה על התורה והמצות אשר עסקו בעולם וישמחו על הטוב אשר בידם מאז ומקדם עד ששבעה מראות ולזה המשיל ר"א משל שלא לחשוב שהשכר יהי' דבר נפרד ומובדל אשר יקבלו על תורתן ועבודתן ונשא משל למלך שעשה סעודה והזמין אורחים והראה להם מה שהם אוכלים ושותים הכוונה שהם אוכלים ושותים ולא ידעו יוקר המאכלים והמשקים אז כאשר אוכלים ושותים מראה להם המלך יקר אותן מאכלים ומשקים שהמה מרוקחים מכל בשמי העולם רחוקים זה מזה מקצה ארץ עד קצה ארץ ואז יבינו נועם המאכלים וידעו היקר אשר עשה להן המלך וישבעו מאותו כבוד וישינים וכך בעוה"ז יש לנו גופי תורה וגופי מצות אשר עינינו לא יראה יקרם וטובם ולעתיד יגלה הקב"ה את אזנם וידעו כי יקרו מפנינים וכל חפצים לא ישווה בה אז מאותו יקר וכבוד וחסד אשר עשה ד' עמהם שנתן להם תורה כזאת הם ישבעו מרוב תענוג וישינים וזה שהקב"ה מראה להן בעת סלוקן מראות עליונות בינת התורה ויחפצו לבוא מיד להיכל ד' אשר הגה מפיו יצא ושם צדיקים יושבים ועטרותיהם בראשיהם ונהנים מזיו השכינה כחכז"ל "תוסף רוחם יגועון" בעת הסילוק יגדל השגה בתורה וחכמה וזה שישחק האדם ליום אחרון וע"ז אמר איוב "כי עתה" כמו שאני מבין עכשיו דרכי ד' "שכבתי" שהוא המיתה שנקרא שכיבה בלי רעש וסערות בלב נהפוך הוא "ואשקוט" בתענוג ושמחה כי מרוב שבעי ואישן כי שם יראה יה בארץ החיים, וזה התפלל דוד המלך ע"ה "אתהלך לפני אלקים בארצות החיים" שלא יהי' קשה לו הפרידה אז אחר שבעים שנים והבן ובזה יובן מאמר (רבה, כי תבא) מי שנכנס בבה"כ ובבהמ"ד בעוה"ז זוכה לכנוס בבה"כ ובבהמ"ד לע"ל שנאמר אשרי יושבי ביתך עוד יהללוך סלה עכ"ל הכוונה ששם יקבל השכר שיזכה לחזות בנועם הדבר של הכנסה בבה"כ ובבהמ"ד והבן.
<b>רבה</b> פ' תולדות והי' כאשר תריד וז"ל אר"י ב"ח אם ראית אחיך יעקב פורק עולו של תורה מעליו גוזר עליו שמדות ואתה שולט עליו הה"ד כי אתה אבינו כי את אברהם לא ידענו וישראל לא יכירנו ויצחק היכן היתה מי שהוא אומר לו גזור עליו שמדות את מתכיפו לאבות עכ"ל.
<b>נעימות</b> בשפתותיהם אם אמנם שגופי המצות לאו להנות נתנו שיתענג אדם ויתעדן בהם כי המצות נתנו לעול על צווארו (עיין ר"ה דף כ"ח) בכל זאת לב חכם יתענג ויתעדן במצות ד' כמו "נמצאו דבריך ואכלם" (ירמיה ס"ו) כי אין שמחה כשמחה של מצוה דוד אמר "מצות ד' ברה מאירת עינים" ואמר "מתוקים מדבש ונופת צופים" כי חיים הם למוצאיהם ולכל בשרו מרפא אבל הקב"ה מבקש עוד "ויראו כל עמי הארץ כי שם ד' נקרא עליך ויראו ממך" שיהי' כל יהודי ניכר בתהלוכותיו ובמלבושיו ובמדותיו כחכז"ל שבחו בזה ישראל שהי' מצויינים שם שלא שינו שמם ומלבושם ולשונם כאשר פי' אדמ"ו חת"ס ז"ל שהמן אמר ודתיהם שונות מכל עם שגילה שכלל יסוד אמונת ישראל הוא להיות שונות מכל העם רק להיות מצויינים משאר אומות עולם דפח"ח ודבר זה הוא עול גדול להמון בית ישראל וכאן הבן שואל אבי הלא נוכל לקיים התורה אם נהי' לבושים בדמות כל הגוים ונדבר בשפה אחת ויהי' נקרא שמינו כשם הגוים מה טעם יש בזה ובאמת מי שרוצה לדמות עצמו לעכו"ם סוף יהי' כעכו"ם כחכז"ל כך דרכו של יצה"ר היום אומר לו עשה כך ולמחר אומר לו עשה כך לבסוף אומר לו לך לעבוד ע"ז וזה שאמר לו יצחק לעשיו "והי' כאשר תריד" כאשר תראה שפורק מעצמו עולו של תורה לבד שחפץ להתדמות עצמו לכל הגוים שלא יהי' ניכר שהוא "יעקב איש תם יושב אהלים" כי הוא מבקש התדמות מיד גוזר עליו שמדות ואתה שולט עליו שישמע לך ולא ימסור נפשו על התורה עשיו ובני קטורה למלחמה כיון שראוי כתרו של יוסף תלוי בארונו של יעקב כולם נטלו כתריהן ותלאום בארונו של יעקב עכ"ל.
<b>האומות</b> שונאים לישראל בעבור הדת כאשר לא יראו בהם המידות טובות בישנים רחמנים גומ"ח נאמנים בדיבורם עושים ועוסקים באמונה הגם שעושים מצות ד' גדורים מעריות ופרושים מאכילות שקץ ועכבר וכדומה ישנאו אותם ואומרים עם ד' אלה ומארצו יצאו הלא בקרבם גזל ערמה וכזב גנבו ושמו בכליהם אך אם יראו בבני ישראל גם מידות טובות הנוגע לכל בני אדם יקרו בעיניהם לממלכת כהנים וגוי קדוש וישבחו אותם בכתר המידות טובות כמו צדיקים יושבים ועטרותיהם בראשיהם וזאת לא זאת שרק אצל איש ישראל אשר לבו תמים עם ד' במצות חוקיות נמצאו כל המידות טובות באמת כי האיש אשר לא יעבוד ד' הגם שאוחז במצות שכליות אינם עושים בשלימות אם ירעב ויתקצף יחלל גם מצות שכליות אשר בעת בעשרו קיים אותם אבל ירא ד' הוא מחזיק בתומתו גם אם דל הוא כאשר רמזו חכז"ל השם וכל כנויו מונחים בארון יראת ד' טהורה עבודת הבורא וגם כל כנויו המה המידות טובות רחום וחנון וכדומה כולם מונחין בארון בת"ח אשר דורש חוקי אלקים מס"ת המונח בארון גם המידות שבין אדם לחבירו טובים וקיימים רק בדרך התורה וצדק ויושר התורה לבד והבן ויוסף הורה לעולם המידות טובות בעבדות לא עשה נבלה עם אשת אדוניו וריחם על בני אדם בשנת הרעב ויכלכל יוסף כל מצרים עד שאמרו לו "החייתנו" והי' עבד נאמן לפרעה "וילקט יוסף את כל הכסף ויבא ביתה פרעה" וגם לא לקח נקם באחיו שאמר "התחת אלקים אני אתם חשבתם עלי רעה אלקים חשבה לטובה" כל המידות הטובות הי' בו וכיבד לאביו גם אחרי מותו שהוא תבנית תכלית לב טוב אדם כל אלה המה כתר יוסף תלוי בארונו של יעקב ע"י התורה אשר שמע מיעקב ביראת אלקים נכלל בו גם אהבת בני אדם ותלו כל כתריהם אשר להם על מעלות ומידות ארונו של יעקב שהוא קודש לד' והבן זה.
<b>רבה</b> פ' שמות וירא מלאך ד' אליו בלבת אש מתוך הסנה וז"ל שאל גוי אחד את ריב"ק מה ראה הקב"ה לדבר עם משה מתוך הסנה א"ל אלו מתוך חרוב או שקמה כך היית שואלני אלא להוציאך חלק אי אפשר אלא למה מתוך הסנה ללמדך שאין מקום פנוי בלא שכינה אפי' סנה עכ"ל.
<b>נמשל</b> הרשע המעיק ומיצר לבני אדם לקוץ "ובליעל כקוץ מנד" וכן אמרו חכז"ל רבה מגילת אסתר שאילנות לא נתנו עץ לתלות המן עליו רק הקוץ וז"ל אמר הקוץ אני קוץ והוא קוץ מכאוב נאה לקוץ לתלות על קוץ וקשר רשעים יחד באגודה ובעצה אחת נמשל לסנה שהוא חיבור וקשור קוצים הרבה וקשר רשעים בעצה אחת הוא יד ד' כי קשר אינו קשר של קיימין ואם המצא תמצא שהמה אגודים ותפוסים וקשורים יחד הוא אות כי המה שבט אפו מטה זעמו של הקב"ה כמו "כל פעל ד' למענהו גם רשע ליום רע" כי ד' הכינם לרדות בהם עולמו וכאשר אמר המלך "הבה נתחכמה" והסכימו בעצה אחת לרדות בבני ישראל בפרך הוא סימן שמיד ד' היתה זאת להם כמו "הפך לבם לשנוא עמו להתנכל בעבדיו" כי מאת ד' היתה זאת לב מלך ושרים ביד ד' לכל אשר יחפץ יטנו כך הפך ד' לב מלך וכל שריו וכל חכמיו ויועציו שכולם הסכימו במחשבה ועצה להתגולל ולהתנפל עליהם לקחת אותם לעבדים ולרדות בהם בפרך ולכן הראה ד' למשה הסנה בלבת אש ובתוכו מלאך ד' להראות לו כי הסנה אשר בוער באש ושלהבת לבער ולכלה מצידיו סביב לבני ישראל הוא הוא הי' עצת ד' מעמק חברון וזה השיבו ללמדך שאין מקום פנוי בלא שכינה אפי' סנה שלא ימצא בעולם קשר אמיץ בין בני בליעל להיצר להעולם חוץ אם מלאכי זעם ד' יעדנם ויקשרם יחד בקשר של קיימין ונרמז בפרשת הסנה "ויאמר משה אסורה נא ואראה את מראה הגדול הזה מדוע לא יבער הסנה" הש"י הראה לו פלא גדול כי טבע כל מלך אחרי כבר שפך חמתו על עם ולשון השנואים ששלהבו בער בם כבר נח ושקט רוגזו וירחם עליהם ויתן חיריות לנפשם וכאן ראה "הסנה בוער באש והסנה איננו אוכל" כמה מאות שנים עמדו בני ישראל בגלות במצרים והשנאה והמיאוס עומד במקומו נהפוך הוא השנאה גדלה בכל יום ויום והתמיה משה מה זה ועל מה זה הלא לא נראה מראה נוראה כזאת מעולם ובאמת מאת ד' היתה זאת כי המלך והשרים היה כלי זעמו של הקב"ה וגם הי' בשורש האיבה השנאה בשנאת הדת ואמונה אשר תעמוד דור אחר דור ועל כן "ויקרא אליו אלקים מתוך הסנה ויאמר משה משה ויאמר הנני ויאמר אליו אל תקרב הלם של נעליך מעל רגליך כי המקום אשר אתה עומד עליו אדמת קדש הוא" הזהיר לו שאל יפסיע פסיעה גסה כאדם ההולך עם מנעלים ברגליו שלא יחוש לדרוך על כל המונח בדרך אל תקרב הלם להרהר ולחקור להפליא בשכל האנושי על המראה הנפלאת הזאת דע "כי המקום אשר אתה עומד עליו אדמת קודש" ע"י אשר חזקתי לב פרעה לרדות בבני ישראל בפרך וגם אתה שתית ומצית כוס תרעלה להיות בורח אל ארץ אחרת ולהיות שם רועה צאן לילך במדבר חרב נתקדשת ועלית למדרגה גדולה שאתה מכבד המקום ולא המקום מכבד אותך "כי המקום אשר אתה עומד עליו" נתקדש על ידך להיות "אדמת קודש" כך העמדתי חבור רשעים ואגודה מלא קוצים הוא לפעול על ידם לעשות לי ממלכת כהנים וגוי קדוש מאתי היתה ואת שנתקיים השנאה ובעבור זה ראית שהסנה איננו אוכל והבן.
<b>ילקוט</b> פ' וארא פ' וידבר אלקים אל משה וידבר אליו אני ד' וז"ל זש"ה שמעו עמים ואדברה ישראל ואעידה בך אלקים אלקיך אנכי אר"פ הכהן אמר הקב"ה למשה בשביל שקראתי אותך אלקים שנאמר ראה נתתיך אלקים לפרעה אלקיך אני ולכך נאמר וידבר אלקים למשה עכ"ל.
<b>עמקו</b> מחשבותיהם כבחינת חוה"ב כפי קבלת הטובה אשר האדם מקבל מד' כך הוא שטר חובו אשר יצרך לשלם לד' בעבודות היראה לפניו כי האיש אשר מקבל מד' מעט מהטובות אין נפשו קשור ברוב עבודות ובעבור זאת הגדול בעם מקבל עונש ביתר שאת יותר מאחד העם דבריו נעמו וא"כ אפוא אחרי שלא קם עוד נביא כמשה אשר ידעו ד' פנים בפנים לקבל טובה גדולה שנעשה על פרעה כאלקים לשלוט עליו ועיין פ' עקידה מה תצעק אלי דבר אל בני ישראל ויסעו" שפי' הקב"ה מסר כל כח הטבע בידו וזה "ומטה אלקים בידי' כפי רצונו שולט בשמים וארץ ולכן אם אתה תדבר אל בני ישראל שיסעו יחלק מי הים ולמה תצעק אלי הלא הכל בידך דפח"ח ולכן אם חטא משה עונשו גדול מאוד יען שעלה על הסולם הצלחה גדולה להיות כמו
<b>ילקוט</b> יתרו פ' וכל העם רואים את הקולות וז"ל רבי יהודה אומר אדם מדבר עם חבירו הוא שומע רגש קולו אבל אינו רואה מאורו וישראל שמעו קול של הקב"ה וראו את הקול יוצא מפי הגבורה בברקים ורעמים שנאמר וכל העם רואים את הקולות עכ"ל.
<b>דבור</b> הוא מורה על קשות למדו חכז"ל מפסוק "דבר אדני ארץ אתנו קשות" ואם איש מדבר עם רעהו בקול ענות גבורה בחרון אף וכעס נקרא דבר כמו "המלך דבר רדה" ואם ידבר אדם עם חבירו בקול גדול והתכלית הוא להיטב לו בכל זאת השומע לא יוכל לראות מדבורו מאורו שיהי' דבורו מאיר לו להכיר הטוב כי לא נכנס באזניו וזה אדם מדבר עם חבירו שמדבר קשות עמו שייטב דרכו לטוב לו בכל זאת הוא שומע רגש קולו אבל אינו רואה מאורו מאור חבירו לא נגלה לו אבל ישראל שמעו קולו של הקב"ה וראו את הקול יוצא מפי הגבורה בפי שנים ברוחו בברקים שהבריק להם מאור השכל והדעת כמו שהברק מאיר עיני אדם באישון לילה "אם תאבו ושמעתם טוב הארץ תאכלו" ורעמים כמו שהרעם מרעיד לאדם מגודל סכנתו כך הוא סכנה להעובר פי ד' שהבינו מתוך קול ד' בכח שאם יאבו וישמעו טוב הארץ יאכלו כחכז"ל הככר והמקל ירדו כרוכים מן השמים אם ילכו בדרכי ד' הרי ככר לאכול ואם יסורו מדרכי ד' הרי מטה ללקות בו כי ראו והבינו בלבם את הנשמע וזה שסיימו דכתיב אוכל העם רואים את הקולות" שראו בעין שכלם והבינו את הדבר פנים בפנים והבן.
<b>רבה</b> משפטים על פ' ואלה המשפטים וז"ל הה"ד מגיד דבריו ליעקב אלו הדברות חוקיו ומשפטיו לישראל אלו המשפטים לפי שאין מידותיו של הקב"ה כמדת בשר ודם מורה לאחרים לעשות והוא אינו עושה כלום הקב"ה אינו כן מה שהוא עושה אומר לישראל לעשות ולשמור עכ"ל.
<b>עמוקה</b> מחשבותם כי מלך בו"ד גוזר גזירה שעבדיו ישמרו משפטיו אבל לא יעזור להם שיוכלו המה לעשות מה שציוה להם רק בכל כוחותיהם יצטרכו לעשות ובמצות ד' אמרו חכז"ל אלמלא הקב"ה עוזרו לא יוכל לו וכל עבודת הקודש בעבודת המצות הוא על ידי שאל יעקב בעזרו דוד אמר "בחנני ונסני" לא יכול לעמוד בנסיונו ואמר "ד' ברצונך העמדתי להררי עוז הסתרת פניך הייתי נבהל" ביקש מד' לנסות אותו כי האמין בלתי עזר ד' יכול ללחום נגד היצה"ר והסתיר ד' פניו ונפל ברשת היצר אשר הכין היצה"ר לפניו וא"כ אפוא הקב"ה עושה בכל אותו מצוה מה שמצוה לעשות הוא מסייע לעשות וזה רמזו על פסוק חקיו ומשפטיו לישראל שהקב"ה עוזר ופועל החוקים והמשפטים ויש להוסיף עוד בחקירת חכז"ל "מי הקדימני ואשלם" אין אדם עושה מזוזה עד שהקב"ה נותן לו בית ואין מוהל עד שיתן לו בן זכר וזה שהקב"ה עושה הכנה ואדם גומר ועושה וזה אמרו מה שהוא עושה מה שהקב"ה עושה בהסתר לעזור להם אומר לישראל לשמור ולעשות והבן.
<b>ילקוט</b> פ' תרומה וז"ל כל המצות כולן אין יוצא ידי חובתו אלא דרך גדילתו שנאמר עצי שטים עומדים עכ"ל.
<b>רמזו</b> לנו בזה שצריך אדם לעלות בעבודת ד' מלמטה למעלה מן הקל אל החמור בכל יום ויום יוסף אומץ ביראת ד' עד שיתחסד עם קונו בפרישות וחסידות ודביקות ולא לאחוז בראש שרביט הנזירות והחסידות טרם שנשרש אצלו שרש היראה כמאמר החכם בחובת הלבבות לא יקובל התוספת עד שיפרע החוב אבל האיש המהפך הדבר שאוחז בחסידות לעשות באיזה מצות לפנים משורת הדין ולא נזהר בעיקרי הדת הוא לובש אדרת שער למען כחש בעינים נראה פעולת הטבע הגם שארז בלבנון יגביה ראש עד לשמים בכל זאת הוטבע מטבע בבריאה שסמוך לארץ אילן עב כי הוא השורש וראשו למעלה דק עד מאד ועל ידי זה יקיים עדי עד אבל אם תהי' להפך שראשו יהי' עב ורגלו דק לא יעמוד כי ראשו כמשא כבד יכבדו על רגלו ויפול ולא יוסף לקום כך לא יעמוד התוספת עד שהוי נפרע החיוב וזה אמרו כל המצות כולן אין יוצא בו ידי חובתו אלא דרך גדילתן בחכז"ל בפרק אבות הטהרה מביא לידי פרישות שנאמר עצי שטים עומדים לבחור שילמדו מן הארץ עצי שטים להתחיל בקטן ובגדול יכלה והבן.
<b>רבה</b> תצוה פ' ואתה תצוה את בני ישראל וז"ל ה"ד זית רענן יפה פרי תואר קרא ד' שמך מה ראה ירמי' למשול ישראל לכזית אלא כל המשקין מתערבין זה בזה והשמן אינו מתערב אלא עומד כך ישראל אינו מתערב עם האומות שנאמר לא תתחתן בם עכ"ל.
<b>מה</b> טוב ומה נעים אשר הורו לנו בזה שהשמן אינו מתערב עם שאר משקין לא בא מחמת שטבע של המשקין עושה זאת שדוחים למעלה את השמן נהפוך הוא שהשמן מתנשא עצמו הגבה למעלה כאלו יאמר אני לא אתערב בכם כי שמן חלקו גבוה מעל גבוה עליכם כן הוא בנמשל בני ישראל מתנשאים עצמם לאמור מה שאנו אינם מתחתנים עמכם לא מחמת שהאומות לא מקבלים אותנו ודוחים להתערב עם ישראל כי יקוצו בם נהפוך הוא שגם אם האומות יחפצו להתערב עמנו יאמר נא ישראל לא נהי' לבשר אחד וזה רמזו כשם שהשמן הוא אינו מתערב עם השאר משקין אלא עומד בדד לפני עצמו כך ישראל אינם מתערבים עם האומות גם אם הגרם קרבות יחפצו שנצטווינו מפי הקב"ה לא תתחתן בהם והבן.
<b>רבה</b> כי תשא וידבר ד' אל משה לך רד וז"ל ר' תנחומא בר רבה פתח נשיאים ורוח וגשם אין בארך אפים יפותה קצין כמי שאומר ליתן מתנה לחבירו ואינו נותנה למה הוא דומה לנשיאים ורוח ולברקים שהם באים וגשמים אינם יורדין זה הי' דור המדבר כשהיו בסיני היו ס' רבוא של זקינים וכן של בחורים וכן של נערים וכן של נשים כיון שבאו לסיני וקבלו עליהם מלכותו של הקב"ה וענו כולם קול אחד ואמרו כל אשר דיבר ד' נעשה ונשמע הרי שהי' קול כיון שבאו למדבר עברו על הכל ושחתו מעשיהן כיון שראה הקב"ה כן אמר למשה לך רד כי שחת עמך ואין שחת אלא שחבלו מעשיהם כד"א שחת לו לא בניו מומם עכ"ל.
<b>חכמי</b> תורה דברו בזה לדעת הגם שדעות בני אדם משונים זה מזה כשם שפרצופיהן משונות עיין רש"י יפקוד ד' אלקי הרוחות איש על העדה בכל זאת כיון שהתל שהכל אליו פונים הוא החזקת התורה והעמדת היראה המה כאחים יחד ולא יהרוס הבנין כחכז"ל אלו מטמאים ואלו מטהרין דברי אלקים חיים אלו ואלו מחלוקת לש"ש סופה להתקיים אבל דרך רשעים וחטאים רבים המה הגם שמבחוץ יתאחדו אכל רבות מחשבות בפנים זה משונה מזה כל אחד פונה לעצמו ואין שלום לרשעים ואין חרצבות לחוטאים ואם רוח יבוא ביניהם יתמו החוטאים ורשעים עוד אינם כאשר שמעתי מפי אדמ"ו חת"ס ז"ל להבין המשנה איזה מחלוקה שהיא לשם שמים זו מחלוקת ב"ש וב"ה ואיזה מחלוקה שלא לש"ש זה מחלוקת קרח ועדתו והתפלא למה לא אמרו מחלוקת קרח ועדתו עם משה כמו שהזכירו ב"ש וב"ה כך הי' להזכיר קרח שחלק עם משה ואמר שפי' שנים ברוח חכמי המשנה שלא די שקרח כנגד משה הי' להם מחלוקה אלא קרח עם עדתו הי' להם מחלוקה מפנים כי דרך רשעים רבים לא ראי זה כראי זה לא רעה זה כרעה זה כל איש ואיש מקרח ועדתו הי' לו בלבו מחשבה אחרת הגם שמבחוץ הי' נראים כאגודה אחת מבפנים הי' נפרדים פנים מפנים שונים דפח"ח וזה במתן תורה שהי' אחדות בקול אחד הוא קול שהי' קול שהוא קשר אמיץ זה קול ענות גבורה ואין קול ענות חלושה אשר הוא לתכלית רק קול ענות שכל אחד פונה בלבו שזה אינו נחשב לקול אחד וזה רמזו של רבי תנחומא פתח ודרש שקישור וחיבור של פושעים ומורדים אינו חיבור קשר רשעים אינו מן המנין המה דומים לנשיאים ורוח אשר מחשך עין אדם אבל גשם אין שאין עושה פירות כך הוא קשר רשעים ומדמה דור המדבר כאשר באו לסיני והי' בהם ס' רבוא אנשים וס' רבוא נשים וכן ס' רבוא נערים וזקנים וכדומה וקבלו מלכות שמים עליהם ואמרו כל אשר דיבר ד' נעשה ונשמע זה הי' באמת בלב שלם הוא הי' קול קול לו וקול אליו להקב"ה כאיש אחד אבל כאשר חטאו הגם שהי' נראה שכל ישראל סר יחדיו נאלחו בכל זאת כאשר בא משה ועמד בשער המחנה לא קם ולא זע איש כנגדו כי קשר פושעים ובוגדים דומה רק לנשיאים ורוח וגשם אין כי כל אחד פונה לבצעו ורוח אחד אין בהם והבן.
<b>תנחומא</b> ויקהל פסוק ויאמר משה אל בני ישראל ראו קרא ד' בשם בצלאל וז"ל אר"מ על כל מצוה שאדם עושה מוסרין לו מלאך לשמרו עשה מצוה אחת מוסרין לו מלאך אחד עשה מצות הרבה מוסרין לו מלאכים הרבה לשמרו שנאמר כי מלאכיו יצוה לך לשמרך בכל דרכיך עכ"ל.
<b>לרוב</b> נגבלת המצוה בגבוליה שעשה אדם מצוה אחת שהניח תפילין או קנה אתרוג באלף זוז או שמר שבת ולא עשה משא ומתן אשר יוכל להרויח הנה שכרו אתו ופעולתו לפניו על זה אמרו ונאמן בעל מלאכתך שישלם לך שכר פעולתך כפי אשר פעל עם אל ישולם לו כי הקב"ה לא מקפח שכר מצוה אשר עשה ולפעמים יזכה אדם לעשות מצוה והיא גוררת מצוות רבות שנוסעים רבים יחד בעגלה מרכבות ברזל ויבושו רבים להניח תפילין או לאמור קדושה ויעמוד איש נגיד ושוע ויחשף זרועו להניח תפילין אז רבים ילמדו ממנו אם איש מפורסם עשיר כזה לא יבוש מפני המלעיגים למה אנו בושים ויניחו ג"כ תפילין ויתפללו בצבור קבלת עול מלכות שמים ק"ש ותפילה או איש נכבד ועשיר גדול ירד מהעגלה שחרד פן יבוא למקום חפצו חצי שעה בליל שבת על כן יעזוב מקומו וישאר בכפר על שבת הגם שמטרת חפצו להיות בעיר הגדולה אשר שם עסקיו ורבים ילמדו ממנו לעשות כן כי יאמרו בלבם אם האיש זה אשר עוזב מקומו ילין בכפר בעבור כבוד שבת מה נעשה אנחנו הלא דרכינו ללון בכפר וכדומה לאלף אשר ע"י שאדם עשה מצוה אחת גרר אחריו מאות ואלפים נפשות להיות זריזים במצות אז אין קץ לשכרו וזה רמזו כל מצוה שאדם עושה מוסרים לו מלאך אחד שכרו אתו ופעולתו לפניו אותו מצוה היא מלאך אחד מליץ טוב אשר יסובבוהו וישמרהו עשה מצות הרבה אם זכה שבפעולתו עשה מצות הרבה שכל רואה ושומע נשא קל וחומר בעצמו איך יהי' זריז במצוה א"כ בפעולתו עשה מצות הרבה מוסרים לו מלאכים הרבה לשמרו שכל המזכה את הרבים זכות רבים תלוי' בו שעל ידו צדק למדו יושבי תבל כולם נגררו אחריו ועל זה נאמר "כי מלאכיו יצוה לך לשמרך בכל דרכיך" שממצוה אחת זכה שמלאכים הרבה ישמרו אותו בכל דרכיו אבל הרבה מלאכים מהרבה מצות שעשה לא צריך ללמדנו שיזכה למלאכים רבים והבן זה.
<b>רבה</b> פ' פקודי אלה פקודי המשכן וז"ל אמר הקב"ה לישראל בשעה שעשיתם את העגל הכעסתם אותי באלה אלקיך עכשיו שעשיתם המשכן באלה אני מתרצה לכם הוי אלה פקודי המשכן.
<b>גדול</b> העצה אשר נתנו בזה להורות גבר במה יתרצה עבד אל אדוניו לתת פדיון נפשו זה לעומת זה כי המחשבה נותנת תכנית תבנית על המעשה אם חטא ישראל בעשיית העגל שהאמינו שיבוא להם מזון מצורת שור אשר שולט במדבר שור ולא הי' מחשבתם לסור מד' אל מוציאם ממצרים בעבור פת לחם מזון בר אשר יהי' לברות למו אז לא הי' חטאם גדול כל כך כי לא סרו מעצמו "כי שחה לעפר נפשם ודבקה לארץ בטנם" שבקשו אוכל למו ולא האמינו שיוכל אל לערוך שלחן במדבר אם לא יעבדו למזל כמו שאמרו לירמיה "מאז חדלנו לקטר למלאכת שמים והסך לה נסכים חסרנו כל" כי גדול הי' היצה"ר לע"ז אבל אם חטאו במחשבות שטעו בדעתם שכח שור הוציאם ממצרים ולא יד ד' פעל כל זאת כמו וימירו את כבודם בתבנית שור אוכל עשב" וא"כ אפוא כמו החיצוניות היה מעשה עבודה לאל אחר כן רעיונות הפנימיות וחטאם גדול מאוד וכן הוא בנדבת המשכן לא הי' להם פניה להראות עושרם ונדבות לבם לבקש תכלית או להיות מקום וועד מקום קיבוץ לראות וליראות כל העדה יחד רק היה מחשבתם במשכן להיות מקום קדוש לד' ותיבת אלה מורה שמראה עליו באצבע הוא הדבר באמת לא שיהי' החוץ והפנים שני דברים הפוכים וזה רמזו הגם שחטאו באלה בעגל שהי' פנימיות מחשבתם כמו החיצוניות נתרצה הקב"ה יען שעשו נם המשכן באלה כמו שנתתי מתחילה לעגל עד שנאמרו די וה"ה למשכן נדבו עד שנאמר די כן עשו תשובת המשקל חטאו באלה בעגל ועשו תשובה במשכן באלה והבן זה.
<b>רבה</b> ויקרא פ"ב ושחט את בן הבקר וז"ל ושחט בן הבקר ובאיל הוא אומר צפונה לפני ד' אמרו בשעה שעקד אברהם אבינו את יצחק בנו התקין הקב"ה ב' כבשים אחד של שחרית ואחד של ערבית וכל כך למה שבשעה שיהיה וישראל מקריבין תמיד ע"ג מזבח וקורין את המקרא הזה צפונה לפני ד' זוכר הקב"ה עקידת יצחק מעידני עלי את השמים ואת הארץ בין כותי ובין ישראל בין איש ובין אשה בין עבד ובין אמה קורין את המקרא הזה צפונה לפני ד' זוכר הקב"ה עקידת יצחק שנאמר צפונה לפני ה'.
<b>הכוונה</b> אברהם הפליא לעשות בעקידת בנו להראות עבודת ד' במסירות הנפש שאב יעקוד בנו היחיד לקרבן לרצון לפני ד' אבל הוצרך לילך מהלך ג' ימים עד שהגיע למקום ההוא בהר ד' יראה שאם יקריב אותו בישוב של בני אדם הי' נראה כמתגאה להראות צדקתו ויראתו וכן התקין הקב"ה לבניו תמיד של שחרית ותמיד של ערבית נרמז בו שפעמים בכל יום יהי' אומרים שמע ישראל במסירות הנפש לחשוב בלב להיות קרבן לפני ד' ולא יראה ממנו החוצה ולא יהי' כזרות ונפלאות ובשעה שישראל מקריבים תמיד ע"ג מזבח וקורין בו המקרא "צפונה לפני ד'" שהקב"ה הרואה המחשבות הוא יראה שנדמו בעיניו כאלו הוקרב הוא לקרבן לפני ד' אז הקב"ה זוכר העקידה אשר גם שם בחר להקריב איל תמורת יצחק כך עכשיו הוקרב התמיד תחת האדם כי הקב"ה רואה בצפון והסתום ואפי' כותי או עבד או אשה ואמה קורין מקרא זה צפונה לפני ד' שעובדים ד' צפונה הקב"ה זוכר להם עקידת יצחק העולה קודש קדשים שחיטתה בצפון יש עולה שהיא רק קודש אם ימסור נפשו לאחת מארבע מיתות בנגלה לעיני כל רואי שמש אבל יש צדיק שהוא יעמד חי ומקבל נסיונות רבות צרות גדולות אשר שחיטתו בצפון לא נגלה לשום בן אדם אשר יסבול בעד עבודת ד' וזה העולה קודש קדשים אם שחיטתה בצפון שלא ישזפה עין רואה אשר נשחט ונזרק דמו בכל יום ובכל ובכל שעה ובכל רגע והבן.
<b>רבה</b> צו ע"פ ואש המזבח תוקד בו וז"ל אמר ר"פ ואש המזבח תוקד עליו אין כתיב כאן אלא תוקד בו האש היה מתוקד בו עכ"ל.
<b>כלל</b> גדול ביראה האיש המוכיח בשער הוא המקריב הבריות לעבודת ד' ובשלהבת יה יכלה החטאים ועונות שרשעים עוד אינם "יתמו חטאים מן הארץ" א"כ אפוא המוכיח הוא כמזבח אשר על ידו יהי' כילוי הפשעים והמרידות ונעשה שלום בין ד' ובין בני ישראל וחפץ ד' מצליח בידו רק אם היטב חרה לו בקרבו על מורדי אור עוזבי תורה מפירי מצות שבוער בו אש ד' ולא יוכל שאת לראות בעמלם אם דברים הי' יוצאים מן הלב הם נכנסים ללב אבל אם תורתו ויראתו רק משפה ולחוץ אז לא יצליח כי תעו מבטן דברי כזב וזה רמזו אש המזבח תוקד עליו אין כתיב כאן שאם הבוער משפה ובקרבו לא יבער אש ד' עד שבכל לבו ישנא הרשע לא יפעל כלל אלא תוקד בו היראת שמים תוקד בו בקרבו שלבו ובשרו ירננו לאל חי אז הוא נעשה מזבח הקודש אשר יוקרב עליו החטאים ואשמות ונרצה לכפר לפני ד' והבן.
<b>רבה</b> פ' שמיני פ' י"ב ע"פ יין ושכר אל תשת וז"ל אר"י כל אותן שבעה שנים שבנה שלמה בהמק"ד לא שתה בהן יין כיון שבנאה ונשא בתי' בת פרעה אותה הלילה שתה יין והי' שם ב' בלוזמאות א' שמחה לבנין בהמק"ד ואחת שמחה לבת פרעה אמר הקב"ה של מי אקבל של אלו או של אלו באותו שעה עלה על דעתו להחריב את ירושלים דכתיב כי על אפי ועל חמתי היתה לי העיר הזאת א"ר הלל כזה שהוא עובר במקום המטונף ועוקם חטמו אר"ח פ' מיני ריקודין רקדה בת פרעה באותה הלילה והי' שלמה ישן עד ד' שעות ביום ומפתחות של בהמק"ד נתונים תחת ראשו ה"ה דתנן על תמיד של שחר שקרב בארבע שעות נכנסה אמו והוכיחתו וכו' עכ"ל.
<b>דעת</b> לנבון שנקל לאדם להתבודד שעה ושתים להסתכל באורח חיים למעלה לראות כי בהיר הוא בשחקים עד שיתדבקו מחשבותיו ורעיונותיו בעבותות קדושות בהרף עין יגביה עוף לעוף בנשמתו עם שרפי קודש אשר יכסו פני השכינה ובשעה הזאת לא יזכיר שהוא בן אדם ילוד אשה שהוא קרוץ מחומר אשר עינים לו על תאות בשריות וחמדות יצרי האיש ובא מחר אחר זמן אשר יבוא בחבורת אשר בטנם דבק לארץ ויתאוו תאוה כל היום שתוף וכנור חלול ויין משתיהם מסובבים מעולמות תופפות ותואר פניהם יזהרו על לבו ונפקד עליו רגשת איש חמודות לתור אחרי עיניו אשר זנים אחריהם ושכח רישו ולא יזכור כי יש עולם אשר הצדיקים יושבים ונהנים מזיו השכינה יבוא במים הזדונים ויפול בעמקי מצולה אדם כזה אינו בשמים ממעל ולא בארץ מתחת פעם ירים משה ידו וגבר אצלו אמונת ישראל ופעם ידי משה כבידים וגבר עמלק ראש היצר כמו "לאום מלאום יאמץ ורב יעבד צעיר" (חכז"ל) פעם יעבוד צעיר רב ופעם יעבוד רב לצעיר והבן אך כמדרגת משה רבינו שהי' "איש אלקים" ברגע אחת הי' איש וגם מלאך לא נפרדו זה מזה רגע אחת כי זה לעומת זה עשה אלקים מזה ומזה לא הניח ידו הוא מתנת אלקים כמו שאמר המלאך ליעקב "כי שרית עם אלקים ואנשים ותוכל" יעקב אחז תמיד לנהג הגוף עם חסרונותיו והנשמה במעלותיה יחד לא שיש עת וחפץ לכל פעם יגבר הגוף וחמדותיו ופעם יגבור הנפש ותשוקותיו רק באונו ואמיץ כחו שרה עם אלקים ואנשים זה "כי שרית עם אלקים ואנשים ותוכל" שלא נשאר ממנו פעם קול ענות גבורה לעוה"ז ופעם ענות חלושה לעוה"ב כי הי' נוחל שני עולמות יחד ושלמה לא שתה יין כל ז' שנים שבנה בהמק"ד שלא לחטוא חלילה בשום ציון ורעיון ומחשבה הצריך לבנין המקדש שיהי' קודש לשם ד' ובשעת חנוכו עשה לפלא גדול לערב שמחה בשמחה גודל שמחת הקדושה לפני ד' בשמחת הגוף לבת פרעה להרכיב יחד שיצמדו ולא יפרדו שיהי' ראש חמדת הגוף נקשר להיות קודש לד' שתה יין ואחז בפ' מיני רקודין ונתן מפתחות בית המקדש תחת ראשו להראות בשעת גודל תשוקת אש גופניות מונח תחת ראשו מפתחות בהמ"ק להיות אחוז וקשור ודבוק הקדושה והתאוה יחדיו צרור אהבה מפתחות בית המקדש שבו יבוא הצדיק בשער ד' המה בדעתו גם בעת אשר יתעלם באהבים אבל באמת לא קם עוד כמשה שיוכל ליקח בת יתרו ולבנות המשכון וגבר יד התאוה על הקדושה ועזב יראת ד' שנשים הטו לבבו ומחשבותיו להיות נכנע לבת פרעה וזה שישן עד ד' שעות ביום סוף זמנו שהוא ארבעים לבינה ולא הוקרב קרבן ד' בזמנו וד' אשר ידע זאת מראש לכן הי' העיר הזאת על אפו וחמתו והבן.
<b>רבה</b> תזריע וז"ל אחור וקדם צרתני ותשת עלי כפיך אר"י אם זכה אדם נוחל ב' עולמות עוה"ז ועוה"ב הה"ד אחור וקדם צרתני ואם לאו בא ליתן דין וחשבון שנאמר ותשת עלי כפיך דכתיב כפך מעלי הרחק עכ"ל.
<b>בהשכל</b> ודעת רמזו מוסר גדול על דרכי בני אדם שלימות עוה"ז אשר טוב אדם לנחול העולם הזה אם יסתכל אדם להביט לאחור שיסתכל שיש בני אדם אשר לא הגיעו עד כה אשר הוא השיג אם הוא עני בעניו יוכל להסתכל שיש גם אביון ביותר שתאב לכל כי חסר לו הכל ואם הוא דל בחכמה יביט שיש עוד רעהו אשר בינת אדם אין לו כלל ואם אין לו כבוד יתן ללבו שיש גם בזוי ושפל ממנו ויסתפק במעט אשר חנן לו אלקים ויסר מעצמו הקנאה ותאוה וכבוד אשר מוציאין את האדם מן העולם אך להשיג ולנחול עוה"ב צריך אדם להסתכל על מי שקדם לו במצות ובמע"ט בתורה ויראה ויקנאו בו כחכז"ל קנאת סופרים תרבה חכמה וזה רמז שאמר דוד "אחור וקדם צרתני" יצירת שלימות אדם פעם ישיג השלימות אם יביט לאחור ופעם יבוא השלימות אם יביט לקדם אם זכה יסתכל לאחור בעניני עוה"ז ויסתכל הצאן כדמות מלח שמטעים ומחזק לכל מאכל אשר יאכל והוא אינו מאכל בפני עצמו כלל רק בכח אשר מחזיק ומטעים המאכלים הוא נאכל עמהם כך הוא המלכות והכהונה אם תכלית המלך והכהן לכלכל העם במשפט להחזיק בידם בכל הכח אז בזכות העם יעמד המלך וגם הכהן ויתקיימו גם הם לעולם לכן כתיב במלכות וכהונה ברית מלח והבן זה ונוסף עוד רמז יותר כמו לא ימצא להיות מלח אם לא הזיק מקודם הארץ אשר בו יצמיח כח המלח כך רק אם המלך וכהן ממיתים עצמם על התורה ועבודה בעד העם כדמות מלח אז הוא כרית עולם וכן נתת קדושה לישראל לעולם עי"כ אם יהיה קדושים שימסרו נפשם בעד קדושת השם אז יעמדו בני ישראל לכבוד ולתפארת עד עולם כחכז"ל (ברכות י"ט) והבן.
<b>תנחומא</b> פ' אמור על פ' וידבר ד' משה שור או כשב או עז כי יולד וז"ל זש"ה צדקתך כהררי אל משפטיך תהום רבה אדם ובהמה תושיע ד' אמרו כנסת ישראל רבש"ע כאדם אנחנו כבהמה תושיענו לפי שאנחנו נמשכין אחריך כבהמה שנאמר משכינו אחריך נרוצה הביאנו המלך חדריו נגלה ונשמחה בך נזכירה דודיך מיין מישרים אהבוך להיכן נמשכין אחריך לגן עדן הה"ד ירוין מדשן ביתך ונחל עדניך תשקם עכ"ל.
<b>שפתותיהם</b> יזורו דעת כי הקב"ה אשר ברא האדם והבהמה ומושיע להם כמו "אדם ובהמה תושיע ד'" שזן ומכלכל אותם אבל לאדם יבוא מזונותיו ומאכליו ביגיעה ובעבודה זורע וקוצר וטוחן ואופה עד שיהי' לו לחם "בזעת אפך תאכל לחם" אבל לבהמה הארץ תתן מזונה לה בלי שתעמל בו כמו "ונתתי עשב בשדך לבהמתך" כי האדם אשר לו שכל ובינה ודעת לעשות במלאכת מחשבת צריך לעזור בעבודתו ואח"כ ישלח הקב"ה ברכה במעשה ידיו כמו "יברכך ד' בכל אשר תעשה" אבל הבהמה היא נפש בלא דעת על כץ הקב"ה מכין לה הכל כמו "יודע צדיק נפש בהמתו" וכן הדבר אם אדם בא בסכנה ועומד א' להושיע לו גם איש המסוכן בעצמו יעזור לו מעט שיותן יד להמושיע שיוכל להצילו אבל מי שחפץ להושיע לבהמה שהיא בסכנה צריך המושיע לעשות לה כל הישועה כי אין לה השכיל לדעת שגם היא תעזור לעצמה לגופה וצריך שיבוא לה הישועה כולה מהמציל ונהפוך הוא כי לפעמים צריך המציל לרדות בה בפרך שלא תמרוד בו בהצלתו ותילך במקום הסכנה כי טבע רוח הבהמה לילך במו אש בשלהבת ללהב יצא וצריך האדם להכותה שלא תלך באש ותשרף ובני ישראל מתפללים שד' ישלח עזרתו וישועתו כמו הישועה להבהמה על כי אין לה הבין שגם היא תעזור לעצמה צריך לבוא כל הישועה מהמציל כן יהי' ד' לנו לישועה בלי שאנחנו נעשה גם כן עזר כלל כי אנחנו לא נדע מה לעשות ולולא ד' עושה כל הישועה אנו הולכים בסכנה ח"ו ואם יפלא על מה ואיזה זכות נבקש כל כך מהקב"ה על זה יאמר נא ישראל מדה כנגד מדה לא בטלה גם אנחנו הולכים אחר ד' אלקינו בלי דעת והבין לשמור תורתו הגם שלא נדע תכלית והצלחה מזה נהפוך הוא עין בעין בראה שפעמים מביא לנו שמירת תורתינו הקדושה סכנה ובכל זאת אנו נמשכים אחריו כבהמה לילך מעצמינו בסכנה גדולה בעבור כבוד שמו הגדול וזה שרמזו לנו רבותינו ז"ל אמרו ישראל רבש"ע כי אדם אנחנו והי' מן היושר שאנחנו מעצמינו נעמוד על ישועתינו כדרך שבן אדם יתן יד ועזר למי שבא להצילו ולהושיעו בכל זאת אנו מבקשים פניך כבהמה תושיענו שיבוא כל הישועה ממך וגם לפעמים שתרדה בנו בפרך לכפות אותנו להישועה שלא נלך למקום הסכנה לפי שאנחנו נמשכים אחריך כבהמה אנו הולכים אחריך לשמור התורה והמצות הגם שנבוא על ידי זה לסכנה גדולה ומביאים על זה הפסוק "משכיני אחריך נרוצה" אנו צריכים מראשית להיות נמשכים ביד חזקה ואח"כ גבין הישועה ונרוץ אחריך ברצון הטוב והבן.
<b>ילקוט</b> בהר על פ' מזבח אבנים תעשה לי וז"ל תנא דבי רב ענן כל הקבור בארץ ישראל כאלו קבור תחת המזבח כתיב הכא מזבח אבנים תעשה לי וכתיב התם וכפר אדמתו עמו עכ"ל.
<b>קדושת</b> ישראל ניכר ונגלה בכל דבר הן בשמותם בדבורם במלבושיהם ובמנהגיהם ובמידותם לא הדלים ועניים ואביונים בלבד מצוינים אלא גם העשירים וקציני העם אשר זהב ופז להם יקרים בזה שהמה מצוינים בכל אלה לדעת כי המה יהודים עברים ישראלים "בני ציון היקרים המסולאים בפז" שכל רואיהם יכירו אותם כי הם זרע ברך ד' ועין בעין נראה שיבוש איש לדבר בלשון אחר או ללבוש בגדים אחרים ולנהוג במנהגים שונים מיתר העם אשר שוכן בקרבם אם הוא מאותו עם אבל כאשר בא יבוא איש מארץ נכריה אשר שם יש לשון אחר בגדים אחרים ומנהגים אחרים לא יבוש לאחוז כמנהג מדינתו להיות מצוין מיתר ההולכים על פני הארץ כי מי יכלום איש הבא מעם אחר ומנהג מולדתו ומדינתו בידו וגם מרבית העם לא יתפלאו עליו בו כי ידעו שהוא מארץ אחרת ואנחנו בני ישראל אשר מדינתינו הוא א"י שם לשון עבר ובגדים מצוינים בארבע כנפות ויתלו שני פיאות משני צדדי הפנים ושם הנשים יצניפו ראשיהן על כן מציב ציונים האלה להראות בנגלה גם אם נפזרנו בכל קצות הארץ לא נשכח שם אלקינו מדינתינו מנהגינו וכן ישראל ויהודי אמיתי אשר יזכור בכל אלה לעשות בכל מקום אשר ידרוך כף רגלו הוא אדמת קודש כי עיני ד' משוטטות בכל מקום בכל אפסי ארץ והגם שע"י שנתערב בגוים למד ממעשיהם וסר מתורת ד' חרבה בכ"ז הוא קבור בארץ ישראל שיקר בעיני ד' המות לחסידיו אשר לא בושו מלהגיד בכל מקום שהמה עמו אשר גרשו מנחלת ד' כשם הצדיקים אשר בעבור שלא לחלל שם ד' הקריבו עצמן על גבי מזבח להיות מן אלו הן הנשרפין על קדושת השם להיות עפר מן אדמה וזה כל הקבור בארץ ישראל שלא כיחד שהוא יהודי בא מעבר הים שהוא מן יתר הפליטה מעם ד' אשר הלכו בגולה הוא חשוב כאלו קבור תחת המזבח שהורם ממנו הדשן מן הקרבנות הנשרפין ושמו אצל המזבח ורמז ד' "מזבח אדמה תעשה לי" שאדם יכיר שגופו ראוי להיות מזבח אדמה שיושרף להיות עפר מן האדמה ושם כתיב וכפר אדמתו עמו שהנשאר בציון ונותר מירושלים קדוש יאמר לו אם לא ימצא בידו רק זאת שמראה לכל שהוא איש מציון נקרא קדוש והבן זה.
<b>ילקוט</b> בחוקותי פסוק ונתתי את פגריכם על פגרי גלוליכם וז"ל וכי מה הפגרים עושים אצל גלוליכם אלא כשהי' אליהו שוחה על תפוחי רעב מצא אדם אחד שתפוס ומוטל ברעב א"ל מאיזה משפחה אתה א"ל ממשפחת פלונית וכמה נשתיירו מכם א"ל אני א"ל תאמר דבר אחד ותחי' א"ל הן א"ל אמור שמע ישראל ד' אלקינו ד' אחד ותחי' צווח עליו הם כי לא בשם ד' לא למדני אבא כן מה הי' עושה נוטל יראתו ונתנה על לבו מחבקה ומנשקה עד שנבקע ונפל לארץ לכן נאמר ונתתי את פגריכם על פגרי גילוליכם עכ"ל (כ"ה בסנהדרין ס"ג ע"ב).
<b>שיחת</b> חולין של ת"ח צריך לימוד ק"ו אם יספרו ויקבעו לדורות בעט ברזל שיש מוסר לדורות ואספרה מוסר גדול ששמעתי מפי הקדוש אדמ"ו בעל חת"ס ז"ל שדרכו הי' להיות בסוף הקיץ על איזה שבועות בכפר אחד לשאוף רוח בריאות כי כן צוו עליו הרופאים ומשרתו שלח לפניו יום או ימים לקבוע לו בית מלונו בשכר ואירע ששכר השליח הדירה איש מעמי דארעא חדריו כלפי השוק והוא הבעה"ב הלך בחדר אחד מאחוריו כלפי החצר ויהי' היום באשר עבר אדמ"ו ז"ל בשוק שמעו אזניו מאחריו שבעלי בתים דוברים זה לזה כזה וכזה לא האמינו על הרב מפ"ב ונרתע מאוד וכל איבריו נזדעזעו ושב לביתו ואמר להבחור העומד לפניו לשורתו לך וסובב בשוק לדרוש ולחקור מה נשמע עלי ובא בחזרה בפנים זועפות וגזר עליו אדמ"ו ז"ל להגיד אשר נודע לו מפי השמועה ואמר אהה אדוני נודע לי שבעה"ב אשר אדוני מורי שוכן בביתו הוציא לישנא בישא בפומבי שראה קלות גדול מאת מורי רבן של יהודים מיד שלח אדמ"ו ז"ל אחרי הרב דשם שיבוא אצלו וכאשר בא השביע אדמ"ו ז"ל לבעה"ב להגיד לפני רבו מה ראה ואמר הבעה"ב לא אכחד מאדוני כי דברתי פתשגן הדברים הנ"ל לאמר כי עמדתי אחורי דלת והשגחתי לא עשה אדוני קידוש על יין בצהרים בשבת כאשר כל יהודים עושים מיד פתח אדמ"ו ז"ל ואמר "צדיק ד' בכל דרכיו" חכז"ל הזהירו לת"ח שלא לדור בשכונת עם הארץ ואני עברתי על דבריהם וקראני כזה שאיש בער מגודל סכלותו האמין שלא עשיתי כדין במה שקדשתי רק בשחרית אבל לא נחה דעתו עליו ואמר מה פשעי ומה חטאתי למה לא זכרתי באזהרות חכז"ל ונכשלתי ואחרי חקור הדבר ימים רבים נפל ברעיוניו שד' העלים ממנו באותו שעה דברי רבותינו כדי ללמדו דעת שעיקר קיום אמונת בית יעקב וקדושת בית ישראל הוא אם הבנים למדו יראת אלקים מאבותם כאשר העיר הרמב"ן כי ראש אמונת אומן הוא מפי אבות לבנים גילה לו ד' לראות קדושת ישראל שיאמינו יותר לאבות מרבנים כדברי הרמב"ן שאב צריך לספר באזני בניו כי לא יאמינו מה ששומעים מפי מנהיגים המה רבנים אם יש סתירה לקבלת אבותיהם ואלקים עשה בזה במ"ת חומה פן יקימו רשעים להשחית בית ישראל ויהפכו דברי אלקים חיים שלא יאמינו לו ולקחתי מוסר מע"ה הזה שראה איש כמוני רב מפ"ב זקן ויושב בישיבה שלא עושה כאשר עשה אביו לא חם על כבודי בעבור כבוד שמים לפי דעתו כאשר קיבל מאביו עכ"ד הקדושים ובדור הרע נהפוך הוא האבות אכלו בוסר שיני בנים תקהנה הבנים רואים כל דברים זרים וכל תועבות אביהם בעבודות ואז אם גם כל צרות וכל גזירות יבוא עליהם יאמרו לא נסיר מכאשר שמענו מאבותינו כי הכח נשאר בבני ישראל שלא לסור מאחרי אבותיהם וזה אשר רמזו במעשה שהשיב האדם לאליהו הנביא שמוסר נפש בעד ע"ז ולא יאמר שמע ישראל כי לא שמע מעולם שם ד' מפי אביו וכלל גדול שצריך מסירת הנפש לגדור גדר בעד שועלים מחבלים כרם ד' צבאות והבן.
<b>רבה</b> במדבר על פ' במדבר סיני וז"ל למה במדבר סיני אלא כל מי שאינו עושה עצמו כמדבר הפקר אינו יכול לקנות את התורה עכ"ל.
<b>הכוונה</b> יש הפקר יען שעדיין לא נראה מאדם אשר ישלח ידו ליקח אותו אבל אם יהי' נראה הכל ישלחו ידיהם אחריו שאם אלפי זהב וכסף ינוחו הפקר הוא יעץ שלא שזפם עין רואה ויש הפקר שהדבר נמאס ומתועב כלי אין חפץ בו הגם אם יראה לרב אדם בכל זאת לא ימצא איש שישלח ידו בו לאסוף אותו הביתה ונודע שגם מלפנים בעת שהתורה היתה יקרה בעיני הדור בכל זאת הי' נמצאים תלמידי חכמים גדולים בלי לחם ומזון וזאת הי' נחמתו של האיש שלא נודע שמו בישראל והי' תקוה שיבוא היום אשר יתראה לעיני כל רואי שמש יהי' טוב לו בזקנותו אבל בעת דור תהפוכות עם נבל ולא חכם שכל היותר מפורסם בתורה ויראה ישנאהו אותו ביתר שאת וכמעט אין תקוה לאדם הלומד תורת ד' בכל זאת צריך לקנות התורה בכל לבו כחכז"ל אל תעשה בתורה עטרה וגו' ולא די אם הוא הפקר יען שהוא מכוסה מעיני בני אדם שלא נודע ליושבי תבל נהפוך הוא גם אם כל יושבי תבל יכירו וידעו ממנה ובני אדם לא יבקש לנחול אותה וזה רמזו חכז"ל מי שאינו עושה עצמו כמדבר הפקר כאותו הפקר של מדבר שיודעים ממנה ובכל זאת לא נמצא איש להיות אדון לה לא תתקיים התורה אצלו שאם יראה תוחלתו נכזבה יפר התורה והבן.
<b>תנחומא</b> פ' נשא וז"ל ויהי ביום כלות משה זש"ה יש אדם שעמלו בחכמה ובדעת זה בצלאל שעשה את המשכן שכתוב בו ואמלא אותו רוח אלקים בחכמה ובתבונה ובדעת ולאדם שלא עמל בו יתן חלקו וזה משה שלא עמל בו ונקרא על שמו שנאמר ויהי ביום כלות משה ביום כלות בצלאל אין כתיב כאן אלא ביום כלות משה הוי ולאדם שלא עמל בו יתננו חלקו עכ"ל.
<b>דבש</b> וחלב תחת לשונם דרך למודי ד' שלא לחדש דבר בתורה רק כל עמלם להשכיל דברי דורות ראשונים להבין דברי תנאים ואמוראים ואח"כ דברי ראשונים ופוסקים דור דור שלפנים ואם השכילו וחקרו דבר חדש ישתוממו כי הם עמלו ויגעו מאוד עד שהבינו הדבר שוב הסתכלו וראו ראשונים רמזו כל זה במלות קצרות באותיות מעוטות בלי יגיעה דבה מזה יבינו על גדלות דראשונים עד שאמרו חכז"ל אם ראשונים כמלאכים אנו כבני אדם ובצלאל שהקב"ה מלאו בחכמה ובתבונה ובדעת ועמל מאוד עד שידע להראות אשר יעשה בישראל להקים משכן היכל ד' היכל ד' המה והביט כי משה לא הי' לו עמל כלל בהשקפה ראשונה הבין הכל והי' נקל לפניו לעשות וכאשר בצלאל עמל וטרח והשיג לדעת ראה כי משה רמז לו הכל במלות מעוטים ואותיות קצרות והשתומם על רוחב לבב משה וזה יש אדם שעמלו בחכמה ובדעת שעמל מאוד עד שהוציא כלי למעשה ואח"כ יראה שלא יעשה עצמו למחדש הדבר ויתן חלקו לאדם שלא עמל בו כלל שכל מה שהמציא ראה באיש שלא עמל בו שהי' נקל ברוחב דעתו של האיש ההוא שכל מה שעמל בצלאל וטרח בחכמה ובדעת לעשות נתן חלקו למשה שלא עמל כלל שראה עין בעין והכל נרמז בדברי משה רבו ולכן לא כתיב ביום כלות בצלאל אלא ביום כלות משה כי כל מה שבצלאל למד עצמו בעמל הי' גנוז וצפון בדברי משה רבו והבן זה מאוד.
<b>רבה</b> בהעלותך סוף הפ' ע"פ אספה לי שבעים איש וירדתי ודברתי עמך ואמר משל בפרדס ושומר ועל הנמשל כתבו וז"ל כך אמר הקב"ה למשה כשאמר לא אוכל אנכי לבדי לשאת אמר הקב"ה אני נתתי בך רוח לדעת לפרנס את בני ולא הייתי מבקש אחר כדי שתתיחד אתה באותה גדולה ואתה מבקש אחר תדע שמשלי אינן נוטלים כלום אלא ואצלתי מן הרוח אשר עליך עכ"ל.
<b>האירו</b> עינים כי שבעים פנים לתורה זה לעומת זה הפוכות הדיעות ומחשבות שונות ולכל רעיון והגיון יש זמן וחפץ לכל דבר כפי אשר יסכימו רוב דיעות של עדת אל כחכז"ל במדרש ע"פ אספה לי שבעים איש ד"א וכו' בעלי אסופות אלו סנהדרין וא"ת זה מתיר וזה אוסר זה פוסל וזה מכשיר זה מטמא וזה מטהר ר"א מחייב ור' יהושע פוטר ב"ש פוסלים וב"ה מכשירים למי נשמע אמר הקב"ה אעפ"כ כולם נתנו מרועה אחד עכ"ל והוא פלא עכ"פ איך יודעים למי ישמעו אם יפלא דבר בין דם לדם בין דין לדין דברי ריבות בשערים המצוינים בהלכה אך השבעים איש הסנהדרין עם הראש בית דין שהוא כנגד משה יבררו יחד הלכה והדבר יצא מפי הקב"ה אחרי רבים להטות גם יצא בת קול להלכה כמועטים כמו הלכה כר"א אמר ר"י אין משגיחין בבת קול כי באמת יש בתורה פנים בפנים שונים כולם ברורים ואמיתים שכולם מרועה אחד נתנו ואין שקר בפי לומדי ד' ח"ו ואחרי רבים להטות בענין הלכה כאופן מתוך אופנים רבים שהולד אל בית עולמו ולכן זה מטמא וזה מטהר זה אוסר וזה מתיר זה פוסל וזה מכשיר ואחרי רבים להטות לתחיה איזה מראה בהיר הוא כעת בשחקים ויהי' נקבע הלכה כמותו בעוה"ז והבן אם לא ברר משה אתו זקנים נשארו כל ישראל בהבנת התורה והמצות בדעת אחת ובמחשבה אחת וע"י שנתרבו זקנים נתרבו מחשבות והבדלת הדיעות בהבנת המצות והתורה אך סוף כל סוף כולם מכוונים אל תל תלפיות לעשות רצון קונם והביא כל אחד כפי הבנתו ומחשבת לבבו לפני ד' זה רמז לו הקב"ה דע שמשלי אין נוטלים כלום שכולם מכוונים לקיים תרי"ג מצות אשר פקד ד' רק בדמות והבנת קיומם הוא שכר שומר אשר משמר פרד"ס אלקים חיים כחכז"ל בנדרים (דף ל"ח) פלפול בתורה נתן הקב"ה רק למשה והוא בעין טובה נתן במתנה לישראל וזה אצלתי מן רוחך עליהם ויהי' שבעים פנים לתורה כיתות כיתות שונות יען כלל ישראל ילמדו משבעים איש ולא ממך בלבד והבן.
<b>ילקוט</b> פ' שלח ע"פ ואלה שמותם למטה ראובן וז"ל אר"י דבר זה מסורת בידינו מאבותינו מרגלים על שם מעשיהם נקראו ולא עלתה בידינו אלא אחד סתור בן מיכאל שסתר דבריו של הקב"ה ועשה עצמו מלך אר"י אף אנו נאמר נחבי בן ופסי שהחביא דבריו של הקדוש ברוך הוא ופסע על מדותיו של הקדוש ברוך הוא עכ"ל.
<b>באומר</b> מעט רמזו הרבה שיש שני מיני פושעים כת אחת אומרת התרי"ג מצות עם כל ענפיהם ראויה לדור דעה אשר ראתה שפחה בים מה שלא ראה יחזקאל הנביא כולם הי' נביאים אשר שכינה שרויה עליהם אנשי קודש נזירים ופרושים המה יוכלו לסבול התורה כזאת אשר מלאכי ד' נתאוו לה "תנה הודך על השמים" אבל שוכני בתי חומר יצירי תאוה ועבדי תשוקה אשר שחה לעפר נפשם ובטנם דבק לארץ שחקים גבהו מהם לא תצליח לפניהם כי תורה כזאת תבדיל את האיש מכל תענוגי גוף וחמדת בשר מכל אשר יצא מגפן התאוה מענבי התשוקה ואיזה הוא אשר יוכל לעמוד בה רמז "סתור בן מיכאל" שסתר דבריו של הקב"ה כי עשה בעצמו מך ונמוך שהוא זוחל ארץ תולעת ולא איש ובאלה סותר דבריו של הקב"ה וכת השנית אומרת מי שרוצה להתחסד יתר ויותר מאשר שיער הקב"ה כחכז"ל שאול הי' מרחם על אכזרים ונעשה אכזר על רחמנים כך יש אנשי מדע אשר אומרים "חתום תורה בלמודי" כעת אין די במעשים בלי רעיונות מאירות ומחשבות טהורות דולקות וצריך תורה ודת מלאים חכמה ודעת לא זבחי בהמות מחלב ודם וזה שרמזו נחבי בן ופסי וזה שהחביא דבריו של הקב"ה שהמה בהחבא הכל רמזים ולא נגלים לפני אנשי מדע ובזה פסע על שיעור ומידותיו של הקב"ה והבן זה.
<b>ילקוט</b> קרח פ' ויקח קרח וכו' וז"ל זש"ה אח נפשע מקרית עוז ומדיינים כבריח ארמון אח נפשע זה קרח שעמד כנגד משה ומרד וירד מכבוד שהי' בידו ואין נפשע אלא מרידה שנאמר מלך מואב פשע בי ואומר אז תפשע לבנה שפשע בתורה שהוא קרית עוזו של הקב"ה שנאמר ד' עוז לעמו יתן ומדיינים כבריח ארמון עשה דינם עם משה והעלה הארץ בריחיה בעדו עכ"ל.
<b>הטיבו</b> אשר רמזו בזה כי אם מעם הארץ יחטא נגד איש המנהיג אין מזה חילול השם כולם יודעים מקוצר הדעת חטא איש לאשמת העם כי סח עיניו מראות והמנהיג לא יתבע עלבונו מן ד' על איש החוטא כי ידע בנפשו כי הוא מעם המון לא בינת אדם לו אך אם הת"ח מורד ברבו מבקר מומין לחטוא כנגדו ותולה עצמו בדין ודת של תורה ויאמר בפני בוערים בעם שחטא המנהיג לעשות שלא כדין ושלא כדת אשר בו גדולת המנהיג תלוי הוא חטא כבד וגדול עונו מנשוא ולא יוכל המנהיג למחול על כבודו ומבקש עלבונו מיד שופט הארץ וזה רמזו "אח" הוא קרח שהי' חכם גדול בתורה "נפשע" הוא פשע יודע רבונו ערכו וגדלו של משה ומכווין למרוד בו וגם זאת פשעו ומרדותיו שתוקף "מקרית עוז" היא התורה שנקראה עז כמו "עז לעמו יתן" בתורת רבו להיות לו עמוד ברזל להשען בו לפני עם הארץ אז מדיינים הוא רבו העומד נגדו קשה כבריח ארמון שלא יוכל איש לבוא בו בארמון רק אם מאבד אותו ומשבר פושעים ומכניע זדים והבן.
<b>ילקוט</b> חקת ע"פ יען לא האמנתם בי אמר לו הקב"ה למשה לא הי' לך ללמוד ממה שאירע לך ברפידים שאמרת עוד מעט וסקלוני אמרתי לך למה אתה מקטרג את בני עבור לפני העם יעבור מטה זה שבידך ד"א אעבור לפניהם וראה שאין עושים לך כלום ד"א כאדם שעובר לפני התיבה ומתפלל על הרבים עכ"ל.
<b>כולם</b> שווין לטובה אשר רמזו לנו בזה המאמר לדעת טבע ב"י שגם אם נתמלאו עברה וזעם וקצף על המנהיג שלהם אם הוא יזכיר להם שהוא רועה נאמן הגם שהולך במקלו להטות את הצאן ויזכור אשר היטב עמהם מעודו עד היום ההוא אז ישראל קדושים הם וישובו לאיתנם להיות עבדים נאמנים לפניו וזה עבור לפני העם יעבור מטה זה שבידך תזכיר להם אשר עשית בו במטה אשר בידך טובות גדולות לפניהם מיד על מקומם יבואו בשלום וי"א גם זה לא צריך כי הגם שמרננים באהליהם ומרגיזים מכסאם כנגדו כנגד המנהיג אם הוא מראה להם שהוא לא יפחד כי לבו בטוח בהם שלא יעשו נבלה בישראל ישובו לאחור כי ישראל באמת זרע קדושים זרע אמונים ולא יעשו דבר רע למי שבוטח על ישרנותם וסומך על צדקתם וזה עבור לפניהם וראה שאין עושים לך כלום לא תדבר מאומה רק לא תפחד מהמונם אז ישובו מעצמן כאדם שעובר לפני התיבה ומתפלל על הרבים אם יראו שלבך דבוק בהם ותעמוד להתפלל עליהם ותאמר "יתמו חטאים" ולא יתמו חוטאים כי תצער עצמך על כי שטח עיניהם מראות הגם שלבם דבוק בד' כאשר יראו שאתה מוסר נפשך עליהם ירוצו אחריך כמו "משכני אחריך נרוצה" והבן זה.
<b>ילקוט</b> בלק ע"פ כנחלים נטיו וז"ל מה טיבו של נחלים אצל בתי כנסיות ובתי מדרשות אלא מה נחלים הללו בני אדם יורדים לתוכן כשהן טמאין וטובלין ועולין טהורין כך בתי כנסיות ובתי מדרשות בני אדם נכנסין לתוכן כשהן מלאים עונות ויוצאים מלאים מצות עכ"ל.
<b>הכוונה</b> כי בתי כנסיות ובתי מדרשות המה מקומות מיועדים לקדושה ומשם נלמוד כח הרבים למידות טובות וישרות כמו בבהכ"נ אין יחיד אומר קדוש רק בתוך עדה שלימה יתגדל ויתקדש שם ד' ונראה עין בעין שרבים אשר יתאחדו ישיגו שלימות נפשם וילמד כל אדם שגם להצלחות הגוף ע"י אהבת אדם לחבירו "איש את רעהו יעזורו ולאחיו יאמר חזק" יעלו כולם יחדיו בעשר מעלות למעלה ולמעלה ואם יתפרדו איש מעל רעהו כשם שלא יתקדשו ולא ישיגו שלימות הנפש כך לא ישיגו במופרד הצלחת הגוף רוח קמעה ישברם איש ואיש יתפרדו זה מעם זה ולא יוכלו לעמוד כחכז"ל בער לך צרת יחיד צרה צרת ציבור אינו צרה כי "הן אל כביר לא ימאס" כל כלי יוצר לא יצליח אם כל ישראל עדר אחד לבד כסימן של יעקב אבינו אם יתאחדו האבנים אז אין פסול בזרעו שלימות האחדות ואהבת קשור וחבור האחים הוא אין פסול בזרעו כי "חבור עצבים אפרים הנח לו" וגם ישובו הבנים לגבולם עד כי ד' יהי' עליהם להיות זרע ברוכי ד' וזה אמרם כשם שבני אדם נכנסין בנחלים טמאים וטובלים ועולים טהורין כך יפעלו בתי כנסיות ובתי מדרשות שבני אדם נכנסין לתוכן מלאים עונות ושם ילמדו כח הרבים בתפלה וכח הרבים בת"ת ויוצאים מלאים מצות והבן.
<b>ילקוט</b> פנחס ע"פ יפקוד ד' אלקי הרוחות וז"ל ר"י אומר קע"ה פרשיות בתורה השם קודם למשה וכאן משה קודם אל השם כביכול הקדים הקב"ה את משה משמו אמר הקב"ה כשהי' משה מבקש על ישראל הייתי מקדים שמי לשמו ועכשיו שהוא נפטר מן העולם בדין שאקדים שמו לשמי עכ"ל והוא פלא גדול מאוד.
<b>דבר</b> גדול רמזו בזה עבד ד' עובד ד' בכל לבבו ובכל נפשו בלי שיחשוב על פחד ד' שיולקה בשבט מוסד וגם לא בעבור תקות שכר ועוה"ב כי עובד מאהבה מגדולת ד' אשר לבו ובשרו ירננו אל אל חי מדבק נפשו הזכה באור העולמים כלהב הנר הדולק נמשך שלהבת שלו באבוקה גדולה האיש הזה דומה למקור עליון כמו שהקב"ה פועל גדולות בלי להוסיף שלימות בעצמו כפי' המורה "כל פעל ד' למענהו" לתועלת הנפעל ולא לתועלת הפועל דפח"ח וכן האיש ירא ד' שאין עובד לתועלת נפשו כלל רק לעשות רצון אביו שבשמים התל שהוא פונה אליו הוא לעשות נחת רוח ליוצרו והגם שד' לא יוסיף שלימות בעבודתו כיון שעלתה על רצונו להיות בן אדם עובד בכל כוחו לעשות רצונו ולא לטובת עצמו אז יעמוד הצדיק והקדוש הזה בשמו הטהור קודם שם ד' כי כל עבודתו למען ד' ולא בעבור עצמו שהוא בחינת שם ד' קודם לשם אדם יען שד' פועל הכל לתכלית אדם ולא בעבור שלימות עצמו רק כ"ז שהצדיק עומד חי ומבקש מד' עזר שיזכה לזכות רבים שהוא השואל ומבקש עור קודם שם ד' לשמו יען שהקב"ה עומד בבחינת אדון והוא עבדו שמבקש ממנו עזר הגם שאינו מבקש לתועלת עצמו בכל זאת הוא המבקש והשואל ישועה מד' אך בשעה שמת ולא ישאל שום דבר עוד לא בעוה"ז ולא לעוה"ב ומוסר נפשו על מזבח אהבה כל מעשיו לעשות נחת רוח לד' שמו קודם לשם ד' יען שעושה הכל להיות קודש לד' הדבר עמוק בעזה"י מאוד וכאן אשר משה התפלל שד' יפקוד מנהיג אחר איש על העדה והוא לא יהי' עוד מנהיג ישראל הוקדם שמו לשמו של הקב"ה וכתיב יפקוד ד' אלקי הרוחות והבן זה.
<b>תנחומא</b> מטות ע"פ החלצו מאתכם אנשים לצבא ויהי' על מדין וז"ל אנשים צדיקים להלן הוא אומר בחר לנו אנשים נמי צדיקים וכן בנפול תרדמה על האנשים עכ"ל.
<b>דבר</b> גדול רמזו בזה שאמרו חכז"ל כל צדיק וצדיק נכוה מחופתו של חבירו כאשר צדיק זה יבוא בבית רעהו רואה חבירו במעלה גבוה ממנו באהבת ד' בענף מסוג היראה הוא נכוה מחופתו של חבירו כי בנגלה עבדו שכם אחד ובסתר מחשבה ורעיון עלה חבירו בסולם מעלות הקודש גבוה מעל גבוה רק על כל צל דהימנותא הי' חופה מכוסה ומחופה שלא ישזפנה עין רואה ועל זה יש קנאת הנפש אשר יכוסה מחופתו של חבירו שאין שני צדיקים שווין בזה כחכז"ל "כי הולך אדם אל בית עולמו" שיש לכל צדיק וצדיק עולם שלו על כן הגם שכל צדיקים בתכלית אחד בכל זאת יש פנים מפנים שונים עד שנקראו אנשים בלשון רבים ולא בלשון יחיד כמו שבעים נפשי או אספה לי שבעים איש מזקני ישראל' כי בפעולה החיצוניות כולם שווין לטובה עובדי ד' והמה כנפש אחת וכולם ראוים לנבואה הוא "שבעים איש מזקני ישראל" אבל כאשר יבחר בהם משה ובני ישראל לצאת למלחמה שזכותם וצדקתם ילך לפניהם להצליח במלחמות ד' אז אי אפשר למצוא שבעים איש במדריגה אחת כתיב בחר לנו אנשים לשון רבים וכן בנבואה אין שני נביאים מתנבאים בסגנון אחד כתוב בנפול תרדמה על אנשים לשון רבים והבן.
<b>תנחומא</b> פ' מסעי וידבר ד' אל משה צו את בני ישראל וז"ל צו את בני ישראל כי אתם באים אל הארץ מלמד שהראה הקב"ה למשה כל מה שהי' ושעתיד להיות הראה לו שמשון עומד מדן וברק בן אבינועם מן נפתלי וכן כל דור ודור ושפטיו דור ודור ומנהיגיו דור ודור ורשעיו דור ודור וצדיקיו שנאמר זאת הארץ אשר נשבעתי וגו' עכ"ל.
<b>הכוונה</b> יש פנים מפנים שונים בכל דור ודור יש מנהיגים ושופטים רק יש דור כשר אשר מנהיגים קדושים והשופטים צדיקים ויש דור אשר גם המנהיגים לא טובים ושופטים לא ישרים שנוטים אחרי העם והראהו דבר פלא דור ודור ורשעיו כי מי שהי' נחשב לרשע בדור שלפנים הוא נחשב בדור הזה לצדיק ורשע בדור הזה הוא רשע עריץ רע לשמים ורע לבריות מבית ומבחוץ בכופר הכל דור ודור וצדיקיו מי שנחשב בדור הזה לצדיק הי' נחשב בדור שלפנים לרשע כי בדור לפנים הי' הצדיק איש יושב בתענית ירא וחרד על דבר ד' ובאותן מעט מצות ומעלות טובות אשר נחשב לצדיק בדור הזה הי' נחשב בדור שלפנים בחרצובות רשע והבן.
<b>ילקוט</b> פ' דברים ע"פ אלה הדברים וז"ל בסוף ארבעים שנה כשבא משה להוכיח את ישראל התחילו ישראל מהרהרין לומר תאמר שהוא בדעת כך בסוף שנה שהרגיש אמר להם חייכם שאיני אומר לכם דבר עד שאומר לכם באיזה מקום אני ואתם נתונים וכו' עכ"ל.
<b>הכוונה</b> באמת עיקר התוכחה בשעה שמנהיג מפריד עצמו מעמו כי אז הוא מדבר בלב שלם כי יודע אם לא עכשיו אימתי וגם אינו משחק או מדבר להכאיב כי הוא מפריד אלוף וגם לא ירא מפני איש "סוף דבר הכל נשמע את אלקים ירא ומצותיו שמור" אבל העולם יאמרו זה הוא חסרון דעת או אולת או כסילות מה לו לעורר מדנים ביום אשר יפריד עצמו מהם טוב מזה את והב בסופה לאמור "ועמך כולם צדיקים" אבל חכז"ל סדרו ועמך כולם צדיקים בראש פרק אבל בסוף פרק סדרו רצה הקב"ה לזכות את ישראל לפיכך הרבה להם תורה ומצות וזה רמזו שבני ישראל הי' מהרהרים אם משה בדעת מיושב לעשות כדת למה לו זה להיות כנרגן באחריתו להגיד תוכחה ומוסר היו לו להמשיך אותם בעבותות אהבה לאמור שאנו צדיקים קדושים וכדומה אז אמר משה אני איני אומר לכם דבר עד שאברר לעיניכם שאני מכבד ואוהב אתכם שלא אדבר בנגלה לפרט עונותיכם רק ארמז על המקומות וזה בין לבן וחצרות ודי זהב כמבואר ברש"י בפסוק א' מזה תדעו שאני בדעת ועושה בהשכל שרמז להם רמז אין מספר אבל נאמנו פצעי אוהב והבן.
<b>ילקוט</b> פ' ואתחנן וז"ל וצו את יהושע אין צווי אלא זירוז שנאמר ויקרא משה ליהושע ויאמר אליו לעיני כל ישראל חזק ואמץ חזק בתורה ואמו במע"ט כי הוא יעבור לפני העם הזה אם עובר לפניהם עוברים ואם לאו אינו עוברין עכ"ל.
<b>טוב</b> הדבר מאוד אשר רמזו בזה שמנהיג ישראל צריך ליטול חלק בראש בזריזות גדול להיות בראש לכל דבר שהוא יחזיק בתורה ויאמיץ במעשים טובים מראש ראשון ממנו יראו בני ישראל וכן יעשו גם הם "נאה דורש ונאה מקיים" "וירא ראשית לו כי שם חלקת מחוקק ספון ויתא ראשי עם צדקת ד' עשה ומשפטיו עם ישראל" ראשית כל דבר לתורה ועבודה ומעגל טוב וצדק הוא למנהיג כי שם חלקת מחוקק ספון זה כוחו ואונו שנשמע קולו בבואו אל הקודש אם הוא בראש ליתן חלקו בו ויתא ראשי עם שעי"ז ראשי העם באים עמו לעשות כמוהו ועל המון עם כיון שיראו צדקות ד' עשה הוא בעצמו יכול לפעול ומשפטיו עם ישראל אם צריך לדבר משפטים עמם יכול לשפוט שראו כי המנהיג צריך ליתן ידו בכל וזה רמזו שאין צו אלא זירוז שיבחר לנפשו להיות ראשית לו שהוא יתן בראשונה וזה הוא "ויאמר אליו לעיני כל ישראל חזק ואמץ" שכל ישראל יראו שהוא מחזיק בתורה ובמע"ט וזה "כי הוא יעבור לפני העם הזה" אם הוא עובר לפניהם בראש גם המה יעברון לפני ד' ואם הוא לא ילך בראש לכל דבר טוב לא יפעל באומר הדברים נאה דורש ואין נאה מקיים והבן.
<b>ילקוט</b> עקב וז"ל חייב אדם לברך בכל יום מאה ברכות ושאל הקב"ה מישראל שיתנו לו שני פסוקים בכל יום כל ימי חייהם ורצו בני ישראל וקבלו על עצמו כדי שיוסיפו על ק' ברכות ב' פסוקים בכל יום א' כנגד נעשה וא' כנגד נשמע ומאן אינהו ב' פסוקים ומקבלים דין מן דין ואמרין ונטלתני רוחא עכ"ל ומסיים שם ואומר סדר זה בשבתות ויו"ט במנחה ובימות החול ביוצר.
<b>הכוונה</b> דחיות איש ישראל הוא להיות תמיד כלי זמר להודות ולהלל על כל נשימה ונשימה כחכז"ל כל הנשמה תהלל יה ע"כ נשימה ונשימה חייב אדם להלל יה וכן הוא מטבע ברכות מחכז"ל על פתיחת עינים פוקח עורים ועל הנעלת רגלים אשר הכין מצעדי גבר על פישוט ידים מתיר אסורים כי תהלוכינו ומעשינו הכל מד' המכין מצעדי גבר ומכין כל צרכינו כפי' הרמב"ם "בכל דרכיך דעהו" וכן באכילה ושתיה ומסחר וקנין תמיד ד' לנגדינו לדעת כי הוא הנותן לנו כח לעשות חיל "ממך הכל ומידך נתנו לך" וזה הוא חותם תכנית אשר על לב כל איש ישראל תמיד והקב"ה מבקש עוד תהפוכות פעם נהי' כפתי יאמין לכל דבר לקבל מפי נביאיו וחכמיו קבלת עול מצות גם במה שהוא כנגד השכל כי נשוב אל לבנו הלא איש קדוש מדבר כחכז"ל על פ' "ויהי' אפרים כיונה פותה אין לב" אחכז"ל הקב"ה אומר אצלי כיונה פותה וכנגד האומות ערומים בדעת כשעלים ופעם אם יקים חלילה זקן ממרה או חולם חלום אשר יבקש להוסיף או לגרוע יסקלו הנביא ההוא וזה הוא הבחינה שישראל אמרו "נעשה ונשמע" פעם נעשה דבריו ומקבלים פקודיו כמים קרים על נפש עיפה ופעם נשמע לדבריו ונבחינם ולא נשמע והבן וזה אמר הקב"ה אני מבקש עוד ב' פסוקים פעם "ומקבלין דין מן דין" הוא הטיות אוזן ופעם "ונטלתי רוחא" בגבה רוח לשפוט על דבריו וזה הוא שאלת הקב"ה שנוסף על מאה ברכות אשר תופס צרור הודיות לד' על כל תהלוכי ופעולות אדם וכל הנאת מאכלים ומשקין והבן.
<b>ילקוט</b> פ' ראה פ' כי תשמע בקול ד' אלקיך וז"ל מכל אבקת רוכל זה יעקב מה עיסקה של אבקת רוכל יש בה כל דבר ואינה חסרה כלום אף יעקב לא חסר כלום כהנים עמדו ממנו לוים עמדו ממנו מלכים עמדו ממנו נביאים עמדו ממנו אר"י בר שלום א"כ אמר מכל קופת רוכל מהו אבקת לשון ויאבק איש עמו עכ"ל.
<b>כשושנת</b> העמקים שפתותיהם שהוא כבוד גדול לאומה אם כל אנשי שם גדלו ממנה שיהי' המלך ויועציו חכמיו ונבוניו יודעים הדת ומשפט ממנה וכן כהנים העובדים עבודת הקודש ולוים המשוררים העומדים לשרת ובנביאים אשר קרובים לד' היודעים להגיד אותיות לאחור הכל כאשר לכל ממנה הוא כבוד גדול כאשר אמר ישעיה "ממנה יתד ממנה פנה" שהכל ממנה ולא מאומה אחרת כמו מקרב אחיך תשים עליך מלך ולא תוכל לתת עליך איש נכרי אשר לא אחיך הוא" גם אם המצא תמצא בהאומות איש נבון וחכם ראוי למלכות לא תוכל לתת עליך מלך מהם הוא חסרון גדול אשר לא אחיך הוא וזה הוא חרפות האומות בימים ההם כמו "אשירה לד' כי גאה גאה" אבל מחשבות אדם הבל המה שיתגאה גם אם לא נאה עוד הגיאות כי רשת הגיאות פרושה לרגלי אדם וצריך להרחיק מאוד מגיאות כחכז"ל מאוד מאוד הוי שפל רוח עיין רמב"ם וזה חידות חכז"ל "ויכל אלקים ביום השביעי מלאכתו אשר עשה" הקב"ה שיודע העיתים ורגעים אין צריך להוסיף מחול אל הקודש אבל בן אדם שאינו יודע עיתים ורגעים צריך להוסיף מחול אל הקודש עכ"ל בן אדם לא יכול למדוד היטב לשער העת והרגע ובנקל יוכל להכשל בגיאות שלא בדין ובלא צדק וצריך להוסיף מחול אל הקודש להיות מאוד שפל רוח לעשות סיג וגדר לעצמו אבל הקב"ה היודע לשער הרגע והעת אין צריך הוספה מחול אל הקודש ויען שמשה בא לכלל כעם כאשר שאלו ב"י מים שהי' מורגל שבני ישראל ישאלו שלא כדת ולא הבחין כי גדול עינוי של הצמא והתנאה לשם שמים לאמור "שמעו נא המורים" ונענש בעונש מיתה וזה חידות חכז"ל קברו של משה נברא ערב שבת בין השמשות הכוונה בין השמשות הוא הרף עין אמרו חכז"ל אין אדם יוכל לשער בו רק הקב"ה לבד ואז כאשר התקדש משה וקנא לאלקים וטעה בהרף עין אשר לא יוכל אדם לשער שם גברא קברו הוא עונשו על שלא עשה גדר לעצמו במה שלא יוכל לעמוד בו ועכ"פ לעצמו לא התגאה רק לכבוד התורה שלמד ואת מחר סיני שת"ח צריך להתגאות לפעמים כחכז"ל שנתן התורה על הר ולא בעמק וזה ששאל להרים אם משה לא ראו המחשבה אם לא התגאה בעמו והשיבו ואמרו רק במתן תורה ראוהו למשה והבן. ספרי שם שאל לגהינם משה ראית אמר לו שמו שמעתי ואותו לא ראיתי.
<b>יש</b> מנהיג שמנהל מקהלות עמו עדת ד' שישים נגד עיני בני ישראל פחדים ועונשים אשר יביאו לאדם לגיהנם אבל לא יעמול להאיר עינים בתורה בשום שכל ודעת שיפקחו עיניהם ויבינו הן יראת ד' היא חכמה וסור מרע בינה" חכז"ל אמרו אין בונין בהמ"ק בלילה אלא ביום האדם אשר יבנה משכן ד' ע"י אוהל שכן באדם לא יהי' בונה בחושך לילה במורא ופחד של גיהנם אלא ביום להאיר אבוקת התורה שאם לומד לעדתו שאם יהי' ירא ד' יצליח בעסקיו ולא יהי' חולה בתוך ביתו וכדומה מן הבטחות בנקל הוא אם יוכל האיש להשיג ואת מן מעונן ומנחש ומכשף ילך אחריו או אם ההבטחות לא יבואו יסור מד' עשר מדריגות אחורנית ועל זה התפאר חזקי' "זכור אשר התהלכתי לפניך באמת" ואמרו חכז"ל שגנז ספר רפואות שהוא השריש התורה בישראל עד שהי' תינוקות בקיאות בטומאת וטהרות שהבינו בשום שכל דרכי נועם של התורה ולא שמרו המצות שהמה רפואות להצלחת הגוף ושמרו לכבוד שמים ולטהרת הנפש עשו המצות שלולא דברי התורה כבר הי' נשכחו כל המצות שעמדו בדורות מעוננים וקוסמים ועשו מופתים בשמים וארץ ולב בוערים אחריהם כחכז"ל כתב שמים חוזר למקומו שנאמר שנאמר התעיף עיניך בו ואיננו אותו התורה והדת האמונה אשר נכתב על לוח לבות בני אדם ע"י ניסים ונפלאות שהוא כתב שמים חיש מהרה נשכח כל המראות ובעבור זה אמרו חכז"ל הלוואי אותי עזבו ותורתי שמרו כי חלילה אם נשכח התורה ממילא נשכח כל היראה וע"ז אחכז"ל היום הזה נהיית לעם באו ב"י ואמרו הכהנים יתפסו התורה לעצמו יען שמשה נתן הס"ת לכהנים אז כרת משה ברית שכהנים ילמדו הספר לכל איש ואיש ואמר משה היום הזה נהיית לעם ב"י חששו אולי הכהנים ילמדו רק המעשים הנרצים בעיני ד' ולא יורו מאור התורה להעם לכן כרת משה ברית שהכהנים ילמדו התורה כי ת"ת כנגד כולם ואמרו במגילה גדולה ת"ת יותר מבנין בהמ"ק שהרי עזרא לא הניח רבו כדי לעלות לבנות בהמ"ק שרק ע"י תורה נעשה עיקר בנין בהמ"ק ומשה למד ולימד תורה ברבים תמיד עד שהחכים העם לדעת אמונה בלב ונפש וזה ששאל השטן לגהינם אולי למשה ראית פן יש להשטין שכל כלי אומנתו הי' להפחיד העם בגיהנם והשיב הגיהנם שמו שמעתי לפעמים צריך האדם לעשות פחד מעונשי ד' אבל אותו לא ראיתי שכלי אומנתו של משה הי' ללמוד וללמד להורות לפני העם בדעת ובבינה ולא לפתוח חלונות לתוך חושך והבן.
<b>ספרי</b> שם שאל למלאכי שרת משה לא ראיתם השיב אצל בני אדם הוא הלך להם אמרו ישראל אלקים הבין דרכו והוא ידע מקומו אלקים גנזו לחיי עוה"ב ולא ידע איש קבורתו.
<b>יסוד</b> גדול לעולם יהיה אדם ירא שמים בסתר הצדיק לא ידע בעצמו שהוא צדיק במחשבותיו יחשוב שהוא כאחד העם ונהפוך הוא שחושב שיש לכל אדם יתרון מעלות מאשר יש לו כחקירת חוה"ב לאיש צעיר יש גרעון בעבירות ולאיש זקן יש הוספות במצות ולבו של הצדיק נאנח שלא יוכל לשער בעצמו שימצא חן בעיני ד' זה הוא שורש עבודת ד' שהוא בלב וזה חידות חכז"ל גדולה ענוה מן חסידות שישעי' אמר רוח ד' עלי לבשר ענוים ולא אמר לבשר חסידים והוא פלא הכי לא יוכל להמצא בחסידים ענוים אך הוא הדבר הענוה פועל שיחשוב האיש שלא יצא ידי חובתו וחסידות הוה מי שמתחסד עם קונו יותר משה"ד וכל מי שחושב בלבו שהוא עובד להקב"ה יותר מחיובו הוא לא יצא ידי חובתו כחקירת תוה"ב לולא שיש לכם עבירה הייתי מתירא מגדולה שבעבירות והוא הגיאות וזה שגדולה מידת ענוה מי שלא מכיר ערכו ממי שמאמין שמתחסד עם קונו זה המעלה בעניוות כחידת חכז"ל תורה עקבה ענוה כתרה יראה והכל ממשה כי העקב הוא מגוף של אדם כך ענוה הוא מקדושת התורה אך מי שעושה ממנה כתר על ראשו הגם שהוא כתר אינו מן גוף האדם והעיקר התקרבות לד' להיות עזר ומגן לדלת העם ולא יבקש מהם עבודה יתר מכדת והבדילה הפרכת לכם בין הקדש ובין קדש הקדשים" שלא לבקש להיות כל העם כמלאכי עליון רק להבדיל בין קודש ובין קודש הקדשים מה שהוא רק להחמיר לאנשי קודש והבן וזה ששאל למלאכי שרת משה לא ראיתם פן הכביד משה העבודה על המון עם שיהי' כמלאכי שרת השיבו משה הוא אצל ב"א כי לא שכח מעולם שהוא בעצמו איש וב"א ולא ביקש לעשות מב"י מלאכים הלך אצל ישראל לדרוש ולחקור שם חטא כי הי' לו שונאים כחכז"ל שלא ספדו עליו כל בית ישראל והשיבו לו ב"י פני משה כפני חמה מאור פניו כביר עלינו כי אלקים הבין דרכו והוא ידע מקומו אבל לא עולה בו ח"ו אלקים גנזו לחיי עוה"ב שלא ידע איש קבורתו כפי' עקידה העון ופשע הוא קבורתו של אדם כחכז"ל אין מיתה בלא עון ולא ידע איש ישראל במשה עון ופשע שיהי' שם קבורתו דפח"ח זכות משה וזכות כל ת"ח שנקראים משה יעמוד לי ולזרעי ולזרע זרעי עד עולם להצליח לישב על התורה והעבודה ברחבת הלב אמן ואמן.
<b>מחנה</b> <b>חיים</b>
<b>סימן</b> <b>א</b> רב שלומים וכל טוב לאיש מפורסם בעולם כבוד הרב הגאון הצדיק ר' וואלף בער שענקעל נ"י מ"מ דק"ק טורנא יע"א:
<b>אחד"ש</b> אודיע כי קבלתי מכתבו אודות האיש הידוע עשיתי את שלי להשיב בעזה"י ואשר הציע שלשה קו' לפני אגלה דעתי בעזה"י.
<b>(</b><b>א</b><b>)</b> <b>הקשה</b> פר"מ נ"י וז"ל ואגב שלא לבוא לפני אדם גדול כמותו בלא ד"ת אכתוב לו מה שעלה כעת ברעיוני על דברי הגמ' דקאמר שאין לפרסם החוטאים שהרי לא חילוק הכתוב מקום בין עולה לחטאת דהא כ"ז הוא דווקא בעולת בהמה ובחטאת בהמה אבל בעולת עוף ובחטאת העוף חילוק הכתוב דעולת העוף נעשה למעלה וחטאת העוף למטה גם בבהמה עצמה יש חילוק דבשחיטה לא חילק הכ' מקום אבל בזריקה חילק הכתוב מקום דחטאת בהמה למעלה ועולת בהמה למטה עכ"ל.
<b>אודיע</b> להדר"ג נ"י דבר אשר הרהרתי ראיתי בתוס' סוטה דף ל"ב ע"ב בד"ה איהו דקא מכסף נפשיה שכ' וז"ל תימא הא אמר בשמעתא קמייתא דמנחות דף ג' דבין זכרים לנקבות לאו דעתייהו דאינשי עכ"ל ופלא בעיני למה המתין תוס' להקשות על התירץ הגמ' איהו דקא מכסיף נפשיה שבזה משני הש"ס קו' הלא ניכר בין חטאת לעולה שהלא חטאת נקבה ועולה זכר וע"כ דתורה לא חס שלא לבייש לעוברי עבירה וא"כ למה תקנו תפלה בלחש ומשני הגמ' דלא ניכר דאלי' מכסה הנקבות והקשה הגמ' תינח אם מביא כשבה אבל אם מביא שעירה אז ניכר הנקבות ע"ז מתרץ הגמ' האדם בעצמו גורם שיהי' ניכר שהוא איש שאין לו בושה דהא הי' יכול להביא כשבה ועל זה ציינו תוס' הקו' הלא לאו דעתייהו דאנשי להכיר בין זכר לנקבה וקשה למה לא ציינו תוס' קושייתם על קו' הגמ' מעיקרא שהקשה הגם שלא חילק הכתוב בין מקום שחיטת חטאת ועולה שלא לבייש הא נתבייש שהחטאת נקבה והי' לתוס' להקשות הא בין זכר לנקבה לאו אדעתייהו דאינשי והוא פלא גדול.
<b>ונ"ל</b> ליישב בעזה"י דלכאורה לפום רהיטא לא קשה קו' תוס' כלל דבמנחות דף ב' דמשני הגמ' על קו' אביי א"ל מעשי' מוכיחין דאמר ר"ש סברא היא דר"ש דרש טעמא דקרא מחשבה דלא מינכרא פסלה רחמנא מחשבה דמינכרא לא פסלה רחמנא וכתב רש"י שם וז"ל מחשבה דלא מינכרא אם מכזב ואם לא פסול רחמנא אבל מחשבה דמינכרא לכל שהוא מכזב לא הוה מחשבה עכ"ל היוצא מזה דדוקא אם מנכר לכל שהוא מכזב לא פסלה רחמנא אבל אם לא ניכר שהוא מכזב אע"פ שמחצה אנשים מכירים שהוא מכזב ומחצה אנשים אינם מכירים פסלה רחמנא כמובן וא"כ כדמשני הגמ' בדף ג' אלא בין זכרים לנקבות לא אדעתייהו דאינשי היינו שאין הכל נותנים ללב להכיר בין זכרים ובין נקבות וא"כ פוסל המחשבה ולא קשה אם הביא שעירה ושחט חטאת לשם עולה דתרצה דלאו כ"ע יודעין שהוא מכזב כמובן וזה ניחא שם אבל כאן בסוטה הי' קו' הגמ' כיון דעכ"פ מחצה עולם מכירים בין נקיבות לזכרים ואעפ"כ לא חס התורה על שלא לבייש את המביא החטאת שעירה דמי יודע מי יעבור אז דלמא מי שנותן דעתו לדעת שהוא נקבה ואעפ"כ לא כסה הקב"ה שיתבייש העובר עבירה וא"כ קשה למה תיקנו תפילה בלחש ולא קשה קו' התוס' וצ"ע.
<b>אמנם</b> האמת כן שתוס' ידעו שלא קשה קושייתם ולכן לא הקשה על קו' הגמ' מיד שהקשה הא איכא שחטאת נקבה ועולה זכר והמתינו על התירץ הגמ' בסוף דתירצו איהו דאיכסף נפשיה שהיה לו להביא כשבה ומדהביא שעירה נגלה שהוא איש שאין לו בושה וכיון דהוא לא חס על נפשיה גם התורה לא חסה עליו ע"ז הקשה דלמא הוא איש שיש לו בושה רק הלא אין כל אנשים נותנים דעתייהו בין זכרים לנקבות והוא מן אנשים שלא נתנו אדעתייהו שירגישו העולם והיה לו להקב"ה לחוס עליו שלא יתבייש הבעל עבירה ותי' התוס' דדווקא אם נשמע מפיו ששוחט חטאת לשם עולה לא יסתכלו ליתן לב לראות שהוא נקבה לדעת שהוא מכזב בדבורו אבל בסתמא כי הכא ודאי מרגישים בדבר שהוא נקבה וידוע שיתבייש ולא חס על עצמו להביא כשבה וע"כ דאין לו בושה אבל בתפילה תיקנו בלחש כי בסתם בני אדם יש לו בושה וחסו עליו ותיקנו שיתפלל כל אדם בלחש כנלענ"ד בעזה"י נכון וישר.
<b>כל</b> זה באתי רק לפתוח בד"ת ואודות הקו' של הדר"ג נ"י ידעתי שלא נסתר מעיניו דברי חכז"ל בגמרא במנחות דף ב' ודברי רמב"ם פ"ז מהל' מע"ק ואודות הבדל שבזריקה יש לומר כיון דראינו דתורה מקפדת במקום אשר תשחט החטאת תשחט העולה כיון כלפי שמיא ישיג תכלית הנרצה גם שם א"כ למדין עכ"פ אם אפשר להתפלל בלחש לא יתפלל בקול רם ובמקום שכלפי שמיא נגלה שהמקום הזריקה נבדל א"כ הוה אי אפשר וניחא ליה שיהיה לו כפרה כיון דאי אפשר בענין אחר ועכ"פ כיון שיוכל להיות תפילה בלחש ג"כ תקנו שיהיה תפילה בלחש שלא לבייש החוטאים המתוודים לפני הקב"ה ולמדין מן התורה שאמרה במקום אשר ישחט החטאת תשחט העולה דכיון דאפשר בכך מוטב שלא יתבייש המשיב ודוק (עוד עלה בדעתי כמו שחידש תוס' בסוטה דף ל"ב בד"ה ליכסף וליזל שדי אם נכסף בדבר אחד יעו"ש ה"ה בהיפוך שדי אם התורה חסה על החוטאים בד"א שבתחילתו במקום השחיטה לא יהיה הבדל הגם שאח"כ יהיה הבדל ניכר דבע"ז יהיה מבויש מתחילתו ובשאר חטאות לא יבויש מתחילתו ודוק).
<b>(</b><b>ב</b><b>)</b> עוד כ' פר"מ נ"י וז"ל גם קשה מגמ' דמגלה פ"ק שם מעשה יהודא נקרא ומתרגם מעשה עגל ראשון נקרא ומתרגם וקאמר בגמ' פשיטא ומתרץ ס"ד דניחש לכבודן של ישראל קמ"ל דכ"ש דניחא להו דלהוי להו כפרה הרי חזינן דניחא להוא לעוברי עבירה כשעשו תשובה דניחא להו להוי כפרה עכ"ל.
<b>נלע"ד</b> ליישב דאיסור ע"ז חמור מאוד אפי' אם הי' שוגג הוא חמור יען דכל שוגג הוא חצי מזיד דאלו הי' זהיר וזריז לא הי' בא לידי שוגג עיין רמב"ם פ"ה משגגות הל' ו' שביאר שאונס פטור מקרבן ושוגג חייב וכתב וז"ל שהשוגג הי' לו לבדוק ולדקדק ואלו בדק יפה יפה ודקדק בשאלות לא היה בא לידי שגגה ולפי שלא טרח בדרישה וחקירה ואח"כ יעשה צריך כפרה עכ"ל המתוק מדבש ואם כן אפי' שוגג דע"ז חמור מאוד עד שהחוטא מבקש שיתבייש בעוה"ז ויהי' לו כפרה על שמעל בגבוה מעל גבוה באנכי ולא יהי' לך מפי הגבורה שמענו בודאי הי' לו לבדוק ולדקדק יפה יפה וכן מבואר בסוטה דף ל"ב דהקשה הגמ' חטאת דע"ז דלא סגי דלאו שעירה מאי איכא למימר ומשני התם ניכסף וניזל כי הכי דנכפרי ליה וכתב רש"י בד"ה התם וז"ל הטיל עליו הכתוב שיתבייש שתהי' לו כפרה מעונש גדול כזה עכ"ל רמז רש"י דהתורה בחרה לשוגג דע"ז חטאת שעירה דאין לו אליה לכסות כדי שיתבייש וישיג כפרה מעונש גדול כזה שעבד ע"ז וע"י אץ ברגלים גם נפש בלא דעת לא טוב וכיון שבא אדם לידי שוגג בע"ז צריך דווקא בושה ברבים ודוק.
<b>וא"כ</b> אפוא בוודאי אם חטאו העם חטאה גדולה במזיד ועשו עגל זהב הקב"ה אמר ביום פקדי ופקדתי שאמרו חכז"ל שבכל גזירות יש בו חלק מעונש גדול דעגל ורמב"ן בנמוקי חומש פ' כי תשא על פסוק ועתה כתב בסוף וז"ל כי ביום פקדו ופקדתי עליהם חטאתם אפקוד אותי עליהם אחרי בואם אל הארץ וזה רמז לעת הגלות ממנה או למה שאמרו רבותינו שאין לך פורעניות שאין בה אונקי מעון העגל עכ"ל א"כ בודאי ניחא מה שאמרו במגילה מה דתימא שלא לתרגם מפני כבודן של ישראל קמ"ל דניחו להו להיות להם כפרה על עון ע"ז שהוא חטא גדול מאוד דהא כל הדורות צריכין כפרה מחטא העגל שהוא עון ע"ז במזיד אם בשוגג ע"ז ניחא ליה לאדם מכ"ש בע"ז במזיד ודוק.
<b>ובזה</b> יש ליישב שני קו' טו"א שם במגילה שאמרו מעשה ראובן נקרא ולא מתורגם מפני כבודו של ראובן והקשה הנ"ל נימא דמתרגם דניחא ליה שתהי' ליה כפרה כמו שאמרו אח"כ במעשה העגל דמתורגם מהאי טעמא ועוד הקשה דגמ' אמר מעשה תמר מתורגם ופריך הגמ' פשיטא ומשני מה דתימא ניחש לכבודו של יהודה קמ"ל שבחיה הוא דאודי משמע אי לאו שבה הוא לו לא הי' מתרגם וקשה אמאי הא ניחא ליה בכפרה יעויין שם.
<b>ולפמ"ש</b> לק"מ דדוקא בעגל דהוא חטא גדול עון ע"ז אז ניחא להו שישיגו כפרה אבל במעשה ראובן ויהודה הוה רק תאוות בשר ולא שמעלו באנכי ולא יהי' לך מפי גבורה שמענו אז לא אמרי' ניחא ליה לאדם שיתבייש בעבור שישיג כפרה ודוק.
<b>ועוד</b> נ"ל על גוף הקו' דשאני בחטא העגל דהוה חטא צבור וכל זרע יעקב המה בכלל החוטאים א"כ ניחו ליה להכלל שיתביישו יחדיו כדי שיהי' להם כפרה אבל בעבירות יחיד אז גדולה הבושה שיחיד פרש מהצבור לחטוא אז לא מבקש שהוא לבדו יהי' חוטא נתבייש עומד בתוך אחיו טהורים וכשירים ולכן גם המתפלל והוא באחד בעון שלו לא יריע בקול גבוה שלא יתבייש בחטאו ודוק (ועיין בתוס' שם במגילה).
<b>(</b><b>ג</b><b>)</b> עוד הקשה פר"מ נ"י על התויו"ט בפ"ד דמגילה משנה י' בד"ה מעשה דוד דמפרש להרמב"ם מעשה דוד עם בת שבע מתורגם דכשם דאמרו בגמ' שבחיה הוא דאודי הה"ד כן בדוד שבחיה הוא דהא הודה על חטאתו והקשה כבודו נ"י וז"ל לכאורה קשה מדברי מגמ' יומא דקאמרו שני פרנסים עמדו לישראל משה ודוד דוד אמר לא יכתב סרחוני הרי חזינן דלא ניחא לדוד בשבח כזאת עכ"ל.
<b>לפום</b> רהיטא אמינא דוד ביקש שלא יכתב סרחונו כלל רק ועשה תשובה ויקבל יסורים ובדורות אחרונים לא יוודע כלל שחטא אבל אם כבר נכתב ונודע שחטא ניחא ליה שיתורגם דהא אודי והוי ליה שבח שיוודע גם להמון עם שהודה ולא בוש לאמור חטאתי להורות לדורות לעשות תשובה כיון שעכ"פ נכתב סרחונו אינו מקפיד אם יתורגם אפילו ודו"ק.
<b>אך</b> באמת דברי תויו"ט נפלאים לי שאני בתמר ויהודה שהודה מעצמו דהא תמר לא אמרה שממנו נתעברה כדברי חכז"ל מוטב שיפול עצמו לכבשן אש ולא יבייש פני חבירו ברבים ואמרה רק למי אשר אלה לו אבל דוד לא הודה מעצמו רק נתן הנביא בא בשם ד' ומה זה שבחו גדול הכי הי' לו להכחיש הנבואה ואפי' נאמר דאעפ"כ הוה שבח לו דלא ביקש לעשות מכסה על פשעו והודה מיד עכ"פ קשה מה שסיים התויו"ט שם וז"ל ומשו"ה לא איצטריך תו למיתני מעשה דבת שבע עכ"ל ולפי מה שכתבתי איצטריך למיתני לא מיבעי יהודה שהודה מעצמו הוה שבחיה אלא אפי' דוד שהודה מפי אחרים אעפ"כ הוה שבחיה וצע"ג.
<b>עוד</b> נ"ל קו' פר"מ נ"י דשם ביקש דוד שלא יכתב סרחונו מפי נבואה כמו שמשה ביקש שיכתב סרחונו מפי נבואה כן ביקש דוד שלא יכתב סרחנו מפי נבואה אלא הוא בעצמו יכתב סרחונו בתהלים ברוח הקודש דאינו דומה המתבייש מפי עצמו ממתבייש מפי אחרים עיין בתענית סברא הנ"ל אבל עכ"פ שבח הוא דאודי ונקרא מתורגם ודוק וגם יש הבדל בין סיגנון נבואה לרוח הקודש והבן דברי הדש"ת
<b>סימן</b> <b>ב</b> עץ החיים יתן חילו וגפן השלום פריו לאחי הרב המה"ג חריף ובקי המפורסם בעולם בשמו הטוב כבוד הרב ר' זוסמן סופר נ"י אב"ד דק"ק האללאש יע"א.
<b>אחד"ש</b> אהובי אחי נ"י פניתי לראות בדבריך ואעשה לך מטעמים כי זה כמה שנים אשר הרהרתי בשורש דברי התוס' אשר ארי' דבי עילאי שם דברי הר"י למטרה לחץ שכלו הגדול ואציע רעיוני לפניך ותקח אותם בימין כאשר אני נותן לך בימין כפי כחי בעזה"י.
<b>אודות</b> אשר יצאת להצדיק דברי רמ"א בא"ח סי' ח' סעיף י"ד שאם פשט טלית מעליו אם נשאר עליו טלית קטן אין צריך לברך כשלבש עוד הפעם הטלית הגדול והט"ז ומג"א נתקשה בדין הנ"ל כמבואר בדבריהם והמג"א האריך להקשות מסוכה ותפילין וכתבת וז"ל ונראה אולי יש לחלק עפ"י סברת המרדכי מובא במג"א סי' י"ג ס"ק ח' דלא אמרה תורה לא תלבש בגד בלא ציצית אלא מ"ע להטיל בו ציצית וכיון שאינו יכול להטיל בו ציצית בשבת אינו עובר עכ"ל א"כ יש הבדל גדול בין ציצית לכל מצות כי בכל מצות אדם בר חיוב נקרא שאסור לאכול בלא שחיטה ומצוה לילך לישב בסוכה או תפילין אולם במצות ציצית כל זמן שאינו לובש טלית לא נקרא שחיוב מוטל עליו כי מותר ללבוש בגד בלא ציצית רק אח"כ אם יתלבש יבא החיוב לעשות ציצית ולא קודם ע"כ כאשר פשט מלבוש הראשון נסתלק גם המצוה מעליו אבל אם עודנה עליו טלית קטן אז בר חיוב נקרא כי אם נפסל אחד מציציותיו צריך לעשות בו ציצית ע"כ פסק רמ"א שלא צריך לברך ב"ה ישר הוא עכ"ל.
<b>תשובה</b> אהובי אחי נ"י דבר ישר דברת בשכל וטרם אדבר על שורש לראות היעמדו דבריך לדינא אמרתי לחקור בשורש הדבר כי קבלת יסוד זה שחיוב ציצית בא אחר הלבישה כהלכה למשה מסיני והוא דבר שצריך בירור גדול דא"כ לא הי' רשאי לברך להתעטף בציצית רק בשעה שמעוטף דהוה עובר לעשיתו כי רגע אחר הלבישה בא החיוב להטיל בו ציצית ואין רשאי לברך להתעטף בציצית דנהפוך הוא דרשאי להתעטף בלא ציצית רק אחר העטפה ועשה בו ציצית והנה מנהגינו לברך קודם עטיפה יהי' בתרתי לרעותא (א) דהוי עובר דעובר לעשיתו ואנן קיי"ל דרק עובר לעשיתו מברך ולא עובר דעובר כנודע (ב) כל הברכה לא הוה בטוב דמי צוה להתעטף בציצית בשלמא אם החיוב ציצית בא בשעת לבישה ואסור לו ללבוש אפי' רגע טלית בלי ציצית א"כ מברך להתעטף בציצית וגם מברך קודם עטיפה דאף עטיפה צריך להיות בציצית ועיין בבאר היטב סי' ח' ס"ק ב' הביא שבשו"ת בית יעקב פסק דמברך אחר העטיפה שלא כמנהג העולם והיד אהרן חלק עליו ועכ"פ מנהגו של עולם לברך מקודם ועל כרחך דחלקו על המרדכי וסוברים דאסור ללבוש טלית בלא ציצית א"כ הראתיך לדעת כי לא דבר פשוט הוא.
<b>ופקחתי</b> עיני וראיתי שבעל שאגת אריה בסי' ל"ב ישב על מדוכה זו והביא דברי תוס' יבמות דף צ' שחדשו זאת שאין חיוב ציצית בא עד אחר הלבישה ולכן קרא בגמ' שם שב ואל תעשה יעו"ש וחקר הגאון א"כ אין ראוי לברך על הטלית קודם העיטוף כמו בתפילין שמברך בשעת קשירה ולא מקודם דהוה קודם דקודם אבל הוא חולק בזרוע עוזו ותורתו הנפלאה ופסק דחיוב ציצית בא בשעת העטיפה ועל כן יברך קודם העטיפה א"כ בעיניך תביט שנחלקו בו גדולי עולם אם אין חיוב ציצית בא מיד דלא כאשר חשבת שהוא דבר ברור.
<b>אמנם</b> הגם שהארי נוהם מתוך קופה של בשר שמן מגמ' וסברה בכל זאת שמתי ללבי לחקור ולדרוש דעת תוס' ומרדכי בשם ר"י ובחסדי ד' אתרץ כל הסתירות של השג"א כנגד דין הנ"ל ואשר נתן ד' בלבו אשמור לדבר בעזה"י ואסדר השגות השאג"א באותיות עם הערותי לפניך.
<b>(</b><b>א</b><b>)</b> <b>השאג"א</b> בסי' הנ"ל הק' קו' גדולה לפי דברי תוס' ביבמות דף צ' בד"ה שב ואל תעשה דלכן הרואה כלאים צריך לפשטו ולא נחשב שב ואל תעשה יען דהלבישה הוא האיסור בכלאים אבל בציצית בא החיוב אחר הלבישה דכסותך משמע מה שכבר מכוסה בו יעו"ש א"כ קשה הא בכל מקום אמרו בש"ס היכא אמרי' עשה דוחה לל"ת אם בעידנא דמיעקר ללאו מקיים עשה אבל אם אינו בעידנא אינו דוחה עשה לל"ת עיין ביצה בדף ח' ולדברי תוס' נהפוך הוא גם בציצית לא הוה בעידנא דאיסור כלאים הוה ברגע הלבישה וקיום מצות עשה של ציצית בא אחר שמעוטף ומלובש בו אלא ש"מ דגוף העיטוף צריך עם ציצית והוה שפיר בעידנא וכן האריך בקו' זו בסי' למ"ד והוא קו' גדולה.
<b>ונלע"ד</b> לתרץ בעזה"י דבודאי כיון שחפץ לקיים מצות ציצית אי אפשר בלי כלאים דכך בקשה התורה שיהי' הציצית בחוט תכלת שהוא כלאים א"כ הגם אי אפי' ברגע הלבישה לא מקיים מצות ציצית וצריך לעבור עבירת כלאים בשעת לבישה הלא אי אפשר לבוא למצות ציצית אשר העשה ודחה לל"ת אא"כ יעבור מתחילה רגע אחת עבירת כלאים והוה לא אפשר וגם לא מכווין לעבור עבירת כלאים דהא מיד אחר רגע הלבישה אשר יתחמם בבגד יהי' איסור כלאים נדחה מפני עשה של ציצית ואותו רגע של לבישה ג"כ לא מתכווין על עבירת כלאים נהפוך הוא שמכווין בו לבוא לקיום מצות ציצית אשר אי אפשר להשיגה אלא א"כ ילבש מתחילה כלאים ובודאי לא מכווין על חימום רגע זאת דהא אח"כ יהי' לו חימום בהיתר גמור ומהכ"ת בעבור חימום רגע אחת יכווין לעבור עבירת כלאים שאפי' אם משכחת חימום ברגע זאת עכ"פ הוא אינו מכווין שיתחמם לו הבגד ברגע זו וא"כ כלל גדול אמרו חכז"ל בפסחים דף כ"ו לא אפשר ולא קמכווין שרי יעו"ש וא"כ אין לך לא אפשר ולא קמכווין מלבישת בגד עם ציצית דמברך אשר קדשנו במצותיו וציונו להתעטף בציצית ומגלה דעתו שחפץ בקיום מצות ציצית אשר אי אפשר להשיגה אם לא יעבור רגע של הלבישה איסור כלאים וא"כ שפיר אמרי' כלאים בציצית הוה בעידנא דמיעקר לאו מקיים עשה היינו כאשר יהי' מכוסה בבגדו ומבקש חימום והנאת הבגד אז הקיום מצות ציצית ועשה דוחה לל"ת וכיון אח"כ כאשר יהי' מכוסה בבגד אין כאן עבירת כלאים ממילא גם על רגע לבישת הבגד אינו עובר על כלאים דהוה לא אפשר שחפץ בלבישת הבגד ובמצות ציצית ולא מכווין על חימום של רגע הלבישה והבן זה (ועיין בפנ"י שם דף כ"ו).
<b>(</b><b>ב</b><b>)</b> <b>עוד</b> הקשה השאג"א איך כתב תוס' סברה יען דלא נתחייב בציצית רק אח"כ הוה שב ואל תעשה הא עכ"פ ע"י מעשה לבישה בא אח"כ החיוב ונחשב השוא"ת למעשה כמו אם הלובש כלאים והתרו בו כל היום והי' יכול לפשטו נחשב למעשה אעפ"י ששוהה אח"כ ולא עושה מעשה יען שבא ע"י מעשה מתחלתו וכן מבואר במכות דף כ"ב וכן בשבועות דף כ"ד דאיבעי אי בעי שהי' כדי השתחויה אבל אם שוהה לכ"ע חייב הגם שאח"כ שוהה ולא עביד מעשה יען שבא ע"י מעשה מתחילתו וכי תימא יען דעכ"פ בכל הנך עבר עבירה מתחלה במעשה חייב אח"כ אפי' בלי מעשה שכן ברואה בחבירו כלאים או הוא עצמו מצא הכלאים עשה עבירה בלבישה ראשונה עכ"פ בשוגג אבל כאן בחיוב ציצית לא עבר עבירה כלל בגוף הלבישה דתורה אמרה אחר הלבישה בא חיוב ציצית א"כ היתה מעשה ראשונה היתר גמור זה אינו דמבואר בנזיר דף מ' אפי' אם נכנס בשידה תיבה ומגדל ובא חבירו ופרע עליו דנכנס בהיתר ואעפ"כ חייב אח"כ בשוהה דעכ"פ בא ע"י מעשה מתחילתו וכן אם נטמא בבהמ"ק דטומאה וביאה בהדי אהדדי קאתי חייב וק"ו הוא ומה התם דהי' באפשרות שלא ופרע חבירו המעזיבה עליו או לא ידע לו טומאה בבהמ"ק אעפ"כ חייב על השיהה אח"כ שבא ע"י מעשה היתר מתחילה כ"ש כאן שידע בודאי שיהי' לובש ע"י הלבישה ויתחייב בציצית א"כ אם יושב ולא עושה ציצית הוה כמבטל מצות ציצית בקו"ע והוא קו' נפלאה.
<b>ונראה</b> ליישב בעזה"י דבכל הני משכחת מעשה באיסור כגון הלובש כלאים במזיד ונזיר שנכנס במזיד בבית הקברות או שנכנס לבהמ"ק בטומאה במזיד אז אפי' אם תחילת מעשה באונס או בשוגג או אפי' בהיתר גמור כיון דבסוף בא לידי עבירה ע"י המעשה שעבר ונחשב כאלו עשה עכשיו המעשה והלא משכחת לבישת כלאים וטומאת נזיר וטומאת בהמ"ק במעשה אבל אם התורה אמרה גדילים תעשה לך על ארבע כנפות כסותך אם הוא כבר מעוטף בו יבוא חיוב גדילים א"כ לא משכחת בעולם לעבור מצות ציצית בקום ועשה דאפי' אם תחשב מה שעומד מכוסה בבגד בלא ציצית כאלו עכשיו ילבש א"כ הוא פטר לגמרי דבשעת לבישה ליכא בעולם חיוב ציצית ואינו עובר כלל וע"כ צריך אתה לומר דלא נחשב כאלו עכשיו לובש אלא נחשב דכבר הוא מלובש בו וא"כ הוה שב ואל תעשה אבל בכלאים ונזיר ונטמא בבהמ"ק נחשב בעינינו יען שהשיהה בא ע"י מעשה כאלו המעשה נעשה עכשיו ולק"מ קו' השאג"א ודוק (ועיין בנמ"י בב"ק בהבנת אשו משום חציו).
<b>(</b><b>ג</b><b>)</b> <b>גם</b> בסברה יצא לחלק על דברי תוס' דחדשו זאת דחיוב ציצית בא אחר שנתעטף יען דגמ' קורא לציצית שב ואל תעשה דיש כח לחכמים לעקור מצוה בשוא"ת וקשה הא עושה מעשה לבישה והוכרח לומר דאין מצות ציצית בא בשעת עטיפה רק אחר עטיפה וחדש הגאון פי' חדש יען דגוף הלבישת בגד לית בו איסור בעצם כל איסורו בא יען דתורה תלאה תנאי שיעשה בבגד ציצית א"כ הגם שלבש הבגד ולא עשה המצוה של ציצית הוה שב ואל תעשה שלא שמר לעשות הקיום מ"ע אבל במעשה של לבישת הבגד לא עשה איסור בשלמא בכלאים אמר התורה לא תלבש כלאים א"כ גוף הלבישה הוה האיסור אבל בציצית אין הלבישה איסור בעצם רק משום שלא שמר התנאי הוא קום ועשה ציצית והביא ראיה מדברי רמב"ם פ"א דחגיגה הל' א' שכתב וז"ל ומי שבא לעזרה ביום הראשון ולא הביא עולה לא דיו שלא עשה מצות עשה אלא עובר על ל"ת שנאמר לא יראו ני ריקם ואינו לוקה על לאו זה שהרי לא עשה מעשה עכ"ל וקשה למה לא ילקה הרי עשה מעשה לבוא לבית המקדש ולא הביא עמו קרבן שע"י ביאתו בעזרה וראית פניו בעזרה הוא העבירה שלא קיים הבאת קרבן כמו בציצית אם יהי' המצות עשיית ציצית בשעת העיטוף ולא קיים עשיית ציצית הוה הלבישה איסור בקום ועשה לשיטת התוס' ה"ה כאן ביאתו לעזרה גורם לעבירות הלאו אלא פשיטא יען דגוף הביאה לעזרה אין בו איסור רק חוסר מצוה של תורה שלא הביא קרבן עמו גורם העבירה הוה שב ואל תעשה ה"ה בציצית גוף הלבישה אין בו איסור רק חסרון המצוה גורם איסור על לבישה והוה שב ואל תעשה עכ"ד.
<b>ולדעתי</b> להבדיל בין הנושאים דיש לחקור בראיית פנים בבית המקדש הוה גוף ביאת גופו לעזרה קיום מ"ע רק הקב"ה התנה שבשעת ביאתו לקיים מ"ע של שלש פעמים בשנה יראה כל זכורך את פני האדון ד' אלקי ישראל לא יראה פני ריקם אלא יביא עמו קרבן ואם הביא עמו קרבן קיים מ"ע שנראה גופו בעזרה ואם לא הביא עמו הקרבן לא קיים העשה ויהיה נחשב כאלו לא בא כלל לעזרה וא"כ ביטל עשה בשב ואל תעשה וא"כ קשה למה כתב הרמב"ם הטעם דאינו לוקה על לאו זה שהרי לא עשה מעשה תיפוק ליה דלא עבר לאו כלל דבפרשת ראה כתוב "שלש פעמים בשנה יראה כל זכורך את פני ד' אלקיך במקום אשר יבחר בחג המצות ובחג השבועות ובחג הסוכות ולא יראה את פני ד' ריקם" וא"כ משמע דעיקר הדבר קיום מ"ע לבוא כל איש מישראל לראות וליראות פני ד' והטיל הקב"ה תנאי שלא יראה פני ד' ריקם א"כ אם בא ריקם לא קיים העשה וכאלו לא בא כלל וביטל מ"ע בשב ואל תעשה ולא עבר לאו וצע"ג.
<b>אמנם</b> בפרשת משפטים כתיב תחילה בפ' כ"ג פסוק ט"ו ולא יראו פני ריקם ובפסוק י"ז כתיב שלש פעמים בשנה וראה כל זכורך פני אדון ד' משמע דהוא לאו בפני עצמו ולא תנאי בקיום המצוה דהא כתיב מקודם לא יראו פני ריקם טרם שהוזכר יראה כל זכורך שהוא העשה א"כ דלא יראו פני ריקם הוא לאו בפני עצמו ולא תנאי בקיום מ"ע של יראה כל זכורך ולכן הביא הרמב"ם ולא יראה פני ריקם ולא הביא הפסוק של פ' ראה דכתוב מתחילה העשה ג' פעמים בשנה יראה כל זכורך ואח"כ כתיב הל"ת ולא וראה את פני ד' ריקם והוה כמו שכתב הרמב"ם מתחילה מ"ע דכתיב וראה כל זכורך ואם לא הביא עובר על לאו דכתיב ולא יראה את פני ד' ריקם וצע"ג.
<b>אך</b> הוא הדבר מפרשת ראה הי' באפשרות לומר דהוה רק תנאי בקיום העשה ומי שבא ריקם לא קיים מ"ע אבל לא עבר על לאו כלל לכן הביא הרמב"ם הפסוק מפרשת משפטים דכתיב מתחילה ולא יראו פני ריקם טרם שהוזכר העשה וראה כל זכורך מכאן מוכח דעבר על לאו ודוק.
<b>רק</b> א"כ קשה מנ"ל לרמב"ם שאם לא הביא קרבן שמלבד שעבר הלאו גם העשה לא קיים דלמא קיים העשה רק שעבר הלאו רק מדכתיב בפ' ראה בפסוק אחד מתחילה העשה ואח"כ כתיב הלאו משמע שהלאו הוא תנאי שאם עבר הלאו גם העשה לא קיים דעבירות הלאו גורם שלא קיים העשה דהוה תנאי בקיום העשה אם ראה פני ד' ריקם.
<b>ומעתה</b> אני אומר די אם נאמר דהלאו לא יראו פני ריקם הוא תנאי שגם עשה לא קיים אבל עכ"פ אי אפשר לומר דעבר הלאו בקום ועשה בביאתו למקדש הלא ביאתו למקדש הוה המצוה גופה ולא יראה פני ריקם הוה רק תנאי לקיום המצוה שאם ראה פני ד' ריקם לא קיים העשה ואיך נצרף מעשה מצוה למעשה עבירה די שמעכב שלא יהיה לו מצוה וע"כ דילפינן מדכתוב בפ' משפטים מקודם העשה ולא יראו פני ריקם א"כ חל החיוב הלאו רק אחר שהוא כבר בא בעזרה וכמו לפי' הר"י שהוה הפי' אם כבר מכוסה בבגד יעשה ציצית הוה שב ואל תעשה אם לא יעשה ציצית כך משבא בעזרה ולא יקריב קרבן לראות פני ד' ריקם והוה שב ואל תעשה ואין לוקין בשלמא אם ילפינן מפ' ראה א"כ הוה תנאי שיראה כל זכורך בתנאי שלא יראה פניו ריקם והוה תנאי במעשה ביאה לעזרה באופן שלא יבוא ריקם א"כ די שמבטל המעשה אבל לאו מנ"ל אבל בציצית דאין בלבישה עצמה מצוה ואם הקב"ה הטיל תנאי גדילים תעשה לך על ארבע כנפות כסותך ויהי' הפי' טרם שיתכסה בו תעשה גדילים א"כ הוי תנאי בלבישה שרק ע"י גדילים שעושה בבגד יכסה א"כ אם לבש בלא גדילים עשה איסור בקום ועשה אבל בחגיגה או דביטל רק עשה או דלא עבר רק משבא בעזרה ורואה פני אלקים חל שלא יראה פניו ריקם והבן זה.
<b>ומצאתי</b> בטו"א בחגיגה דף ז' בד"ה וא"נ ריקנים שנתקשה בזה דבמשפטים לא כתוב העשה והל"ת בפסוק אחד ובראה כתיב בפסוק אחד ופלא שלא העיר דבפ' משפטים נאמר הלאו קודם העשה ובראה נאמר העשה קודם ללאו והטו"א התפלא על הרמב"ם ולפמ"ש משם יליף הרמב"ם דאיכא לאו וגם דמעכב העשה כמש"ל ודוק.
<b>והתפלא</b> הטו"א עוד שם שבפ' כי תשא נאמר רק העשה ולא הלאו כלל ויש ראיה לירושלמי דקיים העשה הגם שעבר על הלאו ולרמב"ם הוא פלא גדול ונ"ל דאם גדול הי' שם בעזרה מעיו"ט או קטן שנכנס לשם בלילה נתגדל לי"ג שנים בלילה ההוא ולא בא מביתו כלל יצא פני ראיית העזרה בלי קרבן בשלמא מי שבא מביתו צריך לעלות עם קרבן אבל בכה"ג קיים העשה ולכן כתיב גם העשה בלי לא יראה פני ריקם כנלענ"ד בעזה"י.
<b>(</b><b>ד</b><b>)</b> <b>והוסיף</b> השאג"א להביא ראיה לדין הנ"ל דע"י חוסר מצוה אין איסור בגוף הלבישה דאם ל"כ דאמרי' בתכלת דף ל"ח דתכלת אין מעכב את הלבן וכאשר אנו עושים עכשיו אשר אין לנו תכלת וא"כ אם יש איסור בלבישה איך אנו לובשים בגד עם ציצית לבן וכי תימא כיון דלבן ותכלת שני מצות הן א"כ עשה דלבן דוחה עשה דתכלת זה אינו דקיי"ל אין עשה דוחה עשה אלא ודאי ש"מ דאין איסור בלבישה בחיסר מצוה הצריך לו ולכן אם אי אפשר לעשות המצוה שרי הלבישה עכ"ד.
<b>ובעיני</b> יפלא ראיה הנ"ל הלא לשיטת הר"י אין חל חיוב הטלת ציצית אלא אחר הלבישה וא"כ אחר הלבישה בא על הגברא לעשות שני מצות מצות חוטי לבן ומצות חוט תכלת ואם יחפוץ אח"כ לתלות הציצית יש מקום לחקירת שאג"א מאי אולמא דמצות לבן דדוחה עשה דתכלת אבל הלא עושה בו הציצית טרם שיתעטף בו וברגע שיבוא עליו חיוב הציצית היינו אחר הלבישה אמרי' מאי אולמי מצות תכלת ממצות לבן שיפשוט את הבגד לבעל מצות ציצית בחוטי לבן בעבור מצות חוט התכלת שיתבטל בשב ואל תעשה יעשה הוא מעשה להסיר הטלית מעליו לבטל מצות לבן בקום ועשה ונוסף עוד שמבטל מצות תכלת ע"י אונס והוא יפעל שיבטל מצות חוטי לבן שאין אונס בו לבטל מצוה הזאת ולגודל התמיה חשבתי לתרץ שחקר אם נפסל הציצית בבגד שעליו ורוצה לעשות ציצית בעודנו עליו יהיה אסור להעלות בו ציצית בזמן הזה אך זה אינו דהא בודאי צריך להסירו הטלית מעליו עד שיקשור בו ציצית מחדש וא"כ דעת השאג"א נפלאת בעיני בראי' זו.
<b>ונפלאת</b> ביותר ראיה זו שהקשה מאי אולמי הך עשה מהך עשה אמרתי אחכמה בדבריו והמה רחוקים בשלומא אם יש לפני אדם לקיים אחד משני מצות עשה כגון לשלח האם הוא מצות קיום עשה או לשחוט אותה לטהרת המצורע אמרי' מאי אולמא הך קיום עשה הזאת מהך קיום מ"ע זאת וה"ה אם היה לפנינו לקיים מצות לבן או מצות תכלת שייך לחקור מאי אולמי הך קיום עשה מהך קיום מצות עשה אבל שנאמר שלא יקיים מצות עשה דלבן יען שאין לו תכלת א"כ לא יקיים מצות עשה כלל אמרינן בהיפוך דעשה דלבן דוחה עשה דתכלת וכי תימא מאי אולמי הך עשה מהך עשה זה אינו דאם ידחה עשה דלבן לתכלת יהיה בידו עכ"פ קיום מ"ע אחת ואם לא ידחה אין לו עשה דלבן אבל גם דתכלת אין לו וא"כ ילכו שניהם יחדיו וצע"ג.
<b>ועוד</b> אטו לבן דוחה תכלת התכלת מעצמו נדחה ואיך התכלת ידחה ללבן דבתכלת אנוס הוא בכל אופן
<b>לא</b> יקיים מצות דתכלת ולא הלבן יגרם לו הדחיה אבל התכלת ידחה מצוה מה שוש בידו לעשות.
<b>וגם</b> זאת לדברי נב"י בסוף ח"ר דמאי אולמי הך עשה מהך עשה הוה רק סברא ואם עבר ועשה אמרינן בהיפוך מאי אולמי דפח"ח א"כ מיד שיהיה מלובש אמרי' בהיפוך מאי אולמי וא"כ אמרי' דילבש ויהי' בהיפוך מאי אולמי ועיי' ר"ן כתובות דף פ"ו בטעם דמגבינן לבע"ח יען כיון שיהי' בידו יזכה בדין ועיין בש"ע ח"מ סי' ק"ג סוף דבר ראיה זו נפלאת בעיני מאוד.
<b>עד</b> כה דברתי להציל הר"י מפי ארי ובדברי מיושב גם קו' השג"א בסתירת דברי הר"י ומדברי הרמב"ם פ"ג מהל' ציצית הל' י' וז"ל כל אדם שחייב לעשות מצוה זו אם יתכסה בכסות הראויה לציצית מטיל לה ציצית ואחר כך יתכסה בה ואם נתכסה בה בלא ציצית הרי בעל מ"ע עכ"ל משמע אם נתכסה בה בלא ציצית אעפ"י שהסיר מעליו מיד ביטל מצות עשה וע"כ דחיוב הוא מיד בשעת עיטוף שיהיה בו ציצית ודוק.
<b>ופלא</b> בעיני דברי טו"ז בסי' ח' סעיף י"ז דכתב במחבר דברי רמב"ם הנ"ל וז"ל נתכסה בבגד שהוא חייב בציצית ולא הטיל בו ציצית ביטל מצות עשה עכ"ל וכתב הטו"ז בס"ק ח"י וז"ל ביטל מ"ע דציצית חובת גברא לענין זה שאם נתכסה בטלית אז חל עליו החיוב עכ"ל והוא פלח דמשמע אחר שכבר נתכסה בבגד חל עליו החיוב והוא כדברי תוס' ביבמות דף צ' ומרמב"ם משמע בהיפוך דחל עליו החיוב מיד בשעת לבישה ואם נתכסה בה בלא ציצית על העיטוף בלבד כבר עבר וביטל מצות ציצית וצע"ג ועיינתי בפ"מ במשבצות זהב וכ' וז"ל עיין ט"ז סי' י"ץ אות ג' והוא מר"ם פ"ג מה' ציצית ה"י ואין סתירה מכאן למ"ש המרדכי הביאו הב"י ומג"א י"ג ח' ואי"ה יבואר עכ"ל ופלא בעיני שלא עמד על זה דברי טו"ז המה בהיפוך דברי מר"ם הנ"ל ומצאתי במשבצות זהב סי' ח' ס"ק ח' שכ' וז"ל ועיין בר"ם ה' ציצית פ"ג ה"י כל הלובש טלית בלי ציצית ביטל מ"ע אין סותר למרדכי בסי' י"ג לקמן וגם לתוס' יבמות צ' ואי"ה שם יבואר ומפני שבס' חמד משה לא כתב כן הצרכתי לזה עכ"ל הרי ניכר שבספר חמד משה מתעורר דרמב"ם הוא כנגד דעת תוס' יבמות והפ"מ אמר שאין סותר למרדכי ותוס' יבמות ולא ידעתי למה אין כאן סתירה וצע"ג אצלי.
<b>שוב</b> מצאתי בפ"מ באשל אברהם סי' י"ג שכתב בס"ק ח' וז"ל ומשמע נמי דציצית שוא"ת לא זו שא"צ לפשטו אפי' אם נפל מעליו ברה"ר המלבוש עם ציצית ורואה שנפסק מותר ללבוש בחול אף שיש לחלק בין שוא"ת דעושה פסח דמטמא שאין עושה מעשה בביטול העשה ובין לובש מלבוש בלי ציצית ועיין ר"מ פ"ג מציצית הלכה י' והמחבר בסי' ט' סעיף י"ז הביאו אין מכאן סתירה דל"מ אם נאמר ציצית לאו שא"ת דלא כתוס' יבמות צ' ב' אלא כמרדכי דכי עובר בלבישה מיד בחול דעשו להם ציצית אמר רחמנא ובשבת לית כאן עשה כלל דעשו ואפי' נאמר דמרדכי כתוס' ממש נמי י"ל ובספרי שושנת העמקים כלל ו' הארכתי בתכלית האריכות וכאן אקצר עכ"ל היוצא מדבריו דאפשר גם המרדכי חולק על תוס' וסובר דעובר מיד בשעת לבישה רק ה"מ בשעה שיכול לקיים העשה ועשו להם ציצית אבל בשבת לא נאמר ועשו להם ציצית א"כ אין חיוב כלל בשבת שיהיה לו ציצית בבגדו ולעכב שלא ולבש בגד בלי ציצית לא נאמר בתורה ומעתה לא יפלא עוד בעיניך למה נתקשו הפוסקים בדין זה ואקוה שתנוח דעתך בעזה"י בזה.
<b>סימן</b> <b>ג</b> שלומים אלף עם שלימות הנפש להרבני החשוב המהולל ומשובח מורג חרוץ בעל פיפיות הירא את דבר ד' כבוד מהו' ר' משה עקשטיין ב"י בסערענטש.
<b>אודות</b> אשר הפליא על קושית הטורי זהב בא"ח סי' ח' ס"ק ח' שהקשה על המחבר שכתב וז"ל קודם שיברך יעיין בחוטי ציצית אם הם כשירים כדי שלא יברך לבטלה עכ"ל והקשה עליו שבלא"ה יש חשש שילבש בגד של ד' כנפות בלא ציצית ע"ז כתב מעלתו נ"י וז"ל ונ"ל ליישב על נכון בעז"ה דבשביל שילבש בגד בלא ציצית אין צריך לבדוק דמוקמינן אחזקה ואי משום דאיכא לברורי הא אין זה מהני כלום דמיד לאחר שיבדוק יש לחוש מיד שיפסוק חוט וא"כ לא מהני כלום אם יבדוק וזהו ידוע דבכה"ג לא צריך לברר אף דאיכא לברורי אבל לענין ברכה לבעלה שפיר מהני דהא מיד שיבדוק מברך ואז לא חיישי' אף אם יפסוק החוט לא הוה ברכה לבטלה עכ"ל.
<b>תשובה</b> נתתי שמחה בלבו כי בא לפני להוציא לאור אשר כמוס בלבי בדבר הזה בעזה"י דדקדקתי בלשון הט"ז שכתב וז"ל ואע"ג דבלא"ה יש חשש שילבש בגד של ד' כנפות בלא ציצית עכ"ל וקשה למה דייק בתיבת שילבש ולא כתב שיהי' עליו בגד של ד' כנפות הלא עיקר הקו' שיהי' מעוטף בבגד בלא ציצית ונהפוך הוא הלבישה מותר בלא ציצית רק שלא יהי' עליו בגד בלא ציצית וצע"ג.
<b>ואקדים</b> דברי שאגת אריה בסי' ל"ב שהקשה קושיא גדולה על הר"י בתוס' יבמות דף צ' דסובר דבשעת עיטוף הטלית לא חל חיוב ציצית רק אח"כ כאשר מעוטף בא החיוב דכתיב גדילים תעשה לך על ארבע כנפות כסותך אז כאשר הוא כסותו ולכן נקרא שב ואל תעשה מה שגזרו חכז"ל משום כסות לילה שלא יעשה ציצית של תכלת והקשה השג"א הלא חזינן בכמה מקומות שהבא ע"י מעשה נחשב למעשה (א) הי' לובש כלאים ואמרי' לו אל תלבש אל תלבש חייב שתים ואמרו בגמ' מכות דף כ"ב אפי' אם שוהה חייב כמה מלקות ויען דבא ע"י מעשה מתחילתו (ב) הקשה מגמ' שבועות דף כ"ד אפי' נכנס טהור למקדש ונטמא שם ושהה חייב על השהיה יען דבא ע"י מעשה מתחילתו של היתר אפי' (ג) מפ"ג דנזיר אם הכהן נכנס לשידה בבית הקברות ובא חבירו ופרע עליו מעזיבה חייב על השהיה ומה התם דלא הי' מוכרח להיות נטמא בבהמ"ק או בבית הקברות אעפ"כ חייב מלקות ולא הוה לאו שאין בו מעשה יען דבא ע"י מעשה ק"ו בטלית דבוודאי יהי' מעוטף בלא ציצית.
<b>ונלע"ד</b> ואעתיק דברי נמ"י ברב אלפס פ"ב דבב"ק אשו משום חצי' וכתב הנמ"י וז"ל אשו משום חציו כאלו בידיו הבעירו כדאמרן ואי קשי' לך א"כ היכא שרינן עם חשיכה להדליק את הנרות והדלקתה הולכת וגמרה בשבת וכן מאחיזין את האור במהדורה והולכת ונגמרת הדלקתה בשבת ולפי זה הרי הוא כאלו הבעירה הוא בעצמו בשבת וכל שכן הוא דאלו הכא לא נתכווין להבעיר גדיש של חבירו כלל והכא עיקר כוונתו הוא שתדלק ותלך בשבת ועם כל זה תנן משלשלין את הפסח לתנור עם חשיכה ומאחיזין את האור במדורות בית המוקד ומעשים בכל יום וכדאמרן כי נעיין במילתא שפיר לא קשי' לן שהרי חיובו משום חציו כזורק החץ שבשעה שיצא החץ מתחת ידו באותה שעה נעשה הכל ולא חשבי' ליה מעשה דמכאן ולהבא דאי חשבי' ליה הוה לן למפטרי' דאנוס הוא שאין בידו להחזירה וה"נ אלו מת קודם שהפסיק להדליק הגדיש ודאי משתלם נזק מאחריות נכסים דידי' דהא קרי כאן כי תצא אש שלם ישלם ואמאי מחייב הרי מת ומת לאו בר חיובא אלא לאו ש"מ דלאו כמאן דאדליק השאר בידים חושבי' ליה אלא כמאן דאדליק מעיקרא משעת פשיעה חשבי' ליה וכן הדין לענין שבת דכי אתחיל מערב שבת אתחיל וכמאן דאגמרי' בידים בההוא עידנא דלית בי' איסור חשיב עכ"ל.
<b>המורם</b> מדבריו המתוקים דכל פעולה הנצמח אחר זמן על ידי פעולת אדם אשר עשה לפנים נחשבו כל הפעולות אשר נעשה אחר זמן זמנים טובא כאלו הם הי' נעשים ונגמרים בשעה שעשה האדם פעולתו אשר גרם שיתפעלו הפעולות ולכן בזורק החץ ואחר רגעים שזרק החץ נחשב נמי כאלו נעשה ההיזק ברגע שיצא החץ מתחת יד אדם וכן אם הבעיר אש ויצאה הגחלת או שלהבת ומדליקה אחר כמה שעות נחשב לנו כאלו הכל נשרף בשעה שהדליק האש וממילא מותר להדליק נרות או מדורה בערב שבת בערב דנחשב כל מה שדולק אח"כ כאלו השריף הכל בשעת הדלקה שהי' עוד יום חול ולכן בניזקין אפי' מת המבעיר טרם שהזיק ונשרף הגדיש נשתעבדו נכסיו דהא מה שנשרף אח"כ נחשב לנו כאלו נשרף בעודנו הוא חי והוא דבר עמוק ומתוק מאוד.
<b>ומעתה</b> אני אומר סברה אחת בשלמא אם משכחת עבירת האיסור במעשה כגון בכלאים הלא משכחת שלובש כלאים במזיד אז אפי' אם היתה הלבישה בשוגג או אפי' בהיתר כגון כהן בשעת עבודה אם הולך אח"כ בכלאים לוקה דנחשב השהיה אשר בא ע"י מעשה מתחילתו כאלו היתה עכשיו הלבישה דהנגרר ע"י פעולה הוה כאלו נעשה עכשיו פעולה וה"ה אם נטמא במקדש הלא משכחת הטומאה ע"י מעשה א"כ השהיה הבא ע"י מעשה נחשב כאלו נעשה עכשיו הפעולה וכן משכחת לנזיר טומאה בידים אם הולך לבית הקברות ונטמא ע"י מעשה וכל הנגרר נחשב כאלו עכשיו נעשה המעשה אבל בציצית דעטיפה אינו גורם חיוב ציצית א"כ לא משכחת בעולם שיעבור על חיוב ציצית בידים דאלו תחשב כאלו עכשיו לובש ג"כ פטור בשעת לבישה מציצית א"כ איך נחייב אותו אם שוהה בטלית בלא ציצית כאלו עובר בקום ועשה מצות ציצית דנחשב כאלו עושה ברגע זו הלבישה הלא אם נחשב כאלו לובש עכשיו בזו הרגע ג"כ פטור מציצית וע"כ דלא נחשב כאלו עושה עכשיו הלבישה והוה שב ואל תעשה ודו"ק
<b>ואין</b> להשיב כמו דמותר להדליק נר בערב שבת דנחשב גרם פעולה אשר דולק והולך ובוער הנר כאלו נעשה הכל בערב שבת א"כ נימא דחשב מה ששוהה בטומאה במקדש או בבית הקברות או מה ששוהה בכלאים כאלו נעשה מעיקרא בשעה שלא הי' עליו איסור כמובן. זה לק"מ דשאני התם בערב שבת דהי' זמן היתר כי בחול מותר בהדלקה וכל הנגרר נידן כמו הגורר אבל כאן אטו בשעה שנכנס טהור במקדש או שנכנס בשידה בבית הקברות או שלבש כלאים בשוגג או לעבודה לא הי' איסור טומאה או איסור כלאים בעולם אלו הלך בלא שידה בבית הקברות או הי' רובץ על גופו טומאה כשנכנס לבהמ"ק או ידע מכלאים כאשר לבש הבגד או לא הי' עבודה לפניו כאשר לבש הכלאים הי' הוא חייב מיד דהא הי' זמן איסור של אותן עבירות וא"כ איך נימא דיהי' הכל כאלו עשה באותו שעה וא"כ אינו טמא גופו הגם שעומד בבית הקברות או שנגע בו טומאה במקדש או אין עליו איסור כלאים יען שלבש בשוגג או יען שעבד היום עבודה (חוץ אם נאמר שאשתרי כלאים גם שלא בשעת עבודה עיין תוס' חולין דף ק"י ובשג"א סי' כ"ט ל' ל"א) וג"כ דעושה עכשיו איסור רק חסר הפעולה ונחשב פעולה ראשונה כאלו עושה עכשיו או כאלו עשה בשעת מעשה הי' אז איסור עליו ולא דמי לחץ דשם עכשיו אינו גורם מאומה להנזק וע"כ דנחשב הכל על שעה שגרם הפעולה אבל כאן האיסור נעשה עכשיו רק המעשה חסר אז ונחשב לו כאלו יהי' עכשיו גם הפעולה או כאלו נעשה האיסור של עכשיו בשעת פעולה בלי שהי' אז בשידה או כאלו הי' עמא בשעת כניסה למקדש או כאלו לבש אז כלאים במזיד וכאלו לבש שלא בשעת עבודה ודוק אבל בטלית אם נחשב כל רגע ורגע כאלו יתעטף פטור מציצית א"כ הוה רק ביטל בשב ואל תעשה והבן בעזה"י.
<b>ויש</b> לי בזה הערה גדולה אם הלביש הבגד כאשר הי' עוד קטן יום לפני גדלות או שעה לפני גדלות עיין תומים סי' ל"ה אי מונין שעות להיות גדול דווקא אחר השעה שנולד קודם י"ג שנים או נכנס למקדש שעה אחת לפני גדלות או כהן קטן נכנס לבית הקברות שעה לפני גדלות ושהה אח"כ בטומאה שם או בלבוש כלאים אשר עליו אי ללקות דהלא המעשה הי' מעשה קטנות ונשאר בגדלות לאו שאין בו מעשה עוד יש לי הערה אם הניח תפילין שעה לפני גדלות ויש עליו התפילין כאשר נתגדל אי יוצא בזה דבעת קשירה הוה שעת פטור או אם לבש טלית אי המצוה בעטיפה וכדומה בהרבה מצות אשר תלוי' בפעולה כי הדבר רחב ועמוק ועיין בט"ז יו"ד סי' שצ"ו ובטו"א פ"א דחגיגה ויש בזה כמה הבדלות אם נטל לולב בידו שעה קודם גדלות ועכבו בידו עד לאחר הגידל ובין הנחת תפילין שעה קודם גדלות ובין אם עשה חצי מלאכה קודם רגע הגדלות וחצי השני אח"כ ואין כאן מקומו להאריך.
<b>היוצא</b> מזה דאין ראי' למה שהחליט השג"א דחיוב בא בשעת עיטוף רק הט"ז סובר יען דמברכין להתעטף בציצית ומברכין קודם עטיפה א"כ עושה מעשה והקשה תיפק ליה שלובש בגד בלא ציצית וצריך לברר כדי שלא יעשה מעשה בלי בירור אבל מה שיהי' עליו הטלית אח"כ אינו עושה מעשה הגם אם יהי' נפסקים הציצית יהי' נחשב כאלו נעשה מעשה זה הוא אם נעשה איסור וסמכי' על חזקה וממילא דאין כאן איסור אבל בשעת לבישה עכ"פ לא ועשה מעשה בפועל מכח איכא לברורי' ותי' כיון דלא משכחת בציצית קו"ע אז גם בשעת לבישה סמכי' דכל מצות ציצית הוה שב ואל תעשה דלא משכחת קו"ע דהא הלבישה אינו איסור כמו כלאים רק שמחוסר עשיית מצוה בו עיין סברא זו בשג"א סי' ל"ב אבל כאן מברך ברכה לבעלה והוה דיבורא מעשה ודו"ק.
<b>ובזה</b> הצדקתי דברי רמ"א ביו"ד סי' שע"ב בכהן ששמע שמת אחד שיצא ערום ולא חילק אם נכנס בבית בזמן שהי' המת עודו חי או לא ועיין בפתחי תשובה שם אות ד' דהביא חבל אחרונים דאמרי' גדול כבוד הבריות שדוחה הל"ת בשב ואל תעשה ולפמ"ש משה אמת ותורתו אמת דנחשב כאלו עכשיו נכנס דבשעת כניסה הי' עכ"פ זמן איסור טומאה בעולם ולא דמי לנר שמדליק בערב שבת דאז לא הי' זמן איסור ועיין בנקודות הכסף בהשגותיו על הט"ז ביו"ד סי' קצ"ח ס"ק כ"א ודוק ויש לי עוד הערה בענין הנ"ל ואי"ה יבואר במקו"א.
<b>שוב</b> פקחתי עינו וראיתי במחצית השקל ס"ק י"א שכ' בין שני חצי עגולה וז"ל ואע"ג דנהי דלרמב"ם יש בברכה לבטלה איסור תורה אבל לדעת התוס' אינו אלא מדרבנן כמ"ש המג"א סי' רט"ו ומצות ציצית ודאי דאורייתא מ"מ על גדולים תעשה לך אינו עובר כ"א בשב ואל תעשה ובברכה לבטלה בקו"ע בחמור עכ"ל הרי הדבר ברור בעזה"י (ויש לעיין בט"ז יו"ד סימן א' דברכות נתקנו על עיקר זכיות המצות יעו"ש).
<b>ואגב</b> גררא אעתיק לו דבר מחדושי, ירושלמי פ"ט דכלאים וז"ל הרי שהי' מהלך בשוק ונמצא לבוש כלאים תרין אמוראין ח"א אסור וחרנא אמר מותר מאן דאמר אסור דבר תורה מ"ד מותר כההוא דאמר רבי זעירא גדול כבוד הבריות שהוא דוחה את המצוה בלא תעשה שעה אחת תני אין מדקדקים במת ולא בכלאים בבית המדרש ר"י הוה יתוב מתני והוה תמן מיתא מאן דנפק לא אמר ליה ולא כלום ומאן דיתיב לא אמר ליה ולא כלום ר' אימי הוה יתיב מתני אמר חד לחברי' את לבש כלאים א"ל רב אימי שלח מאנך ויהב ליה עכ"ל ובנב"י ח"ר או"ח סי' ל"ה נתקשה בכפל הלשון דוחה את המצוה בל"ת דהי' די לומר שדוחה את הל"ת ולחדש יצא דהך בל"ת הוא תנאי וכן כוונת ירושלמי גדול כבוד הבריות שדוחה את המצוה אבל דווקא בלא תעשה היינו שב ואל תעשה אבל לא בקום ועשה ונתקשה הא אם מצא בעצמו הכלאים הוה קום ועשה ותירץ שמחולקין אי משהה בכלאים או בטומאה הוה כמעשה או שב ואל תעשה כמבואר במכות דף כ"ב יעו"ש והוא פלא בעיני שלפי הבנתו הי' לירושלמי לאמור שדוחה את המצוה שעה אחת בלא תעשה שמה שדוחה המצוה על שעה אחת הוא בתנאי בלא תעשה אבל איך שייך אחר שביאר התנאי חוזר לראשונות שדוחה את המצוה וביאר התנאי שדוקא בשב ואל תעשה עכשיו מבאר ודווקא שעה אחת וצע"ג.
<b>והנלע"ד</b> בעזה"י בכוונת ירושלמי דהנה איסור טומאה אם הכהן מטמא עצמו הוא איסור בכפלים שעובר מצות עשה של קדושים יהי' לאלקיהם וגם ל"ת לנפש לא יטמא עיין בב"מ דף ל' דפריך הגמרא האי עשה ול"ת הוא וכן מבואר בירושלמי פי"ג דברכות דנשיאת כפים אינו דוחה טומאה דנשיאת כפים עשה וטומאת כהן עשה ול"ת א"כ מבואר שאם הכהן מטמא את עצמו הוא עובר עשה של קדושים וגם לאו לנפש לא יטמא ובכל מקום אין עשה דוחה עשה ול"ת ואעפ"כ חידש ר' זעירא שמותר לילך הכהן עם הרבים בדרך טומאה דאורייתא כמבואר בירושלמי פ"ג דברכות דגדול כבוד הרבים שדוחה את המצוה של קדושים יהיו בל"ת לנפש לא יטמא שעה אחת הוא התנאי מה שגדול כבוד הבריות שיש לו כח לדחות מצוה וגם ל"ת הגם שיש כלל שאין עשה דוחה עשה דמאי אולמא הך עשה מהך עשה עיין חולין דף ק"מ וכאן גדול כבוד רבים שדוחה את המצוה הוא עשה בל"ת שיש גם בו עבירות לאו ואעפ"כ כבוד הבריות דוחה וה"ה בכלאים שדוחה כבוד הבריות אפי' בקום ועשה בל"ת של כלאים ובתנאי שעה אחת לבד ודוק.
<b>סימן</b> <b>ד</b>
<b>שאלה</b> עובדא הי' שהי' איש אחד אונן ר"ל ובא גיסו אליו והביא שני ארבע כנפות נאים אשר קנה וביקש מהאונן שיעשה לו באחד ציצית שיהי' לו על יו"ט הבע"ל ארבע כנפות חדש וביקש גיסו האונן ממנו שימכור לו ארבע כנפות השני עם הציצית הצריך לו וכן עשה שהקנה לו ועשה האונן הציצית בשני ארבע כנפות וביו"ט כאשר לבשו והי' בבהכ"נ הראה האיש אשר הי' אונן כמה נאה ד' כנפות וסיפר המעשה והי' שם בן תורה ואמר שלא הי' כדת שקשר הציצית אז כאשר הי' אונן ושאל האיש אם לא צריך להתירם ולעשות הציצית מחדש או אם בדיעבד כשר הדבר.
<b>תשובה</b> הדבר צריך התבוננת רב לבוא להורות בדבר הזה ואשר ישים ד' בפי אותו אשמור לדבר בעזה"י.
<b>הנה</b> לכאורה מסתברא שהציצית פסולים דהא אונן פעור מכל המצות ולא הי' בשעת תליית הציצית בר חיוב בציצית ולא מבעי לשיטת הסוברים דאם תלאם לציצית אשה הוה פסולים דילפינן כל המצות מתפילין כמו שם מי שאינו בר קשירה אינו בר עשיה וה"ה בציצית פסולים אם תלאם בבגד עיין ברמ"א סי' י"ד סעיף א' ובמג"א אלא אפי' למחבר שם דמכשיר באשה שאני התם דאשה אינה מחויבת במ"ע שזמן גרמא אבל אם רוצים יוכלו לעשות מ"ע שזמן גרמא אבל באונן שאינו רשאי לעשות מצות עשה אפי' אם ירצה להחמיר על עצמו והוא בר חיוב וע"י האנינות יצא מחיובו על כל המ"ע א"כ בודאי הוה אינו בר עשיית ציצית וראיה מדברי מג"א סי' תרצ"ו ס"ק ט"ז שכ' וז"ל וגם נ"ל דאעפ"י ששמע המגילה בצבור יקראנה שנית אחר שנקבר המת כי תלמוד ערוך הוא דאונן פטור מכל המצות ואע"ג דאמרי' דמקרא מגילה קודם להמת היינו באחר אבל האונן פטור עד שיקברנו מיהו לפמ"ש בסי' ע"א דאם רוצה להחמיר רשאי א"כ יוצא במה ששמע בצבור דהא עיקר דמקרא מגילה קודם להמת וא"כ חייב במקרא מגילה עכ"ל הרי כמה נתחבט המג"א דדוקא יען שמקרא מגילה קודם להמת וגם יען דעיקר מקרא מגילה נתקן בצבור וגם בצירף שאם יחפץ רשאי להחמיר לעשות מ"ע יצא ידי מקרא מגילה אבל בתליית ציצית דכל המצות ציצית הוה מצוה דרשות ואין תליית ציצית קודם לקבורת מת א"כ בודאי אין האונן בר חיוב ציצית וא"כ עשה אותם גברא שפטור מכל המצות ופסולים ודוק.
<b>אמנם</b> כבר שדא המהרש"ל בתשובה סי' ע' ביה נרגא דהך כללא דאונן פטור מכל המצות לאו כלל גמור דיש מצות שאונן מחויב ומביא שני ראי' גדולות (א) כתובות פ"א מי שהי' טבחו טבוח ומת לו מת בועל בעילת מצוה ופורש וקשה הא אונן פטור מכל המצות ואף אינו רשאי להחמיר כמבואר בירושלמי אלא בודאי יש מצות פרטי שהוא חייב (ב) מברייתא הובא פ"ק דמגילה מי שהולך לשחוט פסחו ולמול בנו ושמע שמת לו מת וכו' ת"ל יטמא למת מצוה אבל לא למי שאינו מת מצוה אינו מבטל שום דבר שעושה מצותו למול את בנו מקודם א"כ מבואר דיש מצות דאונן מחויב בו יעו"ש וא"כ אפשר מצות ציצית שהוא שקולה כנגד כל המצות עיין בגמרא ובטור ובב"י או"ח סי' כ"ד א"כ אין אונן פטור ממנה וממילא הוא בר חיוב בשעה שתלה הציצית ודוק.
<b>אך</b> אפשר ליישב קו' מהרש"ל בעזה"י מה שהקשה מכתובות איך יבעול בעילות מצוה הא אונן לאו בר מצוה נ"ל דלכאורה העיקר מצוה הוא מצות פ"ו ולזה צריך לבעול אשה להוליד ולהבנות ע"י האשה שלקח וא"כ בעילת בתולה אשר אין אשה מתעברת מביאה ראשונה אין באותה בעילה קיום מצוה רק בעילה ראשונה בועל להוציא כלי למעשהו שתהי' ראוי' להתעבר וכאשר ובעל אותה שנית תהי' כלי להתעבר ממנו וקראו אותו בעילת מצוה על שם התכלית שע"י בעילה הזאת יקיים אח"כ מצות פ"ו אבל אין בבעילה ראשונה קיום מ"ע רק מצוה בעלמא הכנות כלי לקיום מצוה וא"כ לא שייך לומר איך יבעל הא אונן פטור ממצות דהא באמת לא קיים היום מ"ע ואטו יהיה אונן פטור להגביה אבידה אשר הוא הכנה לקיים מצות השבת אבידה אחרי אבילות בשלמא לקיים היום מצות פטור והגם שאין ראיה משם דאיכא לאו דלא תוכל להתעלם אבל אי הי' פטור מהשיב לא הי' עליו לאו כמובן אבל מהכ"ת יהי' פטור גם להכנה בשלמא מחיוב קיום מ"ע נפטר דהעוסק במצוה פטור ממצוה ואפי' עשה המצוה לא מהני לפטור אותו מלקיים המצוה אח"כ כמו במקרא מגילה אבל מהכ"ת לא יוכל לעשות הכנה למצוה כמו בבעילת מצוה שפועל לעשות כלי לקיים בביאה שנית פ"ו ודוק.
<b>ואוסיף</b> נופך בשלמא בקיום מצוה אשר בא על כל אדם בחיוב כמו ק"ש ותפילה וקריאת מגילה ותקיעת שופר וכדומה אז מכח אנינות אשר הוא חיוב עליו להיות דעתו על צורך המת פטור מקיום מ"ע אשר צריך ג"כ מחשבות כוונה ואפי' אי מצות אין צריך כוונה עכ"פ צריך להיות ראוי' להיות לו מחשבה וכוונה והאונן אין דעתו מתישבת עליו ומכח חיובו במ"ע ישכח אנינותו על כן פטרוהו אבל הכנה לקיום מצוה אחרי זמן מועד אינו בהול במחשבתו וגם הכנה אין צריך כוונה ולא נפטר ע"י אנינות ולכן בועל בעילת מצוה ועיין בתוס' שם ודוק.
<b>ומצאתי</b> בשמ"ק בכתובות דף ג' שחקר אי מותר לו דווקא בעולה ראשונה ולא בעילה שניה שכ' וז"ל אבל מאיזה טעם נתיר בעילה ראשונה טפי משאר בעילות אדרבה אין אשה מתעברת מביאה ראשונה ואבותינו הקדושים יצחק ויעקב מעכו ביד וכי תימא אם כן אמאי קרי לה בעילת מצוה פירוש בתוס' דהיינו משום דכתיב כי בועליך עושיך ואמרינן אין אשה כורתת ברית אלא למי שעושה אותה כלי וע"י כך מדבק בה ובאים לידי פ"ו ומסיימים התוס' עד להכי קרי ליה לבעילה ראשונה בעילת מצוה פי' דבהאי טעמא סגי למקרייה בעילת מצוה מיהו לא מחלקי' בינייהו לענין דינא דנימא בעילה ראשונה שרי לאחר שנקבר ולא שאר בעילות דמאי טעמא אדרבה דעיקר פ"ו באינך בעילות דקודם שנקבר מותר בתשמיש המטה וכדעת הרמב"ם והרי"ץ גיאות עכ"ל הרי מפורש יוצא שלכך קרא בעילת מצוה שעושה הכנה ופועל שראוי' שתתעבר בביאה שנית אשר בו יקיים אח"כ פ"ו ודוק.
<b>ובחדושי</b> ישבתי קו' הפלאה כתובות דף ה' דאמרי' ר"י מקלקל הוא והקשה הפלאה הא קיום מצוה נקרא מתקן כמו במילה ופי' בתוס' משום קיום מצוה וא"כ הבעילה הוה בעילות מצוה ונחשב תיקן יעו"ש ולפי מ"ש שם במילה ובד' מיתות ב"ד הוה קיום מ"ע ובעילה הוה רק הכנה למצוה ודוק.
<b>ולפ"ז</b> בקיום מ"ע של ציצית הגם דהוה מצוה דרשות אבל עכ"פ כיון שמקיים מ"ע ממש הוא פטור מכח אנינות ודוק.
<b>ומה</b> שהקשה מן ההולך למול בנו ושמע שמת דיוכל נימול וקשה הא אונן פטור נ"ל והוא דעיקר מה שאונן פטור ממצוה הוא מחמת דעוסק במצוה של האנינות פטור משאר מצות כך שמעתי מפו אדמ"ו הגאון שר התורה בעמ"ח ספר שערי תורה זצ"ל וכן מצאתי נרמז במהרש"ל סי' ע' שכתב וז"ל אלא בודאי חייב במצות פרטיות כי האי אלא שהקילו חכמים עליו ופטרוהו מתפילה ומכל המצות מאחר שהוא עוסק במצוה זו של מת והכא שאינו מבעל שום דבר מענין צרכי מתו במה שמוליך לבנו לימול ולהכניסו בברית פשיטא שחייב עכ"ל הרי שרמז שעיקר הטעם דעוסק במצוה פטור ממצוה ודוק.
<b>ולפ"ז</b> בברייתא שם תנינן ההולך לשחוט את פסחו ולמול בנו ושמע שמת לו מת א"כ התחיל במצוה של פסח ומילה קודם ששמע שמת לו מת שיחול עליו מצות אנינות ואמרי' בהיפך העוסק במצוה של פסח ומילה פטור משאר מצוה הבא עליו ולא חל עליו מצות אנינות כלל חוץ ממת מצוה צריך לבטל מצות פסח ומילה ודוק כי עמוק בעזה"י.
<b>ועיין</b> בנמ"י בב"מ אף ל' דחידש דמשעה שמתחיל באבידה הגם דלא מקיים עדיין השבת האבידה הוה בכלל עשה דוחה לל"ת ונקרא בעידנא דמעקר לאו מקיים העשה יעו"ש וא"כ זה שהלך למול בנו ולשחוט פסחו הוה כבר עוסק במצוה ועיין בסוכה דף כ"ה בלכתך בדרך שפטור בהליכת מצוה משאר המצות מכח העוסק במצוה פטור מן המצוה וברשב"א שם חידש אפי' אם יתבטל מכח מצוה קלה ממצוה חמורה ודוק.
<b>ומעתה</b> שמיושבים קו' מהרש"ל הדרינן לכלל דאונן פטור מכל המצות שבעולם ואין יוצא מן הכלל דברים פרטים וא"כ הגם ששקולה מצות ציצית ככל המצות האונן פטור וא"כ נפסלו הציצית אשר תלה בבגד כשהי' אונן ודוק. אך עדיין יש לי לחקור דבלא"ה קשה על ראי' מהרש"ל בהולך לשחוט פסחו ולמול בנו דקשה הא הוה אונן דפטור מכל המצות איך ישחוט הפסח וימול בנו ולכאורה לק"מ בשלמא אי צריך לטמאות מחמת מצות טומאת קרובים א"כ הי' נדחה מקיום מצות פסח וממצות מילה וגם נפסק ממנו שם שהוא עוסק במצוה דהא מצוה לטמא לקרוב קודם אבל כיון שפסח ומילה קודם והקשה רק כך איך יהי' אונן מל ועושה פסח הא אונן פטור ממצות הוא פלא בשלמא בק"ש ובתפילה וקריאת מגילה ושופר וכדומה שהן מצות שבגופו שצריך שיקרא ק"ש ותפלה ולשמוע מגילה ובקול שופר בגופו א"כ אונן פטור אבל כאן בפסח ומילה דמהני שליחות א"כ הלא רגע זו יכול להפסיק מאנינות לעשות שליח רק אי צריך לטמאות עצמו אז יבטל ממצות אבל אי אין צריך לטמאות קשה הא מחמת אנינות יעשה שלוחים על פסח ומילה.
<b>ואחר</b> העיון משבשתא דכלל גדול בש"ס כל מה דאיהו לא מצי עביד שליח לא מצי משווה דשלוחו של אדם כמותו אבל לא עדיף השליח מן המשלח ועיין תוס' נזיר י"ב בהפרשת חלה אם עשה שליח בעודו קמח והוא דאמרו כהנים ע"כ שלוחא דרחמנא עיין נדרים דף ל"ו וא"כ אי לא מהני אפי' בדיעבד אם אונן עוסק במצותו א"א לעשות שליח ושפיר דן מהרש"ל להביא ראי' דיש מצות דאונן חייב ודוק.
<b>ובכל</b> זה נ"ל דהאונן לא יוכל לעשות שליח אבל מי שעשה אונן שליח על דבר להיות כמותו לעשות לו למצוה בודאי יכול להיות אונן שליח דעכ"פ האונן הוה בר חיוב באותו דבר שיוכל להיות שליח לקיום מצוה הגם דהוא פטור לקיים המצוה לעצמו אבל עכ"פ בר חיוב של אותו מצוה הוא ויוכל להיות שליח על מצוה דיהי' נחשב כאלו המשלח עשה המצוה דלהיפך לא אמרי' כל מה שהשליח אינו יכול לעשות לעצמו לא יוכל להיות שליח לדבר ודוק (רק מצאתי בנב"י מהד"ת שחקר חקירה אי הפי' בגמ' שליח לא מצי משוה קאי על השליח ודוק).
<b>ואוסף</b> נופך אינו בר חיוב דלא נעשה שליח הוה דווקא דגופו לא נכנס בהר סיני באותו סוג חיוב אותו מצוה הגם דגופו הי' ראוי לעשות אותו פעולת מצוה אבל מה שאונן פעור ממצות הוא יען שעוסק במצות אנינות שהוא טרוד במחשבותיו לתכלית המת שהוא קבורת קרובותיו והעוסק במצוה פטור ממצוה והוא כלל גדול בכל המצות מי שעוסק במצוה אחת פטור ממצוה אחרת והגם בשאר מצות אם אפשר לקיים אינו פטור דאל"כ מי שיש לו ציצית בבגדו יהי' פטור מכל המצות עיין בנמ"י בזה כאן החזיקו חכמים הדין שיהי' מחשבותיו כולם לכבוד המת דגדול כבוד הבריות א"כ מה שמצוה פועל דלא הוה בר חיוב בשאר מצות לא עוקר לומר דלא הוה בר חיוב להיות שליח לאיש אשר מוטל עליו לעשות מצוה דאם לא שמצוה מעכבו הי' הוא בר חיוב לעשות גם הוא אותו מצוה די אם נאמר שלא יכול לעשות שליח על קיום מ"ע שלו אבל בודאי הוה שליח לאיש אשר מחויב ג"כ במצוה הזאת ודוק.
<b>וא"כ</b> אפוא אותו ד' כנפות שקשר האונן בו ציצית לעצמו הוא פסול ואותו ד' כנפות אשר קשר בו בשליחות לגיסו הוא כשר ודוק.
<b>וחפשתי</b> באוצר התשובות של אדמו"ר חתם סופר ז"ל ומצאתי בחלק ו' סי' ל"ע אחרי שהקדים שדעתו כמהרש"ל שימול האב בנו באנינות ודלא כרמ"א שהובא בט"ז בהל' אבילות וביאר שזה דווקא באב במילת בנו פליגי מהרש"א ורמ"א וכתב וז"ל אבל אחר שרוצה למול בנו של אחר ונעשה המוהל אונן לפענ"ד אין כאן מחלוקת דאי ליכא אחר רק הוא ימול דהרי המצוה איננו עליו רק על האב והוא נעשה שלוחו וכו' וכתוב אח"כ וז"ל מ"מ באונן נ"ל דנעשה שליח עכ"פ בר חיובא הוא מן התורה ומכ"ש להסוברים דאם ירצה לעשות מצוה רשאי וא"כ בליכא אחר לענ"ד בודאי ימול אם אין האב אונן ובדאיכא אחר פשוט לי שלא ימול ומהכ"ת יעשה אונן לשליח היכא דאיכא למיעבד שליח בר חיובא ואפילו כבר כיבדו יכול לחזור בו דכיון דליכא אלא מחוסר אמונה והכא הוה כתרי תרעי דמצי למהדר זה נ"ל פשוט מאוד עכ"ל שמחתי מאוד בעיקר הדין דכתב דמהני מוהל שהוא אונן בתורת שליחות וה"ה דמהני שליחות אונן לעשות ציצית רק דאמ"ו ז"ל הולך בדרכו יען שהוא בר חיובו מדאורייתא רק מדרבנן לא הוה בר חיובא ולכן בדאיכא מוהל אחר יוכל לחזור מדיבורו ולי הפעוט נ"ל אפי' אם אונן פטור מדאורייתא אעפ"כ נשאר עליו שם בר חיובא דמה שפטור מן המצות הוא מכח עוסק במצוה פטור מן המצוה ולכן אין עליו חיוב קיום מ"ע ואפילו עשה כאשר עבר אנינות חל עליו חיובו וצריך לעשות המ"ע בתורת חיוב וכל זה לקיים המצוה עצמו אבל להיות שליח לאחרים הוה שליח טוב דהא הוא הוה ג"כ בר חיוב במצוה הנ"ל רק שמצוה אחרת פוטרתו אבל עכ"פ בדיעבד בודאי מהני מה שעשה האונן הציצית לגיסו בתורת שליחות אבל מה שעשה הציצית לעצמו לא מהני דבשלמא במילה הכריע אדמו"ר ז"ל כמהרש"ל יען דמילה דוחה שבת וקבורת מת מצוה אינו דוחה שבת א"כ מילה קודמת ואין אנינות מעכב לקיום מצות מילה אבל בעשיות ציצית בודאי אדמ"ו ז"ל מודה שהדין עם הרמ"א ודוק.
<b>ואחרי</b> שנים רבות מצאתי בחכמת אדם כלל קל"ג אות ה' שכתב וז"ל אם התחיל להתפלל ונודע לו שהוא אונן נ"ל דיכול לגמור תפלתו כדאיתא בסי' ש"צ סעיף ד' כדין בכל הדברים דקיי"ל אם התחילו אין מפסיקין ועוד דכיון דעוסק במצוה דפטור מן המצוה (והא דהוצרך לתת טעם דאונן פעור מכל המצות משום כבודו של מת ולא משום דעוסק במצוה היינו דהעוסק במצוה קיי"ל דאם יכול לקיים שניהם חייב וא"כ ה"נ למה לא יברך המוציא וכיוצא בו דא"א לפטרו מטעם עוסק במצוה) עכ"ל ראה מפורש יוצא שחקר בטעם דאנינות פוטר מטעם דעוסק במצוה פטור ממצוה כדברי מהרש"ל וכדברי אדמ"ו ז"ל והבין.
<b>ואיידי</b> לא אמנע מלהודיע שנפלא בעיני בנב"י ח"ר א"ח סי' כ"ז שרצה לחדש מכח חביבה מצוה בשעתא חייב אונן בו והגם שפטור מק"ש ותפילה דהוה זמנו קבוע ואעפ"כ אונן פטור וחידש מצוה הנוהגות בכל יום לא אמרי' בהם חביבה מצוה דאל"כ למה לא יעמדו בעלי אומנות מפני קורא ק"ש או ת"ח העובר שמהרהר בד"ת תמיד יעו"ש ולדעתי יפלא בשלמא במביאים בכורים שבאים מארץ רחוקה ובעלי אומנות לא יביאו ביום ההוא ביכורים אז מכבדים להעוסקים במצוה היום אבל אטו הבעלי אומנות לא קוראים ק"ש בכל יום ולא עוסקים בתורה בכל יום הגם שהם עוסקים מעט ות"ח עוסק הרבה בת"ת הלא אחד הממעיט ואחד המרבה אך שיכווין לבו לשמים ועיין ר"ן נדרים דף ח' הואיל אי בעי פעור נפשיה בק"ש ערבית ושחרית ונהפוך מצינו שיש למצוה הנוהגות בכל יום מעלות תדיר כמבואר בזבחים דתדיר קודם למצוי ודוק.
<b>ועוד</b> דשם דווקא אם רבים עוסקים בהבאת בכורים עומדים ולא בעבור היחיד וכן כתב המהרי"ט בחדושיו בשם רמב"ן יעו"ש ועיין בירושלמי דאמרו הלין דקיימא קמי מיתא לא מפני המת עומדים אלא מן אינון דגומלים ליה חסד ודוק.
<b>סוף</b> דבר נ"ל דמי שהי' אונן צריך להסיר הציצית ולתלאם מחדש אבל גיסו אין צריך להסיר הציצית כנלענ"ד.
<b>סימן</b> <b>ה</b> שלומים אלף לאחד מאלף היושב על התורה והעבודה זכה לשתי שולחנות ה"ה הרהמ"ג החו"ב כבוד הרב ר' עקיבא קליין ב"י בק"ק נייטרא.
<b>מכתבו</b> עם שאלתו מוכתר בפלפולא חריפתא קבלתי ואני בעוה"ר חולה זה כמה חדשים בטוב ישמע ולא אוכל לצאת ולבוא כאשר עם לבבי כאשר הי' ראוי בכל זאת פניתי מכל עמלי לראות בעמל התורה ואשר יתן ד' בפי אותו אחלק למעלתו נ"י באהבה דברי הדש"ת.
<b>שאלה</b> סופר אחד שהי' לו פרשיות של תפילין הנכתבים להתלמד לא לשם מצות תפילין ונתערבו הפרשיות בין פרשיות הכשרים ולא נודע לו להסופר ואחר עשיות התפילין נודע לו מהתערובת ועכשיו יש לדון בהכשר התפילין שמכר וגם להכשר הפרשיות הנשארים עדיין בידו עכ"ל.
<b>תשובה</b> ראיתי למעלתו נ"י שהאריך הרבה שיהי' הפרשיות הכתובים להתלמד בטילין ברוב פרשיות הכתובות לשם מצות תפילין וחקר אם יהי' נקרא דבר חשוב ולא בטל ודעתו נוטה להכשיר ואם יהי' אלקים עמדי אפלפל באמרותיו השכליים והנעימים אבל לדינא אגלה דעתו על מקור הדבר כאשר אבאר בעזהז"י.
<b>הנה</b> אקדים חקירה נראה לדעתי אם איש גבריאל המלאך וכתב פרשיות תפילין כדת של תורה המה פסולים להניח דכלל גדול דכתיב וקשרתם וכתבתם מי שמחוייב בקשירה הוא בר כתיבה ומי שאינו מחוייב בקשירה אינו בר כתיבה ומשו"ה אפי' אשה שכתבה הפרשיות פסולים יען דמצות תפילין הוה מ"ע שזמן גרמא עיין גיטין דף מ"ה ובט"ו ש"ע א"ח סי' ל"ט סעיף א' וא"כ אפי' אם מלאך כותב הפרשיות לשמה פסולים דעכ"פ אינו בר מצות קשירה דלא נצטווה במ"ע של הנחת תפילין א"כ פסולה לכתיבות פרשיות תפילין ואם כתבה אין ישראל יוצא בהם המ"ע וזה פשוט מאוד בעיני בעזה"י.
<b>ואוסף</b> נופך אלו כביכול הקב"ה בכבודו ובעצמו יכתב פרשיות של תפילין דידן אין אדם יוצא בהם ידי חובתו דכתיב וקשרתם וכתבתם מי שהוא מחויב במ"ע של קשירות תפילין אותו כתיבה כשר לפני בר ישראל אבל הקב"ה בכבודו ובעצמו אשר אינו מחויב במ"ע של הנחת תפילין הגם שאמרו חכז"ל הקב"ה מניח תפילין דכתיב נשבע ד' בימינו ובזרוע עזו עיין ברכות דף ו' אר"י הקב"ה מניח תפילין אעפ"כ אינו מחויב בקשירת תפילין וכיון שאינו מחויב להיות בר קשירה אינו כתיבתו מועיל לבני ישראל שמחויבים בקשירה ודווקא מי שמחויב בקשירה מהני כתיבתו ועוד אין הקב"ה מניח תפילין עם אותן פרשיות אשר אנו מצווים בהם כמבואר בגמ' ברכות דף ו' אמר רשב"א הני תפילין דמרי עלמא מה כתוב בהו וכתב רש"י בד"ה מה כתיב וז"ל בשלמא בתפילין דידן כתיב שמע והי' אם שמוע קדש לי והי' כי יביאך פרשיות שנצטוו בהם לשום זכרון מצוותו של הקב"ה אות וזכרון להם לישראל אלא בדידיה מאי כתיב בהו עכ"ל וא"כ כיון שאינו מניח תפילין בפרשיות שבני ישראל מניחים אינו בר כתיבה באותן פרשיות שבני ישראל מניחים והגם שפרשיות כאלה יהי' יקירי הערך כשני לוחות אשר הי' כתובים באצבע אלקים במעלת קודש קדשים אעפ"כ אינו המה תפילין שיצא בהם בר ישראל מ"ע של הנחת תפילין והבן זה מאוד.
<b>וגם</b> לא אמנע מלגלות דעתי בוודאי אלו רבינו הקדוש שבא כל בי שמשי לביתו כמבואר בכתובות דף ק"ג וכדומה מן הקדושים אשר זוכים לבוא בין החיים ועיין רמב"ן בתורה על פסוק ויגוע ויאסף שאמרו חכז"ל יעקב אבינו לא מת וכתב וז"ל וענין המדרש הזה כי נפשות הצדיקים צרורות בצרור החיים וזיו תחופף עליו כל היום לובשת לבישת השני שלא יפשטנו ערומה כעקב או תתלבש בעתים מזומנות ויובן ענין הזה במס' שבת ומסכת כתובות עכ"ל אם הי' כותב רבינו הקדוש פרשיות תפילין הי' פסולין דכתיב במתים חפשי שנעשה פטור מכל המצות ולא הוה בר קשירה וממילא לא הוה בר כתיבה כמובן אבל אם אלי' הנביא יכתב פרשיות תפילין הוא ספק עצום אם אינם כשירים דהוא לא מת ולא נעשה חפשי ממצות וכאשר בא יבוא על הארץ הוא בר חיוב בקשירה ותלי' בחקירה גדולה מהגאון הנורא ר' וואלף באסקוויטץ ז"ל בספרו סדר משנה פ"ט מהל' יסה"ת אשר פלפל על תרה"ד אשר מתיר לאשת אלי' הנביא לעלמא ויש לי הערות גדולות בענין הנ"ל ואכ"מ.
<b>היוצא</b> מזה דאין בר ישראל יוצא מצות הנחת תפילין חוץ אם הפרשיות נכתבות מיד איש שהוא מחויב בקשירת תפילין אבל אם נכתבים מיד אשר אין עליו מצות קשירת תפילין אין יוצא בהם בר ישראל למצות עשה של הנחת תפילין אפי' אם יכתבם מלאך או שרף או אפי' גבוה מעל גבוה דמי שאינו מחויב בקשירה לא יוכל לכתוב פרשיות לקיים בהם מצות תפילין.
<b>ועתה</b> אחקור בעזה"י על פרשיות הנכתבות להתלמד שנתערבו ברוב כשירות אי אמרי' בזה ביטול ברוב על שני פנים (א) הלא גוף התפילין המה כלי קודש בעצמם לכל הדינים המבוארים בש"ס ובש"ע מגודל קדושת תפילין אם נאמר שע"י הביטול בא על הפרשיות שכתובים להתלמד קדושת החפץ (ב) הלא גוף כלי קודש של תפילין הוא חפץ אשר בו יתקיים בר ישראל מצות עשה בכל יום אם מניח אותם על ידו וראשו אם נאמר שעל ידי הביטול אשר נתערבו פרשיות הכתובות להתלמד בתוך הכשירות מקיים בהם בר ישראל המ"ע.
<b>וטרם</b> אבוא לתכלית הנדרש אבאר בעזה"י לדעת מה הוא ענין ביטול ברוב אי נאמר דהמיעוט קונה לעצמו שם כמו הרוב אפי' מעלות השלימות אשר יש לרוב או נאמר דהמיעוט נאבד שמו אשר הי' עליו אבל אינה קונה השם אשר יש לרוב רק נתבטל שמו אשר הי' עליו מעיקרא וצע"ג.
<b>ונלע"ד</b> דכל כח ביטול ברוב הוא רק לפעול לבטל כח התנגדות אשר יש למיעוט כנגד הרוב למשל חתיכת נבילה נפל בשני חתיכות בשר שחוטה המה בעצמם בשר כשר רק על בשר נבילה רובץ אריה הוא שם נבילה וע"י התערובות לא יהי' באפשרות לאכול גם ההיתר ואמרה התורה ששם איסורו יפרד ממנו וממילא הוה בשר דבר היתר וכן חתיכת חלב שנתערב בשני חתיכות שומן הלא בעצם זה דבר שמן והמה דבר שמן רק אותו שמן שנאסר לאכול נקרא על שם איסור חלב וע"י התערובות לא יוכלו הבעלים לאכול גם השמן שמותר לאכול אז הולך שם האיסור של חלב ומותרים כולם באכילה וילפי' מדיינים אם הרוב אומרים חייב והמיעוט אומרים זכאי א"כ המיעוט מתנגדים להרוב דכולם הוין דיינים רק רוב שופטים לחיוב ומיעוט שופטים לזכות א"כ התנגדות המיעוט בטל לגבי הרוב דאם הרוב לא יבטל ויחרוב המיעוט א"כ המיעוט החריב הרוב וע"כ נתבטל המיעוט דיינים השופטים לפטור כנגד הרוב שופטים לחיוב ופועל הרוב לעשות אין מיש שהמיעוט אינו בעולם.
<b>אמנם</b> אם נתערב גוי בתוך ט' בני ישראל הכי נאמר שע"ו ביטול נעשה הוא ישראל וחייב בר ישראל למסור נפשו לקדש ד' יען שהוא עדה או אם ישראל יתערב בתוך ט' כהנים יהי' כולם כהנים לעבוד עבודה ביום שבת ולהקריב קרבנות או אם עבד נתערב בתוך ט' ישראל או כהנים יהי' כולם ישראלים וכהנים או ישראל שנתערב בט' לוים יהי' מן המשרתים במקדש הגם שנתערב ביניהם כשהי' כולם קטנים כאשר נולדו ממעי אמן זה בודאי אינו דא"כ יש ביטול ברוב פועל לעשות יש מאין מישראל כהן או מישראל לוי או מגוי בר ישראל ומעבד עם הדומה לחמור לעשות גוף קדוש דהוה לעשות יש מאין זה אינו פועל כח הרוב לחדש שלימות חדש על דבר הנתבטל דגם בסנהדרין ודיינים לא אמרי' דע"י הביטול הוה כאלו האומר זכאי יהי' נחשב כאלו אומר חייב דהא אם נגלה שטעו אין השלישי משלם עיין ח"מ סי' כ"ה סעיף ג' כנלענ"ד בעזה"י וכבר הבאתי לשורש חקירה הנ"ל בספרי מ"ח ח"ב ביו"ד סי' נ"ג ראי' לזה ממשנה פ"ז דדמאי ומר"ן נדרים יעו"ש והגם על ראי' מח"מ יש להשיב דשאני התם שנגלה שהרוב טעו א"כ לא הי' להם למפרע כח על דיין הפוטר בכל זאת הדברים נראין מעצמם דאין ביטול פועל לעשות מאין יש ודוק.
<b>ובזה</b> השגתי על דברי הפלתי סי' ק"י ס"ק כ"ב בד"ה באופן אחר שחידש אם נתערבו בעלי מומין בתמימים כיון דאם יתבטל יהיה עולין ע"ג מזבח לא בטל כמו שחדשו תו' בחתיכה הר"ל שהי' איסור הנאה הואיל דהוה ראוי להתכבד אחר הביטול לא בטיל עכשיו כן הוא בעולין דלאחר הביטול יהיה עולין וכתבתי בחדושי דשאני איסור דהוא בעצם ראוי' להתכבד רק האיסור מעכב שאסור לכבד א"כ ע"י ביטול שליכא איסור אם מכבדו ישוב להיות ראוי' להתכבד מכח עצמו אם כן לא בטל דעכ"פ ע"י הביטול יסתלק העבירה אם נהנה ממנו אבל אם בעל מום נתערב לו יהי' שאין בו עבירה להקריב ואינו עובר עבירה על הקרבה דהוה כאלו מעלה אפר ע"ג מזבח אבל אטו בשביל הביטול קנה שלימות להיות בו מצוה להקריב או אם אכלו הכהנים יהיה הבעלים מתכפרים בו הכי יפעל ביטול שלימות מעלות קרבן כשר ולא יהיה לעולם עולין בתורת עולה למצוה ע"ג מזבח אבל חתיכת בשר הראוי' להתכבד כיון דע"י ביטול נסתלק עונש איסור הנאה הוה ראויה להתכבד ודוק ולא יפלא מקו' תוס' דהקשו בזבחים למה לי קרא דמום בם הוא דלא ירצו הא ע"י תערובת ירצו תיפוק ליה דחד בתרי בטל יעו"ש וקשה דשאני התם דאיסור נסתלק וקמ"ל דירצו דמכפר אפי' לק"מ דהקו' קאי למה לו לר"א לילף דיקרבו כל הראשים כולן לא צריך למילף מקרא דבלא"ה חד בתרי בטל ודוק.
<b>ולפ"ז</b> מהכ"ת נימא דפרשה שנכתבת להתלמד בלי קדושה לשם תפילין יקבלו ע"י ביטול שם חדש ויקנו לעצמם שלימות להיות קדושת חפץ לכל דיני קדושה של תפילין כנלע"ד בעזה"י.
<b>אך</b> אפי' אם נאמר דע"י ביטול קונה שם חדש דאפילו אם נפל היתר באיסור נעשה ההיתר איסור ואעתיק לשון המ"ל בפ"ז מהל' מעילה שהגאון ר"י אלפנדרי רוצה להוכיח דמטבע לא בטל מדאורייתא וכתב לו המ"ל וז"ל והבאתי את השלישי' מההיא דפ"י ולד חטאת דתנן המפריש מעות לנזירתו לא נהנין ולא מועלין ופי' רש"י משום דבכל מנה ומנה מצינו למימר זה הפריש לשלמים וכו' ועל זה הקשה לאדון דניזל בתר רובא ורוב המעות יש בהן מעילה ואף דאיכא דמי שלמים כיון דהוה מיעוטא ליבטל ברובא אלא ודאי דמטבע חשוב ולא בטל עכ"ד ולא ירדתי לסוף דעתו מה ענין ביטול בכאן דביטול לא שמענו אלא לבטל האיסור להתירו לכתחילה אבל אם רוב הוא איסור נהי דאיסורא איכא אבל לחייבו מלקות או כרת או קרבן זו לא שמענו ואף דאיכא מ"ד דהיתר מצטרף לאיסור לחייבו בעונשין היינו דווקא בתערובת לח בלח ומבשא"מ משום דטעם האיסור נתפשט בהיתר ונעשה כולו איסור אבל ביבש אף שהאיסור הוא הרוב מעולם לא שמענו שאם אכל אחד מן התערובות שיחייב שום עונש ואף שאסור מן התורה ואם כן היכא דאיכא בדמים הללו חטאת ועולה ושלמים כל שלא נהנה כי אם שיעור דמי השלמים פשיטא דאין לחייבו קרבן דאימור דמים הללו דמי שלמים הם עכ"ל והנה מ"ש המ"ל וז"ל ניהו דאיסורא איכא עכ"ל הוא כשפת יתר פשיטא דאסור דהא הוה איקבע איסורא אשר אפילו להרמב"ם דסובר ספיקא דאורייתא לקולא אעפ"כ באיקבע איסורא אסור דאל"כ אשם תלוי היכא משכחת ליה וא"כ מה גילה לן בזה שמודה שאיסורא איכא וכן כתב אח"כ וז"ל מעולם לא שמענו שאם אכל אחד מן התערובות שיתחייב עונש ואף שאסור מן התורה עכ"ל מאי השמיע פעם שנית שאסור מן התורה לאכול ברוב איסור הלא בשני חתיכות הוה איקבע איסורא מכ"ש ברוב איסור וצע"ג.
<b>ונראה</b> דדבר גדול דיבר כאשר אבאר בעזה"י דחידש בזה דלו יהיה כדעת השואל דסובר דאם היתר נפל ברוב איסור אמרי' דגם היתר בטל ברוב דלא כר"ן נדרים דף נ"ט שכתב וז"ל שהאיסור דרכו להתבטל ולא ההיתר עכ"ל אלא נימא כשם שהיתר מבטל איסור ה"ה איסור מבעל היתר כאשר השוו אותם הגאון ר"י אלפנדרי בכל זאת חולק עליו מצד אחר דיש הבדל גדול בין אם נפל איסור לתוך היתר ובין אם נפל היתר לתוך איסור.
<b>ונחזי</b> אנן כל דין ביטול ילפינן מסנהדרין דאמרה תורה אחרי רבים להטות כמבואר ברש"י חולין דף י"א ומשם נדע רק זאת דכח מיעוט המתנגד לרוב הוא נאבד כנגד הרוב דאם המיעוט אמרו זכאי והרוב אמרו חייב א"כ נשאר חייב דהמיעוט האומרים זכאי הוא התנגדות נגד הרוב ועל כן יצא האיש חייב מכח הרוב וה"ה אם איסור נפל ברוב היתר הלא הרוב מותר באכילה והמיעוט האיסור מתנגד שיהיה אסור באכילה א"כ ע"כ האיסור נעשה היתר ומותרים כולם באכילה אפי' לאדם אחד ובפעם אחד מן התורה גם זה מותר דשם איסור הלך מהחתיכה וממילא הוא דבר מאכל היתר אבל אם היתר נפל ברוב איסור למשל חתיכות שומן בשני חתיכות חלב א"כ אנו דנין המועט שבו הוא מותר באכילה והרוב אסור באכילה א"כ המיעוט מתנגד להרוב ובטל המיעוט ונאסר המיעוט לאכול כמו שהרוב אסור לאכול א"כ שוב אין התנגדות דהכל אסור לאכול דעל הכל רובץ שם איסור אכילה אשר אסור לכל בני ישראל.
<b>וכל</b> זה הוא שמקבל שם היתר שם איסור אבל אטו אותו שנעשה איסור אסור לאכול דווקא משום דיש על העובר האוכל איסור כרת או מלקות או בשוגג חטאות דזה בא על מי שעבר ואכל אבל לתכלית הנרצה אם המיעוט נשאר בהיתרו די לנו לומר שגם הוא נעשה איסור מה לי משם כרת או משם לאו או איסור עשה עכ"פ אסור לאכול וכיון שאסור לאכול אם כן אין כאן התנגדות בין המיעוט ובין הרוב ומהכ"ת עוד לומר שקיבל ההיתר שנאסר שם חלב או שם נבילה וכדומה הלא מה שנעשה היתר איסור הוא מכח דתורה אמרה אחרי רבים להטות היינו לעשות מעשה שנחליט לעשות כרוב ואם כן די כמו שהרוב אסור באכילה כך המיעוט אסור באכילה אבל לא מכח שם חלב או נבילה אלא מכח ציוות אחרי רבים ואם עבר ואכל הגם שעשה עבירה שאכל דבר איסור הנאסר ע"י ציוות אחרי רבים להטות אבל חלב ונבילה לא הוה דנאמר דהעובר חייב כרת או מלקות דאותו חתיכה נאסר רק באיסור חדש דאחרי רבים להטות אם הרוב אסור באכילה גם המיעוט נאסר באכילה דזה האיסור בא מכח התנגדות אשר יש למיעוט נגד הרוב וזה שרמז המ"ל ניהו דאסורו איכא וכן כ' ואף שאסור באכילה היינו שהמיעוט בעצמו נאסר באכילה אבל העובר ואכל אין עליו כרת ומלקות וחטאות והבן.
<b>ובזה</b> נ"ל ליישב מה שהשיג הפרמ"ג על מהר"א כהן אפימנטל שסובר אם היתר נפל ברוב איסור אין ההיתר נעשה איסור הבאתי דבריו בספרי יו"ד ח"ב] סי' נ"ג והשיג עליו הגאון שדברי רש"י בזבחים דף ע"ח בפגול ונותר וטמא שבללן זה בזה משמע אי ידעי' לשער שיהי' שוה בשוה התערובות הי' לוקין וע"כ דהנתבטל הוה כרוב יעו"ש בפרק ד' בד"ה והנה בנועם אמרותיו ולפמ"ש שם הכל אסורי' וכל התנגדות הוא בשם אי שם פיגול או שם נותר או שם טמא וכיון דכל התנגדות רק לענין שם איסור א"כ שפיר נעשה המיעוט כרוב קצרתי רק להרחיב ליישב דברי הגאון ובזה מיושב לי גם דברי הפלתי סי' צ"ח ס"ק י"א דחידש דאם ככר כלאי כרם נפל לשני ככרים חמץ נעשה מכלאי כרם חמץ יעו"ש.
<b>ולפ"ז</b> אני אומר אפי' אם נאמר כדעת המ"ל דעכ"פ ע"י רוב נעשה איסור ה"ה כאן נאמר שע"י ביטול בא על פרשיות שנכתבו להתלמד שם קדושה להיות אסורים לאבד אותם או לשמש המטה בלי כסוי או להיות חפץ להשבע בו דעכ"פ מכח הרוב בא עליהם שם קדושה אבל תפילין אשר צריכים להיות כתובים דווקא לשם קדושת תפילין לא נעשה לצאת בהם ידי מ"ע של הנחת תפילין ודוק.
<b>ואוסף</b> עוד דאפי' לדעת שו"ת רשב"א שהביא הפ"מ שסובר ההיתר נעשה איסור לחייב כרת אפי' אם אכל חתיכת היתר כמבואר בהקדמה לסי' צ"ח פ' א' חקירה וכן היה דעת ר"י אלפנדרי כנראה במ"ל וכן דעת רש"י לפי מה שהעיר הפרמ"ג שהבאתי אם כן היה כאן מקום לומר כשם ששומן נעשה חלב לחייב עליו כרת ה"ה נעשה פרשה להתלמד פרשת תפילין דהמיעוט נעשה כרוב ממש בכל זאת נ"ל דכאן הכל מודים דהפרשיות פסולים כאשר אבאר בעזה"י.
<b>ואקדים</b> מה שבארתי במקו"א ליישב קו' הגאון ר"י אלפנדרי שהקשה שמיעוט שלמים יהיו בטלים בדמי חטאות ועולה ואם כן יהיה בו מעילה ואמרתי לתרץ בעזה"י והוא בשלומא אם יהיה מותר מן התורה לבטל יבש ביבש איסור בתוך רוב היתר א"כ היה אפשר לחשוב ע"י שאדם מבטל דמי שלמים בדמי חטאת ועולה ונעשה הדמים משלמים דמי חטאות ועולה זה הוה קדשי בני ישראל כי פעולת האיש פעל עליו שיבוא עליו קדושה שיש בו מעילה אבל כיון שיבש ביבש אסור מן התורה לבטלו דבשלומא בלח בלח נאבד ונתבטל האיסור מן העולם פליגי ראשונים אי מבטלים איסור לכתחילה אסור מדאורייתא או לא אבל יבש ביבש אפי' אם אינו ניכר אחרי הביטול ברוב אסור דהא לפני עצמו עומד א"כ לכ"ע אסור לבטלו כן מצאתי ברא"ה וכן מבואר היטב בנב"י מהד"ת יו"ד סי' מ"ה על קו' הגאון ר' וואלף באסקאוויטץ ז"ל למה אמרה התורה למכור נבילה לנכרי או ליתנה לגר יבטלה ברוב יעו"ש וא"כ לא משכחת רק שנתבטל מאליו מעות שלמים בדמי חטאת ועולה א"כ לו יהיה שנשתנה קדושת דמי שלמים לקדושת דמי עולה וחטאת אין זה קדושה הבא על פי בני ישראל ואין בו מעילה דכתיב וינזרו מקדשי בני ישראל עיין רמב"ן בב"ב דף ע"ט ועיין בש"מ שם שאפי' לר"י דמועל בגדולים יען דיצאו מהקדש הקדוש קדושת פה ועיין בקצו"ח סי' ר' שביאר בטוב טעם ודעת שורש דבר זה וא"כ לו יהי' שבעל פרוטת שלמים כקו' הגאון ר"י אין כאן מעילה דלא הוה קדשי בני ישראל שיהי' בו מעילה ודוק.
<b>ומעתה</b> לו יהי' דבהיתר שנפל לשני חתיכות איסור מהני ביטול ברוב אפילו ללקות עליו או להתחייב כרת וכדומה היינו שע"י הביטול אסר הקב"ה לההיתר שיהי' איסור אבל בפרשיות תפילין לו יהיה שנחשב הביטול כאלו הקב"ה קודש פרשיות הנ"ל בקדושת תפילין עכ"פ לא קדשם בר קשירה בכתיבתו ופסולים דכתיב וקשרתם וכתבתם וכי תימא הא בר קשירה כתבם רק לא בקדושת תפילין ומהני קידש של הקב"ה לגוף הכתיבה של בר קשירה זה אינו דצריך קדושה לשם קדושת תפילין בשעת כתיבה מבר קשירה דאל"כ אטו סופר שכתב פרשיות להתלמד ואח"כ יקדשם לשם קדושת תפילין יהי' מהני זה שקר מוחלט דגם בס"ת שלא כתב האזכרות לשמן לא מהני שיקדשם אחר הכתיבה עיין גיטין דף נ"ד בסופר שאמר אזכרות שבהם לא כתבתי לשמן ודו"ק.
<b>ויש</b> לחקור עוד טעם לפסול דכלל גדול דכח ביטול פועל רק מכאן להבא משעה שנתבטל המיעוט בתוך הרוב כמו בסנהדרין דהביטול פועל משעת גמר דין אבל מעולם לא שמענו דיהי' מועיל ביטול על למפרע כמובן בשכל ואם כן לו יהי' דהפרשיות שנכתבים להתלמד נתקדשו בקדושת תפילין משעת ביטול ואילך וכאלו נכתבו עכשיו נקל הוא להיות שיצרפו עם פרשיות שנכתב קודם ויהי' כאלו נכתבו שלא כסדרן עיין בש"ע א"ח סי' ל"ב דפרשיות נכתבים דווקא כסדרן ועיין בפרמ"ג בפתיחה לסי' ל"ב קצרתי להערה בעלמא להרחיב גבולי תורה סוף דבר לדעתי פרשיות שעודם לא נמכרו פסולים דאין ביטול מועיל לעשות מפרשיות פסולות פרשיות כשירות כנלע"ד בעזה"י.
<b>ומוצא</b> שפתי אשמור לפלפל בדברי מעלתו נ"י אשר חקר שלא יהיה מהני הביטול מכח דבר חשוב לא בעיל דאזלינן בתר מה דיהי' אחר התערובות כמו בחהר"ל שחדשו תוס' בחולין ובסוף חזר בו וכתב דבטילן דשאני התם דחתיכה הוה בעצמה ראוים להתכבד רק האיסור מעכב וע"י הביטול ילך האיסור ותהיה ראוי לכבד הגם דהוה מכח דאמרינן כל חדא מרוב היתר היא עכ"פ ראוים ליתנו לגוי אבל כאן מה שפרשיות יהיה נחשבות לדבר חשוב הוא מכח שראוים למצוה ומה שראוים למצוה הוא מכח דנאמר שפרשו מרוב כשירות א"כ איך לא תהי' בטילה מכח דבר חשוב זה תמצית פלפולו דהכל תלוי בכח כל דפריש פלפולא חריפתא מאוד.
<b>לדעתי</b> הדבר צריך התבוננות רב לו יהיה שהיתר פועל שהפרשה פסולה תתהפך לכשירה אעפ"כ לא הוה דבר חשוב שלא יתבטל דלא מצאתי דבר חשוב דלא בטל אלא בדבר אכילה או מטבע שחשוב ולא בטל או צפורתא חשובה ולא בטלה עיין סוף תמורה ותוס' מעילה דף כ"א וכדומה דמאכל אם הוא גדול ונאה ראוי' לכבד לכל אדם וכן מטבע חשוב לכל אדם וכן ציפורתא חשוב לכל אדם דהוה הנאת הגוף או הרווחה לגוף אבל פרשת תפילין שאינם שווין דבר רק לזכרים מבני ישראל הוה חפץ לקיים בו מצוה בכל יום אבל לנשים אין תפילין שווין כלום דאינם מצווין במ"ע של זמן גרמא וכן לגוי אינה שוה כלום וגם לבני ישראל הזכרים אין לו מהם הנאת הגוף רק קיום מצוה אשר מצוה לאו להנות ניתנו רק עול על צוארו א"כ לא מקרי דבר חשוב ולא בטל דחשיבת תפילין אין בו בעצם רק קדושת חפץ להקשירם בזרוע ובראשו ויקיים בחפץ הזה מ"ע ואין חשיבות קדושת חפץ או חשיבות כלי לקיים בו מ"ע משוה החפץ לדבר חשוב שאינו בטל ויש לי הערות רבות בזה ואביא דוגמא בחתיכה ראויה לכבד שכתב הר"ן שצריך להיות ראוים לכבד לכל אדם עיין בנב"י יו"ד ח"ר סי' ט"ז ועיין בלח"מ פ"ג מהל' בכורות הל' י"ג ועיין לאדמ"ו חת"ס יו"ד סי' רע"ז במה שחקר על ספר יד אלי' ועיין מה שחקרתי בספרי סי' נ"ג עליו ובחקירה הנ"ל שהערותי עכשיו יש לעיין בו ועיין היטב במ"ל פי"א מהל' משכב ומושב הל' י"ד ואני חלוש וטרוד מאוד ואין ידי משגת כעת לברר הדבר.
<b>ואוסף</b> נופך דלא הוה דבר חשוב דלא יתבטל אלא א"כ החשיבות ניכר מעצמו מן החפץ שיתבטל כמו חתיכה ראוי' להתכבד או מטבע או ציפורתא וכדומה דהחפץ מעיד שהוא חשוב וניכר חשיבתו אבל מה שהוא חשוב ע"י שאדם פועל במחשבתו עליו להיות קדוש כקדושת אזכרה או קדושת פרשיות הוא חשוב ע"י שנודע שנתקדש אבל אין ניכר בו בעצמו שהוא חשוב בכמות או באיכות אין זה מקרי דבר חשוב שלא יתבטל ואטו שור שהוקדש הוא דבר חשוב מחמת קדושתו למזבח הוא חשוב מכח שניכר בעצמו חשיבתו ויש לי בזה הערה גדולה בדברי בעה"מ ורמב"ן במלחמות פ"ד דע"ז ומה אעשה אם הזמן בוגד בי כעת ודי להערה למבין.
<b>וראיתי</b> שמעלתו נ"י חקר להתיר התפילין שכבר נמכר דאמרי' כל דפריש מרובה פריש דרוב פרשיות הי' נכתבים לשם תפילין רק שנתערב בהם גם פרשיות שנכתבים להתלמד ואמרי' אותן שנמכרו המה מהרוב כשירות.
<b>לדעתי</b> להרא"ש הובא בש"מ בסוגיא דקפץ אחד מהמנוים שביאר דזה הוה רק ספק אי פרש מהרוב א' מהמיעוט רק התורה התורה ספק כזה ולא מהני במעשר דמעשר ודאי אמר רחמנא יעו"ש ולפ"ז לא מהני כל דפריש מרובה פריש בקיום מ"ע של הנחת תפילין דהא הוא מחויב בבוקר השכם בקיום מ"ע ע"י פרשיות כשירות הנכתבים לשם תפילין ולא יצא מחזקת חיוב חוץ בודאי פרשיות כשירות דאין ספק מוציא מידי ודאי וכן בכל חפצים אשר בהם ועשה קיום מ"ע אינו נפטר בחפץ אשר הוא כשר מכח כל דפריש מרובה פריש כגון בשופר של ע"ז או אתרוג ולולב של ע"ז או שאר איסור הנאה וכדומה שנתערב ברוב כשירים ופריש חד מינייהו לא יצא בו ידי חיובו הודאי דשאני רוב כל בהמות כשירות דמהני אפי' בקיום מצות עשה דהרוב הוא רוב להעיד שבהמה זאת כשירה אבל כל דפריש הוה רק ספק ולכן מי שלא עשה עבירות מיתה ונתערב לא חקרו בתוס' סנהדרין פ' ע"ב] שיבטל ברובא ובכל זאת דברי תוס' נפלאים ודוק.
<b>גם</b> יפלא הלא הסופר לקחם בידיו הפרשיות והניחם בבתים א"כ לקחם מן הקבוע והגם שלא ניכר האיסור הוה קבוע לכמה שיטות אפי' מה"ת ולכל הפחות מדרבנן כמבואר בסי' ק"י עיין בפר"ח בשם מהר"ש ותלי' בפלוגתא דר"י ורשב"א בסי' ק"י אם לא נודע מספק איסור כלל אם נטל בודאי או פירש בפנינו אי אמרי' בו כל דפריש מרובה פריש ולחדש ולומר בתרתי לטבותא לא נודע ואפי' אם הי' נודע לא הי' ניכר האיסור גם הר"י מודה לא נראה כן במקור פלוגתם ובפלתי סי' הנ"ל ס"ק י"ב חקר דבכל מקום דשייך ביטול חד בתרי נהפוך איסור להיות היתר ממילא אין כאן קבוע אבל אדם באדם דלא שייך ביטול אז אפילו אינו ניכר הוה קבוע דכל טעם דצריך להיות ניכר הוא כדי שלא יהי' מקום על ביטול יעו"ש וא"כ ממנ"פ אי נתבטלו הפרשיות ברוב א"כ לא צריך לכל דפריש ואי לא נתבטלו א"כ אסורים משום דנטל מן הקביעות ודוק.
<b>עוד</b> ראיתי שהאריך על מה שהקשה מה נ"מ לר"י מין במינו לא בטל הא עכ"פ כל חד וחד שרי מכח כל דפריש מרובה פריש שדוחק לומר דנ"מ רק לאכול בבת אחת ויצא לחדש דאין לומר כלל כל דפריש דא"כ גם הנשאר יהי' מותר חוץ אם נאמר על הנשאר קבוע אעפ"י שאינו ניכר והאריך בחריצות מאד לא אדע מחשבות מעלתו נ"י דנפל איסור בתוך תרי הראשון מותר לאכול דכל דפריש מרובה פריש והשנים הנשארים אסורים מיד דהוה רק תרי ולא שייך לומר עוד מרובה פריש נהפוך אם הראשון פרש מהרוב נשאר איקבע איסור ויהי' חייב אשם תלוי ועיין בט"ז יו"ד סוף סי' ק"א והבן ועוד אם יפול שם עוד שני חתיכות איסור או מין במינו לא בטל ויפרוש אחד מהם אמרו כל הפריש מרובה פריש והוה נבילה ודאי או חלב ודאי ואם מתרין להאוכל ילקה ואם חתיכה ראשונה נתבטלה הוה רוב היתר וכל דפריש מרובה פריש ומותרת אפי' באכילה לכתחילה אם סברת כל דפריש מרובה פריש הוה ודאי ודוק וגם אם היה כזית בשר ששוה פרוטה של הקדש שנפל בתוך תרי חתיכות של היתר ואכלן זה אחר זה אפי' בג' ימים אם נתבטל אין כאן מעילה ואם לא נתבטל יש כאן מעילה כמו בכיס אם הוציא כולם עיין מעילה ודוק וכן אוכל להוציא כמה וכמה נ"מ ונפלאת דעתו בעיני.
<b>ולא</b> אכחד שגוף הדבר לא נכון בעיני הלא עכ"פ בשעה שפרש לפניו אחד אמרי' הוא מרוב ומה לנו לחקור אם בסוף נדע שנאכל איסור בוודאי ולא דמי למ"ש תוס' בנסקלין ובנשרפים בסנהדרין דשאני התם כיון דנדע דאחד פטור א"כ גם הנפרש בראשון אי אפשר לו להרגו דהוא יצעק על נפשו שלא להמיתו והגם שלא צעק הב"ד צועקים והכל בכלל נקי וצדיק אל תהרוג ועיין בפנ"י בקו"א כתובות בטעם שציותה התורה התראה דכל הטעם דלא שייך שם בסנהדרין לחקור על ביטול ברוב רק על כל דפריש מרובה פריש עיין פלתי שדקדק כך דאדם באדם לא שייך ביטול יעו"ש הטעם דאיך שייך ביטול אם יש אדם שמכיר בו והלא האדם יודע ומכיר בעצמו אם כן אינו בתערובות כלל דהוה כאילו ניכר האיסור דלא שייך לחקור עליו ביטול והבן ה"ה אם נחפוץ לילך בתר רוב דפריש מרובה קפריש ולדון אותו מכח רוב כמו שדנין ברוב דאינו טריפה והשיב תוס' דשאני בזה דאיך נמית כולם אם ידענו שאחד נמית בשקר דבשלמא מי שהרג הוא עשה עכ"פ המעשה עבירה ואנו גומרים לו מיתה שנאמר שהוא חייב מיתה על מעשה דהוא לא יוכל לצעוק שהוא ודאי טריפה אבל מי שלא נגמר דינו כלל אפי' אם עשה עבירה אינו בר מיתה ואיך נהרוג איש בלי גמר דין ומי שנגמר דינו למיתה קלה אי אתה רשאי למושכו להחמיר עליו כי בר דעת הוא אבל איסורין מה לנו אם לבסוף נדע שאכל איסור הלא כך כח התורה שנאכל כל אחד כאשר נפרוש מהרוב הלא גדולה מזה מצינו במשנה בטהרות ברה"י עמא וכאשר נוציא אותו לרה"ר טהור כאשר העיר הקצו"ח בשב שמעתתא על נידן בחצי בהמה הנמכרת וחציה נשארת בחנות כנודע וכן הוא בספק ממזר שהתורה התורה עיין באחרונים ודוק.
<b>עוד</b> אחת אודיע למעלתו נ"י על שורש פלפולו לאמור דאי אפשר לומר כל פריש מרובא פריש דא"כ נתיר כל אחד כמ"ש תוס' בסנהדרין ומזה קשה דקבוע פועל הרוב אי אמרי' קבוע אז אזלינן בתר רוב דתלי' דאיסור הוא בנשארין אבל אם אין קבוע א"כ אי אפשר למיזל בתר רוב וא"כ דקבוע פועל הרוב לא הוה קבוע חידש ואפי' באינו ניכר אמרי' קבוע ולדעתי בוודאי תוס' בסנהדרין מודים אלו פרש אחד והב"ד המיתו אותו דלא נאמר דהב"ד רצחו איש אשר הוא בספק נקי וצדיק ועברו רציחת ספק ח"ו מלאמור כן דכיון דאזלי' אחרי הרוב בודאי מרובה פריש ורצחו רוצח אבל תוס' חדשו דהב"ד אינם עושים מעשה שיעשו מיתות החוטאים ולקיים מצות ובערת הרע מקרבך יצמיח בו שפיכת דם נקי כי מאי חזית שקיימו מצוה ובערת רע ויעברו בתוכו לשפוך דם נקי ודומה למתן ד' במתן אחת אם יתן ד' יעבור בל תוסיף בידים ולא יתן מתן אחת עובר בל תגרע בשב ואל תעשה עיין ר"ה דף כ"ח ופסחים דף מ"ז ויש לי הערה במקו"א אם יש לפני הב"ד עשרה חייבי מיתות והם הורגין רק חמש אי קיימו מצות ובערת הרע כיון שהשאירו מהם והארכתי מאוד אבל בודאי אם המיתו אחד שפריש מרוב לא עברו עבירה כלל אבל לאמור אי לא אמרי' קבוע כמחצה על מחצה א"כ נתבטל כח רוב וקבוע לא הוה חידש דמבלעדו אין כאן כח רוב זה לא נראה לי דבוודאי אפי' אם אין קבוע בעולם מי שאוכל אחד דפריש לא אכל איסור ולא מביא אשם תלוי כאלו אוכל ספק חלב דע"י כח רוב אכל היתר אבל אי אמרי' קבוע אכל ספק חלב (רק לש"מ בב"מ דף ו' דהתירה התורה ספק כזה דכל דפריש יש לחקור).
<b>ועלה</b> בדעתי להביא סתירה לדבריו שאפילו אם נימא כל דפריש בודאי יאכל האיסור אעפ"כ אזלי' בכל אחד בתר רוב דמבואר בש"ע או"ח סי' שד"ם מי שתועה במדבר ושכח מתי הוא שבת אם יש לו ממה להתפרנס אסור לו לעשות מלאכה וכתב המג"א בס"ק א' וז"ל אסור לו לעשות מלאכה ואע"ג דרוב ימים הם חול זה מקרי קבוע עכ"ל וקשה למה לו לחדש דזה מקרי קבוע תיפוק לי' דבודאי יאכל גם האיסור דהא יעשה מלאכה בכל יום אלא ג"כ כיון דכל יום מופסק מחבירו הוה כאכל כל חתיכה וחתיכה בתורת היתר הגם שנודע לבסוף שאחת היתה איסור ה"ה כאן הגם שבודאי עבד מלאכה ביום שבת הוא עבד בהיתר כל יום ויום מכח כח הרוב ודוק ובמקו"א הפלאתי על המג"א הלא קבוע חידש הוא כנודע מן ר"ן הובא בש"ך ק"י א"כ דלמא דוקא כי ישבו יחדיו הרוב והמיעוט אז הוה קבוע כמע"מ.
<b>וחפשתי</b> בפרמ"ג שם וכתב וז"ל ולחד תי' תוס' בסנהדרין בנשרפין בנסקלין דהיכא דוודאי עושין שלא כדין אין הולכין בתר רובא א"ש כפשטא עכ"ל עוד שם וקבוע בו מ"ה הוא דניכר לכל העולם והוה ממש כט' חנויות ולקח ואי' וכו' עכ"ל הרי תניא דמסייע למעלתו נ"י שהבין שתוס' בסנהדרין סובר דאין הולכין אחר רוב אם בודאי נתיר האיסור ולדעתי דמג"א סובר דזה דווקא דסנהדרין הווין שב ואל תעשה דמאי חזית אבל כל איש אשר ירויח באזלית בתר רוב הנאתו בכל אופן אזלי' בתר רוב וגם הפרמ"ג בפירש אמר לחד תי' וא"כ יחקור מעלתו נ"י גם ראיתי מה שחקר בזרק אבן לגיו אחר שפירש מהרוב ועיין בש"ע או"ח סי' שכ"ט ובש"ך יו"ד סי' ק"י ס"ק ל"ז ופלתי ס"ק ט"ז ובמחצית השקל שם ולד"ב.
<b>ומאוד</b> שמח לבי אחר שגמרתי המכתב זכיתי לראות לאדמ"ו הגאון בספר שערי תורה חלק ג' בכלל ב' פרט ח' שהקשה אי לא אמרי' נהפך היתר להיות איסור אך מותר לאכול זה אחר זה או אפי' לשני בני אדם כאשר לקח חתיכה ראשונה הוא מותרת מכח מרובה קפריש אבל א"כ השנים נשארין איקבע איסורא שאסור לכ"ע מדאורייתא טוב הי' מזה לאכול שלשתם יחד שיש בכל משהו ומשהו היורד לבית הבליעה ביטול ברוב כמ"ש רש"י בזבחים דף ע"ח בפיגול ונותר וטמא ודפח"ח והוא כמו שהשבתי על מעלתו נ"י וקו' אדמ"ו ז"ל קו' גדולה.
<b>ובחפזי</b> עלה בדעתי לתרץ דיוכל לבוא שני בני אדם ובפעם אחד יוקח כל חתיכות וכל אחד יסמוך שהוא לוקח מהרוב ואח"כ מותר ליקח השלישי דתלינן דאיסורא שנלקח כבר הי' ברובא עיין ט"ז יו"ד סי' ק"א ודוק אך מה דעתו הקטנה נגד דעת האדם גדול בענקים שר התורה כאדמ"ו ז"ל.
<b>וראיתי</b> שם באות ז' שחקר ג"כ שמתוס' סנהדרין דף ע"ט נראה שבכל איסורין בחד בתרי בטל אין לאדם אחד רשות לאכלן זה אחר זה כמו דסנהדרין לא יוכל להרוג אחד בשקר אפילו זה אחר זה דאכילת אדם אחד הוה כב"ד אחד רק באיסורין אפשר לומר דהאיסור בטל בהיתר ובן אדם לא בטל וכי תימא נהרוג הנפרש דכל דפריש מרובא פריש ושנים אחרונים לא נהרוג א"כ לא נעשה בודאי שקר בשלומא אי קבוע שאינו ניכר הוה קבוע אז נכון תי' התוס' אי אתה רשאי למשכם זה רק לעשות מקבוע ע"י דנכבשינהו דניידו אבל אי לא הוה קבוע כלל אז שפיר קשה לפרוש ונהרוג עד שתים אחרונים והוא קו' גדולה.
<b>והרהרתי</b> לתרץ במה שהערותי למעלה דשאני אם עשה בודאי מעשה עבירות מיתה רק אנו חוקרים דלמא טרפה הרג ואמרי' אזלינן בתר רוב א"כ מעשיהו מעשה רשע וחייב על המעשה שלו מיתה אבל כאן שיש אחד שאינו חייב מיתה שלא נגמר דינו וגם מעיקרא היה לכל גבר ישראל חזקת פטור שאינו עומד למות שיהי' חיוב על הב"ד להרגו משום ובערת רע ועכשיו יש ג"כ בהרוב מיעוט שפטור ודלמא הוא פריש מהרוב ונשאר הגברא על חזקת קמייתא א"כ יש צירף מיעוט לחזקה ואי אפשר להמית אותו דמתחלה צריך בירור עפ"י גמר דין דאיש הזה נקרא על מעשיו רע ואח"כ בא על הב"ד חיוב ובערת רע מקרבך ועיין בספר המצות לרמב"ם בשרשים ודוק.
<b>ועתה</b> עשיתי בעזה"י לגלות דעתי על גוף הענין אם שייך ביטול ברוב להכשיר הפרשיות הנמצאות ובעבור כבוד התורה גליתי דעתו אשר חזות קשות ראיתי באשר חקר מעלתו נ"י בהערות כי אין בהמ"ד בלא חידוש דברי הדש"ת וחותם באהבה רבה.
<b>סימן</b> <b>ו</b> רב שלומים לאדם השלם החשוב הצדיק לוחם מלחמת ד' מנעוריו הרהמ"נ הרב ר' גאטליב פישער נ"י ראש ודיינא במקהלות שומר הדת בק"ק ווייסעבבורג יע"א.
<b>אחד"ש</b> שני מכתבים קבלתי היום צדיק וישר במכתב הראשון ויקבל שכר על הפרישה ואודות מכתב השני באתי בקצירת אומר בעזה"י.
<b>שאלה</b> עובדא אירע כאן עירינו שאיש א' הוחלה במכה שהוכה פתאום בחלי מכה שקורין שלאג ר"ל אשר פגע בו בכל צדו השמאלית ויד ורגל השמאלי המה מוכים עד שאין ביכלתו לישא אותם ממקומו וכשירצה לרדת ממטתו אנשים אחרים נושאים אותו בידם ואין בידו שום חיות והוא כאבן דומם כאבר מת ועלה בלבו הספק איך הדין לענין הנחת תפילין של יד אם מחויב הוא שיקשרו אחרים תפילין על זרועו השמאל ויברך ברכת להניח או יקשרו אחרים על ידו הנכאה הנ"ל ולא יברך ברכת להניח קודם הקשירה ויברך קודם שיניחו על ראשו תפילין של ראש שתים כי בהנחת תפילין של ראש בודאי מחויב אף במקום שפטור מתפילין של יד כאשר מבואר בתשו' שאגת ארי' בה' תפילין עכ"ד.
<b>תשובה</b> ראיתי שהדר"כ נ"י העלה שיוקשר לו תפילין של יד ויברך הגם שאין לו כח משמוש ביד הנ"ל בכל זה כיון דכל תמונת יד עליה נחשב ליד כהה להניח תפילין עליה דע"כ יש בו מקצת חיות מדלא נסרח הבשר של יד ש"מ דיש בה חיות כדמות שאמרו חכז"ל חולין דף צ"ג גבי ביעי שחילתא מדלא קמסרחן חיותא אית בהו וכמבואר ברמב"ם בפרק ה' מהלכות מאכלות אסורות הל' ז' עכ"ד.
<b>מה</b> נעמו מדברותיו ולדעתי הדבר פשוט כיון דהיד שהוא הגידין והעורקים שלימים אז נקל בעיני ד' לרפאותה כי אין זה יש מאין א"כ נקראת יד כהה אבל בנחתך ידו א"כ הוה בריאה יש מאין אשר לא יעשה ד' עיין רמב"ן פ' בראשית א"כ הלך שם יד ממנו אבל בשלאג ר"ל כי היד שלימה וחסר כח המשמוש נקראת יד כי תוכל להרפא ואביא ראי' בעזה"י מן הפ' מלכים א' ק' י"ג דכתיב "ויהי כשמוע המלך את דבר איש אלקים אשר קרא על המזבח לבית אל וישלח ירבעם את ידו מעל המזבח לאמור תפשוהו ותיבש ידו אשר שלח עליו ולא יכול להשיבו אליו וגו' ויען המלך ויאמר אל איש האלקים חל נא פני ד' אלקיך והתפלל בעדי ותשב ידי אלי ויחל איש האלקים את פני ד' ותשב יד המלך אליו ותהי כבראשונה ועיין במדרש ילקוט שם הרי מבואר הגם שהיתה יבשה ידו עד שלא יכול להשיבם אעפ"כ שם יד נשאר דהא המלך אמר ותשב ידי אלי וכן כתוב ותשב יד המלך אליו ותהי כבראשונה א"כ עין בעין נראה דשם יד נשאר עליה יען דתוכל להתרפא אבל אם נחתך ידו אז לא יעשה ד' בריאה חדשה דהא חסר גם הגוף היינו האיברים ולא הרוח אשר בקרבו וצריך לברוא אברים חדשים ונקרא חסר יד ודוק ועיין בחגיגה דף ו' חיגר שנתפשט ועיין בסמיכה בשתי ידיו במנחות ע"ג.
<b>ואביא</b> עוד ראיה מדכתיב ידיהם ולא ימישון רגליהם ולא יהלכון הרי שנקרא ידיהם הגם שלא ימושון ונקרא רגליהם הגם שלא יהלכו כיון שנשלם עכ"פ צורת איברי יד נקרא יד (ועיין בעקידה שער נ"ג בהבנת הפי' כמוהם יהי' עושיהם) הגם דתקשה כיון שאין לו כח משמוש כלל והתורה אמרה ידכה יד כהה משמע דיש לו הרגשה עכ"פ רק חלוש מיד ימין לק"מ דתורה מציינת היד אשר טבע להיות כהה אבל אם נוסף עוד כיהה ביותר עכ"פ יד כהה הוא ועיין בש"ע יו"ד סי' קמ"א סעיף ב' ודוק כי קצרתי.
<b>וראיתי</b> שהדר"כ נ"י העיר מן סנהדרין דף מ"ה דממעטים מיד העדים אם נקטעה יד עדים אח"כ והקשה מעלתו נ"י למה לא דרש חידוש יותר אם אירע רק חולה שלאג ר"ל פטור ע"כ כיון דמחובר לגוף יונק ממנו נקרא יד עדים על כן נקט דווקא נקטעה עכ"ד הדבר יפלא א"כ בבן סורר דכתוב ותפשו בו אביו ואמו ואעפ"כ ממעטים רק גידם וקשה למה לא אמרו אפי' בחולה שלאג ר"ל דהא כתיב ותפשו בו ואולי גרע שלאג שלא נשאר כלל בחיותו ובגידם נשאר עכ"פ החצי חיות בכחו אבל בשלאג ר"ל אין נשאר חיות והא ראיה דענין כח לידה אין סומא מוליד סומא ואין חיגר מוליד חיגר עיין בחולין בזה (ועיין בתויו"ט פי"ד דנגעים משנה ע') אבל בשלאג ר"ל אין בהם כח הולדה זה האות כי אותו חלק הגוף הוא מת א"כ גרע חולי שלאג מגידם אבל בכל זה נ"ל יען דיוכל להרפא בלי בריאה חדשה נקראת יד כהה וראוי' להניח עליה תפילין כנלענ"ד בעזה"י להסכים עם פר"מ נ"י אפי' לברך על של יד וכעת מצאתי בשו"ת חכמת שלמה סי' א' שחקר בענין כזה אם יוכל לעשות שליח על הקשירה ולברך והסכים לברך ושמחתי בו הגם שיש לי הרהורי דברים לא אוכל כעת להאריך לדעתי הוא בר קשירה שיוכל להדק ע"י רצועה בשיניו דלא כתיב וקשרתם בידך ודוק.
<b>ואעתיק</b> לו מ"ש בגליון סוף פאה על משניות בחבורי שם בעזה"י תוספות יו"ט בד"ה ולא פסח פירוש בשתי רגליו וכתבתי וז"ל עיין בתו' רע"ק שמביא שבת"כ מבואר פסח הוא אפי' ברגל אחד ונ"ל יען דמתני' הפסיק בין חגר ופסח בסומא ולא תני שניהם יחדיו חגר או פסח לאשמעי' דאם הי' תניא שניהם יחד הי' במשמע חגר הוה ברגל אחד ופסח דווקא בשני רגלים ובאמת אפי' ברגל אחד נקרא פסח לכן הפסיק ותני באמצע סומא דהוא דווקא בשתי עינים כמו שאמרו סומא חשוב כמת והוא דווקא בשתי עונים דבעין אחד בוודאי לא חשוב כמת ונדע דכאן הוה פסח בשתי רגלים ואשמעינן אפי' אם הוה חגר ברגל אחד ועושה עצמו לפסח בשתי רגלים הוא בכלל הקללה ר"ל וכן אם יש לו עין אחד ועושה עצמו סומא בשתי עינים הוה בכלל הקללה שאינו מת מן הזקנה ח"ו וזה שרמז מי שאינו חגר ועושה עצמו חגר או שאינו סומא בשתי עינים ועושה עצמו כסומא ובאמת לא חסר לו אלא עין אחת או שאינו פסח שהוא חגר ברגל אחד והוא עושה עצמו פסח בשתי רגלים נענש שרק ברוך הגבר אשר יבטח בד' והי' ד' מבטחו ודוק.
<b>סימן</b> <b>ז</b> שפעת חיים ברכה והצלחה לראש האיש העוסק במלאכת הקודש כהן שדעתו יפה להשכיל בחכמת הפוסקים ואחרונים האומר בתורה כמהו"ר דוד הכהן נ"י סופר סת"ם.
<b>אודות</b> סופר אשר נגלה מדברותיו שלא בקי בדיני חק תוכות ויש חשש שכמעט לא ימלט בכתיבת ס"ת שלא יבוא תחת יד סופר אותיות נוגעות ונשתנות אשר בלי ידיעת דיני ח"ת יכשל בם וא"כ סופר הנ"ל שהוא לא למד ויהי' ראוי' לפסול הספרים אשר כתב ומבקש לדעת דעתו בזה בעזה"י.
<b>תשובה</b> אומר בקצירת אומר אשר נתן לי אלקים בזה דבר חדש בעזה"י כל איסור ח"ת נבנה על תיבות וכתבתם ולא חקיקה כנודע אבל יש ב' אופנים איסור ח"ת (א) למשל שכתב אות ה' שהוא מן דלת ויוד ואח"כ רואה שהי' צריך לכתוב אות דלת נמצא אם מוחק רק היוד אז פסול הדלת מטעם ח"ת דבמחיקת היוד נעשה ממילא דלת ומ"מ אין צריך לגרוד הכל רק לבטל צורת דלת או אם טעה והחליף אות באות או כתב אות ונפל בתוכו עפה אח"כ עד שנדמה תחת ב' נראה פ' וכדומה, (ב) שמתחלת הויות האות נפגם ונשתנה שחיבר היודין של א' בויו או שנגע גג ריש עם ב' או שנשתנה צורת האות בתחילת הויתו עד שמעולם לא עשה אות הגון רק כדיוטא דיו כי האות שלא נעשה כצורתו הוה רק שפיכות דיו ויש נ"מ לדינא אם צריך למחוק כל האות המקולקל לגמרי או רק לגרוד שלא ישאר צורת אות כמבואר בפוסקים ואקצר כי ראיתי שמעלתו נ"י מומחה בו ולמה אאריך שלא לצורך
<b>ואחר</b> הסתכלות נתבונן באותן פסולים ח"ת בפנים הראשון גם קודם התיקון חל על האות שם כתב דאטו לא עשה דלת יפה או ריש יפה או כל אות שנתחלף לו עשה עכ"פ אות ואטו לא יחייב בשבת על כתב כזה אם רצה לכתוב דן וטעה וכתב ה' ומחק היו"ד והוסף נון דעכ"פ הוה כתב שכתב דלת וגם נון רק לענין סת"ם צריך להיות וכתב ולא ע"י מחיקה אבל לענין שבת חייב גם בחקיקה עיין ר"ן פרק הבונה דדי במלאכת מחשבת אבל עכ"פ גם קודם התיקון הוה עכ"פ כתב מעלי' ה' רק אם עושה במחיקת יוד דלת הוה ח"ת והתורה ביקשה שיכתב מחדש דלת ולא ע"י מחיקה.
<b>אמנם</b> אם כתב א' והיודין מדובקים בגוף הויו א"כ לא הוה אות אלא דיו שנשפך ועשה צורת סימן אבל כתב לא הוה אפי' בשבת אין מחויב אם לא עשה צורת אותיות הגם שיש סימן בצורת דיו אבל עכ"פ אם התרה בו משום מלאכת כתיבה אינו חיוב דהלא לא כתב דאין זה צורת אותיות (ויש לי בזה אריכות דברים אפי' אם שבועה בכתב הוה שבועה ה"מ אם כתב באותיות דהוה כתיבה אבל באותיות דלא נחשבו לכתיבה לכ"ע לא הוה שבועה ואין כאן מקומו להאריך).
<b>ואם</b> כן אנו חוששים בסופר שלא בקי בדינו ח"ת שמא מתחלה אירע לו פסול והוא תיקן האות ולא ידע דיני ח"ת ולא תיקן כדת וכדין תורה יש לחוש על ב' מיני פסול פן בא לפניו פסול אשר עשה אות חשוב רק לא היה מקום האות שם במקומו והסופר גרד ותיקן שלא כדת א"כ חיישינן שהי' מקודם אות מעלי' ועכשיו מצאנו אות אחר או פן הי' מקודם אות מקולקל שלא הי' עליו שם אות רק כדיוטא בעלמא צורת סימן מדיו אבל לא היה עליו צורת אות וחיישינן שהסופר עשה משפיכות דיו צורת אות והוא פסול בודאי מכח וכתב ולא ע"י חקק ודו"ק.
<b>ולפ"ז</b> אני אומר דבר חדש בעזה"י הלא יש בעולם חזקה דכאן נמצא כאן הי' פירוש דאזלינן בתר חזקה דהשתא כשם שמצינו עכשיו כן הי' מקדמת דנא עיין רמב"ן מלחמות ביבמות ובמג"א סי' תס"ז ובשב שמעתא שמעתא ז' ובנב"י ח"ר א"ע סי' מ"ו והכלל אפי' אי לא אזלי' בתר חזקה דהשתא היינו אם יש חזקת קמא המתנגד אבל בלי חזקה התנגדות בודאי אזלינן בתר חזקה דהשתא כשם שנמצא עכשיו כך הי' מלפניו והוא שורש גדול אשר אין פנאי לבאר פה.
<b>נמצא</b> אם אנו רואים בס"ת הפרשה כתובה באותיות כהוגן ואנן ניקם וניחש דלמא יש כאן אותיות מח"ת אנו אומרים אם תחוש שהי' מתחילה אות מעלי' רק שלא הי' האות במקומו ועשה הסופר למשל מאות ה' אות ד' וכדומה אם כן הי' כאן מתחילה אות אחר ועכשיו עומד במקומו אות הנמצא כעת כתוב לפנינו ואמרינן בהיפוך כאן נמצא ד' כאן הי' ד' מעולם משעה שבא על הקלף כאן צורת אות מהכ"ת לומר שהי' כאן אות ונתחלף אח"כ באות אחר העומד לפנינו והבן (ועיין בהרא"ה באוכל נבילות לתיאבון ששחט ונמצא בתוך סכינו סכין יפה אמרי' כאן נמצא כאן הי').
<b>אך</b> אי חיישינן שמתחילה היה כאן א' מחובר עם שני יודין שלו אם כן לא היה מעולם אות רק דיוטא דיו שנשפך ועשה איזה צורה אבל שם אות לא קבל ועכשיו מצאנו שם אות יפה לא שייך לומר כאן נמצא כאן היה דהא באמת אנו אומרים משעה שקבל הקלף אות דיו הי' בא עליו זה האות שעומד לפנינו אבל חיישי' שאותו אות בעצמו נעשה מדיוטא דיו שהי' שם מקודם אבל מעולם לא הי' שם לפניו אות אחר רק זה שנמצא עכשיו הוא בא עליו מתחילה אבל מי יעכב מלומר שהי' שם מתחילה שפיכת דיו והבן זה מאוד (ואי מם פתוחה שעשאה סתומה אי הוה בכלל כתב עכ"פ עיין גט פשוט סי' כ"ה ס"ק מ"ב ודוק).
<b>ומעתה</b> אנו אומר טרם שנתחברו היריעות ונעשה ספר שלם היה הכל יריעות ואם היינו חוקרים על כל יריעה בפני עצמה יש לנו כמה ספיקות כאשר אבאר (א) דלמא באותה יריעה לא בא מכשול לסופר דבודאי אפשר לכתוב יריעה שלא יבוא לסופר פיסול ח"ת (ב) ואת"ל שבא לידו פסול חק תוכות דלימא תיקן כהוגן דגם בלי ידיעת דיני ח"ת יכול להיות שמחק כל האות וכתב מחדש (עיין רשב"א במשמרת הבית דגם בלי לימוד הל' שחיטות בכל זאת יכול להיות ששחט שפיר יעו"ש) (ג) אעו לא ידע מדיני ח"ת כלל הלא שימש אצל סופר ולמד בעל פה רק לא בקי בכל הדינים אבל אפשר שרבו למדו עכ"פ שהאותיות אשר נפסדו מהם צורת האותיות לגמרי שצריך למחוק ולכתוב אות מחדש ולא למדו שצריך למחוק לגמרי גם בעבור אם נתחלף אות באות וכדומה שוב אמרינן כאן נמצא האות כאן הי' מתחילת הויתו דמי יימר שבא לידו כלל פסול ואת"ל שאירע דלמא תיקנו כהויתו ואוקמי כל יריעה על חזקתה כמובן וגם הוחזק הס"ת בחזקת כשרות ואת"ל שיש באיזה ספר פסול ח"ת הא לרמב"ם כשר לקרות אם יש בספר אחר טעות ותלינן שאינו בספר הנ"ל שקורין בו עכשיו וכיון שיצא הספר בהיתר יצא ותלינן להקל ככל הספיקות הנאמרין ודוק.
<b>ואצרף</b> עוד במה שחקרתי במקו"א הגם שאמרו בפרק הקומץ ס"ת שחסר אות אחת לא נקרא ספר תורה היינו אם חסר לגמרי אות מן הספר אבל אם כתב כל התיבות וכל האותיות ורוב התיבות ואותיות המה נכתבים כדת בלי ח"ת ומיעוט תיבות או אותיות נכתבו בח"ת אבל עכ"פ אינם חסירים מן הספר אז רובו ככולו וכשר כל הספר עיין במהרי"ק שורש קכ"ב ועיין בהל' מגילה במרדכי ובש"ע א"ח ועיין ברשב"א חילוק בין אם חסר בתחילה או בסוף לא נקרא ספר אבל באמצע נקרא ספר וא"כ בגמ' בהקומץ שפיר אמרו אם חסר אות בסוף הספר לא נקרא ספר אבל אם באמצע נכתב בח"ת איזה אותיות נקרא ספר כנלענ"ד לצרף ועיין בווילנער גאון א"ח סי' תר"ץ ואין פנאי כעת.
<b>סוף</b> דבר הכל נשמע שנראה לי להקל בס"ת שכתבם הסופר הנ"ל וקצרתי בכל ד"ה שכתבתי הי' בדעתי להאריך ולא עלה בידי והשבתי עכ"פ באומר מעט והערות חדשות לכבוד התורה הקדושה בעזה"י הד"ש.
<b>סימן</b> <b>ח</b> כתיבה וחתימה טובה לאיש העוסק במלאכת הקודש והוגה בתורת ד' ה"ה כבוד המופלג החרוץ המפולפל מהו' שבתי איש ליפשיטץ מ"ץ ביולניצא יע"א.
<b>מכתבו</b> ע"י איש אחד עובר קבלתי וקראתי בו ופניתי היום לעיין מעט ואגלה דעתי בעבור כבוד התורה דברי הד"ש.
<b>שאלה</b> אודות בהכ"נ דפה שתל"י נתרבו בני ישראל יוסף ד' עליהם עד כי צר להם המקום בשבתות ויו"ט עומדים צפופים אם מותרים לעשות מקומות על הבימה לישב שם עכ"ל.
<b>תשובה</b> הדבר חדש מאוד ואשר יתן ד' בפי אשמור לדבר בעזה"י בש"ע או"ח סימן צ' סעיף כ"א וז"ל וצריך שלא יהיה דבר חוצץ בינו ובין הקיר ודבר קבוע כגון ארון ותיבה אינם חוצצים עכ"ל המחבר ורמ"א כתב וז"ל ולא חשוב חציצה רק בדבר גדול שגבהו י' ורחבו ד' אבל דבר קטן לא חשב הפסק עכ"ל ועיין בט"ז ס"ק ה' ובמג"א ס"ק ל"ו על מה שנהגו להתפלל על השטענדער יעויין שם.
<b>ונראה</b> דדי לומר דכל הדברים שהם קבועים או הם תשמיש התפילה אינם מעכבים שלא יהיה נחשב כאלו המתפלל התפלל והי' דבר חוצץ בינו לבין הקיר דכל דבר הקבוע בטל וכל דבר התשמיש הוה טפל ואינו מעכב דנחשוב כאלו לא הי' עומד אבל העומד על הבימה אשר גבוה לכל הפחות י' ורחב ד' או רחב הרבה מותר והוה רשות לעצמו כמבואר ביו"ד סי' רמ"ב ברמ"א סעיף ח"י וז"ל ואפי' כשהס"ת על הבימה אין צבור שבבהכ"נ צריכים לעמוד דהספר ברשות אחרת עכ"ל ועיין במג"א סי' קמ"ו ס"ק ו' שאפי' בשעת הגבהת הס"ת אין צריכים הצבור העומדים בבה"כ לעמוד יעו"ש וא"כ כיון דהבימה רשות בפני עצמה העומדים שם בתוכה אינם מתפללים בלי מחיצה המפסיק בינם ובין הקיר דהא עומדים ברשות בפני עצמו והגם דהוה הבימה רשות לפני עצמו לא נחשב המחיצה כקיר דלא יתבלבלו בתפילתם עיין בב"י סי' ק"כ ובפרט להעומדים ברום גבוה ודוק.
<b>ואין</b> להקשות ממה שנוהגו הספרדים ששליח צבור שלהם עומד על הבימה וכן היה בכל תפוצות ישראל שהשמשים עומדים על הבימה ומתפללים וכן עיין בעטרת זקנים סימן תקפ"ד שהתוקע יעמוד עד אחר מוסף על הבימה יעו"ש ואטו ח"ו הי' גדולי ישראל שתקו שאלו לא יקיימו המצוה להתפלל אל הקיר בלא מחיצה וצע"ג.
<b>אמנם</b> לק"מ דדין ערוך בסימן נ"ה סעיף י"ט וז"ל ש"ץ בתיבה וט' בבהכ"נ מצטרפין אעפ"י שהי' גבוה עשרה ורחבה ד' ויש לה מחיצות גבוהות י' מפני שהוא בטלה לגבי ב"ה עכ"ל ועיין בט"ז ס"ק ה' ובמג"א דנתקשו מיו"ד סי' רמ"ב דהוה רשות בפני עצמו ותי' דלענין מצטרפין מהני שהבימה תשמיש ובטילה ועוד שרואין אלו את אלו ועיין במחה"ש בשם פר"ח יעו"ש וקשה עכ"פ אין סמוך אל הקיר אך לק"מ דכל הטעם דיהיה סמוך לקיר ביאר הרמב"ם שלא יתבלבל ע' בב"י ובט"ז סי' צ' סק"ה וכיון דשליח צבור לבד או השמש ובעל תוקע עומדים שם הם לבדם ליכא בלבול הדעת כי לו לבדו נותן רשות אבל שיעמדו שם רבים אז יש בלבול מחשבות ואסור מטעם שצריך המתפלל לעמוד בפניו אל הקיר וכאן הם עומדים גבוהים מכל העם משכמם ולמעלה והכל מסתכלים בם ואסור כנלע"ד.
<b>וגם</b> נ"ל דאסור דהלא מבואר בגמ' ובש"ע ריש סימן צ' שאסור לעמוד במקום גבוה ולהתפלל חוץ אם הוא ד' אמות על ד' אמות או מוקף מחיצות הגם שאין בו ד' על ד' יעו"ש רק אם עומד שם להשמיע לצבור עיין מג"א ס"ק ג' וכ' שם הפרמ"ג ס"ק ג' וז"ל אלימימרא שלנו אם אין רוחב ד' אמות ואין מוקף מחיצות אסור לשמש וכדומה לעמוד שם ולהתפלל מיהו י"ל כיון דמקום השמש שם הוא ליכא גבהות כמו זקן וחולה עיין מג"א אות ד' דווקא להעלות למקום גבוה להתפלל ביחיד אסור כמ"ש הפרישה אבל זה מקומו כאן ותמיד לפסוקי דזמרה עומד שם אין זה עולה למקום גבוה להתפלל מקרי עכ"ל וא"כ שאני בעל תוקע או שמש או שליח צבור למנהגי ספרדים שדרכם בכך לעמוד שם לשרת להשמיע ברבים קולם ודוק.
<b>ועל</b> כן נ"ל אפי' אם יש אצליכם בימה רחבה ד' על ד' אמות או מוקפת מחיצה אעפ"כ אסור משום שלא להבדיל בין בימה לבימה ושאני שמש או בעל תוקע או שליח צבור אשר דרכם בכך וגם לא שייך אצלם בלבל דעת ודוק.
<b>וראיתי</b> למעלתו נ"י שדקדק מלשון הב"י סימן ק"נ שכתב שם הטעם למה אמרו חכז"ל היורד לפני תיבה וז"ל ולפ"ז שעלה על הבימה לקרות בתורה ואח"כ יורד להתפלל מוסף משום ממעמקים קראתיך עכ"ל מזה משמע דווקא ש"ץ אבל אדם אחר כגון המפטיר בתורה שהוא עומד שם מותר להתפלל על הבימה רק מדחה דה"ה אחר שצריך לירד משום זה הטעם עכ"ד ולפמ"ש יובן דלולא דהש"ץ צריך לירד משום ממעמקים הי' מותר להתפלל שם כי דרך המתפללים חזנים ושמשים לעמוד שם כדברי פרמ"ג אבל אחר פשיטא דלא כי כל העם מסתכלים עליהם שעומדים גבוהים מן העם שאין להם שייכות לעמוד על הבימה ודוק רק כבר אמרתי אפילו ברחב ד' על ד' אמות לא נכון לעשות כן כן נראה לפי עניות דעתי.
<b>ומצאתי</b> במכתבו הערה נאותה כמו שביאר הר"ש פ"י ממסכת כלים משנה ז' שמביא מפרק ב' דמידות דעזרת כהנים מקודשת מעזרת ישראל שאין נכנסים אלא לצורך סמיכה ותנופה ומסיים שהיה עזרת כהנים גבוה מעזרת ישראל בשלוש מעלות כי אחת יצא אמה יעו"ש מזה יצא מה שעושים הבימה שלש מעלות ומה שכתב בזוהר שהובא במג"א סי' ק"נ היינו בכל צד ג' מעלות ומלשון מג"א משמע שמותר להיות שש מעלות על כל צד עכ"פ נראה שמכוונים שתהיה הבימה כנגד עזרת כהנים וא"כ ראוי' שלא יעמוד שם איש אלא לצורך קריאת התורה כמו שלא היה רשות לישראל להשתמש בעזרת כהנים רק לסמיכה ותנופה ועל כן דייק הטור והרמ"א בסי' ק"נ וז"ל ועושים הבימה באמצע בהכ"נ שיעמוד עליה הקורא בתורה וישמעו כולם עכ"ל משמע כולם אינם עומדים שם רק הקורא בתורה עכ"ד יפה העיר והיה בדעתי להאריך להביא ראיה לדבריו מאשר מקיפין בלולב בכל יום פ"א ובהושענא רבה ז' פעמים את הבימה ועליו הס"ת דהוה דומה להקפת מזבח עיי' בב"י ובמג"א ומיושב קו' הגאון על הילקוט תהלים סי' תש"ג הלא בבהמ"ק אין הקפה אלא בכהנים דישראל אסורין לבוא בין אולם למזבח ולפמ"ש נכון הס"ת הוא כמזבח והבימה כאולם מזבח ומקיפין בבה"כ סביב הבימה דהוה כעזרת כהנים שמותר לצורך והי' בדעתי לברר הדברים אבל לא אוכל לצאת בכתיבת הגסה ודוק ולדעתי תלי' עוד בפלוגתא דלפי' הר"ן ומהרי"ל חביב עיין בכ"מ פ"א מהל' תפילה ובב"י סי' ק"נ ודוק אבל דברי הזוהר שהביא המג"א המה אמת להיות מותר לעשות מעלות עד שש גבוה עיין שופטים וילקוט מגילת אסתר ודברי מעלתו נ"י נכון שראוי' שלא יהי' פחות מג' מעלות אבל אין מקפידין על יתרון רק מיתר על שש וק"ל.
<b>ואחרי</b> שכתבתי וסיימתי נפל ברעיוני חקירה גדולה שהדבר אסור דנודע דקדושת הבימה גדולה מקדושת בהכ"נ שבהכ"נ הוא להשתמש בו הדיוט והבימה להשתמש בו גבוה וכן הבימה נתקדש לקורא עליו ולישב שם בשעת הגבה וגלילה ולאחוז בס"ת ביום שקוראים מב' ספרים או משלשה וא"כ יש איסור ליתן מכל השטח להדיוט משום דאין מורידין מקדושה חמורה לקלה וגם משום מעלין בקודש ואין מורידין עיין מדרש רבה קהלת פסוק תן חלק לשבעה וגם לשמונה וגם יש לחקור משום קרש שזכה בצפון שעי"כ ישתנה המקום וכלל שחוץ האנשים אשר משרתים בקודש אין נכון להשתמש שם ועיין ברמב"ן במלחמות פ' ד' מע"ז וברמב"ם פרק א' מהלכות בית הבחירה ובספרי מחנה חיים ח"ר סי' א' ב' ג' יעו"ש ואין פנאי כעת להרחיב ודוק.
<b>סוף</b> דבר הכל נשמע שבדברים העומדים ברומו של עולם הי' בדעתי שלא להשיב כעת כלל כאשר אמרתי לאנשים המביאים מכתב מעלתו נ"י שטרדותי רבו כי רק ימים מעוטים המה לפני ראש השנה הבע"ל והיום נתתי ללבי לעיין בו מעט ולהשיב מפני הכבוד התורה דברי הדש"ת.
<b>סימן</b> <b>ט</b> שלום רב וכ"ט להרבני המופלג החרוץ כמהו' ר' דוד נייאויטש ב"י בק"ק אבער ווישעווא יע"א.
<b>אחד"ש</b> מכתבו עם חדושי תורה וגם שאלה אחת קבלתי ואין פנאי לי לסלסל ולפלפל על חדושים ואודות השאלה אשוב בקיצור מפני כבוד התורה כי טרדותי רבו למעלה ואני חלוש מאוד.
<b>אודות</b> אשר שאל מעלתו נ"י אם אחד יושב בבהכ"נ אחורי איש אשר עוסק בפסוקי דזמרה או עוסק בתורה ולפני האיש עומד אחד ומתפלל אם הוא מותר לישב אפי' הוא אינו עוסק בתורה ובתפילה והגם לפי דברי ט"ז א"ח סי' ק"ב ס"ק ג' דכל ד' אמות אדמת קודש המה אשר אדם עומד ומתפלל בו ואסור לאדם אחר בתוך מקום זה להיות יושב בלי עסקת דבר קדושה יעו"ש בכל זה כיון דאיש אחד יושב אחוריו ועוסק בדבר קדושה א"כ הוה הוא מחיצה המפסיק כדברי פר"ח בסי' צ' שמביא כמה ראי' דאדם לא הוה חציצה יען דהוה מחיצה יעו"ש א"כ ה"ה כאן הוה מחיצה מפסיק ומותר לישב אחריו אפי' אינו עוסק בקדושה אבל לדעת הב"ח וי"א בש"ע שלא הוה אדם מחיצה נהפוך הוא דהוה חציצה א"כ אסור לישב בלא עסקת קדושה רק דכבר הקשו על י"א האוסרים דהא מבואר בגמ' וש"ע דתלמיד חבר מתפלל אחורי רבו וע"כ דאדם הוה מחיצה ויהי' מותר עכ"ד בקיצור אשר לקטתי במכתבו באריכות.
<b>תשובה</b> עיינתי באלי' רבה אשר העיר בקו' הנ"ל אם אדם חוצץ איך הי' ר' ירמי' מצלי אחורי רבו ותי' דלאו דווקא אחוריו רק עמד מן הצד רק אינו שוה בשוה דאלו לאחוריו ממש לא הוה יוהרא כפי' רש"י והתפלא על תוס' שם שהבינו אחוריו ממש ולכן פירשו דנראה כמשתחוה לרבו אבל רש"י לא הבין אחוריו ממש רק משוך מעט מן הצד ועל כן הוה יוהרא דנראה שמשוה עצמו לרבו יעו"ש.
<b>ולדעתי</b> לבאר דעת התוס' כי הליכה או עמידה אחרי רבו מורה באצבע כאלו הוא הגון לבוא אחריו למלאות מקומו כעין שמצינו בילקוט פ' שמיני על פ' ויקחו שני בני אהרן וז"ל ד"א מסיני נעלו להם שכיון שראו את משה ואהרן שהם מהלכים תחלה והם באים אחריהם וכל ישראל באים אחריהם אמר להם נדב ואביהו עוד שנים הללו מתים ואנו נהוג את הקהל אמר המקום נראה מי קובר את מי הם קוברים אתכם ויהי' מנהיגים את הקהל עכ"ל עין בעין נראה כי בהליכה אחורי משה ואהרן באו להראות שהם יהי' מנהיגים אחריהם כאשר ימותו הזקנים ולכן הבינו בעלי תוס' דאחורי ממש הוה יוהרא כאלו הוא התלמיד מחשב בלבו שהוא אחרי רבו ואין גדול ממנו וכן העם עומדים אחורי התלמיד והתלמיד אחורי רבו שהוא ימלא מקומו ויהי' אחריו מנהיגי הקהל ודוק.
<b>ואשר</b> הקשה האלי' רבה על הב"ח מגמ' חקרתי מכבר דבר חדש דיש בשני אופנים אחורי אדם (א) למשל אם רוחב אדם יהי' אמה עיין במג"א סי' שס"ב ואדם עומד מאחריו (ג"כ) מצומצם ג"כ באותו אמה אינו נוטה מאדם העומד לפניו לא לימין ולא לשמאל (ב) שהשני העומד מאחרי אדם בחצי אמה ימין או בחצי אמה שמאל וממילא יוצא מאדם השני חצי גופו או מצד ימין או מצד שמאל דהא גם השני רוחב אמה ובכה"ג כמשתחוה לרבו איכא אבל חציצה ליכא כיון דחצי גופו אינו אחורי רבו ואם בכה"ג הוא בכלל טוב לילך אחורי ארי ולא אחורי אשה [עיין ברכות דף ס"א] אם חצי גופו אינו הולך אחריה אין כאן מקומו.
<b>ולנידון</b> שאלתו נראה לי דאסור דבשלומא לנידן דמותר לפר"ח לעמוד ולהתפלל אחורי אדם דהוה האדם כמחיצה כמו בעירובין וסוכה היינו דשם לו יהי' שהעומד לפניו אינו מתפלל הוה מחיצה כמו בהמה שנחשבת מחיצה ונחשב שמסיב פניו אל הקיר דהאדם העומד נחשב למחיצה אבל כאן בתוך ד' אמות המתפלל דנעשה ע"י התפלה אדמת קודש דד' אמות של אדם קונות לו לקדשם א"כ אסור לעשות דבר אשר מראה כאלו המקום אינו מקודש א"כ היושב ולומד תורה או משורר פסוקי דזמרה מותר לישב יען דהוא עוסק בקדושה ואיך יהי' התעסקות בקדושה ופועל לבטל הקדושה בד' אמות שנתקדשת ע"י המתפלל שם הוה האדם מחיצה להיות נחשב כקיר חדש אפי' אם אינו עוסק בתפלה נחשב כדופן שהיה השני מיסב פניו אל הקיר אבל הד' אמות שנתקדשו ברוחב ואורך ע"י המתפלל קדושת הגוף לא פקעה ע"י האיש העוסק ג"כ בקדושת המקום והלא בודאי אם האיש עומד לפניו אינו עוסק בלימוד או בפסוקי דזמרה לא הוה מחיצה להיות העומד אחריו מותר לישב דנימא דהעומד לפניו הוה מחיצה דעכ"פ הד' אמות נתקדשו ברוחב והאיש העומד מחזיק בקדושה דהוא עומד ופשיטא הבא אחריו צריך ג"כ לעמוד וה"ה אם יושב ושונה הבא אחריו צריך לעמוד דהא המקום אשר עומד עליו אדמת קודש הוא דהעוסק בתורה הוא ג"כ להחזיק בקדושת המקום כנלענ"ד נכון בעזה"י.
<b>ואשר</b> נתקשה על רש"י פ' אמור על פ' ונתת על המערכת זה הפי' וז"ל על כל אחת משתי המערכות עכ"ל שהי' נותן על כל אחת משתי מערכות ואח"כ כתב וז"ל הי' שם שני בזיכי לבונה מלא קומץ לכל אחד עכ"ל היינו שהי' שני בזיכי לבונה והי' נותן על כל אחת מערכת בזיך לבונה ובכל אחד מלא קומץ ועיין במזרחי שם ויבין הדבר וק"ל הד"ש.
<b>סימן</b> <b>י</b> שפעת ברכות ורב הצלחות לראש תלמידי החשוב והצעיר הרבני המופלג החרוץ כבוד מוה' ר' יצחק שלעזינגער נ"י בק"ק מעזע טור יע"א.
<b>אחר</b> דרישת שלומך אודיעך כי מוטרד אני מאוד שתים שאלת ולא אשיב לך רק על השאלה הנוגע בענין בהכ"נ ועל השאלה בהנרות אשוב לך אי"ה אם יהיה לי מנוחה דברי הד"ש.
<b>שאלה</b> אשאל את פי קדשו על דבר בה"כ שהבימה עומדת למעלה גבי הארון הקודש והגאלערי' של בהכ"נ הנשים שהוא מסבבת כל ב"ה האנשים שלמטה כבנין בתי כנסיות החדשים היא קצרה כל כך שחצי גוף האשה מגולה והאשה מספרת עם בעלה ויורינו בזה פני גאוני אם מותר לכנוס לב"ה כזה ואם הוא חייב להתפלל שם בעשרה או אם מוטב להתפלל ביחידות חוץ לב"ה מלעבור על איסור שהסכימו גדולי ישראל כי הרב מרא דאתרא של אותו מקהלות ישראל הוא ת"ח וירא שמים ומתפלל בב"ה זה והתירו שכל מי שאינו קיבל הפסק ב"ד של שבעים רבנים לגבי' בה"כ כאלו אינם אסורים עכ"ל.
<b>תשובה</b> אחת שאלת ושתים שמעתי שני אסורים הקל והחמור (א) איסור בימה למעלה הוא איסור קל (ב) איסור חמור איסור עריות שחצי גוף האשה מגולה והאשה מספרת עם בעלה בבהכ"נ, ואשיב על הקל (כנגד איסור השני) תחילה ואח"כ אשיב על איסור חמור ואשר יתן ד' בפי אותו אשמור לדבר בקצירת אומר בעזה"י.
<b>(</b><b>א</b><b>)</b> אודות הבימה באמצע כבר העיר הגאון ר' דוד אב"ד דק"ק פיזינג בספרו הר תבור בכמה פרקים בפי' הכ"מ וכל הפוסקים להוכיח גודל האיסור שהבימה לא יהי' למעלה אלא או באמצע בה"כ או בסוף טעמו ונמוקו ויראת שמים שלו מבואר שם באר היטב בטוב טעם ודעת.
<b>ואני</b> אוסיף טעמים אחרים על שתהי' הבימה באמצע בעזה"י (א) שקריאת התורה בצבור הוא כאלו קבלנו אותו היום מהר סיני כחכז"ל כל יום ויום יהיה בעיניך כחדשים וגם נרמז בו שהאבות מודיעים לבנים ולבני בנים בקבלת התורה והוא חיזק התורה כולו עיין רמב"ן פ' ואתחנן על פסוק רק השמר וגו' והודעתם לבניך ולבני בניך יום אשר עמדת לפני ד' אלקיך בחרב באמר ד' אלי הקהל לי את העם ואשמיעם את דברי וכתב הרמב"ן שם באמצע וז"ל ותודיע כל הדברים אשר ראו עיניך במעמד הנכבד ההוא לבניך ולבני בניך עד עולם ופירש הטעם כי השם עשה המעמד ההוא כדי שתלמדו ליראה אותו כל הימים ואת בניכם תלמדון לדורות עולם א"כ עשו אתם ככה ואל תשכחו אותו והנה קודם שיזכיר הדברות שנאמרו שם הזהיר במצות לא תעשה שלא נשכח דבר מן המעמד ההוא ולא נסירהו מלבנו לעולם וצוה במ"ע שנודיע בו לכל זרעינו מדור לדור כל מה שהי' שם בראי' ובשמיעה והתועלת במצוה הזאת גדולה מאוד שאם הי' דברי התורה באים אלינו מפי משה בלבד אעפ"י שנבואתו נתאמתה באותות ובמופתים אם יקום בקרבנו נביא או חולם חלום ויצוונו בהיפוך מן התורה ונתן אלינו אות או מופת יכנס ספק בלב האנשים אבל כשמגיע אלינו התורה מפי הגבורה לאזנינו ועינינו הרואות אין שם אמצעי נכחיש כל חולק וכל מספק ונשקר אותו לא יועילהו אות ולא יצילהו מופת מן המיתה בידינו כי אנחנו היודעים בשקרותם וזה שאמר השם וגם בך יאמינו לעולם כי כשנעתיק ג"כ הדבר לבנינו ידעו שהי' הדבר אמת בלא ספק כאלו ראוהו כל הדורות כי לא נעיד שקר לבנינו ולא ננחול אותם דבר הבל ואין בם מועיל והם לא יסתפקו כלל בעדותינו שנעיד להם אבל יאמינו בודאי שראינו כולם בעינינו וכל מה שספרנו להם עכ"ל וכן קריאת התורה מהאבות לפני בניהם הוא כאלו נתונה עכשיו ביום הזה באו מדבר סיני וכי ביום הזה באו אלא כשאתה לומד תורה לא יהי' בעיניך ישינים אלא כאלו היום נתנו עכ"ל הילקוט פ' יתרו ואמרו חכז"ל בילקוט יתרו על פסוק אנכי ד' אלקיך וז"ל אמר רבי לוי נראה להם הקב"ה כאיקונין זו שמראה פנים לכל צד אלף בני אדם מביטין בה והיא מבטת בכולן כך הקב"ה כשהו' מדבר כל אחד מישראל הי' אומר עמי הי' הדיבור מדבר אנכי ד' אלקיכם אין כתוב כאן אלא אנכי ד' אלקיך עכ"ל הרי שהקב"ה נתן התורה שיהיה כל אחד מישראל יאמין שאליו דובר ד' ואומר לו אנכי ד' אלקיך כך צריך להיות קריאת התורה באמצע בהכ"נ שיהי' כל אחד סובר שאליו דובר הקורא את התורה כמו שנתנה אז כן היום נתנה התורה באזני השומעים אבל אם הבימה למעלה אז נדמה כאלו הקריאה קאי להצבור יחדיו ולא שכל איש ואיש ישראל לבדו כדאי שתנתן לו התורה ושידבר אלקים לו אנכי ד' אלקיך והבן.
<b>ובאמת</b> דבר גדול רמז בזה שדיבר אנכי ד' אלקיך כאלו דבר ד' עמו לבדו להורות שלא יהי' אחרי רבים לרעות אפי' אם בשעת גזירה ושמד ר"ל הרוב יתאמרו היחיד יפרוש ולא יטה אחרי רוב לרעות כאלו דבר ד' עמו לבדו ולו לבדו נותן התורה והאמונה כחכז"ל באברהם העברי "למה נקרא העברי אפי' כל העולם מעבר אחד הוא מעבר האחר" הכוונה אפי' אם נשאר לבדו בכל זאת יאמין בד' ולא ילך אחרי רבים לרעה (אחד קראתו) ולכך פתח ד' אנכי ד' אלקיך שידמה כל אחד כאלו עמו לבד דיבר ד' והבן.
<b>(</b><b>ב</b><b>)</b> טעם שני נראה שתהי' הבימה באמצע בהכ"נ דכלל גדול בתורה שהתורה אינו בירושה לא תלי' בזרע חשובים ולא תלי' בזרע עשירים נהפוך הוא אמרו חכז"ל הזהרו בבני עניים שמהם תצא תורה וגם לא תלי' בהרוחה כחכז"ל "אף חכמתי עמדה לי תורה שלמדתי באף הוא שעמדה לי" ולא תלי' ביחוס אבות שיהושע משרת משה מילא מקומו ולא מילאו בניו אחריו כחכז"ל "התקן עצמך ללמוד תורה שאינו ירושה לך" ועיין בתויו"ט שם וכדומה לזה ואם תעמוד הבימה לקריאת התורה גבוה מעל גבוה יהי' הנכבדים והעשירים קרובים אל התורה ובאמת הכל שווים אצל התורה על כן נהגו אבותינו מעולם להעמיד הבימה באמצע שיהיו העניים והשפלים קרובים אל קבלת התורה כמו הנכבדים והעשירים שהעני העומד בפתח בהכ"נ קרוב לתורה כמו החשובים וגבירים העומדים גבוה על גבוה והוא מוסר השכל והבן.
<b>(</b><b>ג</b><b>)</b> טעם שלישי שנודע כי הארון הקודש הוא לאות על כבוד השכינה החופף בהארון בבית המקדש ובעבור כן הי' שני כרובים עליו להורות עיקר השני על מציאות המלאכים כמו בעיקר הראשון מציאות הש"י עיין זה ברבינו בחיי פ' תרומה דבר יקר שע"י המלאכים בא הנביאות בפי הנביאים יעו"ש נפלאות וכלל גדול בתורה לא בשמים היא הש"י נתן התורה כפי אחרי רבים בשכל אנושי ואין הנביא יוכל להכריע בדין תורה יותר מאדם שאינו נביא רק הוא ת"ח עיין רמב"ם הל' יסודי התורה ובסדר המשנה מהגאון ר' וואלף באסקאוויטץ ז"ל פ"ט דברים יקרים העומדים ברומו של עולם לבאר שכח אליהו הנביא במלבוש בגוף כפי אשר קיבל מרבו התורה ולא בנבואה יכריע וע"כ נהגו האבות העולם שהתורה יקרא באמצע בהכ"נ שבני אדם יסובבו לדעת כי התורה נתונה לבני אדם ולא שיהי' קריאת התורה סמוך לארון הקודש אשר מורה על השכינה והמלאכים וכאלו התורה תלויה בשמים או בנבואה הבא מן המלאכים כאלו לנו הערבות אם כך כתובה לפניו במרום ובת קול משמיע או נביא ברוח נבואה יכריע לנו בדיני תורה נהפוך הוא בני ישראל יסובבו את התורה על דעתם והבנתם הוא נתונה ואין ספר תורה קשורה עם הארון והכרובים וכן בבהמ"ק מעט הוא בהכ"נ והבן.
<b>(</b><b>ד</b><b>)</b> טעם רביעי שתהיה הבימה באמצע כדי להראות בקריאת התורה דרכה של תורה שילך האדם באמצע הדרך ויניח הקצוות כי דרך ממוצע הוא דרך הזהב "אל תט ימין ושמאל הסר רגלך מרע" אל תצדק הרבה הי' חטא שאול כנודע מחכז"ל שחמל על יונקי שדים מעמלק וכדומה בכל המידות טוב לבחור באמצע נתיב חוץ כנגד גיאות אמרו חכז"ל "מאוד מאוד הוי שפל רוח'' עיין בפי' הרמב"ם יען שאדם להוט לגאות והוא כרוך אחריו לבקש כבוד אבל בשאר דברים טוב רק לילך באמצע הדרך והמים להם חומה מימינם ומשמאלם התורה שנמשלה למים הוא חומה שלא להיות ימין או שמאל רק בתוך נתיבות משפט שנתן לנו ד' תורת אמת אבל גם חיי עולם נטע בתוכינו אחוז מזה וגם מזה אל תנח ידך וכאשר התורה מנהלת האדם לבחור באמצע דרך כך תהי' קריאתה באמצע בהכ"נ להורות שהיא תחבר רק התוך והאמצע בכל עבודת ד' שתורה לא מבקשת מאדם מה שלא יוכל שאת שהקב"ה הכינה וגם חקרה טרם שנתנה לאדם ויודע כי יוכל לעמוד על המצות והבן.
<b>(</b><b>ה</b><b>)</b> טעם חמישי להורות מי קורא בתורה כאשר נהגו מעולם שהעולה קורא בעצמו ועכשיו יקרא לפניו והוא שומע כעונה עכ"פ הוא העוסק בתורה והוגה בה עליו יצוה ד' מלאכיו לשומרו מכל צד כאשר ביאר התנא דבי אלי' הובא בילקוט כי תשא סי' שצ"א וז"ל וכל חכם מישראל שיש בו דברי תורה לאמיתו ומתאנח על כבודו של הקב"ה ועל כבודן של ישראל כל ימיו ומחמד ומתאוה ומיצר לכבוד ירושלים ולכבוד בהמ"ק ולישועה שתצמח בקרוב ולכינוס גליות לרוח הקודש בדבריו [איה השם] בקרבו את רוח קדשו אותו ת"ח אינו צריך לא חרב ולא רומח ונא חנית ולא כל דבר שיהי' לו שומר אלא הקב"ה הוא משמרו בעצמו ומלאכי שרת עומדים לו סביב וחרבות ביד כולם ומשמרים אותו שנאמר רוממות אל בגרונם וחרב פיפיות בידם עכ"ל והארון הוא מקום השכינה ובני ישראל מקיפין מכל צד את הקורא בתורה כי בני ישראל נקראו מלאכו ד' כנודע מחכמי המדרש במקומות רבות אבל אם הבימה למעלה א"כ מצד מזרח אין שם היקף שמירה והבן וגם מורה שהקורא בתורה עומד באמצע להודיע שקטן וגדול שם הוא במשקל השוה לא ניכר שוע לפני דל וגם מגיד לעמו פשעם גם להעומדים למולו אחורי התיבה הראשים והחשובים לא ישא פני איש אבל אם הבימה למעלה סמוך לארון הקודש וכנגד הקורא לא יעמוד איש זה נראה כאלו כובש פנים שרק העומדים מצדדים ישמעו דבר מאחריו ולא שיוכח על פניהם והבן.
<b>הארכתי</b> בטעמים משלי בעזה"י להשכיל על אשר ראש הצר הצורר לחם בעבור להתיר הבימה למעלה בעלי הכרמל והתפלא מדוע הי' כל בתי כנסיות בישראל מעולם הבימה באמצע כאשר מביא בהר תבור משמו ושורש האיסור בדין תורה הכל מפורש שם באר היטב יסודתו של הבימה באמצע בהררי פוסקים יעו"ש ובפסק ב"ד התאמצו הרבנים להחזיק הדבר ולאמץ ידים רפות כמבואר שם יען שראו שהלכה רופפת ע"י המתחדשים קיימו מה שקיבלו היראים מימות עולם ולא שנאמר מי שלא קבל הפסק ב"ד לא צריך לחוש על דבר אשר יסודתו בהררי קודש ירושלמי ורמב"ם ודו"ק.
<b>בכל</b> בכל זאת הוא איסור קל כנגד האיסור השני שהגאלאריע של בית הנשים מסבבות בית אנשים משלש רוחות והיא קצרה כל כך שחצי גוף של כל אשה מגולה והאשה מספרת עם בעלה הוא איסור חמור עד שלא אחפוץ להזכיר על בית הזה שם בהכ"נ אשר הוא בית מקדש מעט רק אזכיר בית נשים ובית אנשים כי מבית הזה ניסע יתרו ממנו ולא יפקד בשם בהכ"נ אשר בית ד' נקרא או בית אלקים כי איך יעלה על הדעת להעלות בית זה למקום קדוש כמובן בשכל ישר.
<b>נודע</b> לכל איש ואיש כי חכז"ל אמרו שמלאך המות מלא עינים" עין רואה ולב חומד ומאז ילך האיש בקרי ע"י תרי סרסורי דיצה"ר הכי אדם מלאך או הכי גבר שרף מה יעשה בן אדם שלא יחטא הלא יצרו מתגבר עליו וכובש אותו בפנים עד שיפול בעצמיו חלכאים וביותר אם יוכל להשיח באשה באשתו אמרו ק"ו באשת חבירו והוא יושב ובטל שמוע קול מזמרים ונותן עיניו אחת למטה ושבע למעלה ומביא קרבנות לסטרא אחרא אין טומאה גדולה מזה הלא נודע שק"ו הוא דאורייתא והלא אמרו חכז"ל בסוכה שאצל שמחת בית השואבה נעשה תיקון גדול שעשו שאנשים למטה ונשים למעלה דלמדו ק"ו דכתיב וספדה הארץ משפחות משפחות תרין אמוראין ח"א זה הספידו של משיח וחורנה אמר זה הספידו של יצה"ר מ"ד הספדו של משיח מה אם בשעה שהן אבילין את אמר אנשים בפני עצמן והנשים בפני עצמן בשעה שהן שמחים לא כ"ש ומ"ד זה הספידו של יצה"ר ומה אם בשעה שאין יצה"ר קיים את אמר אנשים בפני עצמן והנשים בפני עצמן בשעה שיצה"ר קיים לא כ"ש עיין ירושלמי פ"ה מסוכה וביפה מראה שם ועיין גם בבבלי בזה.
<b>ואעתיק</b> דברי תויו"ט פ"ה מסוכה בד"ה תיקן גדול שכתב וז"ל ומ"ש הרב הנשים מלמעלה פירש הרמב"ם כדי שלא יסתכלו האנשים בנשים והדין עמו כי אנשים שלמטה הי' רואים בשמחה ולא השמחים בעצמן כמ"ש הרב במדות שם כי השמחים הי' חסידים וכו' כדלקמן וא"כ הוצרך לטעם ואמנם ההסתכלות אנשים בנשים מביא לידי קלות הראש כי הוא ימשל בך כתי' (בראשית ו') ועוד משום קישוי לדעת ושמא יראה קרי כ"ש בחצרות בית ד' עכ"ל הרי שבירר כי הסתכלות מביא לידי קרי והוא עון ביותר בחצרות בית ד' בבהכ"נ שיהי' בית מקדש מעט ובפרש כי בעוה"ר כמה נשים בדורות הללו עומדים בבשר הצוואר או החזה מגולין וראית ערוה אפי' ברשות אחרת אסור עיין א"ח סי' ע"ה במג"א ובפרמ"ג שם ודוק.
<b>לא</b> אחפץ להאריך בזה רק אגיד שלדעתי שטוב שלא להתפלל אפי' בר"ה ויוכ"פ בצבור מלעמוד במקום כזה אשר הנשים נראין בחצי גופן והאשה מספרת עם בעלה אין זה מקום לד' אם אי אפשר לרומם מחיצה בעזרת נשים ראוי ליסע ממקום ההוא כאשר כתב הרמב"ם פ"ו מהל' דיעות הל' א' יעו"ש ואם אי אפשר ליסע משם לא יתפלל בצבור שם כל זמן שלא נעשה תיקון שלא יוכל איש להסתכל בצורת אשה ולא ידעתי איך השיב הרב דשם שהוא לא קבל פסק ב"ד הלא הוא פסק ב"ד הגדול בבהמ"ק ולראות ערוה הוא דאורייתא עיין הל' ק"ש ותפילה אך הרב מאותו מקהלות לא שאל אותי על כן דברי מגיעים רק לך תלמידי נ"י וד' ירחם מהרה אמן הטרוד הדש"ת.
<b>סימן</b> <b>יא</b>
<b>שאלה</b> אם מותר לירא אלקים לאמור דבר שמועה של תורה מאיש של אנשים חדשים אשר קמו בבני וישראל או אסור לאמור שמועה מפיהם.
<b>תשובה</b> לפום רהיטא חשבתי דרכי שמותר לאמור שמועה מפיו דקבל האמת מפי אמרו אפי' בן תדל אמרו קבלו החכז"ל עיין חולין דף קל"ד דדברי תורה אין מקבלין טומאה כיון שזכה לחדש בתורה דבר טוב מותר גם לומר דבר שמועה מפיו כי מצוה לאמור דבר בשם אמרו רק לבקש תורה מפיו אסור כחכז"ל אם הרב דומה למלאך ד' צבאות יבקשו תורה מפיו ואם לאו אל יבקשו תורה מפיו אבל אם אירע ששמע מפיו מרגליות התורה מותר לאמור שמועה מפיו כך עלה בדעתי.
<b>אמנם</b> ראה זה מצאתי שרשב"א בת"ה בדיני פת פלטר כתב וז"ל והאוכל לחם של בעלי בתים חוץ לביתו של נכרי ואפי' שלא בעיר שאין שם חשש חתנות עובר על גזירות ב"ד שבכל מקום אסרוהו ואם תלמיד חכם הוא אסור לספר שמועה משמו דגרסי' התם איבו מנכית ואכל אמצרי דמתא אמר להו רבא אל תשתעו מיניה דאיבו דאכל נהמא דארמאי עכ"ל עיין בע"ז דף ל"ה כגירסת מהרש"א לא תשתעי מיניה דאיבו והרא"ה הבין בבדק הבית שאכל פת בעלי בתים של בני העיר וכתב עליו הרשב"א במשמרת הבית וז"ל ועוד דאלו היה מעשה דאיבו בכה"ג רשע משוית ליה דשביק התירא ואכל איסורא אלא איבו פת בעלי בתים שלא במקום פלטר ישראל היה אוכל בי מצראי לפי שהי' מתיר לעצמו אפי' פת בעלי בתים ולומר שאין שם חתנות וכהאי דרב דימי שהתיר העם לעצמם משום ההיא דרבי ולא היא דר' לא התיר פת של בעלי בתים והיינו דקאמר רב שאסור לומר דבר שמועה בשמו לפי שעובר על גזירות חכמים וכל שאינו נוהג על פי חכמים ועובר על גזירת ב"ד אינו נחשב החכם לומר דבר שמועה בשמו מדה כנגד מדה עכ"ל משמע שאיבו הי' חכם רק יען שאינו נוהג על פי חכמים ועובר על גזירת ב"ד אינו נחשב כחכם לומר דבר שמועה בשמו וק"ו בן בנו של ק"ו שלא לומר דבר שמועה מפי איש שהוא מכת חדשים שעוברים על כמה גדרים וסיגות אשר גבלו ראשונים והוקבע לדין בישראל על פי הש"ע שאסור לומר דבר שמועה מפי איש כזה ואפי' להרא"ה לא עבר איבו רק דאכל פת ארמאי והוא איסור דרבנן מודה לפי' הגאונים שאסור לאמור דבר שמועה וא"כ האנשים האלה החטאים בנפשותם אסור לומר דבר שמועה מפיו ודוק.
<b>אך</b> מכל מקום נראה שמותר לומר גוף הדבר בשם איש שלא נודע שמו וכן משמע לשון רשב"א וז"ל יען שאינו נוהג על פי חכמים ועובר על גזירת ב"ד אינו נחשב כחכם לומר דבר שמועה בשמו עכ"ל היינו שלא להזכיר שמו שיהיה זכר צדיק לברכה בהזכרת שמו על תורתו אבל כיון שאומר שמעתי מאיש אחד הגם שלא הוה שאומר דבר בשם אמרו שאינו מזכיר שמו כמו באסתר שאמרה בשם מרדכי להביא גאולה בעולם עכ"פ אינו מתלבש בטלית של אחרים ואינו עובר על לא תגזל דל רק אומר כך שמעתי מפי איש אחד.
<b>ובכל</b> אופן נראה לי שירא אלקים מותר להסיר אזנו מלשמוע מתורתו ולא צריך אדם לשמוע תורה רק אם יוכל לאמרו בשמו וגם האנשים האלו אינו מוחזקים בחזקת כשרות ועכשיו גם הגדולים נחשבים לקטנים לחוש דלמא אתי לאמשוכי אבתרייהו עי' ש"ך יו"ד רמ"ו סק"ח ודוק.
<b>רק</b> נסתפקתי אם תחת הסרפד יעלה הדס אם אחד מהם זוכה לבן ירא שמים אם מחמת מצות כיבד אב יטה אזנו ויאמר דבר בשמו דרשב"א אומר שאינו נחשב בכלל חכם לומר דבר שמועה בשמו אבל בן יכבד אב אשר צריך לומר בשמו דבר שמועה או שב ואל תעשה עדיף דקנס הוא שקנסו חכמים מדה כנגד מדה כאשר כתב הרשב"א וא"כ לא יוכל הבן לעבור על דברי חכמים וטוב להיות שב ואל תעשה וכעת צע"ג מאוד.
<b>סימן</b> <b>יב</b> רב שפע ברכה והצלחה לאחי היקר הרב הגאון ר' זוסמן סופר נ"י אב"ד דק"ק האללאש יע"א.
<b>אהובי</b> אחי נ"י הערותיך בכמה קו' ופליאות קבלתי רק טרדותי רבו עד למעלה ואהי' זריז להשיב לך על קו' אחת אשר הרו והגו רעיוני בו אחין הדש"ת.
<b>אודות</b> אשר יצאת להפליא על המג"א בסי' קמ"ד ס"ק ז' שהקשה על הדין מפורש יוצא בש"ע שאם אין לצבור שני ס"ת והם צריכים לקרות בשני ענינים גוללים בס"ת האחת והקשה המג"א הא בכה"ג הי' קורא על פה בעבור כבוד הצבור כמבואר בגמ' וא"כ נשמע דלא אמרי' יודחה כבוד הצבור ותי' בדוחק דשם הי' כל ישראל במקדש ולא מחלו משא"כ בבהכ"נ יש מתי מעט מסתמא מוחלין כדי לקיים קריאת המפטיר והקשית למה לא מחלק בשלומא במקדש לא הי' חיוב על בני ישראל לשמוע קריאת התורה והא ראי' דהי' רשאין להניח קריאת התורה ולילך לראות שריפת פר ושעיר רק הי' סרך מצוה אחרת ברוב עם הדרת מלך לכן קרא כה"ג בעל פה מפני כבוד הצבור אשר אין להם חלק מצוה בגוף הקריאה אבל כאן דכל הצבור חייבים לשמוע קריאת התורה ולכן נדחה כבוד הצבור בעבור לקיים המצוה המה בעצמם מחויבים לשמוע קריאת התורה חובת היום וצע"ג.
<b>תשובה</b> אהובי אחי נ"י בהסברה יפה חלקת ונ"ל דמג"א לא נוכל לתרץ כן כי לקרוא לכהן ראשון בס"ת הוא מצוה דאורייתא אשר מונח על כל הצבור דכתיב וקדשתו הצבור בני ישראל יקדשו לכהן בכל דבר שבקדושה יהי' הוא הראשון ואם העומד אצל הספר קרא לישראל והניח הכהן פסק הפר"ח דלא מהני מה שקרא ישראל וצריך לקרוא אחריו ז' קרואים כהן לוי ישראל עיין בפר"ח סי' קל"ה הובא בבאר היטב שם ס"ק ט' ועיין בפרמ"ג באשל אברהם סי' הנ"ל ס"ק ט' שהטעם כל מילתא דאמר רחמנא לא תעבד אי עביד לא מהני דפח"ח ועיין ברמב"ם במנין המצוה מצוה ל"ב דהקב"ה הטיל חיוב על בני ישראל לחלוק כבוד לזרעו של אהרן ולהקדימו לכל דבר שבקדושה יעו"ש ואעפ"כ פסק בש"ע סי' קל"ה סעיף ה' אם הס"ת פתוח והכהן קורא ק"ש אינו רשאי להפסיק וקוראים ישראל במקומו וכתב המג"א בס"ק ז' וז"ל ואין ממתינין לו מפני כבוד הצבור רשב"א ומהרי"ק עכ"ל הרי אפי' מצוה אשר מוטל על הצבור לקדשו אעפ"כ נדחה מפני כבוד הצבור ודוק.
<b>ואי</b> אמרי' שכהן יוכל למחול על כבודו לקרוא לישראל תחתיו א"כ אם אומר לא בעינא ליכא לעשה ה"ה שנדחה מפני כבוד הצבור ולא דמי לקריאת התורה דבא בחיוב ולא יוכל לוותר כנגדו רק כבר נפסק בש"ע סי' קל"ה דלא יכול למחול עיין בט"ז שם ס"ק ג' ממילא מוכח דכבוד הצבור דוחין מצוה המוטל על הצבור ודוק.
<b>ועוד</b> חקרתי במקו"א אפי' אי מהני מחילת הכהן היינו דישראל לא ביטל מ"ע אבל אם עכ"פ הישראל קורא אח"כ לכהן ראשון קיים מ"ע דרשות עכ"פ וקדשתו דבזה חלק כבוד ביותר לזרעו של אהרן שמכבדו להיות ראשון לקרוא בתורה ודוגמא לזה הביא אדמ"ו ז"ל שר התורה בשערי תורה ח"א בסוף בדרוש שדרש בפראג בשם הרא"ה הגם דאב שמחל על כבודו כבודו מחול היינו דלא הוה עוד מ"ע מחויבת על הבן אבל אם הבן מנדב לכבדו קיים מ"ע דרשות דפח"ח וה"ה כאן הקב"ה הטיל מ"ע מחויבת על כל ישראל לכבד זרע אהרן הכהן כמו שהטיל מ"ע מחויבת על הבן לכבד האב וא"כ הכהן יכול למחול על כבודו שלא להיות מ"ע מחויבת אבל עכ"פ אי אעפ"כ הישראל מכבד לכהן קיים מ"ע דרשות ודוק וא"כ למה לא יקיימו הצבור מ"ע דרשות עכ"פ בכהן אלא פשיטא דגדול כבוד הצבור אפילו כנגד מצוה שמוטל עליהם ודוק.
<b>וגם</b> לא אדע בשורש הדבר מה הבדל יש לעם אשר אינם רואים בס"ת וקורין רק שומעים מהקורא אם הוא קורא מתוך הכתב או בעל פה עיקר הדבר קריאת התורה נתקן מנביאים שבדור המדבר עיין מג"א ריש סי' קל"ה וקריאת פרשת היום בס"ת הוא תקנת גאונים ורבנן סבראי עיין בתוס' ורא"ש סוף מגילה וכולם תיקנו רק על הקוראים בס"ת וכל יתר העם שומעים מה שהעולם קורא ומקיים המצוה מצות קריאה בקול רם וא"כ דומה כמו כהן גדול קורא שהי' בכלל חובת היום לקרוא הפרשיות ועיין תויו"ט שם במשנה או שמעכב אפי' וא"כ התורה נקרא בעל פה מפני כבוד הצבור ועיין פ"ז מסוטה בכל הנך מצות קריאה הוה בעל פה ודוק.
<b>ואגב</b> גררא אעתיק לך מה שכתבתי בעזה"י בספרי קול סופר על המשניות יומא פ"ז משנה ב' הרואה כה"ג כשהוא קורא וכן אח"כ הרואה פר ושעיר הנשרפים אינו רואה כה"ג כשהוא קורא כתבתי וז"ל פלא דלא נקט השומע כה"ג כשהוא קורא אינו רואה פר ושעיר הנשרפים דבשריפת פר ושעיר שייך לשון ראיה על המעשה אבל בכה"ג הקורא שייך לומר השומע דאזניו ישמע מה שכה"ג קורא ונ"ל בודאי הקרובים בעמידה אל כה"ג ושומעים דברי קריאת הפרשה א"כ הם לומדים חובת היום דאפי' הרהר כדבור דמי הוה עוסקים במצוה ואינם רשאי להניח הכה"ג ולילך לראות שריפת פר ושעיר אבל העומדים מרחוק ולא שומעים מפי הכה"ג קריאת הפרשה רק יען שיש כבוד לכה"ג ברוב עם הדרת מלך המה עומדים שם א"כ הם רק רואים את הכה"ג בשעה שקורא אבל לא שומעים כלל לכן רשאים לעזוב ראית כה"ג ולראות שריפת פר ושעיר על כן כתבה המשנה הרואה כה"ג כשהוא קורא וכן בסיפא הרואה פר ושעיר הנשרפים אינה רואה כה"ג והבן זה עכ"ל בספרי שם.
<b>ולפ"ז</b> יש ליישב קו' המג"א בשלומא שם העומדים מרחוק לא עמדו רק כדי לכבד לכה"ג יען שהוא עוסק בקריאה שהוא מעכב עיין בתויו"ט במשנה א' שם שמביא הגמ' דף ה' שאף מקרא הפרשה מעכב דכתוב זה הדבר אשר צוה ד' א"כ המה כבדו אותו וגם הוא כיבד אותם להראות להם שקורא על פה שלא להרבות בטרחתם כמו "מכבדי אכבד" אבל בקריאת ס"ת השני ביו"ט אטו בא הצבור לכבד להקורא בשום דבר וא"כ למה יחוש הוא לכבדם שלא לגלול הספר לקרוא בספר תורת ד' מפורש הנה הוא עוסק במצוה שלו ודוק.
<b>והן</b> אמת גם על תירוץ של המג"א שמחלק בבית המקדש הי' כל ישראל ולא מחלו אבל בבהכ"נ מתי מעט מחלו יעו"ש פלא בעיני מי יגיד שהי' שם כל ישראל דלמא הלכו הרוב לראות פר ושעיר הנשרפים דהא הי' רשות לילך לשם ועיין במג"א סי' קמ"ז ועוד בבסלקי של מצרים הי' כפלים מיוצאים מצרים ומי יחלוק בין בבהכ"נ לבהכ"נ מי יגיד לנו השיעור בכמות ואולי כוונת מג"א שבבהמ"ק הי' באפשרות שיהי' שם כל ישראל ובבהכ"נ אי אפשר שיהי' שם כל ישראל אבל א"כ למה הוסיף לומר בבהכ"נ מתי מעט ועוד קשה א"כ בסי' קל"ה אם הכהן עומד ומתפלל בבהכ"נ דהוה ג"כ מתי מעט נימא מסתמא מוחלין על כבודם ועוד דאמרו בסוטה דף מ' לעולם יהי' אימת צבור עליך דכהנים עומדים פניהם כלפי העם ואחוריהם אל ההיכל וכן הובא בש"ע להלכה נימא ג"כ במשכן ובמקדש דהי' כבוד כל ישראל לא מחלו על כבודם אבל בבהכ"נ דיש מתי מספר יהי' מוחלין על כבודם ואולי כיון שהתחיל ברכת כהנים כלפי העם בזמן המשכן לא ישתנה עוד ואעפ"כ נלמד ממנו דיהי' אימת צבור דאל"כ איך התחיל ברכת כהנים באחורי ההיכל ודוק ואשר קשה לי למה לא ממתינין בבהכ"נ במתי מעט על הכהן י"ל דשאני מ"ע של וקדשתו היא חל על ישראל בשעה וברגע שיוכל לכבד הכהן וכיון דברגע זו לא יוכל הכהן להפסיק לא חל מ"ע וקדשתו כלל כעת ברגע הזאת וא"כ למה ימתין בכבוד הצבור שכבר הוא בעולם ברגע זו וימתינו על רגע שיבוא זמן לחול מ"ע וקדשתו אבל בס"ת שכבר בא החיוב לקרוא חובת היום א"כ נדחה כבוד הצבור בעבור חיוב הקריאה המוטלת עליהם ונכון אשר חלקת בסברה ולא קשה מה שחקרתי דבכל אופן יש עשה דרשות דנהפוך הוא כבוד הצבור כבר הוא בעולם וכבוד הכהן עדיין לא בא לעולם והבן זה ועיין חדושי רשב"א סוכה דף כ"ה דמחויב להתחיל במצוה קלה שבא לפניו אעפ"י שעי"כ יתבטל אח"כ ממצוה חמורה שיבוא עליו דכיון דמתחיל כעת במצוה קלה לא יבוא עליו אח"כ מצוה חמורה וזה ילפי' מפסוק מובלכתך בדרך מתוק מדבש ק"ו בנידן דידן דמתחיל בכבוד הצבור ובשעה שיהי' ראוי לכהן לעלות כבר קרא ישראל והבן].
<b>ואולי</b> יען שמג"א כתב אחרי שחילק בין כל ישראל ומתי מעט מסיים וז"ל כדי לקיים קריאת המפטיר דשבת ור"ח ומפטיר דיו"ט דהוה תקנת הגאונים עכ"ל היינו כמו טובים דודיך מיין חביבה דברי סופרים יותר מיינו של תורה דראו הצבור לחזק תקנת הגאונים שלא לזלזלו בו על כן בבהכ"נ מסתמא מחלו על כבודם לחזק תקנת הגאונים אבל בבהמ"ק שהי' קריאת כה"ג מדאורייתא לא מחלו על כבודם כי דאורייתא לא צריך חיזוק וגם הי' כל ישראל ביחד וגדול כבוד של ישראל שאפי' ימחלו בפירוש לא מהני דבודאי אי הי' שואל להכלל ישראל הי' מוחלין על כבודם שלא יעמדו כהנים באחוריהם אל ההיכל אבל גדול כבוד כל ישראל אבל בבהכ"נ במתי מעט שאין באפשרות שיהי' שם כל ישראל אז בעבור מצוה דאורייתא אין מוחלים ובעבור לחזק תקנת הגאונים שצריכין חיזוק מוחלים מסתמא על כבודם ועל כן מדייק המג"א שהוא תקנת הגאונים ודוק ועיין במחה"ש סי' קמ"ד ס"ק ז' אי מהני מחילת הצבור על כבודם] ועיין בתוס' ישנים יומא דף ע' דמחלק לענין קורא בעל פה דכה"ג עוסק בסדר היום ובין להוציא רבים ודי חובתם ודוק אהובי אחי נ"י טרדותי רבו עד למעלה ודואג אני על אנשי ביתך כי לא הודעת לי משלותם וטובם אחיך הדש"ת.
<b>סימן</b> <b>יג</b> רב שלומים ורב ברכות להרבני המורג חרוץ המופלג כמהו' ר' צבי זאב איטינגע בק"ק קאלמייא גאליציען.
<b>שאלה</b> כפי מנהגינו לעלות הבעל ברית בש"ק להס"ת ואם אלם עביד ברית מילה אם עולין אותו ג"כ שיעשה אחר עבורו הברכה והוא דעושה הברכה הוא כבר היה עולה בפרשה הקודמת ואם עולין אותו ויעשה אחר שכבר היה עולה בפ' הקודמת הברכה ילמדנו רבינו אם יוצאים בו השבעה קרואים ויורנו תשובה מבוררת עכ"ל.
<b>תשובה</b> הדבר צריך התבוננות ואבאר כאשר יתן ד' בלבי כן אשמור לדבר בעזה"י הנה לכאורה אם הברכה מעכב לו יהי' שלא בירך כלל רק החזן קרא לפניו הפרשה אם יוצאים בו ידי חיוב ז' קרואים מדברי הט"ז סי' תרפ"ה ס"ק ב' משמע דלא יצא שחקר אם קטן שאינו יודע למי מברכים עלה לקריאת פ' זכור אם יוצאים בו או לא כתב וז"ל ולעניות דעתי נראה דבקטן שאין יודע למי מברכים אין יוצאים הברכה על ידו ואין יוצאים ידי קריאה בלא ברכה על כן אין להקרות למפטיר קטן שאינו יודע למי מברכים עכ"ל הרי מפורש יוצא דאין יוצאים ידי קריאת התורה בלי ברכה א"כ בשלמא אם בירך איש שלא עלה היום לתורה א"כ קרא החזן לפניו ג"כ והוה הוא מן הקרואים אבל כיון שבירך איש אשר כבר עלה היום לתורה ואי אפשר לחשוב אותו פעמים לז' קרואים והאלם לא בירך וקריאה בלא ברכה לא מהני א"כ הי' חסר אחד מן הקרואים ודוק.
<b>ואחר</b> העיון נ"ל דשאני אם הקטן עולה בס"ת לפ' זכור או ד' פרשיות דהוא ענין בפ"ע דקורא מחדש הקריאה בס"ת שני או אם אין שם כ"א ס"ת אחד עכ"פ צריך לגלול בספר עד שמגיע לשם והוה כאלו לקח ס"ת שני כמובן א"כ צריך בודאי ברכה לפניו וקטן שאינו יודע למי מברך הוה כקריאה בלי ברכה ואינו יוצא עיין מג"א סי' קל"ט ס"ק ה' בשם באר שבע דברכה לפניה הוה דאורייתא והגם שמג"א חולק דהוה מדרבנן אבל עכ"פ לא יוצא ידי חיוב קריאה בלי ברכה כלל לפניה אבל בז' קרואים בכל שבת דהוה בזמן המשנה דהפותח והחותם בסוף מברכים הראשון מברך ברכה לפניה והחותם מברך ברכה לאחריה והגם שאח"כ בזמן הגמ' התקינו משום נכנסים ויוצאים שכל אחד מן הקרואים יברך לפניו ולאחריו וממילא כל אחד מתכווין רק לפטור עצמו אפי' בנשתתק הראשון צריך השני לברך לפניו עיין מג"א סי' ק"מ ס"ק ב' יעו"ש ובזה מיושב קו' המחה"ש עיין שם ודוק אבל עכ"פ לו יהי' שקרא השליח צבור בתורת שליחות עיין ט"ז סי' הנ"ל ס"ק ב' או אחד קרא בעצמו ושכח מלברך נחשב למנין הקרואים כיון שכבר נתברך פ"א על קריאת הסדרה היום בס"ת זה ואטו בכל מצות אם עשה המצוה בלא ברכה לא יוצא הלא הברכות אין מעכבות עיין סוכה דף מ"ב אי מצות אין צריכות כוונה מדאגבה נפק והלא שם בודאי לא בירך וה"ה במה שתיקן משה לקרוא בכל שבת ז' קרואים עיין מג"א סי' קל"ה ס"ק א' ובמחה"ש שם מכל מקום היינו ז' אנשים יקרא זה אחר זה בתורה כל אחד ג' פסוקים אפי' בלא ברכה או אם ברכה לפניה דאורייתא הי' אחד מברך לפניו ודי כי ברכה אחרונה בודאי לאו דאורייתא והגם שחכמים תקנו גם ברכה לאחריו עכ"פ מנין ז' קרואים יצאו הצבור דאל"כ מאי מהני אם אחר מברך תחת האלם הכי בתורת שליחות הא כל מה דאיהו לא מצי עביד שליח לא מצי משוה וכי תימא אם המברך לא עלה היום א"כ הוא עולה התורה ולא האלם א"כ לאיזה תכלית עולה האלם אלא ע"כ קריאת השליח צבור הוא להשמיע לכל העומדים בבהכ"נ וחלקו חכז"ל לכל הפסק מן ז' הפסקות יהי' ברכה לפניה וברכה לאחריה ואפי' אם אחד עולה ז' פעמים זה אחר זה שאין בבהכ"נ מי שיודע לקרוא אלא הוא מבואר בש"ע או"ח סימן קמ"ג סעיף ה' שהאחד יעשה ז' הפסקות ובכל הפסקה יברך לפניה ולאחריה יעו"ש והטעם דהעיקר לקרוא ז' פעמים לפני הצבור ועיין ברא"ש פרק כסוי הדם מי שחטף ועלה לקרוא תחת חבירו אין צריך לשלם י' זהובים יען דהקריאה הוא להוציא הצבור מה לי הוא עלה או חבירו יעו"ש וש"ך ח"מ סי' שפ"ב שחולק על מהרש"ל דאפי' קנה העליה במעות אין צריך לשלם לו ודלא כמהרש"ל יעו"ש רק אם יש ז' אנשים לעלות לא יעלה אחד ב' פעמים חוץ בבית הכנסת אחרת יוכל לעלות שנית אבל בוודאי אפי' אם אחד עלה שני פעמים עכ"פ נתקיים ז' קרואים ומה"ט גופא יוכל האלם לעלות הגם אפי' הוא אינו מדבר ואינו שומע ופטור מן כל המצות שבתורה ובפרט מה שנוגע בקריאה בפה או בשמיעה דעכ"פ עשה החזן ז' הפסקות וכל מי שבירך הברכה מהני אפי' הוא כבר עלה היום לס"ת הלא בשופר ומגילה יוכל לברך אפי' מי שכבר יוצא לעצמו עיין מג"א הל' ר"ה סי' תקפ"ו רק אם אפשר יברך השומע אבל אם אי אפשר יוכל אחר לברך בעדו אפי' כבר יצא דהוא מברך לכבוד הקריאה לצורך הצבור הגם שכבר עלה היום לס"ת זה ולכן הגם שלכתחילה בודאי יברך איש בעד האלם מי שלא ברך היום אבל אם אירע שברך מי שעלה היום לספר תורה יצא הצבור חיוב מנין הקרואים ודוק.
<b>וידע</b> הגם דיש להשיב על ראי' משופר ומגילה דשאני בבר חיוב דיש ערבות אבל על אלם ליכא ערבות וא"כ איך יברך אחר בעבורו אך הא גופה ראיה דמברך על שהקב"ה נתן התורה לכלל ישראל ומכווין להוציא הצבור ועיין בט"ז יו"ד סוף סי' א' בברכות אירוסין שמברך הרב או ברכת שחיטה יעו"ש ובפרט בברכות התורה שנתקן על ס"ת לברך הוא מפני כבוד התורה והצבור ומצאתי בפרמ"ג או"ח במשבצות זהב סי' ק"מ ס"ק ב' שכתב וז"ל ולפי"ז אדם חשוב גדול הדור אם אלם אפשר אחר מברך והוא עולה לתורה וש"ץ קורא וצ"ע עכ"ל הרי אפי' לכבוד גדול הדור מסופק אם יוכל לעלות ואחר יברך בעדו והש"ץ קרא לפניו אבל לקרוא לכתחילה לאדם פשוט אלם בתוך ז' קרואים לאו שפיר עבדו וראיתי עוד שם בס"ק א' שהעיר דברכות אינו מעכב המצוה אפי' אם נאמר אפי' במילתא דאמרו רבנן לא תעבוד אי עביד לא מהני בברכות הכלל אתנו דאין מעכב יעו"ש ודבריו נפלאים מאי לא תעביד איכא הכא הכי הקריאה הוא איסור הגם שלא קיים מ"ע דרבנן לברך אבל עכ"פ לא שייך לא תעבוד מי שלא קיים ההידור מצוה לברך ואפי' אי אמרי' דגם בעשה דאורייתא שייך אי עביד לא מהני היינו באיסור עשה או שחסר מעשה קיום העשה אבל אם חיסר לברך אי זה לא מהני הא אמרי' בסוכה מ"ב מדאגבה נפק דקיים עכ"פ החיוב דאורייתא במעשה בלא ברכה דאטו יען שלא בירך לא עשה המעשה ואפי' לשיטת חבל נביאים ראשונים דסברו דברכת התורה לפניה דאורייתא עיין בבאר היטב סימן מ"ב שהביא פלוגתתם ועיין בספר המצות לרמב"ם ורמב"ן בהשגות שם ועיין ירושלמי ברכות פרק כיצד מברכין אבל עכ"פ אפי' בלא ברכה קיים גוף המצוה רק מצוה מן המובחר לא עביד ובפרט אם כיון לצאת ידי חיובו עיין נזיר דף כ"ג באכילה גסה ודוק.
<b>סוף</b> דבר דנראה לי דלכתחילה לא יקרא אלם בתוך ז' קרואים ואפי' אם יקרא אותו בתוך ז' יעשה הוספה אחת כגון בשבת אבל ביו"ט וימים נוראים דאין להוסיף אז בודאי לא נקרא אלם בתוך החיובים דהוא אינו בר חיוב בתורה הגם דלא מותרים לו הל"ת היינו הוא חיוב הב"ד דמצווין להפרישו כמו קטן אבל הוא אינו בר חיוב כלל אבל קראו והש"ץ קרא לפניו יוצאים הקהל ידי חיובם דהעומד אצל הס"ת אינו מעכב דהעיקר הקריאה לפני הקהל והברכה אינו מעכב מלצאת החיוב ומה טוב שיברך אחר בעבורו שלא עלה היום לס"ת הזאת שקורא בו אבל בדיעבד מהני כנלע"ד לפום הנראה מדעת הפוסקים אבל חלילה עלי אל יסמוך הלא יש שם י"נ הגאון הצדיק ר' הילל נ"י האב"ד הוא עומד לשרת בקודש ולהורות ונא באתי אלא לגלות גם דעתי אם הוא יורה כן הד"ש.
<b>סימן</b> <b>יד</b>
<b>שאלה</b> בעיר אשר מקדם לא הי' רשאין בני ישראל לדור שם וכאשר נותן חפשי התאספו שמה מבני ישראל וקבעו דירתם ומסחרם שם והצליחו עד שהתנדבו לבנות בהכ"נ והעמידו הבימה למעלה סמוך לארון הקודש וכאשר שמעו אחרי איזה שנים מפורש יוצא מפי רבנים גדולים וגאונים שזה הוא רוח האנשים החדשים אשר מבקשים לעקור הלכות קבועות משולחן ערוך כי על פי דת ודין צריך הבימה להיות באמצע בהכ"נ התאספו היראים ושלימים לשנות את הכל להעמיד הבימה באמצע בהכ"נ ובתוך הבאים הי' אחד אשר אמר לא אדע אם באפשרות לעשות כזאת כי הלא המקום אשר העומד שם הבימה זכה בזכות זה שיקרא שם התורה ברבים ואם יעמוד עכשיו הבימה באמצע בהכ"נ ובין הבימה לארון הקודש יהי' שורה ספסלים לישב שם הבעלי בתים הוה הורדה למקום ההוא עכ"ה.
<b>תשובה</b> הדבר צריך התבוננות רב כי לא דבר רק הוא אשר דבר האיש כי יש פנים לדבר אבל לא נראה לי הדבר להלכה וד' יאר עיני שלא אכשול בדבר הלכה ח"ו אני תפלה גל עיני ד' ונפלאות אביטה מתורתך.
<b>הנה</b> בירושלמי שבת פי"ב בעובדא דר"ה ודבר פזי אשר מהם זכו אילין קדמאי לשאול בשלומא דנשייא כתב וז"ל אישתלאת לר' אימי אמר לון ר"א והקמות את המשכן כמשפטו וכי יש משפט לעצים אלא איזה קרש זכה להינתן בצפון ינתן בצפון בדרום ינתן בדרום עכ"ל א"כ הכי נמי אם המקום הזה זכה להיות עמד עליו הבימה אשר קורין עליו כל הקרבנות והוא במקום מזבח הפנימי א"כ יש לו משפט שיהי' נשאר המקום בזכותו לעולם ואסור לשנות ולעשות שם ספסלים לבעלי בתים כי לית דין אתר הדיוט רק הוא מקום גבוה ודוק.
<b>אמנם</b> יש לחלק דשאני התם דכל קרש וקרש הוה חפץ מוגבל בעצמו א"כ אם זכה בקדושת צפון צריך להעמידו בצפון או אם זכה בקדושת דרום ינתן בדרום דאם יחלף הקרש נעקר ממעלה ראשונה שהי' קרוב לשולחן או למנורה וכדומה וכן בירושלמי דמשפחה שזכה להיות בראש לקבלת פני נשיא נשאר בזכותו דמשפחה מוגבל ומופרד ממשפחה אחרת אבל בעובדא דידן סדנא דארעא חד הוא כל הקרקע אשר מסובב מחומות להיות בהכ"נ בית המקדש מעט הוא דבר אחד דיבוק כוחני יש שרגבי אדמה אחד הוא ומה לי אם הבימה עומד איזה אמות למעלה או למטה עכ"פ כל אותו חלק קרקע בית המקדש מעט אחד הוא א"כ אין קפידה כלל שהקפידה התורה והקמות את המשכן כמשפטו ודוק.
<b>ומצאתי</b> ראי' לסברה הנ"ל במג"א סי' מ"ב ס"ק י"ג שחקר אם נפסק רצועה בשל יד סמוך לקשר ורוצה לעשות הקשר מחלק הארוך והכריכות מחלק הקטן אשר הי' בו הקשר דהוה הורדה מקדושה וכתב שאין להביא ראי' מסי' ל"ג אם נפסקה רצועה של ראש דיתפרס ויהפוך הרצועה בתוך מעברתא א"כ במקום שהי' בו הקשר תחילה תלוי עתה למטה ואעפ"כ שרי ותי' המג"א וז"ל מ"מ י"ל דלא דמי דהתם עכ"פ באותה חתיכה הרצועה יש בו קשר ומה לי שהי' במקום זה או במקום זה משא"כ כאן דבאותה חתיכה שהי' בו קשר עכשיו לא יהי' בו קשר עכ"ל הרי מבואר סברה הנ"ל דבחפץ אחד לא שייך הורדה מקדושה אם קובע ממקום למקום אבל אם נפרד אז הוה הורדה בקדושה ה"ה אני אומר להפך קרש מצפון לדרום או מדרום לצפון יש גם לעצים משפט אבל בסדנא דארעא דהוא גוש אחד מטבע הבריאה אין לחלק קרקע משפט כנגד חלק קרקע אחר אשר הכל קרקע בבה"כ בית מקדש מעט ודוק.
<b>עוד</b> נראה לי ראי' ברורה בעזה"י דבקרקע אין הבדל אם חפץ הקדושה מונח במקומו הקדום או למעלה או למטה דסדנא דארעא חד הוא דרמב"ם כתב בהל' בית הבחירה פי"ב הל' א' וז"ל המזבח במקומו מכווין ביותר ואין משנין אותו ממקומו לעולם שנאמר זה מזבח לעולה לישראל עכ"ל והוא מגמ' זבחים דף ס"ב יעו"ש וקשה למה לי קרא זה מזבח לעולה לישראל הא כבר כתיב והקמות את המשכן כמשפטו א"כ מקום אשר זכה פ"א להיות מזבח עומד עליו כבר זכה בזכות המזבח ואין רשאי לשנות אלא פשיטא דבקרקע אין קפידה דהא הכל חד הוא בקרשים שכל אחד מופרד מחבירו אז יש לקרש משפט כנגד חבירו אבל בקרקע בית המקדש מה לי שעומד במקומו הראשון או למטה או למעלה ממקום זה לכן איצטרך קרא דהקב"ה מקפיד שיעמוד המזבח על מקומו ממש שהי' עומד מתחילתו שהוא המקום שנברא ממנו האדם ושם בנה מזבח כמבואר בגמ' ורמב"ם שם הל' ב' והוצרך לנביא להעיד על מקומו ממש או כפי הסימנים המבואר בגמ' בריח איברים ודוק.
<b>וראה</b> זה מצאתי לאדמ"ו חת"ס א"ח סי' כ"ח בנידן שלפניו שהי' עדה אחת אשר נפשם איותה להעמיד הבימה אצל הארון הקודש בעת שהרחיבו הבהכ"נ וכתב אדמ"ו ז"ל ועוד נ"ל אפי' להכ"מ באותן קהילות היינו לבנות בהכ"נ חדשה במקום שלא הי' בהכ"נ מעולם אבל אחר שבנו בהכ"נ הישנה אין לשנות דהרי איתא בפסיקתא והקמות את המשכן כמשפטו אשר הראת בהר וכי יש משפט לעצים אלא קרש שזכה להנתן בצפון לא ישתנה לתנו לדרום ומכאן פסק מהרי"ל ללמוד מזה לנסרים שעושים מהם סוכות מצוה עכ"ל ולפמ"ש בקרקע עולם אשר סדנא דארעא חד הוא יהי' מותר לשנות דלא דמי לנסרים שכל נסר מופרד מחבירו רק באמת כל האחרונים הסכימו שדווקא הבימה באמצע א"כ צדקו דברי אדמ"ו ז"ל שיהי' הבימה באמצע ובנידן שאלתינו מותר להעמיד הבימה באמצע מכמה טעמים (א) דבקרקע לא שייך משפט דסדנא דארעא חד הוא (ב) דחיוב הוא להיות הבימה עומד באמצע וא"כ לא קנה המקום אצל הארון הקודש את הבימה דהי' העמדה באומר מותר שוגג הוא כנלע"ד בעזה"י.
<b>גם</b> מצאתי לאדמ"ו אמרי א"ש בא"ח סי' ז' שכתב ג"כ שאסור לשנות הבימה בבהכ"נ לכל השיטות משום הך דירושלמי פרק הבונה שיש משפט לעצים יעו"ש ולפמ"ש שאני קרקע עולם מקרשים כמו שבארתי בעזה"י ועיין בסי' ח' לענין עלית לעשות סימן איזה ציצית יהי' למעלה דהר"י הקדוש לא הקפיד אבל להפך הטלית מהחיצון לפנימי יש מקור בירושלמי פרק הבונה שחששו שצד חוץ הקרש יבוא בפנים ועיין בעטרת זקנים שם ואפי' למחמירים בטלית שאני אריגה דלא הוה כח כוחני מטבע כמו קרקע עולם או עור רצועה ודוק כי קצרתי מאוד.
<b>ויותר</b> מזה אגיד שלא שמעתי מעולם אם סותרים בהכ"נ לבנות אותה מחדש או להרחיבה עיין בש"ע סי' קנ"ב שיהי' צריכים להחזיר האבנים שהי' במזרח למזרח דווקא או האבנים ממערב למערב דווקא אלא פשיטא אפי' שכל אבן ואבן הוה בפני עצמו כיון שעכ"פ נעשה הבנין אחד כותלים מחוברים להיות שמו בית אל לא איכפות נן אם האבן ממזרח יבוא למערב או אבן ממערב למזרח רק בקרשים שנשאר כל קרש בפני עצמו אז יש קפידה וק"ו שאין קפידה על רצפת בהכ"נ שכל הקרקע אחד מה לי שהבימה עומדת למעלה או באמצע עכ"פ סדנא דארעא אחד הוא ומעמידים הבימה כדין וכדת באמצע בהכ"נ ודוק ויש סמך גם מדברי מג"א סי' קנ"ב ס"ק ג' וק"ל].
<b>רק</b> אזכיר שמצאתי בנב"י מהד"ת בא"ח סי' ח"י שחקר על הבנת שו"ת רשב"א סי' תקפ"ב וכ' וז"ל וגם דוחק לומר שהבימה היתה קבוע באמצע בהכ"נ ועתה אם יקבעו אותן מקומות שהי' במזרח בהכ"נ במזרחו של בית ראובן יהי' רחוקים מן הבימה יותר ממה שהי' ולא יוכלו לשמוע קול הקורא דזה ג"כ אינו במשמעות שירדו ממעלתם עכ"ל והוא פלא למה לא יקבעו הבימה למעלה כיון שהבכ"נ נתארך יעמידו גם הבימה למעלה שתהי' קרובה לשמוע כמקדם דמסתמא לא איירי שהבימה נבנית בנין עדי עד אשר אי אפשר לנתק ממקום הראשון או משום דא"כ יצעקו העומדים מצד מערב שהם רחוקים מן הקורא זה לא נזכר בנב"י משמע דסובר דאין רשות להעתיק הבימה ממקומה בלי שנותן שום טעם איסור להעתיק והוא פלא בעיני.
<b>ועוד</b> אבאר דנ"ל דדווקא דוגמא דקרשים אשר אנו דנין שהקרשים יעמדו יחדיו להיות משכן אז יש קפידה להחליפם ממזרח למערב או ממערב למזרח וה"ה אצל המקבלים פני הנשיא אשר כולם יחפצו לקבל פני קדושתו אז יש משפט שלא להחליף אשר הי' דרכם להתאחר שיהי' עכשיו מהראשונים ואותן שהי' הראשונים לקבלת נשיא כקבלת פני שכינה יהי' עכשיו האחרונים אבל מותר לסלק לגמרי קרש אחד ולבחר בקרש חדש אין משפט לקרש לתבוע שצריך להיות שם לעולם רק לזאת אם יהי' נשאר שם לא יחליפנו אותו מצד לצד ובודאי מותר ליקח אבנים חדשים או קורות חדשות הגם שהישנים עודם טובים ואין לעצים ואבנים זכות להיות דופן בהמ"ק מעט שישארו לעולם הגם אי אמרי' מעלין בקודש ולא מורידין אבל שלא לשמש כלל מותר אפי' בכהנים וק"ו בעצים ואבנים אשר השתמשו בקודש ועיין יומא דף י"ב ואין כאן מקומו לבאר באריכות.
<b>סוף</b> דבר נראה לי לא די שמותר לעקור הבימה הנסמכת אצל הארון הקודש אלא הוא מצוה כי דת הבימה להיות באמצע בהכ"נ ובפרש להוציא מלבן של אנשים החדשים אשר מאסו דבר ד' הלכות הנקבעים בש"ע לדת ודין מלפנים בישראל כנלענ"ד בעזה"י.
<b>ואזכיר</b> שאחר זמן רב מצאתי בירושלמי פ"ג דמגילה הל' א' וז"ל שאלין לר"א מהו ליקח אבנים מבהכ"נ זו ולבנות בבהכ"נ אחרת אמר לון אסור אר"ח לא אסור ר"א אלא מפני עגמת נפש ר"ג אמר מוגדלאיי שאלין לרשב"ל מהו ליקח אבנים מעיר זו ולבנות בעיר אחרת אמר לון אסור הורה ר"א אפי' ממזרחה למערבה אסור מפני חורבן אותו המקום עכ"ל ירושלמי זה אינו סותר למה שכתבתי למעלה שאין צריך לדקדק להושיב כל אבן במקומן אם הי' במזרח שיהי' למזרח דווקא דבירושלמי איירי אם מנתק הבהכ"נ ממקום למקום באותו חצר שנשאר מקום ריקם בלי קדושה ועיין בפי' קרבן עדה שם ודוק.
<b>סימן</b> <b>טו</b> שלום רב עם שפע רב לאיש גבר הלוחם מלחמות התורה משים לילות כימים להורות ולדון ה"ה הרב המאור בתורה כמהו' ר' שבתי איש ליפשיטץ הלוי נ"י מורה צדק בעדתו ק"ק יאלניטצה.
<b>שאלה</b> הנה אירע פה שבעה"ב אחד התנדב לקנות מנורה לבית הכנסת דפה והאומן עשה ג' קנים שקורין העסיס לקבוע על הכותל והם יוצאים משני אריות זה פונה לימין וזה פונה לשמאל וקבעו אותן על הכותל לפני העמוד והנה מן אז והלאה נמנעים כמה אנשי מעשה את עצמם מלירד לפני התיבה להתפלל שם מפני שמענה בפיהם שאינם רוצים לעמוד לפני פסל ועל ידי זה נתרבה מחלוקת גדולות ומוכרחים לירד לפני התיבה אנשים שאין כבוד הצבור נוח בהם ובכל יום ויום קודם התפילה שאז שאז המצוה לקיים הפסוק "ואהבת לרעך כמוך" אדרבה נתהפך הדבר ר"ל וע"כ הוסכמו כולם בפה אחד שאני אציע הדבר לפני שלחן מלכים מאן מלכי ה"ה כבוד אדמ"ו וכפי אשר יצא מרבינו שליט"א כן יקום עכ"ל מעלתו נ"י.
<b>תשובה</b> הקשה לשאול ממני בדבר הזה אשר הלכה רופפת כי הוא כחרב פיפיות אם היא קודש יש איסור לסלק החפץ מקדושתו אחר שכבר נקבע בקודש ואם חשש איסור נוגע בחשד ע"ז אשר גם מראות עין חמור בו להניח אותו כך רק תורה היא ואציע לפניו אשר חנן לי אלקים בו בהערות חדשות ואקדים לפלפל בדבריו בעזה"י.
<b>ראיתי</b> במכתב מעלתו שהחזיק לאסור כדעת רבינו אליקים הובא בב"י סי' קמ"א דחולקים על רבינו אליקים שהמה סוברים חשדא דרבנן וברבים לא חיישינן על חשדא ורבינו אליקים סובר חשדא דאורייתא אם כן אפילו ברבים חיישינן לחשדא ומעלתו נ"י מביא ראיה דחשדא דאורייתא מגמרא שבת דף כ"ד מפני מה אמרה תורה להניח פאה בסוף שדהו מפני החשד וכן בפרק המקבל אין ממשכנין אלמנה מפני החשד הרי חשדא דאורייתא וצדקו דברי רבינו אליקים עכ"ד לדעתי שם המה דברי ר"ש דדרש טעמא דקרא ולדידיה חשדא דאורייתא אבל לרבנן דפליגו דלא דרשו טעמא דקרא א"כ אין הכי נמי דחשדא לאו דאורייתא וגמרא בשבת אמרו רק מנ"ל דר"ש חושש לחשדא מדאורייתא הגם דעל איסור דאורייתא יש בודאי חזקת כשרות ממילא לדידן יש עכ"פ לחוש לחשדא במצוה דרבנן כנר חנוכה דעל איסור דרבנן אי מצוה דרבנן לאו כ"ע מוזהר זהיר ועיין ברה"מ פ"ד מהל' ריבית בודאי חיישינן לחשדא אבל לעולם חשדא מדרבנן וקצרתי וצריך עיון דכאן ר"ש חושש על מראית עין ובחולין פ"ב משנה י' תנן ור"ש מכשיר ועיין בפי' הרע"ב שם דלא חייש למראית עין ויש לי בזה הערה.
<b>ובהגהת</b> משניות שלי במסכת עירובין פ"ח משנה ט' עוקה מחזקת מאתים שחיישינן שאיכא חשדא שהרואין עוקה מליאה מים יאמרו שהוציאם מחצר לרה"ר יעו"ש וחקרתי על הגליון שם שלכאורה קשה למה צריך לעשות כפה שלא יחשדו אותו הא יש לכל איש מישראל חזקת כשרות שלא מחלל שבת בהוצאת מרה"י לרה"ר והרואה ידין לכף זכות שיש לו מדרון בחצר מחזקת סאתים ומהכ"ת לחוש לרואין שיחשדוהו לבעה"ב ומזה אמרתי דמדאורייתא אין לחוש לחשד דסמכי' על העוברים שם המה מרוב כשרים בישראל שדנים כל איש ואשה מישראל לכף זכות רק רבנן חששו שוש מיעוט בכלל ישראל שהם יחשדו שהדר שם הוא מהמיעוט מחללי שבת א"כ חששו רבנן שמיעוט יחשדו שגם הבעה"ב הדר שם הוא ממיעוט ולא הונח דעתי מהכ"ת לחוש על המיעוט אשר לא דנים לכל אדם לכף זכות הגם שיש מיעוט שמחללין שבת המה צריכין לדון לכף זכות לבעה"ב הדר מסתמא הוא מרוב כשירים שבישראל וצע"ג ועלה בדעתי בשלמא אם אנו דנין על אדם ידוע וניכר אמרינן שהוא בחזקת כשרות אבל במי שלא נודע וניכר יחשדהו עיין תוס' שבועות דף מזיו דחיישינן שמא נגנבו ספריו דהלא יש בעולם מיעוט גנבי ישראל אך גם זה אינו דמצאנו חשדא בכה"ג אם נכנס לתרום מן הלשכה וכן בנר חנוכה וכן ביו"ד בסי' פ"ז בב"ח שאכל בשר בחלב וכן מצינו בזבחים שיחשדנו ששבר את הפסח ועיין במ"ל פי"ט מהל' פסולי מוקדשין על כן נראה ני דחכז"ל חששו דלאו כ"ע דינא גמירא שמצוה לדון לחבירו לכף זכות שלא עבר עבירה ולהחליט שעשה בזמן היתר ובאופן היתר אבל בודאי ידון רבים לכף זכות שלא ימרדו מעל להרים יד נגד חק הדת ומשפט התורה ודוק (ועיין פ"ג דשביעית משנה ד' היתה כל שדהו באות ד' יעו"ש משמע שדה של יחיד ולא של רבים הארכתי שם).
<b>וגם</b> יש לי צריך עיון הש"ך ביו"ד סי' קמ"ב כתב דרבים הוה שנים כמו בברכות ופלא בעיני א"כ איך מצינו בפ"ה דעדיות דעקביא חשד לשמעי' ואבטליון שני גדולי עולם שעשו שלא כהלכה בהשקאת מים מאררים דוגמא השקוה ועיין שם בתויו"ט בשם הראב"ד איך יעשה כזאת שמעי' ואבטליון.
<b>וכן</b> חקרתי בהגהת משניות שלי יומא פ"א משנה ה' הוא והן פורשין ובוכין דחושד בכשירים לוקה בגופן ממשה דנלקה ידו בצרעת על שאמר והן לא יאמינו לי והקשתי דלמא משה שחשד רבים דאמר וכן לא יאמינו לי והלא ברבים אין חשדא עפ"י דין ומשה חשדן על כן נלקה אבל הב"ד שחושדין רק כה"ג שהוא יחיד דלמא חשדא דאורייתא שמותר לחשוד יחיד וא"כ למה בוכים וצע"ג.
<b>אמנם</b> לפי דברי אדמ"ו חת"ס ז"ל או"ח סימן ס' דאפילו רבים אם לא נשתתפו יחד כגון ביה כנישתא רק כל אחד בונה ביתו ע"י נכרי בשבת דומה לגדי מקולס שכל אחד עושה לעצמו ונקרא יחיד ושייך בו חשד א"כ מה שחשד אותם משה שלא יאמינו לו היינו כל יחיד ויחיד לא יאמין בלבו לדבריו ודומה לחשד יחיד אשר הוא כשר מן הסתם עיין בתויו"ט שם בשם רמב"ם ונלקה לכן הי' גם הב"ד בוכין ודוק.
<b>והבאתי</b> עוד ראיה במקום אחר מתמיד פ"ה משנה ו' וראש המעמד הי' מעמיד את הטמאים בשער המזרח ועיין פסחים דף פ"ב שרש"י פי' טמאים של בית אב ומפני חשד שלא יאמרו הרואים שמניחים העבודה והולך למלאכתו ולפי' הרמב"ם שם שפי' יחשדם שאין נכנסים בפנים שאינו נכבד בעיניהם מקום המקדש ועיין בתיו"ט וקשה מהכ"ת לחשוד אנשי מעמד וכהנים שלא יחפצו בעבודתם או שמזלזלין בכבוד בהמ"ק הא מוחזקים בחזקת כשרות ולמה יחשדו רבים דתנן את הטמאים דהמה לכל הפחות שני אנשים וכפי מ"ש הש"ך הוה שנים רבים ורבים ליכא חשדא וצע"ג ולדברי אדמ"ו חת"ס ז"ל ניחא דרבים הוא אשר עוסקים בשותפות יחד אבל כל יחיד ויחיד הוה בפני עצמו לא נחשב לרבים שלא יחשדם הרואה דוגמת חקירת מג"א סי' תמ"ו דעשה דרבים שדוחה הל"ת אפי' שלא בעידנא היינו שאחד מוציא רבים ולא שריפת חמץ ולולב שכל אחד עושה את שלו יעו"ש ה"ה רבים אשר יצרפו במעשה אחת ליכא חשדא אבל אם כל אחד עומד בעצמו איכא חשדא ודוק.
<b>ודאגה</b> בלב איש ישיחנה לאחרים כי טרחתי הרבה למצוא בחדושי אשר חקרתי פ"א ולא מצאתי להיות בידי להעתיק אבל השורש זכרתי ואזכיר אותו שבארתי שם מה שמצינו בכמה מקומות משום חשדא ומשום מראית עין המה שני ענינים נפרדים (א) מה שמפורסם לכל בני ישראל שהוא אסור לזרע יעקב לעשות לדורות עולם אין בו חשש שהרואה ילמוד לעשות כמוהו כי הלא חלילה אם הכל סר בכל זאת הירא את דבר ד' לא יהיה אחרי רבים לרעות רק יבוא לחשוד את האיש אשר אצלו נראה הכיעור שהוא איש רע סר מדרך ד' דאין זה נקרא שאסור מפני חשדא למשל באנדרטי בבה"כ או בצור נבנה והנחת פאה דהוא מפורש בתורה ונודע לכל איש ואיש מישראל שאסור לעבוד ע"ז או שיש מצוה להניח פאה וכן הדלקת נר חנוכה הוא מפורסם מדרבנן בכל תפוצות ישראל אז בודאי מי ילמוד מן הפושעים העוברים א"כ הוה כל החשש שהרואה יחשוד לאדם פרטו שהוא סר מדרכי ד' זה נקרא חשד על כן ליחיד יחשוד אבל לרבים לא יחשוד שהכל סר יחדיו נאלחו ח"ו (ב) יש דברים שהם איסורי תורה או איסורי דרבנן אבל אין מפורש בתורה אלא נתפזר בישראל מלפנים שלא לעשות שנתגדל בו ע"י מצות חינוך מבית אבות א"כ אם יבוא ויראה שעושים כזאת בישראל ויאמר הכי איש כזה או אנשים האלה אינם יהודים כמוני אי הכי לאלה אין חזקת כשרות או הכי אלה לא נתגדלו על דרכי תורה והעבודה נהפוך הוא המה בוודאי כשירים ויודעים שזה מותר להעשות בישראל וילמד מהם לעשות כמותם זה נקרא מראית עין כגון בר' צדוק בגיטין שמא יאמרו בעל מום הקריבו דאטו כל הרואה יודע שדוקין שבעין הוה מום הכי מפורש בתורה וילמד ממעשה שראה שאין בו עבירה א"כ אז יש יותר חשש חשדא ברבים מביחיד דאם רואה מאיש יחידי יחשוב אולי הוא שוגג ואומר מיתר אבל אם רואה מרבים יחלוט בודאי שהוא היתר גמור והבאתי ראיה מפ"ג דפרה משנה ז' לא היתה פרה רוצה לצאת אין מוציאין עמה שחורה שלא ואמרו שחורה שחטו ולא אדומה שלא יאמרו שתים שחטו וקשה הא שם הלכו כל הב"ד והזקנים כמבואר ומהכ"ת לחשוד רבים שיאמרו שתים שחטו או שחורה שחטו וצע"ג ולפמ"ש נכון אטו כ"ע ידעו דשתי שערות שחורות פסלו דדרשו תמימה באדמימות או שאין רשאין לשחוט שתי פרות בב"א וילמדו ממעשה הנראה בעינים אשר רבים ראו וידעו מן זה שהוציאו שחורה או שתים ועיין בתויו"ט ויחשבו שהותר נעשות כן עפ"י הדין וראוי' לחוש על רבים ודוק ובזה חקרתי מה דמדמה המג"א בשבת סי' רמ"ד דברבים ליכא חשדא כמו בע"ז דיש לחלק בע"ז כל איש או אשה ידעו דע"ז ופסל ותמונה אסורין לישראל להשתחות א"כ ליכא חשדא ברבים אבל במלאכה בשבת ילמדו מרבים אם רבים מניחים לנקר החוצות ע"י פועלים בודאי הוא מותר ויש לי הערות רבות ומה שנזכר לי העלתי כי הוא הערה נאותה בעזה"י ומיושבים קו' אדמ"ו חת"ס ז"ל מפסחים תודוס איש רומי ומסוכה נ"ג ואין כאן עוד להאריך.
<b>וא"כ</b> רחוק בעיני שיהיה חשש מראית עין אם רבים היה עושין צורת אריות על גבי הארון בבהכ"נ וכדומה כי חמורה ע"ז עד שאין בו חשד ברבים אבל ביחיד העושה כן להתנדב ואפשר שעשה גם זכרון עולם על הנר תמיד יש חשש דכתוב בתורה פן יש בכם איש או אשה או משפחה או שבט עיין בפ' נצבים ברמב"ן שביאר שעל מיעוט חשש משה ואשר לא גילו מה שבלבם יען שמתיראים יעו"ש והגם שח"ו מלחשוד לאדם יחידי אשר מוחזק בכשרות בכל זאת נקל הוא לחשוד יחיד מצבור וכן הוא באריות במנורה אפילו אם מקופת הקהל היה נעשה ברצון כל בעלי בתים הי' מקום להקל אם הי' מוחזק בו שנעשה מצבור אבל מיחיד בודאי לא יעלה לרצון מפני חשד ומפני כיעור ודוק.
<b>וראיתי</b> במכתבו שמביא קו' בשם ספר לחם סתרים וכפי מכתבו אין הבין לו שהקשה למה לא עשה ר"ג אפילו בעצמו דמות לבנה הא הרמב"ם בהל' קידש החודש מונה מ"ע לקדש החודש וא"כ עשה דוחה לל"ת ומעלתו נ"י תופס הקו' לפלפל בו בפשט הגמ' ולדעתי לא אבין הקו' הלא הדין הוא אתם אפילו שוגגים אתם אפילו מוטעים אתם אפי' מזידים וא"כ אם רק ישאל בעל פה ויהיה מושיבים לו הגם שיטעו אותו או יטעו עצמם אעפ"כ קיים העשה וכיון דאפשר לקיים העשה בלי עבירות הל"ת אין עשה דוחה לל"ת כמובן ומה שמותר לחלל שבת להעיד בפני הב"ד הוא יען דהב"ד צריך עדות שעל פיהם יקדשו את החודש עיין רמב"ם פ"א מהל' קידש החודש גם בסוף הפרק ודוק ועוד פלא בעיני על קו' הנ"ל אטו יפעלו הצורת לבנה על קידש החודש לקיים העשה שנאמר עשה דוחה לל"ת הלא הטבלא הי' צריך דלמא שקרו העדים או טעו ולא נוכל לקדש החודש על פיהם א"כ איך יהיה העשה דוחה לל"ת אם התכלית לא יהיה לקיום העשה רק לברר אם העדים לא משקרים אבל תכלית קיום העשה תלי' רק בחקירת העדים ולומר מקודש ודוק ולא הבנתי עוד הקו' הא אפשר שלא יגמור ר"ג כל הטבלה כולה רק נכרי יגמור סוף הצורה של לבנה והלא אפשר בשל פרקים והנכרי יתאחד הפרקים בשעה שיצריך ר"ג אותה צורה לפני העדים וא"כ מהכ"ת שנימא בהן עשה דוחה לל"ת אך מה אעשה שאין בידי ספר לחם סתרים לעיין בו להבין הקושיא.
<b>ושפתי</b> לא אכלה לדבר על תכלית הנידן עד שאציע עוד הערה עיין רמב"ם פ"ט מהל' מלכים הל' ב' וכתב וז"ל ואין מניחים אותו להקים מצבה ולא ליטע אשירה ולא לעשות צורות וכיוצא בהן לנוי עכ"ל תיבת לנוי הוה כמותר ונ"ל דדבר גדול רמז דדוקא אם הגוי רוצה לעשות צורת לנוי זה אסור דמכח היופי בא לפעמים שיקבל עליו באלקות כמ"ש הרמב"ם בפ"ג מהל' עכו"ם הל' ו' וז"ל העובד עכו"ם מאהבה כגון שחשק בצורה זו מפני מלאכתה שהיתה נאה ביותר או שעבדה מיראתה לה שמא תריע לו כגון שהן מדמי' עובדיה שהוא מטיבה ומריעה אם קבל עליו באלוה חייב סקילה עכ"ל ועיי"ש בכ"מ ובמ"ל א"כ אין מניחין אותו לעשות צורה לנוי שהיא מביא לידי ע"ז שעובד מאהבה שחושק בצורה מפני היופי אבל אם הגוי רוצה לעשות צורת להראות האומנות ולתכלית להראות תהלוכי כוכבים ומזלות או להבין ולהורות וללמד מותר לעשות צורות ולכן דייק הרמב"ם ואין מניחין אותו אותו לעשות צורות לנוי כנלע"ד.
<b>הודעתי</b> זאת יען כי מעלתו נ"י הביא בפלפולו דתוס' ר"ה כ"ד כתבו דר"ג צוה לנכרי דשבות במקום מצוה שרי אבל הרא"ש כותב דר"ג קנה מנכרי ובספר מנחת חינוך דלרמב"ם ג"כ צריך לומר דר"ג קנה מנכרי דהא הרמב"ם פסק בפ"ט הל' מלכים דאסור לגוי לעשות צורות א"כ אסור לישראל להכשילו שיעשה ור"ג קנהו עכ"ד ולפמ"ש נהפוך הוא אם הגוי עושה לנוי אין מניחין לו אבל אם הגוי בא בשכרו שאחר צריך להבין ולהורות לתלמידים מותר לגוי לעשות אבל ישראל בעצמו אסור לעשות בעצמו דמות משמשי במרום אפי' כדי להבין ולהורות והקשה תוס' דיש עכ"פ שבות לאמור לנכרי לעשות מה שישראל אסור לעשות בעצמו ותי' משום מצוה מותר לעבור השבות א"כ יוכל הרמב"ם לסבור כתו' ודוק.
<b>ובסוף</b> מכתבו ראיתי שמעלתו נ"י קובץ מספרים רוב מנין האוסרין שו"ת מהרי"ט ח"ב סי' ל"ה ושו"ת אבקת רוכל סי' ס"ג ושו"ת מבי"ט ח"א סי' ל' וספר אוצר חיים אשר לא ראיתי מעולם שכולם כתבו לאסור ועוד מספרים וא"כ לא ידעתי מה ביקש ממני הכי האמין שאחלוק על הנך עמודי עולם חלילה ובפרט שרמז על ספרי ביו"ד סי' כ"ב שיש לי פירש חדש בזה שברבים לא שייך חשדא הכי אבוא להסכים כיהודה ועוד לקרא וחשבתי דרכי שהוא מן השמים לעורר בדבר חמור.
<b>הלא</b> נודע הדרשה של חכז"ל שלא לאבד דבר שבקדושה עיין מכות דף כ"ב ועיין בש"ע או"ח סי' קנ"ב במג"א והארכתי במקו"א כי גם כל מחובר לקרקע הוה כקרקע לענין זה אם קבעו להיות מחובר שם לעולם א"כ אם הנר תמיד נעשה מחובר חל עליו קדושת בהכ"נ ויהיה אסור לשבור האריות הגם דחיישי' מפני חשדא או מכוער הדבר עכ"פ הקדושה חלה עליו ואסור לשבר אותן אריות וגם זאת אולי אינם אריות עגולים רק חצי אריות שאז יש פנים להקל לגמרי עיין בש"ך סי' קמ"א וביותר אם כבר נקבעו ונתחברו לקדושה ח"ו שישראל יתן יד לשברם או להכות עליהם בקורנס עד שלא יהיה ניכרים שהם אריות אף גם זאת כיון דיוצאים מהם הקנים אשר בהם תחובות הנרות אשר דולקים ויטוף עליהם חלב הניטף א"כ לא הווין ככלים מכובדים אלא כבזוים ליכא חשש חשד ע"ז או כמשתחוה לו עיין היטב בש"ע במקור דין זה ופשיטא דאסור להשחית ולאבד צורתם בקורניס ואפי' אם הווין רק כמטלטלין ולא כמחובר יש איסור להשחית דבר קדושה וא"כ הדבר צריך התבוננות כדת מה לעשות באריות ואפי' לעשות ע"י גוי אסור כחכז"ל עיין רש"י בתורה שדרש ר' ישמעאל ח"ו שבני ישראל ישברון מזבח ד' רק שיגרמו ע"י מעשיהם ולא ידעתי היתר חוץ ע"י גוי קטן אשר לא מוחלף בישראל גדול עיין בסוף מסכת שבת הוא יטול אריות מן העמוד ויצרכו גניזה בתחת לארץ שלא יכשל בה איש או נפש מישראל או אפשר די לחתוך החוטם ואח"כ להיות נשאר במקומו עד שישבר ממילא ולא יתוקן עוד כן הי' נלע"ד.
<b>שוב</b> מצאתי לאדמ"ו חת"ס חלק שישי סי' ו' שנשאל על עס של כסף שהי' צורה בולטת משה ואהרן וחקר הגם דברבים ליכא חשדא היינו מה שהוא תמיד בבהכ"נ אבל כאן הטס של כסף לרוב בבית בעלים וצריך לפחות הצורה ואעפ"כ החמיר שלא לפחות ראש חוטם ולא כל החוטם דחשש לו מחטאת נותץ אבן במזבח וביאר שאפי' בתלוש יש לאו הנ"ל ברוך ד' שהנחני בדרך אמת יעו"ש ואם זה בצורת אדם ק"ו בצורת האריות שקל מאוד לכן צריך להיות מתון בדבר לסלק ע"י גוי קטן ולגנוז כנלע"ד בעזה"י.
<b>סימן</b> <b>מז</b>
<b>ראיתי</b> פה עיר מונקאטש מנהג בשבת שיש לקרות התוכחה לא נקרא איש בשמו רק החזן קורא את התוכחה בלי שיברך לפניו ולאחריו וכך נוהגין פה בכל בתי כנסיות.
<b>ולדעתי</b> הי' הדבר לפלא דברבה פ' ראה פ"ד וז"ל הלכה אדם מישראל מהו שיהי' מותר לו לקרוא התוכחות בקריות הרבה כך שנו חכמים אין מפסיקין בקללות אמר רחב"ג לפי שכתב מוסר ד' בני אל תמאס ואל תקוץ בתוכחתו אל תעשה את התוכחות קוצין קוצין אלא אחד קורא את כולן ד"א למה אין מפסיקין בקללות א"ר יהושע דסכנין בשם ר' לוי אמר הקב"ה אני כתבתי על כבודי עמו אנכי בצרה אין שורות הדין שיהי' בני מתקללין ואני מתברך כיצד אם נקראו את התוכחות בקריות הרבה אין קרוי וקרוי שאין יברך ב' פעמים לפניה ואחריה אלא אחד קורא את כולן עכ"ל וקשה הלא יכול להפסיק ולקרוא הרבה אנשים רק לא יברכו לפניו ולאחריו כל משך שקורין התוכחה אלא פשיטא דאין קורין בתורה אפי' התוכחה בלי ברכה לפניו ולאחריו דזה ביזוי התורה שלא לברך על קריאת התוכחה כי כשם שמברכין על הטובה כך מברכין על הרעה ר"ל ומהכ"ת לקרות כמה עמודים בס"ת בלי ברכה לפניו ולאחריו וכן ראיתי במדינה עליונה שהחזן קורא מי שירצה ובא איש עני אשר מקבל שכר מן גבאי צדקה ומברך לפניו וגם לאחריו כראוי ודוק.
<b>אך</b> יש להשיב בודאי אם החזן קורא לאיש בשמו לעלות לתורה אז בודאי צריך לברך אפי' בקריאת הקללות כי כשם שמברכים על הטובה אם קורין לו בקריאות הברכות כך מברכין על הקללות אם קוראים לו בשמו לעלות לס"ת אבל אם נהגו שלא לקרוא לשום איש פרטי רק החזן קורא את התוכחות לכל העומדים בבהכ"נ א"כ אין כאן איש אשר יברך לפניו ולאחריו ודוק.
<b>שוב</b> ראיתי בט"ז סי' קל"ט ס"ק ג' שנתקשה על המדרש מגמ' פרק הקורא מגילה דשם משמע דזה רק תקנה שכל אחד יברך בקריאתו ועיין בבאר היטב שתי' לבני מערבא שהי' קורין התורה בג' שנים נמצא שלא הי' קורין בשבת כי אם כ"א פסוקים א"כ באו השני ברכות לפניו ולאחריו על הקללה א"כ נכון גם למנהגינו שקורין כל הס"ת בכל שנה ושנה עד גמירא סדרה בכל שבוע שיקרא מהקורא התוכחות בלי ברכה לא לפניהם ולא לאחריהם ודוק.
<b>ונהפוך</b> הוא שטוב בעיני מנהג זה דבקריאת מי שירצה הוא כמעט בזיון התורה אם נקרא מי שירצה לעלות לתורה למה לא ילך איש מכובד בשמעו שרשות ביד כל אדם לעלות ולקרוא בתורה ואם בעבור שיודע שיקרא לפניו מוסר ותוכחה הלא כתיב מוסר ד' בני אל תמאס א"כ נראה ח"ו כאלו ממאס את דבר ד' וממתין עד שיעלה עובר אורח בבגדים קרועים שעולה בעבור איזה פרוטות אשר הובטח לו מגבאי צדקה אבל מה שהחזן אין קורא לשום אדם הוא יען כי חפץ להשמיע לאזן כל העומדים בבהכ"נ מוסר ד' ולא כאלו קורא מוסר ד' לאדם פרטי בלבד ודוק.
<b>ואם</b> אמנם חלילה לי להרהר אחר מנהג אשר ראיתי גם אצל מורי כי נהרא נהרא פשטי שני מנהגים בודאי יסודותם בהררי קודש רק פעם אחד הייתי בכפר בשבת שהי' קוראין התוכחות וכאשר בא למי שירצה לא הי' האורח בבהכ"נ והוצרך הצבור להמתין עד שהובא העני האורח מבית משקאות אז בודאי אם אירע כזה טוב לעשות שהחזן יקרא כל הפרשה הזאת בלי ברכה כאשר עושים פה כי אין בזיון גדול מזה לשלוח אחרי איש שפל ולהובילו מבית משקאות שיעלה לס"ת ויברך כנלענ"ד.
<b>ואגב</b> גררא אזכיר דכירנא כאשר עבר בפ"ב הגאון ר' חיים דייטשמאן ז"ל והי' אצל אדמ"ו בעל חת"ס ז"ל ובא אדמ"ו ז"ל גם אליו במלון אשר עיכב שם וסיפר הגאון ר' חיים ז"ל לאדמ"ו ז"ל שהבאראן אייבישיטץ אשר נעשה בעל תשובה גמור עשה כזאת שהאורח לא בא בבהכ"נ למי שירצה והי' הס"ת מונח על הבימה ולא חפץ אחד מאנשי בהכ"נ לעלות רק הבאראן הנ"ל עלה ואמר בקול רם חטאתי כי הנחתי הס"ת מונח כי למי ראוי שיקרא לפניו התוכחה אם לא לפני שחטאתי הרבה נגד ד' ובירך בקול גדול על הס"ת והתפלא אדמ"ו ז"ל על כמה סיפורים אשר סיפר מבעל תשובה הנ"ל אשר הי' זרע קודש מחצבתו כנודע וזכות אבותיו המסייעין אותו לשוב לד' בכל לבבו.
<b>סימן</b> <b>יז</b>
<b>נשאלתי</b> באחד שהודיעו לו שאביו שבק חיים לכל ישראל אבל הוא מסופק אם היאצ"ט הוא בט"ו לחודש או בט"ז לחודש שלא הי' באפשר להכיר מתוך המכתב אם כתוב בט"ו או בט"ז ובקטנותו לא דרש מן המודיעים לו איזה יום וכעת אינם המודיעים בחיים חיותם לדרוש מפיהם א"כ באיזה יום ינהג היאצ"ט בכל דיני יאצ"ט הנהוגים בישראל.
<b>תשובה</b> לפום רהיטא עלה בדעתי שיאצ"ט של האיש הוא ביום ט"ז בחודש כיון שיש ספק מתי מת אביו אם בזמן מוקדם או בזמן מאוחר א"כ אוקמי אותו בחזקת חי ומת בזמן מאוחר בט"ז לחודש דחזקת חי הוה חזקה מעלי' כמו בגיטין דף כ"ח דנותנים לה הגט בחזקת שהוא קיים וה"ה אם יש ספק אם אדם מת בט"ו או בט"ז בחודש אמרי' מכח חזקת חי שמת במאוחר ודוק.
<b>אך</b> הט"ז ביו"ד סי' שצ"ז חידש דבר יען דסוף כל האדם למות א"כ אם נשמע על אדם שמת ולא ידענו אם הוא בתוך ל' וחייבין הקרובים באבילות ז' או כבר עבר למד יום ופטורין מאבילות שפסק מהר"ם שחייבין באבילות דמכח חזקת חי אמרי' שמת בזמן קרוב והט"ז חלק עליו בשלמא אם אנו חוקרים אם האדם מת או חי אמרי' אוקמי אותו בחזקת חי ולא מת עד עתה אבל אם ידענו שבודאי מת ולא ידענו באיזה זמן מת אמרי' בהיפוך כיון שסוף כל אדם למות אזלינן כבחזקת שעת מציאתן והביא ראי' מגמ' ומסברא יעו"ש וא"כ כיון דשני עדים הודיעו שמת רק לא נודע אי ביום ט"ו או בט"ז אין לומר שוב אוקמי על חזקת חי ומת בט"ז בחודש דכיון דכבר נפקד בפקודת כל אדם מי יודע אימתי היתה פקודתו ודוק.
<b>הן</b> אמת שכבר רבו עליו על הט"ז הש"ך בנקודות הכסף ובשו"ת חכם צבי ובנב"י ח"ר א"ע סי' ל"א ועיין בספרי מ"ח ח"ר סי' פ"ז שיצאתי להציל כמה השגת מעל דברי הט"ז עכ"פ רוב המורים פסקו כמהר"ם מינץ וא"כ ה"ה כאן אוקמי' אותו על חזקת חי ובודאי מת בט"ז לחודש ויש לו היצ"ט מכח חזקת חי של אביו בוודאי ביום ט"ז ודוק.
<b>שוב</b> ראיתי להבדיל בשלמא אם האנשים אשר הודיעו שמת אביו היו כותבים לו שמסופקים אם מת בט"ו או בט"ז לחודש הי' מקום לומר דאוקמי על חזקת חי ומת בט"ז אבל בנידן דידן שלא הי' באפשר להכיר במכתב אם הודיעו שמת ביום ט"ו או ט"ז ויש הספק רק לפני הבן אבל אצל עדים המודיעים לא הי' ספק כלל אולי אם הי' שואל מפי העדים הי' אומרים לו בפה מלא שהודיעו לו שמת בט"ו לחודש ואטו מכח שהבן לא הי' מכיר באותיות נימא שאוקמי את אביו בחזקת חי ומת בט"ז הלא בוודאי הי' יכול למות גם בט"ו וא"כ דלמא באמת כן הוא ואיך יכריע חזקת חי של אביו לברר מה שראו וידעו העדים וגם הודיעו לו היום של היצ"ט וחסרון ידיעה של הבן לא הוה ספק אשר החזקת חי יכריע בו בשלמא בנידן מהר"ם מינץ שמע רק זאת שמת ולא נודע מתי מת אבל כאן הלא העדים הודיעו הזמן שמת רק הבן לא הכיר באותיות ודוק (ועיין במ"ל ה' עדות
<b>ועלה</b> בדעתי שיש לחקור שהיצ"ט הוא דווקא בט"ז בחודש דהא יום יאצ"ט מטיל חיובים על האדם להתענות ולהתפלל לפני העמוד ולאמור קדיש בצבור ואם הוא יום קריאת התורה לעלות ולברך וכדומה ויש ספק על איזה יום אשר מביא לו להבן החיובים הנ"ל אמרי' אוקמי על חזקתו חזקת פטור כל השנה ומסתפק לא נכנס בחיוב בט"ו בחודש אלא מאחרים הזמן שהוא ט"ז בחודש ודוק.
<b>והתבוננתי</b> דגם זה אינו דהא כל חיובי יאצ"ט המה מכח מצות כיבוד אב ואם דחיוב אדם לכבד אבותיו גם אחרי מותם כמבואר בגמ' וש"ע יו"ד כאשר יזכיר את שמו לטוב הוא גואלו כמו יעקב אשר פדה את אברהם וא"כ מיד ששמע שמת אביו חל עליו החיוב לכבדו באמירת קדיש ובהזכרת שמו בהרני כפרת משכבו וכדומה רק ביום שמת בו אביו מתפשטים החיובים מכח כיבוד אב ביתר שאת ויתר עוז אבל חזקת פטור לא הי' לו כל השנה דנימא אוקמי אותו על חזקת פטור דנהפוך הוא בכל השנה הי' בחזקת חיוב לכבד אביו שמת להעלות נשמתו להאיר באור החיים וממילא מחויב בט"ו בחודש בכל החיובים וכן לאחר שנה ראשונה תמיד כל ימי חיותו יש עליו החיוב לכבד אותו בקבר בהזכרת שמו ובעליות שמו לעלות לס"ת עיין במדרש שיהי' נקרא שמו ושם אביו בס"ת וא"כ אפוא לא הי' לו חזקת פטור מעולם והבן זה.
<b>ולכאורה</b> הי' נראה שיעשה היאצ"ט בט"ו בחודש ויופטר בט"ז דכל הני חיובים של יאצ"ט הוין מצוה דרבנן וא"כ כמו שחידש הר"ן והובא במ"ל פ"א מהל' מגילה הל' י"א אם העיר ספק מוקף חומה מימי יב"נ דקורא בי"ד ופטור בט"ו יען דקריאת מגילה דרבנן יהי' מן הדין להיות פטור מלקרות בספק י"ד רק דא"כ לא יהי' קורא גם ביום ט"ו ונדע שעקר לגמרי חיובו לקרוא מגילה א"כ יקרא בי"ד וביום ט"ו אמרי' בו ספק דרבנן להקל עיין בכורות מ"ט תוד"ה כיום וז"ל במסכת שמחות פ"ד תנן הספקות אוננין ומתאבלין עליהן וי"ל דהתם בספק בן ע' לראשון או בן ז' לאחרון דגנאי הדבר שלא יתאבל לא זה ולא זה וה"ה ודאי בנו של אחד מהן ע"כ (הוספת המחבר)] ומה דמחליטין בי"ד ולא נחליט ביום ט"ו הוא דזריזין מקדימין למצות כיון דיום י"ד הוה כמו יום ט"ו ספק ומקדימין למצוה ופטור ביום ט"ו יעו"ש וה"ה כאן יעשה היאצ"ט ביום ט"ו כי לפטורי מכח ספק דרבנן אי אפשר דא"כ לא יעשה יאצ"ט כלל אבל כיון שעשה חיוב יאצ"ט בט"ו פטור בט"ז מכח ספק דרבנן להקל ודוק.
<b>אמנם</b> יש לחקור בדבר דהמ"ל שם הקשה א"כ למה פסק הר"ן עצמו בשני כוסות בפסח דצריך הסיבה ויש ספק אי תקנו חכמים על שני כוסות ראשונות או על אחרונות וצריך הסיבה בכל ד' כוסות ולא אמרינן יעשה הסיבה בשני כוסות ראשונות וממילא יהי' ספק דרבנן להקל בכוסות אחרונות ותי' המ"ל דבמגילה נשאר עכ"פ תקנת קריאה מגילה בשאר עיירות ולא הוה הספק רק על מעט עיירות שהם ספק מוקף חומה אבל כאן דלמא תקנו בכוסות אחרונות ונמצא אי יעשה הסיבה רק בראשונות א"כ נעקר תקנת חכמים לגמרי יעו"ש.
<b>ונ"ל</b> ליישב דברי הר"ן בפנים אחר בעזה"י דבר ישראל חל חיובו עליו בי"ד רק אם ידור במוקף חל חיובו בט"ו מכח המקום נשתנה חיובו דמקום דירתו מאחר חיובו וא"כ יש ספק אי מקומו הי' מוקף או פרזי קורא בי"ד לקיים המצוה אשר נכנס בו בודאי דלא תלה בדבר ופטור בט"ו מכח ספק דרבנן להקל דעכ"פ יש באפשרות שיהי' הוא בר חיוב בי"ד אם דר בפרזי אבל בהסיבה דכוסות שיש ספק אי תקנו הסיבה בכוסות ראשונות או בכוסות אחרונות וא"כ יש ספק מתי חל חיוב הסיבה דאלו תקנו בכוסות אחרונות לא משכחת שיהי' בר ישראל יוצא הסיבה בכוסות ראשונות דאי אפשר לכוסות ראשונות שיהי' אחרונות ואם כן בכוסות ראשונות לא הוה בר חיוב בהסיבה וכן בהיפוך אי תקנו הסיבה בכוסות ראשונות או אפשר להיות בר הסיבה בכוסות אחרונות דהא כבר שתה הראשונות ועבר זמנו של קיום הסיבה ולכן צריך להסיב בכל ד' כוסות אבל במגילה די וגם מחויב בקריאת י"ד דהאי גברא יוכל להיות בר י"ד שהוא בא ממילא לחיוב ורק אם מבורר שמקומו הי' מוקף בימי יהושע הוסג אחור על ט"ו אבל כל זמן שלא נתברר שמקומו מדחיה ליה לאחור חל ממילא החיוב עליו להיות בר י"ד דחיוב זה מכח הגברא אפי' אם יושב בים או תלוי באויר בין שמים לארץ ואין ספק מקום מוציאו מעיקר חיובי דגברא ודוק.
<b>ולפ"ז</b> בנידן דידן דהיאצ"ט הוא דווקא ביום המיתה והוה ספק אי מת בט"ו או בט"ז לחודש א"כ צריך לנהוג דיני יאצ"ט בכל שני ימים כמו בהסיבה בד' כוסות ודוק.
<b>וחפשתי</b> באוצר התשובות של אדמ"ו חת"ס ז"ל ומצאתי באו"ח סי' קס"א שחקר במי שמסופק אם מת אביו בד' בחודש או בה' בו מה יהי' ביאצ"ט שלו והביא דברי מ"ל בהל' מגילה ופסק אם יש לו אחים שיודעים היאצ"ט בבירור אז ינהוג הבן המסופק יום ד' בחדש אבל אם אין לו אחים צריך לנהוג השני ימים מספק דביש לו אחים דומה למגילה ובאין לו אחים דומה להסיבה בד' כוסות יעו"ש.
<b>ופלא</b> בעיני שלא חקר כלל שיש הבדל אם יש ספק בעצם מיתתו אם מת בד' או בה' לחודש אז מסתבר לומר דאוקמי על חזקת חי ואולי גם בנידן שאלתו שנשאל מאחד התלמידים הי' באופן כזה דיש עדים שידעו מיתת האיש רק הספק נולד לפני הבן העומד לפניו וק"ל.
<b>אך</b> מה שהחליט אם יש לו עוד אחים א"כ דומה למגילה דעכ"פ לא נעקר תקנתא לגמרי וינהג היאצ"ט רק ביום ד' יעו"ש לדעתי יש הבדל במגילה בא ממילא החיוב גברא ביום י"ד ועקירה מיום י"ד ולבוא על ט"ו תלי' ע"י המקום אם הי' עיר מוקפת א"כ צריך בירור דנעקר החיוב ממנו מיום י"ד על יום ע"ו דעכ"פ כל איש ישראל ראוי' להיות חיוב במגילה מכח היום י"ד אם ידור בכל מקום חוץ אם דר בעיר שהי' מוקף חומה בשעת יהושע אבל כאן ביאצ"ט הוה ספק אם בא בחיוב על יום ד' או על יום ה' בחודש וצריך לנהג בשני ימים יאצ"ט כמו בהסיבה בכל אופן בין אם יש לו אחים או אין לו אחים כלל ודוק.
<b>וגם</b> מבלעדי זאת קשה לי שם במגילה חכמים רצו ליתן כבוד לארץ ישראל בערי מוקפים וזה נשאר הגם אם נקראו בני ספק מוקף בי"ד אבל כאן מה שהבן מזכה לאביו אחר מותו מי ישער גודל הזכות של בן הזה לבן השני הלא לפעמים אירע שאח עשו ליעקב מי ידמה אמירת קדוש ועליה לס"ת ותפילה לפני העמוד וכדומה מבן זה לבן אחר ודוק.
<b>ועוד</b> הלא על הבן חל חיוב מצות כיבוד אב אף אחרי מותו בהנהגת יאצ"ט וספק אם יצא מחיובו בהנהגת אתמול או לא ונימא דזה דומה לאינו יודע אם פרעתי דחייב דאין ספק תשלומין מוציא מידי ודאי חוב וה"ה כאן דנתחייב במצות כיבוד אב וספק אם פרע חיובו אם לא ואפי' בספק נזירות להקל אמרו בנזיר דף ח' דאם נכנס בנזירות וספק אם נפטר הוה הספק נזירות להחמיר וה"ה כאן הלא הוא תמיד בחיוב לכבד אביו אחרי מותו ולזכות ולהאיר נשמתו מנ"ל שיצא הבן מחיוב המסתעף ביום יאצ"ט אשר מחויב לעשות אז מכח מצוות בן יכבד אב והבן זה.
<b>סוף</b> דבר הכל נשמע כי לדעתי ראוי' להחמיר אפי' אם יש לבן אשר מסופק ביום יאצ"ט עוד אחים בעולם כנלענ"ד בעזה"י רק בתענית לא ישב כ"א יום י"ד כדברי אדמ"ו ז"ל שהקיל בתענית ביום שני טעמו ונמוקו עמו יעו"ש.
<b>סימן</b> <b>יח</b> רב שלום ורב ברכה ורב הצלחה לראש גבר ה"ה אחי הרב הגאון ר' זוסמן סופר נ"י אב"ד דק"ק האללאש יע"א.
<b>אחד"ש</b> ידעת טרדותי כי רבו עד מאוד ולאהבתך פניתי לראות במלמעלה מן השמש אשר הרו והגו רעיוניך בדברי דין מפורש בש"ע או"ח סי' ר"ו סעיף ה' והט"ז נתקשה בו ואתה יצאת לחדש דבר ואשר נתן לי אלקים בזה אתן לך בימין ותקבל בימין בעזה"י.
<b>אודות</b> הט"ז מגמ' יומא דאמרו אין מביאין ס"ת אחרת לקריאת בעשור מפני ברכה שאינו צריכה והקשה הנ"ל ביו"ד סי' רע"ט מהמבואר בש"ע או"ח סי' ר"ו סעיף ה' שאם הביא לו עוד פירות שברכתו שוה לא צריך לברך שנית וכן בשחיטה אם הביאו לו עוד לשחוט וכן באמת המים דמהני ברכה אחת והלא גם כאן יודע הכה"ג שיצרך לקרוא עוד בס"ת השני ותרצת אחי נ"י שיש הבדל אם היה יכול לברך על הפרי השני הברכה או על עוף השני הברכה אז מהני ברכה אחת לכולם אבל כה"ג צריך לקרוא על הסדר ולא למפרע וכן כהן במקום לוי צריך לקרוא על הסדר וכיון שלא הי' באפשרות שיברך ברכה שבירך על הבא אח"כ מתחילה אז צריך לברך על השנית כמו על הראשון עכ"ד בנעימות.
<b>אהובי</b> אחי נ"י א"כ יצמיח דין חדש אם בירך על פירות סוף שבת ויו"ט ויושב ואוכל מהפירות והי' בדעתו לאכול גם על אשר יביאו בלילה והפירות הי' בין השמשות מחוברים או חוץ לתחום או מוקצים או שכלו אז זמן איסור אשר אסר על נפשו מלאכול מאותו פירות או שהי' טבולים למעשר וכדומה אשר לא היה באפשרות לברך על השנית ברגע שבירך על הראשונה דהפרי היתה אז אסורה לו לאכול ויהי' צריך לברך שנית עליהם וכן בשוחט אם שחט האם ביום והבן [בלילה, או אם] לא עבר שבעת ימים עד הלילה שיצא מחשש נפל א"כ יהיה צריך לברך שנית הגם שהיה בדעתו לשחוט גם בשעת צאת הכוכבים ועיין יו"ד סי' ט"ו וכן אם שחט בהמה והיה בדעתו לשחוט עוד והי' אחד בכור שהומם אח"כ ויהיה צריך ברכה אחרת וכדומה בכמה אופנים מדבר זה לא שתקו הפוסקים וכן אטו מי שאכל לחם בא"י ביום א' דפסח בערב ובלילה שהותר הלחם מתבואה חדשה יצרך לברך המוציא על אשר אכל מלחם חדש בלילה או אם יבוא לו מאיסור שנתערב בהיתר והותר אח"כ מכח דפריש מהתערובת דכל דפריש מרובא קא פריש ויהיה צריך ברכה מחודשת וכדומה דבר זה היה נזכר להלכה על כן מה טוב ומה נעים מה שתי' הט"ז שבכה"ג וכהן במקום לוי הוה שני מצות ודוק.
<b>ואני</b> אמרתי בעזה"י לתרץ הלא כלל גדול אין עושין מצות חבילות חבילות כמבואר בגמ' ועיין במג"א סי' קמ"ז דדווקא במצוה מחויבת אין עושין מצות חבילות דדומה עליו כמשא לפטור מהם ידי חובתו אבל על מצוה דרשות דאי בעי לא עביד כלל לא שייך דדומה עליו כמשא כי מי יכריח אותו לעשות אותם ונהפוך הוא נראה כזריזות ועיין במחה"ש שם ודוק.
<b>והנה</b> מסברא הנ"ל מי שמברך ומכווין לפטור כל אשר יבוא לפניו נחשב כאלו יעשה עכשיו ברכה אחת על כולם ולכן בשני מצות של חובה כקריאת כה"ג ביוכ"פ וקריאת כהן במקום לוי אז ממנ"פ אי לא אמרי' דמכווין מיד לפטור שניהם אז בודאי לא יצא ואם כן שמכווין דיצא בברכה אחת משום דדעתו גם על מצוה השני' א"כ נראה דדומה עליו כמשא לפטור שני מצות חוב בפ"א בברכה אחת ואסור לעשות כן אבל בברכת הפירות ובשוחט וכדומה הכי מצוה מחויבת הוא לאכול הפירות ולשחוט העופות ובהמות הרבה א"כ הווין מצוה דרשות עיין רמב"ם פ"א משחיטה לכן די שמכווין מיד על כל הבא לפניו להודות לד' ודוק
<b>ואוסף</b> לתרץ בעזה"י דכבר חידש הט"ז ביו"ד סי' א' ס"ק י"ז הבדל למה בשחיטה יברך אחר והאלם ישחוט ובתרומה אלם לא יתרום יען שלא יוכל לברך וכתב וז"ל אלא דבשחיטה נראה טעמא דאחר מברך שפיר דברכת השחיטה אינה באה על השחיטה עצמה דהא אין חיוב לשחיטה אם אינו רוצה לאכול אלא עיקר הכוונה לתת שבח למקום ב"ה על שאסר לנו אכילת בשר בלא שחוטה ובזה ודאי כל ישראל שייך באותה ברכה שהרי על כולם יש איסור אלא שאין מקום לברך שבח זה אלא בשעת שחיטה שום בהמה עכ"ל והאריך וכתב עוד וז"ל אבל בהפרשת תרומה הוה עיקר הברכה על מצות הפרשה לא על איסור אכילת טבל שהרי מצות הפרשה חיוב עליו אפי' אם אין רוצה לאכול מן התבואה עדיין א"כ הוה מצוה הזאת כשאר מצות וכיון שאין הוא מחויב בגופו לעשות כן דאפשר לתרום ע"י שלוחו לא נחלק הברכה והמצוה זה מזה עכ"ל הזהב.
<b>ולפ"ז</b> בברכת הפירות ומים וכדומה שהכל רק ברכת הודאה וגם הברכה מתקן איסור דכל נהנה בעוה"ז בלא ברכה כאלו נהנה מקדשי שמים דכתיב כי לי כל הארץ ואמרו חכז"ל זה הוא קודם הברכה ועל ידי הברכה הארץ נתן לבני אדם וכן בשחיטה וא"כ כיון שגוף הברכה שייך בלי פעולת השחיטה ואכילה רק ראו לסמוך הברכה בשעה שעוסק בה וא"כ בברכה אחת נפטר הכל דהא כבר בירך על קדושת בני ישראל שלא לאכול איסור ולא למעול מעל בקדשי שמים "כי לי כל הארץ" כתיב אבל בקריאת התורה בכה"ג ביוכ"פ וכן קריאת הכהן בתורה במקום לוי שאין בהם תיקן איסור רק המה מצות כמו אכילת מצה ונטילת לולב איך יהי' יוצא בברכה אחת מצוה שנית כי הכה"ג צריך לקרוא פרשיות יוכ"פ דכתיב זה הדבר הדיבר מעכב ובא חיוב הברכה בשעה שיתחיל לעסוק בה בכל ספר תורה כמו אם מניח תפילין ומסלק אותם ומניח שנית דמברך על שמקיים מצות תפילין שנית ובפרט אם מניח תפילין אחרים ולא הראשונים וכיון דע"כ צריך להביא ס"ת שנית צריך לברך כאלו מניח תפילין אחרים וכאן גרע דע"כ צריך לס"ת שני וכן בכהן במקום לוי המה חובת הגוף על גברא זה בשעה שעוסק להיות כהן במקום לוי ובפרט יען דכהנים נקראים גם לוים כי גם המה משבט לוי א"כ מתחילה קרא מכח וקדשתו בתורת כהן ואח"כ קורא יען שכהן הוא מזרע לוי וכהנים נקראים גם לוים כאשר דרשו חכז"ל מפסוקים כנודע דכתיב "ויתנה לכהנים בני לוי ואל כל זקני ישראל' וזה הוא שאומרים אם אין שם לוי כהן במקום לוי והבן בעזה"י.
<b>ודע</b> אהובי אחי נ"י כי לדעתי ברכת כה"ג על קריאת פרשיות לא הי' כברכת התורה אשר אנו מברכים בלעלות לס"ת ברכת אשר בחר בנו מכל העמים ונתן לנו את תורתו דזה ברכה על עיקר נתינת התורה בכלל שזכינו לחמדה גנוזה של הקב"ה אבל ברכת כה"ג דכתיב זה הדבר הדיבר מעכב כמבואר בגמ' הובא בתויו"ט ביומא הי' קריאת אותן פרשיות מצוה בפני עצמה לקרוא אותן הדבורים מענין עבודת יוכ"פ א"כ הי' הכה"ג מברך אשר קדשנו במצותיו וציונו לקרוא עבודת יוכ"פ בקרבנותיו ולכן קפדי' שלא יצריך ברכה שנית דהוה כאלו מברך שני פעמים על מצוה אחת דלא כט"ז ביו"ד דהוה שני מצות דנהפוך הוא דהוה מצוה אחת קריאת עבודת היום אבל כאשר אנו קוראים ומברכים ברכת אשר בחר בנו מכל העמים ונתן לנו את תורתו מאי כולי האי כמעט בכל רגע ובכל שעה ראוי' לברך שבח והודאה על שזכינו לתורתו אשר מצוה עלינו להגות בה יומם ולילה דכתיב והגית בו יומם ולילה ולכן לא קפדינן לברך שנית ולקרוא בעל פה ועיין בט"ז יו"ד סי' רע"ט ובמג"א סי' קמ"ג וקמ"ד ובמחה"ש דכיון דעוסק בקריאת התורה ראוי' לברך אשר בחר בנו וכו' ונתן לנו את תורתו כסברת הט"ז ביו"ד א' ס"ק י"ז והבן זה ועיין מחה"ש סי' ק"מ ס"ק ד' בכל זאת הוה רק תכלית הברכה על שנתן לנו תורתו בכלל ודוק].
<b>ובזה</b> נראה לי אם הי' אירע בקריאת כה"ג שטעה לברך על מה שכתב למעלה או למטה מאותן פרשיות צריך לברך מחדש הגם דהמג"א בסי' ק"מ ס"ק ד' הסכים עם סברת תשובת המבי"ט בסי' רכ"ד דלא צריך לברך ועיין במחה"ש שם שביאר הגם שמג"א בסי' רי"א פסק דאם הביא לו פירות יפים מהראשונים אם לא נתכווין בפי' לפטור גם היפים אשר יביאו לו צריך לברך בכל מקום בס"ת כל הפרשיות חשובים ומהני ברכה של פרשה זו שלא צריך לקרוא היום לכן הביא ב' דיעות יעו"ש דפח"ח מכל מקום נ"ל דשאני פרשה של כה"ג שמעכב הכפרה דכתיב זה הדבר אפי' דיבור מעכב וגם קריאה זו בלבד הוה מן התורה דשאר קריאות אינן מן התורה עיין במג"א סי' קל"ה רק קריאת כה"ג ביוכ"פ להשלים עבודה א"כ הוה הפרשה הזאת בקריאתה ביוכ"פ חשובה כנגד שאר פרשיות וצריך לברך מחדש והגם דהוה הלכתא למשיחא נ"ל דנ"מ לשיטת הסוברים דקריאת פ' זכור הוה דאורייתא כנודע א"כ אם בירך על למעלה צריך לברך מחדש דקריאת פרשה הנ"ל הוה דאורייתא והשאר הוה דרבנן והגם דהפרשיות כולם חשובים יש הבדל בחיוב קריאתם בצבור דרק פרשת עמלק הוה קריאתה מ"ע דאורייתא והבן (ומרמב"ם פ"ג מיוכ"פ לק"מ).
<b>סימן</b> <b>יט</b>
<b>שאלה</b> באחד שרגיל להדליק בכל שבת נר גדול שיאיר כל הלילה ואירע שבא שכנו הדר עמו בכפר וביקש שנגנב ממנו נרות של שבת שהוא יתן לו נרות ולכל הפחות נר אחד וגם לו אין נרות חוץ אם יחתוך מנרו הארוך ולא יהי' לו נר כל הלילה כדת מה לעשות אם הוא מחויב לבטל קבלתו שיהי' לו נר כל ליל שבת מכמה טעמים או חבירו קודם שיתן לו חלק מנרו הגדול.
<b>תשובה</b> הדבר צריך התבוננות לעשות כדת ואשר יתן ד' בפי אותו אשמור לדבר. ואקדים דגוף קבלת האיש להיות נר אחד דולק בביתו כל ליל שבת הוא בכלל הידור מצוה לעונג שבת כמו באורים כבדו את ד' דמצאתי בהלכות קטנות סימן רמ"ז שכתב וז"ל כמה שיעור השמן שיתן בנר של שבת כדי לברך להדליק תשובה דבר שמצותו בלילה כל הלילה מצותו ואם איש עני הוא ישכב באפילתו ולפחות יקח כשיעור סעודה עכ"ל אודה ד' בכל לבבי שכן נהגתי מנעורי להדליק נר אחד שיאיר כל הלילה של שבת שלא למשמש באפילה בליל עונג שבת בכל זאת נ"ל פשוט דאם אין לחבירו נר אפילו על שיעור סעודה יתן מנרו לחבירו שיהיה לכל אחד שיעור סעודה ולא יהיה לו נר כל הלילה עיין מג"א הל' חנוכה שטוב ליתן לחבירו על נר חנוכה והוא לא יהיה מן המהדרים ה"ה כאן טוב לזכות לחבירו בכדי שיעור סעודה וגם לו נא יהי' רק כשיעור סעודה שגם זה בכלל ערבות שקבלו כל ישראל שמי שיוכל לזכות חבירו במצוה שיעזור לו לעשות אותה וזה בכלל מה שאמרו ואהבת לרעך כמוך זה כלל גדול בתורה הכוונה מה שנוגע לקיום המצות יאהב אותו לזכות גם לרעהו שיקח לעצמו כשיעור וימכר או ילוה לרעהו כשיעור כמו בחיי הגוף הגם שר"ע דרש חייך קודמין לחיי חבירך היינו שיקח מקודם כדי חיותו אבל לא שהוא יקח לשבוע מיתר כדי חיותו וחבירו ימות כנגדו וה"ה כן הוא במצות לא יהי' הוא מן מהדרים וחבירו לא יקיים המצוה כלל ודוק.
<b>ולכאורה</b> יש לחלק בשלומא בחסר הגוף שחבירו ימות כנגדו הוא מחויב לחלק עמו לקיים לא תעמוד על דם רעך אבל במצוה כיון שאין לו הוא אנוס בדבר ואונס רחמנא פטריה וא"כ לא יאונה לחבירו רעה במה שלא חולק עמו חפץ למצוה.
<b>נלע"ד</b> ניהו דאונס רחמנא פטרי ולא נענש על שלא עשה המצוה אבל אונס רחמנא לא מזכה דנאמר שמקבל שכר כמו הזוכה לעשותה הגם דחכז"ל אמרו חשב לעשות מצוה ונאנס ולא עשה מעלה עליו הכתוב כאלו עשאו היינו שד' לא ימנע טוב להולכים בתמים ומשלם לו לפום צערא אגרא אבל הזוכה ועושה המצוה בא בשכרו כפי הכח אשר יש למצוה למעלה כי עץ חיים היא למחזיקים בה ודוק.
<b>רק</b> קשה למה פסק המג"א בסימן נ"ג ס"ק כ"ו וז"ל ואין להתקוטט בעבור שום מצוה שהרי שנינו הצנועים מושכים ידיהם מלחם הפנים עכ"ל ולפי הפשטות הטעם הלא חשב לעשות מצוה ונאנס שמעלה עליו הכתוב כאלו עשאו וא"כ למה יתקוטט ולפמ"ש קשה למה לא יתקוטט לזכות הוא בזכות מצוה ויהי' הזריז הזוכה בו משובח וצע"ג.
<b>ועלה</b> בדעתי לחקור בודאי במצוה שאחד יכול לעשות ואז לא יהי' נשאר לפני חבירו לעשות אז אם מחשב לעשות ולא יכול להשיג חוץ אם יתקוטט טוב למשוך ידו ויעשה חבירו כהוגן כגון בלחם הפנים כיון שאי אפשר לכל אחד כזית והעיקר המצוה שהלחם הפנים יאכל מן כהנים על השובע ומה לי אם ראובן הכהן אוכל לשבעו או שמעון הכהן אוכל לשבעו אזי לא יתקוטט דמאי חזית דדמו סומק טפי מדם חבירו ואם יתקוטט הוא גיאות כאלו אכילתו חשוב יותר מאכילת כהן חבירו וה"ה אם יתפלל לפני העמוד או יתקע בשופר או ימול בן חבירו וכדומה שבע"כ אי אפשר שכל אחד יעשה המצוה וא"כ למה יתקוטט להיות לו זכות יתר שאת כאלו הוא יתר מרעהו צדיק ובודאי כיון שחישב לעשות המצוה מעלה עליו הכתוב כאלו עשה כמו בראובן שחפץ להציל את יוסף אבל במצוה המועלת על כל קרקפתא דבר ישראל כנטילת לולב או הנחת תפילין או אכילת מצה וישיבת סוכה וכדומה במצות כאלה אשר הטיל הקב"ה על כל איש ואיש מישראל א"כ היא מצוה הכרחיות להאיר נשמתו כפי אשר הכין הקב"ה לזכות נשמות בני ישראל אז בנאנס אונס רחמנא פטרי ואין לו עונש אבל עכ"פ חסר לו זכות מצותו ובודאי רשאי גם להתקוטט שהוא יזכה בו כמו בחיי הגוף אם שנים הלכו בדרך וראו קיתון של מים ואין בו אלא להחיות נפש אחת שרשאי כל דאלים גבר לעשות בכל כחו להחיות עצמו כי חייו קודמים לחיי חבירו ה"ה במצוה זיכה נשמתו קודם לחבירו וא"כ ה"ה שלא יקיים הוא הידר מצוה רק יתן חלק גם לחבירו ולא יוכל לומר לו אם לא אתן לך אונס רחמנא פטרו ודוק.
<b>אמנם</b> לשון מג"א וז"ל ואין להתקוטט בעבור שום מצוה עכ"ל משמע דלא משכחת מצוה שיתקוטט בעבורה ובאמת קשה מנ"ל הלא כל ראי' שהביא הוא מלחם הפנים שם התכלית רק שיאכל הלחם הפנים מכהן וא"כ מאי חזית דדמי' דידיה סומק טפי שיתקוטט שיתקיים המצוה על ידו.
<b>שוב</b> ראיתי דבלא"ה דברי מג"א נפלאים אשר העיר עליו המחצית השקל דשאני התם שלא הגיע לכל אחד כזית רק כפול וא"כ כיון שלא יוכל לקיים מצות עשה רק יאכל חצי שיעור לכן משכו ידיהם אבל להשיג מצוה גמורה אפשר שיתקוטט בעבור לזכות למצוה דפח"ח.
<b>אך</b> כבר הארכתי במקום אחר ליישב דברי מג"א דפן ואולי אם יתקוטטו היה משיגים כזית כדי לקיים מצוה גמורה אעפ"כ הצנועים מושכים ידיהם ומוכח שלא יתקוטט אדם בעבור להשיג מצוה ודוק ועוד יש לפרש ביותר ראי' מג"א דקשה לו אם יש להתקוטט בעבור מצוה הי' להצנועים להתקוטט שאז אפי' לא ישיג ידם הוה חושב לעשות מצוה ונאנס מעלה עליו הקב"ה כאלו עשה וא"כ ממנ"פ הי' להם להתקוטט אלא פשיטא דאין חיוב להתקוטט בעבור להשיג מצוה וא"כ לא מיבעי אם לא ישיג ידם שאין להם שכר טוב בעמלם אלא אפי' אם ישיג ידם באלמות אין להם שכר טוב במצוה שבא ע"י קטט ולכן משכו את ידם והבן זה וא"כ קשה מנ"ל למג"א שלא יתקוטט בעבור שום מצוה דלמא בעבור מצוה שמוטל לחיוב על כל קרקפתא יש מצוה להתקוטט להשיגה וצע"ג.
<b>ואולי</b> סובר המג"א דמצות אכילת לחם הפנים הוה מצוה מוטלת על כל זרעו של אהרן הכהן דזה הוא המצוה שכל כהן יאכל מלחם הפנים וא"כ יש ללמוד שלא יתקוטט על כל מצוה כלל יהי' איזה מצוה שיהי' ודוק.
<b>הן</b> אמת דפלא בעיני ראי' מג"א דלמא שאני בלחם הפנים דהוא דבר אכילה אשר יש חשד שהחוטף הוא גרגרן שמתאוה לאכול והא ראי' דאמרו חכז"ל ברפ"ד דיומא הצנועין מושכין ידיהם והגרגרנין חוטפין יעו"ש הרי שקראו חכז"ל להנוטלין גרגרנין ולכן הצנועין מושכין ידיהן שלא יהי' נקראין גרגרנין אבל במצות שאין בהם הנאת הגוף דלמא ראוי' להתקוטט וצע"ג.
<b>ונלע"ד</b> דמזה גופה ראי' שלא יתקוטט אדם על שום מצוה דאל"כ אם הצנועין משכו ידיהן שלא והי' נראים כרעבתנים אבל איך קראו חכז"ל להנוטלין גרגרנין דלמא לבם לשמים לזכות במצוה של אכילת קדשים ולא חשו מחשד הרואים ולדון כי גבו לבם בדרכי ד' אלא פשיטא דהדין הוא שלא להתקוטט בעבור שום מצוה וכיון שעברו ונטלו בהמשכת ידי צנועין ראוי' שיקראו גרגרנין ודוק.
<b>וכי</b> תימא דלכן קראו אותם גרגרנין לפי שהגיע להם רק כפול ולא יוכלו לקיים המצוה כשיעור כזית ואעפ"כ נוטלין וע"כ דהוא מכח רעבתנות.
<b>זה</b> אינו דכמו דחצי שיעור אסור לאכול ה"ה יש סר מצוה על חצי שיעור מצוה דמצינו בירושלמי דלקט ר"י פרורין מסעודת מצוה ואמר יהי' חלקי עמהם דאכלין ברמשא כנודע ובודאי מי שאין לו רק חצי שיעור מצה יאכל עכ"פ חצי זית מצה ובודאי אם הגיע להם כזית לא הי' להם למשוך ידם הגם שתוס' חולין דף קל"ג בד"ה משקל שכתבו וז"ל שלא אקרא גרגרן ולא אגזול ממי שצריך יותר ממני אעפ"י שגם הוא לא הי' עשיר עכ"ל דזה שייך רק במתנות כהונה ולא בלחם הפנים שגוף אכילה מצוה וכן מתירץ ראשון שמשמע שאפי' בכשיעור מתנה נקרא גרגרן זה לא שייך בלחם הפנים שאכילה מצוה אבל עכ"פ אם ראוי להתקוטט בעבור מצוה מי שנוטל חצי שיעור לא נקרא גרגרן ודוק.
<b>וחשבתי</b> עוד אולי הצנועין שמשכו ידיהם הוא לתכלית שיבוא למתי מספר כשיעור ויקיימו הם המצוה בכשיעור כזית והנוטלים גרמו שלא הגיע להצנועין חלוקה כשיעור לכן קראו חכז"ל להם גרגרנין שפעלו גם לי גם לך לא יהי' שלא אכל אחד כשיעור וזהו רעבתנות שבעבור שיאכלו מעט לא נתקיים המצוה כתקנה רק באכילת כל הכהנים יחד נאכל לחם הפנים וא"כ נדחה ראי' המג"א דאפשר אם בכל אופן יתקיים המצוה מותר להתקוטט כאשר העיר במחה"ש ודוק אך הדין בודאי עם המג"א דכתיב דרכיה דרכי נועם ונתיבותיה שלום הנתיבות המה שלום ולא קטט ועיין בגיטין דף נ"ט דלמא אתי לאנצוי' ודוק.
<b>ולא</b> אמנע עוד מה שיש לחקור כנגד הראי' שהבאתי מדברי מג"א הל' חנוכה שטוב ליתן לחבירו על נר אחד הגם שהוא לא יהי' מן מהדרין נ"ל לחדש סברה אחת בעזה"י בשלמא בנר חנוכה שלא יוכל לעשות ההידור בגוף הנר שמדליק בתורת חיוב רק שיעשה הידור להדליק עוד נר אז אמרי' דחיוב של חבירו קודם מאשר הוא ידליק נר להידור מצוה אבל אם יש לפניו לעשות הידור בעיקר קיום המצוה כגון להדליק נר אחד גדול שיאיר כל הלילה א"כ כולל ההידור בקיום עיקר המצוה אפשר דלא מחויב להכחיש מצותו כדי לזכות חבירו דהידור נכלל בעיקר קיום מצותו דהוא קודם לחבירו דאטו מי שיש לו דמים להביא קרבן מהודר שהוא שור הכי נאמר שיביא רק כבש ליתן לחבירו שצריך ג"כ כבש או נימא מי שיש לו מעות על אתרוג מהודר יקח בחצי דמיו אתרוג שאינו מהודר ויתן חצי כספו לרעהו שיקח ג"כ עכ"פ אתרוג שאינו מהודר וכדומה אלא ע"כ אם כולל ההידור בעיקר החיוב הוא קודם לחבירו וה"ה שיוכל ליקח שמן זית לנר של שבת או בחנוכה שיקיים הוא ההידור מצוה הנכלל בעיקר החיוב ולא יקח לעצמו נר של חלב לזכות גם לרעהו נר של חלב וכדומה והוא סברה ישרה בעזה"י ועיין בספרי מ"ח ח"ר סי' כ"ט].
<b>ויש</b> לעיין בגיטין דחששו דלמא אתי לאנצוי והלא אין להתקוטט בעבור מצוה רק יש לדחות דלאו כ"ע דינא גמירי וכן יש לעיין בירושלמי דפאה דאין מחויב לחזור על הפתחים כדי לקנות תפילין ויש לדחות דגדול כבוד הבריות לחזור על הפתחים שדוחה בשב ואל תעשה קיום מ"ע הגם שאין כבוד הבריות דוחה ל"ת דאורייתא בקו"ע אבל ביטל עשה בשוא"ת נדחה ודוק.
<b>אך</b> האמת יורה דרכו לו יהיה מי שנאנס ולא יכול לעשות מצוה על אשר חשב לעשות מקבל שכרו משלם אבל מי שיוכל לזכהו שיעשה המצוה בפועל ומונע ממנו המצוה הוא ענש יענש שעל ידו הוא אונס ולא יוכל לעשות המצוה בפועל ועל כן טוב שיהי' מונע מעצמו ההידור מצוה ויתן לרעהו חלק לקיים העיקר המצוה לקיים וחי אחיך עמך בחיי הנפש כמו בחיי הגוף כנלענ"ד בעזה"י.
<b>סימן</b> <b>כ</b> במוצאי מנוחה יבוא רווחה לידידי אהובי ש"ב הרב המה"ג בנן של צדיקים כבוד הרב ר' בנימן וואלף סופר נ"י ראש ומנהיג דש"ס חברא בעיר פעסט יע"א.
<b>אחד"ש</b> בש"ק קבלתי נועם גלילות ידך ולא אשיב מיד רק על השאלה הנוגע אם יש איסור לקרוא עלי צייטונג אם נדפס בשבת בו ביום דברי ש"ב אוהבך הדש"ת.
<b>שאלה</b> אם מותר לקראות עלי צייטונג הנדפס בש"ק ובו ביום מובילים בבתים אשר נעשה המלאכה גם בשביל ישראל ולו שיהי' שרוב קוראים הם נכרים מכל מקום מלאכת הדפוס נעשה מחדש בכל עלי ועלי כידוע וכפי הסכום הבענאנטן יודפסו עלים א"כ יודפסו עלים בשביל הישראלים אשר גם המה אבענירט ויהי' אסור בו ביום וגם לערב בכדי שיעשה וגם יהיה אסור לטלטל עלי זה משום מוקצה עכ"ד.
<b>תשובה</b> הדבר קשה לאסור מה שנתפשט להיתר בתפוצות מקהלות ישראל על כן טוב לאחוז לברר הדבר להיות מותר ואשר יתן ד' בפי אסדר לפניך בעזה"י.
<b>ראשית</b> אחקור אי אפי' ישראלים יאמרו להמדפיס עלי צייטונג בליל שבת שמיום מחרת יקחו עלים בכל יום והמדפיס הוסף עי"ז להדפיס עלים יתירים אם יהיה אסור העלים באותו שבת למחר כאשר יקבלו העלים דהא הדפיס יותר כפי אשר הערות.
<b>לדעתי</b> אין בו איסור דאם ישראל מצוה לנכרי לעשות בשבילו מלאכה הוא רק איסור דרבנן כנודע ובעבור כן כתב רמ"א סי' רע"ו סעיף ב' די"א שמותר לצוות לנכרי להדליק לו נר לצורך סעודת שבת משום דס"ל דמותר אמירה לעכו"ם אפי' במלאכה גמורה במקום מצוה עכ"ל ועיין עוד ברמ"א ומג"א הבדל אם הגוף נהנה אבל לבנין בהכ"נ אסור יעו"ש עכ"פ אין בציוי לעכו"ם רק איסור דרבנן.
<b>ולפ"ז</b> אם נדפסו הרבה עלים שעכ"פ המה לצורך עכו"ם רק שנדפסו ג"כ הרבה בעבור ישראל ויהיה אפי' מחצה עלים לעכו"ם ומחצה לישראל יהי' עלים שנדפסו בעבור ישראלים אסורים מדרבנן א"כ אמרינן באיסור דרבנן אין ברירה שמגיע לישראלים אותן עלים של עכו"ם ואותן עלים של ישראלים מגיע לידי עכו"ם והוא ס"א דרבנן דאזלי' להקל ומותרים הישראלים לקרוא בעלים שתלינן שהמה העני של עכו"ם ודוק.
<b>ואין</b> להשיב הלא באיסור דרבנן יש ברירה ואם כן הוברר שאלו עלים של ישראלים ויהי' אסורים זה אינו דכבר בירר השאג"א בסי' צ' דאם יצמיח קולא באיסור דרבנן אמרי' אין ברירה דכל הטעם דאמרינן בדרבנן יש ברירה היינו להקל מכח ברירה ואי יצמיח קולא מאין ברירה אז אמרי' אין ברירה ויהי' ספק דרבנן להקל ולכן אם ישראל וגוי שהי' שותפין בחמץ ועבר עליו הפסח וחלקו אחר הפסח מותר חלק ישראל דאמרי' דבא לו חלק הגוי יען חמץ שעבר עליו הפסח הוה רק איסור מדרבנן יעו"ש וכ"ש בנידן דידן אמרי' אין ברירה והגיע לישראלים עלים הנכרים ואין בהם איסור לא איסור הנאה מעשה שבת ולא משום מוקצה דבחפץ גוי ליכא איסור מוקצה ודוק.
<b>רק</b> לפ"ז עדיין הי' בו להחמיר אי כל ההיתר דנימא שמא הגיע לו עלה של נכרי א"כ הוה דשיל"מ שמותר למחר וכל ספק בדשיל"מ אפילו בדרבנן אזלינן לחומרא וצע"ג.
<b>אך</b> האמת יורה דרכו דכל תכלית עלים הנ"ל לדעת דבר יום ביומו החדשות אשר נעשה במדינה ומגיע לזה עונג הגוף וגם מגיע לכמה דברים תכלית הן במשא ומתן לדעת חוקי מדינה וגם לדעת אם יש שלום בין המדינות וכדומה לכמה דברים אשר נוגעים לאיש הסוחר או לאיש המלומד וכמה פעמים יש בזה ריוח והיזק אם נעלם ממנו אפי' יום אחד מהחדשות ולפעמים בשעה אחת יש תכלית אם נודע לו מקודם הגם שבשבת לא יעשה משא ומתן עכ"פ ברגע צאת הכוכבים יצא אדם לפעלו לדעת משטרי הארץ מה לעשות הן בעצמו או ע"י שלוחיו א"כ לא הוה דשיל"מ ולא שייך לומר עד שתאכלנו באיסור אכול בהיתר והבן זה.
<b>וגדולה</b> מזה חקר הנב"י בדבר שעומד לריח לא שייך לומר שימתין למחר דהלא יבקש להנות כמה פעמים ורק בדבר מאכל אשר לא יאכל רק פעם אחד שייך לומר אכול למחר אבל בהנאה יבקש להנות היום וגם למחר עיין בצל"ח היטב וק"ו בעלי צייטונג אם ימצא כתוב ארטיקעל נאה אשר נכתב מחכם גדול יתענג היום וגם למחר יתענג בו אם יקרא פעם שנית ואיך אפשר לומר שהקריאה יהי' דשיל"מ ודוק.
<b>וגם</b> כמה פעמים אדם אין לו עת פנוי לקרוא בצייטונג רק שעה ידועה ביום ולמחר יצרך לקרוא החדשות אשר יבואו בעלה למחר ואי אפשר לקרוא של אתמול ושל היום ואם לא קרא היום לא ידע למחר מה נכתב שם שיש לו המשך על הידוע מיום אתמול וימשש בקראו כעור בצהרים ולא שייך לומר עד שנאכלו היום היינו עד שתקרא היום קרוא למחר כי אי אפשר לו לקרוא למחר ודוק.
<b>כל</b> זה כתבתי אפי' יהי' חצי נכרים וחצי ישראלים על העלה צייטונג אבל עפ"י רוב בכל העלים הנ"ל הנכרים המה רובם א"כ אמרי' כל דפריש מרובא פריש כאשר הערות וכתבת וז"ל יש לדון אי נימא בהא כל דפריש מרובא דנעשה בשביל נכרים פריש דהוה דשיל"מ עכ"ל מלבד דכבר כתבתי דלא שייך בעלים הנ"ל דשיל"מ בלא"ה יש לומר דלא שייך כאן לומר דשיל"מ כאשר אבאר בעזה"י.
<b>עיין</b> באו"ח סי' ש"ך סע"ב דיין היוצא נתבטל ברוב ולא שייך דשיל"מ דלא הי' הוכר האיסור מעולם ועיין במג"א שם ועיין ביו"ד סי' ק"ב ובאחרונים שם וא"כ כאן בעלי צייטונג שלא היה מבורר מעולם איזה עלים יהיה לנכרים ואיזה ליהודים א"כ לא נתברר מעולם האיסור א"כ לא אמרי' דשיל"מ נהפוך הוא דאמרי' כל דפריש מרובא פריש והמה של עכו"ם אשר מגיעים ליהודים ולכן אפילו האוסרים בביצים עיין מג"א סי' תקי"ג ס"ק י"ג אם הנכרי מביא ביצים הגם שרוב נולדו קודם יו"ט אעפ"כ אסורים ולא אמרי' כל דפריש מרובה קפריש יעו"ש שאני התם דגם האיסור מובדל דיש בצים הנולדים גם היום אשר הוכרו באיסורן אבל כאן איזה עלה הוכר שהוא יהיה ליהודים הגם שיש להמדפיס נומרא לכל עלה כנודע היינו על חתיכות נומר אשר יוכרך בו העלה אבל בגוף העלה אין הבדל ניכר כנודע וא"כ לא שייך בו להחמיר משום ספק דישל"מ ובפרט שכל האיסור הוה דרבנן ודוק ועיין נב"י מהד"ת יו"ד סי' נ"ג בהגהת בנו מהר"ש].
<b>ואוסיף</b> עוד דכל זה אם ישראל צוה לו בשבת להדפיס עלה יותר בשבילו אבל בוודאי הישראל נותן לו המעות ומודיע שיקח עלה שלו בימי חול ועי"כ בחול מצווה המדפיס להרבות עלה והמלאכה לא נעשה ע"י המדפיס בעצמו רק ע"י עבדו המושך הדפים והוא לא יודע למי ילכו העלים כי הוא בא בשכרו כמה עלים ידפס (ולגוי אין שליחות דנימא כאלו המדפיס עושה בעצמו לתכלית ישראל) א"כ המושך בדפוס עושה על דעת אדוניו לקבל שכירות ולא נקרא שעושה מלאכה בשביל ישראל וזה מחשב וזה עובד לא אמרי' שיהי' נקרא שעשה מלאכה לישראל ודוק.
<b>ולא</b> עוד הלא עכ"פ יוכל העלה להיות נקרא עכ"פ גם ביום א' דמכח זה אנו חוקרים דלא יתבטל ברוב או דלא נימא כל דפריש מרובא פריש והוה דשיל"מ שיקרא העלה ביום א' וא"כ ליכא כאן איסור דהא מבואר בסי' רנ"ב סעיף ד' וז"ל כל שקצץ אעפ"י שיעשה עכו"ם מלאכה בשבת מותר לישראל ללבוש הכלים בשבת עצמה דכל שקצץ אדעתא דנפשיה קעביד עכ"ל וכתב המג"א בס"ק י"א וז"ל ולא דמי להדלקת הנר בר"ס רע"ו דהתם אדעתא דישראל קעביד ר"ן פי' שמדליקין בשבת כדי שישתמש בו ישראל עכשיו משא"כ כאן שעושה להשלים פעולתו עכ"ל ועיין ברמ"א שם שאפי' למחמירים אם צריך לו בשבת יש להקל יעו"ש וא"כ כאן בעלים הנ"ל דקצץ ועושה להשלים פעולתו ואינו עושה כדי שישתמש בו ישראל עכשיו דלא דמי לנר אם מדליק לצורך ישראל דהוא להנות בו ישראל מיד דהא כלה ואבד בכל רגע אבל כאן הוא גומר מלאכתו שיהי' מוכן ליום מחרת וא"כ אם יש בו צורך לישראל מותר מיד לכ"ע ודוק (ועיין בפרמ"ג אות י"א וז"ל שאני התם דמ"מ מדליק לצורך ישראל בשבת ואסור להנות ממלאכות שבת אף ע"י עכו"ם כל שצורך ישראל משא"כ כאן עכו"ם אין עושה שילבש ישראל היום דווקא רק להשלים פעולתו משו"ה הקל הרב לצורך כאן עכ"ל) ועיין שם בפרמ"ג באות י"ב לענין דגים דומה לנר אבל בעלה צייטונג הוה כמלביש ודוק ואעתיק דברי פמ"ג מ"ז סי' ש"ז אות א' שכ' וז"ל וא"ת אמירה לעכו"ם לעשות לו מלאכה שבות דרבנן הא מה"ת אסור מקרא ודבר דבר י"ל אפי' אומר לו להדליק נר ללמוד אצלו דהוה חפצי שמים כבסעיף ה' ורע"ו ס"ג דמלאכה ד"ת אסור לומר לעכו"ם אף למצוה עכ"ל ועיין עו"ש סק"ד.
<b>ואהובי</b> ש"ב נ"י יש לי עוד כמה הערות להתיר הדבר בעזה"י אבל אני טרוד גדול ולדעתי די במה שהודעתיך שלא להרעיש על הקורא כי חשתי להשיב מיד במצש"ק כי יראתי אם אתמהמה לא אוכל להשיב בימים האלו אבל פשיטא ירא אלקים לא יקרא צייטונג בש"ק כלל וכן אני נזהר מעולם שלא להביט בש"ק ולא דברתי רק נגד המון עם סוחרים דברי הדש"ת וחותם באהבה רבה.
<b>סימן</b> <b>כא</b> יכתב ויחתם לחיים טובים לעסוק בתורה ועבודה ה"ה הרבני מורג חרוץ ומפולפל שונה הלכות המורים ופוסקים כבוד מהו' ר' צבי יצחק ראטה ג"י מק"ק ליטוויסק יע"א בגאליציען.
<b>שאלה</b> אם מותר לישראל לקחת המכתבים האגרות אשר באים בשבת עב"ד ולהוביל אותם ולחלקם לכל אחד ואחד מכתבו ואגרתו כי פרוטות קצובות לו בשכרו והוה שכר שבת ואסור דאיש שבא לו מכתב בשבת הוה כאלו שכרו זה תורף הדברים והאריך דלהרוב אין בכתבים פקוח נפש ואפי' ע"י גוי יהי' אסור.
<b>תשובה</b> הגם שלא צריך להשיב כי הדבר שנתפשט להיתר בכל ישראל כמעט אסור להרהר אחריו כי הגדולים וזקנים שבדור לא הי' שותקים אם יש בו איסור בכל זאת מותר לכ"ת נ"י לשאול טעמא מאי ואבאר לו בעזה"י דעתי בזה. הנה גם מלפנים בישראל כאשר הי' רופאי ישראל אנשים כשרים וצדיקים לקחו שכר תשלומין על אשר באו לחולה בשבת הגם שלא הי' בו חשש סכנה ולא שמענו מעולם רפרף איסור שלא יקחו מטעם שכר שבת אסור וכדומה דברים שלא חששו גאוני הדור על שכר שבת.
<b>ואמרתי</b> בזה חקירה בסברה בעזה"י דיש הבדל אם השכר בא בעבור פעולה הנקשרת ביום ההוא היינו שבת ויו"ט אז שייך בו איסור שכר שבת אבל אם הפעולה אינה נקשרת ביום ההוא היינו שבת ויו"ט והיתה יכולה להיות ביום חול רק אירע מקרה שנעשית הפעולה בשבת אז אין בשכר הנ"ל איסור כלל ואבאר בעזה"י.
<b>נחזי</b> אנן בחזן שנתקבל להתפלל רק בשבת ויו"ט יען כי אנו צריכים איש יודע לזמר ולנגן בקול נעים א"כ שכרו קשור ביום שבת ויו"ט או בעל תוקע מקבל שכר פעולתו ונקשר בר"ה שהוא יו"ט או המתורגמין שהדרשה צריכה להיות בשבת שאז העם פנוי ממלאכתם או כחכז"ל תנחומא "ויקהל משה עשה קהילה ודרש לפניהם איסור והיתר טומאה וטהרה א"כ שכר המתרגמים קשור אם יפרש הדרשה להמון שנתקבצו בשבת או בפועל לשמור הפרה והתינוקות שהי' צריכין להיות לכל הפחות משומרין שבעה ימים עיין רש"י בב"מ דף נ"ח וברמב"ם ואי אפשר לז' ימים בלא שבת א"כ השמירה קשורה בע"כ ביום שבת וכן במורדת דחכמים תקנו טרפעיקין ליום ואם יתן הבעל ז' טרפעיקין ג"כ בא טרפעיק בעבור שבת דהא על שאר ימים תקנו טרפעיק בעבור כל יום ושני טרפעיקין על יום אחד לא תיקנו בכל אלה קשור השכר ביום ההוא שהוא שבת קודש או יו"ט ואסרו חכז"ל שכר שבת.
<b>אמנם</b> בפעולה אשר נעשה בשבת והיתה יכולה לבוא בחול כמו בשבת ואם היא באת בשבת אין מן ההכרח שתהי' כפולה פעם שנית בחול נהפוך הוא אם נעשית בשבת הוא רק שהזדמן כך על יום השבת ועי"כ לא צריכה להיות ביום חול כגון רופא שנקרא לחולה בשבת קודש אפי' אם ששכרו הוא יען שבא לבית החולה או בעבור שמצווה עפ"י חכמתו מה לעשות רפואה שיסיר המכאוב והיסורים ואם הי' נקרא בחול הי' ג"כ שכרו בעבור טרחתו וחכמתו ונזדמן שנחלה האיש בשבת והראה הרופא חכמתו בשבת א"כ אין היום שבת גורם שיבוא בעולם הפעולה וקבלת השכר רק שהזדמן במקרה שהוא שבת בזה ליכא איסור שכר שבת דדווקא אם הפעולה נקשר בשבת יש איסור בשכר שבת והבן סברה זו בעזה"י. **(יש קצת ראי' מע"ז (כו א) רש"י ד"ה אולודי עכו"ם בשבתא שרי בשכר וכו' הרי דלא חיישינן משום שכר שובת במילדת.)**
<b>וא"כ</b> אפוא במוביל המכתבים שבא שכרו יען כי הולך לבי דואר ומביא המכתבים לבית אשר שולח לו המכתב ואם הי' באים המכתבים בחול הי' ג"כ שכרו שוה כמו אם באים בשבת ועי"כ שבא הענין הנכתב באגרת בשבת לא יבוא שנית בחול אותן הדברים בעצמן וכן אם נחלה ונאנס ולא יוכל להובילום בשבת אעפ"כ צריכים לשלם לו שכרו אם יביאם ביום אחר שבת ומה שצריך להובילם בשבת הוא מחמת שאם יתרשל בשליחותו ענוש יענש משר הבי דואר אבל שכרו לא הוקצב בזה יען שבא המכתבים בשבת והוא מביאם לכל איש ואיש בשבת א"כ הוה השכר שבא במקרה ולא קשור ביום שבת דווקא בשלמא אם הבי דואר לא יביא מכתבים לאותו מקום אלא בשבת הי' לחקור על שכר שבת אבל בי דואר שמביא מכתבים בכל יום א"כ המכתבים הבאים ליהודים בשבת הוה במקרה ולא שייך בו שכר שבת ודוק.
<b>ונחקור</b> לדינא בחזן או בתוקע או במתרגם אם הי' נאנס הבעל תוקע או החזן או המתרגם ולא יוכל לעבוד משרותו הכי יוכל לתבוע שכרו יען דהי' אונס ואונס רחמנא פטריה ויאמר אני תוקע בצום גדלי' או אתפלל תפלת מוסף ביום חול או אתרגם הדרשה בחול זה שיבוש ניהו דאונס רחמנא פטריה אבל אונס רחמנא לא חייבי לחבירו שישלם אם עבר הזמן המצוה של תפילות ר"ה או תקיעות ר"ה או שמיעת תורה בשבת עיין ירושלמי הובא בר"ן בכתובות כאשר האריך בש"ך ח"מ סי' כ"א דאונס של ראובן לא מחייב לשמעון יע"ש כי מתוק וה"ה בשומר התינוקות והפרה הכי אם נאנס ולא שמר בשבת יאמר אני אשמור בחול הלא הי' צריכין שומר בשבת ושמירת אחר שבת הוא דבר אחר וכן במורד ומורדת כל היום שנעשה ונמשך המרד הוה דבר שלם בפני עצמו אבל במכתבים אם נאנס והביא ביום מחרת השבת המכתבים הכי לא יקבל תשלומין בעבור המכתבים הלא עיקר תשלומים היא בעבור שהביא המכתב מעב"ד לבית האיש וגם היום יודע המשא ומתן ואגרת שלומים כמו אתמול ביום שבת מה לי שהביא ביום שבת או במוצאי שבת בצאת כוכבים א"כ מה שצריך להביא בשבת הוא רק שאם יתרשל יענש מבעל בי דואר אבל שכרו לא בפעולה הקשורה בשבת דווקא והבן זה בעזה"י דלא דמי להנך שכר שבת שנזכרו בש"ס ובש"ע וקצרתי מאוד הד"ש.
<b>סימן</b> <b>כב</b>
<b>בשאלתי</b> בשנה שחל ערב פסח בשבת קודש ורבים מן המוכרים חמץ ניחא להוא מאוד למכור עוד בלילה או בשבת בבוקר היינו האופים ומוכרים יין שרף וכמה מיני בלילות צוקר ומרקחת וכדומה אי מותר להם נמכור בעש"ק בזמן שהם רגילין למכור בכל השנה בכל תוקף הקנין רק נכתב בו שהזמן חלות הקנין יהי' ביום כך וכך בחודש למספרם ובשעה פלונית ואותו יום הוא באמת שבת ערב פסח או נימא שצריכין למכור דווקא ביום לפני ערב פסח הגם שיהי' להם הפסד גדול.
<b>תשובה</b> אחקור בעזה"י מראשית דלו יהי' שמקח וממכר איסור דאורייתא יען שנפעל על החפץ השתנות רשות שיצא מרשות מוכר ונכנס לרשות לוקח אעפ"כ יהיה מותר לעשות בערב שבת מקח וממכר שיחול בשבת דבירושלמי פ"ק דשבת הלכה ה' על המשנה ב"ש אומרים אין שורין דיו וסממנים וכרשינין אלא כדי שישורו מבעוד יום וב"ה מתירין אמרי' בגמ' בירושלמי וז"ל מה טעמיהון דבית שמאי ששת ימים תעבוד ועשית כל מלאכתך כל מלאכתך גומרה מבעוד יום ומה טעמיהון דבית הלל ששת ימים תעשה מעשיך וביום מה מקיימין ב"ה טעמיהון דב"ש ששת ימים תעבוד ועשית כל מלאכתך בעובדי ביידן ומה מקיימין ב"ש טעמיהון דב"ה ששת ימים תעשה מעשיך וביום כהדא דתני פותקין אמת המים לגינה מערב שבת והיא שותה והולכת בשבת עכ"ל א"כ מבואר לבית הלל מותר נעשות בערב שבת פעולה אשר תפעל ביום השבת ממילא בלי פעולת ידים א"כ ק"ו שמותר לעשות פעולה בקדושין וגירושין אשר יפעלו ממילא בשבת וה"ה מקח וממכר אשר יפעל ממילא בשבת ודוק וכן מבואר בירושלמי פרק במה מדליקין הל' א' דהקשה למה אסור להצית מדורת קדשים והיא הולכת ודולקת בשבת ולמה מאחיזין את האור במדורה בבית המוקד (ובגבולין) ומשני ר' יוסה וז"ל אר"י בשבת כתוב לא תעשה מלאכה נעשית היא מאליה ברם הכא התורה אמרה אין שורפין את הקדשים ביו"ט ואין צריך לומר בשבת עכ"ל הרי שביאר מלאכה הנעשות מאליה מותר בשבת ודוק.
<b>אמנם</b> אחר העיון נראה לחלק דהא ב"ה יליף מן ששת ימים תעשה מעשיך וביום שלפעמים מותר גם ביום השביעי א"כ דווקא אם המלאכה התחיל בחול ונמשך פעולתה מאליה גם ביום השבת זה התירה התורה דהכל הולך אחרי התחלה שהי' בזמן היתר היינו בחול ונגמרה מאליה בשבת כגון הדלקת בית המוקד כיון שהתחילו העצים ליקוד יקוד אש ממילא בוערים כל הלילה כמו הדלקת הנר בערב שבת שהולך ודולק כל הלילה או שהתחילו הסממנים לבשל והולכים ומתבשלים כל הלילה דהוה התחלת המלאכה בחול אז אמרה התורה ששת ימים תעשה מעשיך וביום מה שנעשה בחול מותר לגמור גם ביום השביעי דסוף אשר נגמר מאליה נקרא על התחלת הפעולה דהלא שם הדלקה ושם הבישול התחיל בחול וממשיך הגמר אחריו דשם מלאכה התחיל בהיתר אבל אם לא התחיל המלאכה בחול אשר עושה הפעולה אשר יתחיל המלאכה בשבת באמת אסור דהא לא עושה התחלת מלאכה בששת ימי החול וכאשר יתחיל בשבת השם מלאכה כגון הדלקת הנר או הבישול נחשב כאלו עכשיו עושה הפעולה אשר מתחיל המלאכה ואם יעשה פעולה אשר ידליק הנר בשבת או אשר יתחיל לבשל בשבת באמת חייב עליו שמחלל שבת בהתחלת מלאכה ועובר על לא תעשה מלאכה מה לי אם פעולת גרם מלאכה היה בחול או בשבת הא עכ"פ התחיל המלאכה בשבת ודוק.
<b>ומצאתי</b> ראיה מדברי ירושלמי שם בהל' ה' דר' חגי אמר הטעם שאין נותנים חיטים ברחיים אא"כ יטחנו כל צרכן מבעוד יום משום שמשמעת קול אמרו שם בירושלמי שאל ר' יוסי וז"ל יאות רבי סבר כר' יהודה ברם כרבנן כמה דאינון אומרין תמן משום שלא הותחל בכל טפה וטפה כן אינון אומרין הכא משום שלא הותחל בכל חטה וחטה עכ"ל הרי מבואר יען דכל חטה וחטה נפרד א"כ באותן חיטים הנטחנים בשבת לא התחיל בחול אסור או יען דכל טפה וטפה נפרדת לא התחיל בחול אסור הגם דגוף הפעולה להיות נטחנים החיטים או שיהיה נשרפים הטפיות נעשה בחול אסור דעכ"פ בהם לא התחיל המלאכה ועיין בקרבן עדה שם וגם בפרק במה מדליקין הל' ד' שמסביר שאם השמן בנר הכל נמשך אחרי הפתילה הוה כאלו כבר התחיל להדליק כולו אבל בטפה טפה הוה הדלקה בפני עצמו יעו"ש דבריו כי נעמו ור' יהודה דמתיר היינו דעכ"פ שם המלאכה התחיל מבעוד יום הן ההדלקת השמן או טחינת החטים אבל בודאי לעשות התחלת הדלקה בנר או טחינת רחיים בשבת גם לר"י אסור דהא הפעולה הנעשה בחול לא התחיל המלאכה כלל הנעשית בשבת וא"כ קדושין או גירושין אי מו"מ יהיה איסור דאורייתא בודאי אסור לקדש או לגרש או לעשות קנין שיחול בשבת דנחשב פעולתו אשר עשה בחול כאלו יעשה אותו בשבת ודוק.
<b>ועיין</b> ברמב"ם פ"ג מהל' שבת הל' א' שכתב וז"ל מותר להתחיל במלאכה בערב שבת אעפ"י שהיא נגמרת מאליה בשבת שלא נאסר עלינו לעשות מלאכה אלא בעצמו של יום אבל כשתעשה המלאכה מעצמה בשבת מותר לנו להנות במה שנעשה בשבת מאליו עכ"ל הרי שלא כתב אלא שמותר לעשות מלאכה בערב שבת אעפ"י שהיא נגמרת מאליה בשבת אבל לעשות בערב שבת פעולה אשר תתחיל מלאכה בשבת אסור אבל לעשות מלאכה בחול והמלאכה תהי' גמורה בשבת מותר כהדלקת הנר או דיבוק פת בחול או להעמיד קדירה בחול ויהיה נגמרו המלאכות בשבת חוץ מה שראו חכמים לגזור גם בזה משום שמא ישכח ויעשה בו קירוב מלאכה בשבת כנודע בגמ' וברמב"ם ובש"ע ודוק.
<b>ולפ"ז</b> יהי' אסור מן התורה ליתן מים בתוך המנורה אשר נרות של חלב או של שעוה עומד כדי כאשר יגיע הנרות לשם יהי' נכבים מכח המים אשר הולך סביבות התעלה ולא יופסד המנורה של כסף או אם המנורה של זכוכית לא תשבר כי בזה עושה פעולה בערב שבת אשר יתחיל מלאכה בשבת ועיין בזה פלוגתא במג"א סי' רס"ה ס"ק ט' ועיין במג"א סי' רנ"ב ס"ק כ' ודוק.
<b>ואוסיף</b> להסביר הדבר בעזה"י דבב"ק פ"ב אתמר אשו ר"י אמר אשו משום חציו אמר רבא קרא ומתניתא מסייע לר"י דכתיב כי תצא אש ומצאה קוצים תצא מעצמה שלם ישלם וכתב הנמ"י שם וז"ל אשו משום חציו כאלו בידיו הבעירו כדאמרי' ואי קשי' לך א"כ היכי שרינן עם חשיכה להדליק את הנרות והדלקתה הולכת ונגמרת בשבת וכן מאחיזין את האור במדורה והולכת ונגמרת הדלקתה בשבת ולפי זה הרי הוא כאילו הוא הבעירה הוא בעצמו בשבת וכש"כ הוא דאלו הכי לא נתכווין להבעיר גדיש של חבירו כלל והכא עיקר כוונתו היא שתדלק ותלך בשבת ועם כל זה תנן משלשלין את הפסח לתנור עם חשיכה ומאחיזין את האור במדורת בית המוקד ומעשים בכל יום וכדאמרן כי בעיין במילתא שפיר לא קשי' לן שהרי חיובו משום חציו כזורק החץ שבשעה שיצא החץ מתחת ידו באותו שעה נעשה הכל ולא חשבי' ליה מעשה דמכאן ולהבא דאי חשבי' ליה הו"ל למפטרי דאנוס הוא שאין בידו להחזירה וה"נ אלו מת קודם שהספיק להדליק הגדיש ודאי משתלם ניזק מאחריות נכסים דידי' דהא קרי כאן כי תצא אש שלם ישלם ואמאי מחייב הרי מת ומת לאו בר חיובא הוא אלא לאו ש"מ דלאו כמאן דאדלק השאר בידים חשבי' ליה אלא כמאן דאדלק מעיקרא משעת פשיעה חשבי' לי' וכן הדין לענין שבת דכי אתחיל ע"ש אתחיל וכמאן דאגמרי' בידי' בההוא עידנא דלית בי' איסור חשוב עכ"ל היוצא מזה דהיתר עשיות מלאכה בערב שבת עם חשיכה הוה הטעם דנחשב התחלת מלאכה כאלו גם נגמר המלאכה בער שבת דהכל הולך אחרי התחלת המלאכה והסוף נגרר ממילא וכל זה אם הי' ההתחלה בהיתר בימות החול אבל אם עושה פעולה אשר יתחיל המלאכה בשבת הוא אסור ודוק.
<b>אך</b> טעמא בעי למה יהי' אסור עכ"פ האדם שובת בשבת והתורה אמרה רק לא תעשה מלאכה וכן אמרה עשה תשבות שלא יעמול אדם בשבת ויעשה מלאכה בשבת אבל אם עשה פעולה בע"ש ואותו פעולה תפעל עשיות מלאכה בשבת מאי איסור יהי' בו הכי יש איסור שלא יהי' נעשה בשבת מלאכה וצע"ג.
<b>ונ"ל</b> דגם ירושלמי שהבאתי שאסר בחטים ובשמן הוא רק מכח דכתיב ששת ימים תעבוד ועשית כל מלאכתך ולא שיעבוד בחול ויתחיל מלאכה בשבת אשר ב"ש סובר שאפי' אם התחיל בחול ויגמור בשבת אסור וב"ה פליג דהסוף נגרר אחרי התחלה והוה כאלו נגמר קודם שבת כסברת הנמ"י וגם מדכתיב וביום משמע דגמר מלאכה מותר וב"ש סוברים זה קאי דווקא על מלאכה ממילא פותקין אמת המים א"כ לעשות פעולה אשר יתחיל המלאכה בשבת אסור לכ"ע מדכתיב ששת ימים תעבוד ועשית כל מלאכתך ולא שישאר מעבודה בחול שיתחיל מלאכה בשבת אבל בוודאי אם עשה פעולה בחול אשר תתחיל מלאכה בשבת לא עבר על ל"ת מלאכה וגם לא על עשה דשביתה דהא גופו לא עמל ולא עשה מלאכה רק הוא איסור מכח ועשית כל מלאכתך ודוק.
<b>ולולא</b> דמסתפינא אמרתי שנרמז בפסוק בפ' בשלח ויאמר להם הוא אשר דבר ד' שבתון שבת קדש לד' מחר את אשר תאפו אפו ואת אשר תבשלו בשלו ואת כל העדף הניחו לכם למשמרת עד הבקר ואמרו חכז"ל ביצה ט"ו ע"ב רמז לערב תבשילין ותנא מייתי לה מהכא את אשר תאפו אפו ואת אשר תבשלו בשלו מכאן אמרו חכז"ל לערב תבשילין מן התורה וכתב רש"י בד"ה ואת אשר תאפו אפו וז"ל הוה ליה למכתב היום אפו ובשלו אלא רמז לך שיש יום שישי שאין אופין לצורך מחר עכ"ל הרי שהאירו חכז"ל דפסוק מוקשה לאיזה תכלית הצריך להם לומר כל אשר יחפצו לאפות ולבשל משני העומר יאפו ויבשלו היום עיין רמב"ן בתורה ובאונקלוס הלא ידעו מעצמם שאין רשאי לאפות ולבשל בשבת א"כ ע"כ יצרכו לאפות ולבשל היום והי' די לומר אפו ובשלו היום ודרשו חכז"ל רמז לערב תבשילין.
<b>ולפמ"ש</b> דיבר משה עם בני ישראל בפסוק זה דיני שבת בעיקרם אם יחפצו לאפות ולבשל ביום שבת צריכים להתחיל במלאכת אפיה ובישל היום שמותר להדביק פת בתנור בערב שבת שיתחיל מעשה האפיה היום ויוגמר בשבת וכן מותרין לשפות קדירה אצל האש בערב שבת שיתחיל מעשה בישול בערב שבת ויוגמר הבישול בשבת וזה אמר משה לישראל הוא אשר דיבר ד' שבתון שבת קודש לד' מחר הקב"ה קידש יום מחר לשבתון א"כ את אשר כל איש ואיש יבקש לאפות ולבשל בשבת צריך לאפות ולבשל היום כי הסוף נגרר אחרי התחלה אבל לעשות פעולה אשר על ידה יתחיל למחר האפיה והבישול אסור לעשות כן הגם שבשעת התחלת מלאכה לא יעמול איש עכ"פ אסור להנות ממלאכת שבת הנעשית אפי' מאליה בשביל ישראל רק אם התחילה המלאכה בערב שבת א"כ נגרר הסוף אחרי התחלה ונחשב כאלו נגמרת המלאכה בערב שבת ודוק.
<b>וראה</b> זה מצאתי ברמב"ן פ' יתרו על פסוק ששת ימים תעבוד ועשית כל מלאכתך וז"ל ולכך אמר ששת ימים תעבוד את האדמה ועשית כל מלאכתך אשר הי' לצורך גופך ולהנאתך כענין את אשר תאפו אפו ובשבת לא תעשה שום מלאכה עכ"ל הרי שפי' שכל דבר אשר אדם צריך להנאתו יהי' נעשה בששת ימים ורמז על פסוק את אשר תאפו אפו ודוק.
<b>וגם</b> מצינו דוגמא כי תושב ערל מותר לעשות מלאכה לעצמו ואסור לעשות מלאכה לצרכינו עיין באריכות ברמב"ן יתרו על פסוק וגרך אשר בשעריך שכתב וז"ל על דרך הפשט גר שער לעולם הוא גר תושב שבא לגור בשערינו וקבל עליו שבע מצות בני נח וכו' ולכן לא היתה בו המצוה שיאמר לא תעשה בו מלאכה האזרח והגר אבל לנו יצוה שלא יעשה מלאכה לצרכינו כקטנים והבהמה והוא בעצמו אין עליו זאת המצוה ועושה מלאכה לעצמו בשבת עכ"ל וכתב עוד שם וז"ל וינפש בן אמתך והגר לרבות גר תושב הערל ורצונם שיהי' המוזהר תחלה הגר הנימול שחייב כמונו והכתוב השני לרבות הערל ולפיכך הוקש לבהמה שאמר למען ינוח שורך וחמורך וינפש בן אמתך והגר צוונו בשביתת כולם בשוה שלא יעשה לנו ויעשה כרצונם לעצמם עכ"ל הרי דתורה התירה שיעשו מלאכה לעצמם ואעפ"כ אם המלאכה נעשית לנו הוא איסור ה"ה אם בפעולת ישראל הנעשית מערב שבת התחיל מלאכה בשבת לצרכינו אסור דכמו שאין איסור על הגר לעשות מלאכה לעצמו ואעפ"כ אם נעשה המלאכה להנאת ישראל אסור ה"ה אם נעשית בפעולת ישראל לצרכינו אסור הגם שפעולה נעשית מערב שבת כיון דהתחלת המלאכה נעשית בשבת לצורך ישראל ודוק.
<b>היוצא</b> מזה דיש במלאכה הנעשית בשבת בלי חילול שבת שני פנים (א) אם המלאכה התחילה בחול ונמשך ממנה שנעשית גמר מלאכה בשבת מותר מן התורה דסוף נגרר בתר התחלה ונחשב כאלו נגמרה המלאכה בחול (ב) אם המלאכה מתחלת עצמה וגם נגמרת בשבת בלי פעולת אדם אשר פעל בשבת רק האדם פעל בערב שבת ועל ידי אותו הפעולה מתחיל ונגמר מלאכה בשבת הגם שלא חלו בה ידים בשבת הוא איסור דעכ"פ נעשה שם מלאכה אסורה לצורך ולהנאת ישראל ודוק.
<b>שוב</b> מצאתי בבית מאיר בא"ע סי' ה' שחקר על מה שחידש הפנ"י בתשובה שאמירה לנכרי בשבת יהי' אסור מצד יש שליחות לחומרא או אמרי' דאין שליח לדבר עבירה דווקא אם השליח בר חיובא א"כ הגוי דלאו בר חיובא יש שליחות לדבר עבירה והשיב עליו הגאון בית מאיר דאין כאן לדון שליחות לדבר עבירה דבשלמא אם הפעולה בעצמה נאסרת בעיני ד' כמו סירוס וחסימה יש לדון דגוי הוה שליח לדבר עבירה דעכ"פ נעשה מעשה עבירה ע"י גוי אבל כאן שמותר לישראל בעצמו להעמיד קדירה אצל האש מערב שיתבשל בשבת א"כ אין הפעולה נמאסת רק בשבת אסור לעשות כן יען דישראל מחויב בשביתה ועבר הוא על לא תעשה מלאכה א"כ אם עושה שליחות ע"י גוי לא עשה שליחות לדבר עבירה דהא הישראל נח ולא עמל והמעשה מלאכה לא נמאסת בעיני ד' אך העיר בסתירה גדולה דקיי"ל אין מבדילין על נר שהדליק גוי בשבת שלא שבת ממלאכת עבירה ועיין בסי' רצ"ו בא"ח וע"כ דגם המלאכה הנעשית ע"י גוי הוה עבירה ואסור לישראל וקשה אמאי הלא אין על הגוי שום איסור שלא ועשה מלאכה בשבת נהפוך הוא גוי ששבת חיוב מיתה והוא חקירה גדולה ועצומה.
<b>ולפמ"ש</b> אסרה התורה לישראל שלא להנות ממלאכת שבת אפי' נעשית מאליה הגם שישראל לא עשה מלאכה ולא עמל בשבת אעפ"כ מבקש הקב"ה ששת ימים תעבוד ועשית כל מלאכתך מה שצריך ישראל להנות בשבת יהי' נעשית בששת ימי חול ולא בשבת ומה שמותר להציג קדירה בערב שבת אצל האש שיתבשל בשבת או מותר להדביק פת בתנור מערב שבת עם חשיכה וכדומה שם היינו טעמא דהסוף נגרר בתר התחלה ונחשב כאלו נעשה בחול בערב שבת כמו שהבאתי בשם נמ"י בהדלקת הנר בע"ש כיון שהתחלת המלאכה נעשה בחול א"כ כל כמה דדולק נחשב כאלו הכל נדלק בע"ש כמו אם הדליק גדיש שנחשב מה שנשרף אחר מותו כאלו נשרף בחייו דהכל נגרר ונקרא על שעת התחלה אבל אם יתחיל המלאכה בשבת הגם שישראל שבת ונח בשבת עכ"פ המלאכה נעשית בשבת ואסור לישראל להנות ממלאכה הנעשות בשבת כמו דגר מותר לעשות מלאכה לעצמו ולצרכינו אסרה התורה וקשה אמאי הא הוא מותר במלאכה אלא ע"כ אם המלאכה נעשית בשבת הגם שישראל לא חילול שבת מעשה שבת בעצמה אסורה לתכלית ישראל א"כ גם מעשה גוי נחשבת מעשה עבירה אם ישראל נהנה ממנה דלא גרע מאלו נעשית מאיליה בשבת ע"י פעולת ישראל מערב שבת דאסורה הגם דג"כ הישראל שבת בשבת ולא קשה קושי' בית מאיר בנר שהודלק בשבת אפי' ע"י גוי הוה עכ"פ מעשה עבירה הגם דלא חילל ישראל שבת אבל להעמיד קדירה אצל אש מותר דלא נעשה מעשה עבירה כלל וא"כ אם ישראל מצווה לנכרי לעשות מלאכה בשבת לצרכו הוה שליחות לדבר עבירה והבן.
<b>ומה</b> שצריך חקירה כיון דלהנמ"י הסוף נגרר בתר התחלה אם כן מי שהציג קדירה אצל האש או הדביק פת בתנור בשבת עם חשיכה סמוך למוצאי שבת שיאפה או יתבשל בחול אם נימא דעבר על לא תעשה מלאכה וגם על עשה דשביתה דכיון דנגמר האפיה או הבישול ממילא נחשב כאלו הכל נעשה בהתחלה ביום שבת וחיוב משום חילל שבת או נימא כיון דעכ"פ לא נגמר אפיה או הבישול בשבת א"כ לא עשה חילול שבת דהא מיד שנעשה לילה והוה חול מותר לאפות ולבשל ולא הוה מלאכת מחשבת אשר עשה בשבת ואינו חייב עליו כלל הגם שנגמר מאליו בחול וצע"ג.
<b>ונ"ל</b> דמסתברא דפטור בשלמא אם עשה מערב שבת פעולת מלאכה ונגמר בשבת פטור דנחשב כאלו נעשה הכל בחול יען דהא בשבת לא יכול לעשות אותו מעשה דאם מדביק פת או מציג הקדירה בשבת ויאפה הפת ונתבשל התבשיל יהי' מחלל שבת א"כ דומה כמו בזרק חץ שאין בידו אח"כ לבטל החץ שלא תזיק ונחשב כאלו ההיזק נעשה אז בשעה שיצא החץ מידו [דוגמא תחילתו בפשיעה וסופו באונס חייב] א"כ ממילא מותר להדליק בערב שבת דנחשב כאלו הודלק הכל מערב שבת דוגמא תחילתו באונס סופה ברצון דנחשב לאונס עיין כתובות דף נ"א] אבל במוצאי שבת דמותר אח"כ לעשות מלאכה בלילה א"כ אין ידיו אסורות ואינו דומה לחץ וממילא נחשב כאלו עכשיו מבשל ולא נחשב כאלו נתבשל בשבת ודוק.
<b>וראה</b> זה מצאתי בפרמ"ג בפתיחה להל' שבת בד"ה עוד שכתב וז"ל גם אני מסופק אם נתן הקדירה בשבת סמוך למוצאי שבת ונתבשל כגרוגרת בחול ומ"מ התחלה היה בשבת אם חיוב חטאת דהא כל אופה ומבשל מהתחלה מחייבי' ליה או דלמא הואיל ובשבת רק חצי שיעור תו לא מחייב חטאת וכן נראה עכ"ל דבריו מופלאים בלי הבין לפום רהיטא ואולי כיון על מה שבארתי ישישו בני מעי שעמדתי על החקירה הזאת.
<b>סוף</b> דבר הכל נשמע אם הי' במקח וממכר שם מלאכה דאורייתא או אם בקדושין וגירושין שם מלאכה דאורייתא הי' אסור לעשות מקח או ממכר בערב שבת שיחול הקנין בשבת כנלע"ד בעזה"י.
<b>אך</b> כיון שאין במקח וממכר או בקידושין או בגירושין שם מלאכה שיהי' אסור מדאורייתא והוא רק איסור דרבנן כנודע במשנה ובגמ' בביצה דף ל"ז א"כ יש לחקור אם הוא מותר יען דכיון דנגמר הכתב מערב השבת ולא חסר אלא שיבוא זמן חלות הקנין אשר ממילא יבוא או נימא כיון דחלות הקנין הוא בשבת נכלל בכלל איסור שאסרו חכז"ל משא ומתן בשבת.
<b>לכאורה</b> נראה להתיר ואבאר בעזה"י דבמשנה פ"ה דביצה כל שחייבין עליו משום שבות משום רשות משום מצוה חייבין עליו ביו"ט בגמ' דף ל"ז גזירה משום מקח וממכר כתב רש"י בד"ה משום מו"מ וז"ל דלמקח וממכר דמו שמוציא מרשותו לרשות הקדש ומקח וממכר אסור מן המקרא דכתיב ממצא חפציך ודבר דבר (ישעי' נ"ח) אי נמי מקח וממכר אתי לידי כתיבה שטרי מכירה וא"ת הו"ל גזירה לגזירה כולה חדא גזרה היא עכ"ל וכן כתב שם תוס' בד"ה משום יעו"ש ובתוס' דף ל"ו ע"ב בד"ה והא הביאו פי' רש"י דאפי' ליכא זמן דעדיף מיניה אין דנין וכן אפי' אין לו אשה ובנים אסור לקדש הגם דיצא מכלל רשות הווין בכלל הסיפא משום מצוה וקשה על פי' רש"י הנ"ל דא"כ בסנהדרין דף ל"ה דאין דנין בערב שבת וערב יו"ט דאם ידונו בערב שבת ובעיו"ט ויגמרו בשבת אין רציחה דוחה שבת וקשה למה לא משני הגמ' דאין דנין בשבת ותירצו וז"ל אלא ודאי יש לומר כפי' רש"י ולא קשה מההוא דסנהדרין דהא קאמר הכא טעמא שמא יכתוב וכיון דישבו כבר בדין מעיו"ט ונכתבו דברי המזכין ודברי המחייבים מבעוד יום כדקאמר התם א"כ לא שייך למיגזור עכ"ל ובתוס' סנהדרין דף ל"ה בד"ה ליגמריה כתבו וז"ל אע"ג דתנן בפ"ה אלו הן משום שבות לא דנין היינו דווקא דיני ממונות גזירה שמא יכתוב אבל דיני נפשות אין לאסור מטעם זה שכבר כתבו מאתמול דברי המזכין ודברי המחייבים עכ"ל.
<b>וא"כ</b> בנידן שאלתינו דג"כ נכתב הכל ביום אתמול ערב שבת קודש ונגמר הכל הישראל מסר שטר מכירה ולקח כסף דראנגאבע מהנכרי הקונה החמץ ולא חסר אלא שיגיע הזמן אשר קבע שבשעה עשירי בש"ק יחול הקנין ממילא על הנמצא מחמץ כל מדה או משקל בכך וכך א"כ מאי איסור יהי' בדבר דלא שייך ממצא חפציך ודבר דבר דהא לא מדבר מאומה בש"ק עם הגוי וגם חשש כתיבה ליכא דהא הכל נכתב בשטר מעש"ק והוא ביד הגוי מאתמול ובהגיע השעה עשירי הגוי נכנס וסוגר הדלת ויוצא או יושב בחנות למכור משקאות שקנה א"כ אין כאן סרך איסור משום מקח ממכר ודוק.
<b>ואין</b> להשיב שיש לחוש שמא יזכור ששכח אתמול ונכתוב איזה חמץ בתוך השטר המכירה ויבוא לכתוב בשבת בתוך השטר זה אינו דעכ"פ על עיקר השטר קנין נא שייך איסור שאין עושין קנין בשבת דכבר נגמר הקנין מאתמול ועוד דלא חיישינן על השתנות שיוכל להיות דאל"כ מאי חדשו תוס' דדברי מזכאין ודברי מחייבים נכתבו מאתמול הא יכול לבוא לידי השתנות שאחד מן המחייבים יחזור מטעמו ויחדש טעם אחר לחייב וצריך כתיבה ובעי הלנת דין מחדש עיין רש"י בסנהדרין דף ל"ד בד"ה בשלמא יעו"ש או דלמא בגמר דין ישנה מן הזכאין לחייב עיין הגמ' שם ובחדושי הר"ן ובהרמב"ם פ"י ופי"א מהל' סנהדרין וא"כ נגזר שמא יכתב אלא פשיטא דלא חיישי' על השתנות ה"ה אין לחוש על שכחה שמא ישכח מלמכור ושמא יכתוב דהוה גזירה לגזירה דמקח וממכר אסור משום גזירה שמא יכתוב שטר מכירה ועכשיו שנכתב הכל מאתמול נגזר שמא ישתנה דעת של אחד מסנהדרין או שמא יזכור במין חמץ אשר נא נכתב בשטר זה דהוה גזירה לגזירה ולא גזרינן ודוק.
<b>ונראה</b> להביא ראיה דהא אין מקדשין ואין מגרשין בשבת עיין תוס' ביצה י"ז ותוס' בב"ב דף קנ"ו וגיטין דף ע"ז וכל הש"ס מלא שיוכל איש לקדש אשה על לאחר ל' יום או לגרש אשה על לאחר י"ב חודש וכדומה ואטו יצרך לעשות חשבונות שלא ישלמו שלושים יום או י"ב חודש בשבת דבר זה לא נשמע מעולם אלא פשיטא כיון דמעשה קידושין או גירושין נגמרו ביום חול אעפ"י שפעולת קידושין או גירושין יהיה ביום שבת קודש ליכא בו משום איסור שאין מקדשין ואין מגרשין בשבת וה"ה במקח וממכר כיון שהמעשה בערב שבת קודש אין בו סרך איסור אם גוף הקנין חל בשבת קודש כנלע"ד ברור בעזה"י.
<b>ומצאתי</b> ראיה בדברי הצל"ח בביצה דף כ"ז ע"ב במתני' אין נמנין על הבהמה לכתחילה ביו"ט אבל נמנין עלה מעיו"ט כ' הצל"ח וז"ל וי"ל מהו הכוונה באמרו לכתחילה וגם מה שסיימה המשנה אבל נמנין עלי' מעיו"ט הוא לכאורה משנה שאינה צריכה דפשיטא דמעיו"ט מותר ונראה דכוונת המשנה להתיר מעיו"ט אפי' לא נגמר המקח לחלוטין רק עמד מעיו"ט אצל הטבח ואמר אם אצטרך למחר בשר תתן לי בהמה זו בכך וכך דמים ומותר ללקחה מן הטבח ביו"ט על אותו פיסק שפסק מעיו"ט וזה כוונת רישא דמתני' אין נמנין לכתחילה דהיינו שהתחלת הכל יהי' ביו"ט אז הוא אסור עכ"ל ובדף כ"ט במשנה לא יאמר אדם לטבח שקול לי בדינר כתב וז"ל והקשה התויו"ט שזו משנה שא"צ היא שכבר שנינו אין נמנין וכו' ופירשם שמואל אין פוסקים דמים ולענ"ד לפמש"ל שמה שסיימה שם המשנה אבל נמנין עלי' מעיו"ט היינו אפי' לא הוחלט המקח לחלוטין מעיו"ט רק שאמר מעיו"ט עשרה בני אדם לטבח אם נצטרך למחר בשר הרי בהמה זו בעשרה דינרין אף שאמרו דרך תנאי אם נצטרך אפ"ה יכולין ליקח למחר בהמה זו משכבר הופסק דמים מאתמול וע"ז שנינו כאן שגם בזה לא יאמר אחד מהם שקול לי בדינר שאסור להזכיר שם דמים ביו"ט עכ"ל הרי מבואר שאפי' לא הוחלט המקח במעשה כיון שעכ"פ אין צריך למחר פיסוק דמים מותר וכ"ש בנידן שאלתינו דנעשה שטר וקנין מערב שבת רק שכתב בו שהקנין יחול מזמן שעה עשירית בשבת הבע"ל אשר הזמן ממילא יבוא ודוק.
<b>ואין</b> להשיב דשאני התם שמותר משום שמחת יו"ט דה"ה כאן שמותר משום דכל מכירה הוה רק משום קיום מצות תשביתו ושלא יעבור על בל יראה דהוה הכל בגדר מצוה ודוק.
<b>אמנם</b> מצאתי בשו"ת רע"א במכתבים סי' קנ"ח דנסתפק אחיו הגאון ר' בונם ז"ל אם מותר לעשות קנין בערב שבת אשר יחול בשבת ופשיטא לאסור מדברי ירושלמי פ"ה דיומא שהקשה איך כה"ג מקדש אשה ביוכ"פ אם מתה אשתו הלא הוה כקונה קנין בשבת ותי' משום אין שבות במקדש וקשה הא אפשר לו לקדש מעיוכ"פ אם ימות אשתו יחולו הקידושין אז אחר מיתה של אשתו ראשונה ולמה קידש ביוכ"פ אלא ודאי פשיטא ליה לירושלמי דגם זה הוה בכלל אין עושין קנין בשבת יעו"ש ופלא בעיני א"כ בכל הש"ס מי שמקדש על לאחר ל' יום או מגרש על לאחר ל' יום צריך לעשות חשבון שלא יחול יום המוגבל בשבת זה לא נשמע מפי שום פוסק וצע"ג.
<b>ונראה</b> לע"ד לתרץ קו' הנ"ל בשלומא בשאר קידושין וגירושין אשר כל עת ורגע ראוי' שיגרש או יקדש רק נפשו איותה שיהי' הקדושין או הגירושין בשבת בשעה פלוני מהני אם נעשה מעשה גירושין וקידושין בחול דהא לא חסר עוד שום מעשה או שום דיבור לתכלית וזמן ממילא קאתי אבל בכה"ג דאמרה תורה וכפר בעדו ובעד ביתו שלא יהי' לו שני בתים היינו שתי נשים א"כ אין ראוי' לקדש אותה כל זמן שאשתו ראשונה בחייה אז גם אם מקדשה היום על יוכ"פ כאשר תמות אשתו ראשונה א"כ האמירה לשם קידושין בעיוכ"פ כמקדש ביוכ"פ דאתמול לא הוין הקדושין ראוי' להיות חלין ודומה למה דמבואר בא"ע סימן מ' אם אמר לאחר שאשתחרר דלא מהני וביאר בב"ש ס"ק ט' דצריך אח"כ לומר מחדש הרי את מקודשת לי אפי' אם הקדושין בעין יעו"ש והגם דשם לא הוה בר קדושין קודם שנשתחרר אבל כאן היה בר קדושין רק שאין רשאי להיות כה"ג ולעביד עבודה בשתי נשים כיון שעכ"פ כל תכלית קדושין הנ"ל המה שלא יהי' ביוכ"פ בלא אשה שחפץ שיוכל לעשות עבודה בכהונה גדולה א"כ לא יכול לקדש עכשיו אשה שנית וכיון שלא יכול לקדש עכשיו כל זמן שאשתו ראשונה חי א"כ אמירת את מקודשת לי אחר מיתת אשתו ראשונה ביוכ"פ כמקדש ביוכ"פ דלא הי' באפשרות לקדש אותה בעיוכ"פ ודוק.
<b>ואוסף</b> נופך בשלומא אם הי' יכול לקדש עכ"פ מעכשיו אם יבוא מיתה לאשתו ראשונה תהי' היא מקודשת מעכשיו אז הי' מותר לקדשה אפי' בלי מעכשיו דלא הוה נראה כאלו קדשה ביוכ"פ דהא אפשר כיון דמתה אשתו ראשונה נתקדשה למפרע אבל כיון דלא יכול לקדשה למפרע דאם תמות בפלגא דעבודה הי' נגלה שהי' לו בשעת עבודה שתי נשים וא"כ אי אפשר לקדש אותה במעכשיו בעיוכ"פ וצריך לקדשה בעצמו של יוכ"פ ואסור אבל כל מקדש או מגרש או מוכר או קונה שיכול לעשות מעכשיו למפרע א"כ אפי' בלא מעכשיו יכול לקבוע זמן חלות הקדושין וגירושין והקנין אפי' בשבת דלא חסר מאומה לפעול תכלית הדבר ודוק.
<b>ובירושלמי</b> פ"ק דיומא סוף הלכה א' וז"ל ויקדש מאתמול וכפר בעדו ובעד ביתו ולא בעד שני בתים ר' גמליאל בר בר"א בעא קומי ר' מנא לא נמצא כקונה קנין בשבת א"ל משום שבות שהתירו במקדש א"ר מנא הדא אמרה אילין דכנסן ארמלן צריך לכונסן מבעוד יום שלא יהי' כקונה קנין בשבת עכ"ל ונפלאתי הלא ר' גמליאל הקשה על ר"י דאמר מתקינין לו אשה אחרת דמשמע הזמנה בעלמא עיין במפרש בעל קרבן העדה שפי' כן והי' לו לירושלמי לסדר קו' ר"ג למעלה על דברי רבי יהודא שאמר מתקינין לו אשה אחרת בהזמנה הי' לר"ג להקשות ולא נמצא כקונה קנין בשבת ולמה הקדים מתחילה הקו' ויקדש מאתמול ומשני דכתיב וכפר בעדו ובעד ביתו לא בעד שני בתים והקשה הקו' והא הוה כקונה קנין בשבת משמע לולא שחידש לו הדרש ביתו ולא שני בתים לא הי' קשה הקו' דהוא קונה קנין בשבת והוא פלא אם ליכא הדרש מן ביתו ג"כ קשה איך קונה בשבת וצע"ג.
<b>ולפמ"ש</b> נכון מאוד אם ליכא הדיוק ביתו ולא שני בתים רק דרשי' בעדו ובעד ביתו דצריך להיות לו בשעה שמכפר אשה אבל ה"ה שמותר בשני נשים א"כ הי' יכול לקדש מאתמול אם תמות אשתו ראשונה תהי' השני מקודשת לו למפרע מעיו"ט א"כ מותר אפי' בלי מעכשיו ואומר שמקדש על העתיד כאשר תמות אשתו יחולו קדושי השנית ולא הוה קשה דהוה כקונה קנין בשבת דהא אינו עושה היום מעשה קידושין רק ממילא כיון שמתה ראשונה חלה קידושין של השנית ולא הוי כקונה קנין בשבת והוה הפי' אשה אחרת מתקנין לו שמקדש אותה שיחולו הקדושין אז כאשר ימות אשתו ראשונה אך עכשיו שהקדים הקו' ויקדש מאתמול שיתנה עם השנית אם תמות הראשונה יהי' קדושי השנית למפרע מיום אתמול והשיב דאי אפשר שיהי' לו זו למפרע דא"כ הי' לו שני בתים למפרע ע"ז בעי ר"ג א"כ אפוא נמצא כקונה קנין בשבת דהא לא הי' באפשרות להיות הקנין ביום אתמול רק היום ביוכ"פ בא הזמן שיוכל לקדש א"כ הוה כקונה קנין בשבת ומשני במקדש הותר כל האיסור משום שבות ודוק.
<b>ומה</b> שכתב בירושלמי שם וז"ל כשם שמתקינין לו כהן אחר תחתיו שמא יארע בו פסול כך מקדשין לו אשה אחרת על תנאי שמא יארע דבר באשתו שנאמר וכפר בעדו ובעד ביתו זו אשתו דברי ר"י עכ"ל והוא פלא מאי זה שמקדשין לו משמע דאחר מקדש לו והוא פלא [אולי מלשון הכנה והזמנה].
<b>ונ"ל</b> לפרש דבודאי דכמו דהב"ד מתקנין כהן אחר שמא יארע פסול בכה"ג יהי' מוכן כהן אחר תחתיו אבל הכה"ג בעצמו לא בחר לו כהן אחר תחתיו שלא יפתח פיו לשטן שיארע בו פסול כן הכה"ג לא פתח פיו לשטן שמא ימות אשתו ביוכ"פ אלא הב"ד הי' בוחרין אשה ונותנים לה כסף קידושין שתתקדש בעד כסף זה לכהן גדול אם ימות אשתו ואם אירע שמת אשתו של כה"ג אז אמר לה כה"ג ביוכ"פ התקדש לי במעות שנתנו לך אתמול לקדושין עיין בש"ע א"ע סי' כ"ט סעיף ה' וזה שאמר בירושלמי כך מקדשין לו אשה אחרת הב"ד מקדשין לו אשה דחששו שמא תמות אשתו דאל"כ דברי ירושלמי סותרים זה את זה ודוק.
<b>עוד</b> צריך אני להודיע אשר יש להפליא בירושלמי דהקשה הא הוה כקונה קנין בשבת תיפוק ליה בלא"ה קשה הא אין מקדשין בשבת ויו"ט וצע"ג ונ"ל דטעם דאין מקדשין הוה משום שמא יכתוב וכל זה בשאר אנשים המקדשין בשבת ויו"ט חיישי' שמא ישכח שהיום שבת ויו"ט אבל בכה"ג ביוכ"פ מפני מה הולך לקדש אשה ביוכ"פ הא אסור לכל אדם לקדש בשבת ואטו יוכ"פ לא הוה כשבת ועוד הכי דרך בני ישראל לקדש אשה ביוכ"פ אשר היום קדוש לאדונינו וכל הרהר פוגם בנפש וע"כ דיומא גרם יען דהיום יוכ"פ יחפץ הכה"ג מאחיו לכפר בעדו ובעד ביתו ומוכרח להיות לו אשה בשעת עבודה וא"כ כיון שזוכר שהיום יוכ"פ איך יש חשש שמא יכתב דוגמא שאמרו חכז"ל בפסחים דף י"ד הוא עצמו מחזיר עליו לשרפו משום שהוא חמץ איך יאכל ממנו יעו"ש ה"ה כאן כל עצמו מחזיר לקדש אשה שהוא כה"ג וצריך ביוכ"פ לעבוד עבודה לכפר בעד אשתו איך יבוא לכתוב ביוכ"פ לכן התחכם בירושלמי רק להקשות הא עכ"פ הוה כקונה קנין בשבת שאסור בשבת אפי' אם לא שייך שמא יכתוב ומשני אין שבות במקדש כנלע"ד ברור בעזה"י.
<b>היוצא</b> מזה דנראה לי דיוכל למכור החמץ בשטר וכסף ולחזק הקנין כדת ודין לחול מזמן ידוע ביום מחר שהוא שבת קודש ערב פסח כנלענ"ד.
<b>וראיתי</b> בכתב סופר על או"ח סי' מ"ו שנשאל על שאר ימות השנה אם מותר לעשות מקח שיחול בשבת והביא דברי תוס' בביצה ומביא גם דברי זקינו תשובת רע"א אך הוא יצא לפרש דברי ירושלמי מדלא הקשה הא אין מקדשין והקשה דהוה כקונה קנין אלא ע"כ דגם הירושלמי סובר דמקדש בערב יו"כ בתנאי א"כ אין בו משום דאין מקדשין אלא מטעם כקונה קנין בשבת דגם זה אסור ומשני דבמקדש התירו א"כ מבואר דאסור יעו"ש שהאריך עיין תוס' יומא דף י"ג ותוס' ביצה דף ל"ז אשר הבינו פשט ירושלמי דמקדש בשבת ומה שלא הקשה הא אין מקדשין משום שמא יכתוב כבר תירצתי דהוא עצמו מחזיר אחר אשה יען שצריך לכפר ביוכ"פ על ביתו א"כ איך יבוא לכתוב הלא ע"כ זוכר שהוא יוכ"פ וגם כבר בארתי דדווקא אחר שתירץ דאין רשאי להיות לו ב' בתים א"כ ניכר הוא דקדושין נעשין ביוכ"פ לכן אסור דהוה כקונה קנין בשבת אבל אם הי' אפשרות לחול לקנין למפרע לא ניכר שעושה חלות הקנין בשבת אינו נראה כקונה קנין בשבת ומה דהקשה ירושלמי דהיה כקונה קנין ולא הקשה בקיצור הא קונה קנין נראה יען בשאר מקח וממכר יש או נתינת כסף או משיכה או איזה מעשה קנין אבל כאן הב"ד מקדשין לו אשה ונותנין בעיוכ"פ כסף קידושין שתתקדש לכה"ג ואז אם מת לכה"ג אשתו אומר לזו הרי את מקודשת לי ודי בזה לא הוה קונה קנין ממש ועוד דכל קידושין אשר פועלין רק איסור להיות על כל העולם כהקדש הגם שנקראת האשה קנין כספו לאכול תרומה אבל אין היא כספו כמקח וממכר שקונה קנין רכוש וכסף ממש ולכן הוה נראה כקונה קנין בשבת.
<b>ואזכיר</b> עוד אשר הרהרתי ראיתי בכתב סופר שם בד"ה ונתיישב שכתב וז"ל ולכן נתן טעם דהוה כקונה קנין דמכניס מרשות לרשות והיא מקנית עצמה לו והוה כמוכר וקונה דאסור משום גזירת מקח וממכר עכ"ל ובד"ה וכל זה כתב וז"ל אבל לפי טעם ירושלמי דהוא כקונה קנין בשבת והיינו שהוא בכלל איסור מקח וממכר דמכניס לרשותו והיא מקנית עצמה פשיטא דאסור על שניהם עליה ועליו ואם כי משום מצוה דידיה הי' מתירין לו אבל איסור דידה לא התירו משום דידיה עכ"ל ולדעתי אין עליה איסור כלל ואעתיק דברי ר"ן נדרים ל' ע"א בד"ה ואשה נמי כשפדאוה אחרים דמי' וז"ל וקשי' אדרבה אשה לפדיון הוא דמי' שכשם שנטיעות הללו לפי שאינן יוצאות מרשות הקדש או מרשותו מצי לאקדשינהו לאחר שיפדה כך אשה זו כיון שאין יוצאה מרשות הבעל או מרשות עצמה בדין הוא שתהא יכולה להתקדש מעתה אפי' לאחר שתתגרש וניחא לי' דאי מצית אשה לקדש עצמה לאיש ה"נ דהויא היא דומי' דמקדיש נטיעות ממש אלא כיון שהתורה אמרה כי יקח איש אשה ולא אמרה כי תלקח אשה לאיש לא כל הימינה שתכניס עצמה לרשות הבעל משו"ה אמרי' בקדושין דף ס' דאי אמרה היא הריני מאורסת לך אין בדברי' ממש אלא מכיון שהיא מסכמת לקדושי האיש היא מבטלת דעתה ורצונה ומשוי נפשה אצל הבעל כדבר של הפקר והבעל מכניסה לרשותו הלכך אין אנו דנין בקדושין מצד האשה אלא מצד הבעל ולגבי בעל כשפדאוה אחרים דמי דבקדושין ראשונים היא ברשותו ולאחר גרושין יצאו מרשותו מש"ה לא מצינן למיפשט גבי קדושין דחיילו מפדאן הוא דלא דמי' וכדכתיבנא ומפדאן אחרים נמי לא מצינן למיפשט דלא חיילו משום דלא דמי נמי לגמרי דהא הכי האשה ג"כ מכנסת עצמה לרשותו במקצת ואיכא לדמוי לפדאן הוא והיינו דליכא למיפשטא מהא כלל כנ"ל עכ"ל א"כ עין בעין נראה דאין האשה מקנת עצמה לרשות הבעל כמו במקח וממכר דיש כאן מוכר אשר מקנה ומכניס החפץ לרשות הלוקח רק היא מבטלת דעתה ורצונה ומשוי נפשה אצלו כדבר של הפקר (ועיין בנמ"י בב"ב שמהני דעת מקנה למעשה קנין של הקונה אפי' אין הקונה מכווין לקנות אבל בקדושין ודאי לא מהני בכה"ג דכתיב כי יקח איש אשה ולא תלקח אשה שלגוף הקנין לא תפעל היא ודוק) וכיון שאין דנין בקדושין מצד האשה אין עליה שום איסור מכח מקח וממכר רק עליו על המקדש יש איסור כקונה קנין בשבת אבל לא עליה דלא דמי לשאר מקח וממכר זה מכניס ממון וזה מכניס חפץ ע"י הקנאה של מוכר דסברה הוא דיכול אדם לקנות מציאה בשבת ויו"ט הגם דהוא קונה אבל עכ"פ מקנה אין כאן וה"ה האשה מצד עצמה משוה נפשה כהפקר והבעל זוכר דרק שמכנסת עצמה לרשותו במקצת במה שמשוה רצונה לרצונו לכן עליה בוודאי אין איסור מו"מ ואצלו הוה ג"כ רק כקונה קנין בשבת דקדושי אשה אינו דומה לגמרי למקח וממכר אבל אינו דומה לגמרי לזוכה מציאה מן ההפקר דהיא מכניס עצמה במקצת לרשותו כנלע"ד בעזה"י נכון מאוד.
<b>סימן</b> <b>כג</b>
<b>נשאלתי</b> מאיש אשר יודע רפואות רבות והושלח בעדו עגלה בליל שבת קודש שיבוא מיד בכפר הסמוך שנחלה ילד מאוד והי' גשם שוטף ולקח פערסאל והלך ברגליו כדי שלא יסע בעגלה בשבת קודש וכאשר בא לשם אמר לו בן תורה שחטא מאוד שטוב הי' לו ליסע בעגלה מאשר פתח וסגר הפרזאל ושאל אם ח"ו יארע כזה איך ועשה אם לבחור ליסע בעגלה או שטוב שיפתח הפערזאל וילך ברגליו.
<b>תשובה</b> לא דבר נקל הוא ליתן בזה כלל הן להיתר או לאיסור לבחור בנסיעה על העגלה או לבחור לפתוח הפערזאל כי הנב"י מהד"ת חושש על איסור סקילה במי שפותח הפערזאל כמבואר בדבריו בסי' למד ואדמ"ו בחתם סופר סי' ע"ב מסופק אי יש בפתיחת הפערזאל אפי' איסור דרבנן א"כ להנב"י בודאי טוב ליסע על עגלה מלפתוח בעצמו הפערזאל ולישא אותו מעל ראשו ולאדמ"ו חת"ס בודאי טוב לפתוח הפערזאל מליסע על עגלה ואשר נתן לי אלקי' בזה אשמור לדבר בדבר הלכה בעזה"י.
<b>הנה</b> הביא אדמ"ו ז"ל בסי' ע"ב ג' היתרים דאין בנשיאת הפערסאל חיוב חטאת כאשר אביא בעזה"י (א) אחרי שהביא דברי ירושלמי מפרק כלל גדול כתב בד"ה ולמדתי מהירושלמי ג' טעמים שלא יהי' בפערזאל שום נדנוד איסור מן התורה עכ"פ ואעתיק דבריו ז"ל חדא דהו"ל בנין לשעה שהוא עשוי' מתחילה לבנותו ולסותרו לשעתו ולחזור ולבנותו ולסותרו כל שעה כמו שהי' המשכן עשוי' ופליגי אמוראי למ"ד מתוך שהי' חונים עפ"י הדיבור ה"ל כבנין עולם א"כ הדרינן לכללן דבנין לשעה לאו בנין הוא וכיון דאשכחן סתמא דתלמודא דידן בפ' במה מדליקין ל"א ע"ב גבי מפני שהוא עושה פחם דאמר גבי סותר ע"מ לבנות במקומו דכיון דכתיב עפ"י ד' יחנו כמקומו דמי ולא דחי' לי' ש"מ הכי קיי"ל וכן משמע בתוס' דף צ"ד ע"א ד"ה ור"ש פוטר וכיון שכן הלכה דבנין העשוי' לשעתו אינו בנין א"כ האי פערזאל עשוי' לשעה כמובן עכ"ל.
<b>ולדעתי</b> שאני במשכן דהא בני ישראל מוכרחים לסתור בנין המשכן כאשר עלה הענן מעל המשכן הי' צריכים לנסוע והי' מוכרחים לסתור המשכן זהו בנין לשעה הגם שהבנין בעצמו חזק כיון שמוכרחים לסתור אותו לפרוק כאן כדי להקימו במקום אחר זהו בנין לשעה חוץ אם נאמר יען שלא הי' בידם לפרוק אלא על פי ד' יסעו הוה כבנין עולם כאשר השיב שם שהקב"ה הבטיחם שיביאם לארץ ישראל א"כ ע"כ פעם אחד יפסקו בעל כרחם כאשר יסע הענן ושוב לא יעמידו אותו בזה פליגי התנאים אי נחשב כבנין שעה או נחשב כבנין עולם שהלא הכל נעשה על פי ד' אבל מי שעושה אהל הגם שדעתו לפרוק ולהקימו אפי' כמה פעמים ביום אבל עכ"פ אין מוכרחים לפרקו כמו בפערזאל שיוכל להניח כך פרוש וכאשר ירד הגשם והשלג יקחנו בידו להגין בו על ראשו אז לא נקרא בנין לשעה כי מי יעכב בו שלא יהי' פרוש אפילו ימים רבים הלא בכל זאת ישמש תשמישו המיוחד בו בכל עת ובכל שעה וא"כ אין זה בנין לשעה אלא כבנין זמן מרובה והבן.
<b>ואוסף</b> עוד אפילו אם נאמר הגם שליכא הכרח מצוה לפרוק כמו במשכן הוא גם כן בנין לשעה זה דווקא כגון בעירובין דף ק"ב בהני דכרי דצריכין קור בלילה וע"כ דרך התשמיש מהך בודיא לסתור הגג בכל לילה דאל"כ יזיק החום לדכרי א"כ כיון דכל תשמישו לעשות הגג ביום ולסתור בלילה הוה בנין לשעה דאל"כ נסתר כל תכלית תשמישו אבל בפערזאל דכל תשמישו הוא אם הוא פתוח להיות למחסה ולהגין בעבור חום ביום ובעבור גשם ושלג ביום ובלילה א"כ לתכלית תשמישו לא צריך לסתור אותו כלל רק דדרך כך לסתור אותו כאשר פסק הגשם והשלג או נפסק החום כי אז נפסק תשמישו לגמרי ואפי' אם יפרוק אז לילך בו תחת מקל הלא אין זה תשמיש הגג שהוא הפערזאל הוא תשמיש קנה האמצעי והבן.
<b>ובזה</b> יש ליישב קו' הגדולה של הנב"י מהד"ת א"ח סי' ל' בד"ה ועבור זה שהקשה סתירת רב אלפס בפרק תולין כתב אם הגג רחב טפח או סמוך בג' טפחים חייב חטאת ובפרק כל הכלים כתב הך דבודיא דאם שייר טפח מותר לפשוט ביום וקשה כיון דיש בגג טפח הוה בנין קבע וחייב חטאת בשוגג ובמזיד סקילה אם מוסף על בנין קבע א"כ דבריו סותרים זה את זה וצע"ג.
<b>ולפמ"ש</b> נכון דבהך בודיא דתשמישו בכך לסתור בלילה ולבנות ביום א"כ הוה בנין שעה דהא מוכרח לתשמיש לפרוק בכל יום ובנין שעה לא הוה בנין ואין בו איסור דאורייתא דהוה בעצמו בנין עראי ומותר להוסיף בבנין עראי אבל בטלית מקופלת מי יכריח אותו לפרוק כלל הלא יכול להשאר שם ביום ובלילה ימים רבים תשמישו הוא לחסות בצל טלית כפולה ביום ויוכל להשאר שם גם בלילה ולא צריך לסתור אותו לתשמישו א"כ בגג טפח הוה בנין קבע אבל בכרוך בודאי אפי' אם מביא מחצלת ופורס בשבת לא הוה רק בנין עראי והבן.
<b>היוצא</b> מזה דיש שני מינים אהל עראי (א) מחמת חולשת בנינו שאין בגגו טפח ואין זה צורת אהל קבועה (ב) מחמת תכלית שמוש הגם שבעצמו נבנה בטוב בגג טפח אבל לא יוכל להיות בנין רק לשעה חדא דאם לא יסתיר אותו לא ישיג תכלית שמושו ושניהם הווין אהל עראי ומותר להוסיף עליו בשבת אבל אם יוכל להשאר בדמותו בצורת אהל טפח אז הוה בנין קבע וחייב חטאת בשוגג וסקילה במזיד וא"כ בפערזאל חייב באיסור חטאת וסקילה ודוק.
<b>וגם</b> בעיקר ראי' אדמ"ו ז"ל משבת דף ל"א פלא בעיני דלמא באמת ראי' ממשכן דבנין לשעה הוה בנין דבמשכן הכא הוה דהקב"ה הבטיח לישראל שיביאם לארץ ישראל ומה דלא דחי הכא בבבלי בשבת בסותר ע"מ לבנות במקומו הוא שאני הכא דכל הטעם דצריך להיות סותר ע"מ לבנות במקומו הוא הטעם דאז הוה סתירה לתכלית הבנין במקומו אבל שלא לבנות במקומו א"כ הוה הסתירה מקלקל ולא מתקן דהא אין צריך הסתירה במקום הזה בעבור לבנות במקום אחר וע"ז אמרו בגמ' דכתוב על פי ד' יחנו כבמקומו דמי הפי' דהקמת המשכן צריך להיות במקום שהשכינה שורה זה הוא מקומו שיעמוד בהשראת השכינה וא"כ מיד בהעלות הענן הי' צריכין לסתור דמקום עמידת המשכן הוא במקום אשר שם ד' חונה א"כ הוה הסתירה לתכלית כמו הסותר ע"מ לבנות במקומו ה"ה במשכן הי' הקמתו ועמידתו רק במקום השראת השכינה וא"כ מה הי' לו לגמ' לדחות מזה שלבסוף יבואו בני ישראל לארץ הקדושה עכ"פ כעת הוה סתירה לבנות במקומו אשר יהי' השראת השכונה אבל לעולם בנין לשעה הוה בנין כמו במשכן דהוה בנין לשעה דלא ידעו אולי יסע הענן למחרת ויצרכו לפרוק ולסתור הבנין והגם דנוסעים על פי ד' אעפ"כ לא הוה כבנין עולם דהא הקב"ה הבטיח להביאם לא"י ולא ידעו אם יעכב זמן מועט יום אחד או ימים רבים ודוק.
<b>וראי'</b> שהביא אדמ"ו ז"ל שם שכתב וז"ל ועיין מו"ק דף ט' ע"א דדחיק אמאי דאיגו ולא משני משום דאיכא למימר בנין בהמ"ק יוכיח דלא דחי אפי' י"ט ובימי מילואים דחה אפי' שבת שהקימו ופריקו בכל יום אע"כ התם בנין לשעה הוה כמו הפטרזאל להעמידו ולפרקו לשעתו ביומו ולא דמי להעמדת המשכן במקום תחנותם עפ"י ד' יחנו.
<b>הנה</b> מלבד דשאני התם דהי' צריך לפרקו בכל יום כדי להעמידו למחר מחדש ועיין בילקוט פ' נשא בשם פסיקתא וספרי על פסוק ויהי ביום כלות משה להקים את המשכן שכלו הקמותיו תני בכל יום ויום הי' משה מעמיד את המשכן ובכל בקר ובקר מקריב קרבנותיו עליו יעו"ש וא"כ אם מכח לעשות מלואים צריך לפרוק באותו יום שהעמידו א"כ לא גרע מכרך בודיא דהוה בנין אהל עראי דגם כאן מוכרח לפרוק היום כדי להעמידו למחר ומותר לעשות כן אבל בפערזאל יוכל להיות נשאר פתוח תמיד והוה בנין קבע ודוק.
<b>בלא</b> זה פלא בעיני בשלומא הבנין אינו דוחה שבת דהוה רק מ"ע ועשו לי מקדש ואינו דוחה שבת כחכז"ל שנסמך להורות שאין בנין בהמק"ד דוחה שבת אבל ז' ימי מלואים שהי' מצוה להקריב קרבנותיו עליו ועיין גם בילקוט סוף צו בשם תורת כהנים הי' דוחה שבת כמו שחיטות קרבנות למלואים דוחה שבת דבהקמת המשכן עם הקרבנות הוה מצות מלואים וה"ה בחנוכת הבהמ"ק של שלמה לא הי' להם לדאוג אם עברו איסור כרת לחנוכת הבית כמו הקרבת נשיאים שדוחה שבת אעפ"י שהוא קרבן יחיד ואיסור סקילה נהפוך הוא שהי' לו ק"ו אם העמדת המשכן דוחה שבת למלואים שהעמידו ופרקו אפי' בשבת ק"ו שנדחה יוכ"פ בעבור חנוכת הבית וע"כ דדאגו מפני ששם הי' צורך גבוה ובבהמ"ק הי' צורך הדיוט ודוק.
<b>ועוד</b> דלמא פרס בשבת היריעות למעלה מתחילה ואח"כ להעמודים והאדנים ולא הוה כדרך הבנין עיין ברא"ש דף ל"ב בביצה בהעמדת השולחן שיש לו ד' דפנות גמורים ועיין בש"ע א"ח סי' שט"ו ועיין רש"י מנחות דף צ"ט ע"א בד"ה ויקם משה וז"ל מעיקרא ויקם משה את המשכן היינו היריעות שמתחילה פורס היריעות ולא הורידם בהקמת העמודים והאדנים אלא אחז היריעות בידו עד שהקים כולם עכ"ל הרי שעשה כל היום לפרוס היריעה ולהעמיד אח"כ הקרשים ואדנים ואפי' את"ל כיון שצריך להעלות בקודש הוה זה דרך בנין (מה שבאמת לא נראה לי לדינא כיון שדרך בנין בעלמא לא הוה כן) מכל מקום ללשון הראשון שם ברש"י בודאי יש לדחות שבשבת בתוך ימי מלואים עשה משה כן ודוק (ועיין בירושלמי ריש פרק הבונה).
<b>(</b><b>ב</b><b>)</b> היתר ב' כתב אדמ"ו חת"ס ז"ל באות ב' וז"ל דלא מצינו כיוצא במקדש שיהי' האוהל עובר ממקום למקום ע"י אדם הנושא בעצמו וכל מה שהאריך בנוב"י בענין אהל זרוק אינו ענין לשבת דהתם לענין טומאה אבל לענין שבת לא הוה מלאכה כ"א מה דהוה במשכן ועמ"ש תוספות בשבת ה' ע"ב ד"ה אגוז ע"ג מים וכו' דאע"ג דלענין קנין קיי"ל ספינה מינח נייחא ומיא ממטיא מ"מ לענין שבת לא הוה הנחה משום שבמשכן לא הצניעו חפצים בענין זה ע"ש וה"נ דכוותי' עכ"ל.
<b>טרם</b> אדבר בעזה"י אביא לשון התוס' בשבת דף ה' בד"ה אגוז וז"ל ואע"ג דאמרינן בפ"ק דב"מ דף ע' ספינה מינח נייחא ומיא דקא ממטו לה לגבי קנין שאני דלא אקרי חצר מהלכת דחצר ילפינן מיד ויד נמי איהו דקא מסגי תותא וקא ממטי לה אבל הכא ממשכן ילפינן ושם לא הי' מסתמא אלא כדרך שמצניעים חפצים בני אדם ובעי אגוז בכלי וכלי צף על גבי מים אם הוא דרך כך להצניע חפצים או לא אע"ג דודאי לאו כמונח דמי דקיימא לן רכוב כמהלך דמי עכ"ל הבנת דברי תוס' הוא כך בעזה"י בשלומא בקנין דילפי' קנין חצר מיד א"כ כמו ביד איהו דקא מסגי תותא ומהני קנין ביד ה"ה בספינא דמי' דקא ממטו לה מי יבקש להיות קנין חצר בדרך שמצניע אדם חפצים דהכל תלוי אם החצר מהלך מעצמו או דבר אחר מניעו אבל בשבת דילפינן ממשכן דמסתמא לא הניחו חפצים הנצרכין אלא כדרך שמצניעין חפצים בני אדם ולא הי' מצניעין חפצי משכן בדרך זה ופטור דהנחה מעלי' בעינן שינוח הכלי ולא יזיז ממקומו זיז כל שהוא אז הוה מלאכת מחשבת כדרך שבני אדם עושין הנחה להצניע כלים ומה שאיבעי לרבא באגוז בכלי כל איבעי הוא אי הדרך של בני אדם להצניע חפצים כך אז חייב באגוז צף על פני המים אע"ג דהכלי לאו כמונח דמי דרכוב כמהלך דמי עכ"פ היו המצניעין כדרך שמצניעין בני אדם חפצים וכדרך שהצניעו במשכן וחייב כי באגוז שצף על פני המים לא עשה הנחה כלל ומביא תוס' שני ראי' דהנחה כשהוא מהלך לא הוה הנחה ואפ"ה אם עשה הצנעה חפץ בתוך כלי כדרך שמצניעין חשוב הנחה וחייב ודוק.
<b>היוצא</b> מזה דתוס' חדשו הגם דלא הוה הכלי בתוך המים הנחה כמו שלא הוה האגוז בתוך המים הנחה כי מי שמצניע חפץ לא יצניע אותו להיות החפץ מתנוע נע ונד בכל זאת נסתפק רבא אי לא הוה דרך הצנעה באגוז בתוך הכלי הגם דהכלי מתנודד פן מצניעין בני אדם חפצים בכך והוה לגבי האגוז הנחה מעלי' דהוא מונח בתוך הכלי ומעצמו יהיה לו הנחה מעלי' רק המים מנענעים הכלי וגם שגם האגוז יתנועע בתוך הכלי אבל האגוז בתוך המים שמתנודד האגוז גופיה מכח מקום הנחתו אין זה הנחה דמתנודד תמיד כמו אם הניח על האדם דרוכב דלא הוה הנחה ובכותב שתי אותיות הניח האותיות שהם ישארו במקומם בלי נדנוד כלל אבל אם שפך הדיו לתוך כלי אין זה הנחה כיון שהוא מהלך ולא נח הדיו כלל במקום ראוי' להנחה דהא כשהי' מהלך שפך הדיו ולא מצא הדיו מקום מנוחה כמו האגוז בתוך המים דלא נחשב הנחה כי איך יוכל לנוח האגוז על המים וכן איך ינוח הדיו אם השופך מהלך.
<b>ולפ"ז</b> עד כאן לא חדשו תוס' אלא אפי' הכלי מעצמו ינוח כי המים ממטי לה אעפ"כ לא חייב על עקירת האגוז אל הכלי כיון שהמים פועלין שלא יהיה הנחה לאגוז ולא הי' במשכן מצניעין כעין זה ונשארנו בסברה שצריך להיות בשבת הנחה מעלי' הנחה כדרך שמצניעין בו חפצים הגם בקנין די שלא יהיה מהלך מעצמו כמו שידים לא יתנועו מעצמו אבל בשבת הנחה מעלי' בעי הנחה שעושין כאשר מצניעין חפץ ולא באופן שלא יוכל החפץ לנוח כי אז אין דרך בני אדם להצניע ולא נחשב הנחה זו להנחה כיון שלא ישאר בלי נענוע אבל באהל זרוק אם נחשב לאהל להפסיק בטומאה ג"כ שמו עליו דהוא אהל וא"כ למה לא יהיה נחשב לאהל בשבת הלא עשה ותיקן ובנה אהל אשר שמו עליו אהל הוא להפסיק בטומאה בשלומא באגוז על פני המים לא עשה הנחה מעלי' כי הנחה הוה שנשאר בלי נענוע במקומו ולא שינוע אנה ואנה כי בשבת מלאכת מחשבת אסרה התורה מלאכת הנחה כדרך שמצניעין חפץ כי כך הצניעו בחפצי משכן ולא די בהנחה אשר ינוע הגם שהמים גורם לו כי עכ"פ מי מצניע חפץ במקום שלא ימצא מנוחה והבן.
<b>ואעתיק</b> דברי רשב"א בשבת דף ה' שכתב וז"ל בד"ה הא וי"ל הא דבעי רשב"א אגוז בכלי וכלי צף על גבי מים אי אזלי' בתר כלי או בתר אגוז איכא למידק מאי שנא מהא דתנן בפ"ק דב"מ גם דגים שקפצו בספינה ספינה מינח נייחא ומיא הוא דקא ממטי לה וי"ל דהתם גבי קנין כל חצר שאין היא עצמה מהלכת קונה אעפ"י שאחרים מוליכין אותה כספינה וכקלתה הקשורה בה אבל גבי שבת בעינן שיפול החפץ ממקום שנח להכי מספקא לן דלמא אף כשהכלי צף במים ואגוז בתוכו בעי' שיהא האגוז מונח במקום שאינו מתנוע אפילו מצד תנועות אחרים עכ"ל ועיין בריטב"א שם שכ' על קו' הנ"ל וז"ל וי"ל דהתם כל חצר שאינה מהלכת קניא וספינה אינה מהלכת אלא מיא קא ממטו לה אבל גבי שבת בעי הנחה והא נייחא ולא ניחא עכ"ל הרי שפתי ראשונים ברור מללו דבשבת בעי הנחה מעלי' שלא יתנוע גם מחמת תנועת דבר אחר או כיון דמתנוע אפי' מחמת דבר אחר לא הוה הנחה גמורה וחשובה כי מלאכת מחשבת אסרה התורה ולא שתהיה הנחה גרועה כנח ולא נח ממש ודוק.
<b>ועיין</b> בתוס' בב"מ דף ט' ע"ב בד"ה ספינה מינח נייח וז"ל וכן פ"ק דשבת דף ה' ע"ב אגוז צף על גבי מים לא הוה הנחה אגוז בכלי וכלי שצף על גבי מים מהו התם משום דדומיא דמלאכת המשכן בעינן ולא הי' מצניעים חפצים בדבר שהי' מתנענע ומתנדנד אבל גבי קני' כיון שהוא דומי' דידו קני עכ"ל הרי שבארו לתרץ הקו' משני פנים דשבת דומי' דמלאכת המשכן בעינן ולא הי' מצניעין חפצים בדבר שהי' מתנוע ומנדנד דאין זה הנחה לחפץ ושאני גבי קנין כיון שהוא דומי' דידו קני דעכ"פ לא הוה חצר מהלך מעצמו דומי' דיד רק בתוס' שבת דף ה' בארו הפנים של איבעי של רבא אם יהיה חייב באגוז בכלי וצף על המים ובב"מ דף ט' בארו בצד השני למה לא יתחייב באגוז בכלי מטעם שלא הי' חפצים בכלי שמנדנד אנה ואנה ומדברי תוס' נשמע למה הוצרכו התוס' לתרץ הקו' משני פנים הלא הי' די לומר ניהו דנחשב הנחה בשבת בעי דומי' הנחה מלאכת המשכן אלא ע"כ אי היה צריך חצר נח לגבי קנין היה ג"כ הנחה לגבי שבת אבל כיון דלגבי קנין לא צריך שם הנחה רק שלא יהי' חצר מהלך מהני זה דלא הי' מצניעין במשכן כן ולא נגמר לחייב בשבת אלא בהנחה גמורה אבל באהל זרוק אם מקבל על עצמו שם אהל לכל דיני טומאה וטהרה בודאי הוה שם אהל גם לענין שבת דממשכן ילפי' רק זאת שיהי' עליו השם מלאכה חשובה אבל לא שיהי' מלאכה חשובה דומי' דהתם דנימא שלא יהי' האהל על ידי אדם מגין על ראשו שמוליכו בידו כאשר הוא הולך לאהלו עלי ראשו נחשב לעשיות אהל בשבת ודוק.
<b>ובשמ"ק</b> בב"מ דף ט' מביא בשם רמב"ן וז"ל ומאי דקא קשה להו לתלמידים מהא דאמרי' גבי שבת אגוז בכלי וכלי צף ע"ג מים מהו בתר כלי אזלינן ולא נייח לאו קושי' דאה"נ דלא נייח וגבי שבת הנחה בעינן ומקום חשוב נמי בעינן אבל מכל מקום אינו מהלך שלא נקראת חצר אלא במהלכות עצמו עכ"ל הרי שאחז ג"כ לתרץ הקו' משני פנים דבחצר הקפידה שלא יהי' מהלך בעצמו וגבי שבת צריך שם הנחה ומקום חשוב נמי בעינן אשר שם מונח החפץ ועיין בשמ"ק שם בשם ראב"ד דמים כמלא רוח דמי אבל בודאי אי צריך הנחה בנקל הוה נחשב בכלי צף ואגוז בתוכו כמו דגים בספינה וא"כ אם אהל זרוק הוה אהל מעלי' לענין טומאה הוה אהל לענין בונה בשבת הגם דאדמ"ו ז"ל כתב שם וז"ל לפטור דלא מצינן במשכן אהל כה"ג שיהי' אדם מאהיל על עצמו ומכ"ש כשהוא נע ונד הולך ואהלו עמו עכ"ל אמת הוא שלא מצינו במשכן אהל כה"ג אבל שם אהל גמור הוא מה לי קבוע ואדם נכנס בתוכו או אהל אשר האדם מאהיל עליו והולך ואהלו עמו הוא עשה מלאכת מחשבת שם אהל לתשמיש גמור שמגין על ראשו מזרם ומטר מגשם ושלג אבל שם אין זה הנחה חשובה כי מי מצניע חפיציו שינועו ויתנודדו לכל רוחות השמים והא ראי' באגוז צף על פני מים אם דרך בני אדם להצניע בכך חייב הגם דבודאי לא הצניעו בכך במשכן עכ"פ הנחה גמורה וחשובה הוה ודוק.
<b>וראיה</b> שהביא אדמ"ו ז"ל שם ואעתיק דבריו וז"ל וראי' ברורה לזה משבת מ"ג ע"ב מת המוטל בחמה באים ב' ב"א ויושבים בצידו חם להם מלמטה זה מביא מעה ויושב עליה וזה מביא מטה ויושב עליה חם להם מלמעלה מביאין מחצלת ופורסין עליה זה זוקף מטתו ונשמט והולך וזה זוקף מטתו והולך לו ונמצאת מחיצה עשויה מאליה ע"ש ולכאורה צ"ע הרי עושים אהל ממש במחיצת עצמם והאהל נטוי על ראשם והם בעצמם המה דפנות ועוד שאינם מתטלטלים כלל אלא קבועים במקומם וע"כ משום דלא מצינו במשכן אהל כי האי גוונא שיהי' אדם מאהיל על עצמו ומכ"ש כשהוא נע ונד הולך ואהלו עמו וק"ו מאוהל על גבי כלים מכ"ש אדם הנושאו עכ"ל.
<b>ולדעתי</b> יפלא הלא אין אהל אלא א"כ עושה גג עם מחיצות אבל גג בלא מחיצות לא הוה עשיית אהל לחייב עליו כמבואר בתוס' ביצה דף ל"ב בד"ה מלמטה וא"כ אם נחשב השני בני אדם לדפנות א"כ המה כבר עשוית ולא עושים אלא גג בלבד ואין כאן עשיית אהל כלל כמו דמותר להשיב קדירה ע"ג כירה בשבת ועיין בתוס' פרק כירה דף ל"ו ע"ב בד"ה וב"ה שהקשה למה הי' צריך בעירובין דף ק"ב לשייר טפח הלא המחיצות הי' עשויות כבר ותי' הר"י וז"ל אר"י התם משום דדמי לאהל טפי אסור אפי' בלא עשיית דפנות אבל קדירה לא דמי לאהל כולי האי לא אסרו חכמים בלא עשיית דפנות עכ"ל וא"כ בוודאי לחשוב הנחת מחצלת על ראשם והמה כבר דפנות מעצמם בלי שום פעולה מעולם גרע טפי מחזרת קדירה ע"ג כירה ודוק.
<b>הן</b> אמת שדברי תוס' סותרים עצמם שבדף מ"ג ע"ב בד"ה ופורסין כותבים על הך דעירובין דף ק"ב וז"ל אבל בלא שיור אסור היינו משום שהמחיצות התחתונות כבר עשויות ואם הי' פורס עליהן הי' עושה אהל כדרך לעשות אהל עכ"ל ולכאורה יפלא נהפוך הוא כיון שהמחיצות כבר עשויות יהי' מותר בלי שיעור טפח כמו בקדירה ע"ג כירה וצע"ג ואולי כוונת התוס' דמחזי כדרך הבונה אחר שהמחיצות עשויות פורס בודיא עליו ודוק.
<b>וברא"ש</b> בביצה דף ל"ב אחרי שביאר הא דפוריא אסור הוא דווקא בד' דפנות גמורות דאין אהל בלא מחיצות כתב וז"ל והא דאמר בעירובין דף ק"ב כרוך בודיא ושייר בה טפח אלמא דמקרי אהל בלא מחיצות התם שאני דהוה בנין חשוב וגם עיקר כוונתו לעשיות אהל אבל בנין ארעי כזה לא מקרי אהל בלא מחיצות עכ"ל הרי שביאר דדוקא בבנין חשוב וגם מחשבתו לעשות אהל כמובן וא"כ במת ושני בני אדם רוצים לפעול שלא יסריח ומחכמים להגין בעד החמה הלוהט על ראשם פשיטא דגופם לא הוה בנין חשוב וגם אין מחשבתם לעשות מגופם מחצלת אהל א"כ אין כאן איסור כלל כי גופם לא נבנה לתכלית מחיצה וגם אין הדרך ליטול מחצלת על ראשם וגם אין מכוונים לעשות אוהל ועיין בתוס' דף מ"ג בד"ה וחם להם וגם דעתם להיות נדים לילך משם ולהשאיר שם המחצלת כי הכי ילכו בשוק ומחצלת על ראשם הלא ג"כ ינועו משם בלי מחצלת ודעת אדמ"ו ז"ל נפלא כי בפערזאל יוכל להיות נשאר פתוח ועשה גג עם מחיצות ודוק.
<b>וגם</b> יש לחקור דהוה שנים שעשו מלאכה אשר כל אחד יוכל ליקח מחצלת על ראשו ובפרט לפי הבנת הש"ע בסי' שי"ג וקצרתי ודוק.
<b>(</b><b>ג</b><b>)</b> היתר שלישי כתב אדמ"ו ז"ל שם ואעתיק לשונו שכתב וז"ל ועוד בה שלישי שאין אהל דאורייתא אלא כשמחיצות מגיעות לארץ כמו שהי' במשכן וכמו שדקדק רש"י וגם הרי"ף בלשונם גבי טלית כפולה וכמ"ש תוס' שם קל"ח ע"א ע"ש ובנב"י שם כתב דמחיצה טפח סגי לשבת ואומר אני אה"נ אבל בלבד שתגיע לארץ אפי' לא יהי' רק גבוה טפח אבל מחיצה תלוי באויר שאינה עשוי להוסיף עליה כלל וא"א להוסיף ולהמשיכה עד לארץ זה ודאי איננו אהל דאורייתא כלל וכן משמע הסכמת פרי מגדים סימן שט"ו באשל אברהם סק"ח עכ"ל.
<b>לכאורה</b> מבואר כדברי אדמ"ו ז"ל בתוס' ביצה דף ל"ב בד"ה מלמטה שכתבו וז"ל י"ל דהואיל ואין להם מחיצות אבל הני מיירי דאית ליה מחיצות לצדדים המגיעות לארץ עכ"ל ולמה לא כתב תוס' דהואיל ואין להם מחיצות שרי וכל הני מיירי דאית להו מחיצות למה הוסיפו המגיעות לארץ משמע כדברי אדמ"ו ז"ל שצריך להיות מחיצות מגיעות לארץ ולא מחיצות תלויות באויר כי זה ודאי איננו דאו' ודוק.
<b>אך</b> אפשר באהל עראי כזה אם לא יהי' מחיצות לארץ לא נחשב לשם אהל כלל כמו להניח טבלא על רגלי שולחן שאין לו דפנות וכדומה בכל הני הנזכרים בביצה דף ל"ב אבל בדבר אשר הוא באמת אהל להגין על אדם ועושה גג עם דפנות הגם שדפנות אין מגיעין לארץ הוה עשיית אהל לגבי שבת כמו דהוה אהל לענין טומאה בין להביא טומאה או להפסיק טומאה ה"ה הוה אהל לענין מלאכת שבת ודוק.
<b>וכן</b> נראה מדברי תוס' שבת קל"ח ע"א בד"ה כסא טרסקל וז"ל וכל הני דאסרו בביצה אומר ר"ת דדווקא דברים שיש להם מחיצה עד לארץ אבל להושיב הקדרה על טרפד ביו"ט שרי אפי' מלמטה למעלה להביא טרפד תחילה ואח"כ להושיב הקדירה לנכון להושיב השולחן ע"ג ספסלים וביעתא וקדרא וחביתא ופוריא יש לומר שיש להן מחיצה עכ"ל משמע דווקא באהל עראי כאלה צריך מחיצות מגיעות לארץ אבל בעשיית אהל למחסה דהוה אהל ממש אז אפי' אם מחיצות תלויות מהני ולא צריך להגיע לארץ כלל ודוק.
<b>אך</b> יפלא בעיני הלא בנין גמור חייב אפי' בכלי לרוב השיטות עיין בב"י ובש"ע סי' שי"ד סעיף א' וא"כ כיון דהפערזאל הוה אהל לענין טומאה א"כ כאשר פותח הפערזאל עושה כלי גמור וא"כ אם אינו חייב משום בונה אהל בשבת אבל עכ"פ בונה אהל שראוי' לנזיר לחוץ בפני הטומאה ויהי' חיוב על עשיית כלי וצע"ג.
<b>ונ"ל</b> דסובר אדמ"ו ז"ל בשלמא הבונה כלי גמור אשר יש לו תוך או שמשתמש איזה פעולה חייב משום בנין בכלי אבל הפערזאל שאין לו שימוש כלל רק מגין בעד גשם ושלג וחום אין זה כלי שימוש ומה שמסיך ומבדיל והוה אהל בנזיר וכהן לא מטעם כלי רק דנסר רחב ג"כ מביא טומאה או מבדיל בין טומאה וא"כ אהל המגין בעד טומאה לא נחשב לכלי בפני עצמו רק אם נחשב בנין אהל חייבו משום בונה אהל וע"ז חקר אדמ"ו ז"ל דאהל שבת צריך מחיצה המגיע לארץ ודוק ובלא"ה לק"מ לפי דברי ט"ז סי' שי"ב ס"ק ז'].
<b>ועיין</b> בדברי תויו"ט פ"י דשבת בד"ה שכן משא בני קהת דלא בלבד מלאכות שהי' במשכן בשעת עשייתו אלא גם מהמלאכות שהי' לצורך המשכן גמרי' יעו"ש ועיין בתויו"ט פרק י"ב בד"ה שהמכה בפטיש ובד"ה זה הכלל לאתוי דחק קופיזא בקבא ועיין בתוס' שבועות דף מ"ג דאפי' לחיוב גמרינן ממשכן שיחייב אפי' בתבואה העומדת לקצור ממילא ה"ה נמי לקולא גמרי' דצריך להיות לאהל מחיצות מגיעין לארץ כדברי אדמ"ו ז"ל רק בשכל נ"ל לחלק דבאהל קבוע ודרך תשמישו שאין להוסיף עליו הוה בנין אהל בשבת דכמו במשכן צריך מחיצות הגיע לארץ להיות בית מועד בית מוצנע כמו הביאני המלך חדריו דרך צניעות ה"ה אהל אשר תשמישו הוא שלא יוסיף עליו הוה זה סכך אהל דאין אהל אלא סמוך לדפנות בד' רוחות והדפנות יהי' עשוים להגיע לתכליתם אשר ישמשו ודפנות פארסאל המה גדולים להגין על פרצוף פניו של אדם שלא ישלוט בו גשם ושלג וחום ודוק.
<b>ואין</b> לחקור מגמ' שבת דף צ"ה גודלת ופוסקת חייב משום בונה ופריך וכי דרך בנין בכך ומשני אין כדדרש ר"ש ויבן ד' את הצלע יעו"ש וקשה מה בכך דהוה דרך בנין בכך הא במקדש לא הי' בונה אלא אהל במחיצות המגיעות עד לארץ דמשבשתא היא דלא מתורת בנין אהל מחייב אלא מכח בנין איצטבא כמובן ודוק.
<b>סוף</b> דבר הכל נשמע הגם שאין אני הפעוט כדאי להכריע בדבר זה מכל מקום נראה אם יוכל ליסע על עגלה אשר הסוסים של נכרי יסע על עגלה מלפתוח בעצמו הפארסאל מלבד החשש איסור אשר עושה אם הדין כדברי הנב"י אלא יען שיתן מכשול לפני הרואים שיאמינו שהותר הדבר ולא יתלו שהולך לחולה אבל אם יראו המון שנוסע בעגלה ידעו שנוסע לחולה דחמירא בעיני עולם לנסוע בעגלה בשבת קודש אבל אם יסע בעגלה עם סוסי ישראל אז בודאי יפתח הפארסאל ולא יסע על סוסי ישראל שיוכל לבוא לסרך דאורייתא ואדמ"ו ז"ל אומר שגם איסור דרבנן אינו ברור כנלענ"ד [ועיין תוס' סוכה דף ד'].
<b>ועלה</b> בדעתו דרך חדש כיון ממשכן ילפי' א"כ הוה דרך בונה מעט מעט כמו ליתן אדניו ועליהם המחיצות ועליהם הגג או הגג מתחילה ואח"כ שאר חלקים אבל לבנות הגג עם הדפנות ברגע אחת אין זה דרך בנין כלל לא במקדש ולא בגבולין ובפערזאל ברגע אחת נעשה הגג עם המחיצות ואין דרך בנין בכך ולא הוה אהל קבע אלא אהל עראי והוא הערה חדשה בעזה"י לשיחה בעלמא והוספתי לחקור דאין אהל אלא א"כ צריך תכלית אהל כגון במשכן דהי' מצוה להעמיד אהל אבל בפערזאל הכי צריך שם אהל להגין עיין בתויו"ט פ"ב דשבת שמביא דברי תוס' בטעם שר"י פוטר כחס על השמן ועיין בתוס' חדשים שם כי הצורך שנעשה מלאכה בשבילו במשכן הוא גוף איסור מלאכה ודוק.
<b>סימן</b> <b>כד</b> רב שלום ושפעת ברכות יבואו על ראש הרבני העוסק ושונה הלכות ומעטר אותן בפלפול החרוץ כמו"ה ר' יצחק נ"י בפרוסליב.
<b>שאלתו</b> וגם פלפול ח"ת קבלתי ואני ערוד גדול בכל זאת אשיב לו מה שנראה לי לדינא וגם ראיתי שאבד לו אבידה ששמע שרמב"ם פסק כאביי ולא ידע איה מקומו יעיין בלח"מ בפ"ו מבכורות וכבר האריך הנב"י מהד"ת א"ע סי' קכ"ט אות א' להשיג בזה גדולות א"כ נאה דורש אשר העיר בדברי בספרי אבל אין לי פנאי להאריך
<b>שאלה</b> אודות המריבה אשר אירע בעבור אם מותר לקפל בשבת קודש הטלית אחר שהתפלל או לא שמעלתו נ"י התיר לקפלו שלא כסדר קפולו הראשון ובן תורה אחר חלק עליו שאסור לקפלו אפי' שלא כסדר קפולו הראשון ושאל להגיד לו הדין עם מי עכ"ד.
<b>תשובה</b> אבוא בקצירת אומר כאשר יתן ד' בפי לדבר אחלק לו בעזה"י בשבת פט"ו מקפלין הכלים אפי' ארבעה וחמשה פעמים ומציעין את המטות מליל שבת לשבת אבל לא משבת למוצאי שבת ובגמ' אמרו דדוקא באדם אחד אבל בשני בני אדם לא ודווקא בלבנים אבל בצבועים לא ודוקא שאין לו בגדים אחרים אבל יש לו בגדים אחרים לא והטעם איסור שאין מקפלין אלא בתנאים הללו פי' הרמב"ם משום דנראה כמתקן מנא ובתויו"ט הוסיף עוד טעם משום סרך גזירת כיבוס אם נתיר הדברים הבאים להעשות כיבוס יעו"ש.
<b>והנה</b> הב"י הביא דעת המרדכי דסובר דבקיאין בקיפול אשר נאסר מטעם מתקן או מסרך כיבוס אבל הא דנראה כמתקן מנא או מסרך כיבוס הוא דווקא אם מקפלין כסדר קיפול הראשון אבל אם מקפלין שלא כסדר קיפול הראשון ליכא בו משום נראה כמתקן או ככיבוס וא"כ אם אינו מקפלו כמו בראשונה מותר היינו שמכווין שלא יהי' קיפול השני כמו קיפול הראשון אבל הכל בו חיפש זכות על מה שנוהגין העולם להקל בקיפול בכל הכלים הן ישנים והן צבועים והן אפי' אם לו מלבוש אחר והמציא הטעם דקיפול דידן אשר אנן נוהגין אפילו בחול אינו מענין קיפול הנזכר במשנה ובגמ' שאז הי' המקופל לפשוט קמטים ולהניחו אח"כ תחת מכבש שלא ישובו הקמטים לאיתנם אבל בזמנינו אנו קופלין בלי הפשטת קמטים ובלי נתינת מכבש א"כ אין קיפול דידן אותו קיפול שנאסר במשנה ובגמ' אבל אם סוג הקיפול עכשיו יהי' כמו קיפול של משנה הגם שלא יהיה קיפול השני כמו הראשון אסור כמובן.
<b>היוצא</b> מזה דנבדלים טעם המרדכי מטעם הכל בו בגוף הדין דלהמרדכי אנו בקיאין בקיפול ואם מכווין לקפול אסור רק אם אין השני כמו הראשון לא הי' נאסר מעולם אפי' בזמן הגמ' ואם מכווין לעשות קיפול השני כסדר קיפול הראשון גם עכשיו אסור ולשיטת הכל בו נהפוך הוא בזמן הגמ' הי' קיפול השני אסור אפי' לא נעשה כסדר קיפול הראשון דעכ"פ נפשטו הקמטים ונותן במכבש רק עכשיו שאין אנו פושטים קמטים ואין נותנים אותם תחת מכבש לא הוה קיפול של איסור ומותר לעשות עכשיו קיפול השני כמו הראשון אפי' ודוק.
<b>ובש"ע</b> הביא מתחילה לאסור הקיפול בכל אופן אפי' שלא כסדר קיפול הראשון ואח"כ הביא לדיעה שנית יש מי שאומר אם מכווין לקפלו שלא כסדר קיפול הראשון מותר לקפלו אבל דעת הכל בו אשר למד רק זכות על מה שנהגו להקל וכתב רק ללמוד זכות על דורו בדרך אפשר שהכל בו כתב וז"ל ואפשר דקיפול דידן לא דמי לקיפול שלהם עכ"ל וכי מפני שאנו מדמין נעשה מעשה להקל ח"ו לכן השמיט לגמרי דעת הכל בו דלדידיה נפל עכשיו איסור קיפול בבירא אבל דעת המרדכי הביא ליש מי אומר דנראין דבריו אבל אין דעת המרדכי מוסכם מכל השיטות דדעת הכל בו חולק ג"כ עליו ומודה אם אנו בקיאין בקיפול אין הבדל אם הקיפול השני שלא כסדר קיפול הראשון אעפ"כ אסור ודוק.
<b>וראיתי</b> בחיי אדם כלל מ"ד אות כ"ד שכתב וז"ל ודוקא כדרך קיפולו ראשון אסור אבל אם מקפלו שלא כדרך קיפולו הראשון הכל מותר עכ"ל לא ידעתי מנ"ל הא המחבר הביא המרדכי רק לדעת יש מי שאומר אבל אין זה הלכה פסוקה דהא לפי דעת הכל בו אין הבדל אם עושה קיפול השני שלא כסדר הראשון והגם דלכל בו מותר יען דאין קיפול שלנו כמו קיפול שלהם הלא הכל בו לא החליט הדבר רק כתב אפשר שנשתנה קיפול של עכשיו וא"כ הוה דעת המרדכי רק יש מי שאומר דנראין דבריו ודעת הש"ע לפסוק בכל מקום כדעה ראשונה כמו שהעיר ג"כ במחה"ש א"כ הי' לו לחיי אדם לכתוב בלשון רבו הוא השולחן הטהור יש מי שאומר שמותר ודוק.
<b>ובמכתבו</b> ראיתי שמביא דברי הב"י וכ' מעלתו נ"י וז"ל ובעו אנכי מאיש להבין דעת קדושים שחיי"א כתב בכלל מ"ד וז"ל ודווקא שרוצה ללבשו בשבת דאל"כ הכל אסור עכ"ל והנה מהנ"ל [היינו הב"י] מבואר דאם שלא כסדר קיפולו הראשון מותר בכל אופן וצע"ג עכ"ל וכן מקודם לזה כתב מעלתו וז"ל והנה מהנ"ל מבואר שמותר לגמרי שלא כסדר קיפולו הראשון ולא שום אחד מהפוסקים חולק בדבר הזה ומשמע אפי' טלית של מצוה דאין צריך לו ללבשו בשבת שרי עכ"ל מעלתו.
<b>לא</b> הטיב לראות בשתים (א) אפי' בשאר בגדים שצריך ללובשם בשבת אם הם ישנים או צבועים או יש לו בגדים אחרים אעפ"כ הוא רק יש מי שאומר שמותר לקפלם שלא כסדר קיפול הראשון אבל לשיטת הכל בו ודעת המחבר שהיא דעה ראשונה אסור לקפלם אפי' שלא כסדר הראשון (ב) השיג מעלתו על חיי אדם שאוסר לקפול אם אינו צריך לשבת ומעלתו השיג עליו אפי' בטלית של מצוה שרי לקפל שלא כסדר קיפול הראשון אפי' אם לא מצריך עוד הטלית בשבת זה.
<b>לדעתי</b> שגג בזה כל הקיפול הוה טרחות בגוף והוה הכנה על יום חול ואסור לעשות בשבת חינם והתוס' כתבו בשבת דף קי"ג וז"ל מקפלין כלים וכו' מכאן דמשמע דאסור לקפל טליתו של ב"ה לפי שהם לצורך מחר עכ"ל היינו הא דשרינן לקפל כלים ד' או ה' פעמים היינו בכל התנאים שנאמרו בגמ' שאין בהם איסור קיפול ואעפ"כ מותר דדוקא אם צריך ללובשם בו ביום דהא אפי' אם יש לו בגדים אחרים ללבוש אסור לקפלן אפי' שהם חדשים ולבנים וגם מדאסור להציע המטות משבת למוצאי שבת עיין בתויו"ט שהם הוצעת בגדים על המטות לישן עליהם עכ"ל בשם הרמב"ם יעו"ש והלא באותן בגדים אין בו איסור קיפול משום מתקן או סרך כיבוס ואעפ"כ אסור להכין שום הכנה משבת לחול א"כ אסור לקפל טלית בבהכ"נ לפי שהם צורך מחר דהוה הכנה בידים משבת לחול ולכן לא כתב התוס' לפי שאינם צורך היום דלו יהי' שמותר לקפל אפי' אם אין בו צורך היום אבל עכ"פ אסור להכין בשבת צורך מחר כמו הצעת המטה משבת למוצאי שבת וא"כ אפי' מקפל שלא כסדר קיפול הראשון או אפי' אם אין אנו בקיאין בקיפול של המשנה אבל עכ"פ טרח בצורך מחר ודוק.
<b>ובמג"א</b> בסי' י"ד חקר אם מותר לקפל טלית של חבירו אשר יצרך לבעל הטלית אחר כך להתפלל בו ואף על פי כן אין האיש אשר לקחו מקודם להתפלל בו מקפלו בשבת הגם שיש בו בטלית עוד צורך היום דאעפ"כ אין מותר לקפלו יען דהוא שבת הקשה במחה"ש אמאי יהי' אסור לקפלו הא המג"א עצמו פסק שאפי' בחול אין צריך לקפלו כסדר הראשון ותירץ דעיקר כדעה ראשונה שאפי' קיפול שלא כסדר קיפול הראשון אסור והשואל הטלית רשאי להחמיר שלא לקפלו כלל דמסתמא ניחא להו לבעלים כיון דליכא רק הפסד מועט במה שאינו מקפלו כלל וניחא ליה לעשות מצוה בממונו ודוק ואולי בעבור זה פסק המג"א שלא יקפלו כלל אפי' שלא כסדר קיפול הראשון דלפעמים כבר התפללו בו בעליו ואז אסור לקפלו כלל והשואל לא ידע ההבדל אם בעל הטלית כבר התפלל ויבוא לקפלו אפי' אם אין בו עוד צורך היום לכן פסק המג"א להשואל טלית חבירו בבהכ"נ שלא מדעת בעליו לא מקפלו כלל בשבת אפי' שלא כסדר קיפול הראשון].
<b>ובזה</b> יובן מה שהעיר מעלתו נ"י על המהרי"ל הובא במג"א סי' ש' דהי' נוהג לקפל טליתו במש"ק משמע שבש"ק לא הי' רשאי לקפלו והא שלא כסדר קיפול ראשון מותר ונדחק מעלתו נ"י שהניח כן כדי להתעסק במש"ק במצוה מיד עכ"ד חלילה לומר כן אם הי' רשאי לקפל בש"ק הי' זריז במצוה דחביבה מצוה בשעתא אמנם פתרון הדברים בשבת לא הי' רשאי לקפלו אפי' שלא כסדר קיפול הראשון והי' ס"ד להניחו כך עד אור בוקר ביום א' קודם לבישת העלית ונהג המהרי"ל לקפלו במש"ק כדי להתעסק במצוה מיד ודוק כנלע"ד בעזה"י דברי הטרוד.
<b>סימן</b> <b>כה</b>
<b>נשאלתי</b> מפי צורבא מרבנן שאין לו אלא חדר אחד ויש לו ילד יונק משדי אמו וצריך להיות לו נר דלוק בליל שבת ולא יכול לשמש מטתו ואירע לו ליל טבילה אם רשאי לשמש מטתו ע"י שיעמוד שם מע"ש מה שקורין "שפאנישע וואנד" ואח"כ קודם השימוש יפרד כל החלקים שיהי' המטה מסובב מחיצה כי קשה לו להפריד חלקיו קודם הלילה ששכיניו דרכם להתפלל בביתו וירגישו בדבר.
<b>תשובה</b> יש בו פנים לאסור ולהתיר ואשר יתן ד' בפי אותו אשמור לדבר בעזה"י הנה מסברה הי' ראוי להתיר דשפאנישע וואנד הוא גבוה עשרה ורחבה יותר מטפח וא"כ כאשר הועמד בערב שבת הוא מחיצה וכאשר יפשוט חלקיו בלילה הוה תוספת אהל עראי ושרי אפי' בשבת כמבואר בגמ' ובש"ע א"ח סי' שט"ו ודוק.
<b>אמנם</b> יש לסתור כיון דאסר לשמש מטתו לאור הנר וצריך לפשוט כל חלקיו וא"כ הוה מחיצה המתרת א"כ גם תוספת אהל עראי אסור כמבואר בעירובין דף מ"ד דאסור להוסיף לעשות דופן ג' יען דמתיר הסוכה לאכול בתוכה ורק דופן ד' מותר לעשות יען דאינו מכשיר הסוכה דדי בג' דפנות ועיין שם בתוס' בד"ה פקק בשם ר"ת דגם מן הצד שייך עשיית אהל אם מועיל להתיר ולכן בעירובין דף צ"ד אהדר רב לאפיה כיון דסובר בנפילת המחיצה אסור לטלטל א"כ בנגידה גלימא הוה מחיצה המתרת ולשמואל דסובר דמותר לטלטל בלא"ה א"כ הוה תוספת אהל עראי שאינה מתיר יעו"ש מתוק מדבש וא"כ כיון דפירד חלקי שפאנישע וואנד מועיל היתר תשמיש ואסו' להוסיף בשבת ודוק,
<b>ועלה</b> בדעתי סברה אחת כיון שהשפאנישע וואנד הוא כל חלק ממנו הוא גבוה עשרה ורחב כמה טפחים והוה מחיצה גמורה ואם יחפץ איש יכול לעמוד תחתיו ולבעול אשתו בעמידה רק הוא חפץ לשמש כדרך כל הארץ על מטתו א"כ לא נקרא מה שמפריד כל חלקי שפאנישע וואנד למחיצה המתרת לו התשמיש כי הלא יכול לשמש תחתיו בעמידה בלי הוספת מחיצה א"כ מה שמוסיף המחיצה אינו מתיר לו דבר מה שלא הי' יכול לעשות מקודם בשלמא בסוכה שחסר דופן ג' אינו רשאי לאכול בסכך ושתי דפנות א"כ כאשר מוסיף דופן ג' פועל ההוספה ההיתר לאכול אשר בלי עשיית דופן ג' לא הי' יכול לאכול ועיין רש"י עירובין דף מ"ד בד"ה דקתני נפל דופנו וז"ל דמשמע דופן שהוא מותרת בה עכ"ל וא"כ הכא שיכול לשמש תחת חלק אחד שוב לא הוה בפירוש שאר חלקים מחיצה מתרת והבן זה.
<b>ואחר</b> העיון נראה לי דפישוט חלקיו הוי מחיצה המתרת הגם דיוכל לשמש תחת השפאנישע וואנד בלי פישוט חלקיה ואסברה בעזה"י טעמא דמלתא בשלמא בדופן רביעי של סוכה מותר לעשות יען דדופן רביעי לא יפעל כלל היתר לאכול דסוכה כשירה נקראת בג' דפנות וא"כ מה שעושה דופן ד' לא יפעל כלל להכשר סוכה וה"ה לשמואל כיון דהי' מחיצה בהכנסת שבת אעפ"י שנפלה מותר לטלטל בלי מחיצה א"כ אפי' עושה אותה לא הוה מחיצה מתרת אבל בתשמיש המטה הגם שיוכל לשמש בעמידה תחת עמידת השפאנישע וואנד הוא מטעם דיש שם מחיצה בפני אור הנר אבל במקום שפסק מחיצה אסור לשמש דשם משמש לפני אור הנר וכאשר יפשוט שאר חלקי שפאנישע וואנד יוכל לשמש מטתו במקום אחר אשר מתחילה לא הי' יכול לשמש שם בעמידה אם כן הפישוט חלקי' הנ"ל פועל היתר לשמש בעמידה תחת כל חלק וחלק א"כ עשה מחיצה המתרת לשמש בכל פישוט חלק וחלק משפאנישע וואנד ואסור לעשות מחיצה המתרת השימוש אשר מקודם לא הי' יכול לשמש שם מטתו והבן כי הוא סברה ישרה בעזה"י.
<b>וראיה</b> לדברי דאל"כ הכי נימא מי שיש לו חדר אחר שיוכל לשמש מטתו שם יהי' מותר עמידת מחיצה לשמש דלא הוה מחיצה מתרת או הכי נימא מכח שיוכל לכסות הדברים בשני כלים שהוא מותר לעשות גם בשבת כמבואר בט"ז שט"ו ס"ק ב' א"כ היה יוכל להעמיד מחיצה דלא הוה מחיצה מתרת אלא פשיטא שזה משבשתא דעכ"פ המחיצה מתיר לו לשמש מטתו באותו חדר וגם המחיצה מתיר לו לשמש מטתו אם הספרים גלוים לפניו א"כ הוה מחיצה מתרת אבל דופן רביעי בסוכה אינו מוסף כח בסוכה כלל א"כ ה"ה אם יכול לשמש בעמידה תחת השפאנישע וואנד כאשר היא עומדת שם עכ"פ כאשר תם הרוחב של הנ"ל לא יכול לשמש וכאשר יפשוט החלקי' יוכל לשמש בכל חלק וחלק א"כ הוה מחיצה המתרת ואסור ודוק.
<b>ועלה</b> עוד בדעתי יען דגמ' בעירובין משני הא בדופן שלישי הא בדופן רביעי והלא יכול לחלק בדופן ג' גופיה בטפח הראשון אסור דהוא מתקן שיהי' ראוי לקיים מצות סוכה אבל שאר טפחים גם בדופן ג' מותר דהסוכה כשירה בשני דפנות ודופן ג' טפח אלא ע"כ כיון דשם דופן ג' הוה מחיצה מתרת אז כל הנוסף על דופן ג' הוה מחיצה מתרת דהכל הוא דופן ג' הנותן שם סוכה כשירה ואפי' דמהני בדופן ג' טפח אבל עכ"פ כל הנוסף בו להדופן ג' הוה הכל מחיצה המתרת כי שם דופן ג' הוא מחיצה המתיר וה"ה הוספה לדופן המתיר התשמיש הוה הנוסף עליו כמוהו ורק דופן רביעי בסוכה לא הוה שם דופן המתיר כלל כמו בעירובין דף צ"ד דלשמואל לא צריך מחיצה כלל.
<b>אך</b> אעתיק דברי ריטב"א בעירובין דף מ"ד שכתב בד"ה אלא הא והא רבנן וז"ל כלים אכלים לא קשיא הא בדופן שלישית והא בדופן רביעית פי' דמתניתא קמייתא בדופן שלישית דה"ל עושה הכשר סוכה יחשוב בנין עראי לכתחילה דאסר אפי' לרבנן ומתניתא בתרייתא בדופן רביעית דלא אתי' להכשיר סוכה אלא לצניעות בעלמא וה"ל תוספות אהל עראי דשרי אפי' לרבנן אשמעינן מהכא מה שפי' ר"ת ז"ל דאפי' במוסיף מחיצה על מחיצות העשויות כבר חשיב כדין עראי לכתחילה כשהוא מתקן הדבר באותה מחיצה להכשירה למצוה או לעשותה ברשות היחיד וכדאמרינן הכא בדופן שלישית הילכך עושה שתי מחיצות דליכא שום הכשר סוכה ולא הכשר רשות אפי' משום תוספות ליכא וכל דעביד מחיצה שלישית בסוכה דמצוה או מחיצה רביעית בסוכה דלאו מצוה ברשות הרבים או בכרמלית ה"ל בנין עראי לכתחילה ואסור לכתחילה ואסור לכ"ע והעושה מחיצה רביעית לצניעותא בעלמא הוה ליה תוספות אהל עראי דלרבנן שרי ולר' אליעזר אסור עכ"ל מפורש יוצא שאשמועי' היתר בדופן רביעי דסוכה כי דופן רביעי בלא סוכת מצוה אסור רק אם עושה לצניעות בעלמא א"כ אפשר כיון דכבר יש טפח בדופן ג' ליכא איסור בהוספת דופן ג' דעכ"פ במה שמוסיף ליכא תיקון להתיר אבל כל זה אם אינו פועל זה בהוספת בנין הוספת היתר אבל בשפאנישע וואנד הוספת בנין מוסיף הוספת היתר במקום לתשמיש א"כ הוה הפישוט החלקים בנין המתיר ודוק.
<b>ובזה</b> יש לי פליאה נשגבה על מהר"ם שעשה מחיצות טפח מערב שבת יען דאסור לעשות בשבת מחיצה המתרת יעו"ש בסי' שט"ו וקשה מה פעל בזה הא הוספה להתיר הוה כמו לעשות דופן ג' לסוכה דאסור לעשות יען דהוה מחיצה המתיר א"כ כיון בתשמיש המטה או לעשות צרכיו נגד ספרים א"כ אסור להוסיף דהוה מחיצה המתרת ולא מיבעי אם הי' הטפח מלמעלה דאסור להוסיף להוריד עד למטה אלא אפי' הי' הטפח מן הצד ג"כ אסור להוסיף ברוחב דלא דמי לדופן רביעי של סוכה או להוסיף על דופן ג' של סוכה שהי' כבר טפח דשם ההוספה אינו פועל ומתיר יותר מאלו לא הי' נעשה אותו הוספה אבל בתשמיש המטה וכדומה הוא מרחיב המקום לעשות שם צרכיו ותשמיש ובמג"א סי' שט"ו ס"ק ג' כתב וז"ל ופשוט דאם הי' מחיצה בולטת מן הצד לפני הספרים רחב טפח מותר לתלות סדין לפניו דהו"ל תוס' אהל כמ"ש בסי' שי"ג עכ"ל והוא פלא בעיני דמה מועיל כאן שהי' טפח כבר עכ"פ מוסף אהל עראי להתיר ויש איסור בכל טפח וטפח שמוסיף וצע"ג.
<b>ונלע"ד</b> לחדש סברה אחת בעזה"י בשלמא לעשות דופן ג' מחדש לר"ת דאסור לעשות מן הצד יען דשני דפנות לא הווין סוכה כשירה וע"י עשיית דופן ג' נעשה סוכה כשירה נחשב עשיית טפח לדופן ג' כאלו עשה כל ג' מחיצות עכשיו דהא טפח לדופן ג' פועל שיוגמר פעולות שני מחיצות הראשונות שיהי' סוכה בשלושה דפנות לקיים מצות סוכה ונחשב כעשיית אוהל עראי מתחילתו ועד סופו והלא נחשב בנין מן הצד כמו בנין בגג דהא גם בבנין מן הצד מחדש תיקון חדש ושם חדש כמו אהל בעשיית גג וכן לרב דמחיצה שנפל בשבת אסור לטלטל עוד בכל החצר א"כ כאשר יתלה גלימא פועל חילוק רשויות שיהי' מותר לטלטל בכל החצר וקודם תלויות הגלימה אסור לטלטל גם נגד חלקי מחיצות שנשתייר א"כ הלא הוספת המחיצה פועל שם חדש חילוק רשויות ותיקון חדש לטלטל בחצר אז גם מחיצה מן הצד נקרא עשיית אהל דהא מתקן את כולו אבל בתשמיש המטה ועשיית צרכיו דהא מתחילה ג"כ מותר נגד טפח העומד מערב שבת וכאשר יוסיף לפשוט המחיצה יתוסף לו המקום לתשמיש ולצרכיו אבל עכ"פ לא יתוסף שם חדש ולא יתקן ההוספה כלום על הנעשה מערב שבת וכיון שלא פועל כח על הנעשה מערב שבת נשאר סברת רש"י דאין עשיית אהל אלא בגג ולא מן הצד ומותר להוסיף להרחיב המחיצה מן הצד או להאריך מלמעלה למטה דהא שם מחיצה הי' גם קודם שבת רק מוסיף שיהי' אורך או רוחב באותו מחיצה ונעשה טפל למה שהי' קודם שבת דאין עשיית אהל מן הצד חוץ אם בהוספה פועל היתר גם על הפעולה שהי' מערב שבת כמו בדופן ג' בסוכה או במחיצה בעירובין ויפה עשה מהר"ם ויפה פסק במג"א וכן משמע לשון הריטב"א שהעתקתי למעלה שכתב וז"ל דאפי' במוסיף מחיצה על מחיצות העשויות כבר חשוב כדין עראי לכתחילה כשהוא מתקן הדבר באותה מחיצה להכשירה למצוה או לעשותה רשות היחיד וכדאמרינן הכא בדופן שלישית עכ"ל הרי שביאר יען שתוספת מחיצה פועל לתקן הדבר כולו להכשיר למצוה או לעשות מרשות שותפות רשות יחיד ואקוה שהוא אמת בעזה"י.
<b>היוצא</b> אם העמיד לפני המטה השפאנישע וואנד מערב שבת לשם מחיצה רשאי לפשוט שאר חלקיו לפני התשמיש כנלע"ד.
<b>וראה</b> זה מצאתי בפרמ"ג בא"ח במשבצות זהב סי' שט"ו ס"ק א' שכתב וז"ל ומיהו תוס' אהל עראי דשרי לרבנן דר"א וכבסעיף ב' מספקא לי אם בא להתיר אם שרי או לאו כי המעיין בתוס' שבת קכ"ה ע"ב ד"ה הכל ועירובין דף מ"ד ע"א ד"ה פקק ובר"ן ר"פ כל הכלים מבואר יותר דכל היכא שבא להתיר אף תוס' אהל עראי אסור ומה"ט דופן ג' אף תוס' לשיעור דופן אסור כי בלא"ה לאו סוכה כלל וע"י התוספות כאלו עשה סוכה שלימה ודופן רביעית אף כולו לא הוה אלא כתוס' אף מחיצה שלימה דא"צ לה ויש ג' מחיצות הוה דופן רביעי תוספת אהל ושרי ובר"ן ד"ה ולפיכך כתוב לאמור כל תוספת מחיצה שאין מתיר כפקק שרי לרבנן הא תוספות המתיר אסור אף לרבנן דהוה כעשיית אהל עראי בתחילה דאסור הואיל ובא להתיר ועמ"א שי"ג אות א' כמ"ש וכ"ש כאן יע"ש והנה מהר"ם שעשה מחיצה להתיר הובא בב"י עמ"א ג' ואפ"ה שייר טפח ותוספת אהל עראי שרי אלמא אף להתיר ולתוספת אהל עראי שרי אם לא כשעושה בתחילה אהל עראי מחיצה להתיר אז אסור והנה למ"ש המג"א ג' ופשוט דאם הי' בולטות רחב טפח מותר דהוה תוספת אהל י"ל שפיר דאי בעי הי' עושה צרכיו שם באותו רוחב טפח מה שמרחיב אין כ"כ להתיר משא"כ בב"י משמע שהי' תלוי היריעה על הכלונס ומשולשל טפח למטה מהכלונס שזה לא יועיל כלום וצ"ע עכ"ל העתקתי דבריו להביא שגם תוס' והר"ן סברו דנחשב כאלו עשה סוכה שלימה אך מה שהתפלא בזה על מהר"ם מאי מהני הטפח כיון דהוה תוספות מחיצה המתיר וניחא ליה אם עשה הטפח מן הצד יען דיוכל לעשות צרכיו באותו טפח אבל אם טפח למעלה הניח בצע"ג.
<b>ולפמ"ש</b> אחרי נשיקות כפות רגלי תורתו אני אומר מה שיכול לעשות צרכיו באותו טפח לא מהני להתיר לעשות מחיצה לעשיית צרכיו במקו"א דבדופן ג' לסוכה הסוכה כשירה ולא יפעל כלל בהוספת דופן אבל בתשמיש ועושה צרכיו ההוספה פועל על מקום אחר להתיר אבל העיקר הטעם של מהר"ם הוא דנהפוך הוא דהוספה לא יפעל היתר על מחיצה שכבר נעשה א"כ אי אפשר לחשוב כאלו עשה הכל לכתחילה דהוספה לא יפעל על המעשה מכבר לא שם חדש כמו בעירובין דף צ"ד שם רשות יחיד וגם לא פועל תיקון חדש על מה שכבר נעשה כמו בדופן ג' של סוכה וא"כ אין שם אהל על המחיצה מן הצד שגם ר"ת מודה בזה לרש"י דמחיצה מן הצד או טפח מלמעלה ההוספה הוה רק טפל למה שכבר נעשה ואין בו סרך איסור חוץ אם הוא בנין קבע עיין במג"א סי' שט"ו ס"ק א' ודוק.
<b>גם</b> ראיתי שם בפרמ"ג בס"ק כ' שנתקשה מה איסור יש בעשיות מחיצה הא יכול לכסות הספרים בכלי תוך כלי יעו"ש שהניח בצ"ע ולפמ"ש אין זה קו' דלא דמי לדופן רביעי בסוכה דלא פועל היתר באמת אבל כאן מה מהני שיוכל לפעול היתר במעשה אחרת עכ"פ באשר הוא שם הוה מחיצה מתרת ודוק.
<b>וכעת</b> מצאתי שנשאל אדמ"ו חת"ס ז"ל על זה בא"ח סי' ע"ג אם מותר לפתחו השפאנישע וואנד כולו בשבת והאריך בביאר להשיג על הט"ז דכתב דאסור להניח דבר עיגול על כלי כרש"י כיון שיש ברחבו טפח כי דבר זה אסור לכ"ע וסיים וז"ל והשתא לפ"ז אותן דפנות הספרדיות שקורין "שפאנישע וואנד" שכך דרך עמידתם מוכרך ומוכפל ונשאר בה שטח כמה טפחים רוחב לא נראה שהועמד שם למחיצה אלא כך דרכו לעולם וא"א בענין אחר אפי' רש"י מודה דאסור ע"כ לא פליג רש"י אלא במחצלת כסוכה בשינוי קצת שלא הודקה כראוי ודרכה למיהדק שפיר וס"ל גם זה הוה היכר אבל דפנות הללו שכן דרכם לעולם ואין כאן שום היכר גם רש"י מודה ואפושי פלוגתא לא מפשינן עכ"ל ולדעתי הקלושה זה הכל לעשות הוספת אהל על גג כמו בפני דכרי בעירובין דף ק"ב וכדומה אבל השפאנישע וואנד הוא הוספת אהל מן הצד שאין בו איסור מחיצה כלל כיון שלא הוה מחיצה המתרת וא"כ כיון שהעמיד השפאנישע וואנד שהוא גובה עשרה ורחב כמה טפחים לפני שבת לשם מחיצה מה איסור יהי' בפישוט חלקיו ולמאי צריך היתר בשלומא במחיצת גג דהוה אהל עראי עכ"פ שייך לחקור כחקירות אדמ"ו ז"ל דאותו טפח צריך היכר אבל אם העמיד מחיצה מן הצד לשם מחיצה הי' דופן מעלי' ואין בו עוד סרך איסור כלל ודוק שוב מצאתי בפרמ"ג במ"ז ס"ק ב' וז"ל אבל אותן שפאנישע ווענטליך י"ל דאסור להעמידן בשבת אם הוא להתיר עכ"ל משמע להעמידן אותם בשבת לכתחילה אבל אם העמידן קודם שבת לשם מחיצה מותר לפשוט חלקיו בשבת וביותר כפי מה שחקרתי למעלה בסוכה דבאופן זה ליכא איסור מחיצה להרחיב מן הצד כנלענ"ד.
<b>סוף</b> דבר כעת אשר מצאתי שאדמ"ו ז"ל אוסר אני איני אומר ח"ו מותר אבל לדעתי שלא יצא שגגה מתחת ידי שהתרתי אז לאותו צורבא מרבנן ובפרט שהי' ליל טבילה כנלענ"ד בעזה"י.
<b>ומצאתי</b> עוד שבהלכות קטנות סי' רכ"ו רצה לחדש שכל עשיות מחיצה לפני אור הנר הוה רק מחיצה לצניעות ולא הוה כלל מחיצה המתרת הגם שדבריו נפלאים וגם חקר מלשון ב"י סי' שט"ו הגם שמתרת אם נעשה גם לצניעות מותר יעו"ש לכל הפחות הי' נראה לצרף להתיר לפשוט חלקי שפאנישע וואנד ודוק.
<b>סימן</b> <b>כו</b>
<b>שאלה</b> בכפר אשר אי אפשר לעשות עירובין וצרכי איש וביתו מרובים בקיץ אשר צריך האדם כמה פעמים מים קרים ולהביא בצהרים את המאכל מהתנור אשר יכינו כל יהודים בערב שבת אצל אחד וכדומה ואי אפשר לקרוא בכל דבר הנצרך גוי או שפחה מהשכנים ולכן עושים צרכים כאלו ע"י בנים הקטנים או קטנות עד שמגיעין לי"א שנים וכאשר יגיעו לשנים הנ"ל נזהרו שגם הם לא יטלטלו כלל בשבת כך מנהגם זה כמה ועכשיו הוגד להם מצורבא מרבנן אשר קבע דירתו בתוכם שלא יפה עושים כי הוא עון אם יצוו לבניהם ונפלאת בעיניהם אם אמת בפי צורבא מרבנן או לא.
<b>תשובה</b> אמת בפי צורבא מרבנן איסור הנ"ל יצא מפי אדם גדול בענקים מפורש לאסור והוא בחתם סופר חלק ו' סי' י"ג שחולק על הרב שהתיר לטלטל בשבת ע"י הקטנים וסמך עצמו על הט"ז בשם המרדכי בסי' שמ"ו ואדמ"ו ז"ל מסיים וז"ל מ"מ בהא סלקינן דחלילה וחלילה להתיר לקטן לטלטל במקום שאין עירב והמורה שנטה אחרי פשטיות דברי ט"ז אין להאשים כי לא עיין כל הצורך ושגיאות מי יבין עכ"ל א"כ הרי מפורש לאסור כדברי צורבא מרבנן אשר אסר להם לעשות כן.
<b>אמנם</b> אחרי הלחץ זה הדחק אשר יגיע בכפר הזה אם לא יוכלו לטלטל ע"י הקטנים אמרתי לחפש אולי אמצא מזור להתיר וחלילה לי לפסוק נגד פסק אדמ"ו ז"ל רק אחקור על הדברים ואולי ימצא איש גדול אשר יסכים לזה כי לדעתי יש לחקור על שורש הדברים אשר על ידם אסר אדמ"ו ז"ל את הדבר וזה החלי בעזה"י.
<b>(</b><b>א</b><b>)</b> הנה רב אחד התיר לטלטל דסמך עצמו על דברי ט"ז א"ח סימן שמ"ו שכתב וז"ל ומשמע במרדכי שיש היתר להביא על ידי תינוק המפתח כמו על ידי עכו"ם עכ"ל א"כ כמו שמותר לצוות לעכו"ם להביא במקום שאין עירוב ה"ה קטני ישראל וכתב אדמ"ו בד"ה ע"ד הט"ז וז"ל אהובי אם נקח דברי הט"ז כפשוטן נחוס הרבה על ממון של ישראל ולא נצטרך עוד שפחות עכו"ם בבתינו ביום השבת כי כל אדם יצווה לבנותיו בנות ט' וי' שנים להחם לו בשבת תנור בית החורף וכדומה ולשוא עמלו אבותינו ואבות אבותינו מעולם כילו ממון הרבה וגם נצטערו צער הרבה עי"ז כידוע ומדוע לא עשו כל זה ע"י קטניהם ונימא כי היכא דשבות דשבות מותר ע"י נכרי מותר נמי ע"י קטן הה"נ להחם דמותר ע"ו גוי משום הכל חולים אצל צינה יהי' נמי מותר על ידי קטן ואולי יאמר הטועה היכי דאפשר בנכרי שאני וט"ז מיירי היכי דא"א ע"י נכרי וסברה זו יעיין בש"ס ר"פ מי שהחשיך ובש"ע סי' רס"ו ועכ"פ לא טוב הורה המורה שהתיר לטלטל בכרמלית ע"י קטן אם אפשר ע"י עכו"ם עכ"ל.
<b>ואחרי</b> נשיקות עפר כפות רגלי תורתו נראה לי דלא קשה קו' הנ"ל מהאבות דלא החמו חדריהם ע"י קטניהם כאשר אבאר בעזה"י.
<b>הרמב"ם</b> פ"ו מהל' תשובה הל' ו' כתב וז"ל יש חטא שהדין נותן שנפרעים ממנו על חטאו בעוה"ז בגופו או בממונו או בבניו הקטנים שבניו של אדם הקטנים שאין בהם דעת ולא הגיעו לכלל מצות כקניינו הן וכתיב איש בחטאו ימותו עד שיעשה איש עכ"ל הזהב ובספר משנה של הגאון ר' וואלף באסקוויטץ זצ"ל הביא ראיה מספרים ומגמ' לדברי הרמב"ם עיין בפ"ד מה' ע"ז ובפ"ו מהל' תשובה ושיבח שרמב"ם המתיק רק טעם סיפרי דקטנים המה כקנינו של אדם מה הבהמה נענש בעון בעלים כך הקטנים שהמה כקנינו יעו"ש דבריו כי נעמו מאוד והריטב"א כתב בע"ז דף ט"ו בד"ה מי דמי וז"ל היינו דאחמר ביה רבנן לאסור מכירה אטו שכירות שתחלת איסורו מן התורה בבהמתו אבל מן הספק הוא שיש לו ליזהר שמירה מעולה בבהמתו שלא לעשות מלאכה אפילו ע"י אחרים ואפילו בשנטלה ממנו למידי דהתירא כמו שהוא מוזהר על עצמו עכ"ל א"כ שביתת בהמתו האדון מוזהר כמו שמוזהר על עצמו בשמירה מעולה וא"כ בודאי מסתבר שהאדם מוזהר על שביתת בניו ובנותיו הקטנים דגם המה כקנינו הלא גם המה אינם בני דעת ואינם בר מצות כבהמה רק האב מוזהר על שביתתם שיניחו כשורו וחמורו אשר הם קניניו ודוק.
<b>וראה</b> דברי נמוקי רמב"ן בתורה פ' יתרו על פסוק אתה ובנך ובתך שכתב וז"ל אתה ובנך ובתך הקטנים הזהירנו בשבת שלא יעשו הבנים הקטנים מלאכה לדעתינו וברצונינו ועבדך ואמתך העבדים שמלו וטבלו שחייבים בכל דיני השבת כישראל כמו שאמר במשנה תורה למען ינוח עבדך ואמתך כמוך ואלו חייבים בכל המצות כנשים כמו שמפורש בדברי רבותינו וראוי' הי' שיזהיר להם בעצמם כי הם עצמם מצווים בשבת אבל דבר הכתוב עמנו מפני שהעבדים ברשותינו לומר שביתתם עלינו ואם לא נמנען אנחנו נענשים עליהם עכ"ל הרי מפורש יוצא דהזהרנו הש"י שלא נניח קטנים שלנו לעשות מלאכה לדעתנו ואם לא נמנעו אנחנו נענשים עליהם ועיין עוד ברמב"ן על פ' וגרך אשר בשעריך וכן מפורש יוצא מדברי רש"י פ' יתרו פסוק ו' ואתה ובנך ובתך וז"ל אלו קטנים או אינו אלא גדולים אמרת הרי כבר מוזהרים הם אלא לא בא אלא להזהיר גדולים על שביתות הקטנים וזה ששנינו שבת קכ"א קטן שבא לכבות אין שומעין לו מפני ששביתתו עליך עכ"ל א"כ הדבר ברור הגם שקטן הוא כגוי ומותר לו לעשות מלאכה אבל עכ"פ אנו נזהרנו שלא ועשה מלאכה לדעתינו ואם כן איך חקר אדמ"ו ז"ל שנימא אם הקטן דומה לגוי למה לא עשו אבותינו חימום חדרים בחורף בבנותינו ובבנינו הקטנים הוא פליאה ונקודה נפלאה.
<b>ולפ"ז</b> אם אנו דנין שהקטנים יעשו מלאכה דאורייתא או אפילו רק מלאכת עמל אשר יגיע ויטריח הגוף בו דהוה בכלל עשה דשביתה עיין רמב"ן פ' אמור הגם דליכא עבירת לאו כגון לישא אבנים גדולים בחצר הוה ביטול עשה דשביתה יעו"ש אז בודאי אסור להאב לראות שיעשה מלאכה דהא צריכין לשבות כמו שורו וחמורו עכ"פ ואיך יצוה להם להחם התנור שהוא מלאכה דאורייתא וביטל מ"ע של שביתה אשר הוא חייב בשמירתם אבל לטלטל דבר בכרמלית שאין בזה ביטול עשה דשביתה דהא אם יש עירוב גם הגדולים מותרים לטלטל כל צרכי אדם כמים ויין ומאכל או ספר רק יען שאין עירוב אסרו חכז"ל לטלטל ואיסור דרבנן הוא מלא תסור מדבריהם והקטנים לא נצטוו בלא תסור מדבריהם דאטו יהי' הלאו דלא תסור טוב מלאו דלא תאכל חזיר קטנים לא בני מצות נינהו וא"כ הקטנים מותרים לטלטל בכרמלית דמהכ"ת לא דהא גזירת חכמים לא חל עליהם ושיצוו חכמים מצוה על האבות שישמרו הקטנים שלא יטלטלו בכרמלית לא שמענו וא"כ מותר הקטן לטלטל בתורת היתר ולמה לא יצוה לו אביו שיטלטל גם בעבורו חפץ כגון מים ולחם ולכל צרכי גופו שאין בו ביטול שביתה אפילו לגדול ודוק [עיין שבת דף ע"ו הוצאה מלאכה גרוע הוא ומעביר ד' אמות הוה ג"כ בכלל הוצאה עיין ר"ן א"כ הגם שרבנן אסרו אפי' מלאכה גרוע הנ"ל בכרמלית ה"מ לגדול אבל לקטן נשאר היתר גמור ודוק).
<b>(</b><b>ב</b><b>)</b> <b>עוד</b> כתב אדמ"ו ז"ל שם בד"ה אמנם וז"ל ולו יהיבנא ליה להמורה כל טעותיה יפרנס לי דברי הלכה פסוקה בסי' שמ"ג יעו"ש והרגיש בזה פרי מגדים וכתב שעל צד הדוחק י"ל דט"ז לא אמרה אלא לדבר מצוה והיינו להביא מפתח בית הכנסת וכו' וסיים ופשוט דאכתי דוקא היכא דא"א בגוי כגון שיעבור זמן תפלה אבל זולת זה מהכ"ת לדחות איסורא לגבי קטן היכי דאפשר ע"י עכו"ם עכ"ל.
<b>לדעתי</b> יש לומר דשם בסי' שמ"ג כתב המחבר וז"ל וכן אסור להרגילו בחילול שבת ומועד ואפי' בדברים שהם משום שבות עכ"ל היינו פעולות האסורות מדרבנן כגון כיבוי ומקח וממכר וכדומה ועיין במג"א סי' ש"ז דאז כיון שפעולה הנ"ל נאסר לעולם שנראה כמחלל שבת ויו"ט ולא משכחת שיהי' מותר לגדול א"כ לא ירגילו אביו לחלל שבת ויו"ט דומה לדברים שאסורים באכילה מדרבנן שהזכיר שם באותו סעיף שאסור ליתן לו לאכול לקטן כי החכמים עשו פעולה הנ"ל לחילול שבת ויו"ט אבל מה שאסרו לטלטל בכרמלית הוא רק גזירה אטו רשות הרבים יען דברשות הרבים אסור הוצאה והעברה גזרו על הגדול שלא יעשה כן אפי' בכרמלית אבל על הקטן לא גזרו א"כ ליכא כאן פעולה שאסרו להיות מלאכה מדרבנן ואיך אפשר לומר דנראה כחילל שבת ויו"ט הלא אותו פעולה בעצמה גם ברשות הרבים מלאכה גרועה רק התורה אסרה ובכרמלית גזרו חכמים על הגברא אטו רה"ר ועל הקטן לא גזרו אבל מה שעשאו חכמים למלאכה הוה כמו שאסרו חתיכה להיות איסור ואסור להרגיל לקטן שיאכל או יחלל שבת ויו"ט והבן זה.
<b>(</b><b>ג</b><b>)</b> <b>גם</b> יצא אדמ"ו ז"ל להשיג על הט"ז בד"ה ומ"מ וכתב וז"ל ומ"מ דברי ט"ז לכאורה צע"ג דלענין איסורא דלאו אפי' דרבנן כל שאינו רביתיה דתינק לא יהיבנא ליה אפי' לצורך מצוה בהבדלה בשבת וט"ב משום דאתי למסרך ואם לא דבר שהוא באקראי כגון מילה בט"ב ולצורך מצוה וכולי האי ואולי וא"כ דברי הט"ז תמוהין עכ"ל.
<b>ובעיני</b> על הטו"ז לק"מ דשאני אם נותנין לקטן מאכל שאסור מדרבנן או הזמן גורם שאסור מדרבנן לאכול ולשתות דהוא נותן איסור ברור להקטן אבל אם מצוה להביא המפתח שנאבד א"כ יוכל הקטן לילך ולהביא פחות פחות מד' אמות ולו יהי' שיהי' לגדול איסור מכח חצי שיעור ועיין בט"ז סימן שמ"ט באריכות בהכנסת ס"ת וברית מילה הוה עכ"פ בקטן תרתי דרבנן ומותר ואז אפילו אם הקטן רץ להביא ולא נח אפילו לפוש זה לא הוה ספי בידים הכי אביו נותן לו דבר שצריך לעבור איסור הלא יכול לטלטל פחות פחות מד' אמות ומה שקטן רץ הוא עושה מדעת עצמו ומחדש במעשיו איסור ומה איכפת לן אם הקטן מהפך דבר שיוכל לעשות בהיתר ועושה על דרך איסור זה לא נקרא ספי בידים אבל בתענית אפילו ישתה חצי רביעית עכ"פ הוא אסור בתעני' ולא משכחת שיהי' מעשה היתר ודוק.
<b>אך</b> עדיין קשה דמשמע מט"ז שמותר ג"כ לקטן להוציא המפתח מהבית ולהביא לבהכ"נ כמו שמותר לגוי להביא המפתח מן הבית לבהכ"נ וא"כ יהי' אסור לספות לו בידים וצע"ג.
<b>אמנם</b> גם בזה משכחת שיהי' היתר כגון מפנה כליו מזויות לזויות ונמלך להוציאן פטור שלא היתה עקירה משעה ראשונה לכך עיין במג"א סימן שמ"ח ס"ק ד' או שקטן יצא לחוץ ויפשוט ידיו לפנים ועיין באבן עוזר סימן שמ"ט א"כ אם אביו מצווה לו להביא לו חפץ מים או יין לא ספי לו בזה איסור דיכול להיות בהיתר ומה שהקטן עושה אח"כ בדרך איסור זה לא הוה ספי לו בידים והגם דא"ע לא מתיר אלא לצורך מצוה היינו בגדולים אבל לקטן מותר אפילו בלי מצוה דאצלו אין איסור הוצאה כלל בכרמלית ודוק.
<b>ואוסיף</b> בחקירה הלא כאן איכא ג"כ מצוה ששומע בקול אבותיו והגם שילפי' שאסור בעבור כיבוד אב לחלל שבת היינו בגדול דהבן יעבור איסור שבת ואסור לאביו לבקש זאת מבנו ואפילו אם ביקש אסור הבן לשמוע אליו שגם אביו מחויב בכבוד שמים כנודע בגמ' אבל כאן אם הבן ישמע לאבותיו עושה כיבוד אב ואם והקטן בעצמו אינו עושה איסור אם יטלטל בכרמלית וממילא גם אביו אינו עושה איסור אם מצוה לו דבמקום מצוה מותר לטלטל פחות פחות מד' אמות או לעשות עקירה והנחה ע"י שני גברי א"כ התחכמו אבותיו להיות מקום מצוה ומותר לבקשו כן עפ"י דין וכי תימא קטן אינו מצווה בכיבוד אב ואם עכ"פ איכא חינוך מצוה והוה כמו קטן שמחויב לישב בסוכה וליטול לולב ולאכול מצות ה"ה במצות כיבוד והבן כי עמוק בעזה"י.
<b>ולדעתי</b> יש לחקור אפילו בגדול אם אביו מצוה לו להביא לו מים אם אינו מותר להביא בפחות פחות מד' אמות לקיים כיבוד אב והוה כמו נתינת ס"ת או הבאת הילד לברית לבהכ"נ ואין כאן מקומו.
<b>וגם</b> הוספתי נופך דלא שייך כאן אתי למיסרך דהא הקטן שומע מאבותיו דלכך יביא הוא יען שהוא קטן ואבותיו גדולים ואסורים להוציא מן הבית או לטלטל ברשות הכרמלית ולכן מצווה דווקא לקטנים שיעשה זאת ואיך יסרך הא שומע באזנו שדווקא בקטנותו מותר לו לעשות זאת דעל קטן לית איסור טלטול אבל שם בתענית דגם עליו איכא חיוב תענית שעות ואעפ"כ יותן לו מכוס אז יוכל לטעות בגדלו אם אין כאן קטן יוכל הוא לשתות דהא גם אז אשר הי' עליו חיוב תענית שעות שתה יען דהוא כוס מצוה ודוק.
<b>וראה</b> בסימן רפ"ד במג"א ס"ק ו' שכתב וז"ל אם אין עירוב שיכולים להביא חומש בבהכ"נ הולכין יו"ד ומפטירין בבית ששם החומש וגם יכולין לקרות הפטורה בע"פ אם א"א בענין אחר עכ"ל משמע אפילו ע"י קטן או ע"י גוי אסור להביאו וכן מצאתי בשמ"ק בב"ק דף פ' בד"ה אומר לגוי ועושה וז"ל דווקא משום מצוה זו כדאמרי' משום יישוב א"י אבל לצורך מצוה אחרת לא שרי אמירה ומכאן יש לדקדק אם ישכחו להביא חומש בבהכ"נ ואין במה לומר ההפטרה שלא יאמרו לגוי להביאו אלא ילכו מנין עשרה למקום שיהי' החומש ויאמרו שם ההפטרה תלמידי הר"פ עכ"ל ולכאורה קשה למה לא יהי' מותר אפילו לקטן להביא ספר הפטרה כמו שמותר לו להביא מים ויין לצורך הגוף וצע"ג ויותר נפלאת הלא ע"י גוי מותר להביא צרכי הגוף במקום שאין עירוב ולמה לא יהי' מותר להביא ספר הפטרה והוא פלא
<b>אמנם</b> אחר העיון נראה לי דדוקא כדי לעשות מצוה שאין בה הנאת הגוף החמירו דזה כבוד המצוה להיות מן המותר לישראל לעשות בעצמו ולא שיצוה לגוי או לקטן שיש בו עכ"פ סרך איסור שישראל יצוה לעשות מה שלא יכול לעשות בעצמו וגם אם לא יוכלו לפטור הפטרה אונס רחמנא פטריה ועיין במג"א סימן קמ"ג בענין קריאת הפטרה בעל פה אם יש טעות בספר ודוק אבל מה שהגוף צריך לצרכיו להיות לו עונג שבת מותר ע"י גוי וה"ה ע"י קטן ועיין במג"א סימן רע"ו ס"ק ח' שכתב וז"ל במקום מצוה ודווקא שגופו נהנה ממנו אבל לומר לעכו"ם שיבנה בה"כ אסור וכ"מ ס"פ ע"ו דשבת עכ"ל משמע דיותר יש היתר לצורך גופו שהוא מצוה מלצורך מצוה בלבד והגם שמחה"ש נותן טעם אחר וגם באלי' רבה הביא ריב"ש בהיפוך ועיין בפרמ"ג שם בכל זאת מסתברא שהנאת הגוף עם מצות עונג שבת הוא טוב יותר מלהתיר טלטול בעבור קריאת הפטרה ודוק.
<b>ואוסיף</b> נופך דלרוב צרכים בשבת המה ממאכלים ומשקים אשר הקטן אוכל ושותה עמו ומביא בעבור עצמו הגם שמרבה להביא בעבור הגדולים בבית זה לא נאסר מכל הנך טעמים שבארתי בעזה"י.
<b>שוב</b> מצאתי בכרם שלמה או"ח סי' שמ"ג שחקר אם מותר להביא טלית או חומש ע"י קטן לבהכ"נ שמביא דברי תוס' גיטין דף ח' בד"ה אף שכתבו שאין ללמוד משם שמותר לומר בשבת לנכרי להביא ספר דרך כרמלית והביא גם תשובת ר"ע איגר סימן ט"ו שאוסר ג"כ להביא ספר מקטן לבהכ"נ בכרמלית ועיינתי שם שכנים הדברים שאוסר רק מסיים וז"ל ולדעתי יש תקנה ליתן להתינוק חומש וסידור לישא לבהכ"נ לצורך עצמו להתפלל ולשמוע קריאת התורה וממילא יצטרף הגדול עמו להתפלל יחד כנלע"ד עכ"ל.
<b>ונ"ל</b> דה"ה בדבר אכילה ושתיה אשר יאכל וישתה הקטן עמו הגם שמרבה בשביל הגדול לזה מצרפין שהוא צורך הגוף בשביל עונג שבת והגם אם אפי' הקטן לא יאכל ולא ישתה עמו עכ"פ יוכל להנות ממנו ובפרט כיון שנהגו שמשנת י"א והלאה לא יטלטלו הקטנים הללו א"כ בודאי לא שייך אתי למסרך דהא ידעו משעה שהגיעו להיות נראה כגדולים למופלא סמוך לאיש לא נתנו אבותיהם רשות שיטלטלו עוד בכרמלית ואיך יסרכו אח"כ כשהם גדולים ובודאי איזה ת"ח הרגילם לגדר זה שלא יבואו לידי מכשול והגם שיש לומר א"כ יאמרו כל הסריקין אסורים וסריקי בייתות מותרין ויתירו עי"כ בשאר מקומות אפילו עד זמן גדלות ממש אין נראה להחמיר לעשות בזה גזירות חמורות דהוו כגזירות שאין הרוב הצבור יכולין לעמוד בהם כנלע"ד אם יסכימו שני גדולי ישראל בזה.
<b>סימן</b> <b>כז</b>
<b>נשאלתי</b> במקום שנהגו לכבד לשלשה בני אדם שהם מוהלים לאחד החיתוך ולהשני הפריעה ולהשלישי המציצה אם מותר גם בשבת לכבד לג' בני אדם או טוב שהפורע יהי' לו מציצה ג"כ.
<b>תשובה</b> דברים עתיקים כבר התעורר בזה בחכמת אדם ואעתיק דברי אדמ"ו הגאון בעמ"ח אמרי אש שכתב בא"ח סי' ח"י שנשאל על זה והשיב וז"ל האם יש לאחר למצוץ ומעכ"ת נ"י דעתו להקל הנה הי' נראה כן ואולם הש"י אינה לידי מ"ש מרן הגאון ז"ל בעל חת"ס בגליון ש"ע ביו"ד וכתב שם על דברי רמ"א שהתיר בשני מוהלים בשבת וכתב הוא ז"ל ומ"מ אסור ליתן לשלישי למצוץ דלא שייך בזה ברוב עם הדרת מלך וכ"כ בספר חכמת אדם עכ"ל מרן זצ"ל בגליון ועיינתי בספר חכ"א וראיתי שכתב בקיצור וז"ל ונ"ל דעכ"פ במקום שמכבדים בשני מוהלים בשבת לא יעשה כן אלא הפורע ימצוץ עכ"ל וזה שכתב מרן דאין בזה משום ברוב עם הדרת וכו' אבל המציצה שאינה רק מפני סכנה יעשה הפורע שכבר נותן שבת לדחות אצלו אלו דברי הגדולים זי"ע עכ"ל א"כ הדבר מקוים משלושה עמודי עולם זי"ע.
<b>אמנם</b> בכל זאת לא ראיתי שיהי' נתפשט הוראה זו לאיסור שגם יראים ושלמים מקבלים המציצה לבד אפילו בש"ק נתתי ללבי לחקור בדבר למצוא היתר שלא יקרה לאיש עון בדבר הזה כאשר אבאר בעזה"י.
<b>הרמב"ם</b> פ"ח מהל' שבת הל' ז' כתב וז"ל הדש כגרוגרת חייב ואין דישה אלא בגדולי קרקע והמפרק הרי הוא תולדת הדש וחייב וכן כל כיוצא בזה החולב את הבהמה חייב משום מפרק וכן החובל בחי שיש לו עור חייב משום מפרק והוא שיהי' צריך לדם שיצא מן החבורה אבל אם נתכווין להזיק בלבד פטור מפני שהוא מקלקל ואינו חייב עד שיהי' בדם או בחלב שהוציא כגרוגרת עכ"ל ועיין בראב"ד שהשיג על שיעור גרוגרת ובמגדול עוז ובכ"מ ביררו דברי רמב"ם בטוב טעם ודעת ועיין בלח"מ בהל' ט' יעו"ש.
<b>וראיתי</b> במגן אבות להגאון מהר"ם בינעטה זצ"ל בדף ד' בד"ה השוחט שעמד על דברי הרמב"ם בכמה קו' ואחד מהם כתב וז"ל ועוד קשה בהך דמילה דחיובי' משום חובל והא לא הוי דם כגרוגרת (ועיין דף ע"ד רש"י ד"ה כי מותר וכו' ובמשנה למלך פי"ח מהל' שבת הל' א') וזה יש ליישב כיון דמצוה להטיף דם ברית דמשו"ה אין מלין בעודו ירוק כדכתב הר"ן פרק ר"א דמילה ה"ל חשיבתו בטיפה אחת עכ"ל והאריך וכתב וז"ל אלא צ"ל כדכתב מעיקרא דגבי המילה המצוה אחשביה כאלו הוי שיעורא עכ"ל הזהב של העמקן.
<b>ולפ"ז</b> אני אומר ממנ"פ אם המציצה אינה אלא מפני הסכנה ואין בה חלק ממצות מילה א"כ ממילא אינו חייב על המציצה בדם שיעור גרוגרת בשלומא בגוף החיתוך והפריעה שיש בהטפת דם מצוה וגם תיקון גברא חייב אפי' בכל שהוא דם ומותר לחלוק המצוה משום ברוב עם הדרת מלך עיין בשו"ת רמ"א בזה ולא בא אדמ"ו ז"ל לאסור אלא משום דמציצה הוה רק מפני סכנה ולא הוה מצוה א"כ ליכא במציצה איסור דלא מוצץ דם כגרוגרת ומותר המציצה לכל אדם והבן זה.
<b>ולא</b> מיבעי אי בשבת חצי שיעור מותר מן התורה עיין בשו"ת חכם צבי סימן פ"ו בודאי מותר להיות המציצה ע"י איש אחר שלא הי' מוהל אלא אפילו אי גם בשבת חצי שיעור אסור כאשר העיר המ"ל בפ' ח"י הל' א' מדברי רש"י דף ע"ד וכי מותר לאפות חצי שיעור נ"ל דכל הטעם משום חזי לאיצטרופי לשיעור וכאן דהחצי שיעור מציצות דם הוה מותר משום סכנה א"כ אי אפשר לצרפו אפי' אם ימצוץ עוד דמה שהי' צריך למצוץ להסיר הסכנה אי אפשר לצרפו להשאר אשר ימצוץ בחנם דהא הוא הי' מותר ואם ימצוץ מבלעדו זה כגרוגרת א"כ יהי' חיוב בפני עצמו וממילא בכה"ג ליכא איסור בחצי שיעור דאי אפשר לצרפו לכשיעור והבן זה והארכתי בזה במקו"א דבחולה האוכל פחות מכשיעור לית בו סרך איסור כלל ודוק. וחלילה לי להקל נגד מורי ורבותי גאוני ישראל ז"ל נהפוך הוא גלוי וידוע שאם אני סנדק בשבת לא אניח שיבוא איש שלישי למציצה רק אחד מן המולים צריכין לעשות המציצה רק חפשתי טעם בעבור המתירין בעזה"י.
<b>סימן</b> <b>כח</b> שמחת חג מתן תורה ישיג ה"ה מחותני הנגיד המפורסם הרבני החו"ב כמו"ה ר' אלי' שענקעל נ"י בקוטב.
<b>אחד"ש</b> אודיע לו כי שמחתי בבשורה טובה שאביו הגאון נ"י חזר לאיתנו בבריאת גופו ואני מוטרד גדול אי אפשר לחשוב ד' יהי' בעזרתי ואשיב מעט כי כבר כתב פעמים ועכבוני טרדותי בלי השיב כלל דברי הדש"ת.
<b>אשר</b> נסתפק מעלתו נ"י במי שקנה קרקע בערב פסח במעכשיו ולאחר ל' יום אי חייב בפסח שני לרב דסובר דהוה ספק אם הוא חזרה או תנאי וכתב לפשוט דחייב בפסח שני ואעתיק מכתבו וז"ל בודאי אם הי' אומר שכוונתו הי' לתנאי בודאי מחויב לעשות פ"ש שהרי לענין קרבן האמינתו התורה כמבואר בגמ' דיבמות בריש האשה רבה אפי' אם הי' בעצמו מסופק י"ל דודאי כל ישראל מחויבים לעשות פסח והיא מצוה המחויב על אדם רק היכי שאין לו קרקע או שהוא טמא ובדרך רחוקה התורה פטרתו א"כ היכי שיש ספק אם מחויב או לא בודאי מחויב לעשות כי אין ספק מוציא מידי חיוב וקצת ראי' יש לזה גבי ספק אם אומר פרעתי או לא כיון דחיוב ודאי הגם דספק הוא חייב לשלם ומוציאין ממון על זה הגם דאין הולכים בממון אחר הרוב מ"מ כיון שהחיוב הי' ודאי והפרעון ספק אין ספק מוציא מידי ודאי כן ה"נ כיון שהחיוב הי' ודאי רק שספק אם פטור או לא אין ספק מוציא מידי ודאי עכ"ל.
<b>הקשה</b> לשאול ממני דנודע דדברי תוס' הנ"ל המה בלי הבין כאשר התפלא עליהם המ"ל בפ"א מה' קרבן פסח והגאון נב"י בצל"ח מסיב הבנתם מעולם לא עלה על דעת התוס' דמי שאין לו קרקע פטור מפסח אלא מי שהוא בדרך רחוקה אין מחויב לקרב עצמו כדי לעשות פסח במועדו אבל עכ"פ לעלות לרגל הוא מחויב לעלות וע"ז תירצו תוס' דמי שאין לו קרקע פטור מראיה וא"כ ממילא אם הי' בדרך רחוקה נפטר מפסח יעו"ש וא"כ נפל כל החקירה דאין חיוב פסח קשור בקרקע אבל בכל זה לא אשיב פניו ריקם.
<b>ונלע"ד</b> אם הדין אמת דמי שאין לו קרקע פטור מפסח אז אם יש ספק אי הי' לו בפסח הראשון קרקע פטור גם מפסח שני דהתורה לא חייבה איש מישראל לעשות פסח אם אין לו קרקע ואם הי' ספק בפסח הראשון אי הי' לו קרקע א"כ הוה ספק אם נתחייב ולא דמי לספק אם פרע דשם הי' לו חזקת קמא חזקת חיוב וספק אם יצא מחזקת חיוב ואוקמי' אותו על החזקה חזקת קמא ומחויב לפרוע דילפינן מנגע אוקי מילתא על חזקתו עיין בפי' משניות במקואות דלא ידעי' אם נעשה השתנות אמרינן דלא נעשה השתנות אבל כאן הוה ספק אם בא עליו חיוב לעשות פסח דלמא קרקע אין לו והלא קודם יום י"ד לא הי' על שום ישראל חיוב פסח וכשבא יום י"ד שחל החיוב על כל איש ואיש מישראל אשר יש לו קרקע לעשות פסח נשאר האיש הזה בספק אי חל עליו החיוב או לא ומספק לא חל חיוב עליו ודו"ק.
<b>ועוד</b> בספק פרעון הוה ספק אם נעשה מעשה להוציאו מחזקת חיובו ובכל ספק מעשה אמרינן אוקמי אחזקה דלא נעשה מעשה וממילא נשאר בחזקת קמייתא חזקת חיוב אבל כאן הוה בהיפוך יש ספק אי קנה השדה למפרע או לא והגם דיש ספק לפנינו דנעשה מעשה קנין ויש ספק אי הוה תנאי או חזרה אבל עכ"פ חזקת חיוב אין על האיש דדלמא הוה דבורו חזרה ולא קנה הקרקע ולא בא עליו חיוב קרבן פסח וממילא איך יבוא עליו חיוב פסח שני לתשלומי דראשון הא יש ספק בעיקר החיוב אם הי' מחויב אז או לא נתחייב אז ואיך יהי' תשלומין בלי חיוב ודוק.
<b>ומה</b> שכתב מעלתו שהחיוב הי' ודאי ורק יש ספק אם פטור הוא בלי הבין הגם דהוא בר ישראל ויכול להכניס עצמו בחיוב אם יקנה קרקע אבל כל זמן דלא קנה קרקע לא הכניס עצמו בחיוב אבל בספק פרעון כבר נכנס בחיוב פרעון וספק אם יצא מן החיוב אם עשה מה שנתחייב.
<b>אוסיף</b> נופך עיין סברה מתוקה בפנ"י ברכות דף י"ב בד"ה תוס' נהמא שחידש דין חדש הגם אי ספיקא דאורייתא לחומרא היינו אם יעשה האדם מעשה כגון לאכול חתיכה ויש ספק אם מעשה האכילה יהי' מעשה היתר או מעשה איסור אז מנ"ל לעשות מעשה בקו"ע מכח ספק שהוא היתר טוב להיות שב ואל תעשה מכח ספק שמא הוא מעשה איסור אבל אם אנו דנין שיצרך אדם לעשות מעשה בקום ועשה מכח ספק אז לכ"ע ספק מדאורייתא לקולא ויהי' שב ואל תעשה דפח"ח וא"כ בכאן בודאי אין מחויב לעשות קו"ע להביא קרבן פסח מספק והארכתי במקו"א דספק פרעון אי פריעת בע"ח מצוה ואעפ"כ צריך לעשות קו"ע לפרוע היינו מכח חזקת חיוב דהוה חזקת קמייתא ודוק.
<b>הנה</b> לא ציינתי לו מקומות אשר יבורר דברי בעזה"י כי לא באתי לפלפל על הילכתא למשיחא וגמרתי להשיב בקצירת אומר כי אני טרוד וחלוש מאוד הדש"ת.
<b>ועל</b> מה שהעיר למה אין מברכים ברכה בליל פסח על מ"ע לספר בלילה הזה ביציאת מצרים והביא שהגאון מליסא תירץ דאין מברכים ברכה על ברכה ומעלתו נ"ו התפלא הברכה היא בסוף אם כן היה לו לברך גם בתחילה כמו בהלל שמברך לקרוא את הלל ומסיים בברכה וצ"ע נ"ל לפום רהיטא דאדם יחיד שיושב בחדר לבדו אין צריך לספר אלא זוכר במחשבה ביציאת מצרים מעלה במחשבה רוב ניסים אשר הפליא ד' לעשות כי הסיפור הוא רק לאחרים "למען תספר באזני בנך וכו' אשר התעללתי במצרים" רק בעומר דכתיב וספרת לך שבעה שבועות אז מצוה שיספור בכל לילה יומי ושבועי דכתיב "וספרת לך" או לדעת של"ה דכתיב "וספרה לה" בנדה שהיא תספור לעצמה אבל ביצאת מצרים דכתוב למען תזכור את יום צאתך מארץ מצרים די בזכירה בלב רק בעמלק דכתיב זכור וגם לא תשכח עיין מגילה אבל ביציאת מצרים חיוב הסיפור דווקא לאחרים כמעשה בבני ברק שהי' מסובים ומספרים וא"כ תלי' אי אחרים רוצים לשמוע ולא מברכים כמו בצדקה יען שתלי' אם העני רוצה לקבל כנלע"ד.
<b>סימן</b> <b>כט</b> רב שלום לכל למודי ד' ובתוכם הרבני המופלג החריף העוסק בתורה כבוד מהו' ר' יצחק שווארץ ב"י בק"ק פ' לאדאן.
<b>אודות</b> אשר ביקש ממנו לדעת אם נכון בעיני אשר חידש לתרץ על חקירות אחרונים אם נשים מחויבות במ"ע של השבתת חמץ דהוה מ"ע שזמן גרמא אשר נשים פטורות וכתב מעלתו נ"י דפשוט בעיניו שהם מחויבות כאשר כאשר חידש הפנ"י בקדושין דף כ"ע וגם אור זרוע הגדול בה' מילה על קו' תוס' למה לן קרא אותו ונא אותה תיפוק ליה דמילה הוה מ"ע שזמן גורם ותי' הגאונים דדווקא במ"ע שחל על גוף ואי אפשר לעשות ע"י שליח נאמר כלל זה דילפינן מתפילין או שופר או סוכה ולולב אבל מילה שאפשר להאב לעשות שליח א"כ במ"ע שאפשר לקיים בשליחות לא נאמר דנשים פטורות א"כ בביעור חמץ דבודאי אפשר ע"י שליח א"כ גם נשים מחויבות עכ"ל.
<b>טרם</b> אגלה דעתו אודיע לו ששגג מאוד בהבנת אור זרוע להשוותם עם דברי פנ"י דאור זרוע חידש דבר חדש דבשלומא בשאר מ"ע דכל ישראל מחויבים להניח תפילין או לשמוע שופר וליטול לולב ולישב בסוכה בעבור עצמו שחיוב מ"ע חל על כל גוף וגוף יען שהוא מבני ישראל א"כ פטרה התורה גופות נשים שלא נכנסו בחיוב זה אבל מצות מילה אמרה התורה אם יולד זכר בישראל שצריך הוא להיות נמול לשמונת ימים ובודאי על הבן הנולד לא חל החיוב אלא על כל אומה ישראלית חל החיוב שימולו הבן זכר רק יש קדימה לאב שהוא ימול אותו ואם אין האב כאן צריך הב"ד וכל איש מישראל למול הבן זכר הנ"ל דכתיב המול לכם כל זכר א"כ מצוה כזאת שלא בא מחמת עצמו אלא יען שיש באומה ישראלית ערל זכר אז כיון שהמ"ע לא בא מחמת עצמו רק מחמת שהוא מכלל אומה ישראלית הי' ס"ד שגם אשה מחויבת דאטו נשים אינה מאומה ישראלית אי לא דיש קרא למעט וזה שדייק האור זרוע וז"ל ולי אני המחבר נ"ב דלא אמרינן מ"ע שזה"ג דנשים פטורות אלא במצות התלויות בגוף האדם דמהיכי ילפינן מתפילין וההיא מצוה התלוי בגוף האדם הוא אבל מצוה שאדם מצווה בה על אחרים כגון מילה ההיא ודאי אע"ג דז"ג היא דמחייבא לכך איצטרך אותו ולא אותה דאפ"ה פטרו זה עכ"ל א"כ כמה רחוק מחשבת אור זרוע ממחשבת פנ"י ודוק.
<b>ובאמת</b> תי' הפנ"י הוא פלא מהכ"ת לומר יען דאפשר לקיים ע"י שליח יהי' נשים ג"כ מצווין א"כ הקולא הוא חומרא מצות חמורות שאי אפשר ע"י שליחות יהי' נשים פטורים א"כ החומרא הוא קולא ומצות קלות שאפשר ע"י שליחות יהי' נשים מחויבות א"כ הקולא הוא חומרא וגם מאי הבדל יש הא שליחות הוה כאלו המשלח עשה וצריך התבוננות רב.
<b>ואמרתי</b> אפשר מחשבתו יען דמצות מילה מוטלת על כל בר ישראל א"כ הי' מסברא הגם דתורה נתנה קדימה לאב היינו אם ימול בעצמו אבל לעשות שליח אי אפשר דאם אחר ימול לא עושה המצוה שמוטל עליו דהא הוא מחויב בעצמו למול כל ערל זכר בישראל ואי אפשר לעשות בשליחות שיהי' המצוה לאביו [ועיין באדמ"ו בחתם סופר יו"ד סי' רצ"ה בד"ה ועדיין פש גבן דמסביר דמהאי טעמא צריך החוטף לשלם י' זהובים דאי אפשר לעשות בשליחות שיהי' המצוה להאב דהא צריך הוא בעצמו לקיים המצוה יעו"ש ועיין במ"ח ח"ר סימן צ"ו דתשב"ץ חולק דלא כאדמ"ו ז"ל] וא"כ חידש הוא דמכח קדימה שנותן להאב שיהי' המצוה שלו אם עשה שליח הי' ס"ד דגם האשה תהי' מחויבת במצות מילה של בנה כיון דאיתא בשליחות הגם שהמצוה על כל איש ואיש מישראל איצטרך קרא למעט אותו ולא אותה אבל שנאמר בכל מ"ע שז"ג יען דאפשר ע"י שליח תהי' אשה מחויבת הוא רחוק בעיני ודוק
<b>וראיתי</b> בדבריו שכתב שבדברי פנ"י הנ"ל מתורץ קו' עולם למה נשים מצווין בשריפת קדשים הא הוה מ"ע שזמן גורם דשריפת קדשים אינו בלילה מחשבתו על קו' פנ"י בשם עולם בקדושין דף ל"ד ותי' מעלתו כיון שאפשר לעשות המצוה ע"י שליח א"כ אפי' הוה מ"ע שז"ג נשים מחייבות עכ"ד.
<b>לא</b> אוכל לשום ידי למו פי לאמור שמעלתו נ"י שגג בזה דשריפת קדשים מוטל על כל איש ואיש מישראל ומי ששורף הוא עושה מצוה של עצמו ואי אפשר לעשות בשליחות דהא הוא מחוייב לשרוף קדשים הצריכים שריפה א"כ הוה מצוה של עצמו וגם אין על קדשים טמאים בעלים אשר יעשו שליחות דגם בעליו שהביאו אינם בעלים יותר מאיש אחר דהם של גבוה ומכח זה חידש הנב"י בח"ר א"ח סי' ט"ו דבקדשים טמאים הוה אכילת כלב מלאכה אבל ביעור חמץ ע"י כלב לא הוה מלאכה יעו"ש ודוק.
<b>עוד</b> ראיתי במכתבו שתי' עוד דהשבתת חמץ לא הוה מ"ע שז"ג יען דבתפילין וסוכה ושופר וכדומה אם הניח תפילין או ישב בסוכה קודם הזמן בודאי לא עשה כלום אבל כאן אם שורף החמץ וגם ביטל קודם שש אטו לא יצא בודאי אין עליו עוד מ"ע א"כ לא הוה מ"ע שזמן גרם עכ"ד גם בזה שגג מאוד דקודם זמן איסור לא קיים מ"ע כלל רק בשעת זמן איסור אין לו חמץ לבער לקיים בו מ"ע דמה יעשה אם אין לו חמץ א"כ הגם שאינו עובר על ב"י אבל גם עשה לא קיים כי אין קיום מצות עשה רק במי שיש לו חמץ כאשר יגיע זמן של אך חלק או סמוך לו אשר חל עליו עשה של השבתה ביום זה אבל מי שעומד בער"פ ואין לו חמץ הוה כמי שאין לו בגד של ד' כנפות שאין חל עליו מצות ציצית ודוק.
<b>גם</b> הביא על מה שבארתי במ"ח ח"ר (סי' ק"ב] שמ"ע של שביתה הוה מצוה אריכא הגם מי שלא שבת חצי יום אעפ"כ חל חיוב שביתה על חלק יום היתרון והביא שבדברי ירמי' פי"ב מעכו"ם כתב בהיפוך עיינתי בדבריו והגם שיש שם הערות נאותות אבל דכרי רמב"ן פ' אמור שיש מ"ע לשל שביתה בלא עשיות מלאכה נעלם ממנו באותה שעה כנראה מדבריו באיזה מקומות שם ואני אינו חוזר מדברי ויען שמעלתו נ"י נתקשה אסביר אותו בודאי מצות תפילין וישיבת סוכה הוה רק מ"ע אחת ואם מעוטר בתפילין כל היום לא קיים רק מ"ע אחת או אם ישב כל ז' ימים בסוכה קיים ג"כ רק מ"ע אחת כתקונה דכך הי' המצוה אבל מי שאין עליו תפילין רק שעה אחת ויוצא מן הסוכה בערב ג"כ קיים מצות תפילין ומצות סוכה רק שלא המשיך קיום המצוה תמיד וכן הוא בשביתות שבת הגם שע"י מעשה המילה לא שבת אותו רגע עכ"פ השביתה קיים בכל יתרון היום ועבירה אין לו על הרגע שלא שבת דהא עסק במצוה וירויח קיום מ"ע של מילה ודוק.
<b>ויען</b> שציין לי לראות בכתב סופר סי' נ"ו אודיע לו שראיתי שם בד"ה ודבריו נפלאים שהשיג על הפרמ"ג שהי' נעלם ממנו דתוס' יוכ"פ בנשים ילפי' מקרא דהאזרח דלא כפרמ"ג שהוא מסברה יען דמחויבים בגוף יוכ"פ יעו"ש ותמה אני מאוד איך עלה בדעתו שנעלם מפרמ"ג גמ' בענין דעוסק בה בגמ' בסוכה דף כ"ח ילפי' מהאזרח דנשים מחויבים בתוס' יוכ"פ בעינוי של אכילה מבערב קודם לילה מעט עיין רש"י שם מבואר מפורש כן ופרמ"ג חקר כאן על דברי ט"ז ששייך איסור מלאכה בתוס' יוכ"פ אז חידש הפרמ"ג דעכ"פ גם נשים מוזהרים באיסור מלאכה בתוס' יוכ"פ וק"ו שלא לעשות מלאכה בתוס' שבת יען כיון דאסורות בגוף יוכ"פ בל"ת מלאכה ה"ה אסורות במלאכה בתוספות יוכ"פ וק"ו בשבת ועיין באשל אברהם חקר הפרמ"ג דתוספת עינוי לאכול הוה עשה אבל מלאכה בתוספת יוכ"פ הוה אפשר רק איסור וע"כ צריך הטעם יען דאסורים נשים ביוכ"פ במלאכה ולתוספת שבת הוה עשה א"כ הוה תוס' שבת ק"ו מסוכה ולכן כתב המשבצות זהב דבריו על הט"ז שדן שם מאיסור מלאכה באנשים וקיצרתי מאוד והוא פלא גדול ד' יודע שבידים רפות אני כותב ולכן קצרתי הגם שהי' לי להאריך רק חזקתי את עצמי לחזק ידו העוסק בתורה בזמן הזה הד"ש.
<b>סימן</b> <b>ל</b> שלומים אלף לאיש אחד מאלף ה"ה תלמידי הרב הצדיק המפורסם הרהמ"ג בתורה וביראה מורג חרוץ בעל פיפיות בן אחי ר' משה סופר ב"י בק"ק ברעזאוויטץ יע"א.
<b>אהובי</b> בן אחי נ"י מאוד שמחתי בשאלתך ובפלפולך הגדול הנעים והי' בדעתי לכתוב לך באריכות כי יש לי הערות רבות ב"ה רק מרוב תשוש כוחי צריך אני לקצר יהי' ד' עמך לטובה תמיד.
<b>שאלה</b> אחד קנה חביות יי"ש איזה שבועות לפני פסח והביא אותו לביתו ובא אח"כ שכינו ורב עמו כי הוא כבר פסק דמים עם המוכר על היי"ש רק הלך לביתו להביא מעות וקרא אותו שכן רע והלוקח לא ידע מזה ובא לכלל כעס ואסר החביות יי"ש עליו בהנאה בנדר עד"ר ואיזה ימים קודם הפסח הי' מוכרח לנסוע מביתו על דרך רחוק ומכר חמצו לפני נסיעתו אבל החביות זה לא מכר ובע"פ נזכר שלא מכר החביות הנאסר עליו ובא לשאול מה יעשה אם מחויב הוא למכור או לבטל או לא צריך כלום כי אסור עליו בהנאה והוי כאינו שלו עכ"ה.
<b>תשובה</b> אהובי בן אחי נ"י ראיתי אתה נאה דורש ונאה חוקר ושמח לבי מאוד בדבריך הנעימים מראשית דרשת שמכח שנאסר בהנאה אם כן כשבא פסח לא הוה שלו לעבור עליו בב"י ולא מחויב בעשה דתשביתו דאיסור הנאה לא הוה שלו וברשותו גם בלי איסור החמץ ואח"כ חקרת שעכ"פ מכח הואיל אי בעי מתשול עליה יעבור בב"י כמו בחלה ואח"כ חקרת איך יוכל לפעול כנגדו ב"י הלא אינו שלו כהפקר וכדומה ועטרת בפלפל אקוה מד' לשים עיוני בדבריך ואבוא בקצירת אומר על רעיונותיך אבל אני אתנהלה לעטי עט סופר לרגל המלאכה מלאכת מחשבת אשר לפני ולא כסדר אשר ערכת כי הכלל אין מוקדם ומאוחר בתורה וד' יאר עיני בתורתו להביני באמרות טהורות ולא אכשל בדבר הלכה ח"ו.
<b>ואקדים</b> דברי הר"ן דף פ"ה בנדרים בד"ה ומהא שכתב בשם רשב"א וז"ל ומהא שמעינן שהאוסר הנאת פירות על עצמו יכולין אחרים ליטול אותם בע"כ ואינו יכול לעכב אעפ"י שיכול לשאול על נדרו כיון דהשתא מיהו הא לא איתשל מיהו היכי דאיתשול חייב לשלם דכיון דחכם עוקר הנדר מעיקרא כיון דאיתשול הוה להו הנך פירי כאלו לא אתסרו עליה מעולם עכ"ל מלשון זה משמע כי איתשול חיוב לשלם לו ולמה לא השמיע ג"כ אם הפירות בעולם צריך להחזיר בעין דהא החכם עוקר נדר מעיקרא וא"כ גוף הפירות נשארו לבעלים ראשונים וצע"ג.
<b>ונלע"ד</b> לחדש דבר בעזה"י דלא צריך להחזירן גוף הפירות רק הדמים השווי' של הפירות יתן לו הגם דאמרו חכז"ל בב"מ ה' ע"ב] דלא תחמוד לאינשי בלא דמי משמע אבל באמת אפי' אם נותן הדמים עובר על לא תחמוד יעו"ש זה דווקא אם הבעלים יכולין להנות מגוף החפץ א"כ יש לכל אדם שני כוחות בחפץ שלו (א) השווי' כמה דמים יותן בעד חפץ זה (ב) הרשות שגם אם יותן לו בעדו כל אלפי זהב וכסף בוז יבוזו לו כנגד החפץ גופו כחכז"ל אדם רוצה בקב שלו יותר מתשעה קבין של חבירו וק"ו בחפץ אשר לפעמים חפץ בו בכל נפשו ולכך אמרו חכז"ל איש כי יקדיש ביתו מה ביתו שלו אף כל שלו ומה ביתו ברשותו אף כל ברשותו כי השווי' הוא השלו והקפידה על גוף החפץ הוא הרשות וא"כ גם אם יותן דמים עכ"פ עובר על לא תחמוד דחומד גוף החפץ דהא השווי' נותן ולא גזל אפי' פחות מפרוטה אבל חומד גוף החפץ הוא הכלי עצמו והתורה אמרה לא תחמוד כל אשר לרעך כמובן.
<b>ובזה</b> חדשתי סברה בעזה"י דלא תחמוד לא הוה רק אם נותן דמים ואעפ"כ מבקש החפץ א"כ חומד חפץ של רעהו אבל אם לא מבקש החפץ רק השווי' יש לחקור רק על גזל כי השווי' הוא הגזילה ואם ליכא בו משום גזל בודאי אין בו משום לא תחמוד דהא לא חמד החפץ כלל ומה שהחזיק בו הוא משום השווי' וא"כ מי שאסר על עצמו פירותיו בהנאה ומותר לאחרים ללקחו בע"כ כדמוכח בגמ' אז אפי' אם שואל אח"כ על איסורו וצריכים לשלם לו פירותיו הוא הדמים אבל הפירות לא צריכין להשיב לו דבשעה שלקחו לא עברו על לא תחמוד דהא החזיק בו בעבור השווי' והגם שהשאיל על נדרו א"כ חייב לו התשלומין אבל גוף רות קנאו והבן זה.
<b>ואוסף</b> נופך מדברי שטה מקובצת בב"מ דף ז' בד"ה אביי אמר חיישי' שמא מלוה ישינה יש לו עליו וכתב השמ"ק וז"ל מהר"י כ"ץ ז"ל שמא מלוה ישינה יש לו עליו פ"ה וכי משתבע דחצי שלי שפיר קא משתבע דהא אפי' מגלימא דעל כתפי' שעבד ליה ויש לדקדק מזה דאדם שתפס חפץ משל חבירו לפי שפטר עצמו ממנו בשבועת שקר שכפרו לו ממון יוכל זה לישבע עליו דחפץ זה שלו ואפי' בלשון להד"מ שמא יכול וראיה מכח שנשבע שאינה ברשותו משום חשש מלוה ישנה לאביי עכ"ל הרי מפורש יוצא כיון שלא חומד בעצמו דהחפץ רק חפץ בשווי' ולא יכול לתבוע השווי' מותר ליקח גוף החפץ וא"כ ק"ו אם לוקח החפץ בעבור השווי' יען שנאסר בהנאה לבעליו והוה החפץ כהפקר לכל אז אעפ"י שהושאל על נדרו ואז החכם עוקר הנדר מעיקרא לא צריך הלוקח החפץ להחזיר החפץ לבעלים דהוא לא גזל שיקיים והשיב את הגזילה רק לקח בהיתר לזכות בשווי' וא"כ אפי' אם צריך להחזיר השווי' זכה בגוף החפץ ודוק.
<b>וראי'</b> הלא אם אסר על עצמו פירותיו בהנאה אם השאיל אח"כ בנדרו שכ' הרשב"א שצריך לשלם לו המעות בחזרה וא"כ בודאי מי שאוסר פירותיו יכולים גם נכרים לבוא וליטול בע"כ כי הלא אין אדונים לאלו הפירות ואטו אם ישאל אח"כ יהי' בני נח נהרגין עליו כי אצלם אין גזל נותן להשבון אלא פשיטא בגוף החפץ זוכה בו מיד הנוטל אותו ואם ישאל על נדרו דמים חייב לו אבל החפץ יכול ליטול בכל אופן הן ישראל הן בן נח ואם ישאל על נדרו יתן לו השווי' אפי' אם גם בן נח חייב בלא תחמוד כמו ישראל כי בעת שלקחו חשב ליקח בעבור השווי' א"כ אין בו לא תחמוד וקנה החפץ וחייב דמים בשווי' ודוק
<b>ואזכיר</b> שפלא בעיני למה הקשה הרשב"א אחר שחידש הדין במי שאוסר הנאות פירות על עצמו שיכולים אחרים ליקח אותם בעל כרחו ואם ישאל על נדרו ישלמו לו הפירות הקשה א"כ איך יטלו כהנים בע"כ ולא הקשה על דין שלו דא"כ איך יטלו אחרים הפירות שאסר על עצמו דלמא ישאל על איסורו וא"כ אכלו בגזל פירות חבירו ואם רוצה להקשות על סוגי' דיטלו כהנים בע"כ בלא"ה שחידש דינו יכול להקשות על גוף הגמ' איך יטלו הכהנים דלמא ישאל על נדרו וא"כ מתהנו מדידיה והוא פלא בעיני כעת.
<b>אך</b> אם לא זכה בהם איש אחר והשאיל על איסורו בודאי גוף הנכסים שלו דהא חכם עוקר האיסור מעיקרא א"כ מעולם לא יצאו הנכסים מרשותו ולא צריך לעשות בהם קנין מחדש שיהי' שלו ולהר"ן דחולק על רשב"א בדף פ"ה וכתב וז"ל לפי שמשעה שאסרו על עצמו הפקירו וכל שזכה בו אחר קנה כזוכה מן ההפקר ואעפ"י שאיסור שבו הלך ע"י שאלה קנין ממונו של זה אינו בטל שאיני מוצא שאלה בהפקר ומשו"ה יטלו בע"כ ודבריו צריכים ביאור דא"כ שמשעה שאסרו הפקירו א"כ לו יהי' ששאל אח"כ על איסורו יהי' הנכסים הפקר ויצרך לזכות בהם מחדש ועוד דכתב וז"ל כל שזכה בו אחר קנה כזוכה מן ההפקר עכ"ל קשה מאי כזוכה מן ההפקר בכף הדמיון הא באמת זוכה מן ההפקר ועוד דכתב וז"ל קנין ממונו של זה אינו בטל למה צריך לומר קנין ממונו בקיצר הי' לו לומר אעפ"י שהאיסור הלך ע"י שאלה ההפקר לא בעל שאיני מוצא שאלה בהפקר וצע"ג.
<b>ונ"ל</b> לחקור בו ב"ה דלכאורה קשה לי מנ"ל משעה שאסרו על נפשו הפקירו דלמא לא הפקירו כיון דהלא עדיין נשאר בידו כח להתשיל עליו ויוכל להנות ממנו וגם אפי' אם יקח אותם אחר יצרך לשלם לו ממונו עכ"פ כסברת רשב"א וא"כ מהכ"ת לומר שמשעה שאסרו על נפשו הפקירו וצע"ג.
<b>אמנם</b> כך הוא סברת הר"ן דכלל גדול אין אדם מוציא דבריו לבטלה ואי הדין דלא מפקיר לפירותיו א"כ לא יוכל איש ליטול אותם כפי חקירת הר"ן דיש לחוש דלמא ישאל על נדרו וא"כ אכל של חבירו וא"כ מאי פעל בזה שאסר על נפשו פירותיו הכי תכליתו לאבד אותם מעל פני אדמה ולהיות מאנשי סדום להקפיד על זה נהנה הגם שהוא לא חסר רק לקיים גם לי גם לך לא יהי' א"כ אנן סהדי שחפץ לפעול באיסורו שאסר פירותיו על עצמו לבד ולא אסרם על כל העולם בזה גילה דעתו שמפקירם כאשר יחפץ בהם איש אחר וא"כ הפקיר אותם רק כל שיבוא אחר ויזכה בהם אבל לא מקודם כי בזה כבר נגלה דעתו למה לא אסרם על כל עולם כי חפץ שאחר יוכל לזכות בו כזוכה מן ההפקר רק בשאר הפקר שאומר בפיו שנכסיו יהי' הפקר א"כ מתחיל ההפקר אפי' קודם שזוכה בו איש אבל כאן הפקיר רק משעה שיזכה בו אדם ודו"ק כי דל"ב וא"כ אם לא זכה בהם אחר גם לר"ן לא צריך הבעל הפירות לזכות בהם בקנין כנלענ"ד.
<b>ומעתה</b> אהובי בן אחי נ"י מה שהבאת להתיר שאינו עובר על בל יראה כדברי הר"ן נדרים בדף פ"ה בשעה שאסרו הפקירו ומקור חיים פסק בסי' תל"א דבהפקיר החמץ מקודם אינו עובר עליו עכ"ד בקצירת אומר ולפמ"ש שאני הפקר גמור דיצא מיד מרשותו ולא הוה שלו אבל אם אוסר חמצו על עצמו בהנאה לא הפקירו אלא שיוכל אחר לזכות בו אבל קודם שבא אחר וזוכה לא הפקירו דמהכ"ת נימא דהפקירו מיד דלמא ישאל עליו ולא יצרך קנין מחדש לזכות בו וא"כ אם לא זכה בחמץ איש אחר הוה שלו ועבר עליו דלשיטת רשב"א דסובר דלא אפקרי כלל דלמה יפקיר אותו דלמא יתחרט ויתשל עליו ויצרך הלוקחו לשלם לו דמיו עכ"פ ולא הוה דבריו לבטלה שעכ"פ יוכל כל איש ליקח אותו ולאכול פירותיו ואם ישאל עליו ישלם לו דמיו ואם לא יקחם אחר יהי' עיקר הפירות שלו ולהר"ן עכ"פ אינו מפקיר אותם אלא שיוכל איש לבוא ולזכות בהם אבל קודם שזכה בהם איש אינו מפקירם דדלמא יתשול עליהם והבן.
<b>וראיתי</b> שהארכת לחקור עוד דבלאו הכי דאפקר ליה ג"כ אינו עובר דאיסור הנאה לא הוה שלו והתורה אמרה לא יראה לך שלך אי אתה רואה כאשר פסק הרשב"א בתשובה הובא בש"ע סי' תרמ"ט מי שנדר בהנאה מלולב אין יוצא בו דלא הוה לכם רק המג"א שם בס"ק כ' חידש מסברה דנפשיה דא"ה נקרא לכם והבאת דפרמ"ג שם הביא דרשב"א בסוכה דף ל"ה סובר ג"כ דא"ה הוה לכם רק לפי דברי בספרו פלס חיים בכלל אודייתא יש הבדל אם אסרו בהנאה הוא הפקירו אבל בשאר א"ה נקרא לכם ובזה תי' אחי הרב הגאון ר' זוסמן נ"י בספר המקנה כלל כ"ב [פ"א[ סתירת רשב"א מחדושיו לתשובה ועכ"פ בנידן דידן דנדר בהנאה לא הוה שלו לעבור על ב"י עכ"ד בקיצור.
<b>דע</b> לך בן אחי נ"י שם בכלל אודייתא חדשתי סברה ישרה ב"ה דיש לנו שני מיני סוגי איסור הנאה (א) אם שם החפץ גורם איסור הנאה כגון ערלה אסור בהנאה או חמץ בפסח או כלאי כרם או בשר וחלב ושור הנסקל וכדומה דהקב"ה הוטל על שמות הללו איסור הנאה (ב) אם אדם אוסר על עצמו או על חבירו נכסיו בהנאה או אסר על עצמו נכסי חבירו בהנאה וכדומה והבדל גדול ביניהם מי שנהנה מערלה וכלאי כרם או משור הנסקל או מחמץ בפסח עבר עבירה שנהנה מאיסור הנאה כי אותן החפצים המה אסורי הנאה בעצם והתראה הוה לא תהנה מחמץ ומערלה וכלאי כרם ומשור הנסקל כל אחד בלאו שלו אבל מי שאוסר נכסיו ע"ע או על אחרים או שאוסר נכסי חבירו ע"ע אם עברו ואכלו מה עברו האנשים רק לאו בל יחל או בל יחל דידיה או בל יחל דחבירו עיין נדרים דף ט"ו דהכי החפץ בעצמו אסור בהנאה אלא שנאסר הנאתו ע"י דיבר בן אדם אשר יוכל לאסור החפץ הן מלאכול הן מלהנות ממנו ואם עבר ואכל ונהנה עבר על לא יחל דברו אבל אין שם התראתו שם איסור הנאה וכל שאוסר הנאת חפץ אסור מכח לא יחל דברו הוא בא מבחוץ אם הגברא אוכל ונהנה הוא עובר על דברו שלא יאכל ולא יהנה אבל קודם שעובר על דברו אין כאן שם איסור הנאה על החפץ מעצמו הכי החפץ גורם האיסור הנאה הגברא אסר נפשו שלא יהנה מחפץ זה שהוא היתר בעצמו אבל בערלה וכלאי כרם ובב"ח וחמץ בפסח החפץ בעצמו הוא אסור בהנאה וטרם שנהנה הגברא שמו עליו שערלה וחמץ וכדומה המה אסור בהנאה וגרם שלא יהנה איש מישראל מהם וקודם שעובר האיש ונהנה הוה איסור הנאה מכח עצמיות שלהם והבן סברה זה כי היא אמיתיות בעזה"י.
<b>לכן</b> אפי' אם כלאי כרם וערלה ושור הנסקל וכדומה לא נקרא שלו לבעלים יען כי איסור הנאה בעצמו רשמו במהותו לא יתפוס שם בעלים הלא שמם ואיסורם מפקיעים שם בעלים כי באיסור הנאה אין לבעלים כח אבל במי שאוסר נכסיו בהנאה אפי' על כל עלמא הכי איסור הנאה שם של נכסיו הלא כל זמן שלא נהנה לא רובץ על הנכסים שם איסור הנאה מכח עצמם ואפי' אם עובר ונהנה הכי נהנה מדבר שאסור בהנאה רק עבר על לא יחל דברו שלא שמר ככל היוצא מפיו הלא הוציא מפיו שלא יהנה והוא חילל דברו ועשה דברו חולין ונהנה אבל לא נהנה מדבר שאסור בהנאה בעצם וכל זמן שלא נהנה לא חילול דברו והנכסים בעצם אינם איסורים בהנאה.
<b>ולפ"ז</b> איך יעלה על הדעת אם אסר חמצו שלא להנות מהם קודם פסח כשבא פסח לא יעבור על בל יראה הכי הנכסים אינם שלו או הכי אם יהנה מהם עבר עבירת הנאת איסור הנאה כשנהנה עבר הוא איסור אשר דובר בפיו נהנה מנכסים האלו וחילול דברו אבל כל זמן שלא נהנה מהם אין שמם איסור הנאה שנאמר שלא הוויין שלו והבן זה וראי' לדבר דאל"כ דאם נימא מה שאסר אדם חמצו בהנאה פועל שלא יעבור בב"י א"כ הלא החכמים אסרו החמץ שעה אחת קודם שבא זמן איסור חמץ מן התורה ואיסור הנאה של דרבנן לא הוה איסורו משם חמץ שאסרו התורה הכי יש כח ביד החכמים להקדים איסור תורה קודם חצות יום דנימא דעשתה הכתוב כאלו ברשותו הלא כל כוחם רק לגדור גדר ולשמור משמרת מלא תסור מדבריהם וא"כ הוה כל חמץ כאלו הבעלים אסרו חמצם בהנאה קודם שבא זמן איסור שם חמץ וא"כ לא יעבור איש על בל יראה חוץ אם נתחמץ לו עיסה בפסח או קנה חמץ לרמב"ם ובספרי מ"ח ח"ר סי' כ"ד בד"ה וגוף הדבר לחצתי דחכמים לא עקרו שם שלו מחמצו יעו"ש ולפמ"ש נכון דאיסור חכמים שיהי' חמץ אסור מקודם הוה כאלו בעל החמץ אוסר חמצו בהנאה איסור הנאה דלא יחל או איסור הנאה דלא תסור מדבריהם הווין רק חיוב גברא אבל החמץ בעצמו אינו אסור בהנאה וכשבא זמן איסור הנאה של חמץ עובר על ב"י ודוק.
<b>וחזרתי</b> לאחורי כאשר ראיתי במכתבך שפרמ"ג בהקדמה לה' פסח חידש כן מי שאסר חמצו בהנאה קודם פסח כשבא פסח אינו עובר בב"י ונפלאתי על המראה איך השכל צח ומצוחצח יפסוק כן להקל באיסור דאורייתא.
<b>ואעתיק</b> דבריו שכתב בח"ר אות ט' וז"ל ולכאורה מי שאסור חמצו עליו בהנאה קודם איסורו כשבא פסח אינו עובר בב"י דלאו דידי' ונהי דב' דברים אין ברשותו ועשאן הכתוב כאלו ברשותו חדית רחמנא אבל כה"ג לא ועיין סי' תרמ"ט סעיף ב' המודר הנאה מלולבו לא הוה שלכם ועיין חידושי רשב"א סוכה ל"ה ובר"ם ז"ל פי"א ה"ב מחו"מ קנה חמץ נקה ולאו דיליה הוא דאסור בהנאה וקניתו לאו כלום וכה"ג לא חדית קרא אלא עכ"ח דכה"ג נמי דילי' ועכו"ם שהגבי' ישראל וקנה אינה בטילה אף דאיסור הנאה וצ"ל בין תרמ"ט לזה וחמץ של כלאי כרם כה"ג נמי י"ל עבר ב"י עכ"ל.
<b>ולדעתי</b> הפמ"ג חקר יען שחידש הוא בחמץ שהקב"ה ועשה מה שאינו ברשותו כאלו הוא ברשותו ואם בלא"ה אסר החמץ קודם זמן איסורו בהנאה לא חדית רחמנא החידש לעשות מה שאינו ברשותו כאלו הוא ברשותו ולא יעבור בב"י מכח ששם איסור הנאה של חמץ מפקיע מרשותו ולא מכח שאסר נכסיו בהנאה ומביא ראי' דרשב"א סובר במודר הנאה לא הוה לכם בלולב ע"י שאסרו בהנאה וציין לעיין בחדושי רשב"א דאפי' באיסור הנאה ממש נחשב לכם רק הביא דרמב"ם פסק קנה חמץ לוקה ונימא דלאו דילי' הוא דאסר בהנאה וקנותו לאו כלום וכה"ג לא חדית רחמנא דיהי' כאלו יהי' ברשותו אלא ע"כ אפי' כה"ג נמי דילי' דלא אמרי' דלא חדית רחמנא החידוש וכן עכו"ם שהגביה ישראל לאסור ע"כ צריך לחלק בין תרמ"ט באתרוג ובין חמץ וא"כ אפשר גם בחמץ של כלאי כרם שהוא איסור הנאה בעצם נמי י"ל שעבר על ב"י וא"כ אפוא תל"י אין סתירה מדברי פרמ"ג לדברי נהפוך הוא אם אסר נכסיו בהנאה פשיטא ליה דעובר על ב"י ובחמץ כלאי כרם לא פשיטא ליה דעובר והוא כדברי אבל כל החקירה היא אי נימא חידש הוא שעשה הכתוב כאלו ברשותו אבל מעולם לא עלה על דעת פרמ"ג לחדש מכח איסור הנאה שאסר על נפשו שלא יהי' החמץ שלו מכח האיסר הנאה ודוק בזה.
<b>וראיתי</b> בן אחי נ"י אשר העלית בסתירת תשובת רשב"א על חדושיו בסוכה דף ל"ה דבר נאה כפי ההסבר תשובת מהר"מ מינץ סי' ו' דלכך נקרא איסור הנאה שלו הוא מטעם דהחפץ עדיין לבעליו דהוא קודם למצותו כמבואר בב"ק דף צ"א שורי הרגת צריך לשלם י' זהובים דחטוף מצותו ע"כ שיש לו זכות זה באיסור הנאה נקר שלו עכ"ד מהר"ם הנ"ל וא"כ אמרת עם הספר בערלה וכלאי כרם דיש חיוב מצוה לשרוף או עכ"פ אם שרפו עשה מצוה כמבואר בחת"ס או"ח סי' ק"פ אז הוה שלו אבל אם אסר לולבו בהנאה אטו יש סרך מצוה בשריפתו א"כ לא נקרא שלו והארכת לפלפל לתרץ כמה קו' אחרונים עכ"ד בקצירת אומר דע ב"א נ"י שגוף הדבר של מהר"מ מינץ צריך התבננות כיון שאם שרף אחר עשה ג"כ המצוה רק לבעלים יש קדימה במצוה אין זה זכות בגוף החפץ שיהי' נקרא שלו וגם י' זהובים המה רק קנס על שהפסיד לו מצותו וגם זכות קדימת מצוה שהוא ישרוף אותו מצות לאו להנות נתנו דנימא דע"י קיום מצוה שיש לו בו קדימה נקרא שלו דהא אם ישרוף אותו גוי דאין לו מצוה מהשריפה אין צריך לשלם לו וחפץ שיהי' שלו צריך להיות זכותו נגד כל אדם וגם גרע מטובת הנאה אינו ממון דכאן בא לו השם שלו לאבדו ולבערו מן העולם ולא כאשר הוא בעולם רק אין משיבין את הארי אחר מותו ולמה אסתיר הערה נאותה.
<b>והנלע"ד</b> בשורש סבך החקירה על דברי רשב"א למה לא אמרינן הואיל אי בעי מתשול לה הוה ליה דידיה ויהי' יוצא בו כאשר הרשב"א בעצמו העיר בה ומדחה אותו דמכח הואיל לא הוה שלו ומחה"ש ופרמ"ג בסי' תרמ"ט הקשה עליו למה יוצא בדמאי מכח מגו דאי בעי מפקיר לנכסיה והוה עני וחזי ליה והבאת בשם שעה"מ שרשב"א בעצמו מחלק דדמאי הוה רק איסור דרבנן אבל באיסור דאורייתא לא אמרי' מכח מגו דיכול לתשול הוה שלו וגם רשב"א בעצמו העיר הגם בחלה עובר בב"י מכח הואיל באתרוג אינו יוצא מכח הואיל ונא כתוב טעם להבדיל בדבר ואתה הסברת מכח הואיל לא הוה שם שלו רק שם ברשותו ובחמץ די בשם שהוא ברשותו דאם הוא רק באחריות עובר אבל באתרוג צריך להיות שם שלו ויצאת לדון א"כ אם אסר חמצו בהנאה אעפ"כ עובר מכח הואיל אי בעי מתשיל והשגת על הפרמ"ג בפתיחה דחקר דלא ועבור מכח שאסרו בהנאה והקשית למה לא יעבור מכח הואיל או בעי מתשול עליה כמו בחלה בסי' תמ"ז עכ"ד.
<b>הנה</b> טרם אדבר אמרתי להעתיק דברי רשב"א בנדרים דף פ"ה אחרי שהקדים מי שאוסר פירותיו על עצמו בהנאה יוכלו אחרים ליטול אותם בע"כ ואם ישאל על נדרו צריכים לשלם לו כתב וז"ל וא"ת וכיון שכן איך יטלו כהנים בע"כ דאכתי ממונו הוא כיון דאי בעי מתשול עליה והויא טובת הנאה שלו וי"ל מ"מ כיון דהשתא מיהו לא מיתשל השתא מיהא לאו ממוניה הוא ולא אמרינן דלמא מתשול עכ"ל מפורש יוצא שקו' רשב"א הי' דמכח אי בעי מתשול עליה אכתי ממונו הוא והויא טובת הנאה שלו גם עכשיו מכח הואיל אי בעי מתשול ותי' כיון דעדיין לא איתשול לא הוה השתא ממונו ולא חיישינן דלמא יתשול ותהי' אח"כ נגלה דהוה ממונו א"כ אפי' להקל פוסק כאן דמכח אי בעי מתשול לא הוה ממונו כדבריו בתשובה לחומרא לענין אתרוג ובודאי יקשה למה לא נימא מכח הואיל הוה ממונו ואין רשאים הכהנים ליטול בע"כ וצע"ג.
<b>ואקדים</b> להעתיק בעזה"י דבר מחדושי בהבנת דברי רמב"ן במלחמות בסוגי' דהואיל וז"ל הרמב"ן ז"ל אמר הכותב דברי הר"ר אפרים ז"ל הם אבל אין הלכה כתלמיד במקום הרב חדא דמחוסר שאלה מחוסר עקירה היא שהרי צריך לעקור ממנו שם חלה וכמחוסר מעשה דמי וצריך נמי שאלה ופתח ויחיד מומחה או ג' הדיוטות ומי יימר דמזדקק ליה בי דינא בדבר שלא בא לעולם ומדחינן ליה במסכת קידושין וכיון דשמעי' ליה לר"ח דלית ליה הואיל במחוסר שאלה ור"א אית ליה היכא דחקינן לאוקמי לדר"ח כר"א ולא הקשינן ליה מינה עכ"ל.
<b>ונ"ל</b> דמעיין ביומא ס"ב יראה הגם דסובר ר"ח מחוסר עקירה כמחוסר מעשה דמי שאני התם דאי אפשר לעקור שם פסח לאמור כאלו מעולם לא הי' עליו פסח אלא דמניח בשחיטה על הזבח שם שלמים ובזה שמניח שם שלמים עוקר בו שם פסח ויש תרתי לגריעתא (א) דעוקר שם פסח רק מכאן ולהלאה אבל אינו עוקר שם פסח מתחילת הוייתו (ב) דאינו עוקר ממנו שם פסח לעשות אותו חולין אלא במה שמחדש בו שם שלמים קדושת שלמים עוקר ממנו שם פסח א"כ שם ביומא בקריאת שם שלמים פועל שם חדש להיות הפסח שלמים מחוסר עקירה כזה הוה כמחוסר מעשה דהא באותו עקירה פועל מעשה חדש שמחדש עליו על הקרבן שם חדש ודומה לשאר דברים בש"ס דבדבורו עביד מעשה עיין בב"מ דף ק' עקימת שפתיו הוה מעשה לר"י ובתוס' שם ועיין בתוס' גיטין דף ס"ו ומכ"ש כאן דעקר שם פסח ע"י שמחדש עליו שם שלמים מחוסר עקירה כזה הוה כמחוסר מעשה אבל בחנה אי בעי מיתשל יש בו תרתי לטיבותא (א) דחכם עוקר נדר מעיקרא כאלו מעולם לא הי' עליו שם חלה ונחשב כאלו לא קרא לה שם חלה מעולם (ב) דכאן אם איתשל עליה הוא מבטל שם חלה דמעיקרא אבל אינו מחדש בעקירתו שם אחר דהא חוזר לאיתנו להיות טבל כאשר היתה מאז טבל נמצא דלא פעל בעקימת שפתיו שלו בפתח חרטו מאומה הוא משבית ומבטל השם שהי' עליו כאלו לא הי' מעולם זה לא נחשב לר"ח כמחוסר מעשה וסובר ר"ח שפיר כר"א ובעה"מ מחדש דר' יהושע סובר דמחוסר שאלה הוה ג"כ כמחוסר עקירה ומחוסר עקירה הוה אפי' לר"ח כמחוסר מעשה אבל ר"ח סובר דמחוסר שאלה לא הוה כמחוסר עקירה ודוק.
<b>אמנם</b> לכאורה דמקמי דהשאיל עליה הוה ממון כהן ואחר השאלה יהי' ממון של ישראל א"כ מחדש שם חדש שם בעלים אך זה אינו דגם מתחילה נקרא חלת ראובן דהא יש לו בו טובת הנאה שיוכל ליתן לכל כהן שירצה והגם דטובת הנאה אינו ממון אבל עכ"פ שמו עליו תמיד מעיקרא עיסה דראובן וגם אחרי השאלה עיסה דראובן ולא נשתנה שם ודומה לשעיר ביומא דף ס"ב דפי' רש"י דשניהם שם חטאת ולא דמי לפסח דקבל עכשיו שם שלמים יעו"ש אבל כאן מעיקרא עיסה דראובן ועכשיו עיסה דראובן הגם שמעיקרא לא הי' לו ממון בו ועכשיו אחר ההיתר יהי' לו בו ממון עכ"פ שם חדש אין בא על החפץ.
<b>ובזה</b> יומתק להבין דברי התוס' דהקשה דנימא הואיל אי בעי מיתשול במצות מעשר שני ובהקדש ותי' ר"י ז"ל דשאני הנהו דכתיב בהו לד' אע"ג דאי בעי מיתשל עלה חשבם הכתוב של גבוה עכ"ל והוא מחוסר תבלין הדעת.
<b>ולפמ"ש</b> מתוק מדבש דשאני התם דנקראו כבר של גבוה דכתיב לד' וקבלו שם בעלים חדש הוא שם גבוה וכאשר יעקרו ע"י השאלה יהי' שם בעלים הדיוט וא"כ נשאר סברת הגמ' בב"ק דף ע"ו מה לי מכרו להדיוט מה לי מכרו לגבוה יעו"ש וה"ה בהיפך אם ישראל יפעל בשאלה שם חדש משם גבוה יפעל שם הדיוט אזי אמרי' מחוסר שאלה הוה מחוסר עקירה ולא אמרי' הואיל אבל בחלה דעכשיו שם בעלים עליהם שם הדיוט ואם יתן לכהן יהי' שם בעלים הדיוט וכאשר ישאל ישאר שמו אשר הי' לו גם על החלה שנקראת חלת ראובן ליתן לכל כהן שירצה א"כ אין כאן בשאלה שם חדש ואמרי' הואיל ומקום הניחו לי מן השמים להתגדר בו בעזה"י.
<b>ומעתה</b> יובן דברי תו' השני וז"ל ועוד תירוץ הר"י היכי דאתא הקדש ליד הגזבר לא אמרי' הואיל אי בעי איתשל עלה עכ"ל והרי"ט אלגאזי דף מ"ו ע"א הבין דתוס' סברו היכא בא ליד גזבר לא מהני שאלה כשיטת רשב"א וריטב"א יעו"ש ולענ"ד יפלא א"כ הי' לתוס' לומר דבא ליד גזבר דלא מהני עוד שאלה אבל מדכתבו לא אמרי' הואיל משמע דשאלה מהני גם משבא ליד גזבר רק לעבור עליו משום הואיל לא אמרי' והוא פלא גדול.
<b>אך</b> הוא הדבר דמבואר בתוס' בב"ק דף ע"ו דבהקדש בדק הבית אין עוד שם בעלים עליו דהא לא בא לכפרה יעו"ש ועיין ר"ן נדרים דף ל"ד ע"ב בד"ה ככר של הפקר דכל מי שמקדש ככר ועדיין הוא ברשותו אינו מועיל עליו דנחשב כגזבר שלא יצא מרשותו עדיין יעו"ש וא"כ בהקדש כל זמן שהקדישו ברשותו ושמו עליו ורשותו עליו אז לא יצא מרשות לרשות ע"י השאלה דהא קודם השאלה הי' ג"כ ברשותו אבל משימסר ליד גזבר א"כ כבר נפק מרשותו וגם זכות לא נשאר לו בו דהא הוא קדושת דמים א"כ בשאלה יתחדש השם מעיקרא הי' ככר של גבוה ועכשיו ככר של הדיוט והוה מחוסר עקירה ולא אמרי' דיעבור משום הואיל אי בעי מיתשל עניה ודוק.
<b>ובזה</b> יובן דברי תוס' פסחים דף ס"ב ד"ה האי מחוסר מעשה דהקשה מכתישה ותי' וז"ל האי מעשה דמינה חשוב טפי עכ"ל הכוונה דמתחילה נקרא ערל ובמילה נקרא מהול דהוה תיקון גברא עיין שבת דף ק"ו מה לי מתקן כלי מה לי מתקן גברא יעו"ש וא"כ הוה מחוסר מעשה אבל שם האי כתישה אינו מחדש שם חדש דעושה מגוף אחד גושים הרבה שראוים לכסות בהם ומהני אפילו נעשה ממילא ודוק ע"כ דברי בחידושי.
<b>וא"כ</b> אפוא צדקו דברי רשב"א בנדרים כיון דאסר ואמר כהנים שנהנים לי א"כ לא יוכל ליתן לכל כהן ולא נשאר שמו עוד על התרומה א"כ יפעל השאלה עקירת השם עכשיו הוא ממון כהנים וכאשר ישאל יהי' ממון ישראל בעליו אז מחוסר שאלה כמחוסר עקירה ולא אמרי' מכח הואיל יהי' נחשב עכשיו כשלו וצדקו גם דברי רשב"א בשו"ת כיון דאסר לולבו בהנאה ויוכל כל איש איש ליטלו ולא נשאר שמו עליו כמו בחלה שיש שמו עליו לקיים מצות נתינה ומכח אי בעי מתשול לא נקרא עכשיו שלו והבן זה.
<b>ואוסיף</b> נופך כי אם האדם אוסר נכסיו בהנאה א"כ יד כל אדם יכול ליקח אותו כדברי רשב"א אם ישאל עליו יש לו תביעת כסף כדי שווי' ולדברי הר"ן אפי' מעות אין לו לתבוע אבל עכ"פ על גוף החפץ יד כל אדם עליו שיוכל ליקח את החפצים וכל זמן שלא יזכה בהם אדם יוכלו הבעלים להתיר איסורם והחפץ יהי' נשאר ברשותם כמקדם כמו שבארתי וא"כ בשלומא לענין לעבור עליו בב"י כיון שעכ"פ כל זמן שלא זכה אחר יוכל לעשות החמץ לשלו כי החכם עוקר נדר מעיקרא ולא יצא כלל מרשותו וממונו א"כ עובר בבל יראה דכתיב לא יראה לך חמץ שלא יהי' נשאר כח עוד בחמץ אבל בלולב דתורה אמרה ולקחתם לכם שבשעת לקיחה יהי' שלו לבדו ולא יוכל להיות לאדם אחר כח כמוהו שהבדל גדול יש בין לעבור ב"י די אם נשאר כח לבעלים הראשון שיוכל להיות שלו לבדו עובר אבל בלולב צריך להיות בהיפך שצריך להיות שלו לבדו ולא יוכל להיות אחר כח בו כנלענ"ד בעזה"י.
<b>היוצא</b> מזה אין ספק אצלי הגם שאסר היין שרף בהנאה על עצמו עובר עליו בבל יראה אבל אם יוכל למכור או להפקיר או לבטלו כאשר הערות בשם אביך הגדול בתורה והצדיק אחי ר' יעקב שלום זצ"ל שחקר בזה אי יוכל לעשות כן בחמץ כלאי כרם אהובי בן אחי נ"י מכירה בוודאי לא מהני כי מה ימכור אבל לבטל ולהפקיר בודאי מהני כל זכות אשר יש לו עוד באותו חמץ הוא מפקיר וממילא הקב"ה לא יעשה עוד ברשותו לעבור בב"י כנלע"ד מרוב חולשתי צריך אני לקצר הגם שהי' לי הערות רבות בענין זה דודך הדש"ת.
<b>סימן</b> <b>לא</b> רב שלומים לענף עץ אבות האברך הרבני המופלג המורג חרוץ פיפיות כמו"ה חיים הלוי נ"י בק"ק יאס מאלדאוויע.
<b>מכתבו</b> עם שאלתו הגיעני עב"ד ולולי שהודיע לי יחוסו משורש גדולים מבני בניו של הט"ז וידי משה ולמעלה בקודש לא עיינתי בו מאומה כי בעוה"ר אני חולה זה כמה חדשים ולא אוכל להשיב לשואלים כלל עד שירפאני ד' אבל אחרי שהוא זרע קודש מחצבתו הגם שמודיע שהוא צעיר לימים אמרתי לעיין ולהשיב לו מפני הכבוד בהערות חדשות אשר נתן לי אלקים והגם שלא אוכל לעשות כאות נפשו
<b>אודות</b> ישראל שמכר חמצו לנכרי בערב פסח כדת וכדין ובחה"מ של פסח ההוא התגייר הנכרי ולא ידע שצריך לבער החמץ שקנה בערב פסח ונשאר עד לאחר הפסח אם החמץ הזה אסור בהנאה דהא משעה שהתגייר הוא עבר עליו בבל יראה או נאמר כיון שחמץ שעבר עליו הפסח אסור מטעם קנס וזה שלא הי' צריך לבטלו בערב פסח ובפסח לא הי' בידו לבטלו א"כ לא קנסו כאשר האריך וברצות ד' אפלפל מעט בדבריו וכעת אחקור על שורש הדין אם עבר הגר על בל יראה בפסח ואשר יתן ד' בפי אותו אשמור לדבר בעזה"י.
<b>תשובה</b> עלה בדעתי לחקור היתר על חמץ הנ"ל כאשר אבאר בעזה"י אמרו בקדושין דף י"ז גוי יורש אביו דבר תורה או מדכתיב כי ירושה לעשו נתתי את הר שעיר או מדכתיב וחשב עם קונהו אבל מה שיש לגוי קנין בחפץ ילפי' בבכורות דף י"ג דע"כ קנין יש לו לגוי רק יש קנין כסף וקנין משיכה ולישראל בחדא ולנכרי בחדא ופליגי ר"י ור"ל אי בישראל מעות קונה ולנכרי במשיכה או לישראל במשיכה ולנכרי בכסף ולהלכתא הוה פלוגתא איזה קנין מהני בגוי מישראל או לישראל מגוי ופסקי' לחומרא עיין ביו"ד סי' ש"ך ומג"א סי' תמ"ח כנודע.
<b>ולפ"ז</b> אמרתי לחדש דבר בעזה"י אם נאמר דגוי קונה בכסף ומהני קנינו להיות החפץ שלו ע"י נתינת כסף ואי גזל גוי אסור ישראל הגוזל עובר עבירה דהא גזל חפץ או כסף אשר המה קנין הגוי הוא דווקא על כל זמן שהוא גוי פעל קניינו אשר נתן לו הקב"ה להיות החפץ שלו ע"י קנינו אבל משעה שנתגייר ונעשה ישראל אשר אי אפשר לישראל לקנות חפץ כי אם ע"י משיכה א"כ איך אפשר שיהי' לגר שנעשה ישראל קנין בחפץ ע"י כסף הלא לישראל לא משכחת קנין חפץ ע"י כסף ממילא כאשר נתגייר נפסקו כח קנייניו אשר עשה ע"י כסף וכן אם נאמר דגוי קונה במשיכה וישראל בכסף א"כ כל החפצים אשר קנה הגוי במשיכה נפסק כאשר התגייר ונעשה ישראל דלא משכחת חפצים לישראל שיקנה ע"י משיכה וא"כ מיד שנעשה הגוי ישראל נפסק כח הקנין שלו הגם דקנין שעשה אדם פעם אחד מהני לעולם היינו על כל זמן שהוא בר אותו קנין כל זמן שהוא גוי מהני לו קנין גוי אבל משעה שנעשה ישראל נפסק כח קנין גוי אשר לא נתן הקב"ה אותו כח קנין לישראל ובשעה שקנה כאשר הי' גוי דהי' מהני קנין שלו יצא החפץ מרשות המוכר ע"י קנין המועיל וממילא חפציו הפקר ודוק.
<b>ואוסיף</b> לבאר אפי' הי' עושה הגוי בשעת קנין החפץ השני קנינים קנין כסף וגם קנין משיכה לא מהני על שעה שנתגייר דאי למשל כסף קנינו בגוי א"כ קנין הכסף נפקע עכשיו כשנתגייר וקנין משיכה לא הי' אז כאשר הי' גוי קנין אצלו וכשנתגייר מלבד שכבר כלתה משיכה שלו משעה שנעשה ישראל אף זאת בשעה שעשה מעשה משיכה לא הי' הוא בר אותו קנין או בהיפך אי משיכה בגוי קונה משעה שנתגייר נפסק אותו קנין וכסף שנתן אז כשהי' גוי לא הי' אצלו קנין וכשנתגייר ונעשה ישראל לא נתן כסף אבל הכלי יצא אז מרשות מוכר ע"י קנין מעלי' ונעשה עכשיו הפקר ממילא ועיין בב"ב דף נ"ד בנתן ישראל כסף על קרקע שכל הקודם בו זוכה בו ק"ו בכאן דהמוכר נסתלק מכבר בדין קנין ואם נפקע עכשיו הקנין נשאר החפץ הפקר ממילא ודוק.
<b>וכי</b> יפלא א"כ איך לא נזכר בש"ס שכל הקודם וזוכה בנכסי גר כל זמן שהוא חי זוכה בנכסיו דהא המה הפקר טרם שזוכה הוא בו כאשר הזכירו חכז"ל בגר שמת שכל הקודם וזוכה בנכסיו זכה בהם אלא ע"כ דמהני הקנין שעשה בגיותו גם על אחר שנתגייר ונעשה ישראל מדבר זה לא הי' שותקו חכז"ל.
<b>נלע"ד</b> אי משום הא לא איריא דראו חכז"ל דא"כ נעכב את נדיבי עמים אשר יחפצו להיות מעם אלקי אברהם מלהתגייר דאדם מעמיד עצמו על ממונו אם יודע שנכסיו הפקר לזכות בהם אם לא שזכה הוא בהם מן ההפקר ימנע עצמו מלהתגייר וק"ו הדברים אם תקנו שגר יהי' יורש אביו דלמא יחזור לסורו אשר נתקשה בו בתוס' קדושין דף י"ז בד"ה אלא מאי יפעל בזה הלא עכ"פ הוא נתגייר והוא כקטן שנולד שאינו יורש מה שחזר לסורו הוה רק ישראל משומד ותי' דעכ"פ הוא יטעה בזה ויאמין שאם יחזור יטול חלק ירושתו יעו"ש ק"ו הדברים אם ידע שנכסיו יהיה הפקר ימנע ולא יתגייר כלל על כן מלפנים בישראל נעשה לחק שגר נשאר ברכושו ולא יוכל אדם לנגוע בו דאם יחפץ אחר לזכות בו הפקר ב"ד הפקר וגדולה מזו עיין ט"ז א"ח סימ' רמ"ו ותמ"ח ובמג"א סי' רמ"ו ודוק.
<b>ואוסף</b> נופך הגם אם קנה גוי בכיבוש מלחמה דהוה קנין לגוי קנין גמור עיין גיטין דף ל"ח ועיין בע"ז פ"ד דף נ"ב וברמב"ן ובבעה"מ או אם מצא מציאה או שזכה מן ההפקר שקנה כמו ישראל אז בודאי נשארו הנכסים גם בהתגייר דהא לזה יש לישראל וגוי קנין אחד אבל אם קנה בקנין אז כשנעשה גר פקע קנינו ודוק.
<b>ולפ"ז</b> כל זה תיקנו לו חכמים שישארו לו נכסיו אבל אם יבוא לידי איסור לא תקנו חכמים שיהיה נשאר ברשותו עיין תוס' קידושין דף י"ז בד"ה אלא שכתבו וז"ל והשתא לא הוה חליפי ע"א דחכמים לא תקנו לו ירושה כי אם בהיתר דהם אמרו והם אמרו עכ"ל א"כ כיון שנתגייר נשאר החמץ הפקר ממילא ולא עבר כלל על בל יראה ומותר לאחר פסח ודוק.
<b>ואמרתי</b> לחזק הדבר מלשון הגמ' דאמרו חכמים גר שנתגייר כקטן שנולד דמי ורש"י פי' בקדושין דף י"ז כנולד מאליו שאין לו חייס וקשה שהי' לחכז"ל לומר גר שנתגייר כנולד מאליו מאי כקטן שנולד דמי אלא רמזו כשם שאין לקטן שנולד קנין נכסים שקנה מעצמו כך אין לגר נכסים בקנין שלו רק לקטן משכחת ירושה ולגר אין לו ירושה מאביו שאין לו מי שהוליד אותו רק כאלו נולד מאליו ודוק.
<b>אמנם</b> כל זה דברתי להרחיב גבולי תורה בהערה חדשה אבל לסמוך לדינא חלילה אין לנו כח לחדש חוץ אם נמצא מקור בגמ' ובפוסקים אמרתי לחקור מצד אחר בעזה"י.
<b>ונלע"ד</b> בהערה חדשה דהא השכל הי' גוזר דשם חמץ הוא הפקעתא דמלכא הקב"ה אסרו בהנאה ואינו של בעליו לעבור עליו כאשר רמזו בפסחים דף ו' שני דברים אינם ברשותו של אדם ועשאו כאלו הם ברשותו פי' רש"י וז"ל להתחייב עליהן עכ"ל דכך גזרה התורה שיהי' נחשב כאלו הוא שלו לעבור עליו וכבר החכים הצל"ח שם בפירש מקובל בלא ר"א ס"ד דאינו עובר בבל יראה חוץ אם רוצה להחזיק בו שיהי' שלו ואשמעי' ר"א אפי' לא חשב עליו להיות שלו אעפ"כ עשאם הכתוב כאלו ברשותו יעו"ש כי דבריו נעימים אבל אם מבטל החמץ או הפקירם לא עשה הכתוב כאלו ברשותו ועיין בר"ן דמהני הפקר קלוש מטעם זה.
<b>ומעתה</b> אני אומר דבר חדש בעזה"י בשלומא אם הבעל החמץ לא עשה מעשה לזה שיהיה חמצו בא לידי זה שהקב"ה יאסר חמצו כמו בכל בר ישראל שבא עליו בעל כרחו מפי הקב"ה שביום י"ד בניסן יהיה חמצו איסור הנאה אבל הבעל חמץ לא עשה פעולה לזה שיאסר חמצו א"כ צריך ביטול או הפקר לגלות שגם הוא חפץ שיהי' נפקע שם ממונו מהחמץ כמו שזהו רצון הקב"ה ואם לא גילה דעתו לא נפקע שמו וחייבו הקב"ה בב"י כאלו לא אסרו הקב"ה ועובר בבל יראה אבל נכרי זה שהי' החמץ מותר לו והוה ממונו ועשה מעשה להתגייר לקבל עליו תרי"ג מצות ואחת מתרי"ג מצות הוא שחמצו יהי' אסור בהנאה א"כ עשה מעשה גירות שיבוא עליו איסור חמץ הכי יש הפקר גדול מזה שפועל במעשה שיהי' חמצו שהוא ממונו עפר ואפר א"כ מהכ"ת יעשה הקב"ה החמץ אחר הגירות ברשותו הלא עשה מעשה בגופו לקבל עליו שיהיה נאסר חמצו ואין ביטול והפקר גדול מזה שעשה מעשה שחמצו יהי' איסור הנאה ולא עבר כלל על בל יראה וממילא החמץ מותר לאחר הפסח מכח הפקר שהפקיר אותו בהיותו נכרי והבן זה מאוד.
<b>תמצית</b> הדבר אם מה שהחמץ נאסר בהנאה מפי הקב"ה בעל כרחו של אדם הוא אינו מפקיע שם בעליו ועובר עליו כאלו לא הי' החמץ נאסר עליו בהנאה אשר יפקיע כח ממונו אבל גר שנתגייר לולא מעשה הגירות אשר מקבל עליו דת ישראל לא הי' בא על חמצו איסור הנאה להפקיע כח ממונו והוא נכנס במעשה לגירות לקבל עליו תרי"ג מצות ובתוכם מצוה זאת שחמצו יהי' נפקע מכחו ורשותו ויהי' נעשה איסור הנאה הרי רגע הגירות הוא הגילוי דעת וגם דבור מפורש וגם מעשה מילה או באשה טבילה לבד הוא ההפקר של חמץ אשר מפקיר אותו רגע טרם שיחול שם ישראל עליו ודוק.
<b>ולא</b> מיבעי אם הגידו לו קודם הגירות שמיד יהיה נאסר בהנאת חמץ וקבל עליו שמהני אלא אפי' לא הודיעו לו עד אחר הגירות אבל עכ"פ הגידו כדת שיש לנו תורה חמורה תרי"ג מצות והוא נכנס בו ומקבל עניו עול מצות א"כ גם איסור הנאה של חמץ בכלל ואין לך הפקר גדול מזה ודוק.
<b>ואחזק</b> דברי אפי' אם נאמר ככל המחמירים כירושלמי שהמפקיר בי"ג אסור החמץ לאחר הפסח עיין באחרונים בזה היינו דווקא ישראל שהוא מחויב לקיים תקנת חכמים שחששו שהערמה ואמרו שצריך לבער החמץ שיהי' לו בערב פסח כגון במכירה לנכרי ואח"כ צריך לשרוף את החמץ או להטיל לים אבל הפקיר פן אינו מפקיר בלב שלם ואם עבר קנסו אותו שיהי' החמץ אסור לאחר פסח אבל זה הגר שעשה מעשה גירות שנכנס לדת יהודית וקבל עליו במעשה זה שיהי' חמצו נאסר בהנאה א"כ רגע קודם שמל וטבל נעשה החמץ הפקר ואז לא הי' בר קבלת תקנת חכמים כי אין הב"ד של ישראל עושין תקנות לגוי עיין רמב"ם פ"ו מהל' נחלות הל' י' וז"ל נראה לי שתנאי מועיל בירושה זו הואיל ואין עכו"ם מחויב לעמוד בתקנת חכמים עכ"ל א"כ בשעה שעשה הגר החמץ להפקיר לא הי' עליו תקנת חכמים להפקיר חמצו רק הוא הפקיר חמצו בלי אונס והכרח לא כמו ישראל שמוכרח להפקיר חמצו דאל"כ יהי' הפקר מכח איסור הנאה שבא. עליו בע"כ שבעבור כן חששו חכמים שהפקר זה לא יועיל אבל נכרי שמפקיר חמצו בעבור לקבל הדת הוה כאלו ישראל הפקיר חמצו בסוכות דמהני ואפי' אם גם בסוכות לא יהי' מועיל דעכ"פ הוא הי' בר קבלת תקנת חכז"ל אבל גוי זה שהפקיר ברגע שהי' עוד נכרי מי תיקן עליו שלא יהי' מועיל הפקירו וזהו החמץ מותר אחר הפסח אקוה שלא יחלק על זה מי שמודה על האמת בעזה"י ועיין בכ"מ בפי"א מהל' ברכות כיון שהולך לבער החמץ נגמר הביטול וכאן כאשר נימל קודם שטבל בודאי נגמר הביטול וקצרתי.
<b>וידע</b> כי רעיוני הי' עלי לחקור בדבר חדש דלא ידעתי אם הגר עובר בב"י אם נתגייר בחה"מ פסח דלמא דווקא מי שיוכל לקיים שבעת ימים לא יראה ולא ימצא ובר ישראל בערב פסח חל עליו שישבות חמץ ולא יראה לו חמץ ז' ימים אבל שיבוא על איש חיוב דלא יראה ד' ימים חמץ הן דעל אכילה בודאי חייב אבל על ב"י צריך חקירה דלא דמי לקטן שנתגדל בתוך הפסח או שוטה שנשתפה וכדומה אך מרוב חולשת כחותי לא אוכל לעשות אפי' הערה ועיין ברא"ש חולין י"ז באברי בשר נחירה ועיין בט"ז יו"ד [שצ"ו] הבדל בין אבילות ובין הבדלה ועיין חגיגה ולא אוכל כעת להרהר בזה ועיין בטו"א ראש השנה דף כ"ח ודוק ואקוה שיש בו בהיתר זה לחקור בעזה"י (ועיין בח"מ סי' מ"ו).
<b>סוף</b> דבר הי' נראה לי להתיר אבל חלילה לא להלכה וק"ו למעשה כי אני חלש מאוד לברר דין חדש למעשה שאל אביך ויגדך זקניך ויאמרו לך.
<b>ויען</b> שאמרתי לעיין במכתבו אני אומר מה שמביא בשם חכם אחד שכל הטעם משום קנס וכאן שעשה מכירה כהוגן למה נקנס למוכר יפה טען מעלתו נ"י שהחמץ נקנה ללוקח והוא עבר אחר הגירות על ב"י א"כ קנסי' בעבור שהלוקח שהוא כעת ישראל עבר על ב"י והוא חייב דמים למוכר ואין זה קנס למוכר ולא הי' צריך להאריך כלל ומה שהביא בשם גדול אחד שחקר שמכירה היא רק הערמה ולא נקנה ללוקח רק למוכר די מכירה הנ"ל דמגלה דעת דלא ניחא ליה ועכ"פ בנידן הנ"ל לא נאסר מכח הגירות יפה חקר רק שרבים חולקים על זה כאשר הביא בשמו ומה שחקר עוד דנימא דלא הוה גירות ממש יען דלא ביער החמץ א"כ לא קבל כל המצות וא"כ לא נאסר החמץ ומעלתו נ"י טען דמיד שקיבל עליו נעשה ישראל ומה שעבר אח"כ איסור בחמץ הוה רק כישראל שעובר עבירה הי' למעלתו להביא ראיה מתוס' קידושין דף י"ז דהקשה מאי יפעל אם יחזור לסורו אבל לדעתי דאין דעת הגדול הי' כך אלא קיצר דכפי הנראה שקבל היום כל הדת דאל"כ אינו גר צדק ומדחזינן דלא מכר מהכ"ת נימא דאיתרע חזקת קמייתא שקיבל היום להיות ישראל כשר אלא פשיטא דלא ידע הדין ובשוגג כזה לכ"ע לא קנסו מה דאי אפשר לומר שיערים באיסור וא"כ דברו ופה מאוד דעל שוגג כזה אנן סהדי כנ"ל דברי הכותב בידים רפות וחלושות מפני כבוד התורה הד"ש.
<b>סימן</b> <b>לב</b> נועם ד' יהי' עלי ראשך ה"ה תלמידי החשוב הרב המה"ג הצדיק כבוד הרב ר' עמרם ישי ב"י סג"ל אב"ד דק"ק סערענטש יע"א.
<b>מכתבך</b> עם שאלתך קבלתי אל תדאג על שונאך אשר רודפים אותך חכה אל ד' אלקים יבקש את הנרדף אויבך ילבשו בשת ואתה תזכה ללמוד תורת ד' מתוך רווחת הלב תקבל פה תשובתי ואם יבוא פסק עוד אשר אוסר המצות תודיענו כי אני לא אוכל להאמין.
<b>שאלה</b> פה אירע מעשה שבעה"ב אחד שלח משרתת ישראלית שלו לחנות שתביא קמחא דפסחא והלכה המשרתת לחנות אחרת אשר אין שם הקמחא דפסחא רק קמחא ממישקאלטצער דאמפמיהל הגדולה אשר תטחון קמח לכל צרכי השנה ולא נודע הדבר עד אחר שנאפה קמח זה באשמורת הבוקר בהתנור שאופין שם המצות ואח"כ נאפה מכמה עניים בעלי בתים קמחא דפסחא שלהם ולא הוכשרו הכלים אחר אפיה של קמחא שאינה דפסחא רק הי' מנקין הכלים ורוחצין הבעקען כנהוג אבל לא הי' הסקה חדשה או הגעלה להכלים כי האמינו שגם קמחא דראשון הי' של פסח ולערב כאשר נודע הדבר צרפתי לי כמה בני תורה יראים ושלמים והכשרנו המצות הנאפים אחרי קמח שאינה של פסח כי הוא הפסד מרובה ובפרט לעניים ויצאה הדבר בהיתר ושמעתי אחרי קול רעש גדול שנשאל דבר זה מגאון אחד ואסר כל המצות לא ידעתי טעמו ונימוקו ואציע לפני אדמ"ו נ"י מאיזה טעם הכשרנו אני ולמודי ד' דפה את המצות ויורני אם שגיתי או לא עכ"ה.
<b>תשובה</b> אהובי תלמידי נ"י לא תדאג כלל כי לא יצא מכשול מתחת ידך ולא אאמין אם הגאון ההוא אסר המנות הנאפות כל היום חוץ אם השואל כזב בו ולא עשה השאלה כאשר הודעתני אקוה שיציץ נזר הצדק על ראשך כי בפה מלא אגיד אם השאלה הי' בא לפני גם אני הכשרתי המצות ואקוה שגם הגאון ההוא יכשיר אותם בעזה"י.
<b>וטרם</b> כל אגיד שמאוד נאמנו דבריך אשר שמעת מאביך הרהמ"ג הצדיק המפורסים נ"י אשר סיפר לך לפני שתי שנים כאשר הי' הרב הנאמן בקאשויא על רחיים לקמחא דפסחא כי בדאמפמיהל גדולה אין לותתים החטים אשר יטחנו שהחטים הלחים לא יוצלחו למלאכתם ואם החטים הי' מונחים במקום לח לא יוצלח להם אמת הדבר גם אני שמעתי כן מלפנים זה רבות בשנים מפי מומחים ונאמנים א"כ כיון שהקמח הזה אשר לא הי' קמחא דפסחא הי' קמח הבא מדאמפמיהל הגדולה בעיר מישקאלטץ הוא בחזקה שאינו חמץ שהחטים הנטחנים שם אינו נתחמצו ע"י לתיתא אבל עכ"פ גם קמח המשומר לשם פסח אינו דפן ואולי אירע שנתחמץ ע"י סיבות רבות אבל חימץ של לתיתא אין כאן חשש וחימץ על ידי סיבות הוא ג"כ חשש רחוק שאם בא על האייזענבאהן לא יפגע בו המים גם אם ירד הגשם והשלג ואפי' אם בא בעגלות מן מישקאלטץ לעירך מי יודע אם ירד הגשם עליו ואפי' אם ירד מי יודע אם פגע בקמח של שק הנ"ל ואפי' אם פגע בשק אשר הי' בו קמח זה אולי פגע רק צדדי השק ונתבטל קודם פסח וכדומה כמה ספיקות של היתר והי' לקמח חזקת היתר ברחיים והכי מספק שמא ירד עליו מטר נחוש על בלועה של קמח זה לאסור כל המצות הנאפים אחרי קמח הנ"ל על כן לא אוכל להאמין שהגאון הנ"ל אסר כל המצות הנאפות אחרי קמח הנ"ל הוא שקר ברור אשר העיד האיש בשם גאון מפורסם נ"י.
<b>רק</b> אחקור לו יהי' שהי' ספק אם קמח זה הי' מן דאמפמיהל גדולה או משאר דאמפמילען אשר הם לותתין החטים טרם הטחינה וא"כ הוה קמח ספק חמץ ונאפה בתנור וכלים ואח"כ אפו בהם קמחא דפסחא מה דינם של המצות הללו הנאסרו או לא ואבאר בעזה"י.
<b>הנה</b> בבאר היטב סי' תנ"א ס"ק מ"א ובח"י שם ס"ק נ"ד הביא בשם ספר דרכי נועם וז"ל מעשה שהי' שאפו מצות קודם הפסח ברחת ונסתפקו אם היתה חדשה או ישינה שנשתמשו בה חמץ אין במצות אלו שום חשש על איסור חמץ עכ"ל ופרמ"ג ס"ק ל"ז כתב וז"ל ועיין ח"י נ"ד בשם שו"ת דרכי נועם ספק אם רדו בחמוצה או לא אין חשש איסור ואינו יודע למה דספק תורה היא וצ"ע עכ"ל.
<b>ואמרתי</b> לתרץ בעזה"י והוא דכל חטים יש להם חזקת שאינו חמץ עפ"י רוב החטים אשר לא נתחמצו בשדה ואם יהי' נחמצות הוא הביא מעשה עליהם או ע"י גשם או לתיתה או מונחים במקום לח וכדומה וגוף העשיה אשר פועל אדם לעשות מחטים סולת אין מורה שנעשה החטים חמץ דהא אפשר לטחון חטים לעשות מהם קמח בלי לתיתה וא"כ אם יש לפנינו קמח ולא ידענו אם נתחמץ או לא היינו שיש ספק אם אירע בו מקרה אשר פעל שהחטים או הסולת נעשה חמץ אמרי' אוקי החטים על חזקתן ראשונה שלא היו חמוצים בשעת קצירה וממילא הקמח הנעשה מהם לא הוה חמץ דמהכ"ת לחוש שנעשה בהם מעשה אשר פעל לפעול חימוץ וגם נאמר שהי' לתנור והעריבה ולכל כלים אשר הוכנו לאפות מצות חזקת כשרות שראוים לתקן בהם ולאפות מצות ואם נספק אולי בא אליהם דבר חמץ האוסרן או לא בא האוסר עליהם אוקמי' הכלים ג"כ בחזקתו ראשונה וק"ו הדברים עיין בט"ז יו"ד סי' קכ"ב ס"ק ד' אם שם מאכל היתר בכלי נכרים אשר רצה המהרש"ל לאסור עפ"י דיבור הנכרי יען דכלים הם בחזקת איסור רק אנו רוצים להתיר מכח ס"ס וסמכי' על דיבור העכו"ם לסלק הס"ס וצעק הע"ז הלא יש להמאכל חזקת היתר והגם שהכלי איתרעי המאכל לא איתרעי יעו"ש וקל וחומר אם הי' להתנור חזקת היתר ולהקמח חזקת היתר וספק אם נתחמץ ע"י המרדה או לא אוקמי הקמח וגם התנור על חזקת היתר ומספק לא נאסור אותם המצות ולא מיבעי אי נולד הספק על מרדה אחת אם היא חמוצה או נא אז אוקמי' גם המרדה על חזקת קמא שהי' לה פ"א חזקת היתר כאשר היתה חדשה היתה ראוי' לאפות בה מצות ומספק לא תוכל לאסרה אלא אפי' אם הי' לפניו לפני האופה שתי מרדות אחת כשירה ואחת חמוצה ונולד לנו ספק אם לא רדה המצות במרדה החמוצה אי אתה יכול להוציא התנור והעיסה מחזקת קמא חזקת כשרות אשר הי' להם ודוק [ועיין נב"י ח"ר יו"ד סי' נ"ז על שו"ת רשב"א].
<b>ואין</b> להשיב דחזקת כשירות שלהם איתרע דהא נעשה בהם רדיה על המרדה זה שיבוש גמור בשלומא בזרק לה קידושין וספק אם נפל קרוב לו או קרוב לה דחידשו תוס' בכתובות דף כ"ג דהוה חזקה דאיתרע יען נעשה מעשה יעו"ש, שאני התם דזרק לה פרוטה והי' כאן עדים אשר ראו זריקת הקידושין ושמעו הדיבור הרי את מקודשת לי והי' עכ"פ מעשה אשר הי' יכול לגמור מעשה קידושין אז איתרע חזקתה דהא נעשה מעשה כנגדה אשר הי' יכול לפעול סילוק החזקה אבל אם יהי' נולד ספק אם הי' שם עדים או אם אמר הרי את מקודשת לי או אם זרק לה שוה פרוטה משלו א"כ יש ספק בעיקר הדבר אי הי' מעשה אשר הי' יכול לפעול סילוק חזקה אז לכ"ע אוקמי' אחזקה כמובן והארכתי בזה במקו"א וה"ה כאן דלמא לא לקח בידו אלא מרדה החדשה א"כ לא נעשה מעשה אשר ראוים לפעול סילוק חזקת היתר של הקמח והתנור והבן זה.
<b>ובנידן</b> דידן שיש ספק אי נתחמץ המרדה ע"ו קמח הראשון או לא דלא ידענו אם הוא קמח שנתלותתו החטים או לא א"כ פשיטא דיש על המרדה עצמה חזקת היתר וביותר שיש חזקת היתר על הקמח של פסח שנאפה אח"כ וגם על התנור יש חזקת כשרות ואין כאן ספק לחומרא ודוק.
<b>ואוסף</b> עוד דטעם קמח שנתחמץ עם הטעם קמח שלא נתחמץ אם שניהם הוין קמח של חטים הוה מין במינו דאינם חלוקים בטעם כל כך דיהי' מין בשאינו מינו ודבר זה מפורש יוצא מתורת פרמ"ג א"ח באשל אברהם סי' תמ"ב ס"ק א' בד"ה והוי יודע שכתב וז"ל והוי יודע דקמח חטים עם קמח שעורים וכדומה מין באינו מינו מיקרו ע"ז ס"ו א' וביו"ד סי' צ"ח אות ו' דבפחות מס' בתר טעמא אזלי' אף דקמח חמץ חטים וקמח מצה חטים מינו הוה דאין ביניהם כל כך חלוק טעם ככבד ובשר עיין יו"ד ופר"ח ופריי בצ"א יעו"ש עכ"ל הרי שפתיו ברור מללו דטעם קמח חמץ של חיטים עם טעם קמח מצה של חטים הוה מין במינו דברובו בטל כמובן.
<b>והנה</b> טעם בעלמא בלא ממש אפי' באינו מינו רק מדרבנן אסור ומכ"ש במינו דלא שייך לאסור מן התורה טעמא בעלמא אם הוא בתערובות וא"כ לו יהי' שהמרדה בלעה חמץ הלא לא בלעה חמץ ממש רק טעם חימוץ מים הנוטף מקמח החמץ בלעה בשעה שהוא חם מתנור הגרוף בשעה שניצוצות נתזין עיין פרמ"ג בסי' תנ"א ס"ק ל"ז שכתב וז"ל רחת תשמישו ע"י אור בלא משקה שמכניס ומוציא מתנור גרוף אפ"ה התנור חם וניצוצות נתזין ממנו הוה ע"י אור ובמתכת ליבון ובעץ חדשה עכ"ל לכן הגם שניצוצות נתזין ממנו ובלעה המרדה מעבר לעבר עכ"פ בלעה רק טעם חימוץ היינו המים שנתחמצו מהקמח וחמץ ממש לא בלעה א"כ ברור שהחום של המרדה מכלה רוב המים הנבלעים בה רק דחיישי' שלא נשרף הכל מהחום ועיין בב"י בשם הכל בו וז"ל ואפשר לומר שאם ימרקנה הרבה יפה ויחמנה בתוך התנור הרבה שרי בזה כבלעו כך פלטו עכ"ל] שעדיין נשאר בהמרדה מהבליעה וכאשר ירדו אח"כ עליה מצות כשירות יצא מהבליעה דכלי פולט בלא רוטב ויצאו מהמים החמוצים הנבלעים בה במצות הבאים עליה אח"כ אבל בוודאי יש בכל מצה רוב כנגד מים החמוצים הבאים בה מן המרדה ומן התורה מין במינו ברובו בטל ואפי' את"ל דיצא מהבליעה ונבלע באיזה מצות עד שלא יהי' רוב כנגד הבליעה עכ"פ ברוב מצות הכשירות יש רוב כנגד טעם החימוץ היוצא מן המרדה והם מותרות ומנות ראשונות נתבטל בהם דהא הכל הי' קודם פסח ולא שייך לומר דמה שנבלע בכל פעם במרדה נעשה נבילה בתוך המרדה דהכל הי' קודם זמן איסור ודוק.
<b>ועתה</b> אעתיק דברי הש"ך בכללי ספק ספיקא אות י"ט שכתב בד"ה ואין להקשות וז"ל ואין להקשות אמ"ש הרב דהיכא דמצד האיסור עצמו הוא ספק איסור ומצד אחר בא לו שהוא דרבנן לא אמרי' ספק דרבנן לקולא דהא לקמן סי' קי"א אמרי' באיסור דאורייתא שנפל לשני קדירות ויש בקדירה רוב בענין שהוא מותר מן התורה אע"ג דמדרבנן אסור הוה ליה ספק שאינו יודע באיזה קדירה נפל ספק דרבנן לקולא ויש לומר דשאני התם דאין הספק מצד עצמו אסור מן התורה שהרי הקדירה מותרת לגמרי שהיא של היתר אלא שיש ספק אם יש בה איסור כלל והלכך אמרי' נהי דיש בה איסור מכל מקום מן התורה בעל ברוב וא"כ לא הוה אלא ספק דרבנן כיון שאפשר שאין כאן איסור כלל א"כ הספק בא לו מצד עצמו ומצד עצמו הוא דרבנן משא"כ הכא דאי אפשר לומר שמא אין חשש איסור כלל דהא בודאי יש בתערובות זה ספק טריפה ודוק עכ"ל.
<b>ולפ"ז</b> בנידן דידן דהקמח היא היתר רק יש ספק דלמא נתערב בו טעם חמץ ואת"ל שנתערב הוא בטל ברוב דהוה מין במינו ורק טעמא ולא ממשו ויש עוד ספק אם הטעם הוא חמץ או לא אז לכ"ע ספק דרבנן להקל ובפרט דהכל הי' קודם פסח בזמן היתר ועיין עוד בפרמ"ג יו"ד סי' פ"ח וסי' ק"י במעשה דשב יעקב סי' ק"ג ודוק.
<b>ואכתי</b> יש לומר דלמא הי' הקמח חמץ א"כ העריבה אשר לשו אחר כך קמחא דפסחא נתחמץ כל העיסה שנולש בה והווין כל המצות של כל היום ספק חמץ הגם שיש ג"כ לומר אוקי הקמחין והכלים בחזקת קמא וגם הוא מין במינו וספק דרבנן כמש"כ למעלה אבל בלא"ה הפרמ"ג במשבצות זהב סי' תמ"ב כתב וז"ל אבל נראה שאם לש עיסה מצה בכלים שלא הוכשר אע"ג דקיי"ל דוחקא וחריף בעינן וחמץ ממהר להחמיץ ואסור דיעבד וכעת צ"ע אם לאסור דיעבד ואי"ה תנ"א סעיף י"ז ובשאר דוכתא אבאר עוד עכ"ל ועיין בפרמ"ג סי' תנ"א במג"א ס"ק מ"א כתב וז"ל ואם לש בעריבה של שאור אחר הניקר בלי הגעלה אם יש לאסור דיעבד העיסה עיין לבוש כאן כ' אפשר דיעבד נמי אסור ועיין א"ר תמ"ב אות י"ט דאם עבר ולש וכו' וסיים אבל קודם הגעלה אסור דחמץ ע"י לישה מחמם ומחמץ בכח שיש בכלי אע"ג דבשאר איסורין ע"י לישה כל דלית חריף לית לן בה עכ"ל היינו אם לש בעריבה של שאור כל השנה שם מסופק הלבוש אי אסור דיעבד אבל בנידן דידן שנולש רק פ"א הקמח בתורת מצה והקמח בעצמו הוה ספק חמץ מי יחוש שנאסר העיסות ע"י בעקין שניקרו בכל פעם ודוק.
<b>שוב</b> חפשתי עד שמצאתי ספר דרכי נועם וראיתי בסי' ה' והמעיין שם יראה הגם שהשאלה הי' בספק אם נשתמש במרדה חמץ אבל פסק שלו קאי אפי' אם בודאי הי' המרדה חמוצה והיתר שלו רובץ על שני הקדמות (א) כל מה שצריך קליפה הוא מדרבנן ואם אי אפשר לקלפו מותר בלא קליפה וטעם בעלמא שנבלע ברחת הוא מדרבנן טעמו ולא ממשו דרבנן ובלוע אם נגע במצה הוה תרי דרבנן כיון שהכל קודם פסח (ב) היתר השני יען דקודם פסח הוה נ"ט בר נ"ט דהיתר החמץ ברחת והרחת במצה והכל קודם שבא זמן איסור והביא דברי הלבוש בסי' תס"ו ובפרט דכאן אי אפשר לקלוף יעו"ש וכוונת בפלפולך לדברי דרכו נועם ולכן לא הבאתי דבריך כלל כי בדאמפמיהל הנ"ל אין צריך לכל זה והגם שיש לפקפק על הוראתו דפוסקים כדברי אפי רברבי שהביא המג"א וכדברי פרמ"ג בסימן תנ"א ס"ק ל"ז שפוסק לאסור כל המצות אם רדו במרדה חמוצה יעו"ש ועיון מג"א ס' קמ"ז היינו ודאי חמוצה ולא בספק חמוצה כמ"ש בעזה"י.
<b>סוף</b> דבר הכל נשמע בנידן שלפניך שהי' קמח מדאמפמיהל גדולה אשר נודע שאין דרכם ליקח חיטים חמוצים אז כל בעל נפש יוכל לאכול המצות האלה שנאפה אח"כ ויפה פסקת עם צירוף למודי ד' לא נכשלת וד' ישמור רגליך מלכד מהיום ועד עולם דברי הדש"ת.
<b>סימן</b> <b>לג</b> את חג המצות יחוג בשמחה ובטוב ה"ה המאור הגדול לממשלת התורה עיניו כיונים על אפיקי פוסקים כבוד הרב ר' יחיאל מיכל ב"י אב"ד דק"ק סאקאס יע"א.
<b>מכתבו</b> עם שאלתו קבלתי אשר ביקש להשיב מיד וכחפצו עשיתי כפי אשר בעזרת השי"ת בידי להשיב וראיתי כי הוא לומד בדרך הישר והטוב ושמחתי בדבריו ולו שהי' לו פנאי הארכתי רק מעלתו נ"י אץ עלי וגם טרדותי רבו כעת על כן אגלה רק ראשי פרקים.
<b>שאלה</b> אודות הרחיים אשר זה חדשים מקרוב באו ונתייסדו פה גלילות כמעט בכל כפר ופלך רחיים ההולכים ע"י קיטור ואיד המים ונקרא בל"א דאמפ מיהלען ואין להם פה במקומות הגדולים כיסיס ונפים שונות לעשות ולרקוד כמה מיני סולת אך הם עשוים על דרך ההדיוטים כאשר ע"ע הי' רחיים של סוסים שבא הקמח עם סובין ומורסין שלהם ומחמת כי הדבר ידוע שרחיים אלו מכח חוזק הקיטור אשר סובב את האבן הטוחן במהרה ומרוצה גדולה מאוד עדי כי יתחמם הקמח תחת אבן הטוחן ועתה שאלו אותו אנשי גלילי אם נכון הדבר לטחון באותן הרחיים חטים למצות של פסח ע"י משגיחים אשר ישגיחו בעין פקיחא בשעת הטחינה שבל יהי' מדורת אש גדולה בתנור בעבור תמעט קיטור ואיד המים וע"כ תסובב אבן הטחינה בנחת ובמתון באמרם כי סביבות האבן ומרוצתו תלוי בגודל ומיעט אש ולהט התבערה ובמיעט עצים ואש ימעט הקיטור וממילא לא יסובב אבן הטחינה במרוצה רבה עכ"ל.
<b>תשובה</b> ראיתי כי שאלתו שאלת חכם דבר דבור על אופניו לחקור בהשכל על מקור הדברים ולכן אעתיק מדבריו כפי הצורך ואשר יתן ד' בפי אותו אשמור לדבר בעזה"י.
<b>הנה</b> מעלתו נ"י פתח לאסור וכתב וז"ל הנה בלי השגחה כלל נראה פשוט כי אסור לטחון קמחא דפסחא באותן הדאמפפמיהלען ואפי' בדיעבד צריך להתיישב בדבר אם נוכל להתיר הקמח אחרי כי הדבר ידוע כאשר שמעתי מאנשים רבים אשר הרבה פעמים יקרה מחמת מרוצת האבן ייחם הקמח ביותר עדי יבואו חתיכת עיסה בתוך הקמח והסיבה הוא כי יסוד המים אשר בחיטים מכח הרתיחות אשר פעל אבן הטחינה במריצותו אזי מתעורר הלחלוחות ומזיע הקמח מימיו העצמיים ונעשה עי"כ כעיסה אנה ואנה ואף דלחלוחות החטה לא הוה רק מי פירות כמבואר בגמ' גבי לא ליחרוך ונשתרי חיטי וכו' יעו"ש ואנן קיי"ל כדעת רוב ראשונים דמי פירות לחוד אין מחמיצין כלל אפ"ה הלא בסי' תס"ב כתב הרמ"א המנהג דאין ללוש במי פירות לחוד ועוד אף אם נאמר דזה דווקא היכא דלש בודאי במי פירות אבל הכא הוא רק ס' ובכה"ג אנו תופסים לעיקור הדין דמ"פ אין מחמיצין כלל אפ"ה יש לאסור כי הלא לבסוף ילושו הקמח עם מים ויהי' מ"פ עם מים דממהר להחמיץ כמסקנת הפוסקים אשר ג"כ מבואר בא"ח סי' הנ"ל דאסור ללוש מ"פ עם מים ומבואר שם באחרונים דאף אם קודם לכן נתערב בקמח המ"פ לחוד ואח"כ באו המים אפ"ה אסור כמבואר שם בס' ח"י וכן מבואר בתשובת הר"ן סי' נ"ע ועוד החליט הח"י בסי' הנ"ל דאף אם כשבאו המים כבר נתייבש המ"פ בתוך הקמח אפי' הכי אסור עכ"ל.
<b>מראשית</b> אקדים מה שביאר שסיבה של המצאת הבצק הוא שיסוד המים אשר בחיטים מתעורר ע"י הרתיחות אשר פעל האבן במריצתו ומזיע הקמח מימיו העצמיים ונעשה עיסה לא נכון בעיני כי החיטים כבר נתייבשו ואין בהם מים לעשות מקמח עיסה דבגמ' דן בפסחים דף מ' על שני שבלים אשר הם רכים ועדיין לחלוחתן קיימת ואז הדרך לחרוך אותם באש אבל במדינתינו אשר מקציר חיטים עד פסח כבר נתייבשו החיטים מאוד ואין בהם כח מים לעשות מקמח עיסה כמובן בהשכל ואפילו על קליות הנ"ל כתבו תוס' מנחות דף נ"ד הובא במג"א סי' תס"ג ס"ק ג' דלא שכיח שיצאו מהם מים ולכן אם יש איסור בחימוץ מי פירות מותר לחרוך שבלים דלא שכיח שיצאו מהם מים רק אם יש כרת על חימוץ מי פירות חיישי' להחמיר על חשש זה יעו"ש וא"כ איך אפשר שאנשים יעידו שהרבה פעמים יקרה מחמת חוזק מרוצת האבן יוחם הקמח ביותר עדי יבואו חתיכת עיסה הלא תוס' מעיד דלא שכיח שיצאו ממנו מים ואם לא שכיח שיצא טיפת מים אפי' אם נתייבש בקדירה עיין חק יעקב סי' תס"ג ס"ק א' ומכ"ש דאי אפשר להיות נעשה חתיכת בצק ממש ומכ"ש בטחינת חטים שלנו שהם יבשים מאוד לפעמים שהם משנה העבר ואעפ"כ נמצא חתיכת עיסה בתוך הקמח א"כ הדבר ברור שאין זה אמת שהחטים יתנו לחלוחות מעצמם לפעול חתיכות עיסה כמובן ונהפוך הוא מכח רתיחות חימום האבן נתייבש הלחלוחות אשר בחיטים עד שלפעמים הקמח נשרף בכוחותיו וצריך אומנות לטחון שלא יהי' הטחינה בחימום גדול שלא יהי' הקמח שחור ומר וצר כחותיו כנודע.
<b>והנראה</b> לי שהעיסה בא ע"י ההבל החם וע"י אויר הקר אשר בא יחדיו ברחיים הלא בעינינו נראה כי בחורף אם יש קור בחוץ והחדר יתחמם יזל מים מחלונות ומקירות הבתים אשר הם של עץ או הם של אבנים ובמשנה פ"ו דמכשירין משנה ב' המעלה את האגודות ואת הקציעות ואת השום בשביל שימתינו אינן בכי יותן וכתב בברטנורא וז"ל ימתינו לשון לחלוח ודומה לו בגמ' פרק לא יחפור מיתנא קשה לכותלי עכ"ל ובתיו"ט שם וז"ל פי' הרב לשון לחלוח וכ"פ הר"ש וכתב מהר"ם דלא נתכווין שירדו עליהם מים אלא שיתלחלחו מאליהן מן האויר עכ"ל הרי האויר פועל לחלוח על פירות היבשים ומכ"ש מהבל החום אשר יש שם כי יפגיש עם האויר הקר יתהוה לחלוחית ויפעל עיסה בקמח.
<b>ולפ"ז</b> כפי המבואר בסי' תס"ו בחק יעקב סק"ו בזיעת חומה של עץ דלהמתירין לא הוה אפי' כמו מי פירות וליש אוסרין הוה כמו מי פירות כמבואר בר"ש פ"ד דמכשירין ועיין בפי' הגאון מווילנא שם א"כ העיקר כדעה א' בש"ע כל שבא מחום עצמו או מחום אש אינו מחמיץ כלל ומכ"ש כפי מה שהערותי שבא מהבל החם ואוויר הקר א"כ הוה ספק חמץ נוקשה ואזלינן לקולא דלא נחוש שמא הקמח הי' לח וטרם שנרקד בנפה נתייבש ודוק.
<b>ואוסיף</b> נופך מה שהערותי במקו"א הא דאמרי' מי פירות אין מחמיצין יש לפרש משני פנים (א) הטבע מי פירות לפעול חמימות והוא המעצור שלא יתחמץ העיסה וטבע המים שאין למים לפעול חימום (ב) הגם שיפעל מי פירות נפוח בעיסה אבל אין זה חימוץ אלא סרחון כמו שפי' רש"י פסחים דף ל"ה באורז ודוחן שהחמיץ הוא סרחן וטבע החימוץ הוא דווקא ע"י כח מים והנ"מ אם אחר שכבר נולש במי פירות בא עליו מים יש מקום לומר אעפ"כ לא נעשה חמץ דכבר נעשה העיסה בסרחון ולא יוכל להיות עוד חמץ אבל אי מי פירות לא פעל סרחון רק לא יפעל חימוץ ע"י טבע החם אם יבוא אח"כ עליו מים יגמר חמוצו ואנו חוששים לחומרא ואמרי' שמי פירות שהוא חם לא פעל חימוץ א"כ אם יבוא עליו אח"כ מים נעשה חמץ ואפי' שנייבש בו המי פירות ובא עליו מים נתחמץ אבל בודאי אין ממהר להחמיץ כמו אם תחילה התאחדו מי פירות עם מים שממהר להחמיץ וזה דעת הח"י אשר הרגיש מעלתו נ"י שיש סתירה בדבריו מסי' תנ"ג על סי' תס"ב לענין אם נתייבש מקודם ולפמ"ש נכון מאוד בעזה"י וקצרתי מאוד כי יש לי דברים ארוכים בזה בעזה"י ועיין רמב"ם פ"ה מהל' חו"מ ובשעה"מ מבוכה גדולה ואין פנאי להעתיק.
<b>וראיתי</b> בדברי מעלתו נ"י הערה נאותה והוא דאין לסמוך על ריקוד קודם פסח משום גזירה דלמא יאפה בפסח כמבואר חשש זה בט"ז סי' תנ"ג סק"ב ואפי' להמתירין ולא גזרי' דלמא יאפה בפסח שאני התם דחשש שכבר נתחמץ במים ונתבטל קודם הפסח בס' הגם דאמרי' חוזר וניער ואסור לאפות בפסח עכ"פ לא גזרי' באפיה קודם משום דלמא שמא יאפה בפסח דמאי כולי האי הלא דיש כמה פוסקים דלא אמרי' חוזר וניער אבל כאן קודם פסח לא הוה חמץ רק בפסח יתחבר עם מים ויתחמץ א"כ הוה חמץ שנתערב בפסח ואסור לכ"ע [חוץ מדעת השאלתות] וא"כ גזרי' באפיה קודם פסח דלמא יאפה בפסח עכ"ד וישרים הם.
<b>ולפמ"ש</b> למעלה דליש מתירין לא היה אפילו מי פירות ולדעת האוסרין דהוה מי פירות הוה נוקשה ובטל אפילו בפסח בשישים כמבואר במג"א סימן תמ"ז סק"ה] וגם מעלתו נ"י הרגיש בזה דהוה ספק דרבנן רק שאסור לעשות ספק דרבנן אפילו לכתחילה ולפמ"ש ניחא דעכ"פ ל"ש לאסור לרקד ולאפות קודם פסח משום גזירה דלמא יאפה בפסח דמאי יהי' הלא לא יהי' איסור בדיעבד ועיין ט"ז יו"ד סי' ב' ודוק.
<b>ואמרתי</b> להפס דעתו שראיתי שחשש כמה פעמים דלמא נתלחלח הרבה מהקמח ונתייבש ולא ניכר לנו וגם ההערה של למעלה דאם יאפה הפסח יעשה תערובות חמץ בידים וגם בפסח אסור בכ"ש וגם חשש מאי מהני ריקוד הלא נעשה פרורין וחוזר וניער כדברי מג"א ס"ק ס' ועוד חששות כזה.
<b>ונלע"ד</b> דלכאורה קשה בספק דלמא יש פירורין דחוששו הפוסקים נימא אוקמי הקמח על חזקתו קמייתא ועל חזקת היתר דידענו דהי' פ"א בלא חימץ והוי ראוי למצות ונשאר בחזקתו וצע"ג
<b>אך</b> לק"מ דיש חזקה כנגדו ד א הי' כאן גם חמץ בודאי דנתחמץ ע"י מים או ע"י רוח והי' לו חזקת איסור וחזקת חמץ ואוקמי אותו על חזקתו כמו בכל איסור שנתערב בהיתר דמנ"ל לילך בתר חזקת מאכל נילך בתר חזקת הקדירה עיין בט"ז יו"ד סי' קכ"ז או מנ"ל לילך בתר חזקת הקדירה נילך בתר המאכל שנפל בו עיין ט"ז יו"ד סי' א' ובאחרונים כמובן ודוק.
<b>ועתה</b> אם נולד ספק אולי יש בקמח פירורין שנתלחלחו במי פירות ומי פירות אין מחמיץ א"כ קמח הפירורין המה מותרין בפסח רק אתה חושש כאשר יעשה עיסה בפסח יהי' נולד איסור אז אמרי' קודם הלישה כל הקמח בודאי מותר לפסח והכל עומד בחזקת היתר ואתה מסופק אם יולד ע"י הלישה איסור אמרי' אוקים כל הקמח בחזקת קמייתא חזקת היתר לפסח ודוק.
<b>ולא</b> מיבעי אי מי פירות ומים הוה נוקשה בודאי מהני חזקת קמייתא אלא אפי' יהי' איסור כרת במי פירות ומים אעפ"כ אין לחוש דלמא יש בו שייפא קמח שנתלחלחו במי פירות והם יעשה עכשיו חמץ גמור דא"כ נולד עוד חזקה דהי' כל הקמח עד עכשיו מותר בהנאה עכ"פ ועכשיו אתה חושש דלמא נאסר בהנאה ואוקמי הממון על חזקתו חזקת בעלים דאיסור הנאה אין לו בעלים ואמרי' בודאי כל הקמח נשאר ממון בעלים וגם היה לו חזקת היתר אפילו לאכול ולא דמי לחששות הש"ע ואחרונים דשם אנו דנין אולי כבר יש איסור בתוכו דחמץ שמו עליו אבל כאן דנתלחלח במי פירות בבטח עד עכשיו אין בו שם חמץ והבן זה בעזה"י.
<b>ואודות</b> אשר רצה לאסור הרחיים יען דראינו דנתחמם הקמח כמעט הוא רותח כאשר יפול מתחת האבן א"כ יש לאסור מק"ו שירושלמי אוסר אם הניח הרבה שקים זה על זה כמובא בש"ע סי' תנ"ג והאריך נפלאת בעיני א"כ יאסרו כל הקמחין הבאין מן הרחיים בנפילתם חם רק חימום מכח דבר אחר תיקון שיתקרר אח"כ כמו כל דבר שקבל חמימות אבל כאשר ישכבון שקים על גבי שקים או מכובד המשא יתחמם הקמח מעצמו וכאשר יבוא אח"כ במים ימהר להחמיץ כן דעת הירושלמי ודוק.
<b>ואשר</b> רצה לחדש היתר דהוה איסור נולד בתערובות ולא אמרי' בו דהוה דבר שיל"מ ולרמב"ם הטעם בחמץ במשהו מטעם דשיל"מ וא"כ כאן המי פירות אשר נולד מן החטים הם הממהרין להחמיץ והוה נולד איסור בתערובות עכ"ד שגג בכח הדמיון המים יגרום החימוץ ומי פירות יפעלו לסייע למים לפעול החימוץ במהירות ולא אחפץ להשיב עליו עוד.
<b>סוף</b> דבר אגיד ואודה על האמת כי ברחיים המים הייתי כמה פעמים אבל ברחיים שנקרא דאמפפ מיהל לא הייתי מעולם כי אין נכון לבי במעשיהם אבל חזי דקדושי ישראל ומנהיגיהם המה אחזו שער ואין להרהר אחריהם וברחיים אשר מזכיר מעלתו ג"כ לא ידעתי צורת גלגולם ומרוצתם אבל כפי החששות אשר הזכיר מעלתו נ"י הי' בדעתי לעשות כן מלבד שיהיה צריך עכ"פ משגיח מה דאפשר לעצור מרוצת הסיבוב בכל אופן יהיה הכרזה מפי מעלתו נ"י שיכתב לחק אצלם כאשר ירקדו הקמח לא יכבדו על הקמח יד לפזר העגולים אשר יהי' בנפה רק ינועו הנפה אנה ואנה ומה שיפול מן הקמח הוא מותר אבל מה שיהי' כצרוד חבור קמח ביחד לא יפזרו בידים כי זה החיבור יוכל להיות שהיה נתלחלח ובכל אופן ישתדלו שלא יהי' במרוצה גדולה כן נלע"ד להקל כדת וכדין בעזה"י אבל אני מבחוץ ומעלתו נ"י בפנים ובכל אופן יהי' משגיח שם כאשר ירגיש שנפל חתיכות עיסה להשליך לחוץ שוב מצאתי שחיי אדם בנשמת אדם סימן צ"א העיר בענין זה אם נמצא עיסה ברחיים הפשוטים ושמחתי בו יעו"ש דברי הד"ש.
<b>סימן</b> <b>לד</b> שלום וכ"ט ושמחת חג המצות הבע"ל לראש תלמידי הצדיק הרהמ"ג כבוד הרב ר' עמרם ישי ב"י אב"ד דק"ק סערענטש יע"א:
<b>שאלתך</b> קבלתי כדת מה לעשות בנחתום ישראל אשר צריך מיד אחר פסח צייג לאפות וקשה לו ליסע במיו"ט לעיר גדולה לקנות שם צייג הנ"ל ומנחתם עכו"ם במקום ההוא ירא אם לא לקחם מסוחרי ישראל אשר לא מכרו חמצם קודם פסח מה יעשה אהובי תלמידי נ"י הדרך והישר והטוב הוא שהנחתם ישראל יכתב אגרת להסוחר נכרי אשר קונה ממנו כל השנה כי בעבור הדת אין רשאי לשלוח מעות קודם פסח שישלח לו בפסח חמץ וגם אין רשאי לקבל אחריות על חמץ על כן ישלח עב"ד דאטום [תאריך] כך וכך ואותו דאטום יהי' אחרון של פסח יבוא הצייג עב"ד על אדרעס של הנחתם רק יהי' כתוב עליו מי שיבוא וישלם המעות נאכנאהמע יותן לו אותו צייג והנחתום ידבר עם גוי אחד שהוא ילך עב"ד וישלם ממעות עצמו ובלילה שלאחריו ילך הנחתום ויקח מהגוי וישלם לו שתי פרוטות ריוח או אם בעלי בי דואר יתן לו בלילה יוכל הוא לפדות אפילו בעצמו כיון שנכתב עליו מי שיתן המעות יותן לו הצייג וכן יעצתי לפני כמה שנים לכמה סוחרי יהודים וכן עשו כי העושה צייג שלח על אדרעס שלהם וכתב עליו כל מי שיתן המעות יותן לו הצייג ובזה לא קבלו אחריות כי יוקח בנאכנאמהע לכל מי שיתן המעות כנלענ"ד ברור בעזה"י.
<b>ושאלת</b> עוד ששאלו אותך מוכרי קמח יען כי יהי' חג שלהם בזמן שיהי' פסח בישראל וע"י שקונה קמח קונה שאר דברים אם מותר להם למכור [בפסח] מקמח של פסח אשר אופים ממנו מצות לנכרים הבאים לקנות מהם כי בלא"ה אין פרנסה ויש דוחק להם עכ"ד.
<b>אהובי</b> תלמידי נ"י דבר זה נשאל מאתי זה ח"י שנים ואסרתי מפני כמה טעמים (א) כי הוא מראית עין שמא קמחים נחמצים ומי יודע שזה קמח של פסח ויש חשד כנודע (ב) נעשה בזה פרצה לפני קלי דעת אשר יש להם בושה יותר מבני אדם ואם ימכרו קמח של פסח יש מחר לאחר זמן ימכרו קמח חמץ גמור (ג) לפעמים היהודים נותן בהקפה לעכו"ם המכירים אותם וקונים אצלו ואם משיכה אינו קונה בעכו"ם רק מעות א"כ נשאר של ישראל וכאשר הגוי מחמיץ אותו או נותן במים וכדומה הוה חמץ של ישראל ועובר עליו ונודע דספק בדין אם עכו"ם קונה במשיכה בלא מעות (ד) לפעמים משלם המעות ומצוה ליתן קמח לתינוק או לנערה קטנה ולנכרי אין שליחות ודלמא מעות אינה קונה ומשיכה לא נעשה א"כ עדיין הוא חמץ של ישראל בשעה שנילש או נתלחלח במים (ה) ולפעמים כאשר יובא הקמח לבית רואות שהוא שחור וכדומה משלחה בחזרה ליתן סולת נקייה ומשיב השחור ויהודי לא ירגיש שנתלחלח בבית או בגשם בשוק ויבוא שיהיה לו חמץ בבית כל ימי פסח (ו) לפעמים כאשר תרגיש ערלית שנתנה מים יותר מדי באת עם הקערה ומבקשת להוסיף לה עוד חצי מדה וישראלית מודד לשם טרם שקבלה המעות וגם הקערה מונח שם ומדברת וטרם שעשתה נתינת מעות ומשיכה נתחמץ הקמח (ז) וגם ע"י כן נתמלאו בגדים קמח ואח"כ נקרב הבעל או אשה למים ויהי' כל כלי הבית והמאכלים במשהו חמץ (ח) לפעמים הישראל חייב לגוי מעות ובא בעבור קמח לנכות החוב ולא נותן דמים רק שיחשב עמו על כל אשר לוקח בהקפה בסוף שנה או חודש ואי משיכה אינה קונה א"כ בשעה שנתלחלח ונתחמץ עדיין חמץ של ישראל הוא ועובר ועוד הי' לי טעמים יתר מספר עשר ולא זוכר אותם כעת והיהודי ההוא שב לביתו שהי' יחיד בכפר ועבר על דבורי ומכר ואחר פסח בא והתוודה שבא לידו מכשול וכך הי' המעשה שבתו מכרה בלי מעות והערלית צותה למדוד לכד אשר הניחה עד שתשוב מהרה וכאשר באת הערלות שלחה יד להסתכל על הקמח והי' מלא בצק כי שכחה להריק מעט מים אשר הי' בו ואמרתי לו פושע אתה ולא אונס ובאותו שנה נלקה מן השמים בממון ודמים ר"ל והתחרט מאוד על כן אני מצווה לך שלא תשלח יד ח"ו להקל ובפרט בדור פרוץ נהפוך הוא תקפוד אם אחד מדבר להקל בדבר הזה דברי הדש"ת.
<b>סימן</b> <b>לה</b> רב שמחות ושפע בשורות טובות לבן אחי הרב הצדיק הגדול בתורה ובמצות כשמן הטוב תורק שמו כבוד ר' משה סופר נ"י.
<b>מכתבך</b> עם השאלה קבלתי ומן השמים עכבוני להשיב כאות נפשו ולא באתי רק בקוצר אמרים באיזה הערות אולי אם ייטב ד' עמדי בזכות אבותי אשלם לבוא לטייל עמך בדברי דודים כי טובים דודיך מיינו של תורה
<b>שאלה</b> שאירע פה לידי אחד שמחמת טירדתו בערב פסח קודם זמן איסורו שרצה משרתת שלו ליתן דראנגאבע על חמצו ואמר לה שתמתין מעט שעתה הוא טרוד מאוד מחמת הקונים הדוחקים ונזכר איזה שעות אחר חצות היום ומכר לה כל חמצו בשטר אגב קרקע כנהוג וגם לקח כסף לדראנגאבע ושאל אותי ביו"ט מה דינו ואמרתי לו שישאל בחה"מ לבעל הוראה מובהק ולא נסע עד אחר הפסח להרב הגאון דשעבעש נ"י ואני אעתיק התשובה אשר כתב הגאון הנ"ל וגם דעתי הזעירא עכ"ד.
<b>תשובה</b> ראיתי את דברי הרב המפורסם נ"י וגם דבריך אשר השגת עליו ואשר נראה לי בזה בעזה"י אציע לפניך.
<b>פתח</b> דבריך על כי כתב הרב הנ"ל וי"ל הנה אף אי אמרי' לאחר זמן איסורו אינו ברשותו לבטל מ"מ כיון שאינו עובר על בל יראה עד הלילה א"כ אם נתן ישראל את חמצו לנכרי ע"פ אחר חצות זכה הנכרי את החמץ שוב לא עבר הישראל על בל יראה אף שעשאן הכתוב כאלו ברשותו מ"מ אם זכה הנכרי לא עשאן ברשותו וכיון שלא עבר על בל יראה שוב לא קנסי' לאחר הפסח ועתה נחזי אנן כיון שאנו נוהגים למכור או להשכיר את החדר אשר חמץ מונח בתוכו ואף לאחר זמן איסורו ברשותו למכור וממילא זוכה הנכרי גם את החמץ מן ההפקר עכ"ל ואתה בן אחי נ"י השגת עליו וז"ל מה שכתב הגאון הנ"ל שאם זכה הנכרי בהחמץ שוב לא עובר הישראל על בל יראה זה חידש הצל"ח בסוגי' דהבודק צריך שיבטל וגם בנב"י מהד"ת סי' ס"ג ובאמרי אש מביאו והסכים אליו והפרמ"ג סוף סי' תמ"ג כ' דאפי' אם מכר בפסח החמץ לעכו"ם ממכירה ואילך אינו עובר בב"י וגם בס' נשמת אדם הסכים לנב"י אבל המקו"ח בסי' ת"מ כתב דאם מכר החמץ בע"פ אחר חצות עובר בב"י וחייב בהשבתו וגם החת"ס ז"ל באו"ח סי' קי"ד כתב שלרוב הפוסקים שסוברים שאסור בהנאה אחר חצות גם שקנה הנכרי בכ"ז עובר הישראל על ב"י נמצא שבזה פליגא אחרונים ע"כ לשונך.
<b>אהובי</b> בן אחי נ"י זה רבות בשנים מצאתי בחתם סופר א"ח סי' קי"ב שכתב אדמ"ו ז"ל בד"ה ומ"מ שאפי' זכה הנכרי בחמץ עובר הישראל דאטו בור ברה"ר אפי' בא גוי אלם ולא יתן רשות לישראל לכסות אעפ"כ הישראל חייב וה"ה בחמץ אעפ"י שהחזיק הגוי בו עובר הישראל וכתבתי על הגליון שדבריו נפלאים בעיני בודאי אם בא מלך וקנה הקרקע בכיבוש המלחמה עיין גיטין דף ל"ח וברמב"ן במלחמות פ"ד מע"ז בסוגי' באו בה פריצים וחללוה אז בודאי אין החופר הבור חייב עוד דהא כבר בא הבור ברשות אחר וה"ה אם יחיד הפקיר בורו וזכה בו הגוי מהפקר פטור החופר בודאי בגוי אלם אשר אין קונה הקרקע הגם שמעכב את הישראל מלכסות נשאר הישראל בחיובו דמה איכפת ליה להניזק במה שהמזיק נאנס מלכסות הגם דאונס רחמנא פטריה מכל מקום אונס רחמנא לא חייבי לאחר עיין בש"ך בח"מ סי' כ"א החופר הבור הי' מועד להזיק ומה איכפת להניזק במה שלא יכול המזיק לסלק הנזק אטו היורה חץ וחזר בו טרם שהזיק יהי' פטור יען שלא יכול להחזיר החץ אבל בחמץ שהוא איסור הנאה אשר הגוי זוכה בו ונעשה ממונו מהכ"ת שיעבור ישראל בב"י על חמץ של גוי הא התורה אמרה אתה רואה של אחרים ושל גבוה והלא עכשיו הוה חמץ של גוי ועיין בב"ק דף נ' ע"ב חבטה קרקע עולם ועיין תוס' בב"ק דף צ"ח ע"ב בד"ה הני מילי היכא ודוק.
<b>הן</b> אמת שבמקום אחר יצאתי להצדיק דברי אדמ"ו ז"ל שסובר כיון שהחמץ נאסר בהנאה ואעפ"כ עשאו הכתוב כאלו ברשותו לעבור בב"י ואחר שעבר בב"י יש עניו חיוב לשרוף החמץ לנתק הלאו ולקיים בו מצות עשה של שריפת חמץ בשלו דאם ישרף חמץ אחר לא מקיים עשה כנודע א"כ יש לו לבעלים זכות בו קיום מצוה ולא נחשב נהנה מן החמץ דמצות לאו להנות נתנו והוא מוכרח ומחויב עפ"י הקב"ה לקיים בחמץ מצות עשה הזאת א"כ נשאר החמץ ברשותו ממש דמתחילה הי' בסברה דחמץ אינו ברשותו של אדם רק שתורה גילה ועשאו הכתוב כאלו ברשותו דאל"כ למה יעבור בב"י אבל עכשיו שאמרה התורה שעובר בב"י וצריך לקיים העשה א"כ הוה באמת החמץ ברשותו ולא יוכל איש לזכות בו עוד מהפקירא הגם דגוי יוכל לאכול החמץ ולא צריך לשלם לישראל דלא הזיק לו ממון אבל כל זמן שלא אכל הגוי החמץ נשאר ברשות בעל החמץ דלא יכול לזכות באיסור הנאה אשר הוא של ישראל והוא נכון בסברה בעזה"י.
<b>אך</b> המעיין במרן ז"ל בסי' קי"ב וביותר בסי' קי"ד עין בעין יראה שסובר שגוי זוכה בחמץ מהפקירא ואם יבוא גוי אחר ויגזול ממנו יהרוג עליו וא"כ נגלה דאין סברה שלי נרמז בדברי אדמ"ו ז"ל וא"כ דגוי זכה בו אז בודאי אין ישראל עובר על ב"י משעה שזכה הגוי בחמץ ודוק.
<b>ועיינתי</b> בדברי הנב"י סי' ס"ג שרמזת אשר מדייק שחמץ דומי' בור ברה"ר שלא בא לרשות אחר וה"ה בחמץ שלא בא ברשות אחר אבל אם כבר בא ברשות אחר אינו עובר עליו והוא דקדוק נכון מאוד ולפמ"ש הוא ממועט מן פסוק לא יראה לך חמץ אבל אתה רואה של אחרים הגם שאמרתי לא יראה לך חמץ אבל משעה שנעשה של אחרים מותר לראות חמץ שהי' שלו דעכ"פ עכשיו הוה של אחרים ודוק.
<b>וראיתי</b> בנב"י שם שחקר אם לא נאמר כשם שאינו שייך מכירה בחמץ הנאסר בהנאה ה"ה אין שייך זכיה לגוי רק זה אינו דאטו איסור הנאה של חמץ ממצות בני נח וא"כ כיון שמותר בהנאה ה"ה יש לו בו זכיה יעו"ש ולפמ"ש דבר זה צריך עיון הגם שמותר לגוי להנות מכל איסורי הנאה אשר נאסר לישראל דאין לו אלא שבע מצות אבל מנ"ל שיכול לזכות בחמץ בפסח אשר הקב"ה עשאוהו כאלו הוא ברשותו לעבור עליו בב"י ומי יוכל לזכות בחפץ של ישראל אשר זכה בו לעשות מצות ביעור חמץ בשלו ודוק.
<b>ודע</b> שעובדא כזה בא לפני פ"א שישראל סמך על שלוחו ונודע לו שלא עשה שליחותו ואמרתי שהוא יגיד בפני ישראל וגם עכו"ם בפה מלא שחמץ ההוא הוא הפקר יען שלא עשה כדת משה וישראל וטרם שיודיע זה ימכור המקום אשר מונח עליו החמץ או ישכיר את המקום אם אין המקום אצלו רק בשכירות ואח"כ יגלה בפני גוי וישראלים שהחמץ הפקר ויזכה בו הגוי אשר קנה המקום ממנו שישראל אחד יאמר לגוי שיכווין לקנות את ההפקר כי על דברי הנב"י ואדמ"ו ז"ל יש לי פקפוק דהמה דנו אם הישראל מכר לנכרי אחר זמן איסורו ואעפ"י שישראל לא יוכל למכור זוכה הגוי מהפקירא וקשה לי כיון שהגוי לא כיון לזכות מהפקר רק חושב שזוכה ע"י מכירה והמכירה בטילה ועל זכיה מההפקר לא כיון כלל ואף שהנמ"י בסוגי' דעודר בנכסי גר חידש דמהני כוונת המקנה עם פעולת קנין הקונה שאני התם דיוכל להיות מקנה אבל כאן הוא איסור הנאה ולא יוכל ישראל להיות מקנה ועיין קצו"ח סי' ער"ה והגם שהגוי עכ"פ מכוון לקנות הדבר עכ"פ לא כיון לזכות מן ההפקר ע"י קנין חצרו ועיין בחת"ס הל' בכורות על כן עשיתי באופן להודיע לגוי לזכות מהפקר ודוק [והי' עוד צד היתרים שהגוי עסק בו למכור ועשה קנין שם מפתח וסגר כבשלו אחר הפסיקה של השכירות במקום החמץ].
<b>שוב</b> עיינתי במקו"ח שציינת סי' ת"מ וראיתי שכתב וז"ל ולפמ"ש לא מהני מוציאו תוך הפסח לרשות עכו"ם כיון דכבר הגיע פסח ואף שנעשה איסור הנאה העמידו רחמנא ברשותו ועשאו כאלו הוא ממון דידיה שוב אין החצר קונה לעכו"ם דלאו ממון הפקר הוא רק ממון ישראל כבר עשאו רחמנא ממון של ישראל עכ"ל הרי שרמז הגאון שנעשה ממון של ישראל יען שעשאו הכתוב כאלו ברשותו והוא כסברה שלי רק תל"י הוספתי נופך משלי דחיוב מצוה אשר מוטל על הבעלים פועל שהוא שלו אבל דעת החת"ס אדמ"ו ז"ל פלא שכותב שקונה הגוי את החמץ ואעפ"כ שישראל עובר על דעת מקו"ח יובן דמכח שעשאו הכתוב כשלו לא הוה הפקר וגוי לא יוכל לזכות בו ובזה תדע שדברי מקו"ח עם דברי מר"ן חתם סופר ז"ל המה נפרדים לא כמו שעלה על דעתך ודוק.
<b>ובנידן</b> שאלה הבא לפניך יפה הורה הרב משעבש נ"י כיון שלא הי' עובר על ב"י וכבר הוא לאחרי הפסח בודאי יש לסמוך שמשעה שמכר לא עבר הישראל ואין לקנסו כי רוב גדולי אחרונים סברו לאחר הפסח הוא איסור דרבנן סמכי' להקל כמובן.
<b>ויש</b> לי בחדושי דבר חדש דווקא מי שעבר על ב"י בסוף הפסח שלא עשה דבר שלא לעבור על ב"י אז בא קנס החכמים דאם לא יקנסו ירבו חמצן של עוברי עבירה אבל מי שעבר על ב"י ואח"כ עשה תיקון שלא יעבור לא קנסו כלל כגון ששרפו ואפה בו מצה אפי' אם יש שבח עצים בפת עכ"פ לא עבר בב"י בסוף פסח וגזירת חכמים בא מי שעבר פסח בב"י אבל מי שעבר בתוך הפסח ועשה תיקון בסוף לא לכך נקט הרמב"ם אם עבר עליו הפסח קנסו רבנן עיין בפ"א מהל' חמץ יעו"ש וה"ה אם מהני מכירת המקום וגוי זכה מהפקר לא נאסר החמץ אחר הפסח הגם שישראל עבר על חמץ זה בתחילת הפסח וא"כ יש לצרף דלא שייך קנס אחר הפסח דהא הי' מהני המכירה וזכה בו הגוי ודוק עכשיו ראיתי שהנ"ב רמז על סי' כ' בח"ר שגם הוא סובר שבאופן זה לא נאסר החמץ אחר הפסח הגם שהוא דרך בדרך אחר שבפסח לא הוצרכו לאסור ולבסוף כבר הוא ביד איש שלא חטא ולדעתי הוא מטעם דלא קנסו רק אם לא עשה תיקון שלא לעבור עוד ויש נ"מ לדינא בכל זאת נתת שמחה בלבי (ויש לי להעיר על שאמרו גזל חמץ ועבר עליו הפסח ולא אמרו אפי' בתוך הפסח עיין בחק יעקב וקצרתי).
<b>אך</b> בעיקר הדבר אני נבוך הלא הוא מכר החצר עם החמץ בקנין אחד מטלטלין אגב קרקע וכיון דעל החמץ המכר בטל דהא מכר דבר שאינו שלו א"כ בטל גם הקנין שעל החצר דהא שניהם נעשו בקנין אחד החמץ והקרקע לקח בכסף דראנגאבע והשטר כנודע ועיין בח"מ סי' ר"ג סעיף ו' ובסמ"ע שם הלא יכול הגוי לומר אם אין לך חמץ למכור הקרקע לבד לא חפצתי לקנות דהא אם הי' בא גוי אחר וזכה בחמץ זכה בו וא"כ נתבטל המקח וכיון המקח בטל ממילא אין הגוי רוצה לקנות החמץ מן ההפקר וכאן לא צריך לומר מדחל הקנין על אחד חל על השני כמו במכר דבשלב"ל עם דבר שבא לעולם דהא הוא איסור הנאה והוה הפקר ואין כאן מכר לכל השיטות וצע"ג (ואנכי אשבע כי אחר שגמרתי התשובה ראיתי שהעיר אדמ"ו אמרי אש בחח"מ סי' כ"ג וההבדל תבין).
<b>אמנם</b> אעתיק דברי פרמ"ג או"ח סי' תמ"ג סק"ו שכ' וז"ל והוי יודע דמשמע דאם עבר ומכר חמץ בפסח לעכו"ם ממכירה ואילך אינו עובר על ב"י דקנה הנכרי אעפ"י שאסורי הנאה מ"מ כשיש ידים זוכין קונה ומקנה שפיר והוה מכירה ועיין ח"מ ר"ו ר"ח כדמוכח ביי"נ דמשך תחילה וחדושי הרשב"א סוכה ל"ה לכם בלולב דאסור הנאה מ"מ לכם קרינן ביה יעו"ש ודווקא ביטול והוצאה מרשותו לבתר איסורו לא מהני משו"ה הא כשיש ידים זוכה שפיר מכאן ואילך לא עבר על ב"י ואין צריך לילך לעכו"ם וליקח לבערו עכ"ל ולכאורה דבריו נפלאים הגם שרשב"א סובר שאיסור הנאה הוה לכם אבל מי שמע שאיסור הנאה יוכל הבעלים למכור ולהקנות לאחר ועיין תוס' זבחים דף ע"א ופלא לי עליך בן אחי נ"י שרמזת על פרמ"ג והאמנת שהוא כדברי הנב"י.
<b>ואחר</b> העיון נ"ל דסובר הפרמ"ג כיון דאיסור הנאה הוה לכם א"כ נשאר לו כח מקנה שיוכל לפעול אם יש ידים זוכות לקנין הקונה ועל כן כיון דהגוי רוצה לקנות הגם שחושב בתורת מכירה מהני הקנאתו של המוכר שיזכה הלוקח בקנין שעושה בחנם אין כסף דלא שייך לא תחנם דהא הישראל לא יוכל להנות מהחמץ ודוק.
<b>ואוסיף</b> נופך מדסובר הפרמ"ג יען דתורה עשאו ברשותו והוה של ישראל ולא יכול הגוי לזכות בהחמץ בתורת הפקר כסברת מקו"ח ממילא ג"כ הוה ברשותו שיוכל להקנות לגוי בתורת מכירה רק שישראל אסור להנות מן הממון אבל עכ"פ המכירה מהני ודוק.
<b>ובזה</b> הרווחנו אשר העיר הנב"י מהד"ת סי' ס"ג תשובה הנ"ל כיון דהחמץ הפקר לא מהני אגב דקנין אגב מהני רק בדעת אחרת מקנה אותו ובהפקר דליכא דעת אחרת לא מהני קנין אגב והרב משעבעש נ"י הביא רק שדעת קצו"ח בסי' רע"ה מבואר דמהני קנין אגב בהפקר ואתה כתבת שנודע דנתיבות חולק עליו דהפקר לא נקנה באגב ולפי דברי פרמ"ג יש בחמץ דעת אחרת מקנה אותו ומהני קנין אגב אפי' אינו צבורין שם ואפי' אם הגוי לא נכנס בחדר ודוק.
<b>העולה</b> מזה כי לדעתי טוב מאוד אם יארע ח"ו מי ששכח למכור קודם זמן איסור ישכיר את המקום ויצוה לגוי לזכות בו מן ההפקר דרחמנא בתורת חצר אם הגוי יוכל לבוא בחדר או לעמוד בצד החצר כדעת הנב"י שיקנה בתורת חצר מן ההפקר דרחמנא וגילוי דעת של הישראל שלא חפץ להיות ברשותו לעכב את הגוי מלזכות בו אבל אם אין החמץ צבור בתוכו לסמוך על דעת פרמ"ג שנקרא מוכר ומקנה קשה לסמוך כי רבו גדולי הפוסקים דסברו שאין הוא יכול להקנות באשר שהחמץ כבר נאסר בהנאה והגם שתורה עשאהו כאלו ברשותו אבל לא רשותו ממש כנלענ"ד
<b>ואהובי</b> בן אחי נ"י ראיתי כי יצאת לפלפל בדברי מהרי"ט שחידש דמגוי לגוי יש שליחות וגם חקרת בדברי קצו"ח סי' רצ"ד שחצר קונה לגוי אפי' אי חצר מטעם שליחות וגם הערות בדברי ר"ן שבחצר משתמרת מהני אפי' אין עומד בצידו כמבואר במק"ח סי' תמ"ח מה אעשה מן השמים עכבוני כי הרבנית זוגתי תי' חולנית לבי וראשי בל עמי ולא באתי אלא שזה מכתב שלישית בתורה ולא השבתי לך פעמים גמרתי שלא יהיה חזקה ח"ו בביטול תורה דודך הפש"ת.
<b>סימן</b> <b>לו</b>
<b>נשאלתי</b> במעשה שאירע בסגי נהור אחד איש יקר ומלומד בתורה וירא אלקים אשר אשתו עוסקת על ידו במשא ומתן ובערב פסח צוה לכתוב שטר מכירה על חמצו מיין שרף וסלת וקמח וכן כתב על פיו כדת וכדין ושלח בנו בן ט"ו שנים ליקח מערל דראנגאבע והנער הלך ופגע באחוזת מרעיו ושכח על מכירת החמץ ולקבל פרוטות מיד הערל ולעת ערב ביקש הסגי נהור מבנו השטר אשר חתום בו הערל ונתן לו הבן איזה נייר והסגי נהור הניח אותו בארגז והנער נסע בחה"מ לקרובי האם ולמוצאי יו"ט שלח הס"נ בעד הערל מדוע לא בא בעבור למכור החמץ בחזרה ואמר הערל אני לא קניתי ממך בשנה הלזו החמץ והוציא הסגי נהור את השטר מכירה והוא נייר חלק אשר מחמת מורא היתל בו בנו הנער ושאל מה יעשה בחמץ שלו כי הוא חצי רכושו הפסד גדול והוא אונס בדבר שעבר בב"י בבלי ראות אשר נגלה כי חפץ ועשה כדת שנה בשנה רק ד' אינה לידו זה תוכן המעשה אשר נשאל מפי.
<b>תשובה</b> לפום רהיטא הדבר ברור דאסור החמץ בהנאה הגם דהוי אונס בדבר הלא מבואר בש"ע או"ח סי' תמ"ח סעיף ג' וז"ל חמץ של ישראל שעבר עליו הפסח אסור בהנאה אפי' הניחו שוגג או אונס עכ"ל ועיין בנב"י ח"ר א"ח סי' י"ט שביאר הבנת ירושלמי אפי' הי' אונס ושוגג כל ימי פסח ולא נדע עד אחר הפסח אעפ"כ אסור בהנאה ומשם הוציא רמב"ם בפ"ד מהל' חו"מ דינו לאסור אפי' באונס כל ימי פסח יעו"ש וא"כ ה"ה כאן הגם דנגלה דסגי נהור הוא אונס בדבר ולא נודע עד אחר הפסח אעפ"כ חמצו אסור אפילו בהנאה ודוק.
<b>ואמרתי</b> לחדש אחר היתר חדש בעזה"י יען כי בעל הממון הוא סגי נהור יש לחדש בו היתר ב"ה וד' יאיר עיני בתורתו שלא אכשול בדבר הלכה ח"ו.
<b>הנה</b> בב"ק דף פ"ז אמרו תני' אידך ר"י אומר סומא אין לו בושת לכן הי' הר"י פוטרו מכל המצות האמורות בתורה אמר רשב"א מאי טעמא דר"י אמר קרא ואלה המצות החוקים והמשפטים כל שישנו במשפטים יש במצות וחוקים וכל שאינו במשפטים אינו במצות וחוקים (ועיין בהגהות מהגאון ר' וואלף באסקוויטץ ז"ל שם) ותוס' שם בד"ה וכן הקשה קו' א"כ איך אמרי' במגילה דף כ"ד ר"י אומר סומא שלא ראה מאורות מימיו לא יפרוס על שמע אפי' ראה ונסמה נמי אמר הכא דפטור מכל המצות והאיך יפרוס על שמע להוציא אחרים ותי' בתוס' וז"ל ונראה דאע"ג דפטר ר"י סומא מכל המצות מ"מ מדרבנן חייב דאע"ג דאשה מיפטרה במ"ע שז"ג ולא מחייבי' אפי' מדרבנן משום שיש מצות הרבה דמחויבות בהו אבל סומא אי פוטרת ליה מכל מצות אפי' מדרבנן א"כ ה"ל כנכרי שאין נוהג בתורת ישראל כלל ולכך אותו שלא ראה מאורות מימיו אפי' מדרבנן לא יפרוס על שמע כיון דלית ליה הנאה אבל אם ראה ונסתמא חייב מדרבנן ומוציא אחרים ידי חובתן דאחרים נמי לא מחייבי' אלא מדרבנן ק"ש דרבנן היא עכ"ל מדברי תוס' אלו משמע דלעולם סומא חייב בכל ל"ת שבתורה שרק ממצות עשה פטור הסומא לר"י ואעפ"כ חייבו רבנן בכל מ"ע דאל"כ הוה כמו נכרי שאינו נוהג בתורת ישראל שעושה מצות הגם שפורש הסומא מן הל"ת שהמה עבירות אבל עכ"פ אינו נוהג בתורת ישראל כלל לעשות מצות אבל אשה נשאר אצלה תורת ישראל במ"ע שלא הזמן גרמא אבל סומא דפטור בכל המצות עשה א"כ אינו נוהג בתורת ישראל אלה המצות אשר ועשה אותם האדם וחי בהם ולכן חייבו רבנן בכל המ"ע אפי' שז"ג וממילא יוצא בק"ש אפי' לאחרים דסומא ולכל ישראל שווים בו מחוייבים בק"ש דרבנן ודוק.
<b>אמנם</b> במגילה דף כ"ד בתוס' בד"ה מי שלא ראה מאורות הקשה ג"כ קו' הנ"ל הא ר"י סובר סומא פטור מכל המצות כתבו וז"ל ועוד י"ל דמיירי שפיר בסומא והא דפטרי' התם סומא היינו מן התורה אבל מדרבנן מיהו חייב ואפי' נסתמא משנולד מ"מ חייב הוא מדרבנן שלא יהיה כנכרי ולא יהיה נוהג בו דת יהודי כלל דלא דמי לנשים דפטורי ממ"ע שז"ג אפי' מאותן שאינן אלא מדרבנן שהרי בנר חנוכה וד' כוסות ובמקרא מגילה דלא הוה אלא מדרבנן לא מחייבי אלא לפי שהן היו באותו נס התם היינו טעמא שאפי' נפטר אותן מכל מ"ע שהז"ג מ"מ עדיין יש להן מצות רבות אבל סומא אם נפטר אותן מכל מצות אפי' מאותן שאינן אלא מדרבנן אם כן יהיה חשוב כנכרי עכ"ל וי"ל הרבה בדברי תוס' אלו שהוסיפו כאן וז"ל ולא יהיה נוהג בו דת יהודי כלל עכ"ל ושם כתבו רק וז"ל ואין נוהג בתורת ישראל עכ"ל ולמה בחרו כאן לכתוב ולא יהיה נוהג בו דת יהודי כלל וצע"ג ועוד שם שם בב"ק כתבו רק טעם למה מחויב עכ"פ מדרבנן במ"ע שלא יהיה כנכרי אבל באשה נשאר מ"ע שלא הז"ג דמחויבת מן התורה לכן לא הוטלו עליהן רבנן שתעשה גם במ"ע שז"ג אבל לא חקרו כלל שם אי מחויבת במצות שהמה מדרבנן כנר חנוכה ומגילה וד' כוסות אבל כאן במגילה הוסיפו לחקור שנשים פטורות ממ"ע שהז"ג שהמה מדרבנן משמע לו יהי' שנשים פטורות ממ"ע שז"ג שהמה מדאורייתא אעפ"כ במ"ע שז"ג שהמה מדרבנן יהי' מחוייבין ואעפ"י שרבנן לא חייבו לנשים במ"ע שז"ג במצות דרבנן אעפ"כ סומא חייב במ"ע שז"ג שהמה מדרבנן דאם נפטר לסומא ממ"ע שז"ג אפי' במצות דרבנן יהי' כנכרי והוא פלא להבין מאי כולי האי אם יהי' סומא פטור ממצות דרבנן די שהטילו עליו לקיים מ"ע דאורייתא וע"כ לא יהיה כנכרי כמעט לא ראיתי פלא גדול כזה שמדברי תוס' שכתבו וז"ל אבל סומא אם נפטר אותו מכל מצות אפי' מאותן שאינו אלא מדרבנן א"כ יהיה חשוב כנכרי עכ"ל משמע ממ"ע דאורייתא אפשר לפטור אותו ולא יהיה חשוב כנכרי אבל אם נפטר אותו ממ"ע שהמה מדרבנן בזה יהי' חשוב כנכרי והוא מחוסר הבנה ח"ו.
<b>אך</b> עמוקים דבריהם כאשר אבאר ב"ה דאם נימא דסומא פטור מכל מצות שבתורה היינו כלל גדול דהוא פטור מכל קיום מ"ע והוא פטור מכל עונש עבירות הל"ת שבתורה דנימא סומא חשוב כמת וכתיב במתים חפשי כיון שמת אדם נעשה חפשי מכל תרי"ג מצות ומותר להלביש לו תכריכים כלאים וטלית עם ציצית פסולין א"כ הוה סומא כנכרי גמור ואין נוהג בו דת יהודי כלל והטילו חכמים עליו שיהיה חייב בכל המצות שבתורה הן המצות עשה והן המצות ל"ת וע"כ הצרכו לעשות שהסומא יהיה חייב בכל מ"ע דרבנן דכל מצוה דרבנן הוא ל"ת דאורייתא דלא תסור מדבריהם ואי יהי' הסומא פטור ממ"ע דרבנן יהי' נודע דהוא כנכרי דפטור אפי' מכל וכל הל"ת דאוריית' דאל"כ דהוא מחויב בכל הל"ת דאורייתא א"כ הוא מחוייב בלא תסור מדבריהם שהוא ל"ת מן התורה וזה שרמזו תוספות במגילה דמכח מ"ע דרבנן הצריכו חכז"ל לחייב להסומא דאל"כ יהי' כנכרי אבל מכח מ"ע דאורייתא אם יהי' נפטר לא הוה כנכרי דהא עכ"פ אסור בכל ל"ת של תורה מדרבנן כנשים אבל דא"כ אם יהי' פטור מכל מ"ע יהי' גרוע מנשים דהמה מחויבות עכ"פ במ"ע שלא הז"ג והסומא יהי' פטור וע"כ דהטילו החכמים שיהי' חייב אפי' במ"ע וא"כ מחויב הסומא אפי' במ"ע שז"ג הגם שהם רק מדרבנן דהא המ"ע דרבנן הם לא תעשה דלא תסור מדבריהם דאורייתא ואעפ"כ לא הטילו החיוב על נשים במ"ע דרבנן הגם אם יטילו המצוה עליהם יהיה ל"ת אשר נשים מחוייבות ראו חכמים לפטור לנשים יען שנשאר להם מ"ע דאורייתא שלא הזמן גורם אבל סומא אי נפטר אותו ממ"ע דרבנן לא נשאר לו קיום עשה כלל ואם הסומא יהי' פטור ממ"ע דרבנן ג"כ יען דסומא פטור מכל ל"ת דאורייתא אפי' ואינו מחויב בלאו דלא תסור א"כ אין נוהג בו דת יהודי כלל והבן ועיין ברש"י בתורה בשם התנחומא פ' ויצא הקב"ה יחד שמו על יצחק בחייו הגם דכתיב הן בקדושיו לא יאמין יען דסגי נהור הי' יעו"ש ודוק].
<b>ולכאורה</b> קשה איך אפשר לומר דסומא פטור מכל המצות היינו אפי' מכל הל"ת א"כ איך אמר רבא בחולין דף צ"ו דטביעת עין עדיף מסימנא דאל"כ איך סומא מותר באשתו ובני אדם בנשותיהם בלילה יעו"ש וקשה מאי הוכיח מסומא הלא הוא פטור מכל עבירות א"כ לו יהי' שהאשה אשר בועל אינו אשתו ליכא בו איסור דאורייתא וצע"ג והתבוננתי אולי רבא מספקא ליה ג"כ אי הותר לסומא כל העבירות או לא לכן אי הל"ת אסורות לסומא הוכיח מסומא ואי הל"ת ג"כ מותרות לו הוכיח מכל אנשים מותרים בנשותיהם בלילה או הוכיח מסומא לרבנן דפליגא על ר"י בב"ק וסברו דסומא אינו פטור ממצות ולר"י הוכיח מכל אנשים המותרים בנשותיהם.
<b>וגם</b> חקרתי במקו"א דלר"י פטור הסומא רק מכל התורה אשר נתוסף לישראל יותר מז' מצות בן נח מכח הפסוק אשר למד ממנו ר"י דינו אבל בז' מצות ב"נ גם הסומא מחויב ומיושב בו קו' התוס' למה צריך קרא ברוצח לפטור סומא יעו"ש וא"כ בסומא יש חשש שבועל כל עריות שב"נ מחויב עליו וע"כ דסמכי' על טביעת עינא דקלא ודוק
<b>ומצאתי</b> און לי בדברי טו"א במגילה דף כ"ד בד"ה אינו פורס שכתב וז"ל וקצת ק"ל דלר"י דפוטר סומא מכל המצות היכי אפשר לחייבו מדרבנן דהא כל מילי דרבנן אסמכהו על לאו דלא תסור א"נ אשאל אביך ויגדך כדאמרי' פ"ב דשבת והא לא שייך אלא מאן דאיתא במצות מן התורה ומוזהר בלאו דלא תסור ובשאל אביך ויגדך אבל מאן דפטור מכל המצות שתורה לא רמי חיוב לשמוע דברי חכמים ותקנותיהן ולא רמי רחמנא אגודא דרבנן עניה הואיל ואינו מצוה על עיקר ושורש דהני קראי גופייהו דנפקא נן מהן דמצוה לשמוע לד"ח עכ"ל והאריך וכתב וז"ל ואפשר לומר דהא ר"י פוטר סומא מכל המצות מה"ת אינו אלא ממ"ע דהוי בקום ועשה אבל מצות ל"ת חייב מה"ת א"כ חל עליו תקנת חכמים שהרי מוזהר בלאו דלא תסור עכ"ל הרי שרק באפשר לומר חידש טו"א דגם לר"י חייב סומא בל"ת ולדעתי דתוס' בב"ק ותוס' במגילה פליגי בחקירה הנ"ל כאשר בארתי בעזה"י.
<b>והנה</b> חמץ שעבר עליו שאסור בהנאה הוא קנס מדרבנן והוא רק איסור דרבנן וחידש החק יעקב בסי' תמ"ט אם הוא ספק אי עבר על החמץ ב"י אמרי' ספק דרבנן להקל יעו"ש וא"כ איפוא אי סומא פטור מכל המצות אפי' מל"ת א"כ לא עבר על בל יראה הגם דספק אי הלכה כר"י דסומא פטור מכל המצות והגם דפסקי' בש"ע א"ח סי' נ"ג דסומא דחייב היינו מדרבנן עיין בב"י בשם רבינו ירוחם בסי' נ"ג ובסי' תע"ג וא"כ בצירוף דהי' אונס גמור וגם ביטל וכבר עבר עליו הפסח ויש ספק בעיקר החיוב אם הוא נתחייב מדאורייתא בב"י ובעשה דתשביתו יש להקל בחליפי חמץ הנ"ל שימכרו לגוי שלא יאכל מבני ישראל והדמים מותרין לסגי נהור ודוק.
<b>והוספתי</b> שיבטל ברוב מין במינו והגם דאין לבטל אפי' איסור דרבנן לכתחילה היינו בודאי איסור אבל כאן הוה ספק איסור דרבנן ומותר לבטל כדי למכור לגוי ולהנות מחליפין וגם שהקמח הוה רק ספק חמץ אם הי' לתותה והיין שרף הגם דלא מקלינן בו מכח משקין היוצאין מהם כמותן עיין באחרונים בכל זאת בכל צרופי היתר יש גם מזה סרך צירף היתר להקל בדמיו ובביטל ברוב ובפרט באונס כה"ג שאנן סהדי דלא הי' בו ערמה ח"ו ודוק.
<b>וחקרתי</b> עוד שלא לקבל דמיו מיד רק יעמדו בחוב עד שכל החמץ לא יהיה בעולם ואז יקבל הדמים מיד הגוי עיין בבי ר' ינאי בפרק השוכר את הפועל ס"ב ע"ב ואז בוודאי ליכא איסור על הדמים ודוק.
<b>וגדלה</b> שמחתי כי מצאתי לפרמ"ג או"ח בפתוחה כוללת ח"ג אות כ"ט אם סומא שלח לקדש אשה ואח"כ קדשה אחר אי חוששין לקדושי שני הביא שהוא פלוגתת הפוסקים אי הלכה כר"י דסומא פטור מכל המצות כדברי ר"י בב"י א"ח סי' נ"ג וכתב וז"ל ובע"ץ נ"ץ כתב אות כ' סומא חייב במצות מדרבנן דלא להוי כעכו"ם וזה כר"י עיין תוס' מגילה בפ' קורא המגילה עכ"ל וכתב אח"כ עוד וז"ל ואף דהמג"א בנ"ג אות י"ז כתב דחייב מ"ה מ"מ מידי ספיקא לא נפקא וצריכה גט משני עכ"ל וכתב אח"כ וז"ל והנה ראיתי אע"ג לר"י סומא פטור מכל המצות היינו מעשין לעשות בקו"ע הא לאוין מ"ה מצות שלא לעבור עכ"ל הרי שהבין הפרמ"ג שהוא רק ספק אי סומא חייב מן התורה והוא חקר הא לאוין מ"ה מצוה שלא לעבור היינו שהוא שלא יעבור בקום ועשה עבירות א"כ אפשר בלאוין דב"י וב"י שהוא בשוא"ת הוא אפשר דפטור כמו דפטור במצות ומותר להיות לו שבוא"ת והכלל אודה ד' בכל לבבי שיש במה שחקרתי פנים בהלכה להקל בכל הנך צרופי היתר תל"י.
<b>ומצאתי</b> באוצר התשובות של אדמ"ו חת"ס או"ח סי' קל"ג בד"ה מ"מ שכתב וז"ל וזה פשוט מי שציוה לשליח למכור לו חמצו ועיות השליח ולא מכרו מ"מ הרי הוא בכלל הביטול שביטל המשלח ולא נימא דחמץ זה לא בטלו שהרי הי' הוא סובר ששלוחו מכרו מ"מ כבר בארתי בתשובות אחרות דכל חמירא דלא חמיתי' לאו דוקא שלא ראיתי בעיני אלא אפי' ראוהו רק שלא נראה בשכלו שהוא שלו ובאמת טעה והוא שלו כגון שמכרו שלא כדין נמי יהי' בטל וה"ה אם סבר שהשליח מכרו ועיות בשליחות ולא מכרו הרי הוא בכלל הביטול ושוב אין כאן אלא תיקון חכמים לבער ויכול לסמוך על חזקת שליח עושה שליחות בדרבנן והשליח יודע שיש מכשול להמשלח ועיין בעירובין ל"ב ובמ"ל פ"ד מבכורות וכיון שכן המוכר הזה כדין עשה וכהלכה ולא פשע כלל ואע"ג דכ' מג"א סי' תמ"ג סק"ה שגם המפקיד פשע יעיין ב"ק ל' ע"א תוס' ד"ה חייב וכו' וברא"ש שם וק"ל מ"מ היינו היכא דלא מינה השליח להדיא אבל היכא דמינוהו שליח להדיא אין כאן עון אשר חטא עכ"ל וא"כ ק"ו שבנידן דידן שהי' הכל בכלל ביטול והסגי נהור עשה שליח דלא הי' אפשרות לעשות בעצמו שלא נקרא פושע כלל ואין כאן עון אשר חטא ודוק.
<b>ואגב</b> גררא אמרתי להעתיק ראיתי לטו"א שם בדף כ"ד שהתפלא על רשב"ם פסחים דף קט"ז דמפרש בגמ' מצה בזמן הזה דרבנן היינו בזמן הזה סומא חייב יען דכולם חייבים רק מדרבנן אבל בזמן בהמ"ק דהי' מצה מדאורייתא הסומא פטור יעו"ש וכתב הטו"א וז"ל ופי' תמוה הוא דמאי ס"ד לומר דבזמן הבית שהי' הכל חייבים מה"ת הי' סומא פטור מדרבנן ובזמן הזה דקיל דכל עצמו של הגדה לכל אינו אלא מדרבנן שיהי' סומא מחויב מדרבנן אין זה אלא כעין יציבא בארעא וכו' עכ"ל והוא פלא גדול על הרשב"ם וצע"ג.
<b>ואמרתי</b> לתרץ ב"ה דתוס' פסחים דף ק"ח ע"ב ד"ה הי' נתקשה למה נשים פטורות מסוכה אע"ג דאף הן הי' באותו נס ותי' התם בעשה דאורייתא אבל בד' כוסות דרבנן תקנו גם לנשים והגאון רע"א בהג"ה במגילה פ"ב אות ח"י הסביר במצוה דרבנן תקנו לנשים עם אנשים ביחד אבל במ"ע דאורייתא שיתקנו חכמים בעבור נשים בלבד לא תיקנו יעו"ש והוא בעצמו פלא ל"ל תיקנו בעבור נשים כמו שתיקנו בעבור סומא להיות מחויב לר"י במ"ע דאורייתא ועוד כיון שעשו תקנה בעבור סומא הי' לחכמים לתקן גם בעבור נשים וצריך ביאור.
<b>ונלע"ד</b> בטעם שלא תקנו להיות נשים מחויבות בעשה דאורייתא הוא דכל אשר דתקנו רבנן לחיוב לעשות נעשה מן המעשה דרבנן ל"ת דאורייתא דתורה אמרה לא תסור מדבריהם וכלל גדול דל"ת דאורייתא חמור מעשה דאורייתא עיין תוס' שבועות דף י"ב ע"ב ד"ה לא זז משם דבעשה נתכפר מיד אבל בל"ת לא נתכפר מיד מחילה גמורה יעו"ש וא"כ בעשה שז"ג אם אנשים יעברו עברו על איסור קל והנשים שיעברו על העשה עברו על איסור חמור הוא ל"ת דלא תסור א"כ יהי' הנשים מחויבות יותר מן האנשים לכן לא תקנו העשה שז"ג על הנשים אבל אם העיקר מ"ע דרבנן כחנוכה ומגילה וד' כוסות דהוה על אנשים ג"כ בלאו דלא תסור אז תקנו גם על הנשים שיהי' דומין לאנשים בלאו דלא תסור והבן.
<b>וא"כ</b> אפוא לר"י דסומא פטור מכל המצות עשה ומדרבנן הוא מחויב במ"ע של התורה יהי' הסומא חמור מן הפקח דמי שאינו סומא עבר רק על הקל הוא עשה והסומא שעבר על העשה עבר על הלאו דלא תסור שהוא לאו דאורייתא וזה אי אפשר חוץ אם נאמר דסומא פעור מן התורה אפי' מן הל"ת שבתורה א"כ גם אם יעבור הסומא העשה דאורייתא לא עבר על לאו דאורייתא דהוא פטור גם על הל"ת מן התורה וכל חיובו הן בעשה והן בל"ת רק מדרבנן וא"כ אינו חמור הסומא מן האינו סומא ודוק.
<b>ולפ"ז</b> לרבנן דסומא מחויב במצות מן התורה וק"ו בל"ת מן התורה א"כ בזמן המקדש קיים הי' על שאינו סומא רק עשה דאורייתא על הגדה לא יוכלו חכמים לחייב הסומא דא"כ יהי' על הסומא לאו דלא תסור לאו דאורייתא ועל מי שאינו סומא רק עשה אבל בזמן הזה דהכל דרבנן ויש לאו דלא תסור על איש ואיש מישראל ממילא תיקנו גם על הסומא וא"כ פי' רשב"ם כפתור ופרח תל"י שעכשיו תקנו גם על הסומא דכולם מדרבנן וכל העובר עובר עבירת לאו דלא תסור והבן בעזה"י.
<b>סימן</b> <b>לז</b>
<b>נשאלתי</b> ממי שיש לו בן אלם והוא גם חולה ר"ל אי צריך ליתן לו כזית מרור קריין כי בכל שנה הוא חולה ותולה באכילת מרור שאכל אולי אפשר להקל בו שלא יאכל רק מעט זכר לאכילת מרור עכ"ה.
<b>תשובה</b> לפום רהיטא הי' באפשר להקל מעל אלם שלא צריך לאכול כזית מרור דהרא"ש כתב בערבי פסחים דף קי"ד סי' כ"ה וז"ל תני אכלו דמאי יצא אכלו בלא מתכוין יצא אכלו לחצאין יצא ובלבד שלא ישהה בו בין אכילה לחבירתה יותר מכא"פ משום דמברך על אכילת מרור צריך שיאכל כזית דאין אכילה בפחות מכזית אבל בירקות הראשונות שמברך עליה בורא פרי האדמה בעלמא ואין מזכירין עליהם אכילה א"צ מהם כזית עכ"ל הרי מפורש יוצא דרק משום דמברך ברכה על אכילת מרור לכן צריך שיאכל כזית א"כ אלם דלא יוכל לברך די לו באכילת מרור כל שהוא כך עלה בדעתי שהוא פשוט מאד.
<b>אמנם</b> יפלא מאוד להבין דברי הרא"ש שיהי' צריך כזית משום הברכה שמזכיר על אכילת מרור דא"כ הא גופא קשה למה תקנו חכז"ל לברך על אכילת מרור הי' להם לתקן על טעימת מרור ולא יצרך האדם לאכול כזית.
<b>ונלע"ד</b> הבנה אחרת בעזה"י דקשה לי מאוד בברייתא הנ"ל אכלו לחצאים יצא ובלבד שלא ישהה יותר מכדי אכילת פרס ופלא בעיני מאי יצא אם אכלו בכדא"פ הלא לכתחילה יכול לאכול בכדי א"פ כזית מרור דכל האוכל בכדי אכילת פרס הוה כאלו אכל בבת אחת וא"כ מאי אכלו לחצאים יצא וצע"ג.
<b>ואמרתי</b> ליישב בעה"י דתרה"ד סי' ק"ל הוכיח ממרדכי מצוה לבלוע כזית מצה וכזית מרור כל הכזית בבת אחת יעו"ש ובמג"א סי' תע"ה ס"ק ד' הביא ראי' מפ"ז דחולין ובמחצית השקל ביאר שם דסתם אכילה הוה כזית בבת אחת רק באיסורים גילה הלכה דמצטרפין בכדי אכילת פרס אבל בקיום מ"ע נשאר אכילה הוה כזית בפעם אחת יעו"ש דפח"ח וא"כ אתי שפיר הברייתא דנקט אכלן לחצאים בדיעבד יצא אם לא שהה בכדא"פ אבל לכתחילה הוה המצוה לאכול הכזית מרור ביחד בפעם אחד ודוק.
<b>ומעתה</b> רמז הרא"ש ומבאר למה יהי' דווקא בדיעבד ולא אפי' לכתחילה יהי' מותר לאכול לחצאים בכדי אכילת פרס על זה כתב וז"ל משום דמברך על אכילת מרור צריך שיאכל כזית דאין אכילה פחות מכזית עכ"ל הכוונה דסתם אכילה אינו בפחות מכזית וכיון דמברך על אכילת מרור ראוים שיאכל הכזית בפ"א ולא לחצאים רק בדיעבד יצא אם אכל בכדא"פ דכשם דנקרא אכילה בכדי אכילת פרס באיסור אם אכל בשיעור אכילת פרס נקרא שאכל נבילה או חזיר או חלב וכדומה ה"ה דגם דיעבד הוה אכילה לקיום המצוה אבל בירקות ראשונות שמברך עליהן בורא פרי אדמה ואין מזכיר עליהם שם אכילה אין צריך מהם כזית אפי' לכתחילה ודוק.
<b>ונראה</b> להביא ראי' דאי אפשר לפרש בהבנת הרא"ש דמכח אכילת מצוה של מרור יהי' די אפילו בחצי זית רק מפני שמברך על אכילת מרור צריך ליקח כזית הא מביא הברייתא אכלן דמאי יצא אכלן בלא מתכווין יצא אכלן לחצאים יצא א"כ ה"ה אפי' אכל דמאי בלא מתכווין וגם לחצאים יצא וא"כ אם אכל בלא מתכווין לחצאים בודאי לא בירך על אכילת מרור דאם בירך אין כוונה גדולה מזו שבירך על קיום המצוה וא"כ איך יאמר הרא"ש הא דבעי כזית הוא מפני שברך על אכילת מרור הא הברייתא איירי דאכל בלא מתכווין וא"כ לא בירך כלל וא"כ די אפי' בחצי זית ומאי רבותא דאכלן לחצאים יצא הא חצי השנית לא צריך כלל לאכול דהא יצא כבר בחצי זית ראשון אלא פשיטא דרא"ש בא לפרש דדווקא בכה"ג יצא אפי' לחצאים אבל אם מברך ברכת על אכילת מרור ראוים שיאכל כזית בפעם אחד ולא שיאכל בכדי אכילת פרס דמכח הברכה שמברך שד' צוה על אכילת מרור צריך לאכול כזית בפ"א ודוק.
<b>ולפ"ז</b> אפשר להקל באלם שלא צריך לאכול הכזית בפעם אחד אלא יוכל לאכול הכזית בתוך אכילת פרס אבל עכ"פ בכדי אכילת פרס צריך גם האלם לאכול הכזית דאין שיעור אכילה אלא בכזית בכדי אכילת פרס כנלע"ד בעזה"י.
<b>ומצאתי</b> את שאהבה נפשי שהגאון שג"א סי' ק' שישב על החקירה הנ"ל אם מרור צריך כזית והביא דברי הרא"ש שמשמע מדבריו שזה בעבור הברכה צריך לאכול כזית שאומר וציונו לאכול מרור והוא חולק עליו ונתתי ללבי לחקור בדבריו הנעימים כי חיים הם למוצאיהם בפיו ואשר לבי אומר לי לפלפל ולסלסל בו בעזה"י ואסדר אותם באותיות אי"ה.
<b>(</b><b>א</b><b>)</b> הקשה ע"כ דרא"ש סובר הא דכתוב על מצות ומרורים יאכלהו קאי על קרבן פסח אבל במרור לא כתיב אכילה דיהי' בכזית והא דמצה בעי כזית ילפינן מן בערב תאכל מצות וא"כ קשה מן שילהי פסחים דא"ר מרור בזמן הזה דרבנן דכתיב על מצות ומרורים יאכלהו בזמן דאיכא פסח אין ומצה בזמ"ה דאורייתא דכתיב קרא בערב תאכלו מצות וראב"י סובר גם מצה בזמן הזה דרבנן דהאי קרא בערב תאכל מצות אהדרי קרא לטמא ושהי' בדרך רחוקה וקשה לכולהו הא האי קרא צריך לדעת שצריך שיאכל כזית מצה דאל"כ הו"א דלא בעי כזית כמו במרור אפי' בזמן בהמ"ק לא צריך כזית דהאי יאכלוהו אפסח קאי אלא ע"כ מהאי על מצות ומרורים יאכלהו ידעי' שמצה בכזית וא"כ ידעי' דמרור בכזית עכ"ד יעו"ש.
<b>ונלע"ד</b> לתרץ ב"ה דר"ן פ"ב דסוכה הקשה למה לי פסוק בערב תאכל מצות תיפוק ליה דצריך לאכול כזית פת משום יו"ט ותי' דמשום פת הי' יוצא אפי' במצה עשירה אבל משום בערב תאכלו מצות צריך להיות מצה עוני ועיין במג"א סי' תע"א ס"ק ה' דבהרבה שמן אפי' משום פת ביו"ט אינו יוצא רק אפי' במעט שמן אינו יוצא במצות לילה ראשונה יעו"ש וא"כ אפוא כיון דכתיב עכ"פ על מצות מרורים יאכלהו שצריך לאכול בפסח על מצות לחם עוני א"כ ממילא נדע שצריך להיות כזית לצאת ודי חיובו ליו"ט דהא צריך לאכול ביחד המצה והמוציא עיין בש"ע סי' תע"ה (ואם יאכל חצי זית מצה עשירה עם חצי זית לחם עוני א"כ יבטל זה את זה ויתערב זה בזה ולא הוה אכילת לחם עוני כלל) ועכ"פ נדע שצריך לאכול כזית אחד לחם עוני משום לצאת אכילת מצוה עם חיוב אכילת הפת משום יו"ט ועיין בט"ז סי' תס"ה ובמג"א שם היטב וא"כ נשאר בערב תאכלו מצות על חיוב בזמן הזה או על טמא והר"ן דהקשה למה לי הפסוק בערב תאכלו מצות הוה הקו' למה לי פסוק על חיוב מצות בזמן הזה תיפוק ליה משום פת ביו"ט ותי' דס"ד דיוצא במצה עשירה אבל לאמור שפסוק מורה על שיעור כזית בזמן בהמ"ק נשאר קו' הר"ן כיון שצריך לאכול עכ"פ עם הפסח לחם עוני א"כ נדע שצריך כזית משום לצאת ידי חובת פת עם חיוב אכילת מצות ודוק.
<b>(</b><b>ב</b><b>)</b> הקשה עוד על הרא"ש לו יהי' שיאכלוהו על הפסח קאי אעפ"כ ידענו שהן מצה והן מרור שיעורו בכזית דהוקשו לפסח מה פסח בכזית ה"ה מצה ומרור כמו דמצינו בס"פ ערבי פסחים אם אכל מצה בזה"ז אחר חצות לראב"ע לא יצא ידי חובתו ופריך פשיטא כיון דאיתקש לפסח כפסח דמי והכא נמי יש ללמוד מהאי הקישא גופה לענין כזית מה פסח בעי כזית וכן הקשה מהא אכלן דמאי יצא אבל ודאי לא יצא וכתב תוס' משום דאיתקש מרור למצה ואיתקש מצה לחמץ וכן הקשה מפרק האשה דף נ' דנשים חייבות באכילת מרור משום דאיתקש מצה לחמץ וכן הקשה מפרק כל שעה [ל"ט ע"ב] בעי רב"ח מהו יצא אדם חובתו במרור של מעשר שני דהוה דרבנן א"ר מסתברא מצה ומרור הרי דמקשינן מצה למרור ומקשינן מרור למצה והכי נמי לענין כזית עכ"ד בקיצור והוא קו' גדולה.
<b>ונראה</b> לחקור בו בעזה"י הגם דמקשינן מצה ומרור לפסח היינו מה שנוגע לזמן אכילה עד חצות או באיכות הדבר שלא יהי' טבל וכן באיכות מי שמחויב לאכול דהא איתקש מצה ומרור לפסח אבל על כמות אכילה אי אפשר למילף מפסח כאשר אבאר בעזה"י.
<b>הרמב"ם</b> בהל' קרבן פסח פ"ח הל' א' כתב וז"ל אכילת בשר בפסח בלילי ט"ו מצות עשה שנאמר ואכלו את הבשר בלילה הזה צלי אש על מצות ומרורים יאכלהו עכ"ל ובהל' ג' כתב וז"ל מצוה מן המובחר לאכול בשר הפסח אכילת שובע לפיכך אם הוקרב שלמי חגיגה בי"ד אוכל מהם תחילה ואח"כ אוכל בשר הפסח לשובע ממנו ואם לא אכל אלא כזית יצא ידי חובתו עכ"ל ונ"ל פשוט הגם דיש חיוב לאכול כזית פסח אבל יכול לאכול אותו כזית על כמה חלקים אפילו יש בין אכילת רביעית כזית הראשון להשני יותר מכדא"פ דהלא התורה אמרה רק ואכלו את הבשר בלילה הזה שבאותו לילה יאכל הבשר אבל יוכל לשעשע באכילת בשר כל הלילה וכן משמע לשון הרמב"ם שכתב וז"ל אכילת בשר הפסח בלילי ט"ו מצות עשה דכתיב ואכלו את הבשר בלילה הזה עכ"ל משמע שכך נתנה המ"ע לאכול הבשר באותו לילה ועל זה כתב בהל' ג' וז"ל ואם לא אכל אלא כזית יצא ידי חובתו עכ"ל ולא כתב ואם לא אכל אלא כזית בכדא"פ או יכתב ואם לא אכל בפ"א אלא כזית יצא ידי חובתו אלא פשיטא דיכול לאכול באותו כזית כל הלילה ויצא ידי חובתו דתורה אמרה העשה ואכלו את הבשר בלילה הזה וכן משמע עוד בפ"ב מהנ"ל שכתב בהלכה ב' וז"ל הי' אחד מבני חבורה קטן או זקן או חולה אם יכול לאכול כזית שוחטין עליו ואם לאו אין שוחטין עליו שנאמר איש לפי אכלו עד שיהי' ראוים לאכול עכ"ל הרי שלא התנה אם החולה או הזקן או הקטן יכולין לאכול כזית בפ"א או בכדי א"פ אלא רק שיכולים לאכול כזית אפי' כל הלילה או בעבור כדי להרחיק מן העבירה עכ"פ עד חצות כאיש יהי' ודוק.
<b>וא"כ</b> נשאר קו' שג"א הנ"ל לדרוש הפסוק בערב תאכלו מצות על מצה בזמן הזה או על טמא ודרך רחוקה דלמא הפסוק על מצות ומרורים יאכלהו קאי דמקשינן מצה ומרור לפסח הי' די לאכול הכזית מצה אפי' בכמה שעות דהא בהאי קרא כתיב ואכלו את הבשר בלילה הזה צלי אש על מצות ומרורים יאכלהו וא"כ כמו שמותר לאכול הכזית פסח כל הלילה ה"ה מצה לכן כתב עוד קרא בערב תאכלו מצות שצריך לאכול כזית מצה בפעם אחד עיין מג"א סי' תע"ה ס"ק ד' או עכ"פ בכדי אכילת פרס ועוד קשה למה באוכלן לחצאים דפי' רשב"ם ורש"י דקאי על מרור ובש"ע כתוב הדין על המצה ובלבד שלא ישהה בין אכילה לאכילה בכדא"פ וקשה למה הא איתקש לפסח וכמו שמותר לאכול כזית פסח לחצאין כך יהי' מותר לאכול לחצאין במצה ומרור דהא איתקש לפסח וצע"ג.
<b>לכן</b> נ"ל אם הפסוק בערב תאכלו מצות יהי' מורה או על השיעור בכמות שיהי' כזית או שיאכל בכדי אכילת פרס וכדומה הי' לתורה לכתוב ואכלו את הבשר בלילה הזה צלי אש ומצות ומרורים יאכלו והי' ידעינן שיש הבדל בין אכילת פסח לאכילת מצה ומרור שמצה ומרור צריך כזית ולאכול בכדי אכילת פרס וכזית פסח כל הלילה למה לן קרא מיוחד בערב תאכלו מצות אלא להורות או על מצה בזמן הזה או על טמא ודרך רחוקה וממילא ידעי' אם גילתה התורה שבזמן הזה או הטמא ומי שהי' בדרך רחוקה צריך לאכול כזית מצה ה"ה לכל איש ישראל צריך לאכול כזית מצה וכל זה נילף על מצה דיש קרא בערב תאכלו מצות אבל מרור נשאר על הסברה דלא צריך מדאורייתא כזית רק משום ברכה וכי תימא דאיתקש מרור למצה זהו על איכות הזמן או איכות החפץ הנאכל או איכות האוכלים אנשים ונשים אבל על הכמות לא הוקשו אהדדי.
<b>ובספרי</b> קול סופר על המשניות הקשתי בפ"ב דסוכה מאי הקשה הר"ן למה לי קרא בערב תאכלו מצות הא אסור בחמץ וממילא יאכל מצה בעבור סעודת יו"ט יעו"ש וקשה לי בעבור סעודת יו"ט לא צריך לאכול כזית בכדי אכילת פרס ובעבור בערב תאכלו מצות צריך אכילה בכדי א"פ כמבואר בש"ע סי' תע"ה חוץ אם נאמר בסעודת יו"ט חייב לאכול ג"כ בכדי א"פ דווקא ועיין במג"א שראוי שלא יפסוק בכל אכילת המוציא לחם ודוק.
<b>(</b><b>ג</b><b>)</b> עוד הביא השג"א ראי' דמרור צריך כזית ממשנה פסחים דף ל"ט ואלו ירקות שאדם יוצא בהן ידי חובתו בפסח וכו' ומצטרפין לכזית ופי' רש"י וז"ל ואם אין לו מאחד מהן כזית אבל יש לו מזה חצי זית ומזה חצי זית מצטרפין זה עם זה לצאת ידי חובה עכ"ל הרי מפורש יוצא דלצאת ידי חובה צריך כזית בלי טעם של הברכה כאשר כתב הרא"ש יעו"ש.
<b>ונראה</b> לי בזה דרא"ש הבין שמצטרפין שכולם הם מרור לצאת בו המצות מרור בכזית שעכ"פ מדרבנן צריך כזית משום הברכה ואשמעינן המשנה שיכול לצרף מכולם כזית כמו שמצטרפין בחלה מחמשת המינים יחד ועיין בברטנורא במשנה י' פ"ב דפסחים שכתב וז"ל ומצטרפין לכזית לצאת ידי חובת מרור וה"ה בחמשת מיני דגן שמצטרפין לכזית לצאת ידי חובת מצה ואתרווייהו קאי עכ"ל וא"כ לא ידעתי למה פי' רש"י אם אין נו מאחד מהן כזית הא אפי' יש לו מכל אחד מחמשת מיני מרור כמה זיתים והוא צירף מכל המינים כזית אעפ"כ יצא ידי חובה וכן נראה מקיצר פסקי הרא"ש שהבין כן הפי' שמצרפין לכזית מכל המינים יחד יוצא בו.
<b>אך</b> בלא זה נראה לי דאפילו אם נאמר דיוצא מן התורה אפילו בפחות מכזית כי על מצות ומרורים יאכלהו קאי רק על פסח ולכן כתיב בערב תאכלו מצות להודיע כי צריך במצה כזית ולכן סגי במרור בפחות מכזית לולא מחמת הברכה שמברך על אכילת מרור כאשר הבין השג"ח בהבנת הרא"ש נ"ל זה דווקא אם נוטל חצי זית ואוכל לשם מרור יוצא בו אבל אם לקח כזית לאכילת מרור א"כ גילה שחפץ בקיום מ"ע הזאת כזית כמו באכילת מצה א"כ בודאי לא יוצא בפחות מכזית דהא גינה דעתו שרק באכילת כזית מרור רוצה לצאת ידי מצותו ולא בחצי זית מרור א"כ הוה היפך מחשבה שלא רוצה לצאת קיום המצוה כי אם באכילת כזית כמו בשאר אכילת מצוה א"כ לו יהיה מצוה אין צריכה כוונה אבל בהיפך כוונה ובפרט באכילת מרור דלא נהנה באכילתו מהני דעתו שאינו יוצא כי אם בצירוף כזית מרור ואשמעי' המשנה בפ"ב דפסחים דכל מיני ירקות הנשנים שם מצטרפין לצאת ידי חובה באכילת כזית אבל אם לקח חצי זית ממינים אנו וחצי זית ממין אחר לא יצא ידי חובה דהא גילה דעתו שרוצה לקיים מצותו באכילת כזית דווקא רק אותו מינים מצטרפין יחד לקיים מחשבתו לצאת ידי חובה באכילת כזית מרור אבל לעולם אי לא אכל אלא כחצי זית בלבד יצא ולכן כתב הרא"ש בעבור הברכה יקח כזית מרור ומיושב קו' שג"א על הרא"ש ודוק.
<b>ובזה</b> מיושב קו' חמורה של שג"א שם על הרא"ש איך אפשר לומר דרק משום הברכה צריך כזית הא בברייתא בפסחים אמרו אכלן לחצאין יצא ובלבד שלא ישהה בין אכילה לחברתה יותר מכדי א"פ ומשמע אם שהה יותר מכדא"פ לא יצא וקשה ממנ"פ כיון שאכל חצי זית כבר קיים המצוה והברכה שבירך מתחילה אי אפשר לתקן ואם יאכל עוד אי אפשר לברך דהא כבר יצא ידי חובתו ואם כן אמאי יאכל עוד הפעם והוא קושי' גדולה מאוד.
<b>ולפמ"ש</b> נכון בעזה"י דברייתא לא אמרה אכל חצי זית וחזר ואכל חצי זית יצא ובלבד שלא ישהה בין אכילה לחברתה דהי' משמע שאכל מתחילה רק חצי זית אלא הברייתא אמרה חלקה לחצאין משמע שלקח כזית מרור רק חלקה לחצאין לאכול הכזית בשני פעמים אז צריך שלא ישהה בין חלק לחברתה בכדי אכילת פרס דהא הוא כיון במחשבתו לצאת בכזית אבל אפשר אם מתחילה לא חפץ לאכול רק פחות מכזית יצא ודוק.
<b>עד</b> כה חקרתי שיש להצדיק דברי הרא"ש גם לפי הבנת שג"א אבל לבי אומר לי שמעולם לא עלה כזה על דעת הרא"ש בהיפך הוא הרא"ש נתן טעם למה לא יאכל לכתחילה לחצאין על זה אמר הרא"ש משום ברכת על אכילת מרור ראוי' שיאכל בפ"א דאין אכילה בפחות מכזית א"כ גבי עונש גילה התורה דמצטרפין אבל במ"ע ראוי' לכתחילה לקיים אכילה ממש ולא ע"י צירוף ובפרט במרור שכן אינו נהנה דנימא שמצרף הנאת גרונו והנאת מעיו בכדי אכילת פרס שמברך על האכילה של מצוה ולכן ראוי' שיקיים האכילה בפ"א ופלא בעיני דברי חק יעקב בסי' תע"ג סעיף כ"א שכתב שצריך ליזהר שלא יהי' ריוח בין העלים כיון שמברך על האכילה ואכילה בכזית משמע יעו"ש והוא פלא תיפוק ליה שלא יאכל כזית ולא קיים המצוה ונראה דסובר דלולא הברכה הי' מקיים המצוה אפילו ליכא כזית והוא פלא גדול דלא כתב הטעם דכתוב על מצות ומרורים יאכלהו ואולי הברכה בחנם חמור דיש סוברים לא תשא הוה דאורייתא בברכה בחנם ודוק.
<b>נחזור</b> לדינא שגם אלם השומע שמחויב במ"ע צריך לאכול כזית רק אפשר להקל בו שיאכל לחצאין בכדי אכילת פרס כנלע"ד ברור בעזה"י.
<b>סימן</b> <b>לח</b> שפעת שלום ורב מנוחה לאיש היושב על מדין ומורה ה"ה הרב המופלא ומופלג מורג חרוץ שונה הלכות כבוד הרב ר' פייבל גראסמאן נ"י מ"ץ לעדתו בק"ק טארנא יע"א.
<b>בא</b> לנגד עיני ועיינתי מיד לראות שאלתו ויען שלית דין צריך בושש שהשוחט עשה שלא כדין ושלא כדת הש"ע הי' ראוי' לקנסו רק דעתי לקיים בו שטוב גערה במבין ואם יקפוץ עוד בראש להורות בלי שאלת חכם אז יקנס בכפלים קנס גדול כך דעתו.
<b>שאלה</b> הנה מעשה אירע פה בשמ"ע העבר אחר אכילת צהרים בשעה שלישית קראו להשו"ב לבית המטבחיים לשחוט והלך ושחט וגם הכשיר בלא ידיעתי וביום המחרת שאלתי על מה עשה זאת לשחוט מיו"ט לחבירו בלי שום שאלה אמר לי שאכל קודם הלילה מהטחול כזית והנה עמדתי כמרעיד שהחציף השו"ב לעשות כזאת להגיס את דעתו הגם שיש לו ריח תורה הנה בהשקפה הי' בדעתי כששמעתי ביום ש"ת לאסור הבשר כדעת הב"ח ז"ל שהביא הט"ז בסי' תק"ג סעיף א' ס"ק ה' ואקצר כי שבילי הוראה נהירין להדר"ג קדשו הגם שהשו"ב התנצל שהקצב אינו יהודי והוא רוצה לנחור ז"א כי ביום המחרת נחר בהמה אחרת והנה אמ"ו יורינו מה דין ומשפט השו"ב הזה עכ"ל.
<b>תשובה</b> הן אמת שהט"ז בסי' תצ"ח ס"ק ה' משמע בבהמת ישראל מותר לשחוט אם יאכל עכ"פ כזית אח"כ וכותב שטעות סופר בב"י אבל כבר צווח עליו באלי' רבה שנהפוך הוא שבפי' כ' הרשב"א אפי' יאכל כזית אח"כ אסור הדבר דזה הוה רק הערמה כיון שלא צריך באמת הבשר רק אוכל משום שלא יהי' מלאכה בחינם ביו"ט א"כ אסור השחיטה אפי' אם יאכל אח"כ יעו"ש אבל על כל פנים בבהמת עכו"ם בהערמה בוודאי אסור ודוק.
<b>ואפילו</b> בשו"ת באר עשק סי' כ"ו דהתיר אפי' בבהמת גוים בשחל יום ב' של יו"ט ביום ה' דאל"כ רצה הגוי לנחור ולא יהי' לבני ישראל בחה"מ בשר לאכול היינו שם הי' המעשה שהשוחט ובני ביתו לא אכלו לשובע בצהרים כדי לאכול אח"כ הוא ובני ביתו בשר יפה והסכים הרב עמו יען דאכלו סעודה ממש ובצירף שמחות כל בני קהלתו שיהי' להם בשר בחה"מ יעו"ש היינו שעכ"פ לא הי' אצל השוחט ובנו ביתו הערמה דהא אכלו כולם סעודת בשר מן בשר הנשחט ואעפ"כ צווחו עליו האחרונים א"כ ק"ו בנידן שאלת מעלתו נ"י דהשוחט אכל רק כזית מטחול והוה הערמה ממש וגם הי' בהמת גוי הוא העזה יתירה לעשות כזאת ומבלי שאלת חכם בבאר עשק שם בא עכ"פ השוחט ועשה שאלת חכם ע"כ בנ"ד הי' ראוי' לקנוס להשוחט על שהקיל בכבוד המורה מ"מ וגם הקול במלאכת יו"ט שלא כדין וכדת של הש"ע ודוק.
<b>ובמק"א</b> הערותי אם בעבור לאכול רק כבד או ריאה וכדומה יהיה אסור לשחוט דווקא אמרו כזית בשר ובני מעיים אוכליהון לאו בר אינש דלא מקרי בשר עיין ביו"ד סי' ע"ה בט"ז שהאריך בזה שיש הבדל בין לשון המשנה ובין לשון אמוראים יעו"ש בשם רבינו יונה ועיין בפלתי שם שמטעים הדבר וא"כ הרי"ו שהובא במג"א תק"ג סק"ב] שהמנהג לשחוט תרנגולת ולאכול רק אפי' הכבד וקשה הא אין זה בשר ודלמא דווקא בעבור לאכול בשר התירו לשחוט ולא בעבור בני מעיים דאוכליהון לאו בר אינש ואותן בני אדם חשובים עיין בע"ז סי' ע"ה הנ"ל ועי' במג"א [תר"ה סק"ו] כבד וכליות בכלל בני מעיים יעו"ש בשם הטור אבל כאן הא אכל כזית טחול דהוה בודאי בכלל הבשר ואין כאן מקומו להאריך (עיין ביו"ד סי' ע"ד דיש בטחול רבוי' דם) עכ"פ ראוי' לגעור בשוחט הנ"ל שהעיז להורות בלי שאלת חכם וגם עשה שלא כדין.
<b>ומצאתי</b> עוד במג"א סי' תק"ג שמביא שהיש"ש התיר אם באמת אוכל אח"כ כזית הגם שהערים ורק אם סומך שמא יבואו אורחים ולא אוכל כלל אסור ומביא ראי' מן תשובת רשב"א אבל במחצית השקל השיג עליו שנהפוך הוא שהמג"א רמז כפי מה שהובא הרשב"א בב"י מותר הערמה אבל כפי תשו' רשב"א סי' תרפ"א המעיין בפנים אסור הערמה וא"כ בודאי אין להתיר לשחוט אחר מנחה ואחר הסעודה והכלל השוחט עשה שלא כדין ושלא כדת בכפלים ולא יעיז עוד בגובה אפו וד' יסלח לו ולא יאונה אליו כל רע דברי הטרוד מאוד הד"ש.
<b>סימן</b> <b>לט</b> שפעת ברכות לראש אחי הרב הגאון הצדיק המפורסם כבוד הרב ר' נפתלי נ"י אב"ד דק"ק פ"ח יע"א:
<b>אהובי</b> אחי נ"י אציע לפניך קו' אחת ותודיעני דעתך בזה כי הרהרתי הרבה ולא עלה בידי לתרץ על נכון ואם יהי' פנאי אכתב לך איזה קו' אשר אבקש מענה מפיך אחיך הנאמן.
<b>הרמב"ם</b> כתב בפ"א הל' יו"ט הל' י"ד וז"ל בהמה שחציו של גוי וחציו של ישראל מותר לשוחטה ביו"ט שאי אפשר לאכול ממנה כזית בשר בלא שחיטה עכ"ל והוא מגמ' ביצה דף כ"א דאמרו דאי אפשר לכזית בשר בלא שחיטה יעו"ש.
<b>והנה</b> הי' קשה לי בגמ' גופא למה אמרו אי אפשר לכזית בשר בלא שחיטה ולמה נקטו כזית בשר הא אפי' חצי זית בשר אי אפשר בלא שחיטה ולא מיבעי לר"י דחצי שיעור אסור מן התורה בודאי אי אפשר לחצי זית בשר בלא שחיטה אלא אפי' לר"ל דסובר חצי שיעור מותר מן התורה אעפ"כ עכ"פ אסור מדרבנן והוה ג"כ אי אפשר לחצי כזית בשר בלא שחיטה כמו למ"ד דאין שחיטה לעוף מן התורה אף עפ"כ מותר לשחוט עוף ביו"ט ולא נאמר דיאכל נבילות עוף ביו"ט טרם שישחט כמו שביאר הרא"ש ביומא דף פ"ה בשם מהר"ם יעו"ש ה"ה טוב לשחוט בהמה מלאכול חצי זית נבילה דאסר גם לר"ל עכ"פ מדרבנן וא"כ למה אמרו אי אפשר לכזית בשר בלא שחיטה שכתב הרמב"ם הפי' לאכול ממנה הלא אפי' חצי זית אסור לאכול ממנה בלא שחיטה והי' לגמ' לומר שאי אפשר לאכול בשר בלא שחיטה וצע"ג
<b>ועלה</b> בדעתי לחדש דבר דלמה באמת אנו עושים מלאכה ביו"ט לשחוט תרנגולים והשחיטה אב מלאכה והלא נחירה ע"י גוי הוי נבילה דרבנן אם אין שחיטה לעוף מן התורה הסביר במחצית השקל סימן שכ"ח ס"ק ט' יען דהתורה התירה מלאכת אוכל נפש ביו"ט א"כ אין בו איסור מלאכה כלל ונבילות עוף עכ"פ מדרבנן אסור וא"כ מהכ"ת להתיר איסור דרבנן אם נוכל להיות לנו בשר בהיתר גמור יעו"ש וא"כ בתורה כתוב אך אשר יאכל לכל נפש הוא לבדו יעשה לכם ואין אכילה אלא בכזית בעבור אכילת כזית הותר מלאכת יו"ט אבל בעבור חצי שיעור דלא נקרא אכילה לא הותר מלאכת יו"ט ולכן החכימו לומר דאי אפשר לכזית בשר בלא שחיטה דלולא כזית הגם שיש איסור אפילו על חצי כזית בלא שחיטה אבל עכ"פ מלאכת יו"ט לא הותר אלא בעבור שיעור שנקרא אכילה והבן זה כי הוא חדש מאוד.
<b>והפרמ"ג</b> בפתיחה להלכות שחיטה חידש לשיטת התוס' בשבועות דף כ"ד דזבחת ואכלת הוה עשה מה שנזבח אתה אוכל א"כ הוה העשה אפי' על כל שהוא דדווקא במניעת איסור או ציות מצוה דכתיב אכילה הוה הקבלה דאין אכילה אלא בכזית אבל היכא דכתוב ואכלת באכילת רשות הוה אכילה כל שהוא א"כ גם ביו"ט דכתיב אך אשר יאכל לכל נפש דהוה אכילה בכל שהוא ולפ"ז הרמב"ם דכתב וזבחת הוה עשה כמו שכתב בפ"א מהל' שחיטה א"כ מותר מלאכת שחיטה אפי' בעבור חצי זית ולמה כתב שאי אפשר לאכול ממנה כזית בשר בלא שחיטה הי' לו לכתוב סתם אי אפשר לאכול ממנה בשר בלא שחיטה וצע"ג.
<b>לאחי</b> <b>הנ"ל</b>
<b>קבלתי</b> מכתבך אחי נ"י אשר הודעתני שהערה הזאת שלא יהי' מותר מלאכה ביו"ט רק בשיעור כזית שנקרא אכילה כבר כתוב אצלך מלפנים ושם הבאת ראי' מביצה דף כ"ה משחיטת בהמה מסוכנת אם יכול לאכול כזית מבעוד יום משמע בעבור חצי זית אין רשאי לשחוט דאל"כ ישמיענו אפי' אם יוכל לאכול אפי' כחצי זית רק שמצאת שהטורי אבן סוף הספר חקר לר"ל דחצי שיעור מותר מן התורה א"כ לא משכחת לדרוש לכם ולא לעכו"ם דהא אפילו יבשל איסורים נימא הואיל אי מקלעי אורחים יתן לכל אדם חצי זית עכ"ד דברי הגאון משמע דס"ל דאפילו בעבור חצי שיעור מותר לעשות מלאכה דאל"כ גם לר"ל נדרוש לכם ולא לנכרים שמבשל איסור ובעבור ישראל לא משכחת לרשב"ל רק בכזית עכ"ד בקיצור.
<b>דע</b> לך אהובי אחי נ"י כי לדעתי שניהם יעמדו יחדיו דאין רשאי לעשות מלאכה רק בשיעור אכילה הוא כזית ואעפ"כ יש לומר לר"ל מותר לבשל מאכלים אסורים מכח הואיל אי מקלעי אורחים ישראל יתן כחצי שיעור ואבאר דברי בעזה"י.
<b>נחקור</b> דבוודאי מותר לישראל לבשל הגם שלא יאכל רק כחצי זית בכל שעה ושעה דבמאכל איסור ללקות או באכילת מצוה שהוה ל"ת או מ"ע גילה הקב"ה דצריך להיות שם אכילה בכדי אכילת פרס דאל"כ אינם נצטרפים ונחשב כל אכילה בפני עצמו כחצי שיעור דאין עליו מלקות וגם אין בו קיום מצות עשה וכל זה אם האכילה בעצמה האיסור או המצוה אבל באכילת אוכל נפש שהותרה ביו"ט דכתיב אך אשר יאכל לכל נפש הגם אם נאמר דצריך לאכול כזית דאל"כ לא הותר העבירה מלאכה ביו"ט אבל עכ"פ די אם אוכל אפי' בכל שעה חצי כזית דעכ"פ ביו"ט אכל שיעור אכילה והוה עכ"פ אשר יאכל לכל נפש וא"כ יוכל ליתן לכל אורח ישראל איזה פעמים ביום כחצי זית איסור א"כ עשה מלאכה בעבור אכילה ולענין איסור לא מצטרף דלא אכל השיעור בכדי אכילת פרס דכמו בברכת המזון דכתיב ואכלת ושבעת וברכת את ד' צריך לאכול עכ"פ כזית אבל אין צריך לאכול הכזית בתוך כדי אכילת פרס עיין במג"א סימן ר"י ס"ק א' בשם עולת תמיד ואפי' למג"א החולק עליו כתב בפרמ"ג שם וז"ל ומכל מקום יש לומר ברכה על הנאת מעיו מצטרף ומיהו אם אכל עד ששבע בברכת המזון חייב מן התורה אף שאכל מעט מעט ורק אם אכל כזית דמברך ברכת המזון ואכלת אז אמרי' דיותר מכדי אכילת פרס אין מצטרף וצע"ג עכ"ל.
<b>ולפ"ז</b> ביו"ט יוכל ליתן מעט מעט לאורחים כל היו"ט עד שישבעו אפי' דלענין איסור אינו חייב ובעבור יו"ט הוה אשר יאכל לכל נפש שיעור אכילה ואפי' עד שביעה ודוק והוא דבר חדש בעזה"י ואשר רמזת לי שבספר אמרי בינה חוקר על טו"א מעולם לא ראיתי ספר הנ"ל ולא אוכל לידע מה השיג על הטו"א.
<b>ובדברי</b> פרמ"ג הנ"ל חדשתי במקו"א מי שאוכל ביוכ"פ תמיד חצי שיעור ביותר משיעור כדי אכילת פרס עד שהי' שבע שראוי לברך ברכות המזון מן התורה יש עליו כרת כי איך אפשר שיהי' שבע לברך ויהי' נחשב שקיים מצות עינוי אם לא אכל עד לשבעה רק אכל כותבות שהוא שיעור ישוב דעת אינו חייב יען שלא אכל בכדי אכילת פרס אותו שיעור ישוב דעת אבל מי שאוכל כל היום חצי שיעור עד ששבע חייב הגם שלא אכל כשיעור בפעם אחת ולכן לא תקנו לעשות שני יוכ"פ כנודע מירושלמי שהקשה הפלתי שיתקנו לאכול חצי שיעור ולדעתי לאכול חצי שיעור עד ששבע הוה כאכילה גמורה בפ"א ואיך יתקנו לכל איש ואיש לאכול חצי שיעור שלא יבוא אצלו לידי שביעה ובכל זאת לא יבוא לפקוח נפש ויש לי בזה עוד הערות על המג"א בהל' יוכ"פ רק דבר חדש הוא עד מאוד וצריך בירור גדול נא אחי נ"י שים לבך עליו כי הוא נ"מ לגדול בחולה מסוכן וגם אם אירע איש בריא אם פסול לעדות וקצרתי כי דל"ב.
<b>לאחי</b> <b>הנ"ל</b>
<b>אהובי</b> אחי נ"י גי"ה הגיעני וראיתי מה שהערות על חקירה שלי הגם דאין רשאי לעשות מלאכה רק בעבור כשיעור כזית דכתיב אשר יאכל לכל נפש בכל זאת מותר לר"ל שסובר חצי שיעור מותר לעשות מלאכה באיסורי אכילה דיאכל כל היום פחות פחות עד כדי שביעה כדברי פרמ"ג בסי' ר"י ואתה הערות לאמור דווקא בהיתר שראוי לאכול כשיעור בב"א אז מחויב לברך אבל באיסור דלא יוכל לאכול כשיעור כזית אין רשאי לעשות מלאכה ביו"ט דתורה אמרה אך אשר יאכל שראוי' לאכול בפעם אחד.
<b>לדעתי</b> בודאי שיהי' בכמות כזית ילפי' דכתיב אשר יאכל לכל נפש אבל שנאמר שצריך להיות ראוי לאכול כזית בפ"א מנ"ל בשאר איסורים לענין עונשין יש לן קבלה שצריך להיות אכילה בכדי אכילת פרס אבל שלא יהי' שם אכילה עליו אם יהנה כל כך וישבע ממנו שלא יהי' נקרא אשר יאכל לכל נפש מנ"ל לך הא הא בכה"ג הוה נקרא אכולה ושביעה בברכת המזון וכד דייקת בפרמ"ג תראה שהוא חידש זה מכח דכתיב ואכלת ושבעת אם רק אכל הוא כזית צריך בכדי אכילת פרס אבל ושבעת בודאי הוא בחיוב לברך הגם דלא נקרא בשם אכילה אבל אין לך גדול מזה דנשבע בהנאה ומאכל וצריך לברך וא"כ מאי הבדל יש אם הי' ראוי' לבילה לאכול כזית או לא עכ"פ שביעה גדולה מאכילה וכן אני אומר ביו"ט אם יוכל להאכיל לאורח כל כך חצי שיעור ביום אחד עד שישבע בטוב נפשו בוודאי ראוים לעשות מלאכה באוכל נפש כדי להשביע לרעב כנלע"ד.
<b>ובזה</b> נדחה ג"כ מה שחדשת דין חדש הגם דחולה מברך ברכת המזון אם צריך לאכול ביוכ"פ זה דווקא אם הותר לו לאכול כזית בפ"א אבל אם הי' די לו לאכול כמה חצי שיעור ביותר מכדי אכילת פרס הגם לפי דברי פרמ"ג מברך ברכות המזון זה בכל השנה שראוי לאכול כזית אבל ביוכ"פ שאסר לו לאכול כזית בפ"א כיון שדי נגד הסכנה לאכול בפ"א רק חצי שיעור הגם שאכל כמה חצי שיעור עד ששבע ממאכל היתר אינו מברך ברכת המזון עכ"ד ולפי הבנתו זה אינו דכיון דהגיע לידי שובע אז מחויב הוא לברך מכח ושבעת ומה לי אם הי' ראוי' לאכול בפ"א כזית או לא וצריך החולה לברך ברכת המזון דהמאכל היתר לשובעה כזה הותר לו מחמת סכנה ומחויב לברך כנלענ"ד.
<b>ואשר</b> הודעתני על אשר חדשתי מי שאוכל חצי שיעור כל היום ביוכ"פ חייב כרת אפילו דהא שבע כל כך שבחול מברך ברכת המזון ולכן אי אפשר לעשות יוכ"פ ולאכול חצי שיעור כקו' הפלתי וכתבת וז"ל ד' יודע כי הייתי בשיעור אצל מרן חת"ס זצוק"ל שמעתי זה מפיו ולדעתי נדפס בספרו ויגעתי היום ולא מצאתי אבל ברור זה ששמעתי מפיו הזה הלשון כי ביוכ"פ לא הי' מעונה אם אכל חצי שיעור אפילו לאחר אכילת פרס עכ"ל הנחמד לא תוכל לשער השמחה שלי שזכיתי לכווין לדעתו הגדולה אבל בלי הקדמת פרמ"ג הנ"ל לא אדע איך חידש זאת רק בלתי ספק הוא בעצמו חידש גם סברת פרמ"ג הנ"ל בכל אופן ברוך שכוונתי לדעת מר"ן.
<b>אך</b> הי' קשה לי על מה שחדשתי שיהי' ביוכ"פ חיוב כרת אם יאכל כמה פעמים חצי שיעור דעכ"פ הוא שבע ולא הוה מעונה א"כ ביומא דף פ"א בגמ' אמר ר"ל מפני מה לא נאמרה אזהרה בעינוי משום דלא אפשר היכי נכתב נכתוב רחמנא לא יאכל אכילה בכזית וכתב רש"י וז"ל משמע והתורה לא חייבה עליו אלא בישוב הדעת עכ"ל ולפי הדין שחדשתי בלא"ה אלו הי' נאמר לא יאכל לא הי' חייב אם אכל אפי' כל היום חצי שיעור דעכ"פ לא אכל בשום פעם שיעור אכילה וביוכ"פ כה"ג חייב דעכ"פ מיושב דעתו וא"כ יצא מכשול לקולא ורש"י פי' דהוה מכשול לחומרא בלי פי' רש"י הי' אפשר לפרש דזה גופה כוונת ר"ל אכילה בכזית ביחד ובתוך כדי א"פ הוה כאוכל בפ"א אבל מרש"י לא משמע וצע"ג.
<b>ואמרתי</b> לתרץ בעזה"י מה דחדשה תורה דמחויב על יתובי דעת כרת היינו אם הישוב הדעת בא בפ"א שהי' רעב ואכל כדי ישוב הדעת אז עשה פעולה שלא יהי' לו עינוי בשעת הנאה וחיוב כרת אבל או אכל כמה פעמים חצי שיעור אשר בשעת הנאה של אלו חצי שיעור לא הי' לו ישוב הדעת א"כ הנאות אלו בהיתר הי' והגם אם אח"כ בא לו ישוב הדעת מח"ש הוה כאלו אכל מתחילה עפר או ציר ומורייס וכל הני המפורשים במשנה שיוכל להשיג ישוב הדעת מח"ש אבל הכי יהי' חייב בכה"ג עכ"פ לא עשה מעשה לאכול אוכל אשר יבוא לו הישוב הדעת באיסור וכל הנאה הבא לאדם ממילא פטור אפי' בחלבים ועריות דמתעסק חייב ואם בא ממילא הנאה פטור עיין בפנ"י בפסחים דף כ"ו דיליף דין זה מרמב"ם והסביר דליכא חיוב תורה אלא במעשה איסור והאריך בסוגיא דשם להסביר דברי חכז"ל אשה קרקע עולם ותחילתה באונס וסופה ברצון דמותרת יעו"ש דפח"ח וא"כ ה"ה בכה"ג הישוב הדעת הבא ממילא מבטן מלא אינו חייב עליו כרת והבן זה.
<b>ומצאתי</b> און לי בדברי כפת תמרים יומא דף פ' בד"ה אר"ל האוכל אכילה גסה שכתב וז"ל קשה אמאי אשמעי' הך דינא ביוכ"פ לשמועי' בעלמא במ"א כגון חלב או חמץ אם אכלן אכילה גסה פטור דלא שמה אכילה יש לומר דאי אשמעי' בעלמא הו"א אכילה גסה לא שמה אכולה ולפיכך פטור אבל ביוהכ"פ דהכתוב אומר תענו הו"א דחייב דהרי לא התענה דאע"ג דבשעת אכילה לא נהנה כגון דאכל על השבע מ"מ כשיתעכל המזון הראשון שבמעיו אכתי מיתבא דעתה ואין לו עינוי מחמת מה שאכל באחרונה הלכך קמ"ל דאפ"ה פטור ביוה"כ משום דלא אזלינן אלא בתר שעת אכילה ובשעת אכילה לא נהנה ואע"ג דמטא ליה הנאה אח"כ לא איכפת לן עכ"ל הרי כמעט מפורש יוצא דישוב הדעת צריך לבוא בשעת אכילה ולא מכח בטן מלא ודוק.
<b>ואולי</b> יש להכריע דכרת לא חייב דלא נקרא והנפש אשר לא תעונה דלא עשה מעשה שלם לעקור העינוי אבל העשה לא קיים בכה"ג דעכ"פ אין נפשו מעונה ואולי גם באכילה גסה פטור אבל עשה לא קיים ודוק.
<b>אך</b> א"כ נפלא דעת אדמ"ו רבן של ישראל אשר כל רז לא אנס ליה ועלה בדעתי דגמ' קאי ביומא דף פ' לר"ל דסובר חצי שיעור מותר מן התורה א"כ אי אפשר לצרף אכילתו של חצי שיעורים אשר אכל בהיתר לפעול על ישוב הדעת שיהיה חייב אבל לר"י דסובר חצי שיעור אסור מן התורה א"כ גם אכילת חצי שיעורים היה אסורים רק שחסר הפעולה שלא פעלו ישוב הדעת א"כ באכילת ח"ש האחרון שהוא ממלא הישוב הדעת חייב א"כ להלכתא דפסקי' כר"י שפיר הורה אדמ"ו ז"ל להלכה לפני התלמידים כנלענ"ד בעזה"י.
<b>ואם</b> כנים דברי יצא מזה דחולה שיש בו סכנה ואכל החצי שיעורים בהיתר אפי' אם יאכל באחרונה ח"ש שלא הי' צריך והי' לו ישוב הדעת פטור דעכ"פ אכילת היתר לא מצרפים לפעול כרת על ח"ש איסור והגם שיש לזדנז בדבר שהי' רק מכח פקוח נפש דוחה ולא כמו ח"ש מותר לר"ל אעפ"כ לא עשה מעשה איסור ודוק.
<b>בכל</b> זה קשה לי מגמ' יומא דף ע"ג ע"ב על המשנה דקתני יוכ"פ אסור באכילה ושתיה וברחיצה וסיכה ותשמיש המטה פריך הגמ' יוכ"פ אסור באכילה ושתיה ענוש כרת הוא אר"א לא נצרכה אלא לכחצי שיעור הניחא למאן דאמר ח"ש אסור מן התורה אבל למ"ד ח"ש מותר מאי איכא למימר וקשה גם למ"ד חצי שיעור אסור מן התורה ג"כ נשאר הקו' אכילה ושתיה ענוש כרת כגון שאכל כמה פעמים ח"ש עד שלא היה מעונה כלל ואיך קתני אכילה ושתיה אסור דומיא רחיצה וסיכה ותשמיש המטה הלא בכל אלה אפי' רוחץ וסך ומשמש מאה פעמים ביוכ"פ לית בו כרת ואם אכל ושתה כמה פעמים ביוכ"פ ח"ש חייב כרת ואיך שננה המשנה אכילה ושתיה ורחיצה וסיכה בשוה אלא פשיטא אפי' לר"י לא משכחת כרת אם אכל כמה פעמים ביום ודוק (עיין בתויו"ט שם שהשיג על הרע"ב).
<b>ולפמ"ש</b> למעלה נכון דעשה של ועניתם את נפשותיכם לא קיים בכה"ג אבל כרת לא משכחת אפי' אכל אלף פעמים חצי שיעור ביוכ"פ דצריך הנאת ישוב הדעת בפעם אחד כנלע"ד בעזה"י רק בעל דעתי נגד דעת מרן רבן של ישראל אשר שמעת ופה תהי' שביתת קולמסי כהיום.
<b>ואיידי</b> לא אמנע מלהודיעך מה שחקרתי במקו"א על דברי מהרי"ט אלגאזי בהל' חלה בדף מ"א בד"ה והנה שהרעיש בקו' לשיטת הרמב"ן דלאכלה לא לסחורה הוה מ"ע א"כ הוה השיעור בכזית דמ"ע ול"ת שווין בשיעור כזית אבל על פחות מכזית ליכא העשה דלאכלה א"כ מאי פריך הגמ' דעיסת שביעית חייבת בחלה הא אילו מיטמא בת שריפה היא וקשה הא חלה אין לה שיעור אפי' בפחות מכזית וא"כ ליכא לגבה עשה דלאכלה ולא לשריפה.
<b>ואמרתי</b> דשם בשביעית ליכא חיוב דלאכלה דצריך לאכול שיעור כזית בפ"א רק דיאכל פירות שביעית אפי' אוכל כל היום פחות פחות מכזית שיהיה פירות שביעית נאכלין וכן בעשה דואכלו הכהנים אשר כופר מהם הוה ג"כ המצוה שיהי' נאכל כולו אפי' יאכלו הכהנים פחות פחות מכזית בכל היום ומכ"ש אם אכלו כל כך עד שישבע ממנו וא"כ אסור לשרוף חצי כזית דגם אותו חצי זית יוכל לקיים בו לאכלה שישלים בו כדי שביעה [הא יכול לצרופי עם עוד חצי זית ויהי' בו שיעור אכילה] הגם דלא יאכל בכדי אכילת פרס ובפרט נ"ל אם יש ציווי על הגברא לא תאכל נבילה או תאכל מצה שם צריך כזית בכדי א"פ שיהי' נחשב שגברא אכל ועבר הל"ת או קיים העשה אבל אם כתיב על הפירות שיהי' לאכלה אין הבדל ודוק בזה.
<b>וקבלתי</b> מכתב מאחי הנ"ל שכתב לי שבדברי שאג"א סי' ע"ו מיושב הקו' שהקשתי מיומא דף פ"א ונכונים דבריו ואגב אעתיק מה שכתבתי על גוף דברי שאג"א שמחדש שיוכ"פ הוה איסור מוסיף על נבילה יען דביוכ"פ חייב אף שלא כדרך הנאתו וכתבתי וז"ל ולפענ"ד נ"ל דלא הוה יוכ"פ איסור מוסיף ע"י בשלכד"ה דבשלמא אי הוה שיעור דיוכ"פ בכזית ואעפ"כ הוה חייב בשלכד"ה אז הי' יוכ"פ איסור מוסיף אבל השתא דכתיב ביו"כ תענו נפשותיכם וקפיד קרא אשיעור שביעה שעי"כ אין הנפש מעונה אז בעי אפי' בכדרך הנאה כותבת כדי שביעה וממילא חייב אפי' בשלכד"ה יען דהנפש לא מעונה וא"כ כיון דעל עינוי נפש קפיד קרא ושם ליכא חילוק אם מושבע בדרך הנאה או בשלכד"ה הכל איסורו בשוה וא"כ לא נחשב יוכ"פ למוסיף דחייב אף בשלכד"ה דשאני התם דגוף העבירה לא הוה הנאת אכילה רק השביעה ושאני נבילה דסוג איסורו בשם אכילה וחייב אפי' בכזית אבל צריך להיות בכדרך אכילה ודוק.
<b>ואחרי</b> ימים מועטים מצאתי במשבצות זהב סימן תרי"ב ס"ק ד' שכתב וז"ל הא עט"ז באות א' יעו"ש ח"ש אסור מ"ה כמ"ש המ"א אות א' ובמ"ל פ"א מחו"מ פ"ז להרלנ"ח בע"פ משש עד שתחשך משמע דח"ש מותר שם מ"ה דהא י"ל ועיניתם נפשותיכם אף ח"ש אסור מ"ה והלמ"מ לפטרו מענש בח"ש ולפ"ז לכאורה דין חדש יש ביוכ"פ דאנו בשאר האיסורין ח"ש לית ביה עשה כ"א איסור תורה בעלמא וחייל עלי' שבועה משא"כ ביוה"כ דיש עשה בח"ש אין שבועה חייל עליו ונ"מ לפסולי עדות עתוס' שבועות דף כ"ג ב' ד"ה דמוקי ובי"ד רל"ט עכ"ל הרי כדברי אשר חקרתי בהבנת אדמ"ו חת"ס ז"ל אשר שמע אחי הרב נ"י מפיו הקדוש לחדש דין הנ"ל ביוכ"פ ובוודאי גם אדמ"ו לא חידש רק כנגד העשה ולא על כרת אודה לד' שכוונתי להאמת תל"י.
<b>ואגב</b> גררא אעתיק דבר מחדושי עירובין דף ל' מערבין לגדול ביוכ"פ כתב רש"י וז"ל למי שהוא גדול שהביא שתי שערות שחייב בעינוי ואע"ג דלמחר לא חזי ליה הואיל וחזי לקטן שאינו בר עונשין עכ"ל ופלא בעיני למה נקט רש"י שלמחר לא חזי ליה שחייב בעשה דעינוי ולא כתב הלאו ש כרת שחיוב הגדול אם אוכל ביוכ"פ וצע"ג.
<b>ונ"ל</b> דלכאורה תרומה ונזיר המה אסורי חפץ עיין באבני מילואים בשם מהרי"ט דתורה אסרה יין על נזיר יעו"ש א"כ גם חצי שיעור הוה דבר איסור ולא הוה סעודה ראוי' אבל יוכ"פ דיום אסור והמאכל היתר דחולה שיש בו סכנה מברך ברכת המזון אם צריך לאכול ביוכ"פ וגם בנזיר ותרומה הוה השיעור כזית או רביעית אבל ביוכ"פ צריך ישוב הדעת מככותבת ועיין במ"א סי' שס"ח ס"ק ב' א"כ הוה כזית שיעור סעודה והוא חצי שיעור לגבי יוכ"פ ולכן מערבין ביוכ"פ לגדול ועיין בר"ן שהקשה למה צריך העשה על אכילת מצה הא צריך לאכול מכח יו"ט כזית יעו"ש לכן התחכם רש"י לכתוב דעכ"פ מכח מצות עשה של עינוי הוה בודאי חצי שיעור אסור כמו שיאכל כזית ולא הוה מתענה ביוכ"פ ודוק.
<b>ואוסיף</b> נופך הלא ביוכ"פ דהוה כזית ח"ש מותר לאכול בסוף יוכ"פ דלא שייך לומר עוד חזי לאצטרופי דבמוצאי יוכ"פ מותר לאכול אבל בנזיר ותרומה יש תרתי לרעותא דח"ש הוה רק פחות מכזית וגם אסור בסוף יום שבת אפי' משום דחזי לאצטרופי אם יאכל עוד במוצאי שבת וא"כ קשה מאי ראיה מביא דמערבין ביוכ"פ שמותר לערב לנזיר ביין או לישראל בתרומה נזיר דומי' דתרומה דאסור במש"ק וביוכ"פ יש היתר לסעודה בסוף יוכ"פ לאכול כזית דהוה סעודה חשובה לכן החכים רש"י דעכ"פ מכח העשה של העינוי אסור לאכול חצי שיעור היינו כזית דעכ"פ לא התענה נפשו כ"ד שעות הגם דכרת ליכא רק אכותבת דהנפש אשר לא תעונה אינו אלא בכותבת שהוא ישוב דעת אבל עכ"פ אם אוכל בפחות לא קיים העשה תענו את נפשותיכם ודוק.
<b>סימן</b> <b>מ</b> רב שלומים ורב ברכות להרב הגאון הצדיק כבוד הר"ר וואלף בער שענקעל נ"י בק"ק טארנא יע"א.
<b>אחד"ש</b> אודיע כי מכתבו הגיעני בעתו ונעלם ממני ושכחתי לחפש ובשבוע העבר עפ"י סיבה מצאתי אותו מונח בין שאר מכתבים ואמרתי מצוה שבא לידי לא אחמיץ יום אחד ואשר עלה ברעיוני אחלק לפר"מ נ"י ואקוה שהמה מיושרים בעזה"י.
<b>אודות</b> שהציע ספיקו לפני שכתב פר"מ נ"י וז"ל יש להסתפק אלו שחייבין מספק כגון טומטום ואנדרוגנוס אם אינם רוצים לעשות מ"ע אם שייך לגבייהו כפיה או לא כיון דאינם חייבים אלא מספק הנה לכאורה נראה דתלי' בפלוגתת הרמב"ם והרשב"א אם ספק דאורייתא לחומרא או לא דלרמב"ם דספיקא דאורייתא מדאורייתא לקולא נראה דאין כופין כיון דאינו חייב רק מדרבנן נראה דמדרבנן לא שייך כפי' לפי מה דקיי"ל דגבי דרבנן לא נחתינן לנכסי והוא מטעם כפי' כמבואר בדברי הרשב"א הובאו בספר קצה"ח בסי' ל"ט אמנם לדעת רשב"א שספיקא דאורייתא מדאורייתא לחומרא וודאי מסברא נראה דכופין כמו בכל מ"ע וצריך עיון כעת עכ"ל.
<b>תשובה</b> הדבר צריך התבוננות רב כי יש בו פנים בפנים מסברות ואשר יתן ד' בפי אשמור לדבר בעזה"י.
<b>הנה</b> מכבר חדשתי סברה הני דסוברים ספיקא דאורייתא לחומרא זה אם הגוף ההוא אשר חפץ לעשות הספק איסור הוא נכנס עכ"פ בסוג שם ההוא למשל חתיכה ספק חלב ספק שומן מונח לפניו ורצה לאכול את החתיכה אז אמרי' עכ"פ האיש או האשה נכנסים בסוג שם איסור דהא עכ"פ אסורות בודאי חלב רק אנו דנין אם החתיכה הלז חלב אז אסור לו לאכול אותו חתיכה דדלמא היא חלב והוא בחזקת חיוב שלא לאכול חלב וכן בספק אם היום יום ראשון דפסח שצריך לאכול מצה או היום א' דסוכה וצריך לישב בסוכה או אם היום יום א' דר"ה ומחויב לשמוע קול שופר וכדומה הגם דליכא חזקת חיוב על יום זה דהא הוא ספק אם בא היום החיוב של קיום מ"ע אבל עכ"פ הוא נכנס בסוג קיום מ"ע הנ"ל בכל שנה ושנה וא"כ גם מספק צריך לעשות המעשה אשר בו הוא מחויב לקיים מ"ע עכ"פ אבל אם יש ספק אם האיש כהן או ישראל אי מוזהר שלא לטמא למת או אם הוא מחויב לפדות בנו הבכור א"כ יש ספק אם הוא נכנס בסוג אותו ל"ת של טומאה או אם נכנס בסוג מ"ע של פדיון אז לכ"ע הוא פטור דהא יש ספק בעיקר שיעבוד גוף שלו אם נותן כזאת לעול על צווארו ומספק לא חל עליו חיוב וספק להקל לכ"ע ודוק.
<b>והוספתי</b> נופך בעזה"י דלכאורה בכל ספק דבא לפניו הספק אם הדבר אסור או מותר או אם הוא פטור לעשות מעשה המצוה או לא א"כ לא הי' לו חזקת פטור מקודם דנימא אוקי החזקה חזקת קמייתא אבל בספק אם הוא כהן או ישראל א"כ בשעה שחל עליו החיוב בא הספק א"כ אוקי אחזקה שהי' פטור עד עכשיו ונשאר בחזקת פטור וק"ל.
<b>אך</b> אפשר לומר מה שהי' פטור כל זמן שהוא קטן הן מקיום מ"ע או מעונש הל"ת הוא מכח שאין שכלו שלם וחס רחמנא עליו כמו שאמרו בסנהדרין דף נ"ה ע"ב כיון דמזידה היא תקלה נמי איכא ורחמנא חס עליה יעו"ש וכן במצות חס רחמנא עליו שפטור מלעשות דהא באמת הוה קטן בר זביחה וכאשר יגדל ובא עליו החיוב במצות והעונש בל"ת לא שייך לחקור עליו אוקי על חזקת פטור דמה שהי' פטור הוא מחמת דחס רחמנא עליו עד שיהי' שכלו שלם ולא דמי לשאר חזקת קמייתא שהי' חזקה בעצם הזכות וכאן הי' מחמת שחס רחמנא עליו מן חיוב עול מצות ועונש עבירות ואטו נאמר אם יש ספק שוטה אם נתפקח דאוקמי אותו על חזקת פטור הוא אם שייך שם לחקור דאוקמי על חזקת שוטה אם יש ספק שעדיין הוא שוטה אבל כאן הא בודאי נעשה גדול והבן זה מאוד.
<b>רק</b> חקרתי במקו"א בספק כהן יהי' חיוב בפדיון דהא כהן במעי אמו זר הוא וכאשר יולד חל עליו קדושת כהן וא"כ ספק אם הוא כהן אמרי' אוקמי אותו כאשר נולד על חזקת זר וא"כ חייב בפדיון מכח חזקה ויהי' מותר לו לטמאות למתים דחזקה מסייע לו אך דבר זה צריך ביאור על דברי רוקח שאשת כהן לא תהי' באהל המת שמא העובר זכר וקשה הוא עובר במעי אמו זר ומצאתי שזכיתי לדעת אדמ"ו חת"ס ז"ל ביו"ד סי' שנ"ד שהעיר בזה על הרוקח יעו"ש וצריך להבדיל בין זר לתרומה ובין זר לטומאה וקצרתי כעת.
<b>אמנם</b> בטומטום ואנדרוגינוס שהמה ספק בעיקר החיוב אם מהריון מלידה וגדלות המה פטורים א"כ נ"ל דלכולי עלמא ספק כזה מותר מן התורה וכבר הערותי החקירה בספרי מ"ח ח"ר סי' צ"ג על קו' עו"א ודוק.
<b>ובפנ"י</b> ברכות דף י"ב בד"ה בתוספת באמצע דבריו כתב וז"ל וכה"ג יש ג"כ סברה אחרת להיפך שאף אם נאמר שכל ברכות נהנין הן דאורייתא מטעמא דפרישית ר"פ כיצד מברכים אפ"ה לא שייך לומר ספק ברכות להחמיר דניהו דקיי"ל ספק דאורייתא לחומרא היינו כדי שלא יפגע בספק באיסור דאורייתא בקו"ע משא"כ לענין ברכה לא שייך לומר כן שהרי אם לא יברך הוה שוא"ת עכ"ל הרי שחידש מכח ספק להיות שב ואל תעשה אפי' בדאורייתא אזלינן לקולא וק"ו בספק אם הוא בר סוג חיוב מ"ע שיכול להיות שב ואל תעשה ומכ"ש שלא כייפינן ליה ודוק.
<b>וא"כ</b> נהפוך הוא ממה שחקר פר"מ נ"י כי לדעתי אם ספק איסור מן התורה לחומרא א"כ לא חדשו חכז"ל לאסור ספק איסור ובכה"ג דהוה ספק בעיקר סוג החיוב דמותר מן התורה ולא נאסר כלל אבל אי ספק איסור מן התורה להקל רק רבנן גזרו שיהי' הספק אסור א"כ מהכ"ת שחלקו חכמים בגזירותם בין אם הספק הי' בעיקר החיוב או בדבר פרטי מן החיוב הלא מן התורה אפי' ספק פרטי במקרה ג"כ להקל רק הם החמירו ודוק.
<b>ולא</b> נשאר רק חקירת פר"מ נ"י אם גם במצוה דרבנן כופין או לא כגון מי שלא יחפץ להדליק נר חנוכה או לקרוא את המגילה אם כייפינן ליה לקיים או נימא על מצות דרבנן אין כופין וצע"ג.
<b>ולכאורה</b> הוא פלוגתת רש"י ותוס' בכתובות דף פ"ו בד"ה פריעת בע"ח שהביאו דברי רש"י בדף צ"א שעל מצוה דרבנן לא כייפי' ותוס' הביא ראי' דגם על מצוה דרבנן כופין והפנ"י הביא שם ראי' מירושלמי כרש"י שעל דרבנן אין כופין יעו"ש ואולי גם תוס' לא פליג דכופין רק אם אותה מצוה דרבנן הוא טובת איש אחר אז מסברה אלמוהו רבנן גם לכפות שיבוא הטובה לאיש ההוא אבל בדבר הנוגע רק לכבוד שמים כקריאת מגילה והדלקת נר חנוכה וכדומה גם תוס' מודים דאין כופין וצע"ג ואולי בהיפך גם רש"י דפליג שם הוא במצוה אשר הוא לטובת אדם פרטי כאשר יארע הדבר אבל במצוה אשר שמו לחק בישראל ותיקנו לברך עליו בודאי גם לרש"י כייפי' שלא יאמר אי אפשר בתקנת חכמים ויתבטל הדבר בדור דורים וצע"ג.
<b>ופשיטא</b> לי אם אחד חפץ לעשות סוכה בסכך שפסול מדרבנן דכופין אותו לעשות סוכה כשירה על פי תקנת חכמים דכיון דאיסור דרבנן מעכב א"כ כופין אותו בעבור מצוה דאורייתא עיין פ"ק דסוכה א"כ לא קיימת מצות סוכה מימיך ובתוס' שם אבל כל הספק הוא על עיקר מצוה דרבנן כמגילה ונר חנוכה וספירת עומר והבדלה ותפילה וכדומה בכל הנך הוא חקירה גדולה אי כופין אותו דמכח לא תסור הוה כדאורייתא או נימא עכ"פ אין כופין אותו.
<b>והעיקר</b> נ"ל להבדיל בין מצוה דרבנן אשר בא לעתים ידועים על כל ישראל כופין אבל במצות אשר תקנו לטובת איש אין כופין ולפמ"ש גם ראי' פר"מ נ"י מדברי קצו"ח אין בו בירר וגם לעיין על דבריו בסי' ר"ץ וק"ל.
<b>שוב</b> מצאתי כי הרמב"ן בשורש הראשון בספר המצות לרמב"ם כתב וז"ל ובמקומות יש להם מכות מרדות והוא למי שהוא עובר על המצות של דבריהם שהם כעין של תורה והם כל הגזירות שגזרו בהם מדבריהם שמכין אותו עד שמקבלים אותם עליו או עד שתצא נפשו ובמג"א שם אות ה' ו' נראה שמנדין על מצוה של דבריהם ועל גזירות על מצוה של תורה מכין מכות מרדות משם יש לברר חקירה הזאת ועיין עוד במג"א אות ב' שם שכתב שמצות דרבנן תורה מקרי אבל מצות לא נקראים וא"כ דווקא על מצוה שאינו עושה כופין ודוק.
<b>(</b><b>ב</b><b>)</b> <b>עוד</b> הציע פר"מ נ"י וצ"ע על הרמב"ם שלא הביא ברייתא של כתובות דף פ"ו אם אמרי' לו עשה סוכה ואינו עושה לולב ואינו נוטל לא בהל' לולב ולא בהל' סוכה עכ"ד והוא פלא גדול.
<b>ועלה</b> בדעתי דנכלל במ"ש הרמב"ם פ"ו מה' ת"ת הל' י"ד על כ"ד דברים מנדין ואחת מהם וז"ל המזלזל בדבר אחד מדברי סופרים ואין צריך לומר בדברי תורה עכ"ל ואין לך זלזול בדברי תורה גדול מזה שאומרים לו עשה סוכה וקח לולב שאין בו חסרון כיס גדול ועיין רש"י חולין דף קל"ב ע"ב וא"כ הוא כלל גדול על כל מ"ע שבתורה וגם על מצות דרבנן כגון הדלקת נר חנוכה ומגילה וספירת העומר ותפילה וכדומה ועיין בכ"מ שם ובלחם משנה ופשיטא שכופין לעשות שלא יהי' נגמר הזלזול וק"ל וכן נ"ל ראי' מדברי רמב"ן בתורה פ' יתרו על פסוק זכור את יום השבת שכתב וז"ל ולפי זה יהי' העונש במצות ל"ת גדול ועושים בו דין כגון מלקות ומיתה ואין עושים בו דין במצות עשה כלל אלא במורדין כמו לולב וציצית אינו עושה סוכה אינו עושה שמכין אותו עד שיקבל עליו לעשות או עד שתצא נפשו עכ"ל הבין הרמב"ן דאין הפי' בגמ' שכופין לעשות המצוה רק הכפיה שיקבל עליו לעשות מצות סוכה וציצית ולולב שהוא מורד ואומר סוכה אינו עושה לולב אינו נוטל ועל שהוא מבעט ומורד בשם המצוה מכין אותו עד שתצא נפשו וא"כ נכלל בדברי רמב"ם בהל' ת"ת ודוק.
<b>שוב</b> מצאתי שאדמ"ו בעל אמרי אש ביו"ד סי' קי"ב רמז על דברי רמב"ן הנ"ל בקיצר אך יעיין ברמב"ם פט"ו מהל' אישות שכופין להוציא מפני פ"ו שהוא עשה שכופין בשוטין ועיין בסי' קנ"ד בא"ע ובסי' א' בא"ע ועיין זבחים דף ק' שדחקו לכהן לטמא בעבור עשה לה יטמא ועיין בא"ע בהל' יבום דכופין לייבם או לחלוץ ועיין כתובות דף נ"ח תקנת חכמים כעין זו ועיין פ"א דשקלים ממשכנין בעבור מחצית השקל ובתויו"ט שם דנכנסין לביתו לעבוט (ועיין במורה נבוכים ח"ג פ' מ"א דבר נפלא מאוד הבאתי בספרי שערי חיים שער כ"ה אות ח"י) ודוק כי קצרתי.
<b>(</b><b>ג</b><b>)</b> <b>גם</b> יצא לחדש דבר דכפיה שייך על מ"ע שיש בי מעשה אבל דבר דתלי' בשמיעה לא שייך דכופין אותו דהא אין כאן מעשה לעשות ולכן נקט הברייתא סוכה ולולב ובחולין דף קל"ב ג"כ ציצית דהכל דבר התלוי במעשה ולכן שבק הברייתא מ"ע של שופר דהוא קודם בזמן ונקט סוכה ולולב יען דעל שמיעה לא שייך כפיה כלל ומכאן יצא לרמב"ם דפסק תוקע לשיר לא יצא וכפאו לאכול מצה יצא וקשים אהדדי וכתב הרה"מ דשופר תלי' בשמיעה צריך כוונה יעו"ש וקשה מנין לרמב"ם כזאת וכתב פר"מ נ"י שמברייתא דשבקה שופר וע"כ יען דמצוה בשמיעה וצריך כוונה ממילא לא מהני כפיה עכ"ד.
<b>ולדעתי</b> יש לפקפק למה לא יועיל הכפיה שיתקע בעצמו או מי שכבר יצא ידי חובתו ששמע תקיעת שופר יתקע לפניו והוא האיש אשר כופין אותו יברך ויעיין במג"א סי' תקפ"ה ס"ק ג' שכן הדין שהשומע יברך השני ברכות וא"כ בודאי יכווין לצאת שלא יברך ב' ברכות לבטלה והרה"מ דן מי ששמע ולא כוון סובר הרמב"ם שלא וצא יען שלא עשה מעשה מצוה אבל עכ"פ נשאר שהברייתא ישמיענו שכופין על תקיעות שופר וכי תימא מה הועיל הכפיה הלא לא יכווין הא משכחת שכופין אותו גם לברך ויש לו חזקת כשרות שלא יברך ב' ברכות לבעלה וכי תימא דאיתרע חזקת שלו דלא חפץ לקיים עשה של שמיעת קול שופר נ"ל הגה דאיתרע חזקתו על עצלות המצוה בשב ואל תעשה לא איתרע חזקתו לברך ברכות לבטלה שהוא חוטא בקום ועשה בעקימת שפתים לא תשא את שם אלקיך לשוא וגם מהכ"ת יהיה להכעיס ששומע קול שופר ויכווין שלא לצאת בו לבעל מ"ע חוץ אם הוא אפקורס אינו מאמין במצוה ובועט והלא במתרפא מחמת עצלות מהני כפיה כמובן והי' יכול הברייתא לינקט דין דכופין בשופר עיון רש"י חולין דף קל"ב דמחמת ממון מתרשל לקיים העשה ודוק.
<b>ובעיקר</b> חקירת פר"מ נ"י אני חולק כיון שכופין אותו עד שמקבל ואומר רוצה אני הוא מהני ואעתיק לשון הרמב"ם פ"ב דגירושין הל' כ' שכתב וז"ל ולמה לא בטל גט זה שהרי הוא אונס בין ביד עכו"ם בין ביד ישראל שאין אומרים אנוס אלא למי שנלחץ ונדחק לעשות דבר שאינו מחויב בו מן התורה כגון מי שהוכה עד שמכר או עד שנתן אבל מי שתקפו יצרו הרע לבטל מצוה או לעשות עבירה והוכה עד שעשה דבר שחייב לעשות או עד שנתרחק מדבר האסור לעשות ואין זה אונס ממון אלא הוא אנס עצמו בדעתו הרע לפיכך זה שאינו רוצה לגרש מאחר שהוא רוצה להיות מישראל ורוצה הוא לעשות כל המצות ולהתרחק מן העבירות ויצרו הוא שתקפו וכיון שהוכה עד שתשש יצרו ואמר רוצה אנו כבר גרש לרצונו עכ"ל הרי שביאר במי שתקפו יצרו לבטל מצוה כיון שהוכה עד שאמר רוצה אני א"כ הוה הפעולה לרצונו ומחשבתו וק"ו אם הוכה לשמוע קול שופר ואמר רוצה אנו לקיים מצוה עשה בשמיעה דהוא המחשבה וכוונה דיוצא בו ודוק כאשר ביאר עוד בכופין אותו עד שיאמר רוצה אני להביא קרבן דכתיב לרצונו כנודע וקצרתי.
<b>ועוד</b> נ"ל לחדש בכפיה למצוה כהך דכתובות אין התכלית לזכות להבועט במצוה לקיים המ"ע דנהפוך הוא העלטיהו לרשע וימות רק דחיוב על הב"ד להקים עול שלא יתרבו בני עולה המחללים התורה ומפילים היראה על כן בא החיוב על הב"ד להקים התורה כאשר ביאר רמב"ן בתורה על פ' ארור אשר נח יקים את התורה לעשות אותה שאמר יהויקים עלי להקים יעו"ש בנעימות דבריו ועל ידי שהעיז האיש האומר סוכה שאינו עושה או לולב שאינו נועל וכדומה ילמדו איש מרעהו שלא לעשות המצות א"כ יכו הב"ד אותו עד שתצא נפשו ויוסרו שאר אנשים ולא יתנו כתף סורר מלעשות מצות ד' אבל אין לנו לחקור דלמא יש לו היפך כוונה שאינו יוצא הכי יש עוד ערבות על הב"ד הלא עשו מה שביכלתם רדו בו בפרך עד שקבל לעשות כדת ורק בקרבן צריכין אנו לסברת הרמב"ם שמסתמא מרוצה שכלה נגרש היצה"ר דאל"כ יהי' הקרבן פסול דכתיב לרצונו וכן בגט שיופעל גירושין להסיר מהאשה האישות ותהי' מותרת לאיש אחר צריכין אנו לסברת הרמב"ם אבל בפריעת בע"ח אנו יורדין לנכסיו ומשלמין שלא יהי' היזק למלוה או בצדקה שלא יהי' היזק לעניים ואפי' שלא יהיה לבעל הממון קיום מ"ע מה איכפת לנו עכ"פ התכלית נשיג ובקיום מ"ע בין אדם למקום נשיג התכלית בפעולה לבד הגם שאפשר שאין לו קיום מ"ע ולא יקבל שכר הכי השומר ומזכיר הפושעים המה הב"ד עשו שלהם שמחו בעוברי הדת והקימו התורה לעשות כנלענ"ד לאמת בעזה"י.
<b>ועל</b> עיקר הדבר למה שבקה הברייתא שופר נ"ל דאשמעי' סוכה שאינו עושה ולא אמר סוכה שאיני יושב כמו לולב שאינו נוטל להשמיע בזה אפי' שכבר עבר יו"ט אשר יש חיוב לאכול בסוכה לילה ראשונה דילפי' ט"ו ט"ו ממצה וכבר בא חה"מ שאם רצה לא יאכל כלל אעפ"כ כיון שאמר שיאכל ואינו עושה סוכה כייפי' ליה לעשות סוכה בחה"מ אפי' וכן בלולב השמיע הברייתא אעפ"י שהוא יו"ט שני דאין בנעילת לולב רק מצוה דרבנן בגבולין כיון דעבר מצות לולב היא מדאורייתא אז כייפינן אפי' ביו"ט שני שהוא מדרבנן לו שיהיה שעל מצוה שהיא רק מדרבנן כגון חנוכה ומגילה לא כייפינן כיון שעיקר המצוה דאורייתא כייפינן או שהשמיע מברייתא אעפ"י שכבר קיים בשנה הזאת סוכה בלילה ראשונה או לולב ביום הראשון אעפ"כ כייפינן גם על שאר ימים ובשופר לא משכחת כזאת דליכא אלא יום אחד דגם בא"י המה יומא אריכתא אם אירע כן וברוב לא הוה אלא יום אחד וכוון ששמע פ"א שוב אין עליו אפי' מצוה דרבנן ופשיטא דכופין עליו ובחולין דף קל"ב השמיעה הברייתא גם ציצית אעפ"י שהוא מ"ע דאורייתא אבל עכ"פ אינו מוכרח להיות לו כל ימיו בגד של ד' כנפות וא"כ יוכל לפטור עצמו בכל ימיו מלעשות ציצית אעפ"כ כיון שיש לו בגד של ד' כנפות כופין לו לעשות ציצית אבל שופר דהא מצוה דאורייתא מחויבות ואינה אלא פ"א פשיטא דכופין אותו הלא הוא מצות השופטים להקים התורה שלא יבואו פריצים ויהרסו חומותיה כנלענ"ד בעזה"י דברי הדש"ת.
<b>ואחרי</b> ימים אמרתי להציג פה דבר אחד מצאתי החקירה דבספק שוא"ת לכ"ע לקולא בפרמ"ג על א"ח באשל אברהם סי' י"ז ס"ק ב' הא הרמב"ם יליף מספק ממזר דהתורה התירה ספק וה"ה בכל איסור ורשב"א חולק וסובר מדגלי התורה בספק ממזר דמותר משמע הא בעלמא הוה ספק לחומרא וא"כ די לומר דספק לחומרא בקום ועשה כמו בממזר שאנו דנין אם מותר לעשות מעשה הא ספק להיות שב ואל תעשה לכ"ע לקולא יעו"ש דפח"ח.
<b>ובזה</b> אמרתי לחדש בעזה"י דא"כ ה"ה בכל ספק ערוה באשה יהיה מן התורה לקולא דהא באמת אשה קרקע עולם ולא עבדה מעשה בגוף הביאה רק התורה אמרה ונכרתו הנפשות העושות עיין בב"ק דף ל"ג דהנאה אית לה ויהיה נחשב כמעשה יעו"ש וכל זה אם היא בודאי אסורה ולא חסר רק המעשה גילתה התורה לחייבה אבל אם יש ספק בעיקר האיסור א"כ הדרינן לומר ספק מבשב ואל תעשה להקל למשל אם האשה מונחת והאיש עושה מעשה לבעול א"כ ספק שלה הוא בשב ואל תעשה ומותר וממילא ליכא לחייבה ע"י שנהנית לחשוב למעשה כיון דהדין דהספק מותר מן התורה א"כ נשאר הסברה דאשה קרקע עולם והבן זה כי עמוק בעזה"י.
<b>ובזה</b> יש לי הערות רבות לחלק בין ספק ממזר ובין ספק ממזרת ואין כאן מקומו להאריך וברצות ד' יבואר באריכות ויש לי הערה באשה שמסופקת אי הי' לה בזנות רק נשיקות אבר או העראה אין צריכה להגיד לבעלה דהיא אינה עושית איסור דהא היא קרקע עולם ולא נאסרה בשב ואל תעשה והבעל לא יודע מאומה וכי תימא לפני עור לא תתן מכשול זה אינו דגם זה מבוכה אי שייך בספק עבירות לפני עור ועוד הלא מה שלא תגלה לו הוה ג"כ שב ואל תעשה דמותר אפי' בספק תורה והארכתי בזה בהערות ועוד חקרתי אם אשה אמרה על עצמה דבר אשר יש בו ספק מדין שווי' נפשה חתיכה דאיסורא אם אמרה על נפשה ספק איסור לא אסרה על נפשה חתיכה דאיסור דהא ספק בשב ואל תעשה מותר לה וא"כ לא אסרה נפשה באמירתה וכי תימא מדרבנן אסור הלא ספק דרבנן להקל ועוד לפמש"ל מנ"ל דאחמרו רבנן בספק בשב ואל תעשה ודוק [ויש לעיין בכתובות דף כ"ב] ובזה נולד לי הערה איך נאמנת אשה בנדה וזיבה דלמא היא ספק ולא שייך לומר מתוך שנאמנת על עצמה נאמנת לבעלה עיין בפנ"י ריש גיטין ובספרי פלס חיים שם יש לי פי' בזה וקצרתי כעת.
<b>סימן</b> <b>מא</b> שלום לכל אוהבי ולומדי תורה בכלל ובפרט להרבני המופלג מורג חרוץ לתכלית הוא חוקר בפוסקים כבוד הרבני מוה' חיים הלוי נ"י בק"ק יאסי יע"א:
<b>(</b><b>א</b><b>)</b> <b>אודות</b> אשר שאל להלכה אם יש לסמוך על קולא של ברכי יוסף סי' תקנ"א הובא בשע"ת בשמו לאכול מן הבשר בשבוע שחל בו תשעה באב יען שהבשר הזאת כבר הותר בשבת שוב לא נאסר ומביא ראי' מדברי הרא"ש חולין דף מ"ז דחקר שיש נ"מ באיבעי דר' ירמי' במי שאסר על עצמו במין מאכל ונשאר ממנו חלק שמותר לו וה"ה כאן עכ"ד ומעלתו נ"י חולק דשאני איברי נחירה דכבר הי' מצות שחיטה נותן מהקב"ה ואעפ"כ לא חל עד ביאת הארץ אבל באיסור התלוי בזמן לא שייך לומר שהנותר ממנו מותר עכ"ד עיין בנב"י מהד"ת יו"ד סי' ס"ד ויראה שהגאון נב"י התעורר על זה כנגד דין חמאה ויעיין בספרי מחנה חיים ח"ר סי' נ"ה שיש לי כמה חקירות והערות בענין זה והי' לי להאריך בזה מכמה סוגי' בעזה"י.
<b>אך</b> האמת אגיד כי רחוק בעיני דברי ברכי יוסף ואגלה דעתו בקוצר אמרים בודאי לא יעלה על דעת אדם אם באסורי אכילה אשר עשה דוחה לל"ת שיהי' השאר מותר מה שנשאר מאותו חתיכה דעל שיעור הצריך לקיום המצוה העשה דוחה לל"ת והשאר נשאר באיסור או בחולה מסוכן שפקוח נפש דוחה לכל אסורים אבל משעה שהלך ממנו הסכנה מה שנשאר בידו מן האיסור נשאר באיסורו הקדום כמובן בשכל דהא מה שאכל מקודם הי' רק מכח המצוה שדוחה האיסור אבל לא הי' היתר דנאמר יען שהי' אוכל מקצתו יאכל גם הנשאר ע"ז לא יחלוק אדם מעולם.
<b>וראה</b> זה מצאתי בת"ה שער ז' בענין פת ובשולי נכרים שכתב במשמרת הבית וז"ל ופת של נכרים אינו כנבילה שנאמר עליו במקום סכנה מותר בא לו על שלחנו בשר שחוטה אסור בנבילה שהותר בה דהתם אסורה אורייתא ולא הותרה אלא במקום פקוח נפש אין כאן פקוח נסתלק המתיר וחזר האיסור במקומו אבל פת שאינו נאסר אלא מחמת התקנה וכשאין שם פלטר הותר והעמידוהו על עיקרו כיון שהותר הותר ולא יצא מהיתרו ולא נעשה מיליא חוכא ועל שלחן אחר הותר ונאסר ואח"כ הותר עכ"ל הרי מפורש יוצא דבדבר שנדחה האיסור ליכא לחקור עליו אם התחיל לאכול נגמור לאכול כולו אבל מה שנאסר מחמת תקנה וכשאין שם פלטר הותר והעמידהו על עקרו וכיון שהותר הותר ודוק ועיין ברמ"א יו"ד סי' קי"ג סעיף ע"ז שמביא דעת ר"ן בשם הרא"ה אם הגוי בישל בשבת לחולה מותר למוצאי שבת והט"ז מביא דעת רשב"א במשמרת הבית שכתב וז"ל וחלילה וחס שלא הותר אפי' לחולה עצמו אלא בעת הצורך בלבד היינו בשבת הא למוצאי שבת חוזר לאיסורו מכ"ש לבריא ודומה לנבילה בשבת לחולה שיש בו סכנה דמותרת לו בשבת ואם הבריא אסור דכל דתיקון רבנן כעין דאורייתא תיקון וכתב עליו הט"ז ודבריו נכונים והגם שהערותי ליישב דעת רא"ה דנבילה וכדומה הוה איסור חפץ ונדחה רק מחמת וחי בהם ולא שימות בהם וכיון שעבר הסכנה או יש למצוא בהיתר ממילא אסור בנבילה מעצמו אבל כל איסור דרבנן לא נאסר לחולה דחכמים יכולין לאסור רק על גברא דיש עליו דלא תסור אבל אין ביכולת חכמים לחדש איסור חפץ דלא תוסיפו על הדבר כתיב וכנגד חולה לא אסרו הגברא א"כ הי' מה שנתבשל ע"י עכו"ם היתר גמור ונשאר בהיתירו אבל הרשב"א מוסיף דכל דתיקון רבנן כעין דאורייתא תיקון וכאשר עבר הצורך חזר האיסור על הגברא וכ"ש על שאר בריאים ודוק וה"ה אני אומר ראו חכז"ל לעשות משום אבילות ירושלים שלא לאכול בשר ולא לשתות יין וכדומה ואמרו אבל משום אכילת מצוה יודחה האבילות הן בסעודת מילה או פדיון או סיום מסכתא וסעודת מצוה יאכל בשר וישתה יין א"כ המצוה דוחה האבילות ישינה של ט"ב שחביבה מצוה בשעתה ועיין מנחות דף ע"ב וא"כ ה"ה שבת קודש דהיום קודש לד' דכתיב וקראת לשבת עונג והוה המצוה להתענג בבשר ויין ונדחה ג"כ האבילות ישינה מפני מצות עונג שבת וא"כ די אם אוכל בשבת דהוה אכילתו סעודת מצוה אבל לאכול הנשאר בימי חול אטו נאמר כל מה שנשאר מסעודת ברית מילה ופדיון וסיום מסכתא ואירוסין יאכלו אח"כ ג"כ אפי' שאין עוד באכילה סעודת מצוה א"כ יהי' הטפל גדול מן העיקר בשעת היתרו הי' רק מכח שאכילתו הי' מצוה ואח"כ יהי' הנותר מותר אפי' בלי מצוה באיברי נחירה הי' האיבעי שהי' היתר מכח בשר תאוה א"כ יהי' נשאר בהיתרו או במי שאסר על עצמו מן פירות או הב"ד גזרו איסור על היתר יש ספק אם הנותר נשאר בהתירו אבל מה שהי' מותר משורש יען שיש באכילתו עונג שבת איך יהי' מותר אח"כ בלי קיום עונג שבת ועיין ברמ"א סעיף ט' וז"ל ומצניעים מר"ח ואילך הסכין של שחיטה שאין שוחטים כי אם לצורך מצוה כגון לחולה או שבת או מילה או פדיון הבן וכיוצא בו עכ"ל הרי מפורש יוצא שסעודת שבת הוה כמו סעודת מילה ופדיון או צורך חולה ואטו יאכלו הבריאים אם נשחט השור בעבור ליטרא בשר לצורך החולה ויעיין במג"א סי' תקנ"ב ס"ק י"ג ועיין ברמ"א סי' תקנ"א סעיף י' ובמג"א על כן נלענ"ד דאסור לאכול הנותר הן הנותר משבת או מסעודת מצוה או הנותר מן החולה ודוק ואחרונים שהביא לא ראיתי מעולם להבדיל אם שבת חל באמצע ט' ימים או שחל שבת ביום ר"ח כל זה אינו נכנס בשכלי ולא אוכל לעיין בדבריהם כעת.
<b>(</b><b>ב</b><b>)</b> <b>ואשר</b> הפליא על הגמ' מ"ק דף כ"ג דחשב בברייתא דאונן בשבת חייב בתפלה ובתפילין והתפלא איך שייך לומר דחיוב בשבת בתפילין הלא אסור להניח תפילין בשבת ומכ"ש שאינו חייב להניח הוא פליאה מאוד ואולי יש לתרץ דנודע מי שמניח תפילין בשבת לשם מצוה עובר על בל תוסיף עיין במג"א סי' ל"א ס"ק א' בשם רשב"א וכל זה אם הי' מחויב להניח תפילין רק קדושת ואות שבת פטרתו אז עובר על בל תוסיף אבל אונן שפטור מכל המצות ואין רשאי אפי' לעשות מצוה מכח רשות עיין בפר"ח סימן נ"ה ועיין במג"א סימן קכ"ה והכלל רק באזהרת עונשים הוא חיוב אבל מכל המצות פטור א"כ אי מניח תפילין בשבת לא הי' עובר על בל תוסיף דהא גברא האונן לאו בר חיובא במ"ע הוא ואשמעי' הברייתא מכח האנינות הוא בר חיוב תפילין בשבת ולולא ששבת הוא עצמו אות הי' האונן בר חיוב תפילין ופטור רק משום שבת וא"כ אם מניח תפילין לשם מצוה עובר על בל תוסיף כך עלה בדעתי ליישב ההפלא ופלא הזאת ודוק.
<b>(</b><b>ג</b><b>)</b> ואשר שאל אם מותר בשתיית טאבאק בתענית אשר העיר בשו"ת דרכי נועם דבר זה יהי' גיאות גדול להשיב בו מה שכבר נתפשט בעולם שניהם להתיר ואני נוהג לעצמי בשניהם לחומרא שאינו שותה טאבאק לא ביו"ט הראשון ובשני ימים של ר"ה וגם בתענית אני מחמיר מנעורי נהגתי כן לעצמי אבל מי ישער לאחרים בשתיות טאבאק טבע אנשים אינו שוה בו יש שהוא אצלו חצי חיות ויש שיוכל למנוע עצמו ודרכי לאמור אם האדם כבר אכל ושתה הוה השתיות טאבאק אחריו כמו אכילה שנית שמעכל מאכלים ומשביעו אבל בתענית לא הוה אוכל נפש אליבא ריקנא ולא הוה תרתי דסתרו אהדדי להתיר ביו"ט וגם בתענית אך לא נאה לשאול עליו ולא יאה להשיב עליו לדינא כלל.
<b>(</b><b>ד</b><b>)</b> גם מה ששאל אם מותר ליתן מר"ח אב בגדים חדשים לאומן עני שיגמור אותם על לאחר תשעה באב פשיטא דאסור כאשר העיר בעצמו מה לי שהאומן הוא עני הלא האיסור הוא מצד הנותן וכן משמע ממג"א ס"ק כ"ד יפה דיבר ואוסיף נופך דאין אומרים לאדם חטא בשביל שיזכה חבירו ולא דמי לחול המועד דשם כל האיסור מכח המלאכה של האומן ודוק ולא באתי אלא לספר עובדא ידענא דאנשי בית של אדמ"ו הגאון חת"ס ז"ל אמרו לאומן שרגיל לעשות כובע קטן על הראש שאביהם צריך כובע בבית וכאשר הובא לאדמ"ו ז"ל וחקר מפי אנשי הבית אימתי הוגד לאומן שיעשה לו ויחפש וימצא שהי' אחר ר"ח וצוה להשיב הכובע ואמר לא יבא על ראשו חלילה וילמד ק"ו ששם לא נתנו לאומן כלל שעושה הכל משלו ולוקח דמים בעדו כאשר יוגמר ויען שעשה לפניו גזר ואומר שלא יבוא על ראשו לעולם דברי החלוש מאוד הד"ש.
<b>סימן</b> <b>מב</b> כוח"ט לאיש אשר הליכות עולם לו בפוסקים ומורים ואחרונים בוחן ובודק בחקירות ובדיקות התורה כבוד הרב ר' שבתי ליפטשיץ נ"י מו"צ בק"ק ביולניטצי יע"א.
<b>שאלה</b> באיש אשר דרכו להשכיר עצמו לבעל תפילה על ימים נוראים ואירע לו שנעשה אבל ר"ל על אביו בשנה זו והוא איש עני אשר כל הצטרכות על יו"ט הוא מאשר מקבל שכר בעד תפילות אשר מתפלל בימים הקדושים ושאל את פי מעלתו נ"י אם מותר להתפלל אעפ"י שהוא אבל ומעלתו העלה לאסור לו להיות שליח צבור בשנה הזו אפי' אם אי אפשר למצוא לישוב ההוא איש היודע לנגן כמוהו והודיע טעמו ושאל אם יפה הורה או אם יש למצוא היתר יען שהוא מנגן טוב ולא ימצא כמוהו זה תוכן השאלה ואי"ה אביא דבריו אשר עליהם סמך לאסור לו להתפלל.
<b>תשובה</b> אבוא בקצרה הערת מעלתו נ"י ואגלה דעתי שלא כן עמדי כי לדעתי להתיר לו להתפלל אם ליכא איש מנגן כמוהו ואשר יתן ד' בפי אותו אשמור לדבר בקיצור אמרים בעזה"י.
<b>הנה</b> מעלתו נ"י הביא דברי רמ"א ביו"ד סי' שע"ו וז"ל אבל לא נהגו להתפלל בשבת ויו"ט אעפ"י שאין איסור בדבר עכ"ל וכתב הש"ך בס"ק י"ד וז"ל וכן בימים נוראים אסור וכן פסק מהרי"ל מיהו היכא דליכא דעדיף מיניה מותר כ"כ מהרי"ו בדינים והלכות עכ"ל והקשה מעלתו לפי המבואר בפרמ"ג הטעם דאבל לא יתפלל שמידת הדין מתוחה עליו ר"ל ואין ראוי' להיות שליח צבור א"כ קשה מאי מהני דליכא דעדיף מיניה אטו מי שיש פסול מצד עצמו נתיר לו אם ליכא דעדיף מיניה וצ"ע עוד הקשה איך אסרו המורים המהרי"ל ואחוזת מרעיו המורים לאסור להיות לאבל שליח צבור בימים נוראים הלא השליח צבור הוא דוגמת כה"ג ביוכ"פ כמבואר וכה"ג הי' מקריב אונן וכל עבודת יוכ"פ הי' על ידו והי' המליץ בין ישראל לאביהם שבשמים ולמה לא יהיה אבל שליח צבור בר"ה ויוכ"פ וצ"ע ומזה יצא לדון שאין הפי' אם ליכא אחר דעדיף מיניה היינו שהוא מעולה קצת מהאחר וגם שיודע לנגן בקול נעים זמירות אלא הפי' הוא אם לא נמצא איש מפורסם בצדקות ויראת שמים כמוהו אשר על איש כמוהו אין מידת הדין מתוחה עכ"ד.
<b>ולדעתי</b> טעם מעלתו נ"י דא"כ אם ימצא איש מפורסם ביראת ד' כמוהו יהיה אסור לאבל להתפלל והיה להפוסקים לומר אם לא נמצא כמוהו מותר להתפלל אבל אם נמצא כמוהו הגם לא עדיף מיניה עכ"פ יש איש כמוהו ולמה יתפלל האבל ועוד כיון שהוא איש מפורסם בצדקות ויראת שמים לו שימצא דעדיף מיניה למה יבחרו באחר הלא בו בצדקותיו לא יהי' מה"ד מתוח עליו ויתפלל הוא וגם מי ישקול בעיני בשר לדעת אם צדקות של האיש מגיע עד כה שלא יהי' מה"ד מתוח לפניו הגם שנגעה בו יד ד' והוא אבל ועוד הכי בבהמ"ק שני שלא השלימו הכה"ג את שנתם כי לקחו בחזקה הגדולה והי' ע"ה עד שהוצרכו ללמוד להם סדר עבודה לא היה הדין ההוא אפי' שנעשה אונן היה כל העבודה על ידו הלא מבואר בפ"א דיומא דאשה אחרת מתקנין לו פן ימות אשתו שלא יהיה בלא אשה לקיים וכפר בעדו ובעד ביתו הרי שגם אז לא עיכב אם היה אונן [ואולי יש לחלק בין אונן לאבל וכן נראה בספרי חן אבל אין כאן מקומו].
<b>אמנם</b> אקוה לעשות מטעמים בעזה"י כי לכאורה הי' נפלא בעיני שהש"ך והט"ז כתבו אם ליכא דעדיף מיניה מותר משמע אם ימצא איש שוה לו נשאר האבל לבעל תפילה וקשה הא ממילא ישנו עדיף דהוא אינו אבל והראשון הוא אבל והיה להש"ך והט"ז לומר אם ליכא שוה לו מותר.
<b>ונלע"ד</b> לחדש דבר בעזה"י דבמשנה פ"ה דברכות תנן המתפלל וטעה סימן רע לו ואם שליח צבור הוא סימן רע לשולחיו מפני ששלוחו של אדם כמותו ודקדקתי דהי' לרבינו קדוש לומר ואם שליח הוא סימן רע גם לשולחיו דהא גם לעצמו כזה סימן רע שטעה בתפילתו כמוזכר ברישא וצע"ג.
<b>ואמרתי</b> במקו"א דתורה גילתה אחרי רבים להטות בכל דבר פועל הרוב ועיין רמב"ם הל' תשובה דגם עיר ומדינה וכל העולם נידון בתר רוב כמבואר בחכז"ל ועוד גילתה התורה שליח של אדם כמותו וא"כ אם השליח צבור מתפלל אותו תפלה דנקרא עבודה כחכז"ל שאומרים לשליח צבור בא וקרב שתפילה הוא הקרבן והשליח הוא מקרב אותם לאביהם שבשמים וא"כ מי שמתפלל לעצמו וטעה הוא סימן רע לו שטורפין לו תפילתו בפניו שתפילתו אל חקו תשוב שלא תעשה רושם למעלה כאשר מבואר במשנה שם שר' חנינא ידע אם החולה ימות אם תפילתו אינה שגורה בפיו ואם היתה שגורה בפיו ידע שיחי' אבל אם הוא שליח צבור אז הוא רק בצבור אפשר שהשליח הוא צדיק תמים וקדוש עליון תפילתו קורע כל הרקיעים אבל הצבור המה חלילה רעים וחטאים לד' והוא השליח כמותם על כן לא יקובל תפילתו בעדם והוה רק סימן רע לשולחיו אבל לא הוה סימן רע לו להשליח עצמו ומביא רבינו קדוש ראיה שלא הי' תפילת ר"ח מקובל אם הקב"ה גזר על החולה שימות יען דשלוחו של אדם כמותו כמשלח ונעשה השליח טפל להמשלח ועיין בסמ"ע בח"מ בשליח לדבר עבירה אם גם השליח הזיק ודוק.
<b>ולפ"ז</b> לכאורה קשה מאי מעכב שמידת הדין מתוח כנגד החזן הלא הקהל אינם אבילים והשליח הוא כמותו מאי מעכב שמה"ד פתוח עליו הלא פני קהל מרוצים וצע"ג אמנם לק"מ דהא יוכלו למצוא איש עדיף מיניה ולקיים זה אלי ואנוה התנאה לפניו במצות והם בחרו בו ונחשב כאלו ח"ו רוצים לבזות שבוחרים בהאיש בעבור שהמלך מלכי המלכים כעס עליו דהא נמצא איש אחר שהוא עדיף מיני' נראה כאלו ח"ו שלחו שליח להכעיס לפניו אבל אם השני לא עדיף מיניה במעלות הגם שעליו מה"ד מתוח מה איכפת ליה לצבור הלא הוא שלוחם ועליהם אין מה"ד מתוח ודוק.
<b>וכל</b> זה בשליח צבור דהוא שליח שלהם אז מעכב אם השני עדיף אבל בכה"ג דהוה שלוחי' דרחמנא ולא שלוחי דידן עיין נדרים דף ל"ה והגם שהב"ד היו אומרים אנו שלוחי ב"ד ואתה שלוחינו עיין בתויו"ט שם דלאו דווקא דהא כהנים שלוחי דרחמנא וא"כ מאי איכפת לן שמה"ד מתוח עליו הלא ד' בחר בו לשליח ולא אנחנו ולא מעכב אפי' יש יותר הגון וטוב והגם דעליו מה"ד מתוח כי הלא ד' עושה אותו שליח ואנן מה איכפת לן ודוק אבל מצוה מן המובחר הי' אפי' בקרבן ליתן הקרבן לכהן צדק עיין בספר חסידים תשס"א].
<b>ובזה</b> יהל אור על דין מאיר נתיבים שמביא מעלתו נ"י שאם הוא הי' חזן קודם שנעשה אבל שמותר להתפלל בימים נוראים ולפמ"ש מתוק מדבש דשם לא שייך דנראה כאלו בוחרים בגרוע ומניחים הטוב א"כ מאי הוה שמה"ד מתוח עליו הלא הוא שלוחינו והבן ואין ספר הזה בידי לעיין טעמו ונמוקו בדין שחידש.
<b>והדבר</b> ברור בעיני דהאי דעדיף הוא אפי' אם יש לו מקצת מעלות יראי שמים ויודע בטוב לסדר התיבות ויש לו קול נעים לעורר אהבת המתפללים שלא ישיחו שיחות חולין רק יזמרו ויתפללו עמו וכתב בספר חסידים סי' תשס"ח וז"ל מי שקולו נעים ואין הקב"ה נהנה מקולו ראוי לו שלא בא לעולם ואם הקב"ה נהנה עליו נאמר השמיעני את קולך כי קולך ערב ומראך נאוה וכתב ונעים זמירות ישראל וכתב קולי אל ד' אקרא ויזהר שלא יזמר נגונים נכרי כי עבירה הוא ולכן נקרא קולו נעים לשבח בוראו ולא לעבירה עכ"ל הרי כמה גדול קול נעים אם הוא ירא שמים וחכז"ל אמרו למה מת נבות היזראלי ע"י עדים שקרים יען שהיה בעל תפילה בקול נעים ואותה שנה לא עלה לרגל ואמרו חכז"ל כבד ד' מהונך אל תקרא מהונך אלא מגרונך וק"ל לכן נראה לי אם ליכא אחר דעדיף שיודע סדר התפילות כמוהו או שהוא ת"ח ורעהו ע"ה ויש לו קול נעים יותר מרעהו ובפרט שהוא איש עני מותר להתפלל הגם שאפשר למצוא אחר והוא ע"ה ואין קולו נעים כנלענ"ד.
<b>ואודות</b> שהעיר על המחבר סי' תקע"ט שפרט המעלות ופסולין בש"ץ ולא מנה אבל נראה כי בכל השנה אין בו עיכוב ובפרט אם נתקבל מקודם שנעשה אבל אין בו עיכוב וגם שהוא דבר הנוגע במה שלמעלה ואין חסרון או מעלה בגופו ממש רק חוץ ממנו ודוק.
<b>ואשר</b> העיר שהש"ך והט"ז נקטו ליכא דעדיף והמג"א נקט דליכא אחר דהרגיש המחה"ש ומעלתו נ"י אומר דהמג"א פליג דדווקא אם ליכא אחר כלל אבל אם יש אחר הגם שהוא גרוע ממנו לא יתפלל אבל עכ"ד הלשון משמע כן אבל הדבר רחוק הרמ"א ביו"ד כתב בפירוש דליכא איסור והגם שהש"ך הוסיף תיבות אסור אם ליכא דעדיף ומהכ"ת לעשות עוד מחלוקה אפילו בגרוע ממנו ואולי נ"מ אם צריך לשלם שליש דמים יותר משום זה אלי וכמו באתרוג עיין הל' לולב במחבר ורמ"א ואולי שמג"א מחדש קולא אם ליכא אחר בחינם אין צורך לשלם להעדיף מיני' כנ"ל דברי הטרוד מאוד הדש"ת.
<b>סימן</b> <b>מג</b>
<b>שאלה</b> אחד אכל עוף ומצא אח"כ טריפות ברור אם צריך כפרה על שאכל טריפות בשוגג או נימא כיון דאכל על סמך שרוב עופות כשירות א"כ לא צריך כפרה כלל.
<b>תשובה</b> לכאורה עלה בדעתי אם רוב הוא בתורת ודאי היינו דתורה גילתה דאזלינן בתר רוב כמו דגילתה דאוקמי דבר על חזקתו עיין חולין דף י"א ורוב עוד עדיף מחזקה דכל חזקה הוה דלא חיישינן דנשתנה הדבר מכמו שהי' ואי אזלינן בתר רוב היינו שמכח הרוב אמרי' דהאי עוף כשר ואפילו הי' בדקינן לא הי' באפשרות למצוא הטריפות בו היינו הפי' סומכין על הרוב שאפי' אם יבדק לא ימצא טריפות וטרחה יתירה למה לנו א"כ מסתברא אם עכשיו מצאנו טריפות ניהו דמזיד לא הוה עכ"פ צריך כפרה על שאכל טריפות בשוגג עיין רמב"ם פ"ה מהל' שגגות שוגג הוא מה שהי' יכול לברר ע"ו דרישה וחקירה יעו"ש אבל אם נימא דרוב לא הוה בתורת ודאי אלא תורת ספק רק התורה התירה ספק כזה עיין שיטה מקובצת בב"מ דף ו' בשם הרא"ש דרוב הוה רק ספק והתורה התירה אבל במעשר דדרשי' עשירי ודאי א"כ לא מהני רוב יען דרוב גופיה הוה רק ספק רק באיסורין התורה התירה יעו"ש א"כ כיון דתורה התורה ספק א"כ מתחילה ידע דאפשר דהוה האי עוף טריפה רק התורה התירה לו הך ספק טריפה א"כ אם נתברר אח"כ שהי' טריפה מאי הוה הא אכל מיד בתורת ספק אשר התיר לו הקב"ה ועל מאי יביא כפרה ודוק.
<b>ובזה</b> אמרתי לפרש דברי הש"מ בשם הרא"ש הנ"ל שכתב וז"ל ואפי' דאמרי' דכל דפריש מרובא פריש עשירי ספק מקרי אלא שהתורה התירה ספק זה באיסורין דכתיב אחרי רבים להטות ונהפך האיסור להיתר ע"י ביטול אבל הכא לעולם לא נפק מכלל ספק עכ"ל ונתקשה אדמ"ו הגאון באמרי א"ש סוף ספרו יו"ד בהשמטה בד"ה ואולם וז"ל הנה מ"ש הרא"ש דנהפך האיסור להיתר באמת הוא שיטתו ז"ל בחולין פרק גיד הנשה אבל כאן לכאורה אין ענין לדבריו עכ"ל והוא פלא וצע"ג.
<b>אמנם</b> הוא הדבר דבשלומא אם נאמר דרוב הוא בגדר ודאי דתלינן אפי' אם נבדק לא נמצא טריפות א"כ אם אח"כ נתברר שהי' טריפה בוודאי אכל אדם טריפות בשוגג דהא נגלה דאכל איסור דמתחילה כאשר ישב לאכול הבשר אכל בתורת ודאי כשר אבל אם הרוב הוא רק ספק והתורה התירו א"כ כאשר ישב לאכול הי' ספק טריפות ואעפ"כ התורה התירה וע"כ דנהפך האיסור להיותר היתר דכך הי' גזירת התורה דודאי איסור לא תאכל אבל ספק איסור הבא ע"י הרוב אכול דנהפוך האיסור להיתר כמו בביטול ברוב נהפוך האיסור להיתר ה"ה ברוב עופות כשירות הוה ג"כ בתורת נהפך האיסור להיתר א"כ אי רוב הוה ספק ג"כ נעשה האיסור היתר ולכן תלי' ליה הרא"ש זה בזה ודוק.
<b>ולפ"ז</b> לרוב הפוסקים דסברו דרוב הוא ודאי למה נבדוק ויטריח לחנם הלא על פי רוב לא ימצא טריפות וא"כ אם נתברר אח"כ שנמצא טריפות א"כ נגלה שאכל איסור וצריך כפרה ודוק.
<b>ומצאתי</b> דאתי לידי בתורת שאלה שו"ת פנים מאירות ח"ג וראיתי בס' י"ט שחקר אם אכל אחד עוף ונודע אח"כ שמצא טריפות מח"י טריפות אם צריך כפרה וכתב שבח"ש מתשובותיו סי' מ"א החליט דאין צריך כפרה והביא שם ראיה מתוס' ביצה דף כ"ה בד"ה אורח ארעא ועכשיו מצא משנה מפורשת פרק אלו דברים פסחים דף ע"א דשחט ונמצא טריפה פטור מחטאת דאונס הוא וה"ה באכל ונמצא טריפה יעו"ש.
<b>ולדעתי</b> יש להשיב ראי' ממשנה פסחים הנ"ל דשאני התם דלא הי' אפשר לברר בחיי הבהמה דלמא טריפה היא א"כ הוא אונס גמור עיין רמב"ם פ"ו משגגות גדר אונס אבל בח"י טריפות הגם דסמכי' על הרוב ואין חיוב עליו לבדוק דעפ"י רוב לא יאכל טריפות אבל אם נמצא אח"כ שהי' טריפה א"כ אלקים אנה לידו שאכל טריפות וצריך כפרה דהוא בכלל גם בלא דעת נפש לא טוב דאל"כ איך בא לידו אכילת איסור הלא רגלי חסידיו ישמור עיין תוס' חולין דף ה' השתא בהמתן של צדיקים ודוק.
<b>וראיה</b> שניה אשר רמז שביאר בח"ש מתוס' ביצה דף כ"ה עיינתי ואעתיק דברי תוס' בד"ה אורח ארעא שכתב וז"ל פי' רש"י ולאו משום איסור טריפה תימא דבסמוך משמע דיש איסור בדבר דקאמר נטיעה מקטעי רגלי דקצבים וי"ל דודאי ליכא איסור דמשנשחטה היא עמדה בחזקת היתר מיהו אם נמצאת טריפה אחר שאכל הוא נענש כשוגג ולא כאונס שלא הי' לו למהר כל כך עכ"ל ולכאורה מכאן משמע יען שמיהר לאכול קודם הפשט ונתוח דאפשר כאשר ינתח יהי' טריפות נגלה אבל משמע אם המתין עד אחר הפשט ונתוח אין עליו עונש דהא אונס הוא וספר שו"ת הנ"ל ח"ב אין בידי לעיין.
<b>ונלע"ד</b> לחקור מעט בעזה"י דראיתי דנתקשה הפנ"י והתפלא איך אפשר לומר משום אורח ארעא ולא משום חשש טריפות הא רש"י גופיה כתב לקמן בד"ה נטועה מקטעה דפעמים נמצאת טריפות וצע"ג.
<b>ואמרתי</b> ליישב בעזה"י דעיין רמב"ם פ"ה משגגות הל' ו' ההבדל בין אונס לשוגג וכתב הרמב"ם אם בעל אשתו שלא בשעת ווסת וראתה דם בשעת תשמיש הוה אונס וכתב בכ"מ שם וז"ל מיהו אפשר הא דחשיב ליה אונס היינו דווקא כשבדקה לפני תשמיש אבל אם לא בדקה קודם תשמיש לא חשיב ליה אונס דכיון דהוא ז"ל סובר שאם אין לה ווסת אסורה לשמש עד שתבדוק ואפי' יש לה וסת דרך הצניעות לבדוק אפשר שאף בזו אם לא בדקה אינו אנוס עכ"ל וא"כ אם לא הי' כאן לאו אורח עראי שלא לאכול קודם הבדיקה מכח מידת דרך ארץ שלא יהי' גרגרן הי' הדין אם אכל ומצא טריפות דהוה כאונס אבל כיון שמדרך ארץ אין רשאי לאכול אלא צריך להמתין עד הפשט ונתוח כמו בעולה א"כ מה שלמדה התורה דרך ארץ לא גרע מדרך הצניעות שהנהגו לבדוק קודם תשמיש ואם עבר ואכל ונמצא טריפה חשוב כשוגג ולא כאונס ומיושב דברי רש"י מתחילה הוה מכח דרך ארץ ולא מחשש טרופות דהא אם ימצא טרופות הוה אנוס אבל עכשיו דנודע דיש עכ"פ דרך צנועים שלא לאכול קודם הפשט ונתוח א"כ מקצעים הקצבים דאם ימצא אח"כ טריפות יש לו עונש כשוגג והבן זה כי נכון בעזה"י וא"כ אם עשה הכל כדת ומצא אח"כ טריפות אין עליו עונש כלל אבל לשון התוס' שכתבו וז"ל מיהו אם נמצאת טריפה אחר שאכל הוא יענש כשוגג ולא כאונס עכ"ל משמע הן אונס הן שוגג יקבלו עונש רק בשוגג יש עונש גדול יותר מאשר יש עונש באונס דאל"כ הי' לתוס' לכתוב אם נמצא אח"כ טריפה יענש דהוה כשוגג ולא כאונס דאז הי' במשמע דאונס אין לו עליו עונש כלל רק זה האוכל היה כשוגג ולא כאונס לכן יענש וא"כ משמע מתוס' דסברו דעכ"פ מקבל עונש אפי' אם הוה כאונס יען דעכ"פ הי' יכול לבדוק אחרים אם אין נמצא בנגלה איזה טריפות והגם דאין עליו חיוב לבדוק דתולה דבודאי לא נמצא בו טריפות אעפ"כ אם נמצא אח"כ אכל איסור וצריך עכ"פ איזה כפרה ולא איתמעט אונס אלא מקרבן או מלקות שהן עונשין קבועים מן התורה ודוק.
<b>סימן</b> <b>מד</b> חתימה טובה למחותני הרב המאור בתורה חריף ובקי המופלג ומפולפל כבוד הרבני הר"ר אלי' שענקעל נ"י בק"ק קוטב גאליציען.
<b>אודות</b> אשר העיר מי שמתענה בעיוכ"פ מחמת מצות עינוי אם עובר בבל תוסף וחקר מעלתי נ"י דעינוי הוא בשב ואל תעשה ולא שייך הלאו דב"ת והאריך.
<b>לענ"ד</b> נראה דבל תוסף הוה דווקא אם בא עם החיוב בפ"א כגון ה' פרשיות בתפילין או ה' מינים בלולב או שהוספה בא אחריו כגון הישן בשמיני בסוכה או שתוקע קולות ביותר או שנותן מתן ד' תחת מתן אחת וכדומה אבל אם הוספה במוקדם לא הוה בל תוסף כי תשעה לחודש לא הוה עשירי בחודש אם כן אם עושה עינוי בט' תשרי לא הוה הוספה לעבור על בל תוסף דהא עדיין לא הגיע החיוב שנימא שהוא מוסף על החיוב בשלמא אם כבר הגיע זמן סוכה או זמן שופר או זמן תפילין או זמן ציצית או זמן זריקה שייך לומר שמוסף על המצוה אבל בודאי מי שמקדים לעשות המצוה בזמן שלא התחיל זמן מצוה שלא שייך שעובר על בל תוסף ואטו אם לילה לאו זמן תפילין וציצית וזמן זריקה ויעמוד אדם ויעשה הלילה לזמן ציצית ותפילין וזריקה יעבור על בל תוסיף מי יכול לעשות שאינו ישנו [ולא נעלם ממני סוגי' דעירובין דף צ"ו דשאני שבת דפטור יען דשבת הוא גוף אות אבל יום יממא הוא לזמן תפילין או אם הי' עליו מבעוד יום ומוסיף הלילה אחריו אבל לילה לאו זמן תפילין א"כ מי שמניח קודם האור יום תפילין לא שייך בל תוסף עיין בב"י בהל' תפילין מי שיוצא לדרך ומניח מניח תפילין בלילה] ועיין בספרי פ' ראה וז"ל מנין שאם פתח לברך ברכת כהנים שלא יאמר הואיל ופתחתי לברך אומר ד' אלקים יוסף עליכם וגו' (ובגמ' ר"ה כ"ח אמרו הואיל והתורה נתנה לי רשות לברך יעו"ש) ת"ל דבר אפי' דיבור אל תוסף עליו עכ"ל היינו לברך לאחריו פסוק אבל להקדים פסוקים לא ידעתי איסור דלא שייך בל תוסף רק או בפ"א או לאחריו ולא להקדים דאין הקדמה נקרא הוספה ואי אפשר לדבר שני דברים בפ"א ודייק הספרי הואיל ופתחתי לברך אם יאמר אח"כ יוסף ד' הוה בל תוסיף ודוק.
<b>ועלה</b> בדעתי שיש לחקור מן הירושלמי שהקשה למה אין עושין יוכ"פ שני ימים מחמת ספיקא דיומא וקשה א"כ אם עשירי שלנו הוא יוכ"פ א"כ הוסיף עינוי בי"א בתשרי אמנם משבשתא הלא הוא יצום יען שמאמין שהוא עשירי א"כ לא רצה להוסיף ענות נפש בי"א ודוק (ועיין פלתי סי' ק"י).
<b>ואגב</b> אודיע לדעתי יש בל תוסיף במספר שמחדש מצוה אשר בדה מלבו להוסיף על תרי"ג מצות ויש בל תוסיף בכמות ה' פרשיות בתפילין ה' מינים בלולב ח' ימים בסוכה ויש בל תוסיף באיכות המצוה אם משנה התואר והדר צורת החפץ אשר בו תהיה המצוה למשל אם יאמר ועניתם את נפשותיכם הוא להכות בשוטים גופו ולעמוד על קוצים אבל מי שמוסיף לעשות שבת שני ימים ליכא בל תוסיף דשבת הוא לשבות ביום ששבת הקב"ה ששת ימים עשה מלאכה ובשביעי נח ואיך אפשר לעשות עוד יום שהיה עושה הקב"ה הבריאה להיות יום שבת על כי שבת הקב"ה ממלאכתו ודל"ב.
<b>ואעתיק</b> לו קו' שמצאתי בפנקס ישן שלי שקשה לי על גמ' ר"ה דף כ"ח דאמר ר"י כשלא נתת לא עברת מעשה בידך אבל כשנתת עברת מעשה בידך וקשה לי נחזי אנן אם לא יזה מהדם א"כ עובר על בל תגרע והפסיד גם המצוה שהוא קיום עשה ואם יתן יעבור לאו דב"ת אבל עכ"פ קיים העשה א"כ הי' בעצה שיתן הגם שא"כ עובר הלאו בידים ואם לא יתן עובר הלאו בשוא"ת כנגד זה יש, כאן הרווחת קיום עשה ואין לומר א"כ הוה מצוה הבא בעבירה עיין תוספות סנהדרין [פ"ח ע"ב] זה טעות דב"ת גורע באותו דבר שמוסף אבל הכא הוה ב' זבחים ואין ב"ת בדם זה מבטל קיום עשה בדם האחר ושאלתי להגאון ר' אהרן זינגער ז"ל ולא מצא מענה וצע"ג הנה בידים רפות באתי לכתוב שורתים האלו ד' יתן לו חתימה טובה הדש"ת.
<b>סימן</b> <b>מה</b>
<b>שאלה</b> בחולה שיש בו סכנה אשר צוה הרופא שצריך לשתות ביוכ"פ או מים או חלב עד לשבעו לכבות החמימות מחלתו ר"ל אם הכל שוה מים או חלב או נימא טוב ליתן מים מחלב.
<b>תשובה</b> לפום רהיטא אין הבדל בדבר דלא מצינו רק הבדל בכמות אם כשיעור או חצי שיעור אבל להיות הבדל בין מאכלים ומשקים באיכות לא מצינו מה לי ששותה רביעית מים או יין או חלב הכל אחד הוא.
<b>אמנם</b> יש לחקור בדבר שטוב ליתן שיעור רביעית מים ולא חלב דבפ"ג דעירובין משנה א' בכל מערבין חוץ מן המים ומן המלח וכו' הנודר מן המזון מותר במים ומלח וכתב הברטנורא וז"ל לא דאמר יאסר עלי מזון דאין נקרא מזון אלא חמשת המינים דזייני וסעדי אלא כגון דאמר כל הזן עלי קונם וכל מילי זייני ומשביעים לפי שעה חוץ מן המים ומלח עכ"ל וא"כ כיון דמים אינם משביעים כלל אפילו לפי שעה לא די שלא מסעדי הלב שיהי' נקרא מזון אלא לא הוה אפי' בכלל מילי דזייני לפי שעה וא"כ מסתברא דלא חייב עליו כרת ביוכ"פ כיון דיוכ"פ ביתובא דעתיה תלי' וצריך ככותבות יתר משיעור אכילה בכזית דיהי' בישוב דעת מהאכילה או רביעית בשתיה וא"כ בודאי יותר טוב ליתן לחולה המסוכן מים מליתן לו חלב כך עלה בדעתי.
<b>אך</b> דבר זה א"א דלא יהי' נזכר בפוסקים ועוד א"כ יצמיח ח"ו שאפי' אם בריא שתה מים במזיד ביוכ"פ לא יהי' פסול לעדות ואלו שתה בריא מים בשוגג לא יהי' חייב חטאת בזמן בהמק"ד קיים דבר זה לא ניתן להאמר על כן נתתי ללבי לחקור בעומק הדבר בעזה"י.
<b>ונלע"ד</b> דשאני עירובין מיוכ"פ דבעירובין בעינן שיהי' הדבר שמערב בו אוכל אבל ביוכ"פ אפי' אם אין עליו שם אוכל חייב בחולין דף ק"כ בגמ' והרוטב מאי רוטב אמר רבא שומנא אמר ליה אביי הוא עצמו יטמא טומאת אוכלים אלא חלב דקריש מאי איריא קרוש אפי' לא קריש נמי דאמר ר"ל ציר שע"ג ירק מצטרפין לככותבת ביוכ"פ התם משום יתיבו דעתו הוא בכל דהו מיתבא דעתיה הכא משום איצטרופי' הוא אי קריש מצטרף אי לא קריש לא מצטרף וכתב רש"י בד"ה ומשני התם וז"ל טעמא דיום הכפורים לא משום אוכלא הוא דאי נמי לאו אוכלא כיון דמייתבא דעתיה מחייב דהא לא תעונה כתיב (ויקרא כג) וזה לא התענה אבל הכא אוכל ומשקה אין מצטרפין דהא לא שוו שיעורייהו ואע"ג דהתם נמי תנן יומא דף ע"ג אכל ושתה אין מצטרפין ה"מ אכל ושתה דקים להן לרבנן דלא מייתבא דעתיה בהכא אבל ציר שע"ג ירק קים להו לרבנן דמייתבא עכ"ל ועיין בכפת תמרים דף ע"ג דלכך נקט המשנה האוכל ושותה אינו מצטרף ולא נקט כמו ברישא והי' לו לומר אוכלין ומשקין אינו מצטרף כי מרמז שציר ע"ג ירק מצטרף דנחשב הכל כאוכל אבל אוכל ושותה אין מצטרף ודוק הרי מפורש יוצא מפי רש"י דביוכ"פ לא קפדינן על שם אוכל דאי נמי לאו אוכלא הוא כיון שיש לציר שע"ג ספק כח לפעול דמייתבא דעתיה חייב ביוכ"פ דעכ"פ אין הנפש מעונה והא דאוכל ומשקה אין מצטרף לאו משום דליכא אוכל בכותבת אלא דאוכל ומשקה ביחד לא פועלים יתובי דעת אבל ציר שע"ג ירק פועל יתובי דעת א"כ חייב הגם דליכא שיעור כותבת אוכל דהא ציר לאו אוכלא הוא אם לא היה קרוש ולא מקבל עליו שם טומאת אוכלין ודוק.
<b>ומעתה</b> אני אומר בודאי בעירוב דצריך להיות לדבר שמערב בו דבר שנקרא מזון היינו חמשת המינים או לכל הפחות מידי דמזייני והבדל מפורש יוצא ברש"י בעירובין דף ל' ע"א בד"ה באומר כל הזן עלי וז"ל מתני' דאסר ליה בכל מילי לאו דאמר יאסר עלי מזון דודאי לא מקרי מזון אלא ה' מינין דהוו מין דגן דזייני וסעדי ליבא אלא כגון דאמר יאסר עלי כל הזן דמשמע כל דבר המשביע דכל מילי זייני חוץ ממים ומלח אבל מיסעד לא סעדי ולא מקרי מזון עכ"ל מבואר דחמשת המינים מסעד סעדי ללב אבל שאר מילי משביעים ולא מסעדי אבל מים ומלח לא מסעדי' ולא משביעין ובעירוב צריכים או מזון שמסעוד או מזייני שהוא משביע עכ"פ אבל מים ומלח אינם משביעים ועיין ברש"י בברכות דף ל"ה ע"ב וברש"י שם בד"ה סעיד וז"ל חשוב טפי ממזון עכ"ל ודברי תוס' יו"ט פ"ג דעירובין בד"ה חוץ כתב וז"ל הלכך דבר מזון בעינן עכ"ל פלא בעיני דהי' לו לכתוב דבר דמיזן בעינן דהא בכל מילי דמיזן מערבין הגם דלא הוה מזון ורש"י במשנה כתב וז"ל חוץ מן המים ומלח דלא מידי דמזון הן עכ"ל רמז דלית במים ומלח מידי דמזון היינו שאין בו אפי' כח דזייני ואולי גם התויו"ט דמשני וכתב דבר מזון בעינן היינו שבעינן עכ"פ דבר דזיין ולכן לא כתב והלכך מזון בעינן ודוק
<b>אך</b> בודאי דשיעור רביעית מים יפעל יתובי דעתיה שלא יהי' לנפש עינוי הגם דלא שבע נפשו ומכ"ש דלא ימצא סעיד לבב ע"י מים עכ"פ עינוי נפש ליכא אם שתה שיעור מים ואם שתה מים ולא הי' לו עינוי נפש חייב כרת בשלמא אי הי' כתיב ביוכ"פ והנפש אשר תשביע ונכרתה הנפש לא הי' חייב על שתיית מים דטבע המים אינם משביעין אפי' לפי שעה דלא הוה אפי' מידי דמזייני אבל כיון דכתיב והנפש אשר לא תעונה ונכרתה השותה מים חייב כרת דע"י המים לא הי' לו עינוי נפש אבל בעירובין דהוה הטעם דבמקום אשר יש לו לאדם מונח מזנותיו שם הוה דעתו ודירתו כמ"ש במשנה וז"ל וטעמא דעירב משום דעתו ודירתו במקום מזונותיו הוא עכ"ל ומים ומלח לא הוה מזונותיו של אדם דמים אינו מזייני דלא פועלים שובע לאדם ולכן בעירוב לא מהני מים אבל ביכ"פ חייב עליו כרת דע"י המים לא הי' לאדם עינוי נפש וכיון דיש יתובא דעת אפי' לא הוה מאכל ציר שע"ג ירק חייב ביוכ"פ כדברי רש"י בחולין שהבאתי למעלה ועיין בגמ' דף ע"ט ע"ב בביאור בכביצה משביע וככותבת מיתבא דעתי' כנלענ"ד לאמת בעזה"י.
<b>וראיה</b> לדבר מיומא פ"ו במשנה ה' על כל סוכה וסוכה אומרים לו הרי מזון והרי מים ובשלמא אם יש כרת על מים כמו על מזון א"כ אמרו לו אם הוחלש שיאכל וישת וייטב לבו ויעסוק במצותו אבל אם על מים ליכא כרת רק איסור בעלמא ועל מזון דהוא חמשת המינים בודאי איכא כרת א"כ אם מזון הותר לו מים פשיטא אלא ע"כ דגם על מים איכא כרת א"כ רמזו לו הרי מזון הרי מים שלא יחוש כלל ודוק.
<b>רק</b> בכל אופן פלא שלא אמרו לו הרי מאכל הרי משקה לכלול בו כל מיני מאכל וכל מיני משקה או הרי לחם הרי מים או הרי מזונות לכלול בו מידי דמזייני הרי משקאות לכלול בו כל מיני שהן מזייני כמו יין וחלב וכן דלא מזייני כגון מים ואין לומר בהיפך הרי מזון אם יש פקוח נפש בדבר והרי מים אם אין פקוח נפש זה אינו כי הכי ללמוד דינים עמו באו רק הוא שגירת הלישנא כמו במגילה פ"א הקילו על בני כפרים שיספקו מים ומזון לבני עיירות ורש"י ביומא הי' לו הגירסא הרי מים הרי מזון ודוק.
<b>וכן</b> משמע פשטות המשנה ריש פ' יוכ"פ כל האוכלים מצטרפים לככותבת וכל המשקים מצטרפים למלא לוגמיו וכו' וכתב הרמב"ם בפ"ב מהל' שביתת עשור הל' א' וז"ל האוכל ביוכ"פ מאכלין הראוי' לאכול לאדם ככותבות הגסה שהיא פחות מכביצה כמעט הר"ז חייב וכל האוכלין מצטרפין לשיעור זה וכן השותה משקין הראוי' לשתיית אדם כמלא לוגמיו של שותה כל אחד ואחד לפי לוגמיו חייב וכו' וכל המשקין מצטרפין לשיעור זה עכ"ל ופשיטא דמים המה משקין הראוי' לשתיית אדם וחייב אם שתה כשיעור מים וכן מצרפין אותם עם שאר משקין לשיעור שתיה וחייב כרת על מים כמו על חלב ויין ודוק.
<b>סוף</b> דבר הכל נשמע שאין לחלק בין מים וחלב ויין ואם החולה מסוכן צריך לאחד מהם לא יאמר הבעל הוראה להקדים מים שאין משביעין דיוכל לבוא מזה ח"ו תקלה לחולה שאין בו סכנה כנלענ"ד לאמת בעזה"י.
<b>וראה</b> זה מצאתי בהלכות קטנות סי' רפ"ב שכתב וז"ל השותה מים ביוכ"פ אם חייב כרת תשובה אפשר דמן התורה אינו חייב אלא אכל מידי דמזין אבל מים אין זן כלל כמו שכ' הרמב"ם בפ"ג דעירובין דאין מערבין במים שהמים הן להוליך המזונות למקומות הצריכין ואין בהם אלא הרחקת הנזק הוא הצמא אבל תועלת הזן אין בהם כלל ובפרק יה"כ מייתא ברייתא מוהאבדתי הנפש עינוי שיש בו אבידת נפש בתוך חלל הגוף] ואיזה זה אכילה ושתיה ע"כ על עינוי מדברים שבהעדרם מאבד הנפש מן הגוף ובקחת מהם תתקיים הנפש בגוף וזה הוא האכילה מדברים הזנים לאפוקי ציר ומורייס ודברים המרים והשתיה מיין ודבש וחלב שאם לא ישתה אלא מהם יקיימו הנפש בגוף ולא יאבד אבל המים אם לא ישתה אלא מהם יבולע ויאבד כי אינן זנים כלל עכ"ל וחלילה וחלילה שיאמר כן להלכה למעשה ן דדוקא] בעירוב דתלי' במקום דאדם מניח מזונותיו שם דירתו א"כ צריך להיות דבר משביע לפי שעה עכ"פ ומים אינם משביעין אבל ביוכ"פ לא צריך שובע רק יתיבי דעתיה ודוק.
<b>ועיינתי</b> בפי' המשניות פ"ג שכתב וז"ל ואין ראוי' שיהי' דבר מזה העירוב אלא במאכלים והמים והמלח אינן מן המזונות אבל הם מוליכים המזון למקומותיו לידועות עכ"ל הכוונה שמים ומלח אינם ממיני המזונות המשביעים עכ"פ לפי שעה אפי' אבל הם נצרכין אצל האכילה להוליך המזון למקומות ידועות אבל אינם פועלים שובע כלל כדברי הגמ' ודוק.
<b>סימן</b> <b>מו</b>
<b>נסתפקתי</b> בחולה שיש בו סכנה ביוכ"פ וצוה הרופא ליתן לו ירקות מבושל עם הציר שע"ג אם צריך לדקדק כמה יהי' מן הירק וכמה יהיה מן הציר שע"ג שיהי' הירק פחות מכזית עכ"פ או שמא דאין צריך לדקדק בו דעכ"פ יאכל ככותבת הגסה מה לי אם הירק הוה כזית או פחות כל אפין שווין.
<b>תשובה</b> כפי הנראה אין צריך לדקדק אלא יאכל כאשר בא לידו דהלכה פסוקה בש"ע א"ח סי' תרי"ב סעיף ב' במחבר וז"ל כל האוכלין מצטרפין לשיעור זה אפי' מלח שעל הבשר וציר שעל הירק אבל אכילה ושתיה אינן מצטרפות עכ"ל והוא מגמ' יומא דף פ' דאמר ר"ל ציר שע"ג ירק מצטרף לככותבת ביוכ"פ פשיטא מהו דתימא משקה הוא קמ"ל כל אכשורי אכלא אכלא הוא יעו"ש וכיון דציר שע"ג ירק אכלא הוא וכשם אם צריך החולה לשיעור כותבת אוכלין לא מחלקין מאיזה אוכל יקח כזית או פחות כי מאי נפקא מינה הלא כל אוכלין מצטרפין וה"ה בציר שע"ג ירק שמצטרפין לשיעור מאי נ"מ אם יהיה בירק כזית או פחות מכזית הלא הציר שע"ג ירק הוה ג"כ אוכל שמצטרף עמו להביא חיוב כרת על בריא ולחולה מותר מפני פקוח נפש ודוק.
<b>אמנם</b> עלה בלבי שאם די לו בפחות מכזית ירק עם ציר שע"ג ככותבת אסור לו לאכול כזית ירק ואם אכל חייב כרת עליו כאשר אבאר בעזה"י דבחולין דף ק"כ אמרו בגמ' דרוטב שמצטרפין לטמא טומאת אוכלין הוא חלב דאקריש ופריך הגמ' מאי ארי' דקריש אפי' כי לא קריש נמי דאמר ר"ל ציר שע"ג ירק מצטרפין לככותבת ביוכ"פ ומשני התם משום יתובא דעתא הוא בכל דהוא מיתבא דעתיה הכא משום איצטרופי הוא אי קריש מצטרף אי לא קריש אינו מצטרף וכתב רש"י בד"ה ומשני התם וז"ל התם טעמא דיוכ"פ לאו משום אוכלא הוא דאי נמי לאו אוכלא כיון דמייתבא דעתיה מחייב דהא לא תעונה כתיב וזה לא התענה אבל הכא אוכל ומשקה אין מצטרפין דהא לא שוו שיעורייה ואע"ג דהתם נמי תנן אכל ושתה אין מצטרפין ה"מ אכל ושתה דקים להו לרבנן דלא מייתבא דעתיה בהכי אבל ציר שע"ג ירק קים להו לרבנן דמייתבא עכ"ל הרי מפורש יוצא מפי רש"י דהא דמצטרף ציר שע"ג ירק לא הוה טעמא דהוה הציר אוכל אלא לעולם דהוה משקה ואעפ"כ חייב כיון דקים להו לרבנן דבהכי עם הציר ע"ג ירק מייתבא דעתיה וכיון דמייתבא דעתיה חייב דהא לא תעונה כתיב והא דאכל ושתה אין מצטרף ביוכ"פ הוה הטעם דקים להו לרבנן דאכילה ושתיה לא מייתבא דעתיה בהכי אבל בציר שיוצא מן הירק או שטבל ירק בציר עיין רש"י בד"ה ציר שע"ג ירק מיישב הדעת ודוק.
<b>והנה</b> דקדקתי בגמ' על דברי ר"ל שאמר ציר שע"ג ירק מצטרף לככותבת ביוכ"פ והוא פלא בעיני הלא שיעור של יוכ"פ שהוא בכותבת הוא מפורש במשנה והי' לו לר"ל רק לומר ציר שע"ג ירק מצטרפין לשיעור ביוכ"פ למה השמיע בכאן שיוכ"פ שיעורו בככותבת הכי כאן מקומו להשמיע שיעור של יוכ"פ ר"ל חידש שמצטרפין להשיעור ציר שע"ג ירק והוא פלא.
<b>ואמרתי</b> לחדש ב"ה דדבר גדול השמיע ר"ל בזה דהא בכל תורה כולה דהוה השיעור כזית ג"כ אוכל ומשקה אין מצטרף דמשקה לא שמיה אוכל ורק ביוכ"פ דתלי' בישוב הדעת וקים להו לרבנן דבהכי מתיישב דעתו מצטרפין א"כ די שנאמר שאם היה הירק עכ"פ כזית רק שחסר העודף אשר גדול שיעור של יוכ"פ הוא שיעור ככותבת דהא ביוכ"פ ישוב דעתיה בעינן א"כ ממנ"פ כיון דציר שע"ג ירק מיתבא דעתיה מצטרפין את הציר ע"ג ירק דהא הציר פועל ג"כ ישוב הדעת ונשאר גם יוכ"פ על שיעור כזית דהא אם הי' בנמצא ביוכ"פ ישוב דעתיה בכזית הי' שיעורו בכזית והא דצריך ככותבת הוא לפעול ישוב הדעת והא ציר שע"ג ירק פועל על כזית ירק ליתבא דעתיה של האוכל אבל אם הי' חסר אפי' מכזית ירק רק הי' עליו ציר כל כך עד דהוה ככותבת אז אינו חייב דהא לא אכל כזית ירק ולא שתה רביעית ציר א"כ לא אכל ולא שתה כלל דפחות מכזית לא שמיה אכילה ופחות מרביעית לא שמיה שתיה והתורה בקשה שביוכ"פ יהיה הנפש מעונה שלא יעשה אכילה ושתיה אבל זה שלא אכל ולא שתה הגם שאינו מעונה בקרבו הוה כאלו אכל ציר ומורייס ואינו מעונה מאי מהני הישוב דעת בשלמא באכל כזית ושתה כדי להשלים ככותבת צריך רש"י לחדש דלהכי לא מצטרפין ביוכ"פ יען דקים להו לרבנן דלא מישב דעתיה דאם היה ישוב הדעת היינו מצטרפין השתיה על כזית אוכל אבל אם אכל פחות מכזית ושתה פחות מרביעית ביוכ"פ אפי' הי' ישוב הדעת ע"ו שניהם עכ"פ הא אכל כחצי שיעור ושתה ח"ש לא שמיה אכילה ושתיה הלא בשאר איסורין דדי בכזית אכילה ושתיה אינם מצטרפין וביוכ"פ דצריך שיעור גדול יהי' אכילה ושתיה מצטרפין לכן החכים ר"ל ואמר ציר שע"ג ירק מצטרפין לככותבת ביוכ"פ אם יש כאן כזית ירק עכ"פ רק ביוכ"פ צריך ככותבת להך שיעור עודף של יוכ"פ משאר כל איסורי אכילה או מצות אכילה שדי בהם בכזית וביוכ"פ השיעור בככותבת לזה השיעור כותבת משלים הציר שע"ג ירק ואי הוה אמר מצטרף לשיעור ביוכ"פ הוי במשמע שאפי' אם הירק פחות מכזית והציר משלים לככותבת ג"כ מצטרף הציר שע"ג ירק להתחייב עליו ביוכ"פ והבן.
<b>ובזה</b> תרצתי קו' חמורה של כפות תמרים ביומא דף פ' למה דייק ר"ל לומר לככותבת ביוכ"פ ולא אמר סתם ציר שע"ג ירק מצטרפין אפי' אם אכל כלאי כרם עם ציר שע"ג מצטרפין לכזית וביום כפור מצטרפין לככותבת והוא קו' גדולה ותי' דר"ל רמז לדברי הגמ' בהעור והרוטב דדוקא ביוכ"פ דהוה משום ישוב הדעת מצטרפין אבל לענין טומאת אוכלים או לענין אכילת כלאי כרם דלא תלי' בישוב הדעת אוכל ומשקה אינו מצטרף דפח"ח שפתים יושק ולפמ"ש בלא"ה נכון דרמז שאפי' ביוכ"פ לא מצטרף אלא על שיעור כותבת אם הי' עכ"פ ירק כזית אבל הי' חסר אפי' מכזית ירק אינו מצטרף אפי' ביוכ"פ וק"ו שלא יצרף בכלאי כרם דכל שיעורו בכזית ודוק.
<b>ומעתה</b> בנידן שאלתינו אם די לחולה בפחות מכזית ירק בצירף ציר שע"ג עד ככותבת אסור לו לאכול כזית ירק עם ציר שע"ג דבזה אם יש בו כזית ירק עם ציר שע"ג הבריא חייב כרת ואם אכל פחות מכזית ירק עם ציר שע"ג אפי' בריא פטור מכרת א"כ פשיטא דלא הותר לחולה חיוב כרת אם די לו בחצי שיעור ודוק.
<b>אך</b> א"כ יש לי פליאה נשגבה על המג"א סי' ר"י ס"ק א' דיליף לענין ברכה אחרונה לענין אם אכל ציר שע"ג ירק דצריך לברך מדאמרי' ביומא ביוכ"פ ציר שע"ג ירק מצטרף יעו"ש ולפמ"ש הא ביוכ"פ גופה לא מצטרף אלא אם אכל עכ"פ כזית ירק רק ביוכ"פ דצריך ככותבת בעבור ישוב דעת א"כ הציר שע"ג שפועל ישוב דעת מצטרפין אבל לענין להשלים גם לכזית אינו מצטרף אפי' ביוכ"פ כמו שלא יצטרף לענין כלאי כרם ואם כן לענין ברכה אחרונה דדי בכזית א"כ ממנ"פ אם אכל כזית ירק למה לי ציר לצרף ואם אין בו כזית ירק אין ציר מצרף וצע"ג.
<b>והתבוננתי</b> דרמב"ם כתב בפ"ב מהל' שביתת עשור הל' ז' וז"ל אכל צלי במלח מצטרף המלח לבשר ציר שע"ג ירק מצטרף מפני שמכשיר האוכל המעורבין עם האוכל כאוכל הן חשובין עכ"ל וקשה למה לא כתב מצטרף לככותבת להשמיע חידוש דין זה דדווקא לככותבת מצטרף אבל עכ"פ צריך להיות בירק כזית עכ"פ הלא ר"ל אמר מצטרף לככותבת והי' לרמב"ם לכתוב כאשר אמרו בגמ'.
<b>ונ"ל</b> דרמב"ם השמיט תיבת ככותבת להורות דבאמת מצטרפין ציר שע"ג ירק אפי' אם לא הי' בירק כשיעור כזית דגמ' פריך פשיטא ומשני מה דתימא משקה הוא קמ"ל כל אכשורי אכלא אכלא הוא וקשה למה אמרו הטעם דאכשורי אכלא אכלא הוא נימא בהיפך מה דתימא משקה הוא ואינו מצרף קמ"ל כיון דמייבתא דעתיה חייב עליו הגם דהוא משקה כדברי רש"י בפרק העור והרוטב הא דאין אוכלים ומשקים מצטרפין דקיי"ל להן לרבנן דלא מיתבא דעתיה אבל ה"ה קים להוא לרבנן שציר שע"ג ירק מיתבא דעתיה למה ליה לגמ' לחדש דאכשורא אכלא אכלא הוא וצע"ג.
<b>אמנם</b> הכל נכון בעזה"י שם בהעור והרוטב דחקר הגמ' אי חלב דלא אקריש מקבל טומאת אוכל כמו שמצרפין ציר שע"ג ירק ביוכ"פ ומשני הגמ' דלא דמי ביוכ"פ היה משום יתובא דעתיה א"כ אי אפי' הציר שע"ג ירק הוה משקה אעפ"כ מצטרפין אותו עם הירק לחיוב דעכ"פ יש ישוב הדעת ולענין טומאת אוכלים אין מצטרף אבל ביומא דפריך הגמ' על ר"ל מאי קמ"ל פשיטא הא כיון דיש לו ישוב דעתיה חייב ומשני דמה דתימא משקה הוא וא"כ אפי' מיתבא דעתיה לא הי' מצטרף אלא לכזית ירק קמ"ל ר"ל דאכשורא אכלא אכלא הוא וכיון דהוה אכלא מצטרף ציר שע"ג ירק לככותבת ביוכ"פ בכל אופן כמו כל האוכלים מצטרפים יחד אפי' לפחות מכזית והשאר משלים עליו ה"ה בציר שע"ג ירק ג"כ בכל אופן מצרף ולכן השמיט הרמב"ם תיבת לככותבת ודוק.
<b>וזה</b> רמז רש"י בחולין שכתב וז"ל התם טעמא דיוכ"פ לאו משום אכלא הוא דאי נמי לאו אוכלא הוא כיון דמיתבא דעתיה מחיוב עכ"ל הרי שדייק דאי נמי לאו אכלא הוא ג"כ חייב אבל באמת קשה מאי קמ"ל ר"ל ביוכ"פ פשיטא וע"כ דר"ל אשמועי' דהוה אכלא דכל אכשורי אכלא אכלא הוא רק קשה א"כ כיון דר"ל השמיט דמכשירי אכלא אכלא הוא נימא ג"כ דהוה אוכל לענין טומאת אוכלין ע"ז משני הגמ' יוכ"פ ביתובא דעתיה וביאר רש"י דשם ביוכ"פ נוכל לומר הטעם שאי נמי לא אכלא חייב משום ישוב הדעת ויהי' באמת הדין ביוכ"פ שלא יצורף אלא לכזית אעפ"כ בטומאת אוכלין דצריך בכביצה אינו מצרף אבל באמת דאמרי' ביומא דהוה אכלא א"כ גם בטומאת אוכלין אפי' לא קריש טמא ומיושב דברי רמב"ם מאה"ט פ"ד הי"ד דלא מצריך רוטב קריש שנתקשה בו הכ"מ ודוק.
<b>ואגב</b> גררא אעתיק מחדושי בחולין דף ק"כ וז"ל תוס' ד"ה לרבות הקשה וז"ל וא"ת למה לי קרא הא שתיה בכלל אכילה עכ"ל וקשה לי למה המתין תוס' על התי' שאמרו בגמ' נפש לרבות את השותה ולא הקשה על קו' הגמ' שהקשו אלא המחה את החלב וגמעו חייב הא אכילה כתוב והא לאו אכולה היא הי' לתוס' להקשות מאי קו' הא שתיה בכלל אכילה ולכן חייב ומאי פריך הגמ' וצע"ג.
<b>ונלע"ד</b> דלכאורה קשה לי דגמ' תי' נפש לרבות את השותה וא"כ הקרא סותר עצמו מתחילה כתוב לא תאכל אכילה דווקא ולא שתיה ואח"כ כתיב נפש לרבות את השותה וא"כ לאו דווקא אכילה וצע"ג.
<b>אך</b> הכל נכון אם אוכל גוש חייב בכזית דסתם אכילה בכזית אבל המחה כזית פטור דאכילה כתיב בכזית ולא שותה ונפש מרבה השותה אם יש רביעית חייב מכח שתיה דנפש לרבות את השותה הגם דלא הוה אכילה הוה שתיה וא"כ אכילה ממעט שתיה מכזית ונפש מרבה שותה ברביעית מכח שותה כמובן.
<b>ולפ"ז</b> על קו' הגמ' לא יוכל תוס' להקשות דס"ד הגמ' דהמחה כזית וגמעו זה ממעט מן אכילה ואי אפשר להיות שתיה בכלל אכילה דהא מרבינן אם שתה רביעית נקרא שתיה בכלל אכילה אבל שיעור אכילה בשתיה לא הוה שתיה בכלל אכילה דפחות מרביעית לא נקרא שתיה אבל עכשיו שתי' הגמ' נפש לרבות את השותה קשה א"כ סותר את הקרא עצמו וע"כ דמאכילה ממעט המחה כזית ונפש מרבה אם שתה רביעית וא"כ הקשה שפיר בשיעור שתיה רביעית למה לי קרא ודוק.
<b>עוד</b> הרהרתי על קו' תוס' דבשלומא בתירש ויצהר שאי אפשר בחזרה א"כ עומד עכשיו רק לשתיה הוה שתיה בכלל אכולה אבל חלב שיוכל לקפאו להיות בר אכילה דכל חלב אינו חייב חוץ אם בשלו באור עיין תוס' פסחים דף כ"ד דאכל חלב חי פטור דלא הוה דרך אכילתו יעו"ש וא"כ שיכול בחזרה להיות מאכל ממילא לא הוה שתיה בכלל אכילה רק א"כ נהפוך הוא שתיה בכלל אוכל דהא ראוי עוד להיות מאכל ולכן כתב הרמב"ם שהשותה בכלל אוכל ולא כתב שתיה בכלל אכילה דשאני בתירש דאי אפשר להיות מאכל ונקרא הבליעה שתיה וצריך לומר שתיה בכלל אכילה אבל בחלב שם מאכל לא נאבד מן החלב רק הגברא הוא שותה מאכל וכתב הרמב"ם שותה בכלל אוכל ולא כתב שתיה בכלל אכילה ואמרו בגמרא נפש לרבות את השותה את המאכל ולא אמרו נפש לרבות את השתיה דבכל אופן לא הוה שתיה רק דנקרא שהוא שותה ודוק אבל בחמץ ובנבילה שם אי אפשר בחזרה ואעפ"כ אמר ר"ל נפש לרבות את השותה אבל לא מחד טעמא ולכך בחרו לומר לשון ערומי' ותני' נמי בחמץ בכה"ג ותני' נמי גבי' נבילת עוף טהור בכה"ג והלא מאי בכה"ג היא היא אך הוא הדבר אשר דברתי דשם נפש לרבות את השותה מטעם שתיה בכלל אכילה אבל בחלב לא הוה שתיה דחלב נשאר בשם מאכל רק הגברא הוא שותה מאכל ועיין בצל"ח פסחים דף כ"ד חידש סברה תירש דעומד לכך הגם דנשתנה מאשר הי' מעיקרא עכ"פ עכשיו אי אפשר לבוא למעלה ראשונה הוה השתיה דרך הנאה אבל אם מניח חלב ע"ג מכה דאפשר עכשיו להשתמש במעלה עליונה הוה הנאה ע"ג מכה שלא כד"ה דפח"ח וסברתי עולה עוד ביותר אם ממילא שב לאיתנו הראשונה לא מש ממנו שם ראשון שהוא מאכל ולא שתיה ודוק.
<b>סימן</b> <b>מז</b>
<b>שאלה</b> באחד שהיה לו אשה ישראלית מינקת לבנו היחיד ונחלה התינוק בין כסא לעשור וחלוש מאוד ואמר הרופא כי צריך ביוכ"פ מינקת אשר תאכל בשר ותשתה יין שתהיה חלב טוב דאל"כ יסתכן הילד והביאו בעיוכ"פ ערלית מינקת אשר תאכל ותשת ובשום אופן לא חפץ הילד לאחוז בדד הערלית וישראלית אמרת הכי אני אוכל ואשתה ביוכ"פ ח"ו לא תהי' כזאת בכל אלפי זהב וכסף רק אם יביאו לה כתוב וחתום מבעלי הוראה שלא יקרה לה עונש בדבר הזה שהמה ערבים בעדה ואבי הילד ואמו בוכים להושיע להם להציל בניהם היחיד.
<b>תשובה</b> הדבר צריך התבוננות רב בודאי אם יהיה באכילת חצי שיעור היה צד להקל אבל לאכול בשר ולשתות יין יש בו לחקור אם להתיר לאשה ישראלית וד' יאר עיני בתורתו.
<b>לכאורה</b> הדבר פשוט שמותרת לאכול ולשתות ביוכ"פ כמו שמותר להדליק אש ולשחוט בשר ולבשל בשבת בעבור חולה שיש בו סכנה או שיוכל להסתכן אם לא יאכל בשר עיין בהל' שבת סי' שכ"ח והלא שבת הוא איסור סקילה ואעפ"כ מותר וגם מחויב לחלל וכל הזריז הר"ז משובח וק"ו יוכ"פ שהוא רק איסור כרת ולא סקילה דמותר לחלל יו"כ בעבור חולה שיוכל להסתכן ומה לי אם מחלל יוכ"פ במלאכה או שמחלל יוכ"פ באכילה ושתיה להציל בחלבה הולד ודוק.
<b>אך</b> עלה בדעתו לפי מה שחקרתי בספרו מ"ח ח"ר סי' ק"ב דכל מה שאחד מחלל שבת בעבור חולה שיש בו סכנה הוא מטעם שליחות דאצל החולה הודחה או הותרה כל התורה דכתיב וחי בהם ולא שימות בהם ומותר בכל מלאכות בשבת להציל נפשו וממילא כל המחלל שבת בעבורו הוה שלוחו לזכותו לתחיה דלא שייך כאן לומר אין שליח לדבר העבירה דזה דווקא אם עכ"פ יהי' עבירה בעולם לשליח או למשלח אבל כאן אי השליח הזה כמשלח אין כאן עבירה בודאי יש שליחות הגם דמחללים שבת גם בעבור קטן שאין לו כח שליחות היינו בכל שליחות דצריך רצון ודעת אם חפץ בדבר הזה אז אין שליחות לקטן אבל לזכותו לתחיה אין צריך לשאול דעתו ורצונו א"כ גם לקטן הוה הגדול השליח ק"ו מחלוקת ארץ ישראל אשר נעשה גם לקטנים עיין קידושין פ"ב שהנשיאים הי' שלוחי קטנים ועיין היטב בהשגת ראב"ד פ"ח מתרומת דיש זכיה לקטן בקירוב דעת וכ"ש בדבר שממילא ודוק, וא"כ זה ניחא בחילל שבת אבל באכילת יוכ"פ לא אמרי' שאחד יאכל וישתה ויציל חבירו דזה נהנה וזה חייב גם ב"ש מודים דלא אמרי' שליחות אעפ"י שסברו יש שליחות לדבר עבירה עיין בקדושין פ"ב וא"כ על אכילה ושתיה ליכא שליחות וא"כ אין תאכל ותשתה המינקת להציל הולד והוה בכלל אין אומרים לאדם חטא בשביל שיזכה חבירו ודוק.
<b>אמנם</b> יש להשיב זה נהנה וזה חייב לא אמרו בית שמאי דאיך יתחייב חבירו בעבור הנאת חבירו הא הוא לא נהנה ולא אכל חלב ולא בעל האשה אבל אם יהי' שניהם פטורים יש גם על אכילה שליחות ודוק וגם מפני שאנו מדמין לאמור הטעם משום שליחות נעשה מעשה לומר שאין צריך בר ישראל להציל חבירו באכילת יוכ"פ דלמא הוא גזה"כ דתורה לא נתנה כל המצות אם מגיע סכנה לנפש ישראל ח"ו.
<b>ועלה</b> בדעתי להביא ראיה דאין להאכיל המינקת בעבור שחלבה יחי' את הילד דבמשנה יומא דף פ"ב עוברה שהריחה מאכילין אותה עד שתשוב נפשה וכתב רש"י וז"ל העובר מריח ריח תבשיל והוא מתאוה ואם אינה אוכלת שניהן מסוכנים עכ"ל ולכאורה למה לו לרש"י לומר שניהם בסכנה ולא כתב אם לא תאכל הילד בסכנה אלא פשיטא בעבור להציל הולד אין האם רשאי לאכול ביוכ"פ או לאכול בשר קודש או שאר אסורים יען דהאוכל נהנה לכן החכים רש"י לומר דגם האם בסכנה אבל בעבור הולד אין רשאי לאכול ודוק.
<b>שוב</b> התבוננתי דלק"מ דא"כ קשה לאיזה תכלית הצריך רש"י לומר שימות העובר הלא די לומר אם לא תאכל תמות האם אלא ע"כ שרש"י כתב שהנסיון מעיד שהוא כן דשניהם בסכנה, אבל אולי אפי' אם אין האם בסכנה מותרת לאכול בעבור הולד ודוק, וגם יש עוד דברים בגו פן בעבור ילד שלא כלו חדשיו ולא ישבה האם על המשבר לא חשיב נפש מישראל לחלל עליו שבת או יוכ"פ או להאכיל האם בשר קודש דעדיין לא נקרא נפש מישראל שחביב אצל הקב"ה והא ראיה אם ישראל המית עובר אינו חייב מיתה עליו א"כ אפוא הגם שרוב נשים ולד מעלי' יולדת אעפ"כ לא יקר פדיון נפשו של עובר לחלל עליו מצות התורה ודוק.
<b>והרהרתי</b> עוד דלמא בשבת דמתעסק פטור א"כ מותר לחלל שבת לצורך החולה דהוה כאלו כפאו לחלל דכתיב לא תעמוד על דם רעך אם יכול להציל אותו וכשם שהתירה תורה שהחולה בעצמו יחלל שבת להחיות עצמו דכתיב וחי בהם ולא שימות בהם ה"ה חבירו לא יכול לעמוד על דם רעו והוי כאלו כפאו לחלל שבת אבל באכילה דהמתעסק בחלבים ועריות חייב שכן נהנה ה"ה אסור לאדם לאכול ביוכ"פ או שמינקת תאכל חזיר ונבילה כדי להיות לה חלב טוב להחיות הולד.
<b>אך</b> גם זה אינו דאפי' בחלבים ועריות אם כפאו עד שבעל ואכל פטור ואעתיק דברי הפנ"י בר"ה דף כ"ח וכתב בד"ה ובפי' רש"י וז"ל מהו דתימא התם אכול מצה קאמר וכו' אף לענין חטאת ואפילו מתעסק בחלבים ועריות חייב שכן נהנה עכ"ח מיהו לפי האמת דדייק מיני' רבא לענין תוקע לשיר ולשאר מצות דאינן צריכות כוונה נראה דלא משמע ליה כלל האי טעמא דנהנה כיון דסוף סוף אינו רוצה ליהנות שהרי כפאוהו ואוכל דאפי' בחלבים ועריות לא שייך כה"ג חיוב חטאת היכא דכפאוהו אע"ג דנהנה וכיון דאפ"ה סבר אבוה דשמואל דיצא אע"ג דאונס הוא ועכ"ח היינו משום דס"ל מצאצ"כ כלל עכ"ל וא"כ אם מכח דלא תעמוד על דם רעך הוה כאלו כפאוהו לאכול א"כ גם בחלבים ועריות אינו חייב כרת ומחויבת המינקת לאכול ולשתות להחיות את הולד ודדק.
<b>ומצאתי</b> בלבוש סי' שכ"ח אות ב' שכתב על דרש חכז"ל וחי בהם ולא שימות בהם וז"ל ועכ"ח משמע פי' שאפי' אחרים יסייעו לזה שלא ימות בהם והיינו אפי' שיחללו את השבת או שאר עבירות בעבורו דאל"כ אלא תרצה לפרשו בלא חילול תסייע לו שיחי' בהם פשיטא דהא כבר כתוב לא תעמוד על דם רעך וגם אין פי' שלו לעצמו אומר כן שיחי' עצמו בהם ולא ימות כלומר הוא עצמו יכול לחלל את השבת במקום סכנה ולא אחרים בעבורו דא"כ תחי' בהם הו"ל למימר וחי לשון נסתר הוא כלומר לאחרים אמר כן שיסייעהו שיחי' בהם אפי' בחילול שבת או בשאר עבירות והוא עצמו אתי' בק"ו נ"ל עכ"ל הרי שכולל כל העבירות עם שבת ביחד החיוב על האחרים שיסייעו לחיות של החולה ודוק.
<b>ואוסיף</b> עוד שמצאתי בכפת תמרים יומא דף פ"ה שפי' דרש חכז"ל וחי בהם דקאי על שלפנים ושמרתם את חקותי הוא דווקא וחי בהם שלא יגיע נזק לישראל אבל במקום נזק לישראל לא תשמרו החוקים יעו"ש וא"כ מה לי אכילה ושתיה ביוכ"פ או לחלל שבת וכדומה ודוק.
<b>וכעת</b> מצאתי באוצר התשובות של אדמ"ו בח"ס ח"ו סי' כ"ג שכתב וז"ל בתשוב' דבר שמואל סי' ק"ז התיר בפשיטות לאשה בריאה מינקת אם בנה הי' מסוכן לחלב אמו ואם תתענה תחלוש ולא יהי' לה להניק ויסתכן הולד התיר לה שלא להתענות אעפ"י שהיא עצמה בבריאותה כדי להציל מס' פ"נ של הולד ולא הביא ראיה והוא פשוט דהרי אדם בריא אולם מחלל שבת בעבור ס' חולה אעפ"י שהוא בריא ה"נ יאכל ביוכ"פ להציל הולד מס' פקוח נפש עכ"ל הרי בעינך תראה שהי' פשוט לאדמ"ו ז"ל לאכול ביוכ"פ לצורך ספק פקוח נפש כמו לחלל שבת בעבור ספק פקוח נפש ושמח לבי מאוד והגם שבעובדא דשו"ת דבר שמואל היתה האם של הולד הלא ראי' אדמ"ו ז"ל הולך מכל איש המחלל שבת בעבור חשש סכנה לנפש מישראל ודוק.
<b>סוף</b> דבר מותר למינקת לאכול ולשתות אם אין די אם תאכל ותשת חצי שיעור בכל פעם ופעם שאין עליה עון כלל ודוק.
<b>אחרי</b> ימים ראיתי מה שחקרתי אם עובר נחשב לנפש לחלל עליו שבת ויוכ"פ ולכן נקט רש"י דשניהם בסכנה כאשר הערותי בד"ה שוב כעת מצאתי שחקר בו הפרמ"ג במשבצות זהב סי' שכ"ח ס"ק א' שכתב וז"ל ויש לספק בעובר אם מחללים שבת באין סכנה להאם עיין ח"מ בסמ"ע אות ח' סי' תכ"ה שאין שם נפש עליו עכ"ל והביא עוד שם דבסנהדרין דף פ"ב ע"ב פירש רש"י דבמעי אמו לאו נפש מקרי יעו"ש ופלא שלא העיר מדברי רש"י בעוברה שהריחה דפי' רש"י דשניהם בסכנה כמו שהערותי ודוק.
<b>אך</b> עיקר הדבר פלא הלא אמרו בב"ק דף פ"ג דרש רבי דוסתאי דמן בירי ובנחה יאמר שובה ד' רבבות אלפי ישראל ללמדך שאין שכינה שורה על ישראל פחות משני אלפים ושני רבבות חסר אחר, והיתה אשה מעוברת ביניהם וראוי' להשלים ונבח בה כלב והפילה נמצא זה גורם שתסתלק השכינה מישראל וא"כ מבואר דעובר נחשב לנפש מישראל להצטרף להשלים השיעור ועי' במג"א סי' רפ"ח שהר"ר יוסף התיר לברך מי שבירך למקשה לילד ומג"א נתקשה הא קטנים אינם מן המנין וראיתי בנתיב חיים בהגה שם שרמז על הגמ' הנ"ל שנכנס גם עובר במנין, ויש לי בזה הערה חדשה אם לא נולד אח"כ א"כ הי' נפש מעלי' שהעובר הי' כל עולמו בבטן אמו אבל אם נולד בא עולמו אח"כ ולא נחשב לנפש בבטן אמו דיש לו עלוי אחר ויש לי בזה ראי' מדברי הר"י מיגש ואין כאן מקומו אולי יעזרני ד' לברר הדבר בעזה"י.
<b>שוב</b> עיינתי בכפת תמרים שמדייק למה נקט עוברה שהריחה ולא נקט מעוברת שהריחה וכתב ללמד אפי' אין סכנה לאם אלא לולד אעפ"כ מאכילין להאם יעו"ש א"כ מפורש יוצא שמותר להאם לאכול להציל הולד ומה לי האם או מינקת, רק הוא בעצמו מביא בשם הרא"ש והר"ן דיש סכנה גם להאם ופלא שלא הביא שגם רש"י כתב כן שאם לא תאכל שניהם בסכנה ולפ"ז ליכא ראיה כמו שבארתי תל"י.
<b>סימן</b> <b>מח</b>
<b>שאלה</b> מי שאוסר עצמו לאכול אתרוג שלו אי יוצא בו ידי חובתו אי נאמר כיון שאסר באכילה אינו יוצא בו ידי חובתו.
<b>תשובה</b> לפום רהיטא נראה שאינו יוצא בו כמבואר בש"ע א"ח סי' תרמ"ט סעיף ה' וז"ל והפיסול שהוא משום ע"ז או מפני שאותו אתרוג אסור באכילה וכו' פסול עכ"ל וכתב במג"א ס"ק כ' הגם דמותר בהנאה כיון שאסור באכילה פסול כל ז' ועיין במחצית השקל שם וא"כ ה"ה אסור מחמת איסורו שאוסר עצמו לאכול האתרוג אינו יוצא בו דדרשינן לכם שיהי' בו היתר אכילה ודוק.
<b>אך</b> אמרתי סברה בעזה"י בשלמא אם הוא אתרוג של תרומה או ערלה או כפי מה שחקר המג"א בס"ק כ' אפילו אתרוג שנבלע בו בליעת איסור כיון דעכ"פ שם איסורו תלי' בשם אכילה אז פסלינן אותו מלכם שאתרוג צריך להיות ראוים לו לאכילה אבל אם נדר או נשבע שלא לאכול אתרוג זה הכי איסורו מחמת שם אכילת איסור כל איסורו הוא שאם יאכל אותו עובר על לא יחל דברו שעשה דבורו חולין אבל בגוף אכילתו לא עשה איסור בשם אכילה דהאתרוג בעצמו מותר בהאכילה רק כיון כשאכלו עובר על לא יחל דברו דהא דיבר בפיו שלא לאכלו א"כ האכילה מסבב שהאוכל מחלל דברו זה אינו ממועט מלכם בשלמא אם האכילה אסור מכח שם אכילה בעצם אינו יוצא בו ולא אם אכילה לא נאסר מכח שם אכילה רק האכילה יסבב בחוץ שם איסור לא יחל דברו ודוק.
<b>ואוסיף</b> נופך מה שעובר על לא יחל דברו אם אכלו לאתרוג דאין קפידה יען דאכל לאתרוג ובלעו שאלו אסר עצמו שלא להביא האתרוג בתוך פיו ולחתוך אותו בשיניו עבר ג"כ על לא יחל דברו ורק יען שדבר בפיו שלא לאכלו הוה האכילה החילל דברו א"כ אין עצם האכילה שם איסורו רק באכילת האתרוג עשה מעשה דחילל דברו ומלכם ממעטי' שיהי' מעשה משום שהאכילה העצם האיסור והבן.
<b>וראה</b> זה מצאתי בפרמ"ג באשל אברהם ס"ק כ' שכתב וז"ל והוי יודע אתרוג שאסר עצמו בשבועה באכילה להמחבר פסול כל ז' הימים עכ"ל ובלבבי לא כן ידמה דשאני בשבועה ונדר דאין גוף האכילה אסור מכח שם אכילה הוה רק סימן מעשה אשר אסר בפיו שיש הבדל אם האכילה הוה האיסור בעצם או אם האכילה רק שם המעשה אשר אסר על נפשו ואם אכל עבר רק על לא יחל דברו ולא על עבירת אכילה והבן הנראה לדעתי הודעתיך בעזה"י.
<b>ואגב</b> גררא אעתיק דבר מחדושי על רמב"ן במלחמות בסוגי' דהואיל שכתב וז"ל וצריך נמי שאלה ופתח ויחיד מומחה או ג' הדיוטות ומי יימר דמזדקק ליה בי דינא עכ"ל הוא פלא לפי כלל גדול באחרונים וכן האריך במח"א הל' צדקה סי' ה' דבהקדש אם שואל לא צריך להקדיש אחרת צריך פתח דעשה ההקדש בטעות דמעיקרא אבל בתרומה אם שואל צריך להפריש אחר די בחרטה בלבד יעו"ש וא"כ סובר הבעה"מ דבחלה אם ישאל דצריך להפריש חלה אחרת לא צריך פתח אלא די בחרטה דלא כרמב"ן ודוק.
<b>ומה</b> שחקר מי יימר דמזדקק ליה תלתא נ"ל הלא מבואר ביבמות דף צ' דאמרי' בהקדש וקונמות נאמן ע"א הואיל ובידו לאתשולי וקשה נימא דלמא לא מזדקק ליה תלתא וכן בנדרים נ"ט אמרי' אי הי' מצוה לאתשולי הוה תרומה דבר שיש לו מתירין הואיל ובידו לאיתשולי ונימא דאין בידו לאתשולי ולמה אמרי' שם הואיל ובידו לאיתשולי אלא סובר הבעה"מ דדווקא בגר שקשים גרים לישראל כספחת אמרי' מי יימר דמזדקק ליה תלתא ולא הוה בידו כל כך דלא הי' נחשב לדבר שלא בא לעולם דדוקא בערוגה דיכול לתלוש הוה כדבר שבא לעולם אבל מה שאין בידו לגמרי נשאר דלאחר שאתגייר הוה דבר שלא בא לעולם אבל מהכ"ת דנימא בחמץ אשר התורה מחייב בקיבל עליו אחריות דאילו איגנב ומיתאבד ברשותי' קאי וחייב דכתיב לא ימצא מכ"ש דחייב אם בידו לאיתשולי עלה דבוודאי שכיח יותר דמזדקק ליה תלתא להתיר על נדרו מאשר שכיח דיבואו גנבים או שאר היזק ויפסיד להחפץ דזה בודאי אין בידו שיבואו גנבים או יבוא הפסד ממילא דאלו יעשה הפסד בידים חייב מכח מזיק ולא מטעם אחריות ובכה"ג אינו עובר על ב"י דבשלמא אם מה שצריך לשלם יהי' יען שחמץ הוא בשמירתו יצרך לשמרו מגניבה ואבידה ואלו יגנב או יאבד יצרך לשלם בעבור החמץ שהי' בשמירתו רבה התורה בכלל לא ימצא שיהי' חייב דהא החמץ מצוי אצלו אבל אם ישלם מכח מזיק שהזיק בידים אין זה מורבה בכלל דלא ימצא הארכתי בזה במקו"א והוא פלא על הרמב"ן מאוד דבוודאי עובר כאן משום בידו לאיתשולי הא נחשב כבידו דע"א נאמן עליו באיסורא יען דשכיח דמזדקק ליה תלתא להתיר נדרו דהא עכ"פ יצרך להפריש אחר תחתיו ואפי' בקונמות נחשב לבידו דשכיח תלתא ומכ"ש בחלה שצריך להפריש אחר ושכיח תלתא להתיר לו וחייב בתורת לא ימצא לך והבן.
<b>ובזה</b> חקרתי במקו"א על דברי רשב"א בשו"ת דאדם אינו יוצא בו ידי חובתו ונתקשה בו נימא הואיל ולפמ"ש רמב"ן דיש לחקור מי יימר דמזדקק ליה תלתא א"כ יוצא בלולב דבעי ולקחתם לכם בירר שלכם יהי' בשעת לקיחה ודוק. שלום וכ"ט לאחי הגאון הצדיק הרב ר' נפתלי סופר נ"י אב"ד דק"ק פ"ח יע"א.
<b>אהובי</b> אחי נ"י שמחתי על אשר שמת עינך על דבר הלכה אשר הצעתי לפניך ואשר יעזרני ד' לפלפל בדבריך אציע לפניך בעזה"י.
<b>אשר</b> אמרת עם הספר אם הי' אמרו חכז"ל סוכה דף ל"ה שאתרוג של ערלה פסול משום שיש בו איסור אכילה הי' מקום לסברה שאמרתי שצריך להיות האיסור תלוי בשם אכילה אבל חכז"ל אמרו שם לפי שאין בו היתר אכילה וכיון שאין בו היתר לאכול הדבר יהי' העיכוב אפי' מחמת בל יחל עכ"פ אין בו היתר לאכול והתורה אמרה לכם ודרשי' בדבר שראוי' לאכול לא נקרא לכם עד שיהי' ראוי לו גם באכילה וא"כ גם מה שלא יכול לאכול אפילו משום נדר לא מקרי לכם עכ"ד הנעימים.
<b>לדעתי</b> יען שאמרו שאין בו היתר אכילה קאי על החפץ כמו באתרוג של ערלה שיש בפרי האיסור אכילה א"כ אין בה היתר אכילה מכח הפרי הוא האתרוג עצמו אבל באיסור בל יחל דברו הגם שאין לו לגברא היתר אכילה יען כאשר יעשה בו פעולת אכילה יעבור על בל יחל עכ"פ לא שייך לומר לפי שאין בו היתר אכילה דהא באתרוג גופו יש לו היתר אכילה רק על גופו של האיש רובץ איסור שלא יחל דברו ולא נקשר בגוף הפרי וא"כ הוה האתרוג לכם בכל דרכי הנאתו ודוק.
<b>ועל</b> גוף הדקדוק שאמרו לפי שאין בזה היתר אכילה ולא אמרו לפי שיש בו איסור אכילה נ"ל דרמזו דבר גדול דהמג"א חידש בסי' תרמ"ט ס"ק כ' אם לקח אתרוג של ערלת חוץ לארץ יצא דמותר לחבירו להאכילו בלי להודיעו שהוא ערלה א"כ יוצא בו יעו"ש וא"כ רמזו לפי שאין בה היתר אכילה בשום אופן דהא אסור לחבירו להאכילו ערלה של ארץ ישראל אבל בערלת חוץ לארץ שיש בו היתר אכילה באמת יוצא ואי הי' אמרו לפי שיש בו איסור אכילה לא הי' יוצא באתרוג של ערלת חוץ לארץ דהא עכ"פ יש בו איסור אכילה כיון שנודע לו שהוא אתרוג של ערלה ובחרו לומר שאין בו היתר אכילה שלא יהי' משכחת בו היתר אכילה והוא ערלת ארץ ישראל כמו שאין בו דין ממון אבל בערלת חוץ לארץ דמשכחת בו אכילה יצא ודוק.
<b>אך</b> הקשית הלא בידו לאתשול עלה והוה שלו למפרע ונחשב שיש בו היתר אכילה וגם מצאת לאדמ"ו החת"ס ז"ל בחדושיו ללולב הגזול בדף מ"א ע"ב ד"ה והקשה שפסק כן במודר אכילתו והנאתו מותר לו הוה שלו רק שאין בו היתר אכילה הואיל ובידו להתירו דומה למערבין לנזיר ביין הואיל אי בעי מתשול וא"כ דברי פרמ"ג נפלאים וצע"ג (עיין תוס' עירובין דף ל"ה ד"ה תרומה הלא מהני אי בעי מתשול אלא א"כ שמותר בלא"ה לשום אדם ונכון הפרמ"ג ודברי חת"ס פלא אם אסור האתרוג על כל העולם באכילה).
<b>לדעתי</b> לחקור להצדיק הפרמ"ג בדבר חדש בעזה"י כיון דדרשי' לכם לכל הנאות ראוים שתהי' הלקיחה בדבר הראוים לאכילה א"כ בשעת לקיחה צריך להיות לכם לכל צרכיכם אפילו להנאת אכילה ואם חסר דבר לילך לחכם ולפתוח בחרטה שיעקר נדרו מעיקרא חסר בין לקיחה ללכם דבר ואינו יוצא בו ועיין בפרק כסוי הדם ונשפך וכסה שלא יחסר דבר בנתיים כמו פדיה או גרירה והגם ששם מכאן ולהבא פודה וגורר ובשאלת חכם עוקר מעיקרא ומגלה שהי' בשעת לקיחה ראוי לאכילה כיון דכל דבר אוקמי אחזקתו עיין תוס' גיטין דף ל"ג בד"ה ואפקעינהו דאל"כ איך לוקין נזיר יעו"ש לא הוה לקיחה של לכם של היתר אכילה בשעה שיוצא בו ולא דמי למערב לנזיר ביין דשם עכ"פ יוכל לעשות מיין סעודה ראוי אבל כאן הפסוק קפיד ולקחתם לכם בשעת לקיחה יהי' מותר באכילה ולא שיהי' מחוסר מעשה לעקור שם איסור אכילה מהחפץ כיון שאינו בידו ותלי' בדעת אחרים ולא דמי שיוצא בדמאי שבידו להפקיר וה"ה נקרא בידו גם בע"ז לכוף גוי קטן לבטלו עיי' מג"א סי' תרמ"ט ס"ק כ' אבל מה שאין בידו וצריך חכם או ג' הדיוטות הוה חסרון בשעת לקיחה ואינו יוצא ועיין בט"ז יו"ד הל' חלה ודוק שם כנלענ"ד.
<b>ואגב</b> אזכיר דראיתי שם לאדמ"ו ז"ל בד"ה של מעשר דהקשה הא אתרוג של מצוה אסור באכילה וא"כ פסול כל ז' ותי' כל שמצותו גורם לית לן בה אלא שיהי' ראויים לאכילה בלא המצוה יעו"ש ולדעתי ממנ"פ אי אין ראויים לצאת בו א"כ לא הוה מוקצה כלל דכל איסור אכילה בא מכח שהוקצה למצוה וא"כ איך שייך לומר דלא יהי' יוצא בו מכח איסור אכילה הא האיסור אכילה יצמיח ע"י שיוצא בו עיין תוס' גיטין בסוגי' דחוץ דוגמא לזה ובמ"ל הל' מכירה ודוק.
<b>ולפמ"ש</b> למעלה הוקצה למצותו הוא איסור גברא אבל אין בו איסור אכילה בעצם דמה שאסור באכילה הוה הוקצה מדעתו והוה כאלו נדר או נשבע שלא לאכלו אבל אין שם אכילת איסור וק"ל.
<b>סוף</b> דבר הכל נשמע הן מטעם דאי בעי מתשול כדברי אדמ"ו ז"ל או מטעמא דידי שאין איסור החפץ משם איסור אכילה אדם יוצא באתרוג שאסרו אפי' על כל העולם באכילה כנלע"ד בעזה"י.
<b>ובני</b> הבח' המופלג משה דוד נ"י עוררני כפי מה שחקר המ"ל פ"ד מהלכות שבועות הל' א' בשבועה שלא אכלנה לא נאסר חצי שיער א"כ באתרוג גדול שיוכל לאכול החצי שיעור בלי עבירה יוצא בו דשיעור אתרוג די בכביצה עיין תרמ"ט וא"כ כפי השיעור הצריך לצאת יש בו היתר אכילה עכ"ד ולדעתי דכתיב ולקחתם דרשינן לקיחה תמה וא"כ כתוב אחריו לכם שלך להיתר אכילה כל מה שצריך ללקיחה תמה צריך להיות שלכם כנ"ל.
<b>סימן</b> <b>מט</b>
<b>שאלה</b> באחד שהיה תולה אתרוג נאה וכשר בסוכה שלו לנוי והידר מצוה ובחוה"מ בא אחד מכפר הסמוך וביקש ממנו אחרי שאתרוגו נפסל ביו"ט ב' ועומד שם לולב והדסים נאים ואין לו אתרוג על כן נפשו בשאלתו למכור לו האתרוג הלזה הנתלה לנוי סוכה והשיב לו רעהו אם מותר לעשות אעשה כמבקשתך ושאלו הדין תורה כדת מה לעשות.
<b>תשובה</b> לפום רהיטא נראה לי שאסור לעשות כן דהוה בכלל אין אומרים לאדם חטא בשביל שיזכה חבירו למה ימעט נוי סוכתו אשר עיטר סוכתו בפרי עץ הדר להנאה לפני הקב"ה במצוה בעבור לזכות חבירו שיהי' לו אתרוג כשר בחוה"מ והגם דמצינו בשו"ע או"ח במג"א סי' תרע"א ס"ק א' שכתב וז"ל ואם יש לו שמן מצומצם וחבירו אין לו כלל מוטב שידלוק בכל לילה אחד ויתן גם לחבירו דהא מדינא אין צריך אלא אחד עכ"ל נ"ל שאני התם דהידור הוא בנר חנוכה ויעזור לחבירו בעיקר החיוב של נר חנוכה אבל שיעזוב הוא הידר מצוה במצות סוכה בעבור לזכות חבירו בעיקר מצוה אחרת במצות לולב זה לא אמרי' דיבטל הידר מצות סוכה שלו בעבור לזכות חבירו בעיקר מצוה אחרת בשלומא באותו שם מצוה עצמו אין ביטל ההידר מצוה בזיון דהא מכבד אותו שם מצוה עצמו אבל לבעל הידר ממצוה זאת הנוגע לו בעבור לזכות חבירו בשם מצוה אחרת הוה בזיון לשם מצוה ראשונה ודוק.
<b>ואוסף</b> לחקור לא מיבעי שלא יבטל הידר מצות סוכה בעבור לזכות חבירו אלא אם נפסל אתרוג של בעל הסוכה אינו רשאי לבטל הידר מצוה סוכה שלו בעבור לקיים מצות אתרוג כי מצות סוכה זכה בהידר מצוה ועל מצות אתרוג לא תמחול מצות סוכה כבודה והדורה וק"ו בעבור לעזור לחבירו במצות אתרוג תמחול מצות סוכה כבודה ודוק.
<b>ואין</b> להשיב א"כ במה שמצינו בש"ע א"ח סי' תרע"ח מי שאין לו לנר חנוכה וליין קידש היום נר חנוכה קודם וכתב במג"א ס"ק ג' וז"ל יקנה נר חנוכה היינו נר אחד והמותר ליין קידוש עכ"ל הרי שמבטלין הידור מצוה חנוכה בעבור שם מצוה אחרת יין קידוש דלק"מ דשאני אם יש לפניו שתי מצות לעשות ואין בידו מעות לכל השנים אז הגם דעיקר מצות חנוכה יש לה קדימה משום פרסומא ניסא אבל עכ"פ ההידר של מצות חנוכה אין לו קדימה כנגד מצות יין קידוש היום אבל באמת אם הי' יין לו קידוש והדליק נרות חנוכה ואח"כ נשפך היין של קידוש לא נאמר דיכבה נירות ההידור של חנוכה בעבור לקנות יין קידוש דהא כבר זכה מצות חנוכה במצות הידור ולא נבטל ההידור מצות חנוכה בעבור מצוה אחרת הוא יין קידוש אפי' לעצמו אבל בעבור לזכות חבירו באותו שם עצמו במצות נר חנוכה אפשר דמותר אפי' לכבות הנר ההידר וליתן לחבירו לקיים עיקר המצוה באותו שם מצוה עצמו במצות חנוכה וה"ה כן בהידר מצות נר חנוכה נגד מצות יין הבדלה עיין סי' רצ"ו ודוק.
<b>וגם</b> בזה אפשר דלא שרינן לכבות נר מצות חנוכה בעבור יין קידוש היום או יין להבדלה אפי' לזכות לעצמו במצוה השנית דכבר זכה מצות חנוכה בהידור שלה ואין רשאי לבזות מצות הידור בנר חנוכה בעבור לקיים מצוה אחרת הוא בעצמו דהנטפל כבר למצוה הוא כגוף המצוה כחכז"ל במכות הנטפל לעבירה והנטפל למצוה הנטפל שוה לגוף הדבר וה"ה בשכבר זכה מצוה בהידר אין רשאי ליטול ממנה הנאותה והדרה ודוק.
<b>ולא</b> אפונה אם כתב אות בספר תורה ממולא בדיו להידר ולהתנאה וחסר לו דיו על איזה אות וחפץ לטבול הקסת באות המהודר לכתוב בו אות החסר לו דיו אם הוא לכתוב בס"ת שהוא אותו שם מצוה עצמו מותר אבל אם כדי להשלים אות במזוזה אסור דהוא בעבור שם מצוה אחרת דלא מבטלינן הידר ממצוה זאת בעבור קיום עיקר מצוה אחרת ועיין ביו"ד סי' רע"ד סעיף ה' בט"ז שם חוץ אם צריך ליטל דיו לתועלת אותו הספר אז אפי' לאבד שרי יעו"ש אך שם ההידר מעורב עם גוף עיקר המצוה וכאן נבדל ההידר מן העיקר לכן אין כאן מקומו להאריך בו.
<b>אמנם</b> בנידן השאלה שכבר זכה מצות סוכה בנוי אתרוג זה ויבטל ההידר ממצות סוכה בעבור לזכות לחבירו במצוה אחרת בקיום מ"ע ד' מינים הוא אסור לעשות דכשם שאין מצוה דוחה מצוה דמאי אולמי הך מצוה מהך מצוה כך אין דוחין נוי מצוה של מצוה זאת בעבור קיום מצוה אחרת וק"ו כדי לזכות את חבירו בקיום מצוה אחרת לא ידחה הוא הידר מצוה שלו דאין אומרים לאדם חטא במצוה שלך בעבור לזכות חבירו במצוה אחרת כך נראה לי בעזה"י.
<b>ואחקור</b> עוד שלא נכון לעשות כן כי יען כי מצות סוכה לא מיפסקי שעה אחת בכל פעם שאדם בא מהיסח דעת לסוכה מקיים מצות סוכה יום ולילה שווין אבל אתרוג אין המצוה בלילה כלל וביום רק פעם אחד שוב אינו מקיים בנטילתו מצוה עיין ביצה דף ל' וא"כ בתורת נוי סוכה הוה האתרוג הידר מצוה יום ולילה לא ישבותו ולמצות לולב המה רק פ"א בכל יום א"כ מנ"ל להורידו מלהיות הידר מצוה תמיד בעבור לקיים בו עיקר מצות פ"א בכל יום (דוגמת סברת הר"ן ביומא לעבור כמה לאוין באכילת נבילה לחולה מסוכן הוה כאיסור סקילה לשחוט בהמה בעבורו) וא"כ שוא"ת עדיף שלא ליטול האתרוג מהידר מצוה ובעל הבית אונס בדבר שאין לו אתרוג ואונס רחמנא פטרו ודוק.
<b>וגם</b> האתרוג הוא כל ימי סוכת הידר למצוה דאורייתא ואתרוג בחוה"מ הוה רק מצוה דרבנן א"כ דלמא הידר למצוה דאורייתא חשוב יותר מעיקר מצוה דרבנן ואת"ל שוה שב ואל תעשה עדיף כחכז"ל בר"ה דף כ"ח בפלוגתא דר"א ור"י בדם מתן אחד שנתערב במתן ד' שבכל אופן יש או עבירות בל תגרע או עבירות בל תוסף טוב לבחור בעבירת בל תגרע שהוא בשוא"ת ועבירת בל תוסף הוא בקו"ע ודוק.
<b>ולא</b> עוד גוף הסוכה יש בו קדושה דדרשי' מה חג לד' אף סוכה לד' ועיין סוכה דף ט' וביצה דף ל' והגם מדאורייתא דווקא הסכך או אפי' הדפנות הצריכין אבל נוי סוכה לא הוה בו קדושה מדאורייתא אבל עכ"פ מדרבנן יש גם על הנוי סוכה קדושה עיין רש"י ביצה דף ל' ע"ב וברמב"ם פ"ו מהל' סוכה ובר"ן דמבואר יש גם על הנוי קדושה עכ"פ מדרבנן וא"כ מנ"ל לבטל אתרוג מקדושה בעבור לקיים בו מצוה הגם דקדושת נוי דרבנן הלא מצות אתרוג ג"כ מדרבנן בחוה"מ.
<b>ואין</b> לומר דבאמת אסור להנות מן האתרוג רק יטול אותו לצאת בו ידי חובתו זה אינו הגם דנשאר באיסורו מכח שהי' נוי סוכה ביו"ט אבל כיון שלוקח משם ואינו תוספת על הסכך שהוא קדושה דאורייתא אם כן אינו נספח אל קדושת הסכך לשמש בקדושה ויעיין סברה מתוקה בנב"י ח"ר ביו"ד סי' ע"ו שכתב וז"ל ואפי' למאן דמתיר לקלוף השם בעצמו אוסר בזה דבשלומא השם בעצמו בכ"מ שהוא קדושתו עליו ואם כן כשיקלפו בשלימות נשאר בקדושתו אבל אלו אותיות הנטפלים כל זמן שהם נטפלין להשם קדושת השם עליהם וכשקלפן לעצמן שוב פסק המעלה שלהם שהרי שוב אינן נטפלים להשם וזה פשוט עכ"ל הזהב וק"ו כאן מה בצע שנאסר באיסורו מלהנות ממנו כל ימי סוכות מחמת קדושתו אשר כבר קבל ביו"ט אבל משעה שנפרד מהסכך פסק המעלה שלו שאין עוד נטפל לקדושת סכך הסוכה המקודשת דדומה לחגיגה ודוק.
<b>היוצא</b> מזה דמסתברא דאין רשאי הבעל הסוכה ליטול האתרוג שהוא נוי סוכה שלו וליתן אותו לחבירו כדי שיהי' לו אתרוג לקיים מצות ארבע מינים כנלע"ד.
<b>וחפשתי</b> באוצר התשובות של אדמ"ו חת"ס ז"ל בא"ח סי' קפ"ד שבא מעשה כזה לפניו והורה להתיר מכמה טעמים כאשר אסדרם אחד לאחד ואשר קשה לי להבין בדבריו כאשר ישים ד' פי אשמור לדבר בעזה"י
<b>(</b>א
) היתר הראשון כתב אדמ"ו ז"ל ניהו דביו"ט אסור לטלטלו משום מוקצה מ"מ בחוה"מ שמותר לטלטל רק בהנאה אסור משום אתקצאי למצותו שפיר דמי למיפק ביה ידי חובת לולב חדא דמצות לאו להנות נתנו עכ"ל ולדעתי חדא הא יש שיטת הרז"ה הובא בר"ן פ"ב דר"ה דדווקא במצוה דאורייתא אמרי' מצוה לאו להנות נתנו אבל במצות דרבנן אמרי' להנות נתנו יעו"ש וא"כ אתרוג בחוה"מ דהוה דרבנן א"כ אמרי' להנות נתנו ואולי כיון דאיסור הנאה של נוי סוכה ג"כ דרבנן א"כ מהני אפי' לגבי מצוה דרבנן דנאמר לאו להנות נתנו אבל אם איסור הנאה דאורייתא אז אמרי' דהוה הנאה לגבי מצוה דרבנן ואין כאן מקום להאריך דהא פסקינן אפי' במצוה דרבנן לאו להנות נתנו וק"ל.
<b>אך</b> עוד יש לפקפק על דבריו הא דאמרי' מצות לאו להנות נתנו הוא אם בדיעבד אם תקע יצא אבל ליקח לכתחילה כדי לצאת באיסור הנאה אסור עיין במ"ל פ"ה מהל' איסורי מזבח הל' ט' שוב ראיתי דזה הוה דיעבד כיון שאין לו אתרוג כשר ויבטול ממצות אתרוג כמו דמשמע בר"ן בפ"ב דר"ה ודוק.
<b>וגם</b> חקרתי במקו"א דמצות לולב דהוה מד' מינים יחד ואם רק אחד מד' מינים הוא מאיסור הנאה לא שייך דנהנה הנאת מצוה דהא הקיום המצוה הוא בכל ד' מינים והוה חד מין רק עזר לקיום המצוה הנ"ל ולא בא הנאה של המצוה מאיסור הנאה בלבד וכן חקרתי בענין מצוה הבא בעבירה הבדל כזה דהוה זה וזה גורם ההיתר והאיסור יחד גרמו המצוה ולא באתי אלא להערה.
<b>(</b><b>ב</b><b>)</b> עוד כתב אדמ"ו וז"ל ועוד דמ"ט אסור ליטלן ולהנות בהם משום בזוי מצוה כמבואר בפ' ב"מ ובכל הפוסקים והיינו לדבר הרשות דומי' להרצות מעות נגד נר חנוכה וכיסוי דם ברגל אבל ליטול ממצוה אחת למצוה אחרת אין כאן ביזוי מצוה דהרי ק"ל מתירים מבגד לבגד ומדליקין מנר לנר עכ"ל מחשבת אדמ"ו ז"ל מבואר דרצה להוסיף לו יהי' אם כבר השיג ידו אתרוג שנפל מנוי סוכה מותר לצאת בו דמצות לאו להנות נתנו אבל עכ"פ איך ראוי ליטלו לאתרוג מנוי סוכה להנות בו הנאת מצוה על זה הוסיף דליטול ממצוה אחת למצוה אחרת מותר ואין בזה ביזוי מצוה והביא ראי' דמתירין ציצית מבגד לבגד ומדליקין מנר לנר כאשר הבאתי לשונו.
<b>ולדעתי</b> פלא בשלמא מתירין מבגד לבגד או להדליק נר מנר הוא דווקא ליטול ולהשתמש באותו שם מצוה עצמה דבבגד זה הוה מצות ציצית וגם בבגד אחר יהי' מצות ציצית או בכאן הוה אור שלהבת נר חנוכה וגם בנר הנדלק יהי' נר חנוכה או במנורה במשכן שגם נר שהודלק בנר מערבי יהי' נר מנורה לפני ד' וה"ה נוכל ללמוד שמותר ליטול אתרוג נוי מסוכה זו ולתלות אותו לנוי בסוכה אחרת דנשאר עכ"פ בשם עצמותו דהוה נוי סוכה מה לי סוכה זו או סוכה אחרת אבל מנ"ל דמותר לסלק האתרוג ממצותו שהוא נוי מצות סוכה לשם מצוה אחרת להיות עזר להשלים מצות לולב דמצות סוכה עם מצות לולב שני שמות המה ואטו רשאי ליטול חוטי ציצית ולתפור בהם בגדי כהן או לחברם לציץ של כה"ג הגם דציצית מצוה דרשות ובגדי כהנים מצוה מחויבת מנ"ל שמותר ליטול אותם ולבטל אותם ממצות ציצית להשתמש בהם שם מצוה אחרת מאי חזית דמצוה השנית סומק טפי ממצוה ראשונה הלא כל המצות המה שלוחי ד' כחכז"ל וא"כ ניחא להו להשאר בשם המצוה אשר נפלו בגורלה כמו "אורח חיים פן תפלס נעה מעגלותיה לא תדע" כנודע מחכז"ל מי בא בסוד ד' לדעת איזה מצוה יקרה וגדולה בעיני ד' ועיין רשב"א בסוכה דף כ"ה דלכך כתיב בלכתך בדרך דעוסק במצוה פטור ממצוה אפי' אם יתחיל עכשיו במצוה קלה יבטל אח"כ ממצוה חמורה אעפ"כ יתחיל במצוה קלה דעוסק במצוה קלה לא ובוא עליו המצוה חמורה ולכך כתיב קרא לגלות דעוסק במצוה פטור ממצוה וה"ה מי יחליף חפץ לבטל ממצוה הזאת כדי לעשות בו מצוה אחרת ודוק.
<b>ולא</b> נפלאת סברה הזאת כי מצאתי תל"י שהר"ן בפ"ב דשבת שחקר שאסור להשתמש לאור הנר חנוכה אפי' תשמיש של מצוה והקשה הא מדליקין נר מנר דאין בו ביזוי מצוה וא"כ ה"ה בכל תשמיש מצוה יהי' שרי דשימש מצוה לא הוה ביזוי ותי' וז"ל י"ל דעד כאן לא שרינן אלא להדליק נר מנר משום דתרווייהו חדא מצוה כלומר נר חנוכה ומין במינו אינו בעיל אבל שאר מצות נראה כמבטלות זו את זו עכ"ל הרי מפורש יוצא דדוקא באותו שם מותר להדליק נר מנר שכולם נירות חנוכה יעו"ש ה"ה במתירין מבגד לבגד שנשאר החוטים במצות ציצית אבל לבטל מצות נוי סוכה כדי לקיים מצוה אחרת מנ"ל ואדמ"ו ז"ל כתב וז"ל אבל ליטול ממצוה אחת למצוה אחרת אין כאן ביזוי מצוה ומביא ראי' ממתירים מבגד לבגד ומדליקין מנר לנר הוא פלא בעיני
<b>ורואה</b> אני קו"ח מהתם הגם דמשמש תשמיש מצוה לא מבעל גוף נר חנוכה אלא דלומד תורה או עושה מצוה אצל הנר חנוכה אעפ"כ אסור דנראה כמצות מבטלות זו את זו מכ"ש כאן דיטול האתרוג מנוי סוכה ויולך אותו לביתו כדי לקיים בו מחר מצות אתרוג הרי הוא כאילו יתיר ציצית מבגד לתפור יריעת המשכן או לתפור בגד כהנים שמבטל תשמיש ראשון לגמרי ודוק.
<b>ואוסף</b> עוד דנוי סוכה אסור כיון שנעשה טפל לקדושת סוכה דומה כמו אם ציצית חובת טלית דאינו מותר להתירם רק לצורך טלית אחר עיין תוס' בפרק במה מדליקין אליבא דשמואל דסובר חובת טלית מותר להתירם רק לצורך טלית אחר יעו"ש וק"ו בנוי סוכה דאפי' נפל מאליו אסור כל ז' איך יבטל האתרוג ממצותו בעבור מצוה אחרת ודוק.
<b>ועוד</b> זאת דלמצות נוי סוכה יהי' ח' ימים דבשמיני עצרת צריך עוד לאכול בסוכה ומצות לולב כבר יופסק ביו"ט יום ז' א"כ מקצר בזמן שימש מצוה ולא דמי למתירין מבגד לבגר או מנר לנר דשם יהי' במקום השני עכ"פ כמו במקום הראשון וק"ל.
<b>ולא</b> עוד בסוכה יוכלו רבים לישב ביחד בה ונעשה האתרוג נוי מצוה אשר רבים יקיימו בה בפ"א מצות סוכה ובמצות אתרוג אי אפשר שרבים יצאו בו בפ"א דהא צריך לקיחה תמה לכל אחד ואחד ולא משכחת שרבים יצאו בו בפ"א א"כ חביב ליה לאתרוג שיהי' נוי למצוה אשר במקהלות יברך ד' בה עיין דוגמא במשנה א' פ"ג דמגילה ובתויו"ט שם בד"ה א"כ אף לא מעיר גדולה ודוק היטב.
<b>וגם</b> זאת מצות סוכה ז' ימים מדאורייתא בכל מקום ומצות אתרוג בכל מקום רק יום א' מדאורייתא וזה הוה חשיבות דבמשנה ג' פ"ג דמגילה הקדים רבינו קדוש לאמור לכל מפסיקין בחנוכה ופורים וכתב התויו"ט דגם חנוכה דברי חכמים ופורים מדברי קבלה הקדים חנוכה לפורים יען דחנוכה שמונה ימים לכן אעפ"י דפורים הי' קודם בעולם וגם מדברי קבלה הקדים חנוכה ודוק.
<b>(</b><b>ג</b><b>)</b> והוסיף אדמ"ו ז"ל שם וכתב וז"ל וכ"ש כאן דמעלין בקודש דמעיקרא לא הוה רק נוי למצוה והשתא מצוה גופה ומברכים עליו ואומרים עליו הלל ואע"ג דמעיקרא הוי נוי למצוה דאורייתא והשתא מצוה דרבנן מ"מ עדיף דהרי הסכים ביש"ש סי' ד' דנוי מצוה דרבנן בעלמא עכ"ל אדברה וירווח לי לגלות דעתו בו בעזה"י.
<b>נלע"ד</b> דכיון דתלה אתרוג כשר בסוכה קיים בו זה אלי ואנוהו שסוכה הוא חפץ קדוש כמו קרבן חגיגה דכתיב חג לד' מה חגיגה לד' אף סוכה לד' א"כ עשה נוי לה באתרוג כשר ובו בלבד נעשה נוי סוכה דאפי' יהי' שתולה בה גם שמנים וסולת היינו שהוסיף להרבות נוי סוכה אבל לו יהי' שלא יתלה רק אתרוג זה בלבד הכי לא קיים בו מצות נוי סוכה אבל מצות אתרוג פועל רק בצירוף ג' מינים אחרים לולב והדס וערבה לקיום מצוה א"כ הוה האתרוג בסוכה מצוה כולה ובלולב הוה רק צירוף רביעי לעשות מצוה ובודאי ניחא ליה לאתרוג להיות במקום שפועל מצוה כולה מלהיות צירף עם עוד ג' מינים לקיום מצוה דוגמא שאמרו חכז"ל דמתחיל במצוה אומרים לו גמור והגם שמצינו בפ"ב דיומא שהשתדלו להיות הקרבן ע"י כהנים רבים ואפי' בשני גזרי עצים מה שזכה אומר לחבירו זכה עמי לערב ולא חפץ כל אחד שיוגמר על ידו לבד לק"מ דשאני עבודת כהנים דכל המשמר זכו ביחד בעבודת הקרבנות אשר תלוי בקדושת כהן א"כ הוה זכות כולם יחד וגם יש בו טעם משום ברוב עם הדרת מלך וגדולה מזו חידש בתוס' ישינים ביומא דמצות ואכלו הכהנים אשר כופר בהם או באכילת לחם הפנים הוה אכילת כל הכהנים יחד המצוה אפי' לא אכל כל אחד כזית יעו"ש אבל בשר מצות בודאי מצוה גדולה לגמור לבד ועוד יש הבדל בין הגברים העובדים ד' ובין החפצים אשר החפץ שזכה לפעול מצוה לבד לא נייח ליה שיהי' רק צירוף עם שאר מינים נפרדים לפעול מצוה ודוק בזה ב"ה (דוגמא שאמרו חכז"ל שיש משפט לעצים קרש שזכה בצפון יהי' לעולם בצפון דכתיב כמשפטו).
<b>ומה</b> שאמר אדמ"ו ז"ל השתא מצוה גופה ומברכין עליו בודאי אי הי' מברך אשר קדשנו וצונו על נטילת אתרוג הי' לו לשבח ויקר אבל באמת שמברך על נטילת לולב א"כ לא יזכר על האתרוג ברכה אבל בברכת לישב בסוכה גם הנוי בכלל כל דבר המיסך על ראשו שנקרא סכך וגם הוא מיסך שנטפל לסכך הסוכה אשר האדם מברך שד' ציוה לישב בסוכה הוא הסכך ועיין בתוס' שבת דף כ"ב ביצה דף ל' אי אפי' הדפנות בכלל או דווקא הסכך ודוק [ועיין במג"א שהזהיר בתליות נוי סוכה שלא יהי' ד' טפחים מסכך].
<b>והעיקר</b> מה שנפלאת בעיני הלא נוי סוכה יש בו משום קדושת סוכה ואעתיק לשון הרמב"ם פ"ו מהל' סוכה הל' ט"ז שכתב וז"ל וכן אוכלים ומשקים שתולין בסוכה כדי להנאותה אסור להסתפק מהן כל שמונה ואם התנה עליהן בשעה שתלאן ואמר איני בודל מהן כל בין השמשות הר"ז מסתפק מהן בכל עת שירצה שהרי לא הוקצה אותם ולא חלה עליהן קדושת הסוכה ולא נחשבו כמותה עכ"ל הרי מפורש יוצא שאם לא אמר אינו בודל כל בין השמשות חל קדושת סוכה על הנוי ונחשב הנוי סוכה כמותה כגוף הסוכה וא"כ מי מתיר לבטל הקדושת סוכה וליטול אותה לחפץ מצוה קדושה שבו להיכן הלך ודוק וכן משמע ברש"י ביצה דף ל' ע"ב בד"ה אביי ורבא שכתב על נוי סוכה וז"ל הלכך בשעת ביאת היום שהיתה קדושה צריכה לחול עליהם לא חלה לפיכך לא הוקצה עכ"ל וכן משמע בר"ן פ"ב וא"כ קדושה לא פקעי בכדי הגם שאין בו ביזוי כלל הוה הורדה מקדושה למצוה וק"ל.
<b>וראה</b> זה מצאתי לפרמ"ג בסי' תרל"ח באשל אברהם ס"ק ט' וז"ל וכ"ש בנויין עמג"א עטרה בקרמי אסורי להסתפק אף מהצד דנוי שייך לסכך וחל ש"ש עליהון והנה י"ל תנאו לא מהני דכל ד"ת לא מהני תנאי ונוי הסכך הוה כסכך מ"ה באפשר משא"כ נוי הדפנות מדרבנן מהני תנאי עיין ריש הסימן מ"ש בשם הר"ן משו"ה לא נהגו להתנות דסוברים מן התורה הוא משו"ה מחלק בין נוי סכך לנוי סוכה והרב ד"ע אומר כן עכ"ל הרי מפורש יוצא דנוי סוכה כסכך מ"ה ורק על נוי הצד מסופק אי חל שם שמים עליהם ודוק.
<b>(</b><b>ד</b><b>)</b> כתב אדמ"ו ז"ל בחקירתו דלרמב"ם דמה שאינו ראוים לאכילה מחמת איסור לא נקרא פרי אעפ"כ כאן מותר לצאת בו נכתב וז"ל מ"מ הכא הנוי שפיר פרי שהרי מותר באכילה לדבר מצוה לפי דברינו הנ"ל אם יזדמן שלא יהי' מה לאכול ביו"ט כלל כ"א אתרוג זה מותר לאכלו אעפ"י שהוקצה למצותו שאין בזה ביזוי מצוה וכן לכל דבר מצוה שאפשר שיצויר עכ"ל ולדעתי לו יהי' אם כבר נפלה הנוי סוכה מה שיהי' הדין כן אבל ליקח אותו מתשמישו כאשר תלוי בסוכה ונעשה טפל לסכך ומשמש בקודש כי הסכך הוא קודש כקרבן חגיגה וגם הנוי תשמיש קדושה אין רשות לבטל אותו מזכותו כדי לאכול אותו לקיים שמחת יו"ט או שום מצוה אחרת כמו קרש שזכה בצפון ינתן בצפון וגם חל שם שמים על סכך וכל דבר המשמש אותו או מדאורייתא או מדרבנן עכ"פ כי אין זה מעלין בקודש אם יקח אותו לעשות בו מצוה אבל אין משמש עוד לקדושה ודוק.
<b>וגם</b> אם אוכלו עושה בו מצוה רגע אחת ותשמיש בקדושה לנוי ממשיך עצמו ז' ימים ואם אכלו הוה מצות יחיד ובסוכה יהי' מצות רבים אשר יאכלו בה כל ימי סוכות ועיין במג"א הל' בהכ"נ סי' קנ"ד ס"ק כ' בשם הכל בו שאפי' להדליק נר למצוה אחרת אוסר יעו"ש.
<b>שוב</b> מצאתי לאדמ"ו חת"ס ז"ל שבחדושיו בפרק לולב הגזול דף ל"ה בד"ה של מעשר שני אשר למד בזקנותו עם הישיבה וגם אני זכיתי ללמוד אז לפניו פרק הנ"ל שמביא פסק הנ"ל ובטל דעתי ואקבל דבריו באימה וביראה.
<b>סימן</b> <b>נ</b> החיים והשלום יהי' נצמדים על ראש אחי הרב הגאון הצדיק הרב ר' נפתלי סופר ב"י אב"ד דק"ק פ"ח יע"א.
<b>אהובי</b> אחי נ"י מאוד שמחתי בהערותיך ולא אוכל להשיב לך כעת רק על ספק אחד אשר חקרת ואספר לך גדולות כי נחלקו בה גדולי דור מלפנים בישראל
<b>אודות</b> אשר נסתפקת מי שלקח בידו האתרוג ולולב בעודו לילה ואחזו כך עד שהאיר היום אם יצא ידי חובתו מי נימא כיון דתורה אמרה ולקחתם לכם ביום הראשון צריך הלקיחה להיות ביום ולא תהיה הלקיחה בלילה והאחזו בידו מבעוד לילה או נימא מה שהוא בידו ביום הוא הלקיחה ופשט לך מגמ' סוכה דף מ"ב דפריך מדאגבהי' נפק ואם נימא דלא יצא אא"כ לקח ביום א"כ מאי פריך הגמ' מדאגבה נפק הא משכחת דלקח בלילה והולך בו אצל ת"ח ללמוד הדינים כמבואר בתוס' שם א"כ לא נפק בו וע"כ יהי' נשמע דיצא בו ומה דכתב הרמ"א בסי' ח"י דצריך למשמש הוא משום ברכה לברך להתעטף עכ"ד.
<b>אהובי</b> אחי נ"י אספר לך אשר שמעתי מפי הגאון הצדיק ר' אהרן זינגער ז"ל ממט"ד שהגאון ר' בונם איגר ז"ל נסע לראות פני אדמ"ו הגאון חת"ס ז"ל וכבדו אדמ"ו שידרש ואמר חריפות פלפלתא חריפתא ובתוכו הי' דין חדש הנ"ל מי שאחז הד' מינים בעודו לילה והי' בידו כשהאיר היום יצא ידי חובתו ופתח אדמ"ו הגאון חת"ס ז"ל פיו בקול גדול ואמר אם להרחיב גבולי תורה דיבר מחותני כמה נאה וכמה יאה שמעתא זו ואם לדינא אני חולק והשיב הגאון ר"ב איגר ז"ל אני אומר לדינא ופלפל עמו אדמ"ו הגאון החת"ס ז"ל ולא הודה לו הגאון ר"ב הנ"ל וגם אדמ"ו ז"ל עמד בדעתו ולא השוו עצמם בדין ולא ידע הגאון ר' אהרן ז"ל מאין המצא הדין הנ"ל וגם במה חלק עליו אדמ"ו ז"ל ובלתי ספק חידש הגאון ר"ב ז"ל דינו מגמ' הנ"ל ונשאר לחקור במה חלק אדמ"ו בעל חת"ס ז"ל אשר לא נשא פני מחותנו בפומבי.
<b>ולדעתי</b> אפשר פלפל עמו אדמ"ו ז"ל שרש"י כתב שם במשנה בד"ה שהוציאו ברשות וז"ל ברשות מצוה שהי' טרוד במצות ומחשב ועסק וממהר לעשותה ומתוך כך טעה ושכח שהוא שבת וקסבר ר' יוסי טעה בדבר מצוה ושגג בדבר כרת פטור מקרבן עכ"ל ובגמ' אמרו על ר"י אמר אביי לא שנו אלא שלא יצא בו אבל יצא בו חייב ופריך הגמ' הא מדאגבה נפק ביה ונ"ל דלא שייך לומר שמכח טרדות דמצוה טעה ויהיה פטור אלא א"כ כבר הגיע הזמן אשר מחויב האדם לעשותה אז שייך לומר שהוא טרוד ושגג כמ"ש רש"י ז"ל ומחשב ועסק וממהר לעשותה עכ"ל וזה לא שייך אלא א"כ שכבר הגיע הזמן לעשות המצוה אז יש טרדות דזריזין מקדימים למצות אבל אם נוטל קודם שהאיר היום לכנס בחיוב שם לא שייך טרדות מצוה דנימא שיהי' פטור אם הוציאו ברה"ר וע"כ דלקחו משהאיר היום והגביה מיד לצאת ברה"ר ושכח שהוא שבת דאל"כ אינו חייב על הוצאה מרשות יחיד לרה"ר ודוק [ועיין תוס' סוכה דף מ"ב].
<b>ובעיקר</b> החקירה נ"ל דיצא הגם דכתוב ולקחתם לכם ביום הראשון כיון דעכ"פ עבד מעשה לקיחה בד' מינים רק שלא הי' אז זמן לצאת בו כיון שהאיר היום והוא אוחזם בידו נחשב כאילו עכשיו לקחם כמו דאמרי' במכות דף כ"א בכלאים אם התרה בו ולא פשט אותם לוקין אותו הגם דלאו שאין בו מעשה אין לוקין עליו והלא עכשיו הוא עומד לבוש בו אבל יען שמתחילה בא ע"י מעשה נחשב גררת השיהה כאילו עכשיו עושה מעשה וכן מפורש יוצא שם בריטב"א בד"ה רב אשי אומר אפי' לא היה פושט אלא ששהה כדי לפשוט וכתב וז"ל יקשה לרבינו מאיר ז"ל האיך לוקה לדברי ר"א הא לא עבד מעשה ולא תי' כלום אבל בתוס' תירצו כיון שהיה יכול לפשוט ואינו פושט ועומד במלבושו זה חשוב מעשה דבכלל לא תלבש דאמר רחמנא הוא שלא יעמוד לבוש וזה חשוב לו כל שעה כאלו לבוש והביאו ראיה לדבריהם מנזיר שנכנס לביה"ק בשידה ותיבה ומגדל ופרעו עליו את המעזיבה שהוא חייב על כל שיהה ושיהה ואע"ג דלא עביד מעשה כיון דבכניסה או בפריעה עבד מעשה והוא שוהה שם במזיד ועוד הביאו ראיה מדאמרי' במס' ברכות דף י"ט המוצא כלאים בבגדו פשטו אפי' בשוק דלא אתי כבוד הבריות ודוחה לאו דכלאים ואותבינן מדתני והתעלמת פעמים שאתה מתעלם כגון זקן ואינו לפי כבודו ופרקי' שב ואל תעשה שאני כלומר הא דלבוש כלאים פושטו אפי' בשוק דהוה קום ועשה ואמאי דהא בכלאים נמי שב ואל תפשוט בגדיך הוא אלא וודאי ש"מ דכיון דיכול לפשוט ואינו פושט חשבי' ליה כאילו הוא לובשו עכשיו עכ"ל הזהב תמצית דבריו יען דמתחילה הי' עכ"פ מעשה בפעולה ועכשיו שוהה בהנמשך מהמעשה נחשב לו כאילו עושה עכשיו המעשה בשעה שהוא מזיד ששוהה בכלאים או בביה"ק והוה לאו שיש בו מעשה ולוקין עליו וא"כ ה"ד כאן שהי' לקיחה מתחילתו ועכשיו שוהה בידו וחפץ לצאת בו נחשב מעשה שעשה מקודם כאילו נטלו עכשיו ויוצא בו ידי חובתו ודוק.
<b>אמנם</b> יש להשיב בשלמא שם בכלאים ונזיר וטמא בביהמ"ק שהי' האי גברא על כל פנים אסור ללבוש כלאים רק שהי' שוגג או בנזיר הי' הגברא אסור לטמאות עצמו רק החכים לכנוס בשידה ותיבה ומגדל שיחוצו לפני הטומאה או בביהמ"ק שהי' הגברא אסור לכנוס בו בטומאה רק שהי' טהור ונטמא אח"כ בעזרה דעכ"פ בשעה שעשה פעולת הכניסה הי' מוזהר שלא לכנוס בטומאה עכ"פ א"כ אם שוהה אח"כ מצטרפים מעשה שעשה לשיהה של עכשיו כי באופן איסור שיהה של עכשיו הי' מוזהר גם בשעת הפעולה אבל כאן בלילה לאו מצוה כלל על לקיחת ד' מינים ולא הי' משכחת בעולם שיהי' הלקיחה בלילה לקיחה של מצוה וא"כ איך נצרף מעשה לקיחה בזמן ההוא לשיהה של יום בשלמא אם לקח אתרוג והוא האמין שהוא רימון ואח"כ נודע לו שהוא אתרוג מהני השיהה בידו אם מכווין לצאת אפי' למ"ד מצות צריכין כוונה דעכ"פ היה הלקיחה בשעה שראוי' לעשות לקיחת מצוה ומצרפים מעשה שעשה מקודם כאילו עכשיו לקחו וה"ה אם האמין בשעת לקיחה שהוא לילה ובאמת הי' יום מהני הלקיחה אבל כאן שהי' בשעת לקיחה לילה ולא הי' זמן חיוב לקיחה כלל לא לו ולא לאחרים איך נצרף אותו לקיחה על שיהה שבידו אח"כ דבנזיר וטמא בביהמ"ק ובכלאים הי' עכ"פ זמן איסור בשעת מעשה על כל העולם מי שיודע כלאים בבגדים או מי שהוא נזיר ונכנס בלי שידה תיבה ומגדל או מי שהוא טמא ונכנס לביהמ"ק אבל לקיחת ד' מינים בלילה ליכא זמן מצוה לכל העולם ודוק.
<b>ולכן</b> בוודאי מי שלקח ד' מינים של חבירו ומבקש ממנו שיתן לו במתנה לצאת בו יוצא בו הגם שבשעת לקיחה לא הוה שלו והתורה אמרה ולקחתם לכם שלקיחה יהי' בשלכם ויהי' צריך להניח ד' מינים וללקחם מחדש בידו אשר לא שמענו מעולם ולפמ"ש נכון כיון שעשה הלקיחה בשעה שראוי' ללקיחת ד' מינים נצרף מעשה הלקיחה לאחיזה של עכשיו כאילו לקחו עכשיו וראי' לזה מפ"ד דסוכה משנה ד' ומלמדים אותם לומר כל מי שמגיע לולבו בידו הרי הוא לו במתנה ועיין בהרע"ב וז"ל ומלמדים ב"ד את כל העם לומר אם יבא לולבו אל יד חבירו הרי הוא שלו במתנה כדי שלא יהי' אצלו לא גזול ולא שאול עכ"ל וקשה הא התורה אמרה ולקחתם לכם בשעת לקיחה צריך להיות שלו וכאן לא הי' בשעת לקיחה שלו דהא בהך הגבהה קנה מחבירו ועכ"פ בשעה שלקח אינו שלו והי' צריכין להניחם וללקחו מחדש לשם לקיחת מצוה אלא פשיטא כיון דהי' הלקיחה ביד בשעה שראוי ללקיחת מצוה מצרפים לקיחה שמקודם לאחיזה של עכשיו אבל מי שלקח בלילה אין לצרף לקיחה מזמן פטור לאחיזה בזמן החיוב ודוק.
<b>ועלה</b> בדעתו להביא ראיה דמהני הנטילה בלילה דאל"כ בגמ' סוכה דף מ"ג דאמרו ר"א דורש ביום שמכשירי לולב דוחין שבת ורבנן אומרים האי ביום להורות ולא בלילה ור"א יליף מדכתיב ושמחתם לפני ד' אלקיכם שבעת ימים ודרשי' ימים ולא לילות ופריך ורבנן ומשני אי מהתם הו"א לילף ימים ימים מסוכה ימים אפי' לילות יעו"ש ולא משני דאי מהתם דכתוב ושמחתם ז' ימים הי' מהני אפי' נטל בלילה ואחזו בידו עד שהאיר היום וקמ"ל קרא ולקחתם לכם ביום הראשון שתהיה הלקיחה דווקא ביום ואם נטלו בלילה ואחזו בידו אפי' כל היום לא מהני וממילא ילפי' אח"כ מסיפא דקרא שאפי' במקדש צריך נטילה ביום אבל אי לא הי' כתיב ביום אצל ולקחתם לכם הי' כשר הן במקדש והן בגבולין אם נטלו בלילה ולכן דרשו רבנן ולקחתם לכם ביום הראשון ביום ולא בלילה אלא בודאי האי ולקחתם לכם ביום הראשון קאי על שיהי' יוצא מצותו ביום הראשון ובפעם אחד ביום יוצא עיין תוס' דף מ"ה ע"ב בד"ה אחד זה יעו"ש אבל אפי' נטלו בלילה ונשאר בידו עד שהאיר היום יוצא בו (ועיין במג"א סי' רס"ג ס"ק י"א) ודוק.
<b>ואביא</b> לשון רמב"ם דמשמע שרק לכתחילה לא יעלם בידו מבעוד לילה דהרמב"ם כתב בפ"ז מהל' לולב הל' י' וז"ל וכל היום כשר לנטילת לולב ואינו נוטלו בלילה עכ"ל ולכאורה הלשון מוקשה דהי' לו לכתוב כל היום כשר לנטילת לולב אבל לא בלילה מה זה שאמר ואינו נוטלו בלילה וצע"ג ונ"ל דבודאי כיון דהשמיע כל היום כשר לנטילת לולב ממילא ידעי' שלילה פסול לנטילת לולב רק השמיענו שלא יהי' הנטילה בלילה ואחזם בידו עד הבוקר ולמד כן מלשון המשנה ולנטילת לולב משמע שגם הנטילה תהיה ביום דאל"כ יאמר מצות לולב כל היום אלא השמיענו שהנטילה תהי' ביום ודוק [ובש"ע סי' תרנ"ב סעיף א' כתב המחבר וז"ל מצות לולב ביום ולא בלילה וכל היום כשר לנטילת לולב עכ"ל ופלא ששינה לשון הרמב"ם כמובן].
<b>סוף</b> דבר הכל נשמע דיש פנים לכאן ולכאן ונאמן עלי עדות של הגאון ר' אהרן ז"ל שהיה בזה מבוכה גדולה בין אדמ"ו רבן של ישראל ובין הגאון ר"ב איגר ז"ל ויסודתם בהררי קודש נעלם מאתנו אבל נ"ל ברור מי שאחז הלולב בלילה טרם שנתגדל ונעשה בר י"ג בלילה ההוא ונתגדל ומחויב בבוקר בד' מינים שלא יצא בו דלא עשה מעשה לקיחה בגדלות דנאמר שנצרף הלקיחה של לילה כאילו עכשיו נוטלו דבשלמא בגדול הי' בר חיוב רק לילה מפסיק וזמן ממילא קאתו כמו בקרבן בשמיני דלילה הוה להרצאה אבל בקטן חסר החיוב בשעת נטילה ואיך נצרף מעשה שהי' עושה בקטנות על חיוב גדלות כנלע"ד.
<b>שוב</b> עיינתי במכתבך שנית וראיתי שכתבת שלמדן אחד אמר לך שבשו"ת יהודה יעלה דובר מספק שלך וחפשתי ומצאתי בספרו סי' קפ"ט שכתב שקבל קונטרס ושם נזכר שגדול אחד מקאונא חקר איך מהני מתנה ע"מ להחזיר קודם שלקח לא הי' שלו ואח"ז כבר הי' בידו והלא כתוב ולקחתם לכם וא"כ צריך להניחו ולקחו שנית וכן אם נטלו קודם עלות השחר צריך להניחו וליטלו פעם שנית והביא ראיה מזבחים דף י"ד דלא מהני נתינת קוף והגאון המחבר ז"ל השיב דשאני קוף אבל אדם מישראל בר חיוב יהיה בתורת שליחות כמו בנט"י אבל בלולב וודאי ולקחתם לכם ביום וגו' בעי עקירה להנחה בזמנו ביום והקשה קו' מסוכה דף מ"ב מדאגבה קני' הא משכחת דהגביה בלילה והניח בצ"ע עכ"ד יעו"ש ובמכ"ת של הגדול מפולין וגם במכ"ת של הגאון המחבר לא כן עמדי במתנה ע"מ להחזיר דנעשה הנטילה בזמן הראוי' לקיום המצוה מהני הנטילה על אחיזה שאח"כ ונחשב לנו כאילו עכשיו נטלו אבל אם נוטלו קודם עלות השחר ולא הי' זמן ראוי' לנטילה שם יש לחקור אי מהני הלקיחה שעשה הוא עצמו מקודם אבל שם בקוף עכ"פ הכהן לא עשה לקיחה וה"ה באתרוג דהוה מצוה שבגופו יש רק לחקור דיהי' נחשב דהוא בעצמו עשה הלקיחה והקו' מגמ' סוכה מדאגבה נפק לדעתי אם כן לא נקרא טרוד במצוה שיהי' פטור על הוצאה דעדיין לא חל חיובו וליכא טרידת המצוה כל כך חיוב עליו להיות זריז קודם זמן חיובו כמו שבארתי למעלה ומרוב טרדות לא אוכל כעת להאריך וד' שנותיך יאריך בטוב ובנעימות אחיך הדש"ת.
<b>סימן</b> <b>נא</b> שלום רב לגבר חכם בעז של תורה עיניו על אפיקי הורים ומורים ה"ה המאור הגדול לממשלת התורה הרב ר' יחיאל מיכל קליין נ"י אב"ד דק"ק סאקאס והגליל יע"א.
<b>אחד"ש</b> קבלתי מכתבו עש"ק ואתמול ביום א' אחזתי להסתכל בו וראיתי כי דרך למודו הלך יפה כי שקל בפלס מאזני שכל ודעת אבל להלכה אין אני מסכים עמו נהפוך הוא חלילה לו לשלוח יד לחדש דבר כחכז"ל אמור לחכמה אחותי את דברי הדש"ת.
<b>שאלה</b> אירע שלא הי' בכפר אחד מנין עשר אנשים בבהכ"נ ביום א' דחנוכה העבר וביום ב' דחנוכה הי' עשרה והתפללתם כדת וכאשר בא לקרוא בס"ת אמר מעלתו נ"י שיתחיל מן ויהי ביום כלות משה דאל"כ לא יהי' שומעים בחנוכה כל פרשת נשיאים והאיש העומד אצל ס"ת הוא בן תורה אמר שלא נכון לעשות כן כי עבר זמנו בטל קרבנו וביטל מעלתו נ"י רצונו כי לא הי' הדבר ברור לו ולא חפץ שיהי' ח"ו כמחלוקה ומריבה בבה"כ אבל יען אחרי שובו לביתו נראה לו הדבר ברור כאשר העריך טעמו ונמוקו ויתבאר בקיצור בתוך התשובה וביקש ממני לגלות דעתי אם אסכים עמו לקבוע כן להלכה כי הדבר שכיח בכל שנה במקומות אשר אנשים בה מעט ויפרסם הדבר ואם לא אסכים אז יאמר ברם דברים שאמרתי וכו' על כן ביקש דברי מהרה.
<b>תשובה</b> ראיתי מכתבו אשר העריך בשפתי נועם ואמרי רבנן בטעמא אשר טען נגד דברי הבן תורה אבל באמת לא יעשה כן רק יתחיל לקרות ביום השני כאשר אבאר בעזה"י.
<b>הנה</b> אכתב בקוצר אמרים דברי מעלתו נ"י אשר האריך במאוד תוכן דבריו הוא כך קריאת התורה הוא בג' שונים (א) קריאת התורה מה שאנו קורין למפטיר במועדים קרבן מוספי יום א' בר"ח רביעי קרבן חודש וכדומה שיהי' שולם פרים שפתינו כמאמר חכז"ל סוף מגילה דף ל"א על פסוק קחה לי עגלה משולשת יעו"ש (ב) מה שאנו קורין בכל מועדים בס"ת הראשון ללקט בתורה מה שמדבר בענין יו"ט ההוא מה שראוים לפסח או לשבועות או לסוכות או ר"ה ויוכ"פ ופורים שאין בזה שילם פרים שפתינו רק שמדבר מענין יו"ט וימים קדושים דבר יום ביומו וכדומה (ג) מה שתקנו חכז"ל לקרוא בס"ת בכל שבת סדרה אחת או בשני וחמשי בכל שבוע שהוא שלא ילכו ג' ימים בלא תורה אבל אין בו משום נשלמה פרים שפתינו או לדבר מענינו של קדושת ומעלת היום רק כדי שישמעו ברבים תורת ד' תמימה ובקריאת ס"ת על פנים א' או פנים ב' שייך הדין עבר זמנו בטל קרבנו אבל בקריאת מפנים הג' לא שייך עבר זמנו בטל קרבנו כמבואר בד"מ סי' קל"ה ס"ק ב' יעו"ש וחקר מעלתו נ"י דקריאת נשיאים בחנוכה הוא דחכז"ל רצו להשוות חנוכה ליו"ט שיהי' קריאת התורה ובררו ג"כ לקרוא פ' נשיאים מטעם שהוא שייכת עכ"פ מענין היום קצת אבל מאי שייכת לקרבנות נשיאים לגוף נס חנוכה ובאמת אין שייך כאן הבדל בין יום ראשון או שני רק הכלל שיהי' קריאת נשיאים בחנוכה אבל אין קפידה איזה נשיא א"כ יוכל להשלים כמו אם חסרו צבור לקרות סדרה בשבת עיין סי' קל"ה והוסיף עוד אפי' בטל קריאת ס"ת ז' ימים חנוכה נקרא הכל ביום אחרון והאריך להשיג על הפר"ח שהשיג על הרשב"א וכנה"ג שהתירו לקרות לכהן רק עד ואני אברכם והפר"ח צעק עליהם דהוה ח"ו ברכה לבטלה ומעלתו נ"י אומר נהפוך הוא העיקר הוא קריאת התורה בחנוכה אבל אין קפידא דווקא בפ' נשיאים רק מהיות טוב תקנו לשמוע פ' נשיאים ודי אם נקרא אח"כ ללוי או לישראל וראי' דהא ביום אחרון קורין יתר נשיאים עד לבסוף עכ"ד בקיצור ואני אוסיף לפי דבריו מי שצריך ליסע על הים ויודע שלא ישמע עוד קריאת התורה יהי' מותר כמעט חייב לקרוא ביום הראשון כל הנשיאים כי אין קפידה כל כך על קריאת נשיא ונשיא דבר יום ביומו נשיא ראשון ביום א' דחנוכה כמו שנרמז במכתבו אפי' קורא ביום שני נשיא רביעי אין בו ברכה לבטלה.
<b>ועתה</b> באתי לברר בעזה"י מדוע אין אני מסכים עמו להלכה מכמה טעמים ואחזק אשר הי' מורגל בפי אדמ"ו הגאון חת"ס ז"ל חדש אסור מן התורה וגם אמר "עושה חדשות בעל מלחמות" מי שחפץ לחדש חדשות פועל מלחמות כי באמת כלל גדול שב ואל תעשה עדיף תמול אנחנו ואנחנו לא נדע מה לעשות הנח להם לישראל כאשר הורגלו שלחו מתם אל תשנו מנהג אבותיכם המון ישראל נראים כנשואות והמה נושאים את נושאיו זה כלל גדול.
<b>ואקדים</b> ימי חנוכה המה שמונה ימים על זכרון הנס אשר נעשה בימים ההם וכל יום ויום הוה נס בפני עצמו שהרי נעשה נס בשמן בכל יום כהנך ג' תירוצים בב"י סי' תר"ע בכל אופן כל יום נס בפני עצמו דהא מברכים בכל לילה ברכת שעשה נסים וכן רוב ניסים אשר נעשו בימים ההם במלחמות גדולות הוה כל יום ויום נס לעצמו
<b>ונראה</b> מי שהי' קטן עד אמצע ימי חנוכה ויום ד' דחנוכה נעשה בר מצוה אשר הי' פטור להדליק בד' לילות ראשונים שלא צריך לחזור על פתחים וליטול צדקה או למכור כסותו בעבור קיום נר חנוכה הגם דמברכים אשר קדשנו ואמרו בגמ' מלא תסור מדבריהם מברכים על הדלקת נר חנוכה עיין שבת דף כ"ג אבל הלא הקטן אינו מצווה על כל מצות עשה ול"ת של תורה א"כ בודאי הוא אינו מחויב בהדלקת נר חנוכה חוץ אם יש לו אב שיש מצות חינוך על אביו אבל ביתום דליכא מצות חינוך א"כ הוא פעור לגמרי הגם אם חפץ להדליק ולברך אין מוחין בידו דהא לא מצווה ג"כ על לא תשא היא ברכה לבטלה והב"ד אין מצווין למחות בידו דהא כשיגדל יהי' מחויב לברך ומהכ"ת ימחה הב"ד לו לברך בקטנותו כמו אם יתום לוקח אתרוג דמברך ואין מוחין בידו אבל עכ"פ אין הקטן מחויב למכור כסותו אבל משעה שיגדל ביום ד' דחנוכה צריך למכור כסותו כדי להשיג נר חנוכה יען דכל יום ויום הוה חיוב מצוה בפני עצמו ובא עליו החיוב להדליק נר חנוכה ביום חמישי ולהלאה הגם דבאבילות ובהבדלה פטור אם נתגדל אחר שבת או אם נתגדל בתוך ימי אבילות עיין ט"ז יו"ד סי' שצ"ו בנעימות דבריו ובאחרונים אבל לא העיר אחד דין זה בחנוכה יען דכל יום ויום הוה נס לפני עצמו ותיקנו חכמים מצוה על כל יום ויום לפני עצמו ונתחייב משהגדיל על נס היום שבא עליו ומברך וצונו כי על כל יום ויום יש ציווי מחכמים להדליק ולברך כנלע"ד.
<b>וראיה</b> לזה דכל יום ויום דהוה נס בפני עצמו כך תקנו חכמים לנו להדליק בכל יום ויום על הנס שנעשה בו דהא אם הי' רק מצוה אחת א"כ גדול שלא הדליק בלילה ראשונה יהי' מעוות שלא יוכל לתקן דאי אפשר לו להדליק שמונה ימים יחד או אם הי' אונן לילה ראשונה לא ידליק עוד או אם הי' אפי' אנוס עכ"פ איך יברך בשאר לילות ואפילו אם נאמר אנוס שאני דהי' בר חיוב עיין נקה"כ יו"ד סי' שמ"א על הט"ז ס"ק ה' עכ"פ נחקור במי שהי' ערוד במצוה דפטור מן הדין הכי נימא דלא ידליק בשאר לילות זה אינו דהא מפורש יוצא בש"ע סי' תרע"ב סעיף ב' שכתב המחבר וז"ל ואם עבר כל הלילה ולא הדליק אין לו תשלומים הגה ובלילות אחרות ידליק כמו שאר בני אדם אעפ"י שלא הדליק בראשונה עכ"ל ועיין בב"י בשם רוקח ורשב"א הרי דבכל אופן דלא הדליק מדליק בשאר לילות וגם מדליק כשאר בני אדם היינו אם לא הדליק בלילה ראשונה אעפ"כ מדליק בליל ב' שני נרות יען וביען דכל יום הוה נס בפני עצמו וצריך להדליק על נס יום שני וליתן סימן למהדרין להראות שאותו יום בימים ההם הי' יום שני שהפליא ד' לעשות נס ומצאתי להגאון ר"א מווילנא בש"ע שכתב שם בס"ק ח' וז"ל ואם עבר כמ"ש בפ"ב דסוכה ועוד אר"א מי שלא וכו' וחכ"א אין וכו' עכ"ל ובסק"ט כתב וז"ל ובלילות אחרות כמ"ש עושין סוכה בחש"מ וכו' וכן כאן דכל לילה נס בפני עצמו כמ"ש שם ניסא בכל יומא איתא ולא דמי לספירה דכתוב תמימות עכ"ל הרי מבואר דכל יום הוה נס בפני עצמו ופנים חדשות.
<b>ולפ"ז</b> דכל יום ויום הוה נס וחיוב לפני עצמו מי שנעשה אונן ח"ו בליל ראשון פטור מלהדליק דהא לא יודחה בשאר ימים עיין בנב"י ח"ר א"ח סי' כ"ז דחידש אם יודחה גם על מצוה שאח"כ אין אנינות פוטר אותו וזה הטעם בנשואים וה"ה לספירת עומר יעו"ש וא"כ אי הוה חנוכה מצוה אחת הי' מותר לו להדליק אבל כיון שהדין אם לא הדליק לילה אחת מחויב להדליק בשאר לילות א"כ אונן פטור בלילה הגם דחביבה מצוה בשעתא ועיין במג"א סי' תרצ"ז במגילה ודוק.
<b>וכן</b> נ"ל למי שהזדמן לעשות מצוה לערב יום א' דחנוכה ואם יתחיל בזה לא יוכל להדליק ליל ב' אעפ"כ מחויב להתחיל מצוה שבא לפניו עיין רשב"א בחדושיו סוכות דף כ"ה הגם שע"כ יתבטל אח"כ מחמורה צריך להתחיל בהקל דהשניה אינו חל עליו וכאשר תבוא עליו יהי' עוסק במצוה פטור ממצוה הבא דאל"כ קרא למה לי יעו"ש כי מתוק וה"ה בחנוכה הגם שמצוה שבא עכשיו היא מצוה דרבנן שאין בה פירסום נס ויתבטל מהדלקת חנוכה שהוא פירסום נס אעפ"כ מחויב לעשות מצוה ראשונה דליל שני הוה מצוה בפני עצמה על נס בפני עצמו ולא חלה עליו עדיין מצות הדלקה ליל שני ומחויב לעשות מצוה שבא לידו וכאשר יבוא מצות הדלקת שניה יהי' עוסק במצוה פטור ממצוה ודוק (והגם על קו' רשב"א יש לי תירוץ דאשמעי' דצריך לעסוק במצות שעה הגם שעי"כ יתבטל במצוה נמשכת אעפ"כ פטור ואין כאן מקומו).
<b>ועתה</b> נחקור בעזה"י בטעם קריאת התורה בחנוכה בפרשת נשיאים מלבד הטעמים הידועים מובא ביתר שאת בבאורי הגאון מווילנא דברי ילקוט מלכים סי' קפ"ד דברי פסיקתא יען דכ"ה כסליו נגמר המשכן והקב"ה רצה להקימו בירח שנולד יצחק ומעתה הפסיד כסליו שנגמרה בו מלאכה אמר הקב"ה עלי לשלם ומה שלם לו הקב"ה חנוכת חשמונאים עכ"ל והוא כמו שמצינו קרש שזכה בצפון אסור לשנות ממקומו ה"ה אם חודש זכה להיות בו חנוכת משכן ד' זכה בו על כן הבטיח הקב"ה שיהיה חנוכת הבית המקדש ע"י חשמונאים בכ"ה בכסליו וא"כ אלו הי' הקמת המשכן בכ"ה בכסליו הי' אותן ימים זוכים בהקרבת נשיאים קבעו קריאת התורה של פ' נשיאים באותן ימים סוף כסליו ותחילת טבת להשלים בו נשלמה פרים שפתינו שיהי' כאלו הקריבו הנשיאים בימים ההם כדי להשלים לכסליו וטבת מה שנוטל מהם אז מהוד והדר ותיקונים גדולים אשר הותר בקרבן נשיאים ג' דברים שיחיד יביא קטורת ויחיד יביא חטאת על לא נודע לו חטאתו ויחיד יקרב בשבת עיין רבה פ' נשא פ' י"ג על פסוק אכלתי יערי עם דבשי יעו"ש א"כ עיקר חיוב קריאת חנוכה דווקא בפ' נשיאים לשלם החוב מן אז ומני קדם והבן.
<b>ואוסיף</b> עוד דעיקר חיוב קריאת ס"ת בחנוכה דווקא פ' נשיאים והוא דהלא נודע מרוב ניסים ונפלאות שנעשה אז עד כי חדל לספור כי הפליא הקב"ה לעשות פלאים גדולים כאשר נזכר בעל הניסים "מסרת גבורים ביד חלשים" הכי לא הי' די שיפלו גבורים ביד גבורים אלא הפליא ד' להראות שהגבורים יפלו ביד חלשים שכל עין הרואה יאמר שהוא פלאי פלאים "ורבים ביד מעטים" העושה גדולות עד אין חקר הראה שרבים לא יפלו ביד רבים מישראל אלא דווקא רבים יפלו ביד מעטים להכיר ולומר ד' נלחם להם לישראל "וטמאים ביד טהורים" השגיח הקב"ה שהטמאים לנפש יפלו דווקא ביד טהורי נשמות המה הקדושים לראות איך התגבר הקדושה על הטומאה "ורשעים ביד צדיקים" צמצם הקב"ה בעין ד' על יריאיו שלא יפלו יחדיו רשעים רע לשמים ולבריות רק ביד צדיקים אשר יודע צדיק נפש בהמתו צדיק מעיקרו משמע צדיק באמונתו יחיה "וזדים ביד עוסקי תורתיך" אותן הזדים המחרפים ומגדפים למרוד בד' יפלו דווקא ביד לומדי ועוסקי תורה אשר מקימים התורה וכל הרואה כאלה יאמר כי לך עשית שם הגדול והקדוש כי ברוב ניסים בתוך ניסים נפעל שם גדול וקדוש לדעת מי כמוך באלים ד' וגם לעמך עשית תשועה גדולה ופורקן כהיום הזה אבל מראשית הקדים רבת את ריבם דנת את דינם נקמת את נקמתם להיות הכל במשקל הזהב קולע אל השערה ולא יחטא פלא פלאי פלאים במאוד והארכתי פ"א בדרשה להראות כמה עמוקה תפילת על הניסים שהוזכרה כאן ה' ידות כי בכל יד יש ה' אצבעות אשר רמזו חכז"ל בפ' בשלח על כי יד על כס ד' בשם פרקי דר"א וכאן הי' ה' ידות להורות כי עלה הנס בכל העולמות "כי לך עשית שם גדול וקדוש בעולמך" כמו שאמר דוד לך ד' הגדולה והגבורה והתפארת והנצח וההוד הם חמשה ותוכן הבנה מבואר בספרים והכלל אין פה ולשון אשר ימלל גבורת ד' ולספר רוב ניסים ופלאים אשר נעשו בימים ההם בזמן הזה.
<b>וכאשר</b> נחקור על מי ועל מה נעשה אז רוב ניסים ונפלאות אשר לא נהיתה כמוהו שלא נטבע השונא בים ולא נפלו עליו אבני אלגביש ולא יצא מלאך להרגם רק כל הניסים נראים ונגלים נעשו בידי כהנים והצדיקים וקדושים מה הוא זה ועל מה זה.
<b>אך</b> המעיין במדרשים רבה וילקוט ותנחומא ויתר מדרשים יתבונן על הסודות גדולות ונוראות על המחשבות דבוקות וקדושות על רעיונות מופלאות ועמוקות על פרישות ונזירות ועל מסירות הנפשות ונשמות אשר כל נשיא ונשיא הפליא בלבו בנסתר בקרבנו עד שזכה לראות עד סוף כל הדורות והביאו את עצמם בהצנע לכת לחנך את המשכן להיות מדור לשכינה לשכון כבוד בארצינו שיתהלך ד' בתוך רבבות אלפי ישראל ולהוליך אותם קוממיות בקומה זקופה ולא היו יראים מכל אדם לא יפלא שהותר אצלם ג' דברים להביא קטורת וחטאת ולהקריב בשבת כי כל אחד הי' כל העולם כולו כדי לו צדיק יסוד עולם והמה פעלו שד' לחם מלחמות ד' כנגד סיחון ועוג וכל מלכי כנען כי לא נפל דבר ארצה ע"י מחשבותיהם ויחודיהם אשר יגרם ח"ו לעצור ביד ד' שלא יהיה מוראם וחיתתם על כל חיות הארץ המה האומות שנמשלו כחיות וכל מהלכי טבע נמקו ונעשה טבע שנית כל שתה תחת רגליו וכאשר הגיע ימי כ"ה כסליו וטבת אשר חפץ הקב"ה לשלם חובו אשר זכה כסליו וטבת אלו הוקם המשכן אז הוצרך לשלם ג"כ הרוב ניסים ונפלאות אשר הי' פעלו הנשיאים על ימים האלו אילו הקריבו בימים ההם קרבנם ולכן לא יפלא עוד מכל אשר נעשה ביד החשמונאים והבן.
<b>ועל</b> כן העמיקו אשר תקנו לקרוא בתורה פרשת נשיאים כי הם המה אשר פעלו לנס חנוכה בימי חשמונאים וכאשר פעלו על ימים האלה בימי חשמונאים כן הוקבעו הימים להיות זכרון הנשיאים תמיד חקוק כחכז"ל יום שנפקדה שרה נשאר לדורות וא"כ אפוא כל יום זוכה בנשיא שלו בכל דעותיו ומחשבותיו ודבקותיו ובכל תיקונו אשר הכין ופעל לפי שבטו ומקור נשמתו וכן הוא לדורות עולמים הבן.
<b>ובזה</b> יובן למה נעשה נס חדש בכל יום ולמה צוה שיהי' הדלקת נר חנוכה בכל יום לפני עצמו כי כל נשיא פעל על יומו כפי קדושתו ועל כן המהדרין מוסיפין נר להראות שלא הקריבו לנשיאים כולם מטעם אחד ומחשבה אחת רק כל אחד הוסיף במחשבות ודיעות וכן קבלו כל ישראל להיות מהדרין ועל כן כל יומו זוכה שיתחילו לקרוא בנשיא שלו כי הוא מקורו ומחשבו לעורר מעשיו ופעולותיו ביום הזה בימים ההם והבן.
<b>ופן</b> ואולי יאמר מעלתו נ"י מאין לי כל אלה שיהי' זה טעם שקריאת נשיאים יהי' מוגבל מרבותינו ז"ל להיות קוראים אותם יום ביומו הגם שהעד לעצמו הוא האמת בכל זאת אמרתי לחזק בריחי שערים אשר פתחתי.
<b>עיין</b> בטוא"ח סי' תרפ"ג שכתב וז"ל כל ימי חנוכה גומרין ההלל עכ"ל וכתב בב"י וז"ל בפ"ב דערכין מימרא דר"י משום רשב"ץ וכתב בשבולי לקט שהטעם משום דחלוק בנרותיו כל יום חלוק משלפניו הרי הוא כחג שחלק בקרבנותיו ועוד טעם אחר לפי שהנס נתחדש בכל יום ועוד שהרי קוראין בנשיאים וכל יום נשיא שלו חלוק משל חבירו א"כ כל נשיא צריך לגמור ההלל על קרבנותיו ואין ראוי' לחדש קריאה בלא קריאת ההלל עכ"ל הרי בטעם אחרון גילה טעם כעיקר מה דגומרין ההלל בכל יום הוא מטעם דנשיא צריך לגמור ההלל על קרבנותיו הרי עין בעין נראה שהעיקר תיקון הקריאה היה נשיא אחד ליום נשיא אחד ליום כאלו יעמדו נשיאים ויקריבום קרבנותיהם וצריך כל נשיא לאמור ההלל על קרבנותיו ופשיטא א"כ צדקו דברי פר"ח סי' תרפ"ד שחושש על ברכה לבעלה אם לא קרא לכהן מהנשיא וגם מוכח דצריך דווקא לקרות נשיא ראשון ביום ראשון ונשיא שני ביום שני דחנוכה עד גמירא ודוק וגם לפי הטעם שהנס נתחדש בכל יום הוא רמז כמו בקרבנות נשיאים הגם שהקריבו קרבנם שוה בשוה איש איש כרעהו לא פחות ולא יותר בכל זאת נתחדש בכל נשיא בקרבנו כאלו לא הוקרב קרבן כזה מעולם שתכלית הקרבן הי' בפנים חדשות א"כ אותו קרבן שהי' אתמול נתחדש היום וכן הי' בנס חנוכה מלבד שהי' נס בכל יום אלא נתחדש אותו נס דאתמול ועיין בב"י סי' תר"ע למה מדליקין שמונה ימים הלא הי' פך שמן על יום אחד ותי' ג' פנים ובכל אופן נתחדש אותו נס בכל יום ולכן לא כתב שבולי לקט נס בכל יומא הוה עיין גמ' שבת אלא כתב שהנס נתחדש אותו נס נתחדש בכל יום וא"כ מבואר שנתקן קריאת נשיאים דווקא להיות נזכר בו נס חנוכה והבן ולטעם הראשון דנרות חנוכה חלוק כל יום מחבירו הרי הוא כחג שחלוק בקרבנותיו הרי הנרות המה כקרבנות החג ולא לחנם אמרו בגמ' נר חנוכה שהניחו למעלה מכ' אמה פסול כסוכה הרי שיש שייכות לחנוכה וגם מדפליגי למהדרין אי להדליק לילה ראשון שמונה ולמעט אח"כ כקרבנות החג או מעלין בקודש הכל נרמז בקרבן הנשיאים שמלכות בית דוד הי' ט"ו מלאים וט"ו חסירים וגם נרמז שח' דורות עמד בית חשמונאי במלכות שהוא נר "ערכתי נר למשיחי" ונעקרו ר"ל על כי לקחו גם המלכות והתורה אמרה אחרי פ' מלוכה לא יהי' לכהנים חלק ודרשו בספרי שלא יהי' מלוכה ביד כהנים ועיין בנמוקי רמב"ן פ' ויחי ועיין ברבה נשא פ' י"ד אלה שני בני יצהר אהרן ודוד זה מבקש כהונתו וזה מבקש מלכותו ומה נפלא שנעשה נס ח' ימים בנרות ע"י חשמונאים להראות על ח' דורות לבד וכדומה א"כ מבואר באר היטב שהשווה הנרות עם קרבנות החג שכ' השבולי לקט הרי הוא כחג שחלוק בקרבנותיו וממילא יובן שבמכווין חיוב הקריאה בס"ת דווקא בפרשת נשיאים נשיא ליום נשיא ליום כי הימים נזכרים ונעשים בקרבנות נשיאים והבין על כן פשיטא מי שקורא ביום השלישי של יום רביעי הוה ברכה לבטלה והכלל כל יום יש לו קריאת נשיא וחלילה לקרוא כאות נפשו.
<b>וראיתי</b> בדברי מעלתו נ"י שכתב ועוד אני אוסיף שאם אירע שטעה ביום אחד מימי חנוכה ודלגו בעת קריאה לנשיא אחד או ב' והתחילו לקראות מיום שלאחריו אפשר דלא הוה ברכה לבטלה ושפיר יצאו היום ידי חובת קריאת התורה אחרי כי לדעתי כל הפרשה שייכה לכל יום מימי חנוכה עכ"ל ולפמ"ש נהפוך הוא נשיא ליום נשיא ליום כאשר זכו הנשיאים אז בימי חנוכת המשכן כך זכו אח"כ בכ"ה בכסליו זה אחר זה והוה חייבות הקריאה סדר נשיאים לסדר הימים ודוק.
<b>והראני</b> בני הב' האברך החריף ר' יעקב שלום נ"י שבספר כרם שלמה סי' תרפ"ד כתב וז"ל אם טעו וקראו ביום השני של חנוכה נשיא השלישי וכיוצא עלתה להם הקריאה דאין קפידה בימים עיין ברכי יוסף בשם משאת משה וכ"כ בפרמ"ג בסי' ק"מ עכ"ל ועיינתי בפרמ"ג במשבצות זהב סי' ק"מ כתב וז"ל אם קראו ביום א' דחנוכה ביום הרביעי וכדומה שו"ת משאת משה ח"א סי' ו' דעולה דיעבד עכ"ל ועיינתי בברכי יוסף אות ה' בסי' תרפ"ד כתב וז"ל אם טעו וקרו ביום ב' של חנוכה פ' נשיא ג' וכיוצא עלתה להם דאין קפידה בימים וזה פשוט משאת משה ודב"מ עכ"ל הרי הבאתי ג' גדולי עולם משאת משה ופרמ"ג וברכי יוסף כדברי מעלתו נ"י.
<b>בכל</b> זאת אני על משמרתי אעמודה אין ספר משאת משה לפני להראות טעמו ונמוקו הכי הביא הפסיקתא הנ"ל לדעת על מה אדני נס חנוכה הוטבעו וראיתי לברכי יוסף סי' תרפ"ד שהביא דברי מהר"ש אלגאזי מי שקורא עם הראשון ברכת כהנים לבד הוה טועה בדבר מצוה דתנן בחנוכה בנשיאים וגם הוה ברכה לבעלה והרב חולק עליו כדבר כנה"ג דיוצא ולא הוה טועה בדבר מצוה וגם ברכה לבטלה לא הוה כדברי תוספות מגילה כ"ג דאין להשגיח בחנוכה כל עיקר וכתב וז"ל דאין כ"כ בקריאת נשיאים בחנוכה וכו' וכתב וז"ל דלקושטא דמילתא הקרביי"ם הללו אין ענינם בחנוכה ואין ראי' מר"ח דלא קרינן מקודם כמ"ש הפר"ח דקריאת נשיאים בחנוכה קלושא טובא עכ"ל.
<b>ולפמ"ש</b> נתתי טעם כעיקר דדווקא קריאת נשיאים בחנוכה הוה החיוב דכל נס חנוכה הוה להשלים חיוב חינוך המשכן והקרבת נשיאים והדברים ברורים ואקוה שמקום הניחו לו מן השמים בזה בעזה"י שהעיקר כדברי פר"ח ומהר"ש אלגזי כי הטיבו לראות דעיקר הקריאה בפ' נשיאים ואעתיק דברי רבה פ' י"ג וז"ל מה ראו הנשיאים להקריב קרבנות כענין זה רבנן אומרים אעפ"י שקרבן שוה הקריבו כולם על דברי גדולים הקריבו וכל אחד ואחד הקריבו לדעתו וכו' וסיימו שם וז"ל והיה מסורת ביד שבע יהודה חכמיהם וגדוליהם מן יעקב אבינו כל מה שעתיד לאירע לכל שבט ועד ימות המשיח וכן הי' ביד כל שבט ושבט מסורת כל מה שאירע לו עד ימות משיח מן יעקב אביהם עכ"ל ודרשו שם שנאמר בכל נשיא זה קרבן שראה הקב"ה שלכל אחד מחשבות אשר לא הי' לחבירו אמר הקב"ה בכל קרבן נשיא זה קרבן נחשון זה קרבן נתנאל וכן בכל נשיא ונשיא קילס הקב"ה קרבנו כפי מחשבותיו והבן זה.
<b>ועלה</b> עוד בדעתו שיש פנים לומר דווקא אם קרא ביום א' דחנוכה אחד משאר נשיאים יצא יען דברבה על פסוק זאת חנוכת המזבח ביום המשח אותו הקשה הלא לא נגמר עד מלאות שנים עשרה יום וכתב וז"ל אלא בא הכתוב ללמדך שכל השבטים הם שווים וחברים כולם כאחד לפני הקב"ה שהעלה עליהם הכתוב כאלו ביום ראשון הקריבו כולם לקיים מה שנאמר כולך יפה רעיתי ומום אין בך עכ"ל א"כ אם קרא בראשון בשאר נשיאים יצא אך לדעתי גם זה אינו אמת דנשלמה פרים שפתינו דווקא ביום שהי' בא עליו להקריב אלו הי' הועמד המשכן בכ"ה כסליו כנלע"ד בעזה"י.
<b>על</b> כן אני אומר ממנ"פ אי אמרי' אין להשגיח על חנוכה כל עיקר נענין הקריאה ועיין ברוקח ובב"י ובט"ז א"כ מהכ"ת לקרות ביום ב' מה שנתחסר ביום א' הא אין להשגיח על הקריאה אפי' ביומו (אם לא הוציאו ס"ת שנית בר"ח) וכ"ש שלא להשלים למחר מה שלא קראו ביום אתמול ואי משגיחין על קריאת חנוכה שנעשה חיוב פ' נשיאים לקרוא אותו בחנוכה א"כ נשיא אחד ליום דבר יום ביומו וצריכין להתחיל ביום ב' מנשיא ב' דעבר זמנו של ראשון בטל קרבנו ואין לומר מה נפסיד אם נתחיל מקודם ולקרוא עוד אחר עבר נשיא ב' לכהן זה אינו דקריאת נשיא מחריב בה דמינה מחריב עיין זבחים דף ג' כנלע"ד.
<b>סוף</b> דבר גליתי טפח והוא מעט מזעיר מה שמונח בכח קריאת נשיא ליום וחלילה וחלילה לחדש דבר או לשנות דבר מאשר נהגו מלפנים כי המון בית ישראל אם אינם נביאים בני נביאים הם דרכם בקודש וכלל גדול אם ראשונים כמלאכים אנו כבני אדם הרועים הישנים הביטו על תהליכותוהם של צאן קדשים ואקוה שיהי' שלום עם הבן תורה הגם שלא ידע אלו הדברים אעפ"כ הי' שליח מד' שלא יהי' נקיל לשנות שמעלתו נ"י לא חפץ להרוס אלא לבנות וכוונתו רצוי לפני ד' הדש"ת.
<b>סימן</b> <b>נב</b> שמחת חג המצות יחוג בשמחה ובששון ה"ה האברך אבן יקר ענף אבות גאוני וגדולי ארץ וצדיקי עולם הרבני מורג חרוץ חץ שנון המפורסם בתורה ויראה כמוה"ר ר' מאיר א"ש נ"י בק"ק סיקס יע"א.
<b>גלילת</b> מכתב ידי מעלתו נ"י האיר נגד פני טורי ספיר אמרי נועם רעיוני תורתו שמחתי באמרותיו מוצאים חן בהשכל כראוי ישמח אמרי יושר ה"ה אדמ"ו הגאון הקדוש גדול ליהודים בקברו בבן מנחם הוא אביו הגאון הצדיק ז"ל לאמור זה ינחמנו שלא ימוש התורה מזרע זרעי ואמר ד' מעתה עד עולם אמן ואמן.
<b>ועתה</b> באתי להודיע כי יוכל לשער טרדותי בימים כאלה לפני כמה שאלות ולא אוכל לשים עיני עליהם ולהשיב לשאולי הגם שהי' דברים לדינא ולאהבתי אשר קרא לי דודי כי תלמידים נחשבים לבנים ואני תלמיד מרן אבי אביו הגאון הקדוש ז"ל פניתי מכל עמלי להראות כי עריבים עלי דבריו מאוד.
<b>הנה</b> מעלתו נ"י הציע לפני פתשגן דבריו לתרץ קו' החמורה של שאג"א איך בא לפשוט הגמ' מה דבעי דרבא אי עדיף מת מצוה ממקרא מגילה או מגילה עדיף ממה דמת מצוה דוחה עשה דהשבת עבודה וקשה אטו השבת אבידה טוב מפסח ומילה ואעפ"כ מגילה וגם מת מצוה דוחה אותם וכ"ש השבת אבידה הלא ספיקו של רבא הי' בין מקרא מגילה ומת מצוה אשר שניהם חזק וכאשר אעתיק אי"ה הקו' בביאר רחב ומעלתו נ"י יצא לחדש דבלא"ה קשה קו' התוס' למה נקט רש"י קרא דכתיב והתעלמת ולא מביא הקרא אשר מביא הגמרא בברכות דלא תסור וגם מביא קו' התוס' בב"מ דף כ"ט למה צריך קרא והתעלמת תיפוק ליה מולאחותו ולתרץ כל הנ"ל חידש בהערות הצל"ח מילה יוכל להיות ביום אחר עכ"פ שלא בזמנו ופסח יש לו תשלומין פסח שני ומש"ה נדחה אבל אבידה אשר אפשר בין כך ובין כך יוקח מגוי אשר יאבד אותה מנ"ל דנדחה וגם מת מצוה דוחה מגילה לגמרי אפי' לא ישאר זמן לקרוא אותה כמבואר במג"א הל' מגילה דלא כרמ"א ומזרחי א"כ שפיר איבעי רבא אי מת מצוה עדיף ממגילה אפי' יהי' נדחה לגמרי קריאת מגילה אי אפשר לדחות פרסום נס לגמרי מגילה עדיף א"כ אין ראיה מפסח ומילה ולכן מביא הקרא מן והתעלמת דאיירי בכל גווני אפי' יאבד אבידה ואעפ"כ גדול כבוד הבריות ה"ה כאן גדול כבוד הבריות לדחות מגילה לגמרי וא"כ מפסוק ולאחותו לא מוכח דלמא שאני פסח דיש פסח שני תשלומי דראשון ומילה יש תשלומין בשלא בזמנו וכן מפסוק דלא תסור אין ראיה לדחות לגמרי עכ"ד בקיצר והמה בחכמה יישר כוחו וחילו לאורייתא.
<b>על</b> אמרי תורת מעלתו נ"י אין לי לפלפל רק הערת הצל"ח בברכות קשה לפני להבין איך כתב למול בשמיני הוה רק חביבה מצוה בשעתה הא הוה עשה לפני עצמו ביום השמיני ימול העשה הנ"ל יתבטל לגמרי לכן קשה על המג"א תרפ"ז שכתב שמגילה קודם דיכול למול בתשיעי יעו"ש בס"ק ה' בשם כה"ג וקשה הא למול בשמיני הוא עשה גמורה ואם ימול בתשעה נתבטל העשה של ביום השמיני ימול הוא עשה לפני עצמו יתבטל לגמרי ועוד קשה לי דלמא יבוא ויעשה כדת וכדין וימול בשמיני דכיון דאביו אינו מל מצוה על אחר למול בעבור עצמו שיש מצוה למול בני ישראל א"כ נתבטל האב לגמרי ממצות מילה של בנו מהמצות יום שמיני והן מגוף המצות מילה אפי' שלא בזמנה דאיזה ישראל יעמוד מרחוק ולא ימול בן ישראל אם אין אביו מל בנו וכן מבואר באדמ"ו חת"ס ז"ל יו"ד סי' רצ"ה בד"ה ועדיין פש גבן מי שהלך למול בלא שליחות האב עשה לעצמו המצוה והפסיד לאב המצוה משא"כ בתרומה שתורם בתורת שליחות יעו"ש דפח"ח וא"כ נדחה ממנו מצות מילת בנו לגמרי ולא לחנם נקט הגמ' שהולך למול את בנו ועיין במג"א סי' תמ"ד ובשלמא על דברי כנה"ג סי' תרפ"ז אפשר דקאי בלמול בן ישראל אחר וא"כ ממנ"פ אם יבוא אחר וימול מאי איכפת לן שהוא יקיים או ישראל אחר יקיים המצוה ואם ישאר התינוק ערל ימול הוא למחר אבל שם בגמ' הולך למול את בנו קשה לי להבין חקירת הצל"ח רש"י בזבחים קאי על טומאה אם לא יעשה פסח ראשון ישאר על פסח שני דמי יטול מידו זכותו אבל במילה אין לי הבין.
<b>וגם</b> מה שאמר הצל"ח שזה הטעם דפסח נדחה מפני כבוד הבריות יען דפסח יש לו תשלומין בשני קשה לי מדברי רש"י בזבחים הכא יען דעכשיו יש לפניו מצוה להטמא שגוף הטומאה הוא המצוה שאין לה תשלומין ואם נטמא אותו יקיים המצוה במה שיטמא עצמו אותו הטומאה מעכבות מלעשות פסח שמפסיד קיום מצוה של פסח יש לו תשלומין דהטומאה גרמה לעשות פסח שני דכך אמרה התורה אם יהי' טמא בראשון נתחייב בפסח שני אבל במת מצוה אטו הטומאה הוה מצוה הלא אפי' אם אפשר להשתדל שהמת יהיה נקבר ע"י גוים או ע"י פשוטי כלי עץ אשר בידו שלא יתטמא ג"כ פטור מלעשות הפסח דקבורת מת מצוה קודם ממצות עשיות הפסח וגם אם יטמא עצמו כגון שנושא המת על כתפו אין המצוה נעשה בגוף הטומאה שנימא שקיים המצוה במה שנתטמא רק גוף הקבורה הוה המצוה רק לתכלית הנרצה מותר אפי' לטמא עצמו כדי לגמור קבורה א"כ מנ"ל לבטל בעבור קיום מ"ע של קבורה מצות פסח ושפיר קשה ונגמר מינה והערותי במקו"א בענין עוסקי במצוה פטור ממצוה אפי' אם יש לראשונה מצוה העוסק תשלומין ולהשני אין לה תשלומין ומיושב קו' רשב"א סוכה דף כ"ה למה לי קרא על העוסקי במצוה פטור ממצוה ולפמ"ש לחדש אפי' אם לראשונה יש תשלומין ולהשני אין תשלומין ודוק
<b>ועתה</b> אציג לפני מעלתו נ"י קו' שאג"א לעיין בו ואודיע אשר הערותי במקו"א זה רבות בשנים על קו' השאג"א הנ"ל וז"ל מגילה דף ג' בתר דבעי הדר פשטיה גדול כבוד הבריות שדוחה ל"ת שבתורה פי' רש"י של והתעלמת ונתקשה בטו"א בקו' גדולה מאוד הלא מה דנסתפק רבא אי מת מצוה או מקרא מגילה עדיף הוא יען דמצינו דמגילה דוחה שני דברים היינו ת"ת או עבודה וכן מת מצוה דוחה הנך שני דברים ת"ת או עבודה וא"כ מגילה ומת מצוה הם שווים ונסתפק אי יש יותר כח למת מצוה כנגד מצות מגילה או יש יותר כח למצות מגילה כנגד מת מצוה והגם שבוודאי שמת מצוה דוחה פסח ומילה אעפ"כ מסופק רבא אי דוחה למגילה יען דמגילה ג"כ דוחה דהא מגילה עדיף מעבודה וה"ה נמי דעדיף מגילה ממילה משום פרסום נס וא"כ מאי ראיה מביא לפשוט זה מדכבוד הבריות דוחה ל"ת דעבודה אטו יש לאבידה מעלה מעבודה ומילה נהפוך הוא ממון קל הוא כמבואר בברכות דף י"ט דרוצה לפשוט דכבוד הבריות דוחה כלאים ואבידה ומשני שאני ממון דקל ופריך מפסח דנדחה אצל מת מצוה ומשני שב ואל תעשה עכ"פ נשמע דאבידה קל מפסח ומילה ואי מגילה עדיף מפסח א"כ מכ"ש דעדיף מאבידה ומאי ראיה יש מאבידה דמת מצוה עדיף ממגילה הלא בודאי ההולך לקרא מגילה ומצא אבידה דמניחה והולך לו והוא קו' נפלאה מאוד וצע"ג.
<b>ונלע"ד</b> ליישב בעזה"י קו' הגאון הנ"ל דהנה יש לחקור אי הך דרש מן והתעלמת הוה ענף מצות עשה שזקן ואינו לפי כבודו צריך להתעלם עיניו מן האבידה מכח עשה דכבוד התורה ונעשה מצוה מחויבת על הזקן שיעלים עצמו מהאבידה או נימא דהוה מצוה דרשות אם יחפוץ לחוס על כבודו כבוד התורה יכול להתעלם מן האבידה אבל אם לא יחפוץ בכבודו רשאי ליטול האבידה.
<b>ועלה</b> בדעתי אם יש ביד הזקן למחול על כבודו איך אפשר שאם יקפיד על כבודו יהי' העשה דכבוד התורה דוחה לל"ת דלא תוכל להתעלם הלא אמרי' בכתובות דף מ' כיון דאי אמרה לא בעינא ליה ליכא לעשה ה"ה אי אמרה בעינא ליה לא דחי עשה כזה ל"ת וה"ה הכא יוכל לוותר על כבודו אפי' לא מוותר לא דחי לל"ת.
<b>אמנם</b> אחר עיון יש לחדש דבר ב"ה דשאני התם דתורה אמרה ולו תהי' לאשה לקנוס את האיש אבל לא האשה עיין רמב"ן בתורה בזה א"כ מרגע שאמרה פ"א לא בעינא ליה שוב נפקע העשה ולו תהי' לאשה ואפי' אם אחרי ימים תאמר בעינא ליה ליכא שוב עשה עליו שיקחנה לו לאשה ואפי' אם נשאה אח"כ מרצונה לא קיים עשה וגם בוודאי יוכל לשלחה בגט אפי' בע"כ דבאמירת לא בעינא נפקע העשה לגמרי וזה דייק הגמ' אי אמרה לא בעינא ליה ליכא לעשה כלל דיבורה עקרת העשה שלא יוכל העשה להיות עוד בעולם א"כ עשה אשר יוכל אדם לעקור שלא יהי' עוד מצוה אפי' אם עשה המעשה עשה הזה לא דוחה ל"ת יען דל"ת אין ביד אדם לעקור שלא יהי' עבירה והעשה יוכל האדם לעקור הגם שנעשה המעשה לא יהי' מצוה אבל עשה דכבוד התורה הוא יען שהוא ת"ח שתורת ד' בקרבו א"כ כל ימי חייו רובץ עליו העשה דכבוד התורה ואפי' ימחול על כבודו על לעולם הוה רק כאלו ימחול בכל יום ובכל שעה על כבודו אבל אם יחזור מדבורו למחר וחפץ ביקרו אתי דיבור ומבטל דיבור שלא מוחל מעכשיו על כבודו ממילא יש כאן כבוד התורה ובודאי הוה אז המעשה של כבוד התורה עושה קיום מ"ע ועוד אפי' אם מוחל על הכבוד אעפ"כ מי שמכבד אותו עושה מצוה דרשות עכ"פ כמובן ובכה"ג הגם שיוכל למחול על כבודו כיון שאינו מוחל בא עשה ודוחה לל"ת דאין בידו לעקור מ"ע של כבוד התורה שלא תהי' בעונם וממילא אם קפיד הוה עשה עצומה וגדולה ודוק.
<b>ובזה</b> ישבתי קו' התוס' שם למה לי קרא דאין עשה דכיבוד אב מהני אם מצוה לחלל שבת הלא יש ביד האב לומר לא בעינא לכבוד הנ"ל ולפמ"ש מיושב דשאני בלו תהי' לאשה בידה לאמור לא בעינא וליכא לעשה כלל בעולם אבל בכיבוד אב הגם בשעה זו אומר לא בעינא כבודך לעולם יכול אחר שעה לבטל דבורו דאתי דיבור ומבטל דיבור וממילא חייב בכיבוד אביו אפי' על אותו דבר בעצמו ואטו אפי' מחל על כבודו ואח"כ הבן מכבדו אינו עושה עכ"פ מצוה דרשות וק"ו אם מבקש אחר כך דבר זה שחוזר המצוה למקומו והבן זה.
<b>ומה</b> מאוד תמוה לי דברי ראב"ד שהובא הקצו"ח סי' צ"ז שלכך לא מברך על נתינת צדקה אפי' אם העני פותח יד דהא יכול לומר לא בעינא ליה אז אפי' אם יחפוץ לא הוה עשה לברך ולפמ"ש הלא אם יחזור העני מדבורו חוזר החיוב ממילא ולא דמי לכתובות דשם בידה לעקור המצוה לגמרי ויש להאריך הרבה ואי"ה כאשר ירחיב ד' אבאר דבר זה בעזה"י.
<b>אך</b> האמת יורה דרכו דלכאורה לשיטת רש"י דגדול כבוד הבריות שדוחה לל"ת היינו באבידה קשה מאי גדול כבוד הבריות הלא בכל מקום עשה דוחה לל"ת כפי חק התורה א"כ כבוד התורה עשה בהאי זקן ואינו לפי כבודו ודוחה לל"ת וצע"ג.
<b>אמנם</b> בוודאי כל ת"ח תורתו דיליה הוא ות"ח שמחל על כבודו כבודו מחול ובפרט אם מוחל על כבודו בעבור מצוה ואהבת לרעך כמוך להשיב לו אבידתו ולא מיבעי אם הי' מוחל על כבודו אם הי' האבידה שלו פשיטא שיכול להשיב גם של חבירו אלא אפי' אם הי' וותרן בממונו מפני כבוד תורתו אבל גם מותר לוותר על כבודו מפני ממון חבירו וירויח מצוה גדולה של השב תשיב אבידת אחיך והי' השכל גוזר כיון דיכול למחול על כבודו מפני קיום מ"ע של השיב אבידת אחיך יהי' מחויב לוותר על כבודו כמו בכתובות שהיא מחויבת לומר לא בעינא ליה עיין רש"י שם מלמדים אותה כדי שלא יעבור עבירת ל"ת ק"ו שיהי' הזקן מחויב לומר אני מוחל על כבודי כדי שלא ועבור על לא תוכל להתעלם ולקיים מ"ע של השיב תשוב קמ"ל והתעלמת פעמים שאתה רשאי להתעלם אם אתה חפצת להקפיד על כבוד התורה מותר לך להתעלם ועיין בפנ"י בברכות להסביר דברי רש"י דטומאת קרובים יצא מכלל איסור יעו"ש כי מתוק רק שם מצוה לטמאות וכאן הוה רשות אם חפצת יצא מן הכלל שהקדימה התורה פעמים אתה רשאי להתעלם אבל לרוב אין אתה רשאי להתעלם אבל אם חפץ להתעלם הוה רק רשות ולא חיוב שיהי' מחויב להתעלם א"כ גדול כבוד הבריות שדוחה לל"ת הגם שאין כאן חיוב מ"ע להתעלם ואעפ"כ אם לא יחפוץ למחול נדחה ל"ת יען דתורה חס על כבוד הבריות ומחל הל"ת אם האדם לא יחפוץ למחול על כבודו מזה נלמד דגדול כבוד הבריות ודוק.
<b>ומעתה</b> מיושב קו' שאג"א דשפיר פשט הגמ' אין להפליא הגם דמגילה דוחה עבודה ות"ת יען דמחויב לקרוא את המגילה כמו שמחויב בעבודה ות"ת והלא מת מצוה דוחה ג"כ עבודה ות"ת כמו מגילה נישאר שיש למת מצוה מעלה שהוא גם כבוד הבריות שדוחה לל"ת אבל אבידה הגם שיוכל למחול על כבודו ואעפ"כ דוחה לל"ת א"כ נגלה חביבות כבוד הבריות שדוחה לל"ת עכ"פ בממון הקל א"כ אם בא לפנינו כבוד הבריות של מת מצוה אשר אי אפשר למחול עליו ויש בו כח לדחות ת"ת ועבודה בוודאי גדול כח כבוד הבריות ממגילה דלא מצינו למגילה מקום שיהי' רשות אם ירצה שלא לקרותה ואעפ"כ יהי' לה כח לדחות שום ל"ת והבן זה מאוד.
<b>כל</b> זה הצגתי בקיצור מחדושי כדי לשעשע עמו בדברי תורה ולא אוכל להרחיב הערות רבות בזה כי הזמן בוגד בי רק מפני כבוד בן קדושים כמוהו העלמתי עין מטרדותי עד כה להשיב מיד ובמקום שיש לקצר אי אפשר להאריך ד' יברך אותו בכל טוב הדש"ת.
<b>סימן</b> <b>נג</b> שלום וכ"ט למחותני הרבני הקצין החריף ובקי כבוד מוה"ר ר' אלי' שענקעל ב"י. אחד"ש מכתבו קבלתי והגם שאני מוטרד כעת אכתב לו על ספק אחד אשר שלח הערה אחת ולא אוכל כעת להאריך.
<b>ראיתי</b> בתוך ספיקותיו אודות ראובן ששלח ע"י שליח שלוח מנות בפורים לשמעון והשליח טעה והאמין שצוה לתת המנות ללוי ואירע שהלוי אכל המנות לסעודת פורים אם יצא הגם דהוה אכילה הנ"ל מדברי קבלה ואלו גזל ואכל הוה מצוה הבא בעבירה ולא יצא אך לוי הנ"ל לא חשב לגזול א"כ נימא ניחא לי' לראובן ליעבד מצוה בממוניה דלו יהי' שבמקום הפסד ממון לא אמרי' ניחא ליה לאיניש שאני הכא דראה ראינו שהפריש מנות הנ"ל ליעבד בהם מצוה בממוניה עכ"ד.
<b>ונלע"ד</b> לחקור מעט בעזה"י כבר הערותי במקו"א איך משכחת מצה גזולה הא מדלעסי' קני' בשינוי ודמים הוא חייב בשלמא באתרוג ולולב דהוא בעין שייך לומר דלא יוצא בגזול אבל אכילת מצה וכדומה אי אפשר דלא יצא בשלמא במעשר שני הוא ממון גבוה שמותר לו לאכול אי אפשר לקנות בשינוי דהא מותר לו לשנות אבל במקום שגזל דאסר לו לשנות א"כ מדלעסיה קני' וע"כ צ"ל דהוה מצוה הבא בעבירה לכן אינו יוצא במצה גזולה דבלי מעשה עבירה לא הי' לו מקום לקיים המצוה וא"כ כאן דליכא עבירה דהא האמין דשלחו לו המשלח לקיים מצות סעודת פורים וטעה בדבר מצוה א"כ בודאי אין כאן עבירה כלל ובודאי יצא סעודת פורים ודוק. שוב מצאתי במקור חיים סי' תנ"ד שהעיר בחקירה מדלעסי' קני' ועל מעשר שני תירץ הגאון דאפי' במעיו הוה של גבוה יעו"ש (ודברי ט"ז תרצ"ה ס"ק ה' נפלאים בעיני איך שייך הלואה לענין מה שנאכל בשלומא בריבית ניחא וצריך לומר דצריך להיות מתנה גמורה ולא להמתין שישלם לו בחזרה דאז לא הוה שלוח מנות איש לרעהו דהוה שלוחים גמורים לקנות וא"כ בנידן דידן לא הוה גזל והוה עכ"פ כהלואה שלא יחזור בעינו ויוצא בו סעודתו) ודוק.
<b>אך</b> יש לפקפק דכאן לא שייך מדלעסי' קני' דהא לא הי' לו כוונה לקנות בשעת לעיסה ולא דמי לגזל שכיוון לגזול ועכשיו נגמר הקנין דפיו הוה כחצר אבל כאן שהאמין שהוא שלו במתנה עכ"פ עכשיו בשעת לעיסה לא כיון לקנות ואין כאן לחקור כלל שיקנה הגם אם חבירו מקנה לו הוא לא כיון לקנות (ואין כאן לחקור דברי נמ"י בעודר בנכסי גר דהא אין כאן מקנה אשר הקנה לאיש הלזה).
<b>רק</b> ע"ז אמרי' בהיפך אדם רוצה לעשות מצוה בממוני' דיהי' אוכל מסעודה שלו וסתמא דעתו לשלם כדי שיהי' המצוה נעשית בשלו ודוק אבל שנימא שמשלח חפץ שהאיש פלוני יקיים מצוה בממון שלו כבר הערותי במ"ח ח"ר סי' פ"ו סברה ישרה בהא הדין אם צריך להיות בשעת עשיית המצוה ממון של חבירו א"כ לא נעשה המצוה בשלו דכבר קנאו חבירו והוה של העושה מצוה ומהכ"ת יהי' מכווין להקנות לו ממון שיעשה חבירו מצוה ממנ"פ אם יש לחבירו ממון יקיים בשלו ואם אין לו הוא פטור מעשיית מצוה כדדרשו בירושלמי פאה כבד ד' מהונך ולא משל אחרים והוא פטור ממצוה אם אין לו מעות ולפמ"ש נכון דהאוכל ניחא ליה לקיים מצוה בממוניה וסתמא ניחא ליה לשלם מה שנהנה משל חבירו לסעודת מצוה ודוק.
<b>ויש</b> לי חקירה אי סעודת פורים תלי' בכזית או בכותבת כלל דהעיקר להיות לב שמח באכילה ושתיה ואם אכל תמיד חצי שיעור ושתה חצי רביעית יין אעפ"כ קיים סעודת פורים או נימא בהיפך אם לא ישב לאכול בפ"א להיות שבע במשתה יין לא קיים סעודת פורים הגם דמג"א חוקר דלא בעי פת אבל עכ"פ להיות אוכל שיעור שביעה בפ"א להיות נקרא סעודה עכ"פ אבל אם אוכל תמיד בכל י"ג מינוטין שהוא שיעור אכילת פרס הגם אפי' שהוא שבע לא הוה קיום סעודה וכן משמע בר"ן הובא בט"ז סי' תרצ"ה ס"ק ה' דצריך להיות שיעור סעודה ויש לדחוק אם הי' שולח לחבירו חלק ממנו לא הי' נשאר לו כדי שביעה כלל.
<b>שוב</b> ראיתי דתלי' בדברי מג"א סי' ר"י אי צריך לאכול כזית בפ"א כדי שיוכל לברך ברכת המזון אבל הפרמ"ג חידש אם אכל כל כך חצי זתים עד שהוא שבע בודאי מברך ברכת המזון א"כ ק"ו שיוצא סעודת פורים כי הוא אכל ושבע ודשן ודוק.
<b>לסיום</b> <b>ספרי</b> <b>אמרתי</b> <b>להציג</b> <b>ג'</b> <b>ספיקות</b> <b>בענין</b> <b>שלוח</b>
<b>מנות</b> <b>בעזה"י</b><b>.</b> <b>נסתפקתי</b> מי ששלח לחבירו שלוח מנות בפורים פירות חוץ לארץ מערלה אם יצא בו ידי מצותו מי נימא כיון דערלה בחוץ לארץ אסור לאיש הנודע לו מאיסורו א"כ המשלח לא שלח דבר הראוי לאכילה עכ"פ ויש שסוברים שדווקא מבושלים צריך להיות המשולח מנות ורמזו מלשון מן הוא מוכן ומזומן לאכול ואפי' אם יוצא בחיים היינו עכ"פ הותר לו לאכול אבל ערלת חוצה לארץ אסור למשלח הנודע לו שהוא ערלה או נימא כיון דלמי שנשלח לו לא ימצא עון אם אוכל ערלת חוצה לארץ בלי נודע לו עיין במ"א סי' תרמ"ט ס"ק כ' בשם ש"ג שסובר שמותר אפי' לכתחילה להאכיל לחבירו וא"כ יש ספק אי אזלי' בתר הנותן או בתר מקבל וצע"ג.
<b>נסתפקתי</b> עוד מי שאינו נזהר מפת פלטר או מחמאה של נכרי ושולח שלח מנות פת פלטר או מעשה אפיה עם חמאה של נכרי לאיש הנזהר בו אם יצא ידי חובתו מי נאמר כיון דהוה מאכל היתר אצל המשלח יוצא בו ידי חובתו או נאמר כיון דהמקבל נזהר מה"ט א"כ לא קבל דבר הנאכל בהיתר אצלו ואי בעי יכול לאתשול על אשר קבל עליו לנהוג בו איסור לא שייך כאן כנודע וצע"ג.
<b>נסתפקתי</b> עוד מי ששלח השלוח מנות טרם שנתגדל והוא ביום דנעשה בר י"ג (כנודע שנעשה בר מצוה על השעה שנולד והביא ב' שערות עיין בתומים הל' עדות סי' ל"ה) וקודם שהגיע המנות ליד המקבל נעשה בר חיוב אי יוצא בו ידי חובתו מי נימא כיון בשעה ששלח לא הי' איש שלא נתגדל או נימא דאזלינן בתר שעה שקבל המקבל המנות דכבר נעשה גדול דהא כתיב ושלוח מנות איש לרעהו ואין איש אלא גדול כנודע וצע"ג בחסדי ד' יש לי הערות רבות לפשוט הספיקות רק אמרתי להניחם כעת כאשר הצגתי אותם להגדיל תורה לפני למודי ד' להזכרני בדבר הלכה ביום שקיימו עכשיו מה שקבלו כבר.
<b>אעתיק</b> <b>מח"ת</b> <b>שלי</b> <b>בעזה"י</b> <b>שלא</b> <b>להוציא</b> <b>הנייר</b> <b>חלק</b>
<b>ראיתי</b> ליישב בעזה"י דברי רמב"ן בפי' המכילתא שאין ישראל עובר אלא א"כ החמץ שלו ונשאר ברשותו אבל אם ישראל הפקיד בבית נכרי או שקיבל חמץ נכרי ברשותו אינו עובר והבין הרמב"ן ופר"ח דה"ה אם הפקיד אצל ישראל חבירו אינו עובר והקשה השג"א א"כ למה נקט הגמ' יכול יקבל פקדונות מן הנכרי הי' להם לומר סתם ויקבל פקדונות דהא אפי' מישראל שרי בלא אחריות דמלא ימצא דרשי' דאסור באחריות וכן המכילתא נקט שמותר לישראל לקבל מן הנכרי ולא נקט רבותא יותר דאפי' אם קיבל מישראל חבירו מותר ג"כ בלא אחריות דאי באחריות אפי' בשל נכרי אסור מלא ימצא וצע"ג.
<b>ואקדים</b> דראיתי בצל"ח דף ה' שהקשה למה נקט הגמ' יכול יקבל פקדונות מן הנכרי ושבק גביה דומי' דרישא דנקט אבל אתה רואה של נכרי ושל גבוה הי' לנקוט כאן יכול יקבל פקדונות מנכרי וגבוה דבוודאי אם מקבל מגזבר חמץ באחריות דאסור כיון שהוא גורם לממון עכ"ד.
<b>ונלע"ד</b> דבר חדש בעזה"י דחמץ של גבוה הוא נקרא ממון גבוה וממון גבוה הוא יחשב לאיסור בעצם דהוא איסור שאסור להנות ממנו רק שהקדש הוא הגבאי יוכל לעשות מאיסור זה ממון ע"י מכירה או פדיון א"כ הוה כל חמץ של הקדש רק גורם לממון וראי' לזה מפסחים דף כ"ט דאמרי' דפליגו אם אכל חמץ של הקדש אי מעל או לא תלי' אי גורם לממון כממון דמי והקשה הפנ"י בשלומא באחריות על חמץ נכרים הוה רק גורם לממון מכח דאלו מגנוב יען דעכ"פ גוף החמץ אינו שלו רק גורם לו דישלם בעבורו ממון אבל בהקדש דרשאי לשהות עד אחר פסח א"כ הוה ממון ממש ולמה נקרא גורם לממון יעו"ש ולפמ"ש ניחא דכל הקדש הוה רק איסור וע"י מכירה ופדי' יבוא לידי ממון א"כ יהי' חפץ של בדק הבית אפי' כל השנה רק גורם לממון והא דאם אכל חמץ של הקדש בשאר ימות השנה חייב דהא בידו לעשות מהחמץ ממון וכל שבידו לאו כמחוסר מעשה אבל בפסח די דילפי' מלא ימצא דע"י קבלות אחריות עובר כמו אם יהי' החמץ ממונו ממש דנמצא שבפסח יש לו אחריות עכ"פ על חמץ שהוא ממון ממש לגוי אבל לרבות להיות חייב ג"כ באחריות החפץ שהוא בעצמו רק גורם לממון זה לא ילפי' מן לא ימצא דהלא בכל התורה גורם לאו כממון ואפי' לר"ש דגורם לממון כממון זה דווקא אם אינו בעין אבל כ"ז שאיתא בעיניה ולא כמבואר בצמח צדק סי' ל"א רק בפסח דכתיב לא ימצא כמבואר ברש"י] רק בחמץ חדשה התורה מדכתיב לא ימצא א"כ די אם קבל אחריות על חמץ שהוא ממון של נכרי אבל שיהי' עובר אחריות על חמץ שהוא ג"כ רק גורם לממון זה לא ילפי' דוגמת סברת הר"ן בקביע יען דקבוע חידש הוא לא אמרי' קבוע בלא נודע איזה חנות מוכרת בשר הנבילה יעו"ש ודוק.
<b>ולפמ"ש</b> נ"ל דדוקא אחריות על חמץ של גוי נאסר מלא ימצא דהא חמץ הוה ממון של גוי בפסח והוה אחריות גורם לממון ממש אבל בחמץ של ישראל המופקד אצל חבירו הגם שעפ"י התורה מותר להשהות החמץ ברשות ישראל אחר ויהי' חמץ הנ"ל גורם לממון אחר הפסח עכ"פ חמץ של ישראל בפסח אסור בהנאה ואין לו דמים והוה קבלת אחריות דהוא גורם לממון על חמץ שהוא גורם לממון ואינו עובר על ב"י ולא ממועט מלא ימצא שלא יקבל חמץ של חבירו אפי' באחריות והבן.
<b>ובזה</b> נסתר מה שחידש הצל"ח בלשון הגאונים שאמרו הנפקד חייב לבערו ולא המפקיד ופי' הוא יען דמפקיד אינו עובר א"כ אין ראוי לקנסו אחר הפסח וכיון שאומרים הרי שלך לפניך ואין ראוי לקנוס המפקיד א"כ יהי' לאחר הפסח מותר החמץ והוה האחריות על הנפקד ועובר עליו וזה שרמזו יען שמפקיד אינו עובר לכן עובר הנפקד יעו"ש ולפי מה שחדשתי זה אי אפשר דאחריות הנפקד הוה גורם לגורם דחמץ המפקיד הוה גורם לממון שהי' מותר אחר הפסח וקבלת אחריות הוה גורם לגורם ודוק.
<b>וא"כ</b> נשאר קו' הצל"ח מאי מקשה הגמ' למ"ד גורם לממון כממון לא ימצא ל"ל שהקשה הנ"ל דלמא על חמץ ישראל דנפסק האחריות בשעה שבא זמן איסור וחידש גזה"כ דיעבור מלא ימצא ותי' הצל"ח דהחכים רש"י לכתוב ר"ש קאמר גורם לממון כממון וא"כ כל חמץ הוה גורם לממון יעו"ש ולפמ"ש דזה הוה גורם נשאר קו' הצל"ח דלמא חידש התורה בל"י דיהי' אוסר גורם דגורם אשר לא נשמע לר"ש וחידש התורה גזה"כ אך הגמ' תי' דהי' בסברה דכל זמן שלא הוזק אז בכל התורה לא הוה גורם לממון כזה שחמץ בעין ומהכ"ת לחדש עוד דגורם דגורם יהי' כממון והבן.
<b>רק</b> לפ"ז קשה מאי הק' הגמ' הא אמרת רישא שלך אי אתה רואה אבל אתה רואה של אחרים ושל גבוה נימא דכולם איירי באחריות רק רישא איירי בשל ישראל דהוה גורם דגורם וסיפא איירי בשל נכרי וצע"ג.
<b>ונ"ל</b> דלכאורה קשה א"כ מאי פריך הגמ' כלפי לאי ולא משני דס"ד נכרי שכבשתו דהוה ממונו כממונך א"כ יהי' מותר כמו שמותר לקבל חמץ של ישראל קמ"ל דל"י דהגם דהוה כממון של ישראל אעפ"כ נשאר ג"כ ממון של גוי והוה קבלת אחרים גורם לממון ולא גורם לגורם ומדשני רבא ארישא קאי ע"כ ידע רבא דאחריות ברישא היינו גוי ולא של ישראל ומיושב למה מסדר הגמ' מתחילה הקו' על אמר מר אין לי אלא נכרי שכבשתו ואח"כ מסדר אמרת יכול יטמין דבלא"ה הי' משני אחרים היינו ישראל ולעולם שניהם באחריות אבל מדמשני רבא ארישא קאי ע"כ דרישא איירי בשל גוי ודוק. ברוך אתה ד' למדני חקיך אתה החילות להראות את עבדך את אמתך ואת חסדך מעשי ידיך אל תרף ממני להראני עוד נפלאות מתורתך ואני תפילה שדבריך לא ימושו מפי ומפי זרעי ומפי זרע זרעי מעתה עד עולם חסדך וישעך תתן לי אמן דברי הפורע בברוך אל אביו שבשמים וחותם באהבה רבה לאמרות ד' אמרות טהורות היום י' שבט תרצ"ח לפ"ק יום היארצייט של אם אמי הצדקת מלכה ע"ה אשת החשוב ר' יהודא לאשברין ז"ל מפ"ב הק' חיים בן לאבי אדמ"ו הצדיק מוה' מרדכי אפרים סופר ז"ל
<b>גבעת</b> <b>פנחס</b>
<b>קראתי</b> לתשובה זו גבעת פנחס שהיא מדברת בעבור שחפצו להבילו לר' פנחס ווייס ז"ל ממקום אשר רגליו היו מבילות אותו למות בק"ק אורשא לקבור אותו בעירו כי הי' ממיסדי הקהלה ואדפיס אותו כאן כי ספר זה הודפס ממעותיו כאשר פקד בצוואה לזכר עולם יהיה נשמתו היקרה. שלום וכ"ט למכירי ה"ה הרב הגאון בן אבות היקר כבוד הרב ר' יעקב אב"ד דק"ק פוטנאק יע"א.
<b>מכתבו</b> עם שאלתו קבלתי ואשיב כיד ד' הטובה עלי אשר חקרתי ומעלתו נ"י ישים עיניו בו ואם יש אתו השגות ידעני מהרה הדש"ת.
<b>שאלה</b> אודות איש יקר ירא אלקים הנכבד ר' פנחס ווייס מעיר פוטנאק אשר שבק חיים לנו כי יצאה נשמתו בק"ק אורשא ז' תשרי תרל"ז ונקבר שם בק"ק הנ"ל ביום ח' תשרי ועכשיו מבקשים כל קרוביו ואוהביו שיפונה מקברו ויובא לעירו עיר פוטנאק להקבר אצל קרוביו בבהק"ב שלהם כי זה כבודו שהיה אחד ממיסדי הקהלה הזאת אשר מלפנים לא הי' רשות לבר ישראל לדור שם והוא הי' מן הראשונים אשר באו לדור ופעל טוב בעמו להיות ממקהלות הקודש בבהכ"נ ומקוה ובה"ק וכל דבר הראוי' להיות בקהל ישראל על כן התנדבו כמה וכמה שחפצם להשתדל במקום גבוה שינתן רשות להובילו למקומו רק בקשו לדעת אם הוא מותר מדרכי תורה או לא.
<b>תשובה</b> אחקור בעזה"י על שורש הדין אם מותר לפנות המת אשר קבור בקרקע שאינו שלו כדי לקבור אותו בקרקע שלו כי ראיתי בזה מבוכה ואשר יחנן אלקים אותי אשמור לדבר בעזה"י.
<b>הנה</b> הרמב"ם פי"ד מהל' אבל הל' ט"ו כתב וז"ל אין מפנין את המת מקבר לקבר אפילו מבזוי למכובד ואם הי' בתוך שדהו מפנהו אפי' ממכובד לבזוי עכ"ל פשטות הלשון משמע בעבור כדי לקברו בתוך שלו מותר לפנותו דגנאי הוא לאדם להיות קבור בקבר שאינו שלו כמבואר בב"ב דף קי"ב שאמרו נמצא שצדיק קבור בקבר שאינו שלו וא"כ כל אדם אוקמי בחזקת כשרות ובפרט אם כבר מת שמיתה כבר כפר עליו א"כ הוא גנאי לצדיק שיהי' קבור בקבר שאינו שלו ומותר לפנותו אפי' ממכובד לבזוי דזה הוא כבודו שהוא נקבר בשדה שלו והוא יותר כבוד מאשר נקבר בקבר מכובד שאינו שלו ודוק ובהל' יו"ט פ"ח הל' ח' כתב וז"ל אין מפנין את המת ולא את העצמות מקבר לקבר ולא ממכובד לבזוי ולא מן בזוי למכובד ואסור לעשות כן לעולם בשאר הימים אלא א"כ הי' מפנהו לתוך שלו מפנהו בשאר הימים אפי' מן המכובד לבזוי עכ"ל הרי שלא הזכיר הרמב"ם אלא אם הוא מפנהו לתוך שלו אז מותר בשאר ימים אפי' ממכובד לבזוי ודוק
<b>מזה</b> נראה דרמב"ם לא הזכיר להיות קבור אצל אבותיו אלא הזכיר להיות נקבר בתוך שדהו או להיות נקבר לתוך שלו דעיקר הדבר להיות נקבר בקרקע שהוא של עצמו ולא להיות נקבר בקרקע של אחרים כמובן ואולי זה מרומז בתורה פ' ויחי דיוסף אמר אל פרעה "אבי השבעני לאמור הנה אנכי מת בקברי אשר כריתי לי בארץ כנען שמה תקברני ועתה אעלה נא ואקברה את אבי ואשובה" הגם שמצינו שיעקב דבר אל בניו ויצו אותם ויאמר אליהם "אני נאסף אל עמי קברו אתי אל אבתי אל המערה אשר בשדה עפרון החתי" הרי שהזכיר אל בניו שיקברו אותו אל אבותיו דמשמע דנייח לו לשכוב עם אבותיו ויוסף הזכיר לפרעה רק שאמר יעקב שיקברו אותו בקבר אשר כרה לו עכצ"ל דגם טעם זה מספק שנייח לו לאדם שיקבר בתוך שלו ולא הזכיר לפרעה כלל שביקש לשכוב אצל אבותיו ודוק.
<b>ואוסף</b> עוד דלדעתי מה שאינו נקבר בקבר שאינו שלו הוא קפידה גדולה דעיין רמב"ן פ' חיי שרה על פסוק "אם יש את נפשיכם לקבור את מתי מלפני" כתב וז"ל טעמו אני לא אקבור מתי בקבר אחר אבל אם רצונכם שאקבור מתי פגעו לי בעפרון שיש לו מערה בקצה שדהו שאינה לו קברות אבותיו כי לשדה הוא להם עכ"ל הרי שהקפיד אברהם ואמר בפומבי שלא יקבור אשתו בקבר אחר בשום אופן לכן אם יש את נפשכם שיקברנה יפגעו בעבורו בעפרון ודוק והוסיף עוד הרמב"ן שם על תיבת לפני וז"ל ומטעם מלפני כי אם לא תעשו כן אקברנו בארון עכ"ל הרי שאמר טרם שיקבור אותה בקרקע אחרת יהי' מטמין אותה רק בארון שלא יראנה ועיין בש"ע יו"ד סי' שמ"ב וז"ל הנותן מתו בארון ולא קברו בקרקע עובר משום לא תלין את המת עכ"ל ומקורו בסנהדרין דף מ"ו ועיין בטור ואעפ"כ הקפיד אברהם מוטב שלא יקברנה ויעבור על הלנת מתים מלקבור אותה בקרקע שאינו שלו ודוק ועיין רשב"ם בב"ב דף קי"ב ע"א בד"ה פנחס גבי דזבין מזבין שכתב וז"ל ומשני הך רבותא דקפרכת מפנחס ליתא דליכא למימר גבי דזבין מזבין דא"כ לא הי' קובר את אביו דנמצאת חוזרת וכו' עכ"ל משמע נמי הגם דלא הי' לו קרקע שלו ולא הי' לו מקום קבורה לפניו אעפי"כ לא הי' קברו בקרקע שאינו שלו דטוב לקבור אותו בארון מלקבור אותו בקרקע שאינו שלו (ויהושע תיקן מת מצוה קונה מקומו לא לבד זאת תיקן לקבור מת מצוה במקומו אלא תיקן שגם יקנה מקומו להיות נקבר בתוך שלו).
<b>ועוד</b> נראה דטעם להיות נקבר בתוך שלו הגם שאינו אצל אבותיו הוא מטעם להיות נקבר אפי' בתוך שאינו שלו רק אצל אבותיו דהא הרשב"א בתשובה סי' שס"ט כתב וז"ל אבל כענין זה לקברו אצל אבותיו מותר שערב לו לאדם להיות נקבר אצל אבותיו וכתוב קברו אותי אל אבותי עכ"ל ויש לדקדק למה כתב כענין זה באות כ' ולא כתב בענין זה באות ב' אך הכוונה דשם בנידן הרשב"א הי' תרתי לטבותא שצוה לפני מותו וגם להיות נקבר אצל אבותיו והרשב"א יליף דאפי' לא צוה מותר דעכ"פ צוה יעקב שיקברו במערה למה לו לומר קברו אותי אצל אבותי אלא דגלי דעתו לדעת שנייח לאדם להיות קבור אצל אבותיו וממילא בכל אופן אפי' בלא ציווי של המת מותר לפנותו שנייח לאדם להיות קבור אצל אבותיו והגם בשאלת הרשב"א הי' ג"כ תרתי לטבותי שצוה וגם הי' אצל אבותיו בכל זאת רוצה להשמיע הדין אפי' כענין זה אפי' לא צוה ג"כ מותר לפנותו דנייח לאדם להיות מונח אצל אבותיו ולכן לא כתב הרשב"א אבל בענין זה שצוה לקברו אצל אבותיו אלא כתב וז"ל אבל כענין זה לקברו אצל אבותיו עכ"ל משמע אפי' הוא לא צוה כלל ודוק וא"כ יש למילף מדהזכיר יוסף לפרעה רק זה הטעם שיעקב ביקש שיקבור אותו בקברו אשר כרה לו שיספיק זה הטעם לבד לפנותו הגם שלא צוה להיות נקבר בתוך שלו ודוק.
<b>ואבאר</b> מדקנה יעקב המקום במערה מעשו כמבואר ברבה על פסוק אשר כריתי לי וז"ל בשעה שעמד יעקב עם עשיו א"ל מה את בעי ממון או קבורה א"ל מה לההוא גברא קבורתא הב לי ממון וסב לך קבורתא הרבה ממון תכרה עליה הה"ד בקברי אשר לקחתי אין כתיב אלא אשר כריתי לי הכרתי עליה עכ"ל וא"כ כפי שאמרו חכז"ל אחים שחלקו לקוחות הן וחזר ביובל א"כ נמצא יעקב קבור בקבר שאינו שלו הגם שקנה הקבר מיד עשו שהי' ישראל משומד כנודע מחכז"ל עכ"פ כשיגיע היובל חזר הקנין למקומו וא"כ מוכח דטעם דנייח לאדם להיות מונח אצל אבותיו יספיק לבד אפי' אינו קבור בתוך שלו וגמ' בב"ב דף קי"ב אמרו נמצא צדיק קבור בקבר שאינו שלו יען שלא היה אצל אבותיו אבל אצל אבותיו נייח לו אעפ"י שאינו שלו ה"ה יספיק טעם להיות נקבר בתוך שלו אעפ"י שאינו אצל אבותיו ודוק.
<b>ואולי</b> מהאי טעמא יליף הרשב"א להתיר לפנות המת משום נייח לאדם לשכוב אצל אבותיו וקשה דלמא דווקא דשניהם יחד שווי לאדם להיות נקבר בשלו בצירף לנייח אצל אבותיו דהא ביעקב הי' שניהם יחד וצע"ג ולפמ"ש גם ביעקב נמצא הצדיק קבור באינו שלו כאשר יגיע היובל לישראל דהא עשו ישראל משומד הוא דחזר המקח אליו ודוק.
<b>ומצאתי</b> בילקוט ישעי' ק' כ"ב על פסוק לך בא אל הסוכן שהאריך וכתב וז"ל אמר ר' אליעזר צריך אדם שיהי' לו מסמר או יתד קבועה בבית הקברות כדי שיזכה ויקבר באותו מקום עכ"ל משמע שיש חיוב על אדם להיות נקבר בתוך שלו ואפשר שהיה מעשר תקנות מת מצוה קונה מקומו להיות נקבר בתוך שלו ודוק (ועיין בפרקי דר"א פ"כ אמר אדם עד שאנו בחיים אבנה לי בית מלון לרבצי עכ"ל יעו"ש).
<b>ולדעתי</b> שגם הירושלמי משוה להו דבמ"ק פ"ב הל' ד' בירושלמי כתב וז"ל אין מפנין את המת ואת עצמות מקבר מכובד למכובד ולא מבזוי לבזוי ולא מבזוי למכובד אין צריך לומר מן המכובד לבזוי ובתוך שלו אפי' ממכובד לבזוי ערב הוא לאדם שהוא נינוח אצל אבותיו עכ"ל ולכאורה הך ובתוך שלו אינה דומה למה שהקדימו שם בירושלמי שמותר לצאת אפי' מן דירה נאה לכעורה לדור בתוך שלו דשם הוה הפי' שלו מה שהוא קנינו וכאן יהי' הפי' שלו קבורת אבותיו וצע"ג ועוד דהוה כפל לשון של נינוח אצל אבותיו הי' לירושלמי לומר ובתוך אבותיו מותר לפנות דנייח לאדם אצל אבותיו וצע"ג ועכ"פ הי' לירושלמי לומר שנייח אצל אבותיו שיהי' אות שין נתינת טעם וצע"ג לכן נ"ל דירושלמי תרי מילי קאמר שמותר לפנות המת לתוך שלו וה"ה לפנות מתוך שלו להניחו אצל אבותיו ואיידי דהתירו לשנות הדירה בחה"מ בעבור לדור בתוך שלו ה"ה מותר לפנות מקבר שאינו שלו לתוך שלו וה"ה אפי' מתוך שלו לנוח אצל אבותיו הגם דקבר אבותיו אינו שלו כגון שאבותיו קנו רק מקום קברם והוא יהי' מונח אצלם הגם שאין לו חלק בבה"ק הנ"ל ודוק.
<b>ועתה</b> אחקור בודאי חברא קדישא בכל עיר ועיר אשר נהגו בתקנתם שיש סכום ידוע אשר יותן בעד קבר אם ימות אחד מבני החברא ולא יוכלו להעלות קברו בדמים א"כ נמצא שיש לכל אחד מבני חברא חלק בארץ בבית הקברות כי לא יוכלו הגבאים להעלות מקום קברו בדמים ואותו סכום ידוע יותן לשאר צרכי' או שקנה חלקו כאשר בא בשותפות החברא בתנאי כאשר יוקבר אחר פטירתו צריך עוד ליתן סכום הנ"ל נמצא דבן חברא נקבר בקרקע שלו אשר קנה בחייו אבל אם אחד שאינו מבני חברא מת וקרוביו קונים לו מקום קבר לא נקבר בקרקע שלו הגם שישולם מממון שהניח אחריו בכל זאת לא הוה הקרקע שלו דכיון שמת אדם הוא יצא נקי מהונו ורכושו דעיין ר"ן נדרים דף מ"ב ע"א בד"ה אם מת ירשנו שכתב וז"ל דלאו מדידיה מיתהני אלא מירושתו דזכה לו רחמנא עכ"ל הכוונה כיון דאדם מת נעשה חפשי אין לו עוד כח בממונו והי' הדין שרכושו הוא הפקר כמו בגר שמת כל הקודם בו זכה רק הקב"ה חידש מי שיש לו בנים או קרובים אז הקרוב קודם בנו או בתו או אחיו או דודו עיין פרק יש נוחלים וברמב"ם בפי' המשניות שם א"כ הקב"ה מזכה להקרוב ממון המת אבל המת יצא נקי מנכסיו וכן כתב הרשב"א בנדרים דף ל"ד אם אחד אוסר ככרו או ביתו אע"ג דיהבה ליה במתנה יען דלא נפק לרשות טרם שבא לרשות מודר וכתב בד"ה אל וז"ל ואפי' מת ירשנו משום דאין היורש יורשו אלא לאחר מיתה דכבר נפק מרשות המדיר ולא מן המוריש בא לו הנחלה אלא שהתורה זכתה לו עכ"ל הרי שפתיו ברור מללו כיון שאדם מת נעשה חפשי מכל רכושו ויצא נקי מנכסיו רק התורה מזכה לקרוביו ממונו אשר הניח אחריו ודוק.
<b>ולפ"ז</b> אם הקרובים קונים להמת מקום בכל זאת הוא קבור בקרקע שאינו שלו הגם שקרוביו רוצים לזכות לו הקבר אטו יוכל מת לזכות בשום דבר וכל קניות הקרובים הוא רק שאותו עיר נותנים רשות לקבר שם מת הידוע אבל להמת אין לו קרקע אבל אם קנה קרקע בחייו הגם כאשר מת יצא כל קניניו מרשותו עכ"פ כדי קברו נשאר לו אשר הקב"ה מבקש שישוב אל העפר ולא מפקיע רחמנא מקום קברו מדרש רבה על פסוק כי מקרה בני אדם וז"ל ר' לוי ור' אמי חד אמר עשה לו קבורה עכ"ל היינו שזכה לו הקב"ה שיהי' יתרון לאדם קבורה א"כ יהי' מותר לפנות מת אשר לא מת בעירו כדי לפנותו בעירו אשר הי' איש מבני חברא קדישא ודוק.
<b>ומעתה</b> אבוא בעזה"י לחקור בנידן השאלה אשר לפנינו אחרי כי המנוח ר' פנחס ז"ל הי' מן מיסדי קהלתו כי מלפנים לא הי' רשות לישראל לדור במחוז הנ"ל והוא הי' מן הראשונים אשר ישבו שם עד אשר עזר ד' להם שיקנו החברא קדישא בית הקברות לקנין עולם א"כ יש לו ממש חלק בארץ ההוא אבל בק"ק אורשא אשר מת שם הוא גר בארץ נכריה ואין לו שם אחוזה והי' יוכלו לקבור אותו במקום אשר יקברו שאר עובר אורח אשר מת שם רק שקרוביו נתנו ממון או שט"ח לשלם לח"ק כדי ליתן לו מקום חשוב א"כ באמת הוא נקבר בקרקע שאינו שלו ומותר לפנותו משם ולהביאו למקום עירו אשר יש לו אחוזת ארץ כי הי' שותף לקנות הבהק"ב ודוק.
<b>והגם</b> שכ"ת נ"י הודיע לי שהמנוח צוה בצוואה שלו ליתן לח"ק דק"ק אורשא שני מאות זהובים א"כ קנה בעצמו מקום קבורה שם בחייו אעפ"כ על משמרתי אעמודה (א) אטו שלח בעד גבאי חברא וקנה קנין בחייו שנתן להם כסף מקנתו הוא צוה רק ליתן אחר מותו (ב) הכי מפורש בצוואה שנותן בעד קברו שני מאות זהובים כסף הוא צוה לזכות ח"ק דשם שני מאות זהובים יען כי רגלי דבר אינש ערבין ביה ואם מן השמים יצא למות שם הוא האות כי יש לו אחיזה בנשמתו שם על כן נתן פדיון נפשו לח"ק דשם (ג) הכי לא הי' רשות ביד הגבאים דשם לתבוע עוד בעד מקום קברו הגם שהוא צוה ליתן מאתים הי' יוכלו הם לאמור מקום חשוב אין אנו נותנים רק בעד אלף זהובים והגם שנתרצו ליתן בעד שני מאות היינו כי לא חפצו להתעשר להיות כמכס העומד מאליו אבל בודאי הם לא הי' מוכרחים ליתן קבר חשוב הגם שצוה ליתן מאתים בעד קברו וא"כ לא נגמר קנין כלל בחייו ונקבר בקבר שגמלו עמו קרוביו חסד ובתוך עירו הוא יקבר בקבר שלו אשר קנה בכספו ודוק.
<b>אך</b> האמת אגיד שגמ' בב"ב דף קי"ב פלא בעיני שאמרו נמצא הצדיק קבור בקבר שאינו שלו ויש לדקדק (א) למה לא אמרו נמצא שצדיק אינו קבור בקבר שלו אם נאמר דיש הזכות בזה שנקבר בקרקע שלו א"כ הי' לחכז"ל לבחור בלשונם נמצא שהצדיק אינו קבור בקבר שלו כי הלא זה זכות הצדיק שיהי' המקום שלו וצע"ג (ב) פלא בעיני לו יהי' שפנחס ירש את אשתו מדאורייתא א"כ הוה הגבעה של פנחס ולא של אלעזר אביו נמצא קבור בקרקע שאינו שלו דהוא של בנו דאטו יוכל פנחס לזכות אביו בקרקע לאחר מיתתו הלא אין למת כח לזכות בדבר וכן כאשר משני הגמ' אלא אימא דנפלה ליה משדה חרמא וכתב הרשב"ם בד"ה משדה חרמא בסוף וז"ל ונטל אלעזר חלקו בהני חרמים לחלק פנחס נפלה הגבעה עכ"ל קשה ג"כ עכ"פ נמצא הצדיק אלעזר אינו קבור בקרקע שלו אלא בקרקע פנחס בנו ומה לי שאינו שלו אחרים או אינו שלו דהוה של בנו עכ"פ שלו של אלעזר לא הוה מקום קברו וצע"ג (ג) וכן קשה מאי פעל אברהם שלא קבר שרה אשתו עד שקנה המקום השדה בכסף מלא וגם החזיק וחכז"ל שבחו אותו על זה עיין רבה פ' חיי שרה על פסוק ואחרי כן קבר אברהם את שרה אשתו וז"ל הה"ד רודף צדקה וחסד ימצא חיים צדקה וחסד שגמל חסד לשרה ומצא חיים שני חיי אברהם מאה שנה ושבעים שנה וחמשה שנים עכ"ל ולכאורה פלא הכי הי' לאברהם להניח אותה כדומן על פני השדה בלי קבורה ומה חסד גמל עם שרה רק שציינו עצמם על פסוק ואחר כן קבר אברהם אחר ששלם בכסף מלא את הקרקע והחזיק בה קבר את שרה אשתו שתהי' נקברת בקבר שלה וקשה א"כ עכ"פ נמצא הצדקת נקברת בקבר שאינו שלה דאטו יש זכות שתזכה לאחר מיתתה במקום קברה וא"כ צדיק מה פעל עמה הגם שעכ"פ פעל שלא תהי' נקברת עם בני חת עכ"פ היא הצדקת אינה נקברת בתוך שלה וצע"ג (ד) ועוד דהי' לגמ' בב"ב דף הנ"ל לומר נמצא הצדיק קבור בקרקע שאינו שלו מאי זה שבחרו לאמור בקבר שאינו שלו וצע"ג (ה) ועוד דהי' לגמ' לומר נמצא הצדיק קבור בקבר של אחר דהא חזר הגבעה ביובל א"כ נקבר בקרקע של אחרים למה אמרו בקרקע שאינו שלו הא אפי' קרקע הפקר הוה ג"כ אינו שלו וגם קשה הא אהרן ומרים וכל דור המדבר נקברו בהפקר במדבר והגם דאפשר לומר דזכו במקום מתחילה להיות קבורים בשלהם כאשר ספרו חכז"ל בערב תשעה באב חפר כל איש קברו והניח עצמו בו כן עשה אהרן ומרים ומשה רבינו מן השמים זכה בו דהקב"ה קברו כל זה הוא הלחץ זה הדחק (ו) א"כ דיש בזה זכות גדול להיות קבור בתוך שלו למה לא חשו הצדיקים ואנשי מעשה להכין בחייהם לקנות מקום קברם.
<b>על</b> כן לבי אומר לי דעיקר קפידא הוא שלא יקבר הצדיק בקבורת אחרים כי מלפנים בישראל הי' לכל משפחה אחוזת קבר לפני עצמם אשר כל קרובי משפחה אחת מונחים ביחד אבל לנוח עם התערובות שאינם ממשפחתו לא נייח לאדם כי אין זה אחוזת קבר למשפחתו ובירושלמי במ"ק אשר אמרו אין מפנין וכו' ובתוך שלו אפי' מדירה נאה לכעורה שמחה לאדם שהוא דר בתוך שלו עכ"ל היינו אפי' אם שוכר שם דירה כיון שהוא בחצר אשר אבותיו וקרוביו דרים שם מותר לפנותו לשם כי שמחה לאדם לדור בתוך משפחתו ואח"כ הביא הירושלמי שה"ה לאחר מיתה מותר לפנות מן קבר לקבר לתוך שלו היינו לשכוב בקברות משפחתו שנייח לאדם אצל אבותיו כשם שאדם מתענג להיות דר בתוך חצר משפחתו כן נייח לאדם לשכוב בתוך קברות אבותיו ומשפחתו אפי' אם הקבר אינו שלו רק שלא ישכב בין קברים אחרים ולכן לא הי' במדבר קפידה אם הקברים שלהם וכן בשרה אין נ"מ אם הקרקע שלה רק שלא תקבר בין זרים וכן בב"ב אין קפידה רק אם יחזור השדה יקברו שם זרים אבל אם הגבעה של פנחס ויקברו שם קרובים אין קפידה שיהי' הקרקע של אלעזר וזה שדייקו נמצא הצדיק קבור בקבר שאינו שלו כי יהי' בית הקברות לאותו בעל השדה ולמשפחתו כנלענ"ד בעזה"י לאמת ולכן בדורות אחרונים שנקברים כל בני ישראל הדרים ביחד ולא נמצא בית הקברות משפחות א"כ אין קפידה לקנות קבר בחיי האדם ולכן לא קפדי הצדיקים לקנות להם מקום קבר בחייהם ודוק.
<b>לכן</b> בנידן הנשאל אשר ר' פנחס ז"ל הנ"ל אין לו בעירו עיר פוטנאק לא אב ואם ולא אח ולא אחות בבהק"ב דשם כי אם אשתו ראשונה אשר נקברת שם והוא לקח אשה שניה א"כ כבר נפסק השארות ג"כ ועיין דוגמא גיטין בסוגיא דחוץ אפי' באשה נשואים שנית מפקיעים יעו"ש ק"ו באיש אשר לקח אשה שניה ועי' בח"מ הל' עדות סי' ל"ז) אם כן אין שם אבות ולא משפחה הגם שהי' בן חברה ויש לו חלק בקרקע בעבור זה אין קפידה מה לי שנקבר בפוטנאק עם מי שאינו קרוביו או באורשא ואין מפנין מקבר לקבר ובפרט שלא צוה להוליכו לעירו וגם גילה דעתו שנתן לח"ק שני מאות הגם שאין ראי' שנתן בעד קברו עכ"פ לולא כן מהכ"ת צוה לתת לח"ק הי' לו לעשות שם קרן קיימת לנשמתו אשר תצא שם על כן אסור לפנותו מקברו וינוחו עצמותיו שם בשלום
<b>וחפשתי</b> באוצרות התשובות של אדמ"ו חת"ס ז"ל ומצאתי ביו"ד סי' של"א שנתקשה על הגמ' בב"ב מאי הי' לו לפנחס לעשות אם אין לו קרקע עולם ותי' שא"כ למה סיפר הקרא כלל אם אין בו שבח לצדיק יעו"ש ולפמ"ש למעלה נראה מדברי רשב"ם שלא הי' קברו כלל וגם החזיק אדמ"ו ז"ל שצריך להיות הצדיק קברו בשלו שכתב וז"ל דנייח לצדיק להיות קבור בשל עצמו ולא בקרקע שאולה עכ"ל הגם דבסוף הביא ראי' שעכ"פ הקרובים יקנו מקום לקרובם המת כמו שהקפיד אברהם שלא לקבור שרה עד שקנה המערה אבל שנאמר שחפץ להיות קבור בשל עצמו לא הבנתי איך יש להמת קנין ודוק.
<b>וראה</b> זה מצאתי אחרי כותבי זאת באדמ"ו אמרי א"ש יו"ד סי' קכ"א בד"ה ואולם שכתב בסוף אחרי אשר דקדק שהי' לירושלמי לומר ולמקום אבותיו מותר למה אמרו אצל אבותיו וכתב וז"ל מזה נראה הי' בימיהם שהי' להם קברות מיוחד לכל משפחה ושלו ושל אבותיו לעולם הי' ביחד משא"כ עתה שיש קברות סתם לא מקרי מיוחד לשלו ולשל אבותיו ואחרי כו' הקפידו ואמרו בפירוש דאין מפנין רק מפני המוזכרין שם בסי' שס"ז אין לנו אלא כענין המוזכרים דהיינו בה"ק המיוחד למשפחתו לאו כעת כשמו כ"ה בפי הבריות בית עלמין עכ"ל אודה ד' שזכיתי לכוונת אדמ"ו ז"ל דקפידה להניח בבית הקברות משפחתו ולא לשכב בתוך קברות אחרים אשר הם זרים עמו הרי לדינא כתוב כמו שבארתי.
<b>ואכתי</b> צריך לבאר אשר העיר כבוד מעלתו נ"י יען כי אנשים קרוביו ואוהביו אשר נסעו לבקרו אמרו מיד שיוציאו משם וגם הח"ק שלחו טעלעגראם רק לא בא לידם עד אחר הקבורה ומדמה לזה כמו שהעיר אדמ"ו חת"ס ז"ל חלק השישי סי' ל"ז נ"ל הלא כבר ביאר אדמ"ו ז"ל שם שדבר זה מהני או אם האיש אשר מוטל עליו לקברו או במי שקנה הקרקע יעו"ש וא"כ הלא גיסו מאשתו ראשונה עליו בודאי אין מוטל לקברו ולא מהני תנאי אם הי' מתנה חותנו כעת הי' אפשר לצדד דמצינו דחמיו נקרא אב עיין בש"ע יו"ד סי' ר"מ סעיף כ"ד דמחוייב אדם בכבוד חמיו דדוד קרא לשאול אבי וכן מצינו ששאול קרא לדוד בני קוליך זה בני דוד אבל הלא חמיו לא התנה וגיסו הנ"ל אין מחויב לקברו לא מהני תנאי ואם נאמר שגיסו הנ"ל קנה המקום ג"כ לא מהני דשאינו בנידן החת"ס סופר שהרב הגאון ר' נפתלי ז"ל הי' בן המנוח של רבן של ישראל הגאון מהר"ם בנעטה ז"ל הוא היורש דאורייתא רכוש של המנוח הוא של בניו א"כ הקרקע שלו הי' ויוכל להתנות תנאי בקרקע אבל כאן הגם אם קנה הקרקע מח"ק דשם הלא קנה ממעות ר' פנחס ז"ל ואולי לקחו המאתים ממעות אשר הניח המנוח בעד הקבר ואין כאן קונה מקום ע"י גיסו הנ"ל וא"כ איך יוכל הוא להתנות תנאו בקבורתו וגם לא התנה בשעה שהניחו להמת בקברו ודוק.
<b>סוף</b> דבר לא אדע היתר כלל לפנותו מקברו אשר נקבר בקהילה ישינה ולהביאו לעירו עיר פוטנאק עין בעין נראה כי לאתר ההוא הי' רגליו מביאים אותו וינוח על משכבו וילך נכוחו שיעמוד לקץ הימין לגורלו אמן בלע המות לנצח ונעלה לציון לראות בבנין ירושלים עיר ד' שמה אשר עתיד הקב"ה לבנותה אמן ואמן הדש"ת.
<b>וראיתי</b> לאדמ"ו חת"ס ח"ו סי' ל"ח שהב"ד השואלים הביאו בשם הגאון מווילנא ז"ל ראי' ממכות דף י"א ומרמב"ם פ"ו מהל' רוצח שמפנים עצמות הרוצח שנקבר וכה"ג מת אח"כ יעו"ש ואדמ"ו ז"ל באות ג' העיר למה הביא בש"ע מירושלמי ולא מגמ' ממכות הנ"ל וכתב וז"ל מכל מקום התם איכא למימר הואיל ונקבר מתחילה על מנת לפנותו לכשימות כה"ג דודאי מוכח שם דערב לאדם לנוח אצל אבותיו דאל"ה לא הי' קוברים מעיקרא על מנת לפנותו אלא ע"כ משום שנוח לו לנוח אצל אבותיו אבל אינו מוכח שמטעם זה לחוד בלא תנאי שיהי' מותר לפנותו עכ"ל (בנקל נ"ל יש הבדל בין לפנות עצמות ובין לפנות עצמות עם הבשר דכתיב אך בשרו עליו נכאת ולמדו מירושלמי בכל אופן מותר לפנות).
<b>ולדעתי</b> לחדש דבר בעזה"י הנה בפ' מסעי פסוק כ"ה כתיב "והשיבו אותו העדה אל עיר מקלטו אשר נס שמה וישב בה עד מות הכהן הגדול" ובמכות דף י"ב אמר ר"א ערי מקלט לא נתנו לקבורה דכתיב ומגרשיהם יהי' לבהמתם ולרכושם ולכל חייתם לחיים נתנו ולא לקבורה וישב שמה שם תהיה דירתו שם תהי' מיתתו שם תהי' קבורתו רוצח שאני דגלי רחמנא וכן פסק הרמב"ם פ"ז מהל' רוצח הל' ד' יעו"ש וא"כ מהך פסוק דכתיב שמה כתיב וישב בה עד מות הכהן הגדול א"כ לאחר מיתת כהן הגדול יש חיוב על הב"ד להוציא עצמותיו משם כי לחיים נתנה ולא לקבורה ולהשים עצמותיו אל קברי אבותיו כי או אפשר להניחו בערי מקלט ורמב"ם שם הל' ג' כתב וז"ל רוצח שנגמר דינו להגלותו ומת קודם שיגלה מוליכין עצמותיו לשם ורוצח שמת בעיר מקלטו קוברים אותו שם ובעת שימות הכהן הגדול מוליכין עצמות הרוצח משם לקברי אבותיו עכ"ל הרי שלא כתב מותר להוליך עצמות רוצח אלא כתב מוליכין עצמות רוצח כמו שכתבו ברישא אם מת קודם שיגלה מוליכין עצמותיו לשם כך כתב בסיפא מוליכין עצמות רוצח משמע בשניהם החיוב על הב"ד וא"כ ממילא אין כאן ראיה כלל דשאני התם דמתחילה קברו עד מות כהן הגדול דאח"כ אין עיר מקלט מקום לקבורה וממילא מוליכין אותו אצל אבותיו אבל מנ"ל במת אשר יוכל להיות נשאר במקומו "ישנתי אז ינוח לי" כתיב מנ"ל שמותר לפנותו משם שאינו אצל אבותיו והביאו מירושלמי דלא מיירי במי שנקבר בעיר מקלט ופלא בעיני על הגאון מווילנא איך מביא משם ראיה לדין ש"ע וגם על אדמ"ו ז"ל פלא שכתב שלולא שנייח לאדם לשכוב אצל אבותיו לא היה קוברים אותו על מנת לפנותו ולדעתי בהיפך דכתיב ישוב אל ארץ אחוזתו דאין הב"ד רשאי להניחם שם מיד שמת כהן גדול נגמרה כפרתו א"כ לחייתם נתנו ודוק (עיין ברמב"ם בהל' בית הבחירה פ"ז הל' י"ג וז"ל רצו בני העיר להוציא הקבר מן המדינה מפנין אותו עכ"ל ואין פנאי כעת) ועיין בהלכות אבות הטומאה פרק ח' ופרק ט' ועיין בתויו"ט פ"ב דכלים ובשו"ע יו"ד סי' שס"ג ואין לי כעת פנאי לחקור.
<b>עוד</b> ראיתי באות א' שם בד"ה אך שאדמ"ו מתמיה על דברי מ"ל פי"א משמיטה אשר חקר לפי דברי ירושלמי דאין רשות ללוקח לשנות בקרקע ביובל א"כ איך חקר הגמ' בב"ב דף קי"ב דלמא פנחס מזבן זבין ודחה המ"ל דלמא המוכר נתן רשות לפנחס שיקבור אביו שם והתפלא אדמ"ו ז"ל וכתב וז"ל ודבריו וצע"ג אי ס"ד אסור לשנותו וצריך להחזיר הקרקע לבעלים כמות שהי' א"כ אם יתנו לו הבעלים רשות הוה מוכר לצמיתות וכתיב והארץ לא תמכר לצמיתות עכ"ל ודבר זה פלא בעיני הלא לירושלמי אין המוכר מוכר ללוקח רק הפירות אבל גוף הקרקע נשאר למוכר ולכן אסור ללוקח לחפור בו אבל בודאי המוכר יכול לשנות קרקעו וגם יכול כל אדם בארץ ישראל לעשות משדה ירושתו מקום קברות כי כל אדם יכול לעשות בשלו מה שירצה א"כ אם המוכר נתן רשות לפנחס לקבור אביו בשדה הוה כאילו המוכר קבר את אלעזר דהא הקרקע נשאר שלו ויוכל לעשות משדהו בהק"ב ואיך שייך לומר דמכר לצמיתות הלא בעל השדה קבר לאלעזר בתוך שדהו בקרקעו שלא מכר מעולם ואעתיק לשון מ"ל שכתב וז"ל דאפשר שהי' ברשות בעל השדה שיכול לעשותו בית הקברות עכ"ל הרי שפתיו ברור מללו ודעת אדמ"ו ז"ל פלא בעיני כעת וברצות ד' במקום אחר אבאר עוד הערות בענין זה וקצרתי כעת.
<b>וקבלתי</b> מכתב מהרב הנ"ל שגם רבנים מפורסמים הסכימו שאסור לפנותו ועטר גם פלפול מעט ואין עת האסף פה ויקוים מהרה יחיה מתיך אמן.
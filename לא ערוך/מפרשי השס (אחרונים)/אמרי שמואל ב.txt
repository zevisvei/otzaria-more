<h1>אמרי שמואל ב</h1>
ר' שלמה קלמן איזנבוד
<b>בראשית</b>
<b>מדרש</b> בראשית פרשה ח' סי' ה' א"ר סימון בשעה שבא הקב"ה לבראת את אדם הראשון נעשו מלאכי השרת כיתים כיתים וחבורות חבורות מהם אומרים יברא מהם אומרים אל יברא הה"ד חסד ואמת נפגשו צדק ושלום נשקו חסד אומר יברא שהוא גומל חסדים ואמת אומר אל יברא שכולו שקרים צדק אומר יברא שהוא עושה צדקות שלום אומר אל יברא דכולו קטטה מה עשה הקב"ה נטל אמת והשליכו לארץ הה"ד ותשלך א' ארצה אמרו מלאכי השרת כו' תעלה אמת מן הארץ הה"ד אמת מארץ תצמח עכ"ל רבים הקשו אמאי לא השליך השלום לארץ ולא האמת והי' נשאר לעומת האמת רוב דעות המסכימים לברוא העולם היינו צדק וחסד. ועוד קשה וכי בשביל שאמר האמת דבר הגון קנסוהו להשליכו לארץ:
<b>אך</b> נלפע"ד שלפי האמת אין טענת האמת טענה אמיתית לפני הש"י כי ידוע לכל שכמה פעמים נזכר בזוהר הק' ע"ז העולם עלמא דשקרא היינו משום דרוב הנהגות העולם מתנהג עפ"י מדת השקר ואנשי אמת המה מיעוטא דמיעוטא שיתרו אמר למשה שימנה שופטים אנשי אמת ולא מצא וכמו שאמר הרמב"ם בהקדמתו לסדר זרעים שלולא המשתגעים הי' העולם חרב היינו שאם היו כל אנשי העולם מסתכלים רק על האמת לא הי' ישוב העולם כלל מפני שמניחים חיי עולם ועוסקים בחיי שעה והשקר הוא כלי אומנות של היצה"ר שמרמה את האדם שיומשך אחר תאות הזמן ומעוור את עיניו שיחשוב בדעתו שיש ממש בהבלי הזמן וידוע שזה השקר שהוא כלי אומנות של היצה"ר הוא מוכרח מאוד לקיום העולם כמו שמפרש המדרש בראשית פ' ט' סי' ז' שאילולי יצה"ר לא בנה אדם בית ולא נשא אשה ולא הוליד ולא נשא ונתן ובעת שהשליכו את היצה"ר בדודא דאברא בגמ' דסנהדרין בפ' ארבע מיתות וביומא בפ' בא לו אזי איבעו ביעתא בת יומא ולא אשכחו וידוע דעיקר קיום העולם הוא ע"י מה שהאדם נושא אשה להוליד בנים וזהו ע"י חוש המישוש ואיתא בספר עקידת יצחק וז"ל חוש המישוש חרפה הוא לנו המשוה אותנו כבהמות רק מה שהאדם יוליד בן צדיק עי"ז החוש אזי התולדה הכשירה מכסה על החרפה ובזה ביאר מה שקראה רחל ליוסף לאמר אסף א' את חרפתי דלכאורה קשה מה חרפה היתה לרחל כשהיתה עקרה ולפי הנ"ל מבואר שפיר דקודם שילדה רחל בן צדיק היתה לה חרפה החוש המישוש אך אח"כ כשהולידה בן צדיק אזי הוא מכסה על החרפה שקדם כן ביאר העקידה הנ"ל. ובזה ביארתי בעה"י מאמר המדרש ויקרא פרשה ד' דאיתא שם עשרה דברים יקרים נבראו בעולם וקחשיב אחד מהם סכלות ולכאורה צריך להבין מה דבר יקר נמצא בסכלות אך לפי האמת הסכלות הוא דבר יקר מאוד דהלא ידוע דענין הצדקה והגמילות חסד המתנהג בעולם הוא אחד מהג' דברים שהעולם עומד עליהם ובלא מדת הצדקה אין העולם יוכל להתקיים ועתה נחקורה נא בכל פלך ופלך מסכום הצדקות שנותנים בכל שנה כמה מהצדקות הנ"ל נותנים הנותנים לשם שמים וכמה מהצדקות הנ"ל אשר נותנים הנותנים הנ"ל שלא לשם שמים רק בשביל לנחול כבוד המדומה או בשביל פניות צדדיות אחרות אזי לא יהיו הצדקות שלשם שמים אפילו חלק מעשרים:
<b>ולימוד</b> התורה הק' שהוא אחד מעמודי העולם כמאמר התנא על שלשה דברים העולם עומד על התורה וכו'. אזי ג"כ לא יוכל להתקיים בלא הצדקה דהבתי ישיבות הגדולים שלומדים שמה כמה מאות אנשים ולוקחים פרס מקופה של צדקה ויש ישיבות שהוצאתם מרובה לפ"ע שנים עשר אלף רו"כ בכל שנה ואם נחשוב מעות של הצדקה שנותנים הנותנים רק לשם שמים אזי המה מיעוטא דמיעוטא ולא יספיק לזה כלל. נמצא שע"י הקנאה שאדם מתקנא בחבירו בענין נתינת הצדקה ונותן שלא לשם שמים רק שלא יפגום כבודו או שנותן הרבה כדי לנחול כבוד המדומה עי"ז יתקיים העולם שהוא עמוד הצדקה ועמוד התורה כנ"ל:
<b>ועיקר</b> ענין הכבוד הוא סכלות גמור נמצא לפי זה נכונים דברי המדרש שחשיב עשרה דברים יקרים נבראו בעולם וקחשיב אחד מהם סכלות דהרי ע"י הקנאה והכבוד שהוא סכלות מתנהג העולם וע"י חוש המישוש שהוא סכלות יתקיים העולם וכנ"ל נמצא לפי זה שע"י הקנאה והתאוה והכבוד יתקיים העולם וכנ"ל ולכאורה יסתור לדברינו מאמר התנא באבות הקנאה והתאוה והכבוד מוציאין את האדם מן העולם:
<b>אך</b> לפי האמת לא קשה מידי היינו משום דלכאורה קשה על עצמותו ית"ש למה ברא זה העולם שהוא עלמא דשקרא לפי מאמר הזה"ק והוא מתנהג עפ"י רוב עפ"י מדת הקנאה והתאוה והכבוד שהוא שקר גמור וסכלות. אך שידוע לכל מביני מדע שעיקר בריאת האדם הוא כדי לברר הטוב מן הרע ולזכך את עצמו מן התאוות הרעות ומן המדות המגונות ועיקר בריאת היצה"ר וכלי אומנות של היצה"ר היינו מדת השקר והקנאה והתאוה והכבוד הכל הוא בשביל האדם כדי שלא ישמע להיצה"ר ויברר הטוב מן הרע ויזכה עי"ז לעלמא דאתי כמו שמפורש בגמ' דסנהדרין בפרק ארבע מיתות בשעה שהשליכוהו לדודא דאברא אמרו חז"ל וז"ל כלום יהבתי' לן אלא לקבולי אגרא כו' עכ"ל. ועתה נתישב לנו את כל הנ"ל בעה"י מה שהקשינו למה ברא השי"ת עולם הזה שיהי' מתנהג ע"י סכלות היינו שע"י חוש המישוש שהוא סכלות יתנהג העולם או ע"י הקנאה והכבוד יתקיים ג"כ העולם שמסייעים לעמוד החסד ולעמוד התורה כמו שביארתי לעיל אך לפי מה שכ' א"ש כי א' עשה את האדם ישר כו'. כי ישרים דרכי ה' צדיקים ילכו בם ופושעים כו' היינו כי כוונת השי"ת בעיקר בריאת העולם בשביל הצדיק שיזכך את חומרו שיהי' הכל לשם שמים והצדיק המברר הטוב מן הרע היינו שמדבק באשתו לשם שמים ושהוא עושה צדקה וחסד רק לשם שמים לא בשביל קנאה וכבוד בשבילו נברא העולם אך שגלוי לפני השי"ת שצדיקי הדור המה מועטים וע"י הצדיקים שהם מתי מספר לא יוכל העולם להתקיים לכן ברא השי"ת מדת הסכלות בעניני אישות ומדת הקנאה והתאוה והכבוד והשקר כלי אומנות של היצה"ר בשביל קיום העולם והצדיק יברר הטוב מן הרע שלא ינטה אחריהן:
<b>ובזה</b> נוכל להבין מאמר התנא במה שאמר הקנאה והתאוה והכבוד מוציאין את האדם מן העולם היינו אם נאמר כפשוטו שע"י התאוה הוא בועל בעילות אסורות ח"ו וע"י הקנאה והכבוד הוא משתמש בעניני העולם לאסוף הון אזי יובן הדבר כפשוטו איך מוציאין את האדם מן העולם כי זהו עצת היצה"ר לגמרי:
<b>אך</b> בדרך אחר לפי' הנ"ל נוכל לומר בזה האופן היינו אם הוא משתמש במדת התאוה להזקק לאשתו אך שאינו מכוין לשם מצוה כלל להעמיד תולדות כצווי הבורא ית"ש רק להנאת עצמו ולא יותר הרי הוא עושה את המצוה שלא לשמה והעושה מצוה שלא לשמה אין לו שכר רק בעולם הזה כמאמר הכתוב אורך ימים בימינה בשמאלה עושר וכבוד והוי השי' למשמאילים בה להעוסקים בתורה ובמצות שלא לשמה אין להם רק עושר וכבוד שהוא ע"ז העולם ולא בעולם הבא ובזה יוצדק מאמר התנא דהתאוה מוציאה את האדם מן העולם הוא העולם הבא דכיון שאין משתמש במדת התאוה רק להנאתו אין לו רק שכר בעולם הזה וכנ"ל ולא בעולם הבא:
<b>וכן</b> במדת הקנאה והכבוד אם הוא עושה צדקה וחסד רק בשביל קנאה וכבוד א"כ הוי שלא לשמה ואין. לו שכר רק בעולם הזה וכנ"ל וא"כ יוצדק מאמר התנא שהקנאה והכבוד מוציאין את האדם מן העולם היינו מן העולם הבא וכנ"ל. ולכן נקראים בני אדם יושבי חשך מחמת שרוב בני אדם אזי הקנאה והתאוה והכבוד מעוור עיני שכלם ודומים ליושבים בחשך שאינם רואים האור האמיתי רק על אנשים הצדיקים נגה עליהם האור כמו שנאמר ואורח צדיקים כאור נגה וכמאמר המדרש בראשית פ' ג' וירא א' את האור כי טוב אלו מעשיהם של צדיקים ואיתא במדרש בראשית פ' ח' כי יודע ה' דרך צדיקים היינו שגילה השי"ת למלאכים שצדיקים יוצאים ממנו ולא גלה להם שגם רשעים יוצאים ממנו הרי חזינן שעיקר בריאת העולם הוא בשביל צדיק ובשביל צדיק אחד העולם יכול להתקיים כמו שנאמר וצדיק יסוד עולם וכמו שמצינו שמבריאת העולם עד מתן תורה הי' העולם עומד על עמוד אחד של גמילות חסדים של אברהם והי' אברהם דומה כמריש שבאמצע הבירה שסובל קורות שמכאן ומכאן כך הדורות שלפניו ושלאחריו היו סמוכין עליו כן כתב האלשיך בשם המדרש בפ' וירא על הפסוק של וישא עיניו ע"ש:
<b>קיצור</b> הענין שעיקר בריאת העולם הוא בשביל הצדיקים שהמה מעטים ועיקר תכלית הצדיק שיברר האמת מהשקר והטוב מן הרע ומעתה לא קשה על עצמותו ית"ש למה ברא עלמא דשקרא וכלי אומנותו של היצה"ר היינו הקנאה והתאוה והכבוד אחרי שזהו עיקר כוונת השי"ת בבריאת האדם שיהי' צדיק ויברר האמת מהשקר ויתגבר על היצה"ר לזאת הי' מוכרח להשי"ת לברוא עלמא דשקרא וכל המדות המגונות כדי שעי"ז יזכה הצדיק לעוה"ב:
<b>ועתה</b> נבוא להמדרש שהתחלנו בו היינו מה שאמר האמת אל יברא שכל העולם מלא שקרים. ולפי מה שפי' לעיל שהוצרך השי"ת לברוא עלמא דשקרא כדי שיברר הצדיק האמת מן השקר ויקבל שכר א"כ אין טענת האמת נכונה ולא חש השי"ת להשיבה אחרי שטענה שלא כהוגן אחרי שלא הבינה כוונת הבריאה וכנ"ל. ואחרי שצפה השי"ת שהסכלות שהוא נובע ממדת השקר מוכרח לקיום העולם כמאמר הרמב"ם שאילולי המשתגעים הי' העולם חרב שאם היו כולם נוטים אל האמת אזי לא היו עוסקים בישובו של עולם כלל מחמת שמניחים חיי עולם ועוסקים בחיי שעה וצפה השי"ת שאם יהיו בזה העולם אנשי אמת במעלה עליונה וכל אנשי העולם יהיו מכירים את יקר ערכה אזי העולם לא יוכל להתקיים שאם יהי' האדם עוסק בבנין או במשא ומתן אזי יבואו אליו אנשי האמת ויבינו לו שהוא משוגע שמניח חיי עולם ועוסק בחיי שעה ואם יהיו ע"ז העולם אנשי אמת במעלה עליונה ויהיו נשמעים דבריהם אזי אין העולם יוכל להתקיים שימנעו מלעסוק בישובו של עולם מה עשה הקב"ה השליך אמת ארצה פי' היינו שהטביע הקב"ה בלב כל אנשי העולם שהאמת הוא דבר שפל מאד ואינו נחשב לכלום כאילו מושלך לארץ ומעתה יוכל העולם להתקיים היינו שאם יבוא האיש האמת להאיש העוסק בבנין ויבינהו שהוא משוגע אזי לא יהיו דבריו נחשבים בעיניו לכלום אחר שהאיש האמת הוא שפל בעיניו מאוד אך כשיבא משיח צדקנו ב"ב שאז יתנהג העולם במדת האמת כמו שנאמר והסירותי את לב האבן היינו היצה"ר ויקויים בנו מאמר הכתוב כי הנה החשך כסה ארץ כו' ועליך יזרח כ' ה' היינו שעל כל ישראל יזרח כ' ה' וכולם יקבלו אור מהשי"ת ואז יתנהג העולם במדת האמת ויקוים מאמר הכתוב אמת מארץ תצמח היינו שיצמח האמת משפל מצבו מה שהוא עתה שפל עד לארץ אזי אז יצמח למעלה יהא רעוא שנזכה לזה ב"ב אמן:
<b>רש"י</b> בפ' בראשית בפסוק ראשון מביא בשם המדרש. בתחלה עלה במחשבה להברא את העולם במדת הדין ראה שאין העולם מתקיים במדת הדין שיתף מדת הרחמים ולא עוד אלא שהקדימו עכ"ל. ולכאורה קשה מאד להבין דברי המדרש איך שייך בהשי"ת תחילה וסוף שבתחילה חשב הקב"ה כך ואח"כ יתחרט ויעשה באופן אחר וכי הוא בן אדם ויתנחם. הגר"א בביאורו על משלי הביא דברי המדרש וז"ל בתחילה עלה במחשבה להברא שנים ולבסוף לא ברא אלא אחד והקשה הגר"א ז"ל כנ"ל איך שייך בהשי"ת תחילה וסוף. ומבאר זאת ע"ז האופן היינו שבכל מקום שמצינו במדרש ע"ז האופן תחילה וסוף אזי לבסוף יתקיים כאשר חשב מתחילה ומה שמסיים המדרש בכ"מ ולבסוף הי' באופן אחר הוא כוונת המדרש ולבסוף היינו עתה בשעת מעשה הי' באופן אחר בשביל איזה כוונה ואח"כ יתהוה באופן אחר כאשר חשב מתחלה ומבאר בזה דברי המדרש היינו בתחילה עלה במחשבה להברא שנים אזי נתקיים זאת לבסוף כאשר חשב בתחילה היינו מה שבסוף נבראו שנים אדם וחוה ומה שמסיים המדרש ולבסוף לא ברא אלא א' הוי הפי' ולבסוף בשעת מעשה היינו בתחילת הבריאה לא נברא אלא אחד בשביל איזה כוונה והשתא הוי פי' המדרש הכי בתחלה היינו בתחלת הבריאה בשעה שברא אחד עלה במחשבתו להברא אח"כ שנים וכן נתקיים בסוף ולבסוף היינו בשעת מעשה בתחילת הבריאה לא ברא אלא אחד בשביל איזה כוונה עכ"ל הגר"א בשינוי לשון קצת. ומהו כוונת הבורא ית' מה שבתחילה לא ברא אלא א' ולבסוף ברא גם חוה אמאי לא ברא אדם וחוה בפעם אחד כמו שאר הברואים שברא זכר ונקיבה בפעם אחד ונלפע"ד שזהו כדי להורות למין האנושי כדי שיבין מזה לאיזה תכלית הוא נברא שאינו דומה כוונת בריאת האדם לכוונת בריאת הבהמה וכל שאר הברואים משום דכוונת בריאת הבהמה ושאר הברואים הכל בשביל האדם שיהיה לאכילתו ולתשמישיו ואם יהי' נברא סוס א' בעולם או גמל א' או חמור א' או בהמה א' אזי לא יהי' מהם תועלת כלל רק שעיקר תועלת הנאת האדם שיש לו מהם הוא מהריבוי שיש בהם היינו מפני שיש בהמות רבות וסוסים רבים אזי נהנים הרבה ב"א מהריבוי שלהם ואחרי שעיקר תועלת מהבריאה שלהן הוא מהריבוי לכן ברא השי"ת בפעם אחד זכר ונקיבה כדי שיולידו הרבה מאותו המין ובזה יושלם רצון הבורא ית' בבריאתם. אבל המין האנושי ברא השי"ת בתחילה אדם לבדו ואח"כ חוה כדי שיתבונן מזה האדם שתכלית האדם אינו רק הריבוי כמו בבהמה רק בשביל אדם א' צדיק כדאי הוא להשי"ת בריאת עולמו כמו שנאמר וצדיק יסוד עולם ועל כל א' הוא מוטל שיהי' צדיק כדי שיושלם ע"י כוונת הבריאה. רק עולם מלא אנשים צריכין שאם לא יהי' עולם מלא לא יהיו צדיקים לכן ברא אח"כ גם את חוה כדי שיצא מהם עולם מלא:
<b>ועתה</b> נבוא לבאר המדרש שהתחלנו בו בעה"י היינו מה שבתחילה עלה במחשבה להברא את העולם במדת הדין כו' היינו משום דאיתא בגמ' עירובין דף ס"ה אמר רב ששת משום ראב"ע יכולני לפטור את כל העולם כולו מן הדין מ"ט שכורת ולא מיין היינו משום דעול השעבוד והצרות מטרידים את האדם ואין בו דעת צלולה לפקח על דרכיו ולכוין את מעשיו לאבינו שבשמים גם בעתים הללו שהה שהשי"ת מנהג את עולמו ע"י הסתרת פנים שאין לנו שום נביא וחוזה וכולם רואים שדרך רשעים צלחה וכל מי שהוא רשע יותר מחבירו אזי מצליח יותר מחבירו והצדיקים והחכמים המה בצער וסובלים מרעין בישין וטרדת הפרנסה מטרדת את האדם מאוד. ע"כ אין סברא להנהיג את העולם במדת הדין מחמת שאין אדם נתפס על צערו לכן שיתף השי"ת מדת הרחמים ג"כ מחמת שאין הקב"ה בא בטרוניא עם בריותיו אבל לעתיד כשיבא משיח צדקנו ב"ב אזי ומלאה הארץ דעה שיהיו הכל מכירים השגחת השי"ת וגם יקוים בנו והסירותי את לב האבן היינו היצה"ר שהוא שאור שבעיסה המעכב אותנו מעבודת הבורא ית"ש גם יהי' ניכר השגחת הבורא על כל פרט ופרט כמאמר הכתוב אבן מקיר תזעק שאם ח"ו יכשל אדם בעבירה אזי האבנים מקיר יזעקו עליו וטרדת הפרנסה יסיר מעלינו שיהי' איש תחת גפנו כו' וגם עתידה א"י שתוציא גלוסקאות וכלי מילת אזי אז יהי' יכולת ביד השי"ת להנהיג את עולמו במדת הדין וזהו כוונת המדרש בתחילה היינו בתחילת ברייתו של עולם עלה במחשבתו ית' שינהיג את העולם אח"כ כשיבא משיח צדקנו ב"ב במדת הדין אך לעת עתה ראה שאין העולם מתקיים במדת הדין מחמת שלע"ע ינהיג השי"ת את עולמו בהסתרת פנים ובטרדות הפרנסה ובשאור שבעיסה לכן שיתף לע"ע מדת הרחמים ולא עוד אלא שהקדימו:
<b>וזהו</b> ג"כ כוונת הגמ' במס' ר"ה דף י"ז דאיתא שם אילפא רמי כתיב ורב חסד וכתיב ואמת אלא בתחילה אמת ולבסוף ורב חסד יהי' ג"כ כוונת הגמ' כנ"ל היינו דבתחילה עלה במחשבתו ית' שלבסוף כשיבא משיח צדקנו ב"ב ינהיג את עולמו במדת האמת שהוא מדת הדין ולבסוף היינו לעת עתה בזמן הזה ינהיג את עולמו במדת החסד וכנ"ל כמובן:
<b>מדרש</b> בראשית פ' כ"ב ויצא קין מלפני ה' כו' פגע בו אדם הראשון א"ל מה נעשה בדינך א"ל עשית תשובה ונתפשרתי כו' אמר כך היא כחה של תשובה כו' אמר מזמור שיר ליום השבת עכ"ל. ונלפע"ד להסביר דברי המדרש ותחלה נקדים מדרש בראשית פרשה י"ט וז"ל כי הקב"ה לא הזהיר רק על האכילה כדכתיב כי ביום אכלך כו' והיא אמרה לא תאכלו ולא תגעו ודחפה הנחש על העץ אמר לה הא לא מיתת כמה דלא מיתת במקרבי' כן לא מיתת במיכלי' עכ"ל ולכאורה קשה להבין המדרש כיון דהיא עצמה היתה יודעת שלא צוה הקב"ה על נגיעה א"כ טענת הנחש לחוה אינה טענה כלל:
<b>ונלפע"ד</b> לפי מה דאיתא בגמ' סנהדרין דף ל"ח אמר ר"י אמר רב אדם הראשון מין הי' עכ"ל א"כ קודם שעשה תשובה הי' מין ונוכל לומר דטעה בקדמות לומר שהעולם קדמון כשיטת האפיקורסים ימ"ש וא"כ השי"ת אינו בעל העולם רק שהוא כמו רופא מומחה שבקי בטבעיות והזהיר אותו על עץ הדעת משום שהפרי מזקת לאדם האוכל אותה כמו סם המות וידוע שכל דבר המזיק לאדם מזיק אף בריח ומזה הוכיחה חוה שאף בנגיעתה תזיק לה הריח וכיון שדחפה הנחש וראתה כי העץ לא הזיק אותה בריח אזי טעתה עי"ז שגם האכילה לא יזיק לה לכן אכלה. וכן אדם וכשאמר השי"ת מות תמות הי' סבור ג"כ שימות עי"ז עפ"י דרך הטבע מחמת שהאכילה תזיק אותו ולא ע"י עונש כמו אדון המעניש לעבדו:
<b>ואח"כ</b> כשראה שקין עשה תשובה ונתפשר א"כ הבין מזה שלא העבירה עצמה תעניש את האדם עפ"י טבע רק השי"ת הוא מעניש לעוברי רצונו כמו האדון המעניש את עבדו שעבר רצונו משום שהי"ת הוא בעל העולם שברא אותה יש מאין והוא מעניש לעוברי רצונו א"כ יש בידו למחול ע"י תשובה. כי אם נאמר שהעבירה עצמה הוא מזיק עפ"י טבע כמו האוכל סם המות א"כ אין שייך תשובה ומחילה על החטא כמו שלא שייך מחילה לאוכל סם המות אחרי שסבר דהעבירה מזקת עפ"י טבע. אח"כ כשראה שנתקבל תשובת קין היינו משום שהי"ת הוא בעל העולם ומעניש לעוברי רצונו כמו אדון לעבדיו א"כ יש בידו למחול ג"כ ע"כ הבין מזה שאם יעשה תשובה יזכה לעוה"ב ע"כ פתח ואמר מזמור שיר ליום השבת משום שהשבת מורה ליום שכולו שבת היינו עוה"ב והא דשבת מורה על עוה"ב יש לומר עפ"י הגמ' דסנהדרין דף צ"א דהשיב גביהה בן פסיסא לההוא צדוקי ראי' לתחיית המתים וז"ל דלא הוו חיי דהוו חיי לא כ"ש פי' כיון שברא השי"ת יש מאין כ"ש יש מיש וזהו ידוע דשבת מורה על חידוש העולם היינו שמורה שברא את העולם יש מאין בששת ימי המעשה ושבת ביום השביעי. וכיון ששבת מורה על חידוש העולם אזי מורה ג"כ על עוה"ב שהוא יום שכולו שבת היינו כיון שברא את העולם הזה שהוא יש מאין כ"ש העוה"ב שהוא יש מיש. וכיון שנתודע לאדם שמועיל תשובה ואם יעשה תשובה יזכה לעלמא דאתי לכן פתח ואמר מזמור שיר ליום השבת שהוא יום שכולו שבת:
<b>נח</b>
<b>את</b> הא' התהלך נח ולעיל פ' בראשית כתיב ויתהלך חנוך את הא'. ופי' במדרש חנוך תופר מנעלים. ולהבין דברי המדרש נלפע"ד עפ"י דאמרינן בפרק הרואה ד' נ"ח כל מה דשקיל מיתנא מעלי בר ממסאני וסנדלי ופרש"י רמז ליוצאי חוץ עכ"ל ולפענ"ד נ"ל לפרש בענין אחר היינו לפי שהנשמה היא בתוך הגוף כהרגל בתוך הסנדל וכשמראין לו בתוך החלום שלוקחין הסנדל זהו רמז על הגוף שיפרד מן הנ' ר"ל נמצא הנשמה שהיא חלק א' ממ' שהיא הרוחניות שבאדם מכונה בשם רגל והגוף דהיינו הגשמיות שבאדם מכונה בשם מנעל שהוא תופס הרגל כן הגשמיות תופסים להרוחניות כי הרוחניות אינם יכולים להתקיים בלתי הגשמיות וידוע שעבודת השי"ת יכול להיות בשני אופנים האופן האחד שעובד השי"ת בתעניות ובסגופים ובתשובת המשקל ואינו אוכל רק פת במלח כמאמר התנא באבות וכדאיתא במס' תמיד דף ל"א ששאל אלכסנדר מוקדן לזקני הנגב מה יעביד אדם ויחי' השיבוהו שימית את עצמו היינו שיפריש א"ע מתענוגי העולם מכל וכל ויעסוק רק ברוחניות בתורה ובמצות:
<b>והאופן</b> השני היינו צדיק אוכל לש' נפשו שמצינו כמה צדיקים שהיו אוכלים בשר ודגים ושותים יין כמו דאמרינן בב"ק דף ע"ב דלא אכלינא בשרא דתורא ובוודאי הצדיקים לא כוונו באכילתם להנאת עצמם רק בשביל כיבוד שבת וי"ט כמו ההוא חייטא דזבין נונא ובשביל בריאת הגוף כדי שע"י אכילת הגשמיות יתחזק הגוף לעבודת הבורא ית' וכמו שאמר רבינו הקדוש שלא נהנה מהעולם הזה אפילו באצבע קטנה (בגמ' דכתובות ד' ק"ד) ולכאורה קשה הלא אמרו חז"ל שאנטונינוס ורבי לא פסקה מעל שולחנם לא צנון וחזרת רק דהפשט שלא אכל מה שערב לגוף להנאת עצמו רק מה שמועיל לבריאת הגוף כדי שיחזק גופו לעבודת השי"ת כי ידוע שצנון וחזרת מחתכין המאכל ויועיל לבריאת הגוף. נמצא מי שעובד להשי"ת בדרך זה שאוכל בשר ושותה יין רק שבשעה שאוכל ושותה אינו מכוין להנאת עצמו רק לכבוד הבורא ית' וכנ"ל זהו המקשר הגשמיות והרוחניות ביחד ומעלה את הגשמיות ועושה מהם רוחניות ולפי מה שביארתי שכחות הגשמיות שבגוף מכונה בשם מנעל והכחות הרוחניות מכונה בשם רגל נוכל לבאר לפענ"ד דברי המדרש הנ"ל חנוך תופר מנעלים היינו שהי' מקשר הגשמיות והרוחניות ביחד היינו שכל מה שהי' נהנה מהעולם הזה הי לשם שמים ובזה הי' מקשר המנעל עם הרגל היינו הגשמיות עם הרוחניות וזהו כוונת הכתוב ויתהלך חנוך את הא' היינו הילוך הנהגתו בהנאתו מזה העולם היו את הא' היינו לשם שמים וזהו כוונת הכתוב את הא' התהלך נח היינו נמי כנ"ל ועיין במס' סוטה דף ל"ה בענין עונש עוזה בעין יעקב בפירוש ענף יוסף שפירש של נעליך מעל רגליך היינו התפשטות הגשמיות וזה שכ' בעוזה ויכהו על השל היינו על מה שלא פשט הגשמיות:
<b>לך</b>
<b>ויאמר</b> אברם כו' מה תתן לי ואנכי הולך ערירי ובן משק ביתי הוא דמשק אליעזר. ולכאורה קשה להבין כוונת הכתוב במה שאמר אברהם מה תתן לי דכיון שהבטיח לו השי"ת שכרך הרבה מאוד אזי בוודאי כוונת השי"ת על עולם הבא ולא על הנאת העוה"ז שלא נחשב למאומה שהוא הבל הבלים וכיון שכוונת השי"ת בהבטחתו שיהי' לו שכר הרבה לעולם הבא א"כ קשה להבין שאלת אברהם שאמר מה תתן לי כיון שאין לי בנים דאטו מי שאין לו בנים לא יכול לזכות לעולם הבא:
<b>ונלפע"ד</b> לבאר זאת עפ"י הגמ' דמס' שבת דף נ"ה דאיתא שם ושמואל אמר תמה זכות אבות וכתבו שם התוס' אומר ר"ת שזכות אבות תמה אבל ברית אבות לא תמה דהכתיב וזכרתי את בריתי יעקב אף לאחר הגלות ואנו אין אנו מזכירין זכות אבות אלא הברית עכ"ל. ולכאורה דבריהם סתומים דמ"ש זכות ומ"ש ברית אבות דזכות אבות יתום וברית אבות לא יתום. ונלפע"ד דזכות אבות מקרי כל הזכיות שהיו לו לאבות ע"י מעשיהם הטובים ובוודאי זכותם רב מאוד ומ"מ קאמר שמואל דתמו זכות אבות כיון דיש זמן רב אחר פטירת האבות הקדושים וכל זמן שישראל חוטאים נתלה להם בזכותם אזי יכול להיות שיתום אבל ברית אבות מקרי דבר שקיימת לעד כמו שנאמר ברית מלח עולם וכל כריתות ברית מורה שהאהבה יתקיים לעד ואיך יצויר שהכריתות ברית שכרת השי"ת עם אברהם יתקיים לעד היינו מה שהשריש אברהם אבינו בכל באי עולם אחדות הבורא והשגחת הבורא בעולמו וזה הברית יתקיים לעד היינו שכל מה שאנו עושים מצות אף היום הוא הכל ע"י כח של אבותינו הקדושים שהם השרישו האמונה בהשי"ת ובתורתו הק' בבניהם ובניהם בבניהם עד סוף כל הדורות וזה נקרא ברית אבות שאבותינו הק' גרמו במעשיהם הטובים שעד היום אנחנו דבוקים בהשי"ת ובתורתו וזה הזכות של ברית אבות שגרמו ע"י מעשיהם הטובים שיהי' אהבת השי"ת עם עמו לעד זאת לא יוכל ליתום לעולם מפני שעד היום כל זמן שישראלים עושים מצות נתוספת זכות באבותינו הקדושים כיון שהם גרמו לזה נמצא הזכות של ברית אבות נתוספת מיום ליום וא"כ שפיר כתבו התוס' שברית אבות לא יתום ומעתה נראה שמה שאדם זוכה לעוה"ב הוא ע"י שני אופנים הא' ע"י זכות שאין לו פירות היינו ע"י שעושה מצוה שאין לו פירות כמו לולב וציצית וכדומה ואף שבוודאי שכר המצוה גדול מאוד מ"מ יש גבול למתן שכרו וכיון שיש גבול אין שייך ריבוי דביוסף כתיב ויצבור יוסף בר כו' הרבה מ' עד כי חדל לספור כו':
<b>האופן</b> הב' הוא מה שאדם זוכה ע"י מצות שיש בהן פירות למשל כגון שלא הי' בעיר מקוה כשירה לטבילת נשים והיו מזה כמה מכשולים ר"ל ועמד אדם א' ועשה מקוה מממונו ומסרה להקהל ולאחר ימי חייו אזי יכולה המקוה לעמוד עוד מאה שנה. מצוה כזו עושה פירות אף לאחר מיתתו ובכל שעה ושעה שמקיימים מצות טבילה ע"י יש לו חלק באותן המצות ושכר שלו מתרבה בכל יום ויום אף לאחר מיתתו וכהנה יש כמה וכמה מצות שהשכר מהפירות נתרבה אחר מיתתו כגון מי שבנה ביהכנ"ס או מי שמיסד בעיר חברות להכנסת אורחים ולגמילות חסדים וכדומה ויותר מכולם היא מצוה שעושה פירות מה שאדם מדריך את בניו לעבודת השי"ת שלאחר ימי חייו מה שבניו עושים מצות ומה שבני בניו עושים מצות עד סוף כל הדורות אזי יש לו חלק בו ושכרו נתוסף בכל יום ויום ובזה יכול להיות שיהי' שכרו הרבה מאוד עד אין מספר. ובזה נוכל לבאר הכתוב שהתחלנו שאמר לו השי"ת לאברהם שכרך הרבה:
מאוד היינו באין מספר ע"ז אמר אברהם ה' א' מה תתן לי ואנכי הולך ערירי היינו שחשב אברהם דבשלמא אם היו לי בנים אזי הייתי משריש אמונת השי"ת ותורתו ומצותיו בלב בני והמה ישרישו ג"כ לבניהם וכן כל דור בדור שאחריו ובכל דור ודור שיקיימו ישראל רצון הי"ת אזי יהי' לי חלק אחרי שהוא ע"י השרשתי א"כ אזי יתוסף זכותי אחר ימי חיי בכל יום ויום לזה יוכל להיות שיהי' לי שכר הרבה עד אין מספר. אבל כיון שאינם הולך ערירי בלא בנים א"כ אין לי לאחר מותי במה יתוסף זכותי זולת המצות שאינם עושים פירות שאינם נוספים לאחר מיתה ובזה אין שייך שכר הרבה אחרי שהמצות קצובים ע"י מספר א"כ גם השכר הוא בגבול. והא דגייר אברהם א' גרים שנ' ואת הנפש א' עשו בחרן אמרינן במדרש דהגרים שנתוספו לא נתקיימו רק בכל ימי חיי אברהם ולא יותר. (וזה הדבר אני מסופק אם הוא שלי כולו או מקצתו או ששמעתי זאת מפי ר"י זצ"ל מ"מ דמינסק):
<b>התהלך</b> לפני והי' תמים. אמרינן בגמ' דנדרים דף ל"א רמ"א גדולה מילה כו' לא נקרא שלם עד שמל שנאמר התהלך לפני והי' תמים. וצריך להבין דברי התנא ר"מ אמאי לא נקרא שלם עד שמל. ונלפע"ד דהיינו משום דבכל אבר אחר שהי' מל אברהם אם הי' חותך מקצתו הי' נשאר בעל מום ובזה האבר של המילה כשחותכין אותו אזי נשאר האדם שלם כבתחילה וכיון שנשאר שלם אזי יש ראייה מזה שעור הערלה הוא יתר ולפי הכלל דאמרינן בכ"מ כל יתר כנטול דמי א"כ כל אדם קודם שנימול הוא בעל מום ואימתי נקרא האדם שלם אחר המילה שחותכין מעליו את העור היתר וזהו כוונת ר"מ שלא נקרא שלם עד שמל וזהו כוונת הפסוק התהלך לפני והי' תמים היינו שע"י המילה הי' נקרא תמים:
<b>וירא</b>
<b>וה'</b> אמר המכסה אני מאברהם אשר אני עושה. ואברהם הי' יהי' כו' כי ידעתיו למען אשר יצוה את בניו כו' ושמרו כו' לעשות צדקה ומשפט. ולכאורה קשה כשאמר ה' המכסה אני מאברהם ומסיק לבסוף משום שיש לו מעלות ע"כ אינו ראוי לכסות ממנו היה לו להשי"ת להזכיר המעלות שהיו לו מכבר היינו מה שהי' במאסר ובאור כשדים בשביל כבוד השי"ת ולא המעלות שיהיו לו בעתיד להיות. ולפענ"ד נ"ל ביאור הכתובים כי הכתובים הללו לא באו להודיע שבשביל מעלת אברהם ראוי שהי"ת יודיעו מה שעתיד לעשות רק שהענין מבואר עפ"י מאמר הכתוב נודע ה' משפט עשה פי' שע"י המשפט שהי"ת עושה בעולמו אזי השי"ת נתודע בעולמו שע"י משפטיו שעושה ברשעים אזי מכירין אותו הבריות ולוקחין מזה מוסר איך להישיר את דרכם. אך זהו ידוע שדרכן של רשעים לתלות במקרה שאומרים על כל ענין המאורע מקרה הוא זה. אך אם השי"ת רוצה להביא ענין המאורע כדי שהבריות יקחו מזה מוסר ולא יוכלו לתלות במקרה אזי מגלה השי"ת סודו לעבדיו הנביאים בטרם בוא המאורע ועבדיו הנביאים מפרסמים זאת להמון עם בטרם בוא המאורע וכיון שיודעים המון עם את המאורע בטרם בואה מפי נביא אזי מאמינים אח"כ שהמאורע הוא פורעניות מאת השי"ת ולא עפ"י מקרה ע"כ לוקחין מזה מוסר על להבא וזהו כוונת הכתוב בתרי עשר כי לא יעשה כו' דבר כ"א גלה סודו אל עבדיו הנביאים כדי שהנביאים יודיעו להם הפורעניות העתידה לבוא כדי שלא יתלו במקרה:
<b>והשי"ת</b> כשרצה לעשות משפט בסדום רצה השי"ת שהעולם יקחו מוסר מזה להישיר את דרכם שלא יעשו כמעשה סדום. ואם לא יודיע קודם אזי יתלו העולם דהפיכת סדום הוא עפ"י מקרה מהטבע ע"כ היה מוכרח השי"ת לגלות קודם לנביא כדי שידע הנביא קודם ביאת הפורעניות כדי שלא נוכל לתלות במקרה כדי שהנביא יפרסם זאת לאחרים ויקחו מוסר מזה. וזהו כוונת הכתובים המכסה אני מאברהם כו' ואברהם הי' יהי' לגוי גדול כי ידעתיו למען אשר יצוה את בניו כו' פי' שצריך אני להודיע לאברהם כדי שידע אברהם שהפיכת סדום אינו עפ"י מקרה רק עפ"י עונש השי"ת מפני מעשיהם הרעים וכיון שיתברר לאברהם שהפיכת סדום הוא עפ"י עונש השי"ת עבור מעשיהם הרעים אזי יפרסם זאת לכל יוצאי חלציו לבל יזידון עוד ויהי' תועלת מהפיכת סדום שכל צאצאיו של אברהם יהיו זהירים ממעשה סדום ויתקנו מעשיהם:
<b>תולדות</b>
<b>הן</b> גביר שמתיו לך ואת כל אחיו נתתי לו לעבדים ודגן ותירוש סמכתיו כו'. לכאורה פסוק זה קשה מאוד שלאיזה צורך הוצרך יצחק לומר לעשיו ודגן ותירוש סמכתיו דבשלמא מה שאמר יצחק לעשיו הן גביר שמתיו לך ניחא כפירש"י שלא אוכל לתת לך מתנה דמה שקנה עבד קנה רבו כמובן. אבל מה זה שמספר לעשיו ודגן ותירוש סמכתיו שאיזה סתירה היא לעשיו מה שנתן יצחק ליעקב דגן ותירוש, ונלפע"ד לפרש הפסוק עד"ז לפי מה שמבואר במס' קדושין דף כ"ג גבי פלוגתא דר"מ ורבנן בענין מה שקנה עבד קנה רבו ופסק שם הרא"ש ז"ל להלכה דהנותן מתנה לעבד ע"מ שאין לרבו רשות בו אזי מה שקנה עבד קנה רבו אבל הנותן מתנה לעבד ע"מ שתצא בו לחירות אזי אם האדון רוצה בהמתנה אזי יוכל האדון לקחת את המתנה ויוצא לחירות:
<b>ולפי"ז</b> יהי' פי' הפסוק כך דכך א"ל יצחק לעשיו שאין לי עצה שאוכל לתת לך מתנה דאם אתן לך מתנה ע"מ שאין לרבו רשות בו אזי אינו מועיל כיון דהן גביר שמתיו לך ומה שקנה עבד קנה רבו אפילו בע"מ שאין לרבו רשות בו כדפסק הרא"ש הנ"ל ומעתה לא נשאר לי רק עצה אחרת שאתן לך מתנה גדולה ע"מ שתצא בו לחירות וכאשר יחפוץ יעקב לקבל המתנה הגדולה אזי יקבל המתנה ויוציאך לחירות אך שגם העצה הזאת לא יועיל לך כיון דדגן ותירוש סמכתיו א"כ יש לו אכילת דגן ושתיית יין א"כ עשיר הוא וא"צ עוד לקבל מתנה שעבור זה יוציאך לחירות א"כ ולכה אפוא מה אעשה בני:
<b>ויצא</b>
<b>ויחלם</b> והנה סולם מוצב ארצה וראשו מגיע השמימה והנה מלאכי א' עולים ויורדים בו. לפענ"ד נ"ל לבאר כוונת הכתוב בזה האופן היינו שידוע שכל עסקיו של אבינו יעקב ע"ה קודם שנתחבר עם לבן הי' שכל ימיו עסק בתורה יומם ולילה כמו שכתב רש"י על וישכב במקום ההוא שכל אותן שנים שהי' בבית שם ועבר לא שכב לישן והי' לומד כל ימיו תורה בדביקות השי"ת וזהו ידוע דכשיצא רשב"י מן המערה לא הי' יכול לסבול מה שבני העולם עוסקים בחרישה ובעניני העולם ואמר עליהם שמניחים חיי עולם ועוסקים בחיי שעה. לזה כשהי' צריך אבינו יעקב ע"ה לפרוש מעסק התורה ולילך אצל לבן לרעות את צאנו אזי הי' מזה מאוד מבולבל ברעיונו והי' לו מזה עגמ"נ מאוד עד שהראו לו בחלומו שזה שהצדיק עוסק באמונה בעניני העולם ומקיים בזה כמה מצות כמו העוסק בעבודת האדמה יקיים עי"ז כמה מצות כמו לקט שכחה ופאה ותרומות ומעשרות ושלא יחרוש בשור וחמור ובכל העסקים יש כמה וכמה מצות וכל כוונת הצדיק כדי להחיות את נפשו שיוכל לעבוד את השי"ת. ואם יעסוק בעניני העולם ע"ז הכוונה כנ"ל הרי זה העסק
<b>נקרא</b> סולם מוצב ארצה היינו שעוסק בעניני גשמיות אבל ראשו מגיע השמימה היינו שע"י זה העסק כנ"ל יוכל להגיע למעלה עליונה כנ"ל. ומה שמסיק הכתוב והנה מלאכי א' עולים ויורדים בו היינו שזה הוא ידוע כי מלאכי א' נקראו צדיקים ונביאים כמו שמפורש במדרש רבה ריש פרשה שלח וראית המדרש מדכתיב וישלח מלאך ויוציאנו ממצרים וזה הי' משה ע"כ נוכל לומר והנה מלאכי א' היינו צדיקים נביאים עולים ויורדים בו ע"י זה הסולם היינו אם ע"י הדוחק בפרנסתם פורשים מעט מן התורה ועוסקים מעט בעניני העולם אזי פעמים עולים עי"ז במדריגה עליונה היינו אם עוסקים בהעסק רק מעט וע"י כוונות טהורות וכנ"ל אזי מתעלים עי"ז ואם ח"ו נוטים מזה הדרך מעט אזי ח"ו יורדים עי"ז ממדרגתם וזה כוונת החלום ליעקב אבינו שלא יצטער בזה שפורש מן התורה והוכרח לעסוק בעניני העולם כי גם בזה העסק יכולים לעבוד השי"ת וכנ"ל. ולפי"ז ניחא מה ששמעתי דהגימטריא של סולם הוא הגימטריא של ממון היינו דראיית הסולם מרמז על עניני מסחר שעושים בהממון וכנ"ל:
<b>לזה</b> אמר יעקב אכן יש ה' במקום הזה היינו גם בעסקי עניני העולם יש עבודת השי"ת ואנכי לא ידעתי. ואחרי שהודיעו לו שזה הענין של המסחר הוא ענין גדול בעבודת השי"ת הי' ירא מאוד אולי ע"י עסקיו יתבטל מלימוד התורה וע"י טרדות הזמן אולי יהי' מוכרח לעבור ח"ו איזה מצות התורה לזה נדר יעקב נדר אם יהי' א' עמדי ושמרני כי לא אהי' מוכרח ח"ו לעבור על אחת ממצות ה' ונתן לי לחם לאכול היינו שלא יתבטל עי"ז מעסק התורה הנקרא לחם כמו שנאמר לכו לחמו בלחמי. ובגד ללבוש היינו מעשים טובים שהמה לבוש אל הנשמה כמו שמבואר בזהר פ' פנחס על הפסוק ויהושע הי' לבוש בגדים צואים כתב ע"ז הזהר הק' דעובדין בישין דבר נש עביד אינון לבושים צואים ע"ז בקש יעקב שהטרדה של בית לבן לא יעכבו אותו מלעשות מע"ט שהמה בגדיו להנפש. גם נוכל לפרש בגד ללבוש היינו המדות שיהיו מדותיו שלמים וטובים שיהיו ראוים ללבשם כן מבואר בביאור הגר"א על משלי שמדותיו של אדם המה כמו בגדים ובזה הוא מבאר מאמר חז"ל איזהו ת"ח המדקדק על חילוקו להופכה היינו המדות שהאדם צריך להפכם בכל שעה היינו שלפעמים צריך האדם להיות אכזר כגון להוכיח בנו כמו שכ' חושך שבטו שונא בנו וכמו הסנהדרין שצריכים לדון דיני נפשות ובכ"מ צריך האדם להיות רחמני לזה אמר ושבתי בשלום אל בית אבי והי' ה' לי לא'. הכוונה בזה לפענ"ד דהנה ידוע כי מדריגת הצדיק צריך להיות שהיצר טוב יהי' שופט שלו היינו שבכל עניני מלחמת היצר שמזדמנים בלב הצדיק אזי היצר טוב הוא השופט והוא המנצח כמאמר חז"ל בברכות דף ס"א לזה נדר יעקב ואמר שעתה שהוא מוכרח להיות אצל לבן והסיבות המונעות אותו מעבודת השי"ת המה מרובות אזי הוא קשה לעמוד ע"ז המדריגה הגבוה שתמיד יהי' היצר טוב השופט אך אם אשוב בשלום אל בית אבי ואהי' שקט מעט מהטרדות המונעות את האדם מעבודת השי"ת אז אוכל להשתדל שאבוא לזו המדריגה שהיצר טוב יהי' השופט שלי וכנ"ל וזהו כוונת הכתוב לפענ"ד והי' ה' לי לא' היינו שהיצר טוב המסית את האדם לעבודת השי"ת היינו עניני אלהות יהי' לי לא' היינו לאדון היינו שבכ"מ ינצח אותי עניני א' כמובן:
<b>ובאופן</b> אחר שהוא קרוב לפשט נלפע"ד לבאר הפסוק של ונתן לי לחם לאכול ובגד ללבוש דהוי ליה למכתב ונתן לי לחם ובגד ואנא ידענא דלחם הוא לאכול ובגד הוא ללבוש לכן נלפע"ד לפרש דכוונת הכתוב הוא לחם הראוי לאכול משום דלפעמים מחמת גודל הרעבון ר"ל אוכל אדם פת גרועה כ"כ שאינו ראוי לאכילת אדם כמאמר חז"ל כלבא בכפנא גללי בלע לכן בקש יעקב מהשי"ת שיתן לו פת הראוי לאכילת אדם היינו לחם הראוי לאכול ומה שאמר ובגד ללבוש הוי נמי הכוונה בגד הראוי ללבוש משום שלפעמים לובש עני בגדי סחבות מטולאים שאינם לובשים אותם רק מתוך הדוחק לכן בקש יעקב שיתן לו בגד הראוי ללבוש. ובאופן אחר נוכל לפרש משום דלפעמים אדם משתכר ממון שלא בכשרות רק ע"י איסור שהלחם שקונה באותן המעות אינו ראוי לאכול גם יש חשש אם ראוי לברכה משום ובוצע ברך נאץ כו' וכן אם קונה בגד באותן המעות אינו ראוי ללבישה לזאת התפלל יעקב שלא יתערב שום איסור במסחרו בבית לבן שאם יקנה בממונו לחם ובגד יהיה ראוי לאכילה וללבישה וזהו כונתו לחם הראוי לאכול בלא חשש איסור ובגד הראוי ללבישה בלא חשש איסור:
<b>וישלח</b>
<b>ויאמר</b> לא יעקב יאמר עוד שמך כ"א ישראל כי שרית עם א' ועם אנשים ותוכל. פי' הפשוט הלא ידוע. ונלפע"ד נ"ל לפרש בדרך אחר היינו כאשר ידוע שיש שתי נסיונות באדם הא' בין אדם למקום והב' בין אדם לחבירו. ואם האדם עומד בנסיון האחד אזי אין ראי' אם יוכל לעמוד בנסיון השני היינו נסיון הא' אם הוא איש המוטל עליו עול הפרנסה שהוא צריך להחיות את ב"ב ועוסק תמיד במסחרו באמונה והוא נשמר תמיד במסחרו מגזל וריבית ואונאת ממון ואונאת דברים זהו נסיון האחד. נסיון השני האיש שהוא יושב אהל שיש לו פנאי כל היום לעסוק בתורה והוא מקדיש עתותיו רק על תורה ועבודת ה' גם הוא ממעט בשינה עבור עבודת ה' זהו נסיון השני. ואם האדם עומד בנסיון האחד היינו שמסחרו באמונה וכנ"ל. אזי אין ראי' ע"ז האיש אם יעמוד בנסיון האחר היינו אם הי' איש בטל אזי ספק הוא אם הי' מקדיש עתותיו ורגעיו על עבודת השי"ת. וגם האיש העומד בנסיון השני היינו שהוא מקדיש עתותיו ורגעיו על עבודת ה' אזי ספק הוא אם יעמוד בנסיון האחר היינו שאם הי' בעל מסחר הי' מסחרו באמונה שאולי לא יוכל לעמוד בנסיון המסחר. כללו של דבר שאין ראי' מנסיון האחד על נסיון השני. אבל האיש אשר עמד בשתי הנסיונות היינו שכמה שנים עסק במסחר באמונה וגם כמה שנים ישב באהלה של תורה יומם ולילה ועמד בשתי הנסיונות זהו האיש המאושר בארץ:
<b>ובזה</b> נבוא לבאר פי' הכתוב הנ"ל בעה"י היינו שיעקב אבינו עמד בשתי הנסיונות היינו שארבע עשרה שנה אשר הי' נטמן בבית מדרשו של שם ועבר עסק בתורת ה' באמונה עד שלא שכב לישן כדפי' רש"י על פסוק וישכב במקום ההוא הרי עמד בנסיון האחד של אהלה של תורה ואחר כך עסק כ"א שנה במסחר בבית לבן באמונה כדכתיב ותדד שנתי מעיני גם עסק עם עשיו באמונה הרי עמד יעקב אבינו בשתי הנסיונות וזהו כוונת הכתוב שאמר לו המלאך ליעקב כי שרית עם א' ועם אנשים ותוכל היינו כי היית שר עם א' כשהיית בבית שם ועבר ועבודתך הי' עם א' לבד שהיית עסוק בעבודת ה' כל היום באמונה ונעשית שר על יצרך ועמדת בנסיון הא' אח"כ נעשית שר בנסיון האחר היינו שעסקת בבית לבן במסחר באמונה ונעשית שר על יצרך בנסיון האחר שעסקת עם אנשים היינו לבן ועשו באמונה:
<b>ועפי"ז</b> יבואר הפסוק לעיל מה שכתוב עם לבן ג' ואחר עד ע' שלכאורה אינו מובן למה לו ליעקב להודיע לעשיו שאחר עד עתה ולפי מה שביארתי לעיל שיש שתי נסיונות באדם האחד בין אדם למקום והשני בין אדם לחבירו והאדם העומד בשתי הנסיונות זהו האדם השלם לפי"ז נוכל לפרש שיעקב הודיע לעשיו שאל יחשוב שעתה שאני עסקתי בעניני גשמיות בעניני גידול הבהמות אזי נתמעטה מדרגתי ואיננו צריך לפחוד ממני לא כן הוא רק עם לבן גרתי ותרי"ג מצות שמרתי ובזה עליתי למדרגה גבוה הרבה יותר מבשעה שהייתי עוסק בתורה לבד רק עתה עמדתי בשני הנסיונות ובזה הכח אוכל להלחם אתך שבתחילה לא הי' לי רק זכות התורה לבד ואמרו חז"ל האומר אין לי אלא תורה אין לו אלא תורה היינו שהתורה לבד בלא מע"ט אינה מגינה כ"כ לכן ברחתי מאתך אך עתה שעסקתי ג"כ באמונה אזי יש לי ג"כ זכות מעשים טובים אזי עתה אין לי לירא מפניך לכן אמר ואחר עד עתה שיהי' לי ג"כ זכות מע"ט לכן עתה אני הולך נגדך בלא פחד
<b>ויאבק</b> איש עמו במס' חולין דף צ"א חד אמר כעכו"ם נדמה לו וחד אמר כת"ח נדמה לו שלכאורה קשה להבין טעמם. ולפע"ד נ"ל לפרש ע"ז האופן דהנה ידוע דהמלאך אשר הי' מתאבק עם יעקב הוא הי' שרו של עשיו שהוא היצה"ר אשר רצה להסיתו לחטוא ולהיצה"ר יש שני אופנים שבהם לוכד את האדם ומסיתו לחטוא היינו אם הוא מסית את האדם לחטוא בעבירה חמורה של עריות ח"ו אשר ע"ז לא יוכל היצה"ר לומר להאדם שאינה עבירה כלל משום שהכל יודעים שהיא עבירה רק שיש לו איזה דרכים איך הוא לוכד בני אדם וכיון שהיצה"ר שלא יוכל להכחיש שאיננו עבירה אפי"ה הוא מסיתו לחטוא א"כ הוא נדמה לאדם כעכו"ם:
<b>אך</b> לפעמים הוא נדמה לאדם כת"ח היינו שאם יש איזה מחלוקת בעיר אודות הרב של העיר או עם השו"ב או עם הש"ץ או עם השמש שבעלי המחלוקת יחפשו את העוונות של האנשים הנ"ל ומגדילים עוניתם ואומרים שמצוה גדולה לרדוף אותם ולקפח את פרנסתם אשר אלה האנשים מדברים לה"ר על אלה האנשים ומקפחים את פרנסתם והורגים אותם ואומרים שמצוה גדולה המה עושים אשר היא עצת היצה"ר הנדמה להם כת"ח שמסית האדם לעשות מצוה וזהו כוונת חז"ל כעכו"ם נדמה לו היינו שהסיתו לחטוא בעבירות חמורות שא"א למצוא עליהם היתר וחד אמר כת"ח נדמה לו היינו שהסיתו לצער איזה אנשים הנתונים תחת ידו והראה לו כת"ח שמצוה גדולה יהי' בזה:
<b>וישב</b>
<b>והבור</b> רק אין בו מים. וישבו לאכל לחם. צריך להבין קישור המקראות זה אח"ז. גם צריך להבין מה מספר הכתוב מה שישבו לאכל לחם מה נפקא לן מינה מה שישבו לאכל לחם או לא. ונלפע"ד לפי מה שמבואר בפרשת דרכים ובשאר ספרים הקדושים דכשהשבטים רצו להרוג את יוסף רצו להורגו עפ"י דין תורה היינו שרצו לדונו בדיני סנהדרין. וזהו מבואר במס' סנהדרין דף ס"ג מנין לסנהדרין שהרגו את הנפש שאין טועמים כלום באותו היום שנאמר לא תאכלו על הדם עכ"ל. ולפי"ז נ"ל לבאר הכתובים הנ"ל בזה האופן היינו דאם היו השבטים הורגים את יוסף אזי הי' אסור להם לאכול לחם אח"כ כל אותו היום אבל עתה כאשר שלא הרגוהו רק השליכו אותו הבורה והבור רק אין בו מים א"כ לא הרגוהו לכן הותר להם לאכול לחם אח"כ לכך כתיב אחריו אח"כ וישבו לאכול לחם. גם נ"ל לפרש דלשון לחם קאי על התורה שנקראת לחם על שם שנאמר לכו לחמו בלחמי היינו שישבו לטעום את התורה היינו לראות אם התורה מסכמת לההריגה ולא מצאו מקור לההריגה לכן מכרוהו:
<b>ואיך</b> אעשה הרעה הגדולה הזאת וחטאתי לא'. לכאורה קשה קצת אמאי קאמר וחטאתי לאלהים אמאי לא קאמר וחטאתי לה'. וטרם שנבוא לבאר זאת בעה"י צריך להקדים מה שכ' הגאון מ"ל ז"ל מלבים בפירושו על התורה המכונה התורה והמצוה בפרשה וירא על הפסוק ארדה נא ואראה הכצעקתה הבאה אלי עשו כו' אזי מבאר שם הפסוק בקהלת וז"ל ועוד ראיתי תחת השמש מקום המשפט שמה הרשע ומקום הצדק שמה הרשע אמרתי אני בלבי את הצדיק ואת הרשע ישפוט הא' כי עת לכל חפץ ועל כל המעשה שם אזי מבאר שם וז"ל ר"ל שמשפט ה' נבדל ממשפט בני אדם שבמשפט בני אדם לא יביטו רק על המעשה לבדה ועפ"י המעשה יחרצו הדין. וז"ש שתחת השמש גם במקום המשפט לא יביטו רק על הרשע וכפי שהרשיע כן יחרצו משפטו וכן גם במקום הצדק לא יביטו על ענין אחר רק על רשע של המעשה. אבל במשפט האלהים יביט על הצדיק ועל הרשע. ר"ל יבחן את הפועל את הרשע ותכונתו וגם יבחן את העת באיזה עת הרשיע וענין החפץ של הפועל שעל זה אמר כי עת לכל חפץ וגם יביט על כל המעשה בכללו ובצירוף המקום שנעשה המעשה שעז"א ועל כל המעשה שם. עכ"ל הגאון ז"ל. ואח"כ מבאר הענין בסדום איך שאמר השי"ת שהוא צריך לראות בסדום שאולי לפי הענין והעת ולפי תכונת האנשים יש עליהם זכות ע"ש באריכות. היוצא לנו מזה הענין שיש שני עניני דינים האחד לפי הרשע שמשפטי בני האדם הוא לפי הרשע למשל מי שיגנוב צריך לשלם כפל אזי בדיני האדם הדין חרוץ שישלם כפל בלי השתנות. ואם לא יהיו עדים שגנב שצריכין להענישו בדיני שמים לכאורה הרי צריך להיות העונש של מעלה כפי הערך כפל שלמטה ג"כ בלי השתנות אך לפי האמת יהי' השתנות גדול בדין שלמעלה אם לענוש אותו לפ"ע כפל של מטה או לא. היינו אם מסתכלין בדין של מעלה לדון אותו ע"ז הגניבה אזי המה מסתכלין לפי תכונת האדם אולי מרוב דוחק עשה זאת שהיו הוא וב"ב רעבים אזי צריך להקל משפטו ופעמים צריכין להחמיר עליו יותר מפני ערך הכפל כגון עשיר גדול שגנב מעני גדול:
<b>וכשדנין</b> את האדם בדין של מעלה אזי יש מלאכי רחמים שהמה שלוחי מדת הרחמים ומלאכי דין המקטרגין על האדם שהמה שלוחי מדת הדין וראי' לדברינו מהגמ' דירושלמי מס' ר"ה פרק א' וז"ל אמרו ב"ד היום ראש השנה הקב"ה אומר למלאכי השרת העמידו בימה יעמדו סנגורין יעמדו קטיגורין שאמרו בני היום ר"ה עכ"ל. וכשדנין את האדם למשל האיש העני שגנב כנ"ל אזי מלאכי רחמים שהמה שלוחי מדת הרחמים ממליצים על האדם אמר שמתוך דחקו עשה כן כי עניות ר"ל לעבירין ע"ד קונו ומלאכי דין שהמה שלוחי מידת הדין טוענין יקוב הדין את ההר מבאיזה דבר יזכה האדם שיכריע מדת הרחמים למדת הדין היינו או ע"י תפילה כמו שכתוב בנוסח התפילה שיגולו רחמיך על מדותיך היינו שינצח מדת הרחמים למדת הדין או ע"י מעשיו ע"י מדת הרחמים שיש בהאדם הדנין אותו משום שבמדה שאדם מודד מודדין לו כמו שמצינו ביסורי דרבי בפרק הפועלים וכמאמר חז"ל כל המרחם על הבריות מרחמין עליו מן השמים:
<b>ועתה</b> נבוא לבאר בעה"י הפסוק שהתחלנו אצל יוסף כנ"ל דלפי מה שידוע שפטפט יוסף ביצרו יותר מדאי שהאדונית פתתהו כל יום ויום הן בדברים רכים הן בדברי רוגז והוא כבש כ"כ תאותו עד שיצא הזרע מאצבעותיו ואז אף אם הי' עושה עבירה עמה הי' ג"כ פתח למדת הרחמים להמליץ עליו לפי תכונת האדם וכנ"ל רק שירא אולי אין בידו כ"כ זכיות שינצח מדת הרחמים למדת הדין שמקטרג עליו לאמר יקוב הדין את ההר ע"כ אמר איך אעשה הרעה הגדולה הזאת וחטאתי לאלהים. פי' היינו למדת הדין שידוע שכ"מ שנאמר אלהים היינו מדת הדין וכ"מ שנאמר ה' הוא מדת הרחמים:
<b>ויחי</b>
<b>וירא</b> מנוחה כי טוב ואת הארץ כי נעמה ויט שכמו לסבול ויהי למס עובד. הלשון של למס עובד הוא מגומגם קצת וקשה להולמו כפי פשוטו. ונלפע"ד לבאר זאת תחלה נקדים חקירה אחת היינו איך היתה כוונת הבורא ית' בבריאת האדם איך יהי' הנהגתו אם יהי' מוטל עליו שיתעסק כל היום וכל הלילה בעסק התורה לבד או שיעסוק בדרך ארץ היינו במסחר ג"כ ולכאורה זהו מחלוקת ר' ישמעאל ורשב"י במס' ברכות דף ל"ה ואמרינן שם בגמ' אמר אביי הרבה עשו כרשב"י היינו שלא עסקו בעניני העולם כלל רק בתורה ולא עלתה בידם. ואמרינן בספר נפש החיים דכתב ע"ז דדווקא אם הרבה עשו כרשב"י לא עלתה בידם משום דאם הרבה יעשו כך אין העולם מתקיים אבל אי פרטי היינו המיעוט יכול לעשות כרשב"ש והעולם יפרנסוהו והוא יעסוק בתורה עכת"ד. ומהמהרש"א ז"ל נמי משמע כן דאיתא בגמ' דסנהדרין דף ז' אמר רב המנונא אין תחילת דינו של אדם אלא על דברי תורה שנאמר פוטר מים כו' והקשו התוס' דבפרק במה מדליקין אמרינן ששואלין לו נשאת ונתת באמונה ואח"כ שואלין אותו קבעת עתים לתורה ותירצו שם התוס' ע"ש והמהרש"א תירץ עפ"י מאמר חז"ל אלף נכנסים למקרא כו' וא' לגמרא להוראה אזי מי שמוצלח בתלמודו אזי מוטל עליו שיהא עיקר עסקיו רק ללימוד התורה ע"כ קאמר הגמ' אין תחילת דינו של אדם רק על ד"ת והא דשואלין עליו תחילה נשאת ונתת באמונה קאי על סתם אדם שאינו מוצלח שאצלו הוא העסק עיקר אזי שואלין אותו אח"כ רק אם קבע עתים לתורה. הרי מוכח מדבריו דמי שמוצלח בתלמודו יכול לעשות כרשב"י ויכול לפרוש מעסקי העולם רק שיעסוק בתורה והעולם יפרנסוהו כדמוכח במס' מגילה דף ה' דקאמר שם הגמ' כל עיר שאין בה עשרה בטלנים אינה כרך רק כפר הרי מוכח מזה דבכל עיר אזי מוטל על בני העיר שיראו שיהיו להם עשרה אנשים שיהיו בטלים מעסקי העולם רק יעסקו תמיד בתורה ובני העיר יפרנסום. ונוכל לומר שזהו המס שאנו נותנים להשי"ת וידוע דאמרינן בפרק הרואה ד' נ"ח מלכותא דארעא כעין מלכותה דרקיעא וידוע דבמלכותא דארעא אזי נותנים בני המדינה להמלך מס אנשים לעבודת הצבא כן הוא במלכותא דרקיע שהשי"ת אינו מבקש מאתנו מכל המון עם שכולם יפרשו מן העולם ויעסקו בתורה כרשב"י דא"כ ואין העולם יכול להתקיים רק שהי"ת מבקש מאתנו מכל המון עם שאינם מוצלחים כ"כ בתורה שיעסקו בדרך ארץ היינו במסחר רק שיקבעו עתים לתורה רק שהי"ת מבקש מאתנו שיתנו לו מס אנשים מישראל שיהיו בטלים מכל מלאכה רק שיעסקו בתורה ובשעה שהיו ישראל שרוים על אדמתם הי' המס מישראל השבט לוי שלא הי' להם חלק ונחלה והיו מתפרנסין ע"י התרומות והמעשרות ושאר מתנות והיו פנוים לעבודת השי"ת וזה הי' המס מישראל ועתה בעת שאנו שרוים בין העמים אזי מבקש מאתנו מוצלחים בתורה עשרה אנשים בכל עיר שיעסקו רק בתורה לבד ובני העיר אזי מחויבים להחזיקם בעניני פרנסתם וזהו המס שאנו נותנים להשי"ת. וכאשר נשימה עין עיני בשר שלנו על הת"ח שעוסקים בתורה יומם ולילה איך הוא עני ואביון ושפל מאוד והוא הוא המס של הקב"ה לפי הנ"ל אזי כל אדם מאישי ההמון צריכין לברוח מזה שלא יחפצו להיות ת"ח שיהי' הוא המס מן העולם ויחפוץ שיהי' אחר המס מהעולם ולא הוא אך מי שיש לו מוח בקדקדו והוא מביט בעיני השכל והוא מתבונן שכל מה שהוא סובל מהתורה ומהמצות בעולם הזה הוא כאפס ואין נגד שכר הרוחני של שעה אחת בעולם הבא אזי איש כזה הוא מקבל באהבה את כל היסורי עוני שהוא סובל מהתורה והמצות ויחפוץ שיהי' הוא המס מהעולם ויחפוץ יותר שבני העיר יבחרו אותו שיהי' הוא מהעשרה בטלנים ויהי' הוא המס מהעולם. ועתה לפי"ז יהי' פי' הכתוב כן לפענ"ד היינו כיון שישכר הבין גודל מעלת התורה וערכה אזי הי' מרוצה לסבול מהתורה היינו יסורי עוני ושאר יסורין ויהי למס עובד היינו שיהי' הוא המס שצריכין המון עם ליתן להשי"ת עשרה בטלנים בכל עיר שיהיו עוסקים בתורה אזי בחר יששכר שיהי' הוא המס:
<b>שמות</b>
<b>ואמרו</b> לי מה שמו מה אומר אליהם. ויאמר א' אל משה אהי' אשר אהי' כו' אהי' שלחני אליכם. צריך להסביר הענין מה הי' שאלת משה ואמרו לי מה שמו ומה היא תשובת הקב"ה אהי' אשר אהי'. ולפענ"ד נ"ל לבאר בזה האופן היינו שאז היו כל האומות עובדי אלילים ומשם שלה ע"ז הי' נודע כחה כגון עובדי אש היו יודעים שכחה של א' הוא באש ועובדי מים היו מאמינים שכח א' הוא במים וכן כל א' היו יודעים משמה מה כחה אזי אמר משה להשי"ת אם אבוא לישראל ואומר להם שאתה שלחתני לפדות אותם ממצרים ולהנחילם את ארץ הק' לתת להם נ' גוים להלחם עם ל"א מלכים ולהוריש את ארצם אשר כל אומה ואומה יש לה א' אחר אשר יש לו כח אחר לפי אמונתם ואלהי אבותינו צריך להלחם עם כל או"א ולכבוש אותו א"כ אנו צריכין אלוה כזה שיש לו כל הכחות והוא אדון על כל הכחות כולם א"כ מה שמו כדי שיבינו משמו מה כחו גדול והשיבו השי"ת כה תאמר לבני ישראל אהי' אשר אהי' היינו מה שאחפוץ זאת אהי' היינו אם אתם צריכים להלחם עפ"י דוגמא עם האומה אשר המה עובדי אש שסוברים שכח של אלהיהם הוא באש אהי' אני דוגמת מים המכבים האש וכן בכל אומה ואלהיה שאצטרך להלחם עמם עבורכם אזי אהי' היפוכה שאוכל להתריס כנגדה. לזה מסיים הכתוב כה תאמר כו' אהי' שלחני אליכם היינו שאהי' הכל כל מה שתצטרכו. ומעט מזה מרומז במדרש שאמרו חז"ל דבים הי' השי"ת כבחור איש מלחמה ובסיני הי' כזקן היושב בישיבה ולומד תורה:
<b>בשלח</b>
<b>כל</b> המחלה אשר שמתי במצרים לא אשים עליך כי אני ה' רופאך והקשה הגמ' במס' סנהדרין דף ק"א וז"ל וכי מאחר שלא שם מחלה רפואה למה עכ"ל ולולא דבריהם הי' נ"ל דיש שני מיני מכות היינו האדם המכה את עבדו שמרד בו וציער אותו שמכה אותו על דרך נקמה ויש עוד מין שני כאדם שמכה את בנו להדריכו בדרך ישרה שההכאות האלו הוא כרופא הנותן לחולה סמים חריפים כדי לרפאותו שזהו לטובתו וזהו כוונת הכתוב כל המחלה אשר שמתי במצרים שהיא על דרך נקמה לא אשים עליך רק איזה מכות אשים אותם שהמה על דרך רפואה לזה אמר כי אני ה' רופאך:
<b>יתרו</b>
<b>במסכת</b> קדושין דף ל"א דרש עולא רבה אפיתחא דבי נשיאה מאי דכתיב יודוך ד' כל מלכי ארץ כי שמעו אמרי פיך מאמר פיך לא נאמר אלא אמרי פיך. בשעה שאמר הקב"ה אנכי ולא יהי' לך אמרו אומות העולם לכבוד עצמו הוא דורש כיון שאמר כבד את אביך ואת אמך חזרו והודו לדבריו הראשונים. רבא אמר מהכא ראש דברך אמת ראש דברך ולא סוף דברך אלא מסוף דברך ניכר שראש דברך אמת עכ"ל הגמ'. וכבר עמד ע"ז הגמ' המהר"ל מפראג בהדרוש נאה לשבת הגדול ולפי מיעוט הבנתי אשר חנני השי"ת אכתוב מה שנלפע"ד היינו דלכאורה קשה מה קשיא להו לאומות העולם שלכבוד עצמו הוא דורש אחרי שעיקר הכבוד ראוי להשי"ת שהוא מלך הכבוד כדכתיב ה' מלך גאות ל' הגאוה והגדולה לחי עולמים גם אמרו חז"ל בפרק שנו חכמים במס' אבות וז"ל כל מה שברא הקב"ה בעולמו לא ברא אלא לכבודו עכ"ל. דבשלמא בשר ודם המבקש כבוד הוא עולה גדולה אחר שבשר ודם אינו ראוי לכבוד אחרי שהוא בא מטפה סרוחה ועתיד להיות רמה ותולעה ובכל יום הוא מטיל גללים כבהמה ע"כ אינו ראוי לכבוד וכל המבקש כבוד הוא כאילו משתמש בשרביטו של מלך. אבל מלך עליון שהוא מלך הכבוד באמת אף אם הוא דורש לכבוד עצמו מאי הוי אחרי שכן הוא האמת. ע"כ צריך להבין במאי טעו אומות העולם ומה הבינו אח"כ במאמר כבד את אביך שחזרו והודו לדבריי הראשונים:
<b>ותחילה</b> אקדים מה ששמעתי מר' ממינסק הפי' של מאמר חז"ל הנ"ל במה שאמרו לא ברא אלא לכבודו הוי הפי' כדי שיכירו הבריות את כבודו ולא שהוא צריך לכבודו רק כדי שיכירו הבריות את כבודו ויעבדוהו כדי שעי"ז יקנו חיי עולם הבא. כי ידוע כי עיקר בריאת העולם הוא בשביל האדם כדי שיכיר האדם את השי"ת ויעבוד אותו ועי"ז יזכה לרב טוב הצפון כו':
<b>כי</b> ידוע כי יש להשי"ת מלאכים משרתי עליונים הרבה מאוד אך כיון שאין להם יצה"ר ואינם בעלי בחירה אזי אוכלים נהמא דכיסופא וכיון שאוכלים נהמא דכיסופא ואינם יגעים בעבודתם אזי אין חשק להקב"ה להשביעם מרב טוב הצפון חנם בלא יגיעה. וידוע שדרך הטוב להטיב ע"כ ברא השי"ת את האדם בעולם הזה השפל ומנהג את עולמו בהסתרת פנים היינו שכל מי שהוא רשע יותר מצליח יותר ומכל מקום נמצאו אנשים צדיקים המוסרים את נפשם עבור כבוד שמו ית' ומתגברין על יצרם בכל כחם ועי"ז יזכו לרב טוב הצפון לצדיקים נמצא כי תכלית בריאת האדם הוא כדי להטיבו באחריתו לעולם הבא וכן הוא הנוסח בתפלת זכה שחיבר הח"א ז"ל וז"ל ואתה בראת את האדם כדי להטיב לו באחריתו כו' כדי ליתן לו שכר טוב על טוב בחירתו עכ"ל וזהו מרומז בפסוק בפרשה עקב וז"ל ועתה ישראל מה ה' א' שואל מעמך כ"א ליראה כו עד בפסוק שני שמסיים אשר אנכי מצוך היום לטוב לך. והכי פירושו מה, שאני מצוה אותך ליראה כו' ולאהבה הוא רק לטובתך כן הוא בפי' הרמב"ן. ובמדרש רבה סדר ראה פרשה ד' וז"ל רבנן אמרי אמר הקב"ה לא לרעתם נתתי להם ברכות וקללות אלא להודיען איזה דרך טובה שיבחרו אותה כדי שיטלו עלי' שכר עכ"ל. ובפרשה ואתחנן ויצונו כו' ליראה כו' לטוב לנו. נמצא שכל עיקר כוונת השי"ת בבריאת האדם הוא רק כדי להטיבו באחריתו. ועתה נבוא לבאר בעה"י במאי טעו אומות העולם שאמרו לכבוד עצמו הוא דורש היינו שהאומות טעו שאמרו הא דאמר הקב"ה אנכי ולא יהי' לך הוא רק לטובת עצמו אמרן ולא לטובת ישראל המקבלים דבריו היינו שלא הבינו דכוונת השי"ת שיקבלו דבריו כדי להטיב להמקבלים דבריו רק שהבינו כפשוטו שמאמר השי"ת אנכי ולא יהי' לך הוא לכבוד עצמו היינו לטובת עצמו ולא לטובת ישראל. ובמדרש פ' כי תשא הוא מפורש יותר שכתוב שם כששמעו מאמר אנכי ולא יהי' לך אמרו זה כמונו איזה מלך רוצה שיהא אחר מכחישו עכ"ל וחשבו כמו שמלך בשר ודם כשרוצה כבוד הוא לטובת עצמו כך חשבו אומות העולם על הקב"ה אך לבסוף ששמעו את המאמר כבד את אביך כו' הודו לדבריו הראשונים היינו שכוונת השי"ת במאמרות הראשונות הוא רק לטובת המקבלים כדי שיזכו לעוה"ב. היינו משום דלכאורה קשה הטעם של מצות כיבוד אב ואם אמאי צוה השי"ת לכבדם אי משום שמגדלים את האדם ומטיבים אותו בילדותו א"כ לפי"ז אדם שהניח את אשתו מעוברת ופירש א"ע למדינה אחרת ולאחר עשרים שנה בא לביתו ומצא את בנו שהוא כבר עשרים שנה והוא עשיר ולא קבל טובה מאביו כלל ה"נ דאינו צריך לכבד לאביו אתמהה. אלא ע"כ הטעם משום שהם הגורמים שהביאו את בנם ע"ז העולם משום הכי הוא מחויב לכבדם:
<b>והנה</b> גם זה הטעם הוא קשה לכאורה להבין דבשלמא אם הי' כל ימי האדם משתה ושמחה אזי הי' מחויב האדם להחזיק טובה לאביו ולאמו שהמה הביאו אותו ע"ז העולם להתענג במשתה ושמחה. אבל באמת הלא ידוע שכל ימי האדם כעס ומכאובים ורוב אנשי העולם סובלין מרעין בישין וחושבים בלבם הלואי שלא נבראתי א"כ אמאי צריך להחזיק טובה לאביו ולאמו ולכבדם עבור זה שהביאו אותו ע"ז העולם. אלא ע"כ צריכין למימר דכוונת השי"ת במצות כיבוד אב ואם משום דצריכין אנו להחזיק טובה לאב ואם שהביאו אותו ע"ז העולם משום שע"י חיי העולם הזה יכול לזכות לחיי העולם הבא ע"י קבלת עול מלכות שמים והתורה והמצות ויזכה עי"ז לרב טוב א"כ הבינו מזה המצוה של כיבוד אב ואם שגם ביתר המצות כוונת השי"ת הוא רק לטובת האדם ולא לכבוד עצמו הוא דורש כמו שחשבו בתחילה רק שהוא לטובת האדם ע"כ חזרו והודו לדברות הראשונות:
<b>היוצא</b> מהנ"ל כי לא נברא האדם רק כדי להטיב לו באחריתו שיזכה ע"י מעשיו הטובים אך דלכאורה לפי"ז קשה להבין דברי הגמ' בעירובין דף י"ג דאיתא שם נמנו וגמרו נוח לו לאדם שלא נברא יותר משנברא ועכשיו שנברא יפשפש במעשיו ואמרי לה ימשמש במעשיו עכ"ל הגמ' כל המפרשים הקשו איך אפשר שהי"ת יברא בריאה שנאמר עליו שיותר טוב הי' שלא יברא והתוס' כתבו וז"ל אבל צדיק אשריו ואשרי דורו עכ"ל ומשמע מזה שבריאת הי"ת את עולמו הוא בשביל צדיק וכן הוא האמת כדכתיב וצדיק יסוד עולם וכדאיתא ביומא דף ל"ח ומכל מקום נלפע"ד דאף באדם בינוני שיש לו מצות ועבירות טוב לו שנברא יותר משלא נברא וראי' לזה מדאמרינן במס' חגיגה דף ט"ו גבי אחר דאמרי לא מידן נדייניה ולא לעלמא דאתי ליתי משום דחטא אמר ר"מ מוטב דלדייניה וליתי לעלמא דאתי מתי אמות ואעלה עשן מקברו עכ"ל הגמ'. ועתה לפי הסברא שחשבו שלא לדייניה ולא ליתי לעלמא דאתי הוי כמו שלא נברא עכ"ז לא הסכים ר"מ לזה ואמר דלדייניה וליתי לעלמא דאתי א"כ שמעינן מסברת ר"מ דגם באדם בינוני שיש לו מצות ועבירות אזי יותר טוב לו שידיינוהו עבור העבירות וייתי לעלמא דאתי עבור המצות. ולא לימא דלא לדייניה כלל ויהי' כמו שלא נברא א"כ לפי"ז יקשה הגמ' דנוח לו לאדם שלא נברא יותר משנברא אלא ע"כ צריכין למימר דהגמ' מיירי על אדם כזה שאינו זהיר במעשיו והעבירות שלו מכריעין יותר מזכיותיו על אדם כזה נוכל למימר נוח לו שלא נברא יותר משנברא. ועתה נשאר לנו להבין מה שמסיק הגמ' וז"ל ועכשיו שנברא יפשפש במעשיו ואמרי לה ימשמש במעשיו עכ"ל וצריך להבין במאי פליגי הני תרי לישני. ובוודאי מה שאמרו בגמ' ועכשיו שנברא יפשפש במעשיו אזי הגמ' נותנת עצה להאדם איך יתקן את מעשיו שיהי' טוב לו שנברא יותר משלא נברא ואמרו ע"ז יפשפש במעשיו ואמרי לה ימשמש במעשיו. ולפענ"ד נראה דיפשפש במעשיו היינו שיחפש במעשיו הקודמים ויתקנם ע"י תשובה. וימשמש במעשיו הוי הפירוש שמעתה ולהבא כשיעשה מעשה אזי ימשמש בהמעשה שיהי' מנוקה מעון ויעשה את מעשיו לשם שמים. אך שצריך להבין במאי פליגי הני תרי לישני. ונלפע"ד דהני תרי לישני פליגי אי אמרינן דע"י תשובה נעשה הזדונות כזכיות או אמרינן דע"י התשובה נעשה הזדונות כשגגות. היינו לפי מה שכ' לעיל דמה שאמרו בגמ' נוא לו לאדם שלא נברא מיירי באדם כזה שעונותיו מכריעין את זכיותיו ולאדם כזה הי' טוב שלא נברא אחרי שהוא מקלקל במעשיו יותר ממה שמתקן ואמרו בגמ' אח"כ מה תקנתו שיהי' טוב לו שנברא היינו ע"י שיפשפש במעשיו הקודמים ויעשה עליהם תשובה ומהזדונות יתהוו זכיות ועי"ז העצה יכריעו זכיותיו והאיכא דאמרי ס"ל דע"י התשובה אינם נעשים מהזדונות זכיות רק שנעשה מהזדונות שגגות וא"כ אין תקנה ע"י תשובה שיכריע זכיותיו משום דאכתי עונותיו המה עונות רק שהמה כשגגות לכן אמר שיש תקנה אחרת שמכאן ולהבא ימשמש במעשיו ויראה שיהיו טובים ורצוים בעיני השי"ת וירבה מעשים טובים ועי"ז יכריעו זכיותיו וכנ"ל ויהי' טוב לו שנברא וכנ"ל:
<b>אך</b> מה שזכרתי שפליגי בזה אי זדונות נעשות לו כשגגות או כזכיות ולכאורה אין בזה מחלוקת כלל דהנה איתא במס' יומא דף פ"ו אמר ר"ל גדולה תשובה שזדונות נעשות לו כשגגות ומקשה הגמ' והאמר ר"ל גדולה תשובה שזדונות נעשות לו כזכיות ומשני הגמ' לא קשיא כאן מאהבה כאן מיראה עכ"ל וא"כ לפי"ז ליכא מחלוקת כלל דבתשובה מאהבה אזי לכ"ע נעשות הזדונות כזכיות א"כ לימא בנ"ד יפשפש במעשיו היינו שיעשה תשובה מאהבה ויועיל לכ"ע. אך שנלפע"ד דר"י פליג ע"ז ואית לי' דאף תשובה מאהבה לא יוכל לפעול לעשות מזדונות זכיות דהנה איתא במס' ברכות דף ל"ד אמר ר' חייא בר אבא אמר ר"י כל הנביאים לא נתנבאו אלא לבעלי תשובה אבל צדיקים גמורים עין לא ראתה כו' ופליגא דר' אבוה דאמר ר' אבוה במקום שבעלי תשובה עומדים שם צדיקים גמורים אינם יכולים לעמוד ופי' בס' אהבת איתן דר' אבוה מיירי בבעל תשובה שעושה תשובה מאהבה שזדונות נעשות לו כזכיות ובס' עיון יעקב פי' ג"כ כה"ג. וכיון שהמפרשים הנ"ל פירשו דר' אבוה מיירי בבעל תשובה כזה שעושה תשובה מאהבה ואז נעשות עי"ז הזדונות כזכיות משו"ה הוי הבעל תשובה מדריגתו גבוה מצדיק גמור וא"כ ע"כ דר' יוחנן דפליג אדר' אבוה וסובר דצדיק גמור עדיף מיירי נמי בב"ת מאהבה משום דאל"כ אי נאמר דר' יוחנן מיירי בב"ת מיראה א"כ אין הכרח לומר ופליגא דר' אבוה דנימא דר' אבוה מיירי בב"ת מאהבה ור"י מיירי בב"ת מיראה ומדקאמר הגמ' ופליגא דר' אבוה ע"כ ס"ל להגמ' דר' אבוה ור"י מיירי בחד גוונא וכיון שפי' המפרשים הנ"ל דר' אבוה מיירי בעושה תשובה מאהבה דנעשות מזדונות זכיות משו"ה הוי ב"ת גדול מצדיק גמור א"כ ע"כ ר"י דפליג אר' אבוה וסובר דצדיק גמור עדיף מיירי ג"כ בב"ת מאהבה ומ"מ סובר דצדיק גמור עדיף מב"ת ע"כ צ"ל דלא ס"ל דע"י התשובה מאהבה נעשות מזדונות זכיות רק שע"י התשובה מאהבה נעשות מזדונות שגגות ותו לא ופליג אר"ל שמס' יומא הנ"ל. ע"כ גם בנ"ד נוכל לומר דמ"ד יפשפש במעשיו הוא ר"ל דמס' יומא הנ"ל דסובר דע"י התשובה מאהבה נעשות מזדונות זכיות ויהי' לו עי"ז תיקון גדול שיהי' ראוי לו שנברא וכנ"ל. ומ"ד שסובר ימשמש במעשיו יסבור כר"י דמס' ברכות הנ"ל שסובר דע"י התשובה מאהבה אינן נעשות, הזדונות רק כשגגות משו"ה אין לו עצה אחרת רק שירבה מכאן ולהבא מעשים טובים וימשמש בהם שלא יהי' במעשיו שום חסרון ועי"ז יהי' טוב לו מה שנברא:
<b>ועד"ז</b> נלפע"ד לפרש מאמר הכתוב בתהלים קפיטל כ"ה חטאת נעורי ופשעי אל תזכור כחסדך זכר לי אתה למען טובך ה' היינו לפי מה דקאמר ר"ל במס' יומא דף פ"ו שע"י תשובה מאהבה נעשות מזדונות זכיות לכן בקש דוד המע"ה מאת השי"ת שלא יזכור לו חטאיו ופשעיו כיון שעשה תשובה אך אימתי יוכל להזכיר לו חטאיו ופשעיו בשעה שצריכין לחשוב לו החטאים יפשעים לעשות מהזדונות זכיות אז יזכורם ה' וזהו הפי' כחסדך זכר לי אתה למען טובך ה':
<b>כי</b>
<b>תשא</b>
<b>ויאמר</b> אם נא מצאתי חן בעיניך ה' ילך נא ה' בקרבנו וסלחת לעוננו וחטאתינו ונחלתנו. ולעיל כתיב ושלחתי לפניך מלאך וגרשתי את הכנעני כו' כי לא אעלה בקרבך כי עם קשה ערף אתה פן אכלך בדרך כו' רגע אחד אעלה בקרבך וכליתיך כו'. וצריך להבין ענין הויכוח שהי' לו למשה רבינו עם השי"ת שכיון שאמר השי"ת שיותר טוב לפני ישראל שינהיג את ישראל ע"י מלאך משום שאם ינהיג ע"י עצמו יש סכנת כלייה ח"ו א"כ למה בקש משה שדווקא ינהג בעצמו:
<b>ונלפע"ד</b> לבאר זאת עפ"י דמיון למלך גדול שיש לו בכל פלך ופלך שר גדול שינהיג את המדינה ועיר המלוכה אשר המלך יושב שם אזי המלך בעצמו שופט שם בין איש לרעהו גם המורדים והפושעים שופט הוא לבדו. ועתה נחקורה איך טוב יותר לפני המון עם אם הם נשפטים ע"י שר או אם הם נשפטים ע"י המלך בעצמו. יש לומר שיש בכל אחד מעלה וחסרון. אם השר שופט יש מעלה וחסרון המעלה הוא אם השר הוא כועס על הפושע המורד אין כח בידו להמית ולעשות כלייה משום שאין רשות ביד השר רק לשפטם עפ"י חוקי הדת ולא לענש מתוך כעסו מה שירצה. זהו המעלה אם השר שופט. והחסרון הוא אם הם נשפטים עפ"י השר שאין כח בידו למחול אף אם לפי הענין יהי' הרחמנות של הנשפט הרבה מ"מ אין לו רשות למחול רק לשפוט אותו עפ"י חוקי הדת. ואם המלך בעצמו שופט את בני המדינה הוא להיפך יש מעלה וחסרון המעלה הוא שיכול לעשות לפנים משורת הדין ולמחול לפושע ולמורד אם לפי הענין יהי' הרחמנות של הנשפט יותר מדאי. והחסרון שאולי יכעוס המלך על איזה חוטא יכול להמית אותו מתוך כעסו אף שלא עפ"י חוקי הדת. הנמשל מובן מאליו שזהו החילוק יהי' אם השי"ת ינהיג בעצמו את ישראל להביאם אל ארץ הק' או שינהיג ע"י מלאך שאם ינהיג ע"י מלאך אין סכנת כלייה ח"ו משום שע"ז לא ניתן לו רשות זהו המעלה שע"י המלאך ולעומת זה יש חסרון שאם יחטאו אין רשות ביד המלאך למחול רק שהוא צריך להענישם עפ"י החוק המסור לו מאת השי"ת וזהו שאמר הכתוב בפרשת משפטים הנה אנכי שולח מלאך כו' השמר מפניו כו' כי לא ישא לפשעכם. ואם השי"ת בעצמו ינהיג את ישראל יש מעלה שיכול למחול לחוטאים ולעומת זה יש חסרון שיכול לעשות כלייה מתוך כעסו זהו שאמר הכתוב פן אכלך בדרך רגע אחד אעלה בקרבך וכליתיך ע"כ יותר טוב לפני ישראל שיונהגו ע"י מלאך שאין כח בידו לעשות כלייה אבל משה רבינו ע"ה ידע רחמנותו של השי"ת שאפילו בשעת כעסו זוכר את הרחמים (כדאיתא בפסחים דף פ"ז) וכמו שנאמר כי רגע באפו חיים ברצונו. והשי"ת אף אם אומר לעשות רע יכול להתנחם אח"כ כמו שאמרו חז"ל בתלמוד ירושלמי במס' תענית פרק ב' וז"ל אומר לעשות רעה ע"ז נאמר ההוא אמר ולא יעשה ודבר ולא יקימנה. ובן אדם ויתנחם לא בן עמרם הוא שעשה לא' ויתנחם שנאמר וינחם ה' על הרעה כו':
<b>ע"כ</b> לא הי' ירא משה רבינו שאולי יעשה השי"ת כלייה ח"ו כי הי' בטוח שינחם ה' מהרעה ע"כ לא הי' חשוב בעיני משה המעלה שיש בהנהגה שע"י מלאך במה שאינו יכול לעשות כלייה ח"ו כי ידע מרע"ה שגם אם יונהג ע"י השי"ת בעצמו אז ג"כ לא יעשה כלייה ח"ו רק שאם יונהג ע"י המלאך אזי ישאר החסרון מה שהמלאך אין כח בידו למחול ע"כ אמר משה להשי"ת ילך נא ה' בקרבנו וסלחת כו':
<b>בחוקותי</b>
<b>אם</b> בחוקותי תלכו ואת מצותי תשמרו ועשיתם אותם. ונתתי גשמיכם בעתם ונתנה הארץ יבולה כו'. והשיג לכם דיש את בציר כו'. ונתתי שלום בארץ כו'. רש"י ז"ל פי' אם בחוקותי תלכו אם תהיו עמלים בתורה. וצריך להבין למה תלה הכתוב שכר הגשמים בשביל עמל התורה והלא פעמים מתברכת הארץ בלא גשמים כדמצינו דכולהו שני יסורי דרבי לא הי' צריך עלמא למטרא ואפי"ה כי הוי עקרי פוגלא ממשרא הוי מליא מיא וגם צריך להבין שייכות ברכת שלום להכא. ונלפע"ד לפרש עד"ז לפי מה שראיתי בשם הגר"א ז"ל שמפרש הפסוק של יערוף כמטר לקחי שמפרש שהתורה נמשלה כמטר והיראת שמים שבלב נמשלה לזריעה וכמו שהמטר אם הוא יורד על הארץ הזרועה זרעונים טובים היא מגדלת פירות טובים ואם המטר יורד על הארץ הזרועה סם המות אזי ע"י המטר היא מגדלת סם המות כך היא התורה שנמשלה כמטר אם היא יורדת על הלב המלאה יראת שמים אזי מצמחת פירות טובים ומהו הפירות מצות ומע"ט. ואם האדם שלבו מלא הוללות וסכלות מינות ואפיקורסות ועוסק בתורה עבור איזה פניות צדדיות אזי התורה שנמשלה למטר אזי היא גורמת שתצמיח המינות ואפקורסיות לחוץ ויקולקל יותר ממה שהי' קודם שלמד תורה ולא כמו שמורגל בפי השוטים שהתורה מקלקלת את האדם הלומדה וכל מי שהוא למדן יותר הוא אפקורוס יותר ח"ו וזהו מפני שרואים לפעמים למדן מקולקל במעשיו אבל האמת הוא שבכל מקום שרואין למדן מקולקל הכל הוא מפני שהי' מקולקל קודם שלמד וכהנ"ל:
<b>ובזה</b> נוכל לפרש מאמר הכתוב אם בחוקותי תלכו פי' אם תהיו עמלים בתורה כפרש"י והתורה הנמשלה למטר תבוא על הלב המלאה יראת שמים וכמאמר התנא באבות כל שיראת חטאו קודמת לחכמתו כו' לכן תגרום אח"כ שע"י התורה הנמשלה כמטר שתבוא אל הלב אזי תצמיח אח"כ מה שמסיים הכתוב אח"כ ואת מצותי תשמרו ועשיתם אותם נמצא שעל ידי התורה הנמשלה כמטר שתבוא על הלב הזרועה יראת שמים תצמיח אח"כ שיעשה מע"ט אזי יהי' השכר ג"כ מדה כנגד מדה מה שמסיים הכתוב ונתתי גשמיכם בעתם ותצמיח אח"כ שוהשיג לכם דיש את בציר. ומה שמסיים הכתוב ונתתי שלום בארץ הוא ג"כ משום מדה כנגד מדה לפי מה שביארתי בס"ד את הפסוק שמר תם וראה ישר כי אחרית לאיש שלום כי לכאורה הפסוק הזה קשה להולמו כי מאי שייכות הוא תם וישר לשלום. ונלפענ"ד לבאר את הפסוק לפי מה שראיתי בספר קטן חיבור על שמות הנרדפים המיוחס להגר"א ז"ל החילוק של תם וישר ומפרש שם שתם נקרא האדם שהוא תמים בפנימיות שלו היינו שהוא מאמין בלב שלם בכל עניני עיקרי הדת ויש לו יראת ה' בלבבו נקרא תם. וישר נקרא מי שהוא הולך בדרך הישר במעשיו החיצונים לעשות מע"ט יש לו מדות טובות זהו הנקרא ישר עכ"ל בשינוי לשון קצת:
<b>ועתה</b> נחקור אם יש איש שהוא תמים בפנימיות שלו היינו באמונה וביראת השי"ת אך שמעשיו החיצונים ומדותיו אינם יפים או אם נמצא להיפוך אדם שמעשיו ומדותיו החיצונים המה טובים רק שאינו תמים בפנימיות אדם כזה נקרא איש מלחמה היינו שהפנימיות שלו והחיצוניות שלו אינם שוים ונלחמים יחד אבל האיש שהוא תמים בפנימיות שלו כנ"ל וישר במעשיו החיצונים ג"כ זהו לאיש שזוכה לאחרית טוב. לפי"ז נוכל לפרש הכתוב כך שמר תם היינו שתשתדל שהיות תמים בפנימיות הלב באמונה וביראה
וראה ישר שתשתדל ג"כ שגם החיציניות שלך היינו המדות ומע"ט יהיו טובים ואז תהי' נקרא איש שלום היינו בהפנימיות עם החיצוניות נשתוים יחד ושלום וזהו כוונת הכתוב שמר תם היינו הפנימיות וכנ"ל וראה ישר היינו החיצוניות וכנ"ל כי אחרית לאיש שלום היינו כי אחרית טוב יהי' לאיש שלום למי שהחיצוניות והפנימיות אצלו שלום. לפי"ז נוכל לפרש פסוקי הפרשה כאן היינו לפי מה שפי' לעיל הפשט של אם בחוקותי תלכו אם תהיו עמלים בתורה והתורה נמשלה למטר תבוא על הלב הזרועה ביראת שמים אזי תצמיח אח"כ שואת מצותי תשמרו ועשיתם וכנ"ל וא"כ אזי יהיו החיצוניות והפנימיות נשתוים יחד ויהיה שלום ביחד לכן הבטיח הכתוב שיהיה מדה כנגד מדה שיהיה שלום בארץ בשכר שאתה תהיה איש שלום בשכר זאת אתן שלום בארץ ג"כ מדה כנגד מדה:
<b>ולפי"ז</b> נוכל לבאר פי' הכתוב במשלי טוב פת חריבה ושלוה בה מבית מלא זבחי ריב. ואף דהפשטיות הוא ג"כ אמת עכ"ז ידוע שבפסוקי משלי יש משל ומליצה שהמשל הוא פשטיות הכתוב שבזה לימד דרך ארץ להתנהגות בעניני הגוף והמליצה היא התנהגות בעניני הנפש ולפי מה שפי' לעיל דהיכא דהחיצוניות והפנימיות אינם נשתוים יחד זהו נקרא איש מלחמה נוכל לפרש זה הפסוק ג"כ עד"ז דהנה ידוע דע"פ רוב אזי אין אדם זוכה לשתי שולחנות והצדיק בעוה"ז מסתפק בחיי צער אך שהגוף והנפש המה בשלוה היינו שמעשי הגוף אינם סותרים לרצון הנשמה אבל הרשעים שהמה בעוה"ז בשלוה ומתעדנים בחיי עונג אך שהגוף והנשמה נלחמים יחד שמעשי הגוף סותרים להנשמה וזהו פי' הכתוב טוב פת חריבה שאוכל הצדיק ושלוה בה שהגוף והנפש המה בשלוה וכנ"ל מבית מלא זבחי ריב היינו מגוף הרשע שאוכל זבחי בשר אך בריב פי' שאצלו הוא מריבה בהגוף והנפש היינו שמעשי הגוף שלו ורצון הנשמה שלו אינם בשלוה והמה מריבים זה עם זה:
<b>בלק</b>
<b>ויאמר</b> מואב אל זקני מדין עתה ילחכו הקהל כו'. והקשה הגר"א ז"ל בספרו אדרת אלי' מ"ש גבי מואב דלא כתיב זקני ומ"ש גבי מדין דכתיב זקני מדין ע"ש שפירש בטוב טעם. ולפענ"ד נ"ל לפרש בדרך זה לפי מה שפירש רש"י ז"ל וז"ל ומה ראה מואב ליטול עצה ממדין כו' אמרו מנהיגם של אלו במדין נתגדל נשאל מהם מה מדתו כו' עכ"ל וזו המעשה היתה לסוף ארבעים שנה שהיו במדבר קודם פטירת מרע"ה כמו שנאמר נקום נקמת המדינים אחר תאסף אל עמך ואם המואבים בקשו עצה ממדין שיאמרו להם מה כחו של מנהיג ישראל מפני שהמדינים מכירים את משה מכבר כשהי' אצל יתרו ונתגדל אצלם וזאת היתה קודם ארבעים שנה לזה הוצרכו המואבים לשאול דווקא מזקני מדין שזוכרים את מ"ר ע"ה מלפני ארבעים שנה קודם ולא מצעירי ימים שאינם זוכרים אותו כלל:
<b>מה</b> אקב לא קבה א' ומה אזעם לא זעם ה'. כי מראש צורים אראנו ומגבעות אשורנו הן עם לבדד ישכון ובגוים לא יתחשב. לפענ"ד נ"ל לבאר הפסוקים בזה האופן דהנה ידוע דבלק ובלעם רצו להרע את ישראל בשני כוחות האחת במה שרצו לכוין השעה אימתי כועס השי"ת ולקללם אז והשנית בכישוף. וצריך. להבין ענין הקללה איך תוכל להזיק בקללתו לאחרים בחנם והלא כתיב כציפור לנוד כו' כן קללת חנם לא תבא גם צריך להבין למה הוליכו בלק לבלעם ממקום למקום כדי לקלל את ישראל הלא הי' יכול לקללם במקומו רק זה נוכל לישב משום דאמרינן בברכות דף ז' כמה זעמו רגע והקשו שם התוס' מה הי' יכול בלעם לקלל ברגע אחת ותירצו שם התוס' שהי' יכול לומר כלם נמצא שהי' צריך בלעם לעמוד במקום שהי' יכול לראותם כדי שיחול עליהם תיבת כלם שיאמר בשעת הכעס לכן הוליכו בלק במקום שהי' יכול לראותם אך מה שהקשינו איך יוכל להיות שעל קללת חנם נוכל לומר שכיון שבלעם הי' יודע אימתי הוא שעת הכעס אזי הי' מחשב קודם העבירות שעשה פלוני ובשעת הזעם אמר הקללה וכיון שהוא מקטרג עליו בשעת הזעם משום הכי חל קללתו לכן הוליך בלק לבלעם על מקומות שעתידין לחטוא שם ישראל כדכתיב ויקח בלק את בלעם ראש הפעור זהו הכל כדי לקטרג עליהם ולפרש את חטאם כדי שיחול הקללה ח"ו וכיון שפירשתי שהי' צריך בלעם לפרש את חטאם נוכל לומר שזהו הפי' קבה שלשון קבה הוא כמו התיבה של ויקוב בן האשה הישראלית את השם כו' ששם פי' התרגום ויקב ופירש ה"נ יהי' כאן לשון קבה שיפרש את חטאם ועתה יהי' הפירוש של מה אקוב כך. מה אקוב לא קבה א' היינו מה אפרש חטאי ישראל שהרי הקב"ה אין חפץ לפרש חטאי, ישראל כמו דאיתא במדרש שיר השירים פרשה א' על הפסוק אל תראוני שאני שחרחורת וז"ל אין הקב"ה רוצה במי שאמר דלטוריא על ישראל:
<b>גם</b> אמרו חז"ל במס' ברכות פרק אין עומדין על הפסוק גם אלה תשכחנה זה מעשה העגל. ומה אזעם לא זעם ה' היינו כמאמר חז"ל שכל מ' שנה שהיו ישראל במדבר לא כעס השי"ת. נמצא שזו הענין מה שאוכל לקלל לא אוכל בישראל. רק שנשאר לי עוד ענין אחד שע"י אוכל להרע לישראל היינו בכח הכישוף כמו שכתוב לעיל וקסמים בידם. וטרם שנבוא לבאר את הכתוב של כי מראש צורים א' נבאר תחילה מאמר חז"ל בסנהדרין דף ס"ז אמר ר"י למה נקרא שמם כשפים שמכחישים פמליא של מעלה עכ"ל ותחילה נבאר קצת לפענ"ד ענין המזל שנזכר בגמ' בהרבה מקומות והגאון בעל התפארת ישראל ז"ל האריך בזה במס' קדושין פרק ד' ומעט מדבריו בזה ישרה בעיני לפענ"ד היינו מה שכתב שם שיש מזל הנעלם היינו גזירת השי"ת על הטפה בשעה שאדם נוצר כמו שכתבו חז"ל במס' נדה דף ט"ו שהקב"ה גוזר על הטפה מה יהא עלי' גבור או חלש טפש או חכם עשיר או עני זהו מזל הנעלם שנעלמה ממנו הטעם גזירתו עכ"ל התפארת ישראל הנ"ל ובזה ניחא מה שאמרו חז"ל בני חיי מזוני לאו בזכותא תליא מלתא רק במזלא היינו מזל הנעלם שהיה בשעת יצירת הטפה וזהו הטעם של אשה קטלנית למ"ד מזל גורם היינו מזל הנעלם של שעת יצירת הטפה שהיתה אז גזירת השי"ת. והא דאמר ר"י במס' שבת דף קנ"ו אין מזל לישראל אינו רוצה לומר שליכא כלל מזל לישראל זה אינו דכיון שפירשתי שמזל נקרא גזירה הקדומה שבשעת יצירת הולד הרי בוודאי גם בישראל יש מזל אלא הפירוש של אין מזל לישראל הוא כפירש"י היינו דאין המזל נחשב אצל ישראל משום דע"י תפלה וצדקה משתנה מזלו לטובה ולמ"ד יש מזל לישראל היינו שלא בנקל ישתנה מזלו היינו גזירה הקדומה ע"י מעשים טובים בלתי ע"י זכות גדול מאוד. ולפענ"ד יש להביא ראי' שמזל נקרא גזירה הקדומה וכנ"ל מדאמר ר' חנינא מזל מחכים מזל מעשיר כו' ולכאורה קשה והלא אמרינן במס' נדה דף ט"ו שהקב"ה גוזר על האדם בשעת יצירה חכם או טפש עני או עשיר וא"כ איך אמר ר' חנינא מזל מחכים כו' אלא ע"כ שזה גופא נקרא מזל היינו גזירה הקדומה. ועפ"י דרך זה נלפע"ד לבאר הגמ' דמס' סנהדרין דף ס"ז אר"י למה נקרא שמן כשפים שמכחישין פמליא של מעלה ונלפע"ד לבאר הפי' של פמליא של מעלה היינו מה שאמרינן דמזל נקרא הגזירה הקדומה וכנ"ל יש ע"ז מלאכים הממונים להנהיג את כל האדם על דרך שיקוים הגזירה הקדומה והמלאכים אלו נקראו מזל וזהו הפי' פמליא של מעלה היינו החיל של מעלה זהו מלאכי המזל לכן חמר ר"י שהי"ת נתן רשות לכשפים שיכחישו פמליא של מעלה היינו המזל וזהו שפי' רש"י שעל מי שנגזר לחיות הן ממיתין היינו על מי שנגזר לחיות עפ"י הגזירה הקדומה שזהו מלאכי המזל הן ממיתין ומסיק הגמ' דאצל ר' חנינא דנפיש זכותי' אין כח בכישוף להזיקו משום דהוא מושגח מן השמים ע"י השי"ת בעצמו או ע"י מלאכים הרבה לבד מלאכי המזל הנ"ל והכישוף אין לו כח לשלוט רק במי שהוא מונהג ע"י מזל אבל ר' חנינא דנפיש זכותי' הוא מונהג למעלה מהמזל היינו שע"י מעשיו הוא משנה המזל שהיא הגזירה הקדומה לכן אין כח בהכישוף לשלוט בו ואף שר' חנינא סובר יש מזל לישראל היינו שלא בנקל נשתנה המזל לישראל ע"י מע"ט מ"מ לגבי ר' חנינא בעצמו דנפיש זכותו א"י הוא בוודאי למעלה מהמזל ואין הכישוף שולט בו וכנ"ל. ור"י דסובר דהכישוף מכחיש פמליא של מעלה היינו המזל וכנ"ל יכול לומר דסובר דהכישוף אינו מועיל להזיק רק בשאר אומות שהמה מתנהגים רק ע"י גזירה הקדומה דהיינו המזל והכישוף מכחיש המזל אבל אצל ישראל אינו יכול הכישוף להזיקם מאחר שסובר ר"י במס' שבת דף קנ"ו שאין מזל לישראל היינו שע"י המע"ט שלהם אזי ישתנה עבורם הגזירה הקדומה היינו המזל ואף ר' חנינא דסובר יש מזל לישראל היינו דווקא להיחיד אבל כלל ישראל אזי בוודאי זכותם גדול ואינם תחת המזל כן פירש שם מהרש"א ז"ל וא"כ אצל כלל ישראל כיון שאינם תחת המזל א"כ בוודאי אין הכישוף יכול להזיקם כלל וזהו כוונת הכתוב כי מראש צורים אראנו היינו כי הכתוב מבאר איך שאומה הישראלית מתנהגת למעלה מהמזל היינו שע"י מעשיהם נשתנה המזל שהוא הגזירה הקדומה וא"כ אין הכישוף יכול לשלוט בהם וכוונת הכתוב כך היינו אם תסתכל בראשיתם ובתחילת שרשיהן של ישראל היינו האבות והאמהות היו דומים כצורים כמו אבנים שאינם ראוים להוליד עפ"י המזל שהיא הגזירה הקדומה רק שעפ"י מעשיהם נשתנה המזל ונפקדו ויצאה מהם אומה הישראלית א"כ תחילת גזע ושורש של ישראל הוא למעלה מן המזל וא"כ אין הכישוף יכול לשלוט בהם וזהו מה שאמר הכתוב הן עם לבדד ישכון ובגוים לא יתחשב היינו שכל העמים המה תחת ממשלת המזל משום הכי יכול הכישוף לשלוט בהם משא"כ אומה הישראלית המה מתנהגים ע"י מעשיהם למעלה מהמזל ע"כ אין הכישוף יכול לשלוט בהם:
<b>ואתחנן</b>
<b>ויצונו</b> ה' לעשות את כל החוקים האלה ליראה את ה' א' לטוב לנו כו'. וצדקה תהי' לנו כי נשמור לעשות את כל המצוה הזאת לפני ה' א' כאשר צונו. נלפע"ד לבאר את שני הפסוקים עד"ז דהנה ידוע מאמר התנא באבות אל תהיו כעבדים כו' אלא הוו נעבדים המשמשים את הרב שלא על מנת לקבל פרס עכ"ל:
<b>ועתה</b> יהי' פי' הכתובים כך כי בוודאי מה שצוה אותנו השי"ת לעשות את כל החוקים האלה הוא בוודאי לטוב לנו כו'. אך מכל מקום יש לנו זכות יותר כי נעבוד אותו שלא ע"מ לקבל פרס רק מאהבה לא למען קבלת הגמול לזה מסיים הפסוק השני וצדקה תהי' לנו פי דיהי' לנו זכות יותר אם נעבוד את השי"ת רק בעבור כאשר צונו ולא למען קבלת הגמול:
<b>ראה</b>
<b>כי</b> ירחיב כו' בכל אות נפשך תאכל בשר. כי ירחק ממך המקום כו' וזבחת מבקרך כו' כאשר צויתך כו' אך כאשר יאכל את הצבי ואת האיל כן תאכלנו כו'. פירש"י הלא ידוע. ונלפע"ד לבאר עד"ז עפ"י מה שאמרו חז"ל עם הארץ אסור לו לאכול בשר. ועם הארץ לענין זה נלפע"ד היינו מי שאינו מניח תפילין ואינו קורא ק"ש דכיון שאין עליו עול מלכות שמים אזי לא נבראו הברואים בשבילו ואין לו יותר יחס משאר נבראים הבעלי חיים משום הכי אסור לו לאכלם דבשלמא מי שעובד להשי"ת בתורה ובמע"ט אזי נבראו כל הבעלי חיים בשבילו כדי שיאכלם ויהנה מהם כדי שיתחזקו כוחותיו לעבודת הבורא ית"ש אבל מי שאין עליו עול מלכות שמים אין לו יותר יחס משאר בעלי חיים משו"ה אסור לאכול בשר. ואני שאלתי לאיש כזה הפורק עול והוא עשיר וחכם בעיניו אזי שאלתי לו איזה יושר יש
<b>לך</b> שאתה אוכל התרנגולת אחרי שהיא בעל חי כמותך ואין לך יתרון עליה אזי השיב לי מפני שהתרנגולת אוכלת תולעים שהם ג"כ בעלי חיים אזי אמרתי לו שאין זו טענה הוגנת שמה שהתרנגולת אוכלת תולעים הוא מפני שאין בה דעת אבל אתה יש לך דעת להבין שאין לך יתרון ממנה אך עכ"ז אף אם אקבל ממך זו התשובה שמשו"ה תאכל התרנגולת משום שהיא אוכלת תולעים אך עכ"ז יהי' קשה מאיזה יושר אתה אוכל בשר בהמה ושה שידוע שבטבעם שאינם אוכלים תולעים ואיזה יחס יש לך יותר מהם שאתה אוכלם. אזי השיב לי תירוץ אחר ע"ז שמשו"ה אוכל בשר בהמה מפני שהוא מפרנסן אזי השבתי לו א"כ מאיזה טעם אתה אוכל בשר הצבי והאיל אחר שהצבי והאיל אינם אוכלים תולעים וגם מתפרנסין מהפקר אלא ע"כ שטעם אכילת הבשר הוא רק שיאכל אותם אדם העובד להשי"ת כדי שיתחזקו כוחותיו לעבוד הבורא ית"ש. ועפי"ז נוכל לבאר פי' הפסוקים לפענ"ד היינו משום שבמדבר נאסר להם לאכול בשר רק זבחי שלמים ואח"כ אמר הכתוב כי ירחק ממך המקום היינו אחר בנין הבית ראשון לכן התיר הכתוב וזבחת כו' כאשר צויתך היינו שמותר לך לאכול בשר אח"כ מסיים הכתוב אך כאשר יאכל הצבי והאיל פי' היינו הא דהתרתי לך לאכול בשר יהי' ע"ז הכוונה כדי שיתחזק גופך לעבודת הבורא ית"ש ולא שתאכל הבעל חי משום דהב"ח אוכל תולעים ולא מפני שאתה מפרנסן אך כאשר יאכל הצבי והאיל שאוכלים אותם לא מפני שאוכלים תולעים משום שאינם אוכלים תולעים ולא מפני שהאדם מפרנסן אחרי שהם מתפרנסין מן ההפקר אלא ע"כ טעם אכילתן כדי שיתחזק גוף האדם האוכל לעבודת השי"ת ע"ד זה הכוונה תוכלו לאכול כל בשר של כל בעלי חיים המותרים לאכול ולא בשביל כוונה אחרת. ואני השגתי על שיטת החוקר טאלסטאי שסובר שהברואים לא נבראו לאכילת האדם רק לתשמיש האדם היינו שהאדם יהי' לו רשות להשתמש בהם אבל לא לאכלם ובזה השיטה אוסר לבני חבורתו לאכול בשר ואני הבאתי ראי' מבריאת הזנב של טלה שהוא משא כבידה להטלה ואין להטלה שום הנאה מזנבה היינו לגרש זבובים כמו זנב הבהמה וגם לבעליו אין לו שום הנאה להשתמש בו זולת רק לאכילה הרי ראי' ברורה מבריאת השי"ת זנב הטלה שכוונתו ית' הוא לאכילת האדם כמו שמבואר בתוה"ק:
<b>נתן</b> תתן לו ולא ירע לבבך בתתך לו המפרשים הקשו מה יעשה האדם שהוא בטבע קמצן וכופה את יצרו ונותן צדקה אבל לא יוכל לפעול כ"כ שלא ירע לו גם בלבו אחרי שהוא בטבעו קמצן גדול וא"כ אין לבו ברשותו שלא יכאב לו על מתנה מרובה שהוא נותן ע"כ נלפע"ד כוונת הכתוב על דרך זה שהכתוב גופא הוא נותן עצה איך יעשה שלא יכאב לבבו ע"ז היינו שיפריש מעשר מכל מה שירויח ויהי' דמי המעשר מונחין ת"י עד שיבא העני וכיון שהמעות צדקה יהיו מוכנים בידך ומופרשין לצדקה אז כשיבא עני הגון אז תוכל ליתן לו בשמחה אחרי שבלא"ה המעות מוכנים ומופרשין לצדקה וזהו כוונת הכתוב לפע"ד נתן היינו פעם ראשונה תקיים מצות נתן היינו שתפריש את המעות לצדקה ואח"כ כשיבא העני תקיים מצות תתן לתתן לעני וכיון שבלא"ה המעות מופרשין לצדקה אזי תוכל לקיים מה שמסיים הכתוב ולא ירע לבבך בתתך לו:
<b>נצבים</b>
<b>פן</b> יש בכם איש או אשה כו' אשר לבבו פנה היום כו' פן יש בכם שורש פורה ראש ולענה והי' בשמעו את דברי האלה הזאת והתברך בלבבו לאמר שלום יהי' לי כי בשרירות לבי אלך למען ספות הרוה את הצמאה לא יאבה ה' סלוח לו כו'. קודם שנבוא לבאר מקראי קודש הללו נקדים חקירה אחת שיש שני בני אדם עוברים עבירה אחת ועונשם אינו שוה כרחוק מזרח ממערב והוא מצויר עפ"י שני אופנים ועל האופן האחד נוכל לבאר דברי חז"ל על הפסוק אם יהי' חטאיכם כשנים כשלג ילבינו ואם יאדימו כתולע כצמר יהיו ואמרו ע"ז חז"ל אם יהי' חטאיכם כשנים הללו שסדורות ובאות מששת ימי בראשית כשלג ילבינו' כו'. ונלפע"ד לבאר דברי המדרש עד"ז היינו שיש שני בני אדם העוברים ועבירה אחת חמורה כגון עריות והאחד הי' עונשו גדול מאוד ואצל האחר יקל משפטו היינו משום שיש אדם כזה שעונתיו הולכים כסדר היינו שמתחילה כשנולד היו אביו ואמו רשעים ולא למדו אותו ללכת בדרך ישרה רק בדרך מקולקל ונתנו אותו להמורים שמורים אותו לימודיות אחרות בספרים החיצונים ולמד שם ביחד עם חברה רעה ולמד ממעשיהם ושחק עמהם ושתה עימהם בבתי משתאות והלך מרעה לרעה בהדרגה עד שנתפס בעבירה חמורה. על אדם כזה נוכל לומר שעונותיו הולכים כסדר היינו שמתחילה עושה עבירה קלה ואח"כ עבירה חמורה מזה ואח"כ בעבירה היותר חמורה וכיון שעונתיו הולכים כסדר אזי נוכל ללמד עליו זכות שלא פשע כ"כ אם עשה את העבירה החמורה אחרי שההרגל הרעה הביאתו לזה וזהו כוונת המדרש אם יהי' חטאיכם כשנים הללו שסדורות ובאות מששת ימי בראשית היינו שנה אחר שנה כסדר כן יהי' עונותיהם הולכים כסדר וכנ"ל לכן אם יעשו תשובה אזי כשלג ילבינו אבל אם יאדימו כתולע היינו אם בפתע פתאום יעשה עבירה חמורה ויתאדם כמו שצובעים בתולע היינו אם הי' איש מגודל אצל אב ואם צדיקים שגדלו אותו בדרך הישר על ברכי התורה והיראה ולמד בין חברה נערים יראי ה' ונתגדל על ברכי התורה והיראה ואח"כ אם ח"ו נתפש בעבירה חמורה כמו עריות ח"ו אזי יהי' עבירתו שלא כסדר אזי יהי' עונשו מרובה מאוד. ונוכל לומר דזהו כוונת הגמ' במס' ברכות דף נ"ז עונותיו סדורין לו מאי סדורין סדורין לימחל היינו שזהו סימן שעונותיו הלכו כסדר וכנ"ל היינו שלא נכשל ח"ו בפתאום שלא כסדר בעבירה חמורה רק שעונותיו הולכים כסדר וכנ"ל משו"ה הם סדורים למחול ע"י תשובה שילבינו כשלג וכנ"ל. נמצא שביארנו אופן אחד במה ששני בני אדם עושים עבירה אחת ועונשם אינו שוה כלל וכנ"ל:
<b>גם</b> יש אופן אחר במה ששני בני אדם עושים עבירה אחת ועונשם אינו שוה היינו אם האחד בטבעו מחומם מאוד ואש התאוה בוער בקרבו מאוד והוא רווק הדר בכרך והוא לוחם עם יצרו ואינו יכול לכבוש אותו עד שנלכד בעבירה ר"ל אזי בוודאי אין עונשו גדול כ"כ כמו העושה עבירה במרד ובזדון. ויש איש אחד אשר בטבעו הוא מצונן מאוד ואינו מתאוה כלל לעבירה אם לא שיעורר תאותו אז הוא מתאוה לעבירה ואם איש כזה הוא מעורר תאותו ועושה עבירה אזי עונשו חמור מאוד. וההפרש בין שני בני אדם הללו הוא כך כי האיש המחומם העושה עבירה מחמת התגברות התאוה יכול להיות שבשעת עשיית העבירה הוא מאמין בהשי"ת ויודע שעתיד ע"ז ליתן את הדין רק שאינו יכול לכבוש את התאוה אבל האיש המצונן שהתאוה אינה מכרחת אותו שיעבור עבירה רק שהוא מעורר את תאותו לעשיית העבירה ע"כ משום שמינות נזרקה בו שאינו מאמין בעיקרי הדת משו"ה אינו חס על נשמתו ומעורר את תאותו כדי ליהנות מזה העולם משום שחושב בדעתו שאין עולם אחר זולת עוה"ז לכן הוא מפקיר את נשמתו עבור תאות עוה"ז לכן ענשו מרובה מאוד ונוכל לכנות זה האיש בשם רוה היינו שהוא שבע מכל ואינו מתאוה רק שהוא מעורר תאותו כמו האיש שהוא שבע מ"מ אם נותנים לו מעדנים הוא מעורר תאותו ורווחא לבסומי שכיחא והאיש הנ"ל שהוא מחומם ובעל תאוה נוכל לכנות אותו בשם צמא כמו הצמא המתאוה לשתות:
<b>ועתה</b> נבוא לבאר פסוקי הפרשה בס"ד כי זהו ידוע כי עיקר הכריתות ברית שנזכר בזו הפרשה לעברך בברית ה' ובאלתו היינו שכר ועונש שיקבלו לאחר חיי עוה"ז ע"ז הזהיר הכתוב פן יש בכם איש או אשה אשר לבבו פונה היום מעם ה' כו' פן יש בכם שורש פורה ראש ולענה היינו שאינו מאמין בשכר ועונש שלאחר מיתה והתברך בלבבו לאמר שלום יהי' ל ואינני צריך לדאוג מה שיהיה לאחר מיתה ויתעורר לכוין לחשוב מחשבות כאלה למען ספות הרוה את הצמאה היינו כדי שלא יתירא לעשות עבירות אף בשעה שהוא רוה היינו אף בשעה שאין היצה"ר נוגש אותו לעשות עבירה רק שהוא יעורר תאותו אחרי שחושב לית דין ולית דיין וזהו כוונת הכתוב למען ספות הרוה היינו לעשות עבירות אף בשעה שהוא רוה את הצמאה היינו להוסיף על העבירות שהוא עושה בשעה שהוא צמא היינו בשעה שהוא מתאוה להעבירה והוא מפני המינות שנזרקה בו לכן לא יאבה כו' עד ואתה תשוב ושמעת כו':
<b>הושע</b>
<b>בהושע</b> קפיטל י"ד אשור לא יושיענו על סוס לא נרכב ולא נאמר עוד א'. למעשה ידינו אשר בך ירוחם יתום עכ"ל לכאורה המקרא הזה משולל הבנה מאי קא מזהיר לנו הנביא שלא נאמר א' למעשה ידינו אטו בשופטני עסקינן שעובדים למעשה ידי אדם. ונראה לפע"ד לבאר פי' הכתוב עד"ז לפי מה שמבאר בספר נחלת יעקב מהגאון ר"י מליסא ז"ל פי' הכתוב ורחצו רגליכם והשענו תחת העץ שפי' שם עפ"י מה שמבאר שם הגמ' ששלשה המלאכים כערביים נדמו לו שמשתחוים לאבק שעל רגליהם ופי' שם שמי שעושה הרבה השתדלות ועובר ימים ונהרות בשביל להרויח ממון אזי הוא מסיח דעתו מהשי"ת וחושב בדעתו שהסיבה מפרנסו ולא השי"ת ובאמת אזי הסיבה אין בה ממש והיא כאבק וזהו כוונת הגמ' לערביים נדמו לו המשתחוים לאבק שעל רגליהם היינו שמכניעים את עצמם להסיבה ומאמינים שהסיבה יפרנסם. ומלת רגל מוסב על הסיבה כמו שכתוב ביעקב לרגל המלאכה וזהו הפי' המשתחוים לאבק שעל רגליהם היינו להסיבה שאין בה ממש רק כאבק ע"כ אמר להם אברהם רחצו רגליכם היינו שיסירו מעצמם האמונה הזרה שהסיבה יפרנסם רק השענו תחת העץ היינו תחת התורה שהיא עץ חיים. ועפ"י דבריו הנ"ל נלפע"ד לבאר מאמר הכתוב הנ"ל היינו לפי מה שביארתי שמי שמאמין בהסיבה הוא כמו ע"ז לכן קאמר הנביא לישראל שלא יבטחו בהסיבה היינו על מלך אשור או על ריבוי הסוסים הנצרכים למלחמה רק על השי"ת בעצמו וזהו כוונת הכתוב שלא נאמר עוד א' למעשה ידינו היינו שלא נאמין בהסבה שהיא כמו ע"ז רק על השי"ת בעצמו:
<b>תהלים</b>
<b>ב'</b> <b>נשקו</b> בר פן יאנף ותאבדו דרך כו' ואיתא בסנהדרין דף צ"א וזה לשונם ואין בר אלא תורה עכ"ל וצריכין אנו לבאר המשך הכתוב לפי פי' הגמ' שמלת בר זהו תורה היינו לפי מה שמבאר הגאון מלבי"ם ז"ל בפירושו על התורה על הפסוק כי אמרתי רק אין יראת א' במקום הזה והרגוני אזי מבאר המלה רק בזה האופן היינו משום שיש בני אדם שמישרים את דרכם עפ"י שכלם הישר אף שאינם מאמינים בהשי"ת ובתורתו רק שמשיגים משכלם שלא נאה לאדם לגנוב ולחמוס את שאינו שלו או לטמא אשת רעהו ושצריך האדם לחזק ידים הרפות ואותם האנשים אומרים שהמה מקיימים מצות שכליות אף בלא אמונת א' ותורתו הק' אך באמת זהו שקר מוחלט שהם אינם מקיימים מצות שכליות רק כל זמן שהדוחק והלחץ אינו נוגש אותם אבל אם מתגבר עליהם התאוה או הדוחק והלחץ אזי עושים כל הפסלנות אחרי שאין עליהם עול מלכות שמים ואין עליהם יראת א' רק שלפי שכלם אזי מבינים שזהו שטות ומפני הלחץ אזי חושבים בדעתם איזה חסרון יגיע לי אם אעשה מעשה שטות בזה העת אבל האיש המאמין בהשי"ת ובתורתו אזי יש יראת ה' על פניו והאנשים העובדים את ה' בכל לבם אזי נותנים את נפשם עבור מצות התורה הק' לכן פי' הכתוב כך כי אבימלך אמר אל אברהם מה ראית כי עשית את הדבר הזה כוונתו בזה דבשלמא כשבא אברהם אל פרעה אמר על אשתו אחותי היא הוא מחמת שבא אל אנשים שאינם מהוגנים החשודים על כל העבירות והי' מוכרח לאמר אחותי פן יהרגוני כו' אבל בארצי המה אנשים חשובים אנשי יושר המקיימים מצות שכליות ואף אם אתה היית אומר להם האמת שהיא אשתך נמי לא היו נוגעים בך ע"כ השיב לו אברהם כו' כי אמרתי רק אין יראת א' במקום הזה והרגוני היינו כיון שאין בפה יראת א' אף שהמה אנשים חשובים אנשי יושר מכל מקום במקום התגברות התאוה אינם יכולים לשלוט בנפשם אחרי שאין להם ממי לירא משא"כ איש ישראל המאמין בהשי"ת ובתורתו אזי הוא מוכן למסור את נפשו על מצות התורה ובשביל התורה הוא מושל על תאוותו. ועפ"י הנ"ל נלפע"ד לבאר פי' הכתוב שהתחלנו היינו כי דוד המע"ה מוכיח האומות האומרים שמעשיהם הוא ביושר ובצדק אף שאינם מאמינים בהשי"ת ובתורתו לכן אמר שלא זו הדרך אשר יבחר בו האדם לכן אמר ועתה מלכים השכילו כו' עבדו את ה' ביראה כו' נשקו בר הוא לשון נשיקת והתחברות היינו התחברו אל התורה ואם יהי' לכם יראת ה' ותאמינו בתורת ה' אז תוכלו לעמוד בנסיון שאף פגעי הזמן ר"ל לא יזיזו אתכם ממקומכם אבל אם יחסר לכם שתי האמונות האלה להאמין בהשי"ת ובתורתו אזי אף אם תהיו אנשי יושר מאוד מ"מ אם תבאו לידי נסיון היינו אם יפגעו בכם פגעי הזמן אזי לא תוכלו לעמוד בנסיון ותעזבו את היושר לגמרי ותעשו כל הנבלות מרוב דוחק וזהו כוונת הכתוב נשקו בר היינו התחברו אל התורה בצירוף היראה אז תוכלו לעמוד בנסיון שאף ביום חרון ה' תהיו זכאים וטובים שאם לא תתחברו אל התורה אזי מסיים הכתוב פן יאנף ותאבדו דרך היינו פן יהיה אף ה' שיבאו עליכם פגעי הזמן אז תאבדו דרך היינו שתאבדו הדרך ארץ שיש לכם היינו ההנהגה עפ"י דרך היושר ומסיים הכתוב כי יבער כמעט אפו אזי אשרי כל חוסי בו היינו בעת שיבער אף ה' אז לא תוכלו לעמוד במדת היושר שיש לכם רק אשרי כל ח' בו:
<b>ומה</b> שכתבתי שלשון דרך הוא דרך ארץ היינו הנהגת היושר אזי כן מוכח מהמשנה דפ"ק דקדושין משנה י' שאיתא שם דרך ארץ ופירש"י שם היינו שמשאו ומתנו בנחת עם הבריות עכ"ל שזה מדת היושר:
<b>כ"ז</b> <b>אחת</b> שאלתי מאת ה' אותה אבקש שבתי בבית ה' כל ימי חיי צריך לבאר את הענין במה שאמר אחת שאלתי כו' אותה אבקש מהו שאלה ומהו בקשה ונלפע"ד דלשון שאלה הוא בפה מה שאדם שואל מחבירו ולשון בקשה הוא בלב מה שאדם מבקש בלב כמו שכתוב ישמח לב מבקשי כו' ושאלה הוא בפה כמו השאלה שאנו שואלים טל ומטר והוא בפה. וידוע שבעניני מילי דשמיא לבקש מהש"י שיהי' ירא שמים אין שייך זאת שהכל בידי שמים חוץ מיראת שמים רק ששייך ע"ז לשון בקשה בלב אבל לא שאלה בפיו ובמילי דעלמא שייך לשון שאלה שיכול האדם לשאול בפיו את צרכיו מה שהוא חפץ כדכתיב הרחב פיך ואמלאהו אבל אין שייך לשו בקשה שאין האדם יודע מה לבקש שיכול להיות שמה שהוא מבקש אינו טוב לו באמת אחרי שהאדם אינו מבין אם מה שהוא חפץ אם יהי' טוב לפניו באמת או לא לכן תיקן רב בצלותא ימלא ה' משאלות לבנו לטובה הוא מחמת שאין אנו יודעים אם מה שאנו שואלים המה טובה או לא לכן במילי דעלמא אין שייך לבקש רק לשאול לכן אמר דהמע"ה שיש אחת היינו בקשה אחת ששייך בה שתי הלשונות לשון שאלה ולשון בקשה שיכול האדם לשאול בפיו ולבקש בלב היינו שבתי בבית ה' כל ימי חיי היינו שאהיה פנוי מטרדות הזמן כדי שאוכל לישב בבית ה' כל ימי חיי שזה הדבר יוכל לבקש בלב ולשאול בפיו ג"כ:
<b>קי"ח</b> <b>זה</b> היום עשה ד' נגילה ונשמחה בו. טרם שנבוא לבאר פי' הכתוב צריך לבאר ההפרש בין גילה לשמחה מה שראיתי בבאורי הגר"א על משלי ההבדל בין גילה לשמחה דגילה נקרא לשון התגלות היינו שהשמחה הוא בגלוי היכא שהכל רואין שהוא שמח כגון שהוא רוקד ורנן ושמח ושמחה נקרא שמחת הלב כדכתיב ישמח לב כו':
<b>והנה</b> ידוע דהמינים והפקורסים השמחים בעוה"ז שמחה של הוללות בבתי משתאות ובתי תרטיאות בריקודין ומחולות זהו נקרא גילה שכל שמחתם אינו אלא בגלוי אבל בלבם המה דואגים שחושבים אולי יש דין וחשבון ויהיו עתידים ליתן דין וחשבון על הסכלות וההוללות שעושים כי אין אדם בעולם שיוכל לברר שלית דין וחשבון ח"ו היפך האמת ע"כ לבם נוקפם ע"ז ע"כ אין שמחתם אלא בגלוי אבל לא בלב. ובצדיקים הוא להיפך ששמחתם המה בלבם כדכתיב ישמח לב מבקשי ה' וכל השמחה הוא אצלם ששמחים במה שהשיגו האמת השגת אלהות והשארת הנפש ואמונת תוה"ק אבל לשון גילה התגלות השמחה אזי עפ"י רוב אין אצלם מחמת שעפ"י רוב המה מדוכאים במחסור ועוני וביסורים ומחמת היסורים אין להם דעת צלולה להתגלות השמחה לחוץ בלתי רק לעתים רחוקות בשעה שמשיגים מעט ישועה מצרותיהם לכן כתיב ואני בה' אעלוזה אגילה ב"א ישעי היינו בשעה שהצדיק משיג ישועה כדכתיב א' ישעי אזי שייך גם בהצדיק לשון גילה לזה כתיב אגילה בא' ישעי אבל עפ"י רוב אין שייך אצל צדיקים רק לשון שמחה וכנ"ל וברשעים אינו שייך רק לשון גילה וכנ"ל. אבל בשעה שנזכה לישועה אמיתית בשעת ביאת הגואל ב"ב אשר אז יקוים בנו אפס כי לא י' בך אביון ואז יקוים ונס יגון ואנחה אזי אז הצדיקים ישמחו שתי השמחות היינו בשמחת הלב בהשגת הש"י ויגילו ג"כ שמחתם בהתגלות מחמת שדעתם יהיה צלולה לשמוח בהתגלות וזהו כונת הכתוב זה היום עשה ה' היינו זה היום שנזכה לגאולה שלימה ב"ב אז נגילה ונשמחה בו היינו שיהיה השמחה בלב ובהתגלות יחד:
<b>בקהלת</b> ז' אל תהי צדיק הרבה ואל תתחכם יותר למה תשומם אל תרשע הרבה ואל תהי סכל למה תמות בלא עתך. פירש"י הלא ידוע והוא עפ"י דברי חכז"ל ע"ד הדרש ונלפע"ד שנוכל לבאר דברי הכתובים הללו גם על דרך הפשט לפי מה שביאר הרמב"ם ז"ל בהל' דעות שכל דעה ודעה צריך האדם להרגיל א"ע ללכת בדרך הממוצע כגון כעס לא יהיה נוח לכעוס על כל דבר ולא כמת שאינו מרגיש אלא בינוני לא יכעוס אלא על דבר גדול כדי שלא יעשה כיוצא בו בפעם אחרת וכן במדת אכזריות שהיא מדה מגונה וצריך להתרחק ממנה מ"מ אינו יכול להתרחק ממנה לגמרי שיהיה רחמן לגמרי דא"כ איך יקוים הכתוב חושך שבטו שונא בנו וכל הדיני נפשות שצריכין הסנהדרין לשפוט היו צריכין להשתמש במדת האכזריות וכן בעניני תאוה עיין בפנים בהרמב"ם. הכלל בזה דבכל מדה ומדה צריך האדם ללכת בדרך הממוצע היינו שלא יהיה וותרן יותר ממה שהרשה לנו השי"ת בתורתו הק' היינו שיפריש מעשר ואם ירצה להיות וותרן יותר רשאי עד חומש כמו שאמרו חז"ל המבזבז אל יבזבז יותר מחומש אבל אם ירצה לבזבז יותר מחומש אינו רשאי ושני הקצוות אינם טובים ואם ירצה לבזבז יותר מחומש ע"ז אמר קהלת אל תהי צדיק הרבה היינו שלא תהיה צדיק יותר ממה שהרשה לך תורתנו הק' ואל תתחכם יותר ליתן יותר מחומש למה תשומם היינו למה לך לגרום לך שתשומם היינו שתהא נשאר שממה בלא נכסים כמאמר חז"ל בפ' אלו מציאות דהיכא דשלו מרובה משל חבירו ע"ז נאמר אפס כי לא י' בך אביון. מלת חכם אינו שייך רק על מי שמהלך על דרך התורה כי תורתנו הק' היא חכמת הבורא ית' שמו ע"כ מי שירצה לבזבז יותר מחומש שייך עליו לומר אל תתחכם יותר שלא תהיה יותר חכם מחכמת התורה. ומי שירצה לילך בדרך אחר היפך התורה שייך עליו לומר שהוא סכל שסכל הוא היפך מחכם. ורשע הוא היפוך מצדיק. ע"כ אמר הפסוק השני על מי שהוא מקמץ יותר מדאי שאינו נותן צדקה אף מעשר ע"כ אמר עליו הכתוב אל תרשע הרבה ואל תהי סכל לחשוב בדעתך היפוך מחכמת התורה ותחשוב בדעתך שכל מה שתקמץ יותר יהיה לך יותר. ע"ז סיים הכתוב למה תמות בלא עתך. היינו דהיכא דאדם נותן צדקה אזי הצדקה תציל ממות ואמר ר"י בב"ב דף י' שהצדקה מצילתו ממיתה משונה ומיתה משונה הוא עפ"י רוב מיתה בלא עת וכיון שאין לך מצות צדקה להגן עליך תוכל למות במיתה משונה בלא עתך. גם נוכל לומר בדרך אחר שהמקמץ מהצדקה מת בלא עת כמאמר חז"ל שם בב"ב וז"ל רב פפא הוה קסליק בדרגא אשתמיט כרעיה בעי למיפל אמר השתא כן כו' כמחללי שבתות וכעובדי עכו"ם ומסיק הגמ' שאולי עני בא לידו ולא פרנסו והוי כעובד עכו"ם ומחויב סקילה ואמרינן בכתובות דף ל' אעפ"י שבטלו ד' מיתות דין ד' מיתות לא בטלו ומי שנתחייב סקילה או נופל מן הגג או חיה דורסתו אלמא חזינן מזה דמי שמקמץ מן הצדקה הוא מת בלא עת לזה סיים הכתוב למה תמות בלא עתך:
<b>גם</b> נוכל לומר בדרך אחר ע"ד דכתיב עושה עושר ולא במשפט בחצי ימיו יעזבנו. וזה הקמצן הוא עושה עושר ולא במשפט היינו מפני שהוא גוזל חלק העניים שיש להם בממונו במה שזכתה להם תורה ע"כ בחצי ימיו יעזבנו ע"כ אמר למה תמות בלא עתך. וזהו שסיים בפסוק השלישי טוב אשר תאחוז בזה היינו במדת הנדיבות והוותרנות וגם מזה אל תנח את ידיך היינו ממדת הקמצנות ג"כ אל תנח ידך רק שינהיג א"ע על דרך הממוצע שלא יהיה וותרן יותר ממה שהרשו לנו חז"ל כי ירא א' יצא ידי שניהם. ונוכל לומר שזהו כוונת הכתוב בתהלים טוב איש חונן ומלוה היינו שטוב מי שהוא חונן הרבה כדכתיב וצדיק חונן ונותן גם טוב שיהא מלוה הרבה אך מ"מ יכלכל דבריו במשפט היינו שלא יחלק יותר ממה שהרשה התורה היינו יותר מחומש כד שלא יבא לידי עניות ח"ו:
<b>גם</b> נוכל לבאר מלת חכם וסכל שנזכר באלו הכתובים ע"ז האופן היינו שנחקור מה נקרא סכל ומה נקרא חכם נוכל לומר דסכל נקרא מי שהוא הולך אחר חוקי טבע התאוות שיש באדם היינו שטבע האדם להיות אוהב תאוות ואוהב ממון ומי שהוא אוהב תאוות וממון לא שייך עליו לומר לשון חכם אחרי שגם התינוק שאין לו דעת אוהב ג"כ תאוות וממון וגם הבהמה אוהבת תאוות ע"כ מהראוי לקרוא לאיש כזה סכל אחרי שהתאוות יסכלו דעתו שמחשב בדעתו שיש ממש בהתאוות ע"כ אמר בפסוק שני שמדת הקמצנות שהיא תאוות הממון מסכלת דעתו של אדם לכן אמר אל תהי סכל. וחכם נקרא מי שהוא מפקיר וממית את תאותו והולך אחר שכלו ולכן אמר על מי שהוא ממית את תאות הממון מכל וכל ורוצה לבזבז יותר מחומש ע"ז אמר אל תתחכם יותר. וכן מי שהוא ממית תאות יצרו מכל וכל ופורש גם מאשתו גם ע"ז נאמר אל תתחכם יותר:
<b>מה</b> שאנו מתפללים בכל יום והסר שטן מלפנינו ומאחרינו. נלפע"ד הפירוש כך היינו שלפעמים היצה"ר מתגבר על האדם שמסיתו לעבור עבירה ר"ל ואף שהאדם יודע שהוא עבירה עכ"ז היצה"ר מתגבר על האדם וחוטא וזהו המליצה שהיצה"ר עומד לפניו היינו שהוא יודע שהוא עברה והוא יודע שהיצה"ר עומד לפניו ומסיתו רק שאינו יכול להתגבר עליו וחוטא ולפעמים היצה"ר מסית את אדם לעבור עבירה ומסיתו ואומר לו שהוא מצוה רק אחר שעשה העבירה מודיעו שהוא עבירה וזהו המליצה שהיצה"ר עומד מאחריו וזהו כוונתם והסר שטן מלפנינו ומאחרינו:
<b>מה</b> שאנו אומרים בווידוי טפלנו שקר ואח"כ כזבנו וצריכין אנו להבין החילוק של טפלנו שקר מכזבנו ובחיי אדם בהל' יו"כ מבאר זאת והוא דחוק. ונלפע"ד לפרש הפי' של טפלנו היינו דבר שאינו עיקר הנטפל עם דבר שהוא עיקר שייך ע"ז לכתוב לשון טפלנו כמו דאיתא במס' סנהדרין דף ט' וז"ל א"כ ענש הכתוב הנטפל לעוברי עבירה כו' עכ"ל לפי"ז נוכל לפרש בענין נ"ד נמי כן כי דרך המון עם כשמספרים דבר אמת אזי המה מיפים את הסיפור בדברי שקר היינו שהמה מוסיפים להסיפור גם דברי שקר כדי ליפות את הענין וזהו הפי' של טפלנו שקר היינו שעשינו את השקר טפל להאמת. ואח"כ כתב בהווידוי כזבנו היינו היכא שעיקר הסיפור הוא כזב:
<b>מגילת</b> אסתר פרשה ו'. ויספר המן לזרש אשתו ולכל אוהביו את כל אשר קרהו ויאמרו לו חכמיו וזרש אשתו כו' כי נפל תפול לפניו ולעיל כאשר נתנו לו עצה לעשות העץ כתיב ותאמר לו זרש אשתו וכל אוהביו יעשו עץ כו'. ובגמ' פריך מ"ש התם דקרי להו אוהביו ומ"ש הכא דקרי להו חכמיו מלמד שאפילו באומות העולם כו'. ולפע"ד נוכל לתת עוד טעם ע"ז מה שקרו להו הכא חכמיו דזהו ידוע דאיש עני ומדוכה ביסורין ח"ו אין לו אוהבים כדכתיב משלי י"ז אחי רש שנאוהו וכמאמר הכתוב שם ודל מרעהו יפרד וכמאמר חז"ל במס' שבת דף ל"ב אבב חנותא נפישי אוהבי ונפישי מרחמי אבב בזיוני לא אחי ולא מרחמי. ע"כ לעיל בשעה שיעצו אותו לעשות העץ שהיה אז המן במעלה עליונה להכי קרי להו אוהביו אבל הכא לאחר שהרכיב את מרדכי כתיב ויספר המן לזרש אשתו ולכל אוהביו את כל אשר קרהו. וכיון ששמעו אוהביו מהבזיון שלו ואבב בזיוני לא אחי ולא מרחמי אזי תיכף נתהפכו האוהבים להיות שונאים כדכתיב אחי רש שנאוהו להכי כתיב אחריו ויאמרו לו חכמיו היינו משום שאוהביו שהיו חכמיו לא נשארו רק חכמיו ולא אוהביו וכנ"ל. גם נלפע"ד לבאר מה שקשה לכאורה דמ"ש התם כשיעצו לעשות העץ כתיב ותאמר לו זרש אשתו וכל אוהביו מעיקרא זרש והדר אוהביו ומ"ש אח"כ כתיב ויאמרו לו חכמיו וזרש אשתו מעיקרא חכמיו ואח"כ זרש. ונלפע"ד משום שאין אדם רואה חובה לעצמו משו"ה לעיל בעשיית העץ משום דאדם קרוב אצל עצמו אזי הבינה תיכף טובתה ואח"כ בשעה שהוצרכו לפתור את המן הנפילה שלו אזי לא הבינה תיכף נפילתה משום שאין אדם רואה חובה לעצמו משו"ה הבינו החכמים תחילה ואח"כ זרש:
<b>מס'</b> אבות פרק א' אם אין אני לי מי לי וכשאני לעצמי מה אני עכ"ל. נראה לבאר הפי' של הדברים מה שאמר התנא וכשאני לעצמי מה אני נראה דכוונתי כך היינו דאף אם אדם עובד השי"ת בתורה ובעבודה שכל היום הוא עוסק בתורה ובתפילה בכוונת הלב ועטוף בטלית ותפילין אך שאינו עוסק במצוות לחזק ידים הרפות או לעשות איזה תיקונים בעירו או לחזק ידי לומדי תורה או להוכיח בני אדם להחזירם בתשובה אם יש בכחו רק שכל היום הוא עוסק בתורה ובעבודה ואינו מביט בטובת בני עירו וכ"ש בטובת הכלל רק שהוא מטיב לעצמו בתורתו ובעבודתו א"כ מה אני היינו מה נחשב זאת הצידה לדרך רחוקה שהאדם צריך ללכת אחר פטירתו כמאמר חז"ל זוודא קלילא ואורחתא רחיקתא אך אם אדם עסוק בהמצוות לזכות את הרבים אזי זכות הרבים תלוי בו:
<b>ועל</b> דרך זה נלפע"ד לבאר פי' המשנה במס' אבות פרק ו' אל תבקש גדולה לעצמך ואל תחמוד כבוד. שלכאורה תיבת לעצמך אין לו פירוש גם צריך להבין למה גבי גדולה כתב לעצמך וגבי כבוד לא כתב לעצמך דלכתוב גבי כבוד נמי ואל תחמוד כבוד לעצמך. ולפענ"ד נ"ל לפרש עד"ז עפ"י דמיון שני בני אדם זכו לגדולה חזקי' מלך יהודה ע"ה ונבוכדנצר שחיק עצמות נבוכדנצר שימש בהגדולה לצורך עצמו שהי' מרגיז ארץ מרעיש ממלכות ומילא את כל תאוותיו כדכתיב חולש על גוים ואמרו חז"ל שהיה לוקח את המלכים למשכב זכור נמצא שע"י הגדולה השיג הכבוד והתאוה ושימש בהן לצורך עצמו א"כ השיג הגדולה לעצמו אבל חזקי' המלך ע"ה לא נהנה מהגדולה לצורך עצמו כי כל ימיו עסק בתורה ולא הלך אחר תאות היצר שהרי לא רצה לישא אשה רק השתמש בהגדולה לצורך עבודת השי"ת היינו שנעץ חרב בביהמ"ד ואמר כל מי שאינו עוסק בתורה ידקר בחרב וזהו שכוון התנא אל תבקש גדולה לעצמך היינו לצורך עצמך רק תבקש הגדולה לצורך עבודת השי"ת וזהו שסיים התנא ואל תחמוד כבוד היינו שאל תבקש את הגדולה למען השגת הכבוד:
<b>ובזה</b> הענין נוכל לבאר הפסוק בירמי' אל יתהלל חכם בחכמתו וגבור בגבורתו ועשיר בעשרו כ"א בזאת יתהלל המתהלל השכל וידוע אותי כי אני ה' עושה חסד משפט וצדקה בארץ כי באלה חפצתי כו' עכ"ל. שלכאורה אינו מובן מה שאמר כ"א בזאת יתהלל המתהלל שמשמע מזה שאדם מותר להתפאר באיזה מעלה והלא כתיב יהללך זר ולא פיך. ע"כ נ"ל שלא כוון הכתוב שהאדם הבעל מעלה יתהלל בעצמו רק כוון הכתוב על שאר אנשים המהללים את האדם הבעל מעלה שאל יהללו אותו בחכמה ובגבורה ובעושר אם הבעל מעלה ישתמש במעלתו לצורך עצמו היינו שע"י החכמה הוא עושה התחכמות שעל ידה ירויח הרבה וישתכר הרבה לצורך אנשי ביתו א"כ מה יתרונו על אנשי דורו ש שעבור זה ראוי להללו. או אם העשיר ייטיב לאנשי ביתו בהעשירות ואינו מהנה לאחרים כלל א"כ מה יתרונו על אנשי דורו שעבור זה יהא ראוי להללו או הגבור אם ע"י הגבורה הוא הולך במקום שיש סכנה לשאר אנשים ומשתכר ע"י זה ממון הרבה ומטיב לאנשי ביתו א"כ מה יתרונו על שאר אנשים שעבור זה יהא ראוי להללו. וזהו כוונת הכתוב שאל יתהלל חכם בחכמתו וגבור בגבורתו ועשיר בעשרו אם המה משתמשין במעלתם רק לצורך עצמם וכנ"ל רק בזאת יתהלל המתהלל השכל וידוע אותי פי' ע"ז האופן נוכל להלל הבעל מעלה אם המה משכילים במעלתם לדעת את ה'. היינו שהחכם ע"י החכמה הוא מהנה לאנשי העולם שלומד עמהם חכמה ודעת כמו שמצינו בקהלת שלימד דעת את העם. והגבור בגבורתו הוא מציל עשוקים כמו שמשון הגבור שהציל את כל קהל ישראל מהפלשתים. והעשיר בעשרו הוא מפרנס עניים כמו שמצינו ברבינו הק' שפתח אוצרות בשני בצורת אזי באופן כזה ראוי להלל הג' בעלי מעלות הנ"ל. נמצא הג' בעלי מעלה הנ"ל אזי החכם צריך לעשות חסד עם העם ללמדם דעת והגבור צריך לעשות משפט לעשוקים והעשיר צריך לעשות צדקה לזה סיים הכתוב כי אני ה' עושה חסד מה שחכם צריך לעשות. ומשפט מה שגבור צריך לעשות. וצדקה מה שעשיר צריך לעשות ולזה סיים כי באלה חפצתי כו' היינו שזהו רצוני בעשיית חסד ומשפט וצדקה לזה אם החכם והגבור והעשיר עושים מה שמוטל עליהם כנ"ל לזאת ראוים להלל:
<b>שם</b> משנה ו' ואל תתודע לרשות נלפע"ד לבאר הפשט ע"ז האופן שבתחילה מזהיר התנא אהב את המלאכה ושנא את הרבנות היינו שתרחיק את עצמך מליטול שררה מחמת שהשולטנות שביד האדם הוא סכנה גדולה אצלו אולי יעניש איזה אדם שלא כדין אזי יענש בידי שמים ולכן מת יוסף קודם לאחיו מחמת שהי' מוטל עליו שולטנות לכן הוא דבר קשה מאוד לשקול בפלס שלא יענוש לשום אדם שלא עפ"י דין וזהו כוונת התנא שמסיים ואל תתודע לרשות היינו אם הטילו עליך שולטנות שתהי' שליט בעיר אזי אל תתודע לרשות היינו שלא תכיר את עצמך להשולטנות היינו שלא תהי' מרוצה בשום אופן לקבל שולטנות להיות שליט כדי שלא תענש:
<b>וביתר</b> ביאור נוכל לפרש מאמר התנא ושנא את הרבנות שהרבנות מקברת את בעלי' לפענ"ד נ"ל לבאר ולקרב אל השכל מפני מה הרבנות מקברת את בעלי' היינו משום שכל אחד ואחד יש לו סכסוכים עם כמה וכמה אנשים וכל אחד ואחד חושב בנפשו שהצדק אתו ואינו עושה לרעהו שום עולה ואף אם נביט על אדם ישר והגון יש לו ג"כ כמה וכמה סכסוכים ומריבות עם אנשים רבים והוא חושב בנפשו שבכל דבר ודבר הצדק אתו ואף אם יש לו סכסוכים עם אנשים ישרים כמותו מ"מ הוא חושב שהצדק אתו והאיש השני שהוא ג"כ איש ישר חושב ג"כ שהצדק אתו והטעם בזה משום שאדם קרוב אצל עצמו והפני' שיש לו בזה הענין אזי הוא מעוור את עין שכלו לכן הוא חושב בנפשו שהצדק אתו ואם בכל ענין וענין שהאדם חושב שהצדק אתו אזי ינצח את חבירו אזי הי' אוי לו ואוי לנפשו שהי' נכשל בגזל ובשאר עבירות אך באמת הצלחת האדם הוא במה שאינו יכול לנצח את חבירו ועי"ז ניצול האדם מכמה עבירות ממה שיצר האדם מפתה את האדם וזה החסרון יש בשר מחמת שיש בכחו בכל מקום לנצח את חבירו ושכל האדם מצוי לטעות וכיון שבכל מקום שיש לו סכסוך עם חבירו הוא מנצח מחמת שהוא שר ממילא הוא מנצח את חבירו אף במקום שאין הצדק אתו ולפעמים יכול להרוג אנשים צדיקים מחמת טעות שכלו שהוא חושב שהדין אתו ובעבור אותן העבירות יכול השר למות בלא עתו ע"כ אמר התנא שהרבנות מקברת את בעלי' וראי' לזה משאול שהי' צדיק והרג את נוב עיר הכהנים בטעותו שחשב אותם למורדים ובעון זה נהרג בלא עתו ואחאב שהרג את נבות חשב ג"כ שהצדק אתו אחרי שהי' רוצה ליתן לנבות כרם אחר ועפ"י טעותו הרג את נבות ועי"ז נהרג אחאב בלא עתו ע"כ יפה אמר התנא ושנא את הרבנות כו':
<b>גם</b> ראי' מדוד המלך ע"ה שבא להחטא של בת שבע ואורי' ועי"ז סבל כמה צרות ומי הביאו לזה הרבנות היינו על ידי השררות לקח בת שבע וע"י השררות נהרג אורי':
<b>שם</b> פרק שלישי מסורת סיג לתורה מעשרות סיג לעושר נדרים סיג לפרישות סיג לחכמה שתיקה. המפרשים הקשו מדוע בכל המעלות חשיב הסיג תחילה ואח"כ המעלה ובחכמה חשיב המעלה תחילה היינו החכמה ואח"כ הסיג היינו שתיקה הו"ל למימר שתיקה סיג לחכמה ולפענ"ד נראה בעיני לפרש ע"ז האופן דלא נוכל למימר שתיקה סיג לחכמה דהוי משמע דשתיקה אין לה מעלה אחרת זולת מה שהיא סיג לחכמה והאמת אינו כן ששתיקה יש לה עוד מעלה מה שהיא סיג לטפשות ג"כ כמאמר הכ' גם אויל מחריש חכם יחשב משו"ה קאמר התנא בזה הלשון סיג לחכמה שתיקה ובזה הלשון אינו ממעט מעלת השתיקה שלא יועיל ג"כ למידי אחרינא אך עדיין יקשה אמאי לא קאמר התנא סיג לחכמה ולטפשות שתיקה ע"ז יש לומר דהתנא לא חשיב רק מעלות ודברים החשובים כמו תורה עושר פרישות שהמה מעלות אזי קחשיב התנא ע"ז סיגים היינו שהתנא נותן עצה להאדם שקנה אותן המעלות מה יעשה שיתקיים המעלה אצלו ולא יאבדנה שיהי' שמור אצלו כמו הסיג של הכרם שהסיג שומר להפירות שבכרם כן קחשיב התנא שאלו המדות המה סיגים לאלו המעלות ע"כ אם האדם קנה לאותן המעלות אזי יראה ג"כ לקנות אותן המדות שקחשיב לכל מעלה ומעלה כדי שיתקיים המעלה בידו משו"ה קחשיב ג"כ סיג למעלת החכמה הוא שתיקה אבל סיגים להחסרונות שלא יצאו חוץ לגבולם להתקלקל יותר זאת לא קחשיב משו"ה לא קחשיב התנא סיג לחסרון הטפשות שלא יקלקל יותר היא שתיקה. ולפי מה שביארתי שמעלת השתיקה הוא רק לשמור החסרון של הטפשות שלא יצאו לחוץ ויזיקו לנפשו בזה נוכל לבאר מאמר התנא באבות פרק ראשון שאמר התנא ולא מצאתי לגוף טוב משתיקה עכ"ל שלכאורה מלת לגוף אין לו ביאור דהו"ל למימר ולא מצאתי טוב משתיקה אך באמת כוונת התנא להשמיענו שמעלת השתיקה הוא רק בעניני הגוף ולא בעניני הנפש כמאמר חז"ל על הפסוק האומנם אלם מה אומנתו של אדם בעולם הזה יעשה עצמו כאלם יכול אף בד"ת כן ת"ל צדק תדברון וכמאמר חז"ל כי חיים הם למוצאהם למוציאהם בפיו וכמאמר חז"ל בירושלמי כל פטטיא בישין ופטטיא דאורייתא טבין ע"כ כוונת התנא לא מצאתי לגוף היינו בעניני הגוף אזי טוב השתיקה אבל לא בעניני הנפש ומפני מה נענש ראב"ש שיצא תולע מאזנו לאח"מ מפני ששמע בזילותא דצורבא מרבנן ולא מיחה:
<b>שם</b> הכל צפוי והרשות נתונה ובטוב העולם נדון עכ"ל. לכאורה קשה להבין כוונתם במה שאמרו ובטוב העולם נדון ולפע"ד נוכל לפרש ע"ד מאמר חז"ל במס' קדושין דף מ' ע"ב ראב"ש אומר לפי שהעולם נדון אחר רובו כו' עשה מצוה אחת אשריו שהכריע א"ע ואת כל העולם לכף זכות עבר עבירה אחת אוי לו שהכריע א"ע ואת כל העולם לכף חובה עכ"ל לפי"ז נוכל לומר שזה כוונת התנא ובטוב העולם נדון היינו שדנין את האדם על מעשיו איך שבמעשיו קלקל אפ כל העולם ואיך שבמעשיו הטובים מתקן את העולם:
<b>שם</b> פרק רביעי ר' יוסי אומר כל המכבד את התורה גופו מכובד על הבריות וכל המחלל את התורה גופו מחולל על הבריות עכ"ל. לכאורה מלת גופו משולל הבנה שהי' לו לומר כל המכבד את התורה מכובד על הבריות וכל המחלל כו מחולל כו' ולפענ"ד נ"ל לבאר ע"ז האופן היינו דהאדם המחלל את התורה ואינו נותן כבוד לספר תורה מחמת שהוא חושב מה חשיבות יש בהספר תורה אחרי שגוף הס"ת הוא רק דיו וקלף ומה קדושה יש בדיו וקלף זהו סימן שאינו מאמין בהקדושה הרוחניות שיש בהס"ת ע"כ הוא חושב שזהו רק קלף ונייר ע"כ אינו נותן כבוד לגוף התורה וגם אינו נותן כבוד לאיש ת"ח וי"א מחמת שהוא חושב שגופו של ת"ח הוא רק בשר ועצמות ומה קדושה יש בו ואינו מאמין בהקדושה הרוחניות שיש בהת"ח לכן בעון זה הוא מדה כנגד מדה שגם בזה האדם אזי הקדושה הרוחניות שיש בו בורחת ממנו ואינו נשאר אצלו רק גופו שהוא בשר גידים ועצמות בלא שום קדושה לכן אין לגופו שום חשיבות והיא מחוללת על הבריות אבל מי שמכבד את התורה מפני הרוחניות שיש בה וכמו כן מכבד להת"ח וי"א מפני קדושת הרוחניות שיש בו לזה הוא מדה כנגד מדה שגם גופו צריך להיות מכובד על הבריות מפני קדושת הרוחניות שיש בו:
<b>במס'</b> תמיד שאל אלכסנדרוס מוקדון את זקני הנגב כו' אי דין מתקרי חכים אמרו לו איזהו חכם הרואה את הנולד. ובמס' אבות איתא בן זומא אומר איזהו חכם הלומד מכל אדם. ויש, להבין השינוי בין הא דמס' אבות ובין הא דמס' תמיד. ויש לפרש ע"ז האופן דודאי כן הוא האמת כמאמר בן זומא איזהו חכם הלומד מכל אדם והא דהשיבו זקני הנגב איזהו חכם הרואה את הנולד היינו לפי שיטת אלכסנדרוס מוקדון השואל אותם היינו משום שהוא חשב כי הוא חכם יותר מכולם אחרי שהוא כבש כל העולם לכן השיבו לו שאין בכל באי עולם איש שיהא ראוי לקרוא לו שם חכם משום דאיזהו חכם הרואה את הנולד וזהו נעלם מכל אדם וההסבר הזה ממה שקאמר איזהו חכם הרואה את הנולד הוא כך דהיינו לדוגמא אם אדם לקח מסחר להעמיד מזון לאנשי חיל כל השנה ע"ז המקח ואח"כ היה עצירת גשמים ר"ל לכן לא נתנה הארץ את פריה אזי האיש הנ"ל הוא מוכרח להפסיד במסחרו הרבה ממון אחרי שהפירות הוא ביוקר נמצא שהאיש החכם אשר לקח המסחר במקח השוה אזי אח"כ נעשה סכל משא"כ אם היו גשמים בעתם ונפנה הארץ פריה בשפע ובריבוי אזי האיש ההוא נעשה חכם נמצא שמעינן מזה שהאדם אינו יכול לעשות מסחר שיהא בטוח שירויח שיהיה נקרא חכם מחמת שאינו יודע מה יולד יום וכן בכל מסחר ומסחר. אך הקב"ה היודע עתידות לכן יקוים מחשבת השי"ת לעד לכן הוא מקור החכמה וזהו שהשיבו זקני הנגב להמלך שחכם נקרא השי"ת שהוא יודע עתידות הרואה את הנולד אבל אדם אינו ראוי להקרא בשם חכם. ומה שכבשת את המדינות אין זו מחמת רוב חכמה רק מחמת רוב הצלחה שסייעוך מן השמים שנתנו לך סיבות טובות כדי שתוכל לכבוש. ואם לא סייעוך מן השמים ונתנו לך סיבות שונות להפריע מחשבותיך אזי לא עמדה לך חכמתך. ומה שאמר בן זומא איזה חכם הלומד מכל אדם כוונתו שבאדם אחד אינו כלול כל החכמה רק החכמה נתחלק לכמה בני אדם ומה שזה משיג זה לא יוכל להשיג ואינו שייך לקרות לאדם א' חכם לכן אמר שאיזהו חכם הוא היודע ומכיר שהוא אינו חכם שצריך ללמוד מכל אדם:
<b>מס'</b> ברכות דף ה' תניא אבא בנימין אומר כו' ועל מטתי שתהא נתונה בין צפון לדרום עכ"ל. עיין בפירש"י ע"ד הפשט. ולפענ"ד נוכל להסביר את הענין בדרך אחר דהנה ידוע שצפון הוא שמאל ודרום הוא ימין כדכתיב צפון וימין אתה בראתם וידוע מאמר חז"ל על הפסוק אורך ימים בימינה בשמאלה עושר וכבוד אזי אמרו חז"ל ע"ז למיימינים בה היינו העוסקים בתורה לשמה זוכים לאריכות ימים והעוסקים בתורה שלא לשמה זוכים לעושר וכבוד נמצא דימין מוסב על לשמה ושמאל מוסב על שלא לשמה. ונקדים מה שכ' הגאון מלבי"ם על הפסוק של ויאבק איש עמו כו' ויגע בכף ירכו אזי פ' הגאון הנ"ל שידוע שמי שנאבק עם יעקב הוא היצה"ר שרצה להחטיאו ושרצה למצוא עליו חסרון כל שהוא אזי ויגע בכף ירכו היינו שמצא חסרון כ"ש היינו בעניני תשמיש שראוי שצדיק שכל מעשיו לשם שמים אזי ידבק באשתו לשם שמים לגמרי בלא שום הנאת עצמו וזה היה דבר קשה אף לצדיק תמים וזה החסרון מצא בכף ירכו שאף שבוודאי היה כוונתו לשם שמים מ"מ אי אפשר שלא יתערב מעט הנאת עצמו בזה עכ"ל הגאון הנ"ל בשינוי לשון קצת א"כ לפי"ז בשאר הצדיקים שאינם במדריגת יעקב מ"מ נותנים עיניהם בזה ג"כ שיהיה כוונתו לשם שמים וגם להנאת עצמם מעט נמצא שמטתו עומדת בין לשמה בין שלא לשמה וזהו כוונת התנא אבא בנימין שהיה מצטער על מטתו שתהא עומדת בין צפון לדרום היינו מה שהוא מתדבק עם אשתו היה מצטער שיהא לשמה היינו לשם שמים ומעט להנאת עצמו היינו שלא לשמה:.
<b>שם</b> דף י"ז כי הוו מיפטרי רבנן מבי ר' אמי כו' הוי אמרי הכי עולמך תראה בחייך ונלפע"ד לפרש כוונת הגמ' ע"ז האופן היינו דהנה חז"ל במס' חגיגה דף ה' דרשו על הפסוק של ואותי יום יום ידרשון שכל מי שעוסק בתורה יום אחד בשנה הוי כאילו עסק כל השנה כלו ופי' שם מהרש"א ז"ל דזה קאי על האיש אשר טפלא תלוי בו ועוסק כל השנה לבקש מחיתו רק שמפריש יום אחד על עסק התורה ובשאר כל השנה אין לו פנאי לעסוק בתורה ואחרי שאין הקב"ה בא בטרוניא עם בריותיו והשי"ת יודע את לבבו שאם היה לו פנאי כל השנה היה עוסק כל השנה לכך נותן לו הקב"ה שכר כאילו עסק כל השנה. נמצא לפי"ז יש שני בני אדם אחד עסק כל השנה בתורה ואחד עסק כל השנה במסחר רק שלמד יום אחד יהיה להם חלק לעולם הבא שוה בשוה. אך החילוק ביניהם הוא בחייהן כי האיש העוסק בתורה כל ימי חייו הוא רואה העוה"ב שלו בחייו היינו כיון שהוא רואה בעצמו שהוא עוסק כל היום במלאכת שמים אזי ממילא מובן ששכרו לעולם הבא הוא שלם כמו שאמרו חז"ל שאין הקב"ה מקפח שכר כל בריה אבל האיש שאינו עוסק בתורה רק יום אחד בשנה ובשאר כל השנה הוא עוסק בדברים גשמיים בקנין ומסחר אזי בחייו אינו ניכר העוה"ב שלו וחושב בדעתו שאין לו במה לזכות לחיי העוה"ב ואף שלאח"כ מחשב אותו הקב"ה כאילו עסק כל השנה בתורה מ"מ בחייו אינו ניכר העוה"ב שלו ע"כ כי הוו מפטרי רבנן הוו אמרי עולמך תראה בחייך היינו שהי"ת יזמין לך סיבות טובות על פרנסתך בענין שיהי' לך פנאי כל הימים לעסוק בתורה ועבודה ואז תראה עולמך בחייך:
<b>שם</b> דף ס"א יצה"ר דומה לזבוב וצריך להבין ההסבר מה שמדמה היצה"ר לזבוב. ונלפע"ד דהנה הטבע של הזבוב שלבשר בריא אין ביכולתה לנשוך כ"כ רק במקום שיש מכה שם היא יכולה לנשוך ושם היא בוחרת לנשוך כך הוא דרך היצה"ר שלאדם צדיק ותמים אין לו שליטה כ"כ רק במי שיש בידו מעט עונות אז שולט עליו היצה"ר להסיתו יותר ויותר דזהו דומה לפותח פתח להיצה"ר אבל הצדיק התמים הוא דומה כמו שנועל את פתחו בפני היצה"ר. ונוכל לומר דזהו כוונת הכתוב במה שאמר השי"ת לקין ואם לא תטיב לפתח חטאת רובץ פי' ואם לא תטיב היינו שלא תחפוץ לעשות טוב בזה אתה פותח פתח להיצה"ר שיחטיאך היינו שאם אדם יושב בטל ואינו עושה מצוה בזה הוא פותח פתח להיצה"ר שיסיתהו לעשות עבירות בפועל. ונוכל לומר דזהו כוונת הגמ' ברכות דף י' באלישע שלא ראתה זבוב על שלחנו. היינו דידוע שצדיק האוכל מאכלו הוא ג"כ לשם שמים כדי שעי"ז יתחזק כחו לעבודת הבורא ית' ומי שמכוון ג"כ להנאת עצמו הוא נופל מעט ממדריגת הצדיק ובזה הוא פותח פתח מעט להיצה"ר שיהיה לו יכולת לשלוט בו כמו זבוב העומדת על המכה וזהו כוונת השונמית שלא ראתה במאכלו פגימה שיהא אחיזה להיצה"ר לשלוט בו היינו שלא ראתה זבוב היינו היצה"ר הדומה לזבוב עובר על שולחנו:
<b>שם</b> דף ס"ג אמר רב הונא כו' כל המשתף שם שמים בצערו כופלין לו פרנסתו. לענ"ד נראה לבאר דבריהם ע"ז האופן כל המשתף שם שמים בצערו היינו מי שיש לו צער וע"י היסורים אינו יכול לעבוד את השי"ת מחמת שהמה מטרידים אותו והאדם הסובל את היסורים יש לו מן היסורים צער כפול היינו שיש לו צער ממה שהיסורים מצערים אותו ויש לו ג"כ צער ממה שע"י היסורים אינו יכול לעבוד את השי"ת וזהו כוונתם המשתף שם שמים בצערו היינו שיש לו ג"כ צער ממה שאינו יכול לעבוד את השי"ת ע"י היסורים א"כ יש לו צער כפול בשביל אהבת השי"ת משו"ה הוא מדה כנגד מדה שכופלין לו פרנסתו:
<b>במס'</b> פסחים דף קי"ג איתא ג' אין מתקנאים בהן אלו הם עכו"ם קטן ונחש קטן ותלמיד קטן והקשה ע"ז מהרש"א ז"ל מפרק חלק דף ק"ה דאיתא שם דאין אדם מתקנא בתלמידו כמו משה ביהושע ומתרץ המהרש"א דהכא מיירי בתלמיד אחר עכ"ל וקשה לי ע"ז דלפי דבריו אין הרב כועס על תלמידו כלל והא אמרו חז"ל כל תלמיד שכועס עליו רבו ושותק כו' הרי חזינן דכמה פעמים הרב כועס על תלמידו.. ולפענ"ד עיקר קושית המהרש"א ז"ל ליתא דהא דאמרינן בפ' חלק דאין אדם מתקנא בתלמידו היינו אם תלמידו זוכה לגדולה אינו מתקנא בו מחמת שהוא אוהב אותו וניחא ליה בטובתו כמו משה ביהושע והא דאמרינן הכא בפסחים דאין מתקנאין בתלמיד קטן היינו בשעה שהרב כו עס על תלמידו הקטן אל יקנא בו לעשות בו נקמה יותר מדאי מחמת דכשיגדיל פרע ממנו:
<b>במס'</b> סוכה דף נ"ב דרש ר"י לעתיד מביא הקב"ה היצה"ר ושוחטו בפני הצדיקים ובפני הרשעים לצדיקים נדמה להן כהר גבוה ולרשעים נדמה להן כחוט השערה הללו בוכים והללו בוכים צדיקים בוכים ואומרים האיך יכולנו לכבוש הר כזה ורשעים בוכים האיך לא יכולנו לכבוש חוט השערה כזה. צריך להבין הענין מה שאמרו ושוחטו גם מ"ש לצדיקים נדמה כהר ולרשעים כחוט השערה. ותחלה נבאר המלה ושוחטו דלפי מה שדרש ר"י דשטן ופנינה לשם שמים נתכוונו אין מקום למלת ושוחטו. ונלפע"ד משום דבכ"מ שקאמר לעתיד היינו בשעה שיהיה היום הדין הגדול והנורא כמו שאמרו חז"ל במס' עכו"ם לעתיד מביא הקב"ה הס"ת ונותנה בחיקו ואומר כל מי שעסק בה יבא ויטול שכרו עכ"ל כמו כן כוונת הגמ' בפה לעתיד היינו בשעת הגמול בשעה שגומל הקב"ה שכר ועונש לצדיקים ולרשעים ואז יבטל עשיית הטוב והרע רק שהוא שעת קיבול שכר ועונש וא"כ מאז והלאה לא שייך פעולת היצה"ר כדכתיב והסירותי לב האבן מבשרכם היינו שיבוטל פעולת היצה"ר אז. ונוכל לומר דזהו כוונת הגמ' במה שאמרו חז"ל ושוחט היינו שיבוטל כחו דזהו קץ וסוף של היצה"ר. ומה שנדמה לצדיקים כהר ולרשעים כחוט השערה נלפע"ד דעבודת השי"ת הוא דומה לסולם מוצב ארצה וראשו מגיע השמימה היינו מדריגה אחר מדריגה וכמו שמביא בספר מסילת ישרים על מאמר חז"ל במס' חולין במה שאמרו אנא חלא בר חמרא לגבי אבא דאילו אבא כי אכיל בישרא לא אכל אח"כ גבינה עד למחר ואילו אנא בהאי סעודתא לא אכלינא אבל בסעודתא אחרינא אכילנא עכ"ל והקשה ע"ז בספר מסילת ישרים הנ"ל אמאי באמת לא רצה לנקוט חומרת אביו ותירץ ע"ז כך דעבודת השי"ת היא עשויה מדריגות מדריגות כמו העולה בסולם וכמו שאין כח באדם לעלות בסולם במדריגה העליונה קודם שבא במדריגות התחתונות כן הוא בעבודת השי"ת שהאדם הפשוט אין לו לנקוט בפעם אחד חומרות גבוהות כמנהגי הצדיקים רק שמתחילה צריך האדם ליזהר א"ע בדברים שאסרה תורה וחז"ל בפירוש כמו לשון הרע ורכילות וליצנות ודברים בטלים ומצות אהבת ישראל ולעקור מלבו נקימה ונטירה ושנאת איש ישראל ח"ו וכהנה רבות מה שאסרה תורה בפירוש ואח"כ ראוי לפרוש א"ע גם במותר לו שיהיה גם במדריגת קדוש לכן אמר מר עוקבא אנא חלא בר חמרא לגבי אבא כו' ולא רצה לנקוט כחומרת אביו גם הוא אחרי ששיער בדעתו שעדיין לא בא במדריגת אביו לכן לא רצה לנקוט כחומרת אביו כן הוא כוונת המסילת ישרים הנ"ל נמצא שעבודת הש"י הוא כמו האיש העולה ממקום נמוך על הר גבוה פסיעה אחר פסיעה וידוע שיש שני עניני יצה"ר האחד הוא היצה"ר התאוני היינו מה שברא השי"ת בטבע בנפש האדם שיתאוה לכל התאוות והמדות הרעות וזהו היצה"ר שיש באדם מצד הטבע כבהמה דהא חזינן דגם הבהמה מתאוה לתאוות. והיצה"ר הב' הוא המלאך הממונה על זה לפתות את האדם לחטוא כמבואר בכמה מקומות. ונקדים לבאר מאמר חז"ל כל הגדול מחבירו יצרו גדול ממנו. נלפע"ד לבאר עד"ז דאדם רשע ר"ל שחשוד להבעיר אש בשבת בשביל לעשן מקטרתו ושהוא חשוד לבוא על ערות אשת איש ר"ל אדם כזה הוא עומד בשפל המדריגה בשיפולי ההר והיצה"ר המלאך אין צריך ליגע עמו אחרי שהוא עובר עבירות של מיתת ב"ד בשביל הנאה מועטת דהיה יכול להמציא תאותו בזונות פנויות ואדם כזה הוא הולך אחר היצה"ר התאוני כבהמה והיצה"ר המלאך הוא עומד אצלו במדריגה התחתונה רק לעשן בשבת וכיון שהוא עושה עצמו כ"כ הפקר כבהמה אזי הוא עושה כל עבירות שבעולם כבהמה ע"י היצה"ר התאוני נמצא שאצלו הוא היצה"ר המלאך הוא כחוט השערה היינו שמסיתו על דבר קל כזה שהיה נקל ביד האדם לשבר תאותו היינו שלא לעשן בשבת לפיכך נדמה להן כחוט השערה:
<b>ויש</b> בני אדם שהתחילו לעלות על ההר איזה מדריגות היינו שנזהרים מלעבור ח"ו עבירות חמורות של עריות ח"ו אבל אינם נזהרים בשארי עבירות ח"ו. אצל אדם כזה צריך היצה"ר לעמול יותר מאצל רשע הנ"ל אבל מ"מ לא נוכל לומר שהיצה"ר המלאך צריך לעמל עליו להסיתו שידבר דברים בטלים ושיבטל מהתורה ז"א דאחרי שהוא חשוד על עבירות הקלות אזי דבר זה להיתר בעיניו ועובר על אלו העבירות ממילא והיצה"ר אינו צריך להסיתו לזה נמצא שיצה"ר שלו הוא גדול מאצל רשע גמור הנ"ל אבל לא כ"כ גדול כאצל צדיק גמור דהצדיק גמור העולה במדריגה העליונה של הר גבוה היינו שהוא בא למדריגה של ולבי חלל בקרבי והוא זהיר מכל הרהורי עבירה ופורש א"ע ממותר לו ואינו הולך ד' אמות בלא תורה ובלא תפילין ואינו מסיח דעתו מעבודת השי"ת אזי היצה"ר המלאך צריך לעמול עליו הרבה בכל פרט להסיתו לחטוא וא"כ היצה"ר שלו הוא גדול מאוד לכן צדקו דברי חז"ל במאמרם כל הגדול מחבירו יצרו גדול ממנו גם צדקו דברי חז"ל במה שאמרו לצדיקים נדמה להן כהר גבוה היינו דכיון שהצדיקים הולכים מחיל אל חיל בעבודת השי"ת היינו ממדריגה למדריגה בעבודת השי"ת ובכל מדריגה ומדריגה שהם בו אזי נלחמים עם היצה"ר עד שעולים למדריגה הגבוה כמו מי שעולה להר ושם המה נלחמים עם היצה"ר א"כ יפה אמרו חז"ל שלצדיקים נדמה להן כהר גבוה:
<b>שם</b> דף נ"ב אמר ר"י אבר קטן יש באדם משביעו רעב כו' עיין בפרש"י והמהרש"א הוכיח מפרק חלק דמייתי אעובדא דבת שבע שהפך משכבו של יום כו' משמע מזה דלא כפירש"י רק כפשוטו משביעו בתשמיש רעב עוד לתשמיש ביותר עיין במהרש"א וקשה לי לפענ"ד מהגמ' דפרק המקבל בב"מ דף ק"ז דאיתא שם י"ג דברים נאמרו בפת שחרית וקחשיב שם ונזקק לאשתו ואינו מתאוה לאשה אחרת ופרש"י ז"ל וז"ל ומתוך שלבו טוב עליו בבקר שאכל קצת תובע לאשתו ובצאתו לשוק אינו מתאוה לנשים אחרות עכ"ל ולפי פרש"י ז"ל אזי סותר להגמ' הנ"ל משביעו רעב ומעובדא דבת שבע שהפך משכבו של יום כו'. ע"כ נלפע"ד לפרש הגמ' דהמקבל באופן אחר היינו דהאוכל פת שחרית מעט אזי לבו טוב עליו בלילה לכן תובע ונזקק לאשתו בלילה לכן כשיוצא ביום לשוק אינו מתאוה לנשים אחרות אבל היכא דנזקק לאשתו גם כן ביום אזי משביע להיצה"ר יותר מהרגלו לכן קאמר ר"י משביעו רעב וזה היה בדוד שהפך משכבו כו'. אי נמי יש לפרש באופן אחר מעט דהא דקאמר שם י"ג דברים נאמרו בפת שחרית היינו פת שחרית במלח וקיתון של מים ולא יותר והכוונה בזה שיתנהג א"ע במדת ההסתפקות כמו שכ' בספר עיון יעקב שע"י אכילת לחם ושתיית מים גורם הכנעת גופו וע"י מדת ההסתפקות שירגיל א"ע אזי יהיה, נזקק לאשתו בלילה ואינו מתאות לאשה אחרת:
<b>שם</b> דף נ"ג. כשהיה הלל שמח בשמחת בית השואבה היה אומר אם אני כאן הכל כאן אם אין אני כאן מי כאן עכ"ל. הכל תמהו ע"ז והלא הילל היה עניו גדול ואיך קאמר אם אני כאן הכל כאן שזהו נראה כמו גאות ח"ו. ונלפע"ד לבאר עד"ז דצריך להבין מה שקאמר אם אני כאן על מי מוסב מלת אני דאם נאמר דמלת אני קאי על הגוף זה אי אפשר דמה חשיבות יש בגופו של אדם שסופו לכלות במותו. ובחייו נמי הרי גופו של אדם נבנה מכמה אברים ואם נביט על כל אבר ואבר של אדם לא שייך לאמר עליו החשיבות של אם אני כאן הכל כאן שנאמר עליו שזהו אני שכוון הלל עליו אלא ע"כ דמלת אני מוסב על מחשבת הלב שזהו המקשר כל האברים ביחד היינו שאם ירצה אדם להביט בעיניו על איזה דבר אזי בתחילה מחשב בלבו שרצונו להביט בזה הדבר ואח"כ הוא מביט בעיניו נמצא שהעינים המה שלוחי הלבב וכן כשרוצה ליטול איזה דבר אזי בתחילה מחשב בלבו שיטול אותו דבר ואח"כ הוא נוטל אותו דבר נמצא דהידים המה שלוחי הלבב וכן הרגלים וכן הנענוע של כל אבריו אזי בתחילה מחשב בלבו מה שצריך לעשות בהאברים ואח"כ גומר מחשבתו על ידי האברים שלו נמצא שלבו של אדם היא המקשרת כל האברים ביחד שכל אבריו של אדם משועבדים למחשבת הלב נמצא שמלת אני שייך לומר על מחשבת הלב והוא כח השכל והיא נפש המדברת שהפסוק כוון עליה במה שכתב ויהי האדם לנפש חיה אזי פי' התרגום לרוח ממללא שזהו נובע מחלק הנשמה וכשהיה הלל שמח בשמחת בית השואבה אזי רצה לעורר את כל העם שלא ישמחו שמחה של הוללות בלא מחשבת הלב לשם שמים שאז רק הגופים שמחים ולא הנשמות אזי היה אומר להם אם אני כאן פי' אם מחשבת הלב יש כאן שהיא טהורה לשם שמים אזי הכל כאן פי' אזי כל הענינים שעושים עתה כאן יש כאן פי' שיש ממש בהשמחות שעושים עתה פה. אם אין אני כאן פי' אם אין מחשבת הלב לשם שמים בהשמחות א"כ מי כאן כלומר שלא נחשב למאומה כל עניני השמחות שעושים אם אין הלב מחשב לשם שמים:
<b>במס'</b> ר"ה דף י"ח אמר רב שמואל בר אוניא משמיה דרב מנין לגזר דין של צבור כו' מתקרע שנא' כה' א' בכל קראנו אליו ופריך הגמ' והכתיב דרשו ה' בהמצאו ומשני התם ביחיד הכא בציבור וביחיד אימת אלו י' ימים שבין ר"ה ליו"כ עכ"ל והקשה ע"ז הטורי אבן הלא בשעה שחלה חזקי' ונענה ונתרפא היה חג הפסח ואעפ"כ נענה ומתרץ ע"ז דמלך שאני שגדול כחו ככח הציבור. ולפענ"ד נ"ל לתרץ באופן אחר היינו דמה דקמשני הגמ' דהיחיד אינו נענה רק בעשי"ת היינו משום דאז השי"ת הוא קרוב אף ליחיד כדמוכיח הגמ' מהפסוק דרשו ה' בהמצאו ק' בהיותו קרוב היינו מראש השנה עד יו"כ שאז השי"ת הוא קרוב לכל אף ליחיד משא"כ בשאר ימות השנה אין הקב"ה נפנה רק לצבור ע"ז נוכל לחלק דחולה שאני שהשי"ת הוא קרוב לחולה בכל שעה כמו שאמרו חז"ל שכינה למעלה מראשותיו של חולה א"כ השי"ת קרוב לחולה אף ליחיד בכל שעה להיות נפנה לתפילתו משו"ה נענה חזקי' בתפילתו בחליו אף שהיה בחג הפסח. וכן שמעתי פי' על פסוק אחד מאיש אחד מה ששמע מהגאון ר' אי"צ ז"ל ר"מ דוואלאזין היינו מה שכתוב אצל ישמעאל ששמע א' אל קול הנער באשר הוא שם הוי הכוונה באשר הוא שם היינו שהשי"ת היה שם משום ששכינה למעלה מראשותיו של חולה:
<b>מס'</b> מגילה דף י"ד פתיא אוכמא פירשו המפרשים שזהו כלי שחור ולפענ"ד נראה לפרש שכוונתו היינו נער שחור שאינו מכובס כראוי כלומר תינוק שאינו מלומד כדאמרינן בסנהדרין דף ק"י וז"ל שכן בכרכי הים קורין לינוקא פתיא עכ"ל וכן הוא במדרש רבה שמות פרשה ג' וז"ל שכן בערביא קורין לנער פתיא:
<b>שם</b> דף ט"ז א"ר בנימין בר יפת אר"א שיגר לו יין ישן שדעת זקנים נוחה הימנו עכ"ל עיין פי' המפרשים ולפענ"ד נ"ל לפרש דמשו"ה דעת הזקנים נוחה ביין ישן משום דעל כל הדברים שהזקן מביט יחלש דעתו שבכל הדברים אזי כל שישן יותר מקלקל יותר כגון בית ישן או בשר ישן או בעלי חיים ישנים וא"כ אם הזקן מסתכל באלו הדברים שכל מה שהזקין יותר מקולקל יותר אזי יוחלש דעתו מזה בחשבו שהוא עצמו ג"כ כל שהזקין יותר מקולקל יותר אך כשמביט ביין שטבע היין שכל מה שיזקין יותר טוב יותר אזי נוחה דעתו מזה בחשבו שהוא ג"כ יכול להיות שכל מה שיזקין יותר יהיה טוב יותר. וביתר ביאור נוכל לומר דפי' זקן הוא זה שקנה חכמה היינו חכמת התורה והתורה נמשלה ליין שנאמר ושתו ביין מסכתי וכמו שהיין כל מה שיזקין יותר הוא טוב יותר כן התורה שבלב הזקן הוא משובח יותר:
<b>מס'</b> נדרים דף ל"ב אמר ר' כל המנחש לו נחש שנאמר כי לא נ' ביעקב וקפריך הגמ' והא בלמד אלף כתיב וקמשני אלא משום מדה כנגד מדה עכ"ל הגמ' ופירש הר"ן וז"ל דבמדה שאדם מודד מודדין לו ולא נפיק מקרא עכ"ל ולכאורה קשה כיון דלא נפיק מקרא א"כ למה מביא הקרא של כי לא נ' ביעקב אחרי שעיקר הדרש הוא משום מדה כנגד מדה ולא מן הקרא הנ"ל. ולפענ"ד נראה לפרש עפ"י מאמר הגמ' דמס' סוטה דף ל"א על הקרא דבכל צרתם לא צר קאמר שם הגמ' דכל היכא דכתיב לא בלמד אלף משמע הכי ומשמע הכי עכ"ל היינו דברוב מקומות שכתוב לא בלמד אלף משמע לאו אך שיש מקומות שכתוב בלמד אלף מ"מ דרשינן לו כמו אליו ע"כ קאמר הגמ' במס' נדרים הנ"ל דהא דקאמר ר' כל המנחש לו נחש ומפיק זאת מקרא דכי לא נ' ביעקב אף דכתיב לא באלף מ"מ דרשינן האי לא כאילו היה כתוב לו בויו משום מדה כנגד מדה ולעולם מקרא נפיק:
<b>מס'</b> סוטה אמר רב שמואל בר רב יצחק כי הוה פתח ר"ל בסוטה אמר הכי אין מזווגין לו לאדם אשה אלא לפי מעשיו שנאמר כי לא ינוח שבט הרשע על גורל הצדיקים. רבים תמהו והלא מצינו כמה צדיקים שהיו להם נשים רעות כמו ר' יוסי הגלילי גם מצינו רב מצערא ליה דביתהו. רבי חייא מצערא ליה דביתהו. ודוחק לומר דכולהו מיירי רק בזיווג ראשון שאינו לפי מעשיו דהרי מצינו כמה צדיקים שגם בזיווג שני היו להם נשים רעות. ע"כ נלפע"ד שאותם הנשים הרעות הנשואות לצדיקים אינן נקראות רשעיות רק שהמה בטבעם רעים ואינן יכולות להתגבר על טבעם הרע רק באמת המה מאמינים בהשי"ת ולבם טוב לשמים רק שאינן יכולות להתגבר על טבעם והא דמזמין השי"ת לאיזה צדיקים נשים רעות הוא משום שאין צדיק בארץ אשר יעשה טוב ולא יחטא ובוודאי אף מי שהוא צדיק יש בידו איזה עוונות שצריך לסבול עבורם בעוה"ז כדי שיהי' להם שכר שלם בעוה"ב ומאי נפקא מינה אם יענישם השי"ת בעונש אחר או בעונש אשה רעה ואם רואה השי"ת שלפי מעשיו ראוי להענישו באשה רעה אזי מענישו השי"ת שמזמין לו אשה רעה כדי שלא יראה פני גיהנם וזהו כוונת חז"ל שזיווג שני לפי מעשיו היינו שאף בצדיק שוקלין את מעשיו אם ראוי לאשה רעה נותנים לו אשה רעה ואם לפי מעשיו ראוי שיזמינו לו אשה טובה אזי נותנים לו אשה טובה. והא דמשמע מהפסוק שהביאו חז"ל ע"ז כי לא ינוח שבט הרשע כו' שאין מזווגים לאדם צדיק אשה מרשעת זהו דווקא מרשעת שהיא רעה לשמים ולא רעה בטבעה:
<b>שם</b> דף ד' אמר רבא כל הבא על אשה זונה לסוף מבקש ככר לחם ואינו מוצא עכ"ל. להבין את הענין מה שייכות העונש של רעבון למנאף אשה זונה. נלפע"ד לפי מה שאמרו חז"ל במס' ברכות דף ל"ב מילוי כרסיה זני בישי פירוש מי שממלא כרסיה גורם למחשבות רעות של זנות א"כ לפי"ז מי גרם לאיש שינאף באשה זונה הוא מילוי הכרס מה שאכל הרבה ושתה הרבה לכן אמרו חז"ל שהוא מדה כנגד מדה שבעבור שמאכלו ומשתהו גרמו לו לזנות עבור זה יענש שיבקש ככר לחם ולא ימצא:
<b>שם</b> דף כ"ב פרק היה נוטל איתא דבי דינא רבה יתפרע מהני דחפי גונדי ובסנהדרין דף כ' גבי זה חלקי מכל עמלי חד אמר גונדו ופירש רש"י בשם רב האי דהגירסא צ"ל קודו והוא מקידה של חרס עכ"ל וה"נ כאן במס' סוטה נוכל ג"כ לגרוס קודו והוא כלי והכי פירושו דבי דינא רבא יתפרע מהני שמכסין הכלי ואינם מגלים מה שמוטמן בתוכה אם הוא דבר רע או טוב והכוונה היא על הצבועים שמראים את עצמם מבחוץ כחסידים ובתוכן טמון רעות והמליצה הוא שמכסין הכלי שלהם ומרמין בני אדם אך בי דינא רבה שמביטים באדם מבפנים ומבחוץ יתפרע מהן:
<b>במס'</b> גיטין דף ל"ו איתא ת"ר הנעלבים ואינם עולבים שומעין חרפתם ואינם משיבים עושים מאהבה ושמחים ביסורים עליהם הכתוב אומר ואוהביו כצאת השמש בגבורתו עכ"ל וצריכין להבין כוונת הברייתא במה שאמרה שיאירו כשמש וכבר עמד ע"ז בספר בינה לעתים ע"ש. ולפענ"ד נראה לבאר ע"ז האופן דהנה ידוע שיש שני אופנים במי ששומע חרפתו ושותק האופן האחד שבשביל כבוד השי"ת סובל עלבונו ושותק אף שבלבבו יצר לו מאוד עכ"ז כובש את יצרו ושותק. ויש מדריגה עליונה מזה היינו שקנה בעצמו מדת הענוה כ"כ עד שקיים בעצמו ונפשי כעפר לכל תהיה וכל מי שמבזה אותו אזי נהנה מזה ויש לו מזה שמחה כמו מי שפורע חובו מחמת שכל אדם הוא ב"ח להקב"ה כמאמר הכ' כי אדם אין צדיק בארץ אשר יעשה טוב ולא יחטא ומחמת זה יש בני אדם השמחים ביסורים כמו שמביא בספר חובת הלבבות שאדם אחד חוקר אלהי ישב בירכתי הספינה וחקר שם חקירות עמוקות אזי עבר לפניו איש ליצן וראה את החוקר הנ"ל וחשב את החוקר הנ"ל למשתגע לכן ביזהו והשתין על החוקר אזי שחק החוקר ושמח ע"ז ואיש אחד הביט ע"ז מרחוק ותמה על החוקר על מדת הסבלנות שלו גם תמה על שמחתו של החוקר מזה לכן קרב אל החוקר ושאל לו מפני מה שחק ושמח ויענהו החוקר ששמחתי שבאתי להמדה לשמוח בעלבוני ולקבלם באהבה ולא די' שלא הרגשתי צער מזה אלא שהרגשתי שמחה מזה. נמצא לפי"ז יש בני אדם ששומעין חרפתן ושותקין ובלבם יצר להם ובאדם כזה אזיל סומקא ואתי חיורא ומראה פניו ישתנה ללובן. אבל אותם בני אדם שהמה במדריגה העליונה שהמה שמחים ביסורים וכשאדם מבזה אותו הוא שמח בזה ומי שיש לו שמחה אז יאיר פניו כמאמר הכתוב במשלי י"ז לב שמח יטיב גהה וא"כ מחמת מדריגתו הגבוה במדת הענוה אזי יאיר פניו בשעה שמבזין אותו לכן קאמר הברייתא ששכרו הוא מדה כנגד מדה שלעתיד יאיר פניו כצאת השמש בגבורתו. ובזה נלפע"ד לבאר דברי התוס' בבבא בתרא דף כ"ב דאיתא שם נח נפשיה דרב אדא בר אהבה רב דימי אמר אנא ענישתיה אביי אמר אנא ענישתיה דהוי אמר להו רבנן אדמדגרמיתו גרמי בי אביי זילו אכלי בישרא שמינה בי רבא. רבא אמר אנא ענישתיה דהוי אמר להו לטבחי אנא שקילנא בישרא מקמי שמעיה דרבא דאנא עדיפנא מיניה עכ"ל וכתבו התוס' ע"ז בד"ה אנא ענישתיה וז"ל כל אחד ואחד היה מתאונן שעל ידו מת רב אדא משום דאמרינן כל מי שחבירו נענש על ידו אין מכניסין אותו במחיצתו של הקב"ה משום שנאמר גם ענוש לצדיק לא טוב עכ"ל ולכאורה קשה מאוד להבין דברי התוס' שכתבו שכל אחד היה מתירא שעל ידו מת רב אדא ושעבור זאת לא יכניסו אותו במחיצתו של הקב"ה דבמה חטאו אביי ורבא בזה דנימא שעי"ז החטא יוגרם זה העונש דהא אביי לא עביד מידי ואם רב אדא חטא שאמר להו לתלמידים אדמדגרמיתו גרמי בי אביי כו' ועי"ז העון נענש רב אדא ומת מה חטא אביי בזה שלא יכניסו אותו עבור זה למחיצתו של הקב"ה. או רבא מה חטא בזה במה שרב אדא רצה למישקל בישרא קודם שמעיה דרבא ונענש עי"ז רב אדא ומית אך רבא מה חטא בזה דהא רבא לא עבד מידי ואמאי היה מתאונן שעי"ז לא יכניסו אותו במחיצתו של הקב"ה. אך לפי מה שפי' לעיל דיש שני מיני מדריגות במי ששומע חרפתו ושותק האופן האחד ששומע חרפתו ושותק אך מ"מ לבו יכאב עליו ע"ז ומיצר ודואג ע"ז והמדריגה העליונה במי ששומע חרפתו ושותק וגם שמח ע"ז בלבו כהנ"ל לפי"ז יתישב לן שפיר בעה"י דהנה ידוע דבכל הש"ס היכא דאיתא שנענש תנא אחד או אמורא אחד בשביל חבירו הכל הוא משום חלישת הדעת דהראשון וכדאיתא בב"ק דף קי"ז חלש דעתיה דר"י ונח נפשיה דרב כהנא ואילו התנא האחד ר"י היה מזדכך בנפשו שיבא להמדריגה לשמוח ביסורים אזי לא היה חלש דעתיה וכיון שלא היה חלש דעתיה אזי לא היה מת רב כהנא. לפי"ז נוכל לומר דזהו כוונת התוס' שכתבו שכל אחד היה מתאונן שעל ידו מת רב אדא היינו משום שחלש דעתו במה ששמע שחרף אותו רב אדא שלא בפניו וחלישת הדעת ההוא הזיק לרב אדא היינו משום שהיה עון ביד רב אדא במה שגרם שיוחלש דעתו דאביי ודרבא משו"ה נענש רבו אדא במיתה אבל אם אביי ורבא היו מזככים את נפשם שיבואו למדריגה שיהי שמחים ביסורים שלא ירגישו שום צער מזה מה שרב אדא חירף אותם אזי לא הי' חלשה דעתם ולא היה נענש רב אדא במיתה במה שציער אותם כיון שלא צערו בזה וע"ז היה כל אחד מתאונן שעל ידו מת רב אדא היינו על מה שלא זיכך את עצמו שיבא להמדה להיות שמח ביסורין ועי"ז הזיק לרב אדא והיו מתיראים מזה משום שכל מי שחבירו נענש על ידו כו':
<b>במס'</b> ב"ק דף ס"ה איתא אמר רבא איל בן יומו קרוי איל דכתיב אילי צאנך לא אכלתי אילים הוא דלא אכל הא כבשים אכל אלא לאו ש"מ איל בן יומו קרוי איל עכ"ל הגמ' ולכאורה קשה להבין הפשט של תירוץ הגמ' דקמשני אלא לאו שמע מיניה איל בן יומו קרוי איל הא אכתי יקשה קושית הגמ' דקפריך אילים הוא דלא אכל הא כבשים אכל ולפענ"ד נ"ל לבאר עד"ז היינו דלכאורה צריכין אנו להבין מהו אילים ומהו כבשים דל"ל דאילים הוא זכרים וכבשים המה נקיבות ז"א דהא כתיב בקרבן תמיד את הכבש האחד תעשה בבקר דזהו זכר כמובן אלא ע"כ דכבשים נקראים בין זכרים בין נקיבות רק דהחילוק הוא כדאיתא במסכת פרה משנה ג' דכבשים המה בני שנה ואילים המה בני שתים וקמ"ל רבא דאף דלענין קרבן לא נקרא איל רק כשהוא בן שתי שנים אבל בלישנא דקרא בעלמא נקרא איל אף כשהוא בן יומו דאי לא תימא הכי מאי קמשתבח יעקב דאילים לא אכל היינו דאילים שהמה בני שתים לא אכל אבל כבשים שהמה בני שנה אכל א"כ מאי רבותא אלא א"כ צריכין אנו לומר כתירוץ הגמ' דבלישנא דקרא בעלמא אף איל בן יומו נמי קרוי איל ודווקא לגבי קרבן נקרא איל בן שתי שנים וכפי התוס' שם אבל בעלמא איל אף שהוא בן יומו נמי קרוי איל. וזהו ידוע דכל מגדלי הצאן כשרוצים לקחת מהם לשחיטה לוקחים הזכרים הקטנים שאינם ראוים להוליד רק שמניחים מעט מהזכרים על גידול כדי שיתעברו מהם הנקיבות לזה שפיר קמשתבח יעקב אילי צאנך לא אכלתי היינו אף זכרים הקטנים העומדים לשחיטה נמי לא אכלתי וכ"ש שארי הצאן:
<b>מס'</b> ב"מ דף פ"ד אמרה להו ההיא מטרוניתא בניכם אינם שלכם אמרו לה שלהן גדול משלנו ופריך הגמ' כ"ש עכ"ל. וצריכין אנו להבין מה שהשיבו להמטרוניתא שלהן גדול משלנו ואף שהגמ' פריך עלה כ"ש מ"מ צריכין אנו להבין מאי כוונו בזה במה שהשיבו לה שלהן גדול משלנו. ונלפע"ד לפרש עד"ז שהמטרוניתא שאלה להם מאחר שכריסכם גדול כ"כ איך תוכלו לדבק בנשותיכם וא"כ בניכם אינם שלכם אזי השיבו לה שלהם גדול משלנו היינו שהכרס שלהם גדול אף משלנו וא"כ אף עם איש אחר נמי לא יוכלו להזדקק וא"כ אין לומר שהבנים המה מאיש אחר ופריך הגמ' כ"ש פי' כיון דגם הכרס של נשותיהם גדול כ"כ וא"כ איך מזדקקים לנשותיהם ומשני הגמ' כו':
<b>במס'</b> בבא בתרא דף ט' איתא דר"א מדמי הצדקה לשריון מה שריון כל קליפה וקליפה מצטרפת לחשבון גדול אף צדקה כל פרוטה ופרוטה מצטרפת לחשבון גדול ור' חנינא מדמי הצדקה לבגד מה בגד כל נימא ונימא מצטרפת לחשבון גדול אף צדקה כל פרוטה ופרוטה מצטרפת לחשבון גדול. ולפענ"ד נ"ל לבאר אמאי צריכין אנו לדמות הצדקה לשני הדברים האלו לשריון ולבגד ולא סגי באחת היינו משום דאיתא לקמן דף י' דיש שני מיני צדקות האחד שיודע למי נותנה והא' שאינו יודע למי נותנה כגון שנותן לגבאי צדקה אזי אחד שמצילתו ממיתה משונה והא' שמצילתו מדינה של גהינם. וידוע דגיהנם נקרא מה שדנים את האדם לאחר מיתה באש ובקרח והנה ידוע דבגד מציל את האדם מחום החמה ומצינה כדאיתא דבבגד כלאים לא יתכסה בהן בחמה מפני החמה ובצינה מפני הצינה לזה נגד הצדקה שמצילתו מדינה של גיהנם מדמה הצדקה לבגד מה בגד מצלת את האדם מחום ומקרח כך הצדקה מצלת את האדם מדינה של גיהנם ונגד הצדקה שמצילתו ממיתה משונה אזי מדמה הצדקה לשריון מה שריון מצלת האדם ממיתה משונה אף צדקה מצלת את האדם ממיתה משונה:
<b>בסנהדרין</b> דף צ"ז איתא ואנשי הגבול יסבבו מעיר לעיר עיין פירש"י ולפענ"ד נראה לפרש דאנשי הגבול נקראים האנשים המשמרים את התורה דהנה התורה הקדושה מגבלת את האדם שלא ישתמש בתאותיו רק להיתר ולא לאיסור כמו תאות המשגל לא ישתמש רק באשתו בשעת היתר ותאות אכילה לא יאכל רק דברים המותרים ובכח הדיבור לא ידבר רק בדיבורים המותרים כי התורה הק' מגבלת את האדם שלא ילך אחר תאות לבו כמו הגבול שמגביל את האדם ואומרים לו עד פה תבוא ולא תוסיף כן האנשים המשמרים את התורה יש גבו לתאותם היינו מה שהרשה להם התורה ולא יותר משו"ה נקראים אנשי הגבול:
<b>במס'</b> חולין דף ק"ה בבר שידא ששבר חביתא דחמרא שמתיה מר בר רב אשי וחייביה לשלומי כו' ומסיים הגמ' כל מידי דצייר וחתים וכייל ומני לית לן רשותא עד דמשכחנא מידי דהפקרא עכ"ל ולפענ"ד קשה להבין דברי הגמ' דקאמר כל מידי דצייר וחתים לית לן רשותא משמע מזה אבל מידי דלא צייר וחתים כו' אית להו רשותא אף דיש להמעות בעלים ולא מפקרי להו ואח"כ מסיים עד דמשכחנא מידי דהפקרא דמשמע מזה דאם יש להמעות בעלים אזי אף דהמעות לא ציירי וחתימי מ"מ לית להו רשותא:
<b>ובתוס'</b> במס' תענית דף ח' ד"ה אלא הקשו דמכאן משמע דבדבר המדוד והמנוי לית להו רשותא ובדבר הסמוי ולא מדוד אית להו רשותא אלמא אין ברכה בדבר הסמוי ובתענית שם אמרו אין הברכה מצויה אלא בדבר הסמוי מן העין ותירצו דהא דהכא דלית להו רשותא אלא בדבר הפקר ולא בדבר המנוי וכייל היינו משום דאין ברכה מצויה בהני ולית בהו דבר הפקר והאי דבעלים נינהו אלא בדבר הסמוי והיינו מטעם דהברכה מצויה בדבר הסמוי ומה שמתרבה בשביל הברכה הוי כמו הפקר משו"ה אית להו רשותא למשקל מיניה עכ"ל התוס'. ולפע"ד אזי תירוץ התוס' קשה מאוד דמאי קאמר דמה שמתרבה בשביל הברכה הוי כמו הפקר משו"ה אית להו רשותא למשקל מיניה הלא מה שמתרבה בשביל הברכה הוא ברכת השי"ת שמברך לאיש צדיק מחמת שהשי"ת אוהב את חסידיו א"כ איך יעלה על הדעת שהשי"ת יתן רשות לשד למשקל מיניה הלא אם הקב"ה נותן את הברכה לאיש הישר בעיניו א"כ בוודאי אין רצונו שיקחו שדים מתנתו. ונלפע"ד לתרץ קושית התוס' בענין אחר ובתחילה צריכין לבאר מאמר חז"ל הנ"ל מה שאמרו אין הברכה מצויה אלא בדבר הסמוי מן העין ולא בדבר השקול ומנוי היינו משום דאין אדם זוכה שיראה בעיניו ניסים גלוים רק צדיקים גמורים כמו ר' חנינא ב"ד וחביריו זוכים לניסים גלוים אבל שארי צדיקים אינם זוכים לניסים גלוים רק לניסים נסתרים משו"ה אין הברכה מצויה בדבר השקול ומנוי כדי שלא יהא נס נגלה רק בדבר הסמוי מן העין כדי שלא יהא רק נס נסתר כדי שלא יהא בעל הנס מכיר כ"כ בניסו:
<b>לפי"ז</b> נוכל לומר דהא דכתיב במשלי ג' מארת ה' בבית רשע היינו שבנכסי רשע שולט קללת השי"ת הוא נמי בענין כזה שלא יהא ניכר הקללה בנס נגלה כגון אם הניח בתיבתו מאה מטבעות ימצא אח"כ תשעים משום דאינו זוכה לראות נס גלוי כדי שלא יבטל הבחירה רק בדבר הסמוי מן העין שאינו לא כייל ולא מנוי בזה שולט קללת ה' בבית רשע ובזה יכול לשלוט השד לקחת אותו שכיון ששם שולט קללת השי"ת משו"ה הוי כמו הפקר כמו שכתב הרמ"א בחושן משפט סימן שפ"ח ס"ק י"ג שמותר ליטול ממון מסור לעצמו. לפי"ז נוכל לומר דזהו כוונת הגמ' דכל מידי דצייר וחתים לית להו רשותא עד דמשכחנא מידי דהפקרא היינו אצל נכסי רשע בדבר הסמוי דלא כייל ומני והוי כמו הפקר וכנ"ל. והשתא מיושב לן קושיא הראשונה הנ"ל כמובן. וגם קושית התוס' הנ"ל נמי יתישב לן שפיר בס"ד דקושטא הוא דבדבר הסמוי מן העין שולט הברכה בצדיק. וברשע שולט הקללה בדבר הסמוי והוי כמו מידי דהפקירא:
<b>מס'</b> ערכין דף ט"ו ואמר ר"ל כל המספר לה"ר מגדיל עונותיו עד לשמים. נלפע"ד לבאר הסבר מאמר הנ"ל בזה האופן ותחילה נבאר ההסבר של הכתוב בפ' נח שכתוב בו צדיק תמים מה נקרא צדיק ומה נקרא צדיק תמים ונראה לבאר ע"ז האופן דהנה ידוע מאמר הכ' כי אדם אין צדיק בארץ אשר יעשה טוב ולא יחטא וכל אדם ואדם יש לו חסרונות ועפ"י רוב אף מי שהוא צדיק אינו רק בצד אחד היינו באיזה פרטים הוא נזהר וגדול בזה כמאמר חז"ל במס' ב"מ דף נ"ח א"ל אביי לרב דימי במערבא במאי זהירי א"ל באחוורי אפי' עכ"ל הרי חזינן מזה דכל צדיק וצדיק יש לו דרך בפני עצמו בעבודה אשר בזה הוא נותן את נפשו לקיים זו המדה בכל ההידורים ויש צדיק שבאיזה ענינים הוא נזהר מאוד ובאיזה ענינים שאינו שם את נפשו ליזהר בהם הוא נשחת באיזה מדות זהו נקרא צדיק שאינו תמים לכן כתיב בנח איש צדיק תמים היינו שהיה צדיק בכל הענינים שהיה מביט על כל הענינים שלא יכשל ושיהיו על צד היותר טוב. ועפ"י רוב יש לכל צדיק וצדיק דרך בפני עצמו בעניני העבודה עפ"י דמיון יש צדיק שנותן כל כחו בתורה לא פסיק פומיה מגירסא ויש צדיק שנותן את נפשו בעניני העבודה בעניני צדקה וג"ח ויש צדיק שנותן את נפשו בעניני עבודת התפילה בכוונת הלב ומאריך מאוד בתפילתו ולכן עבודת כל אחד חלוק מחבירו ונוכל עד"ז לבאר מאמר חז"ל במה שאמרו ונחל עדנך תשקם כו' מלמד שכל אחד ואחד יש לו עדן בפני עצמו היינו כיון שעבודתו חלוק מחבירו לכן גם שכר הרוחני שלו ג"כ חלוק מחבירו לכן יש לכל צדיק עדן בפני עצמו ובזה נוכל להסביר מאמר חז"ל בפ' הספינה דף ע"ה א"ר חנינא מלמד שכל אחד ואחד נכוה מחופתו של חבירו פי' כיון דכל צדיק וצדיק יש לו דרך מיוחד בעבודת השי"ת לכן יש לו עדן בפני עצמו לכן אף צדיק אחר אינו יכול לגשת לחופתו ונכוה ממנה אחרי דהצדיק האחר יש לו דרך אחר בעבודת השי"ת ובזו העבודה של אותו צדיק הוא קטן ממנו לכן אינו יכול לגשת לחופת חבירו ונכוה ממנה וכיון שביארנו שבצדיקים יש ג"כ חסרונות וכ"ש בבני אדם הבינונים וכ"ש אנשים כערכנו אשר החסרונות שלנו רבו מאוד רק שאין אנו מרגישים בחסרונות שלנו כמאמר חז"ל כל הנגעים אדם רואה חוץ מנגעי עצמו וכאשר נתבונן בזה שאנשים כערכנו המה מלאים חסרונות לפי"ז אם אנו רואים על איזה אדם חסרון במעשיו אזי אין אנו צריכים להתפעל מזה ולומר עליו שהוא אדם רע וראוי לקורעו כדג אחרי שראוי לנו לחשוב בדעתנו שגם אנחנו יש בידינו חסרונות גדולות רק שאין אנו מרגישין על עצמינו א"כ אין לנו להתפעל מחסרון האחר לפי"ז אם האדם קנה בעצמו זה ההתבוננות אזי הוא מקטין בעיניו חסרון שיש בהאחר וכיון שקטן בעיניו חסרון האחר אזי ממילא אינו מדבר לה"ר על חבירו בחשבו בדעתו איך אני אוכל לדבר עליו לה"ר אחרי שיכול להיות שגם בעצמי יש חסרונות גדולות מזה רק שאיני מרגיש בעצמי אבל מי שמספר לה"ר על חבירו היינו משום שבעיניו העון שרואה בחבירו גדול מאוד והעונות שיש בעצמו קטנו בעיניו מאוד לכן הוא מתגאה על חבירו ומספר עליו לה"ר ולפי שקטנו עונותיו בעיני עצמו לכן הוא מספר לה"ר על חבירו לכן הוא מדה כנגד מדה שהקב"ה מגדיל עונותיו עד לשמים ויכול להיות שזהו כוונת רז"ל שאמר ר"ל כל המספר לה"ר מגדיל עונותיו עד לשמים:
<b>במדרש</b> רבה פרשת עקב. אמר הקב"ה לישראל בני לא תהיו סבורין שאני עושה אתכם כעבד שאדונו מבקש למכור אותו קוריסין בכל מה שמוצא אלא כך אני מביא עליכם יסורים עד שתכינו את לבבכם אצלי עכ"ל. תיבת קוריסין אין לו ביאור לפי דברי המפרשים. ולפענ"ד נ"ל לפרש שתיבת קוריסין הוא לשון הכאה והכי פירושו שאמר הקב"ה לישראל לא תהיו סבורין שאני עושה אתכם כעבד שאדונו מבקש למכור אותו קוריסין בכל מה שמוצא פי' שמכה אותו בכל מה שמוצא ואינו חס עליו אלא כל מה שאני מכה אתכם אני מביא עליכם יסורים כדי שתכינו לבבכם אצלי וכיון שכן אזי היסורים שמביא הוא במדת הרחמנות ולא בזעם ח"ו. וראי' לדברי שמלת קוריסין הוא לשון הכאה מירושלמי דמס' ברכות פרק שני דאיתא שם ר' זעירא אקיז דם והיה צריך לאכול בשר אחר ההקזה והלך לקנות אצל טבח והטבח היה איש ליצן וכאשר שאל ר' זעירא מאתו בכמה הדין ליטרתא א"ל בחמשין מני וחד קורסם ופי' המפרשים וחד קורסם היינו חד הכאה. אלמא חזינן שמלת קורסם היא הכאה וה"נ בנ"ד נוכל לומר שמלת קוריסין הוא הכאה כנ"ל. ועיין במדרש שיר השירים פרשה ו' על הפסוק יפה את רעיתי כתרצה אזי מביא שם על הפסוק לדעת מה יעשה ישראל שהיו יודעים לרפאות את הקורוס ופי' המפרש יפה קול וחידושי הרד"ל וז"ל קליפה העולה מחמת מכה שמעינן מזה שהם נמי מפרשים קורס הוא לשון מכה:
<b>במדרש</b> קהלת פרשה א' אות א' ד"ה כל הנחלים הולכים אל הים ומהיכן הארץ שותה ר"א אומר מימי אוקינוס כו' אמר לו ר"י והלא מימי אוקינוס מלוחים הם אמר לו ממתקין הן בעבים ור"י אומר ימים עליונים הוא שותה כו'. רב אבא בר כהנא אמר כהדין מסוסא ר' שמואל בר נחמן אמר כדקין הללו של בהמה עכ"ל ופירש ע"ז מהרז"ו וז"ל וצ"ע במאי פליגי ומה טעם כל אחד היינו בין ר' אבא לר' שמואל. ולפענ"ד נראה דר' אבא ור' שמואל מפרשים טעמא דר"א ור' יהושע דר' אבא מפרש טעמא דר"א דהא דאמר ר"א דהארץ שותה מימי אוקינוס והא דמלוחין המה אזי ממתקים המה בעבים ע"ז מפרש ר' אבא דהעבים דומין כהדין מסוסא היינו כהדין המסס של בהמה אשר בההמסס יש חדרים קטנים שבו נתבשל המאכל והשורש של המסס מהקרא של כמסום נוסס היינו שהמאכל נתבשל ונתהפך לדבר אחר כן נשתנה המי אוקינוס ממר למתוק. ור' שמואל בר נחמן שמפרש שהוא כדקין של בהמה אזי מפרש מילתיה דר"י שסובר שממים עליונים הוא שותה ועיקרו של מים מתוקים המה רק שהולכים דרך העבים כמו שהמאכל הולך דרך הדקין של בהמה ששמה אינו מקום הבישול של המאכל להשתנות לדבר אחר רק שהולכים דרך הדקין כן הליכת הגשמים דרך העבים בלא שום שינוי אליבא דר' יהושע:
<b>במדרש</b> קהלת פרשה א' אות ד' וז"ל ר' יהודה בן נקוסא היו המינים מתעסקין עמו היו שואלים אותו ומשיב כו' א"ל על מגן כו' נעביד בינינן דכל בר נש דנצח חבריה יהא פצע מוחיה דחבריה בקורנס והוא נצח להון ופצע מוחיהון כו' וכיון דאתא א"ל תלמידיו רבי סייעוך מן השמים ונצחת אמר לון ועל מגן לכו והתפללו על אותו האיש ועל אותו החמת שהיתה מלאה אבנים טובות ומרגליות אבל עכשיו מלאה פחמין עכ"ל. ומפרשי המדרש לא ביארו כל צרכן מה שאמר אבל עכשיו מלאה פחמים ונלפע"ד לפרש עד"ז היינו דהתלמידים שמחו וא"ל ר' סייעוך מן השמים אזי אמר להו שהשמחה אינו בשלימות שיתפללו עליו היינו שצריך לרחמים שלא יזיקו לו הדעות הנפסדות של המינים היינו שהלב והמוח שהוא כמו החמת שהיו מונחים בהם דעות אמיתיות היינו אמונת הש"ית ותורתנו הק' ועתה היא מלאה פחמים היינו הדעות הכוזבות מהמינים אשר השרישו בשכלו והוא צריך יגיעה רבה לעקור אותם משכלו שלא ישאר שם ח"ו משהו מהם:
<b>במדרש</b> רבה מגילת אסתר פרשה ב' אות א' מתגלגלת בת קבריא כו' עיין פי' המפרשים ולפענ"ד נראה פירש קבריא הוא מה שלוקחין חוטי ומתעגלים בעיגול כעין כדור ודרכה להתגלגל ומתגלגלת בין על מקומה בין על שאינה מקומה כן נבוכדנצר לבש בגדים שאינם שלו וראי' לדברינו מהגמ' דפ' אלו מציאות דאיתא שם קיבורא דאזלי בה אזלוי ע"ש פרש"י ז"ל:
<b>אמרו</b> חז"ל איזהו חסיד המתחסד עם קונו ופי' הגר"א ז"ל בביאורו על משלי שכוונת חז"ל דהיינו שעובד להשי"ת בלא שום כוונת תשלום שכר ע"מ שלא לקבל פרס שזהו כוונתם שעושה חסד עם השי"ת שעובדו בחנם ע"ש באריכות [עתה חפשתי בביאור הגר"א על משלי ולא מצאתי אך שזוכר אני מכבר שכך ראיתי בביאוריו] ולפענ"ד נ"ל לפרש זה המאמר חז"ל על אופן אחר לפי מה שלפענ"ד נ"ל לפרש הפסוק במשלי ג' חסד ואמת אל יעזבך לפי היסוד שהניח שם הגר"א בביאוריו שחסד נקרא מה שאינו מחויב מצד הדין רק מצד החסד ואמת נקרא מה שהוא מחויב עפ"י דין היינו לפי שהאדם צריך לעבוד את הבורא ית' אפילו בדבר שאינו מחויב עפ"י הדין עפ"י דמיון שהאדם מחויב ליתן מעשר מהריוח זהו אמת היינו שהדין כך אבל מי שנותן חומש זהו מצד החסד וכן מה שהצדיק מקדש את עצמו במותר לו זהו מצד החסד וזהו כוונת הכתוב שצריכין אנו לעבוד את השי"ת יותר ממה שציונו בפירוש שזהו מצד החסד ואף מי שעובד את בוראו במדת החסד מ"מ צריך ליזהר את עצמו שלא יסור מן האמת ג"כ כי אין צדיק בארץ כו' ולא יחטא היינו אף שהוא צדיק ועובד את בוראו יותר מן החיוב מצד החסד וכנ"ל מ"מ יש בו איזה דברים שהוא חסר שאף האמת אינו מקיים לכן מזהיר הכתוב חסד ואמת אל יעזבך היינו שהאדם צריך להתנהג בעבודת השי"ת במדת החסד לעבדו אף מה שאינו מחויב מצד הדין מ"מ צריך ליזהר א"ע שלא ינטה בדברים אחרים מן האמת. ועפי"ז נוכל לפרש כוונת חז"ל איזהו חסיד המתחסד עם קונו היינו שעושה חסד עם השי"ת שעובדו יותר מן החיוב ונוכל לומר דכוונת הכתוב ורב חסד ואמת נמי ע"ז האופן היינו למי שעובד להקב"ה יותר מן החיוב במדת החסד אזי הקב"ה מתנהג עמו ג"כ ברב חסד היינו שהקב"ה עושה עמו טובות יותר מכפי מעשיו אבל מי שעובד להקב"ה במדת האמת שאינו מקיים רק מה שחייבתו תורה ולא יותר אזי הקב"ה ג"כ מתנהג עמו רק במדת האמת שעושה עמו טובות לפי מעשיו ולא יותר:
<b>בשו"ע</b> או"ח סימן תצ"ד שם בשערי תשובה אות ז' כתב הטעם שאנו קורין רות בשבועות היינו משום שדוד המלך ע"ה מת בעצרת ומסתמא נולד ג"כ בעצרת ומגלת רות נכתבה ליחס דוד עכ"ל. ולעיל בסימן ת"צ במג"א ס"ק ח' כתב בשם הילקוט וז"ל מה ענין רות אצל ד ש עצרת שנקראת בזמן תורה ללמדך שלא נתנה תורה אלא ע"י יסורין ועוני עכ"ל. ולפענ"ד נראה לתת לזה טעם אחר לפי מה דאיתא במס' סוטה דף י"ב דרש ר' שמלאי תורה תחילתה גמילת חסדים וסופה גמילת חסדים תחילתה ג"ח מה שעשה הקב"ה כתנות עור וילבישם וסופה ג"ח ויקבר אותו בגיא. וכל המצות שכתובים בתורה מה שבין אדם לחבירו הוא נכלל ג"כ בכלל ג"ח א"כ היסוד של תורה הוא גמילת חסדים ומבואר במדרש רות פרשה ב' אות י"ד אמר ר' זעירא מגילה זו אין בה לא איסור ולא היתר ולמה נכתבה ללמדך כמה שכר טוב לגומלי חסדים עכ"ל וכיון דכל עיקר התורה הוא ג"ח וספור מגילת רות הוא נמי גודל הענין של ג"ח משו"ה קורין רות בשבועות ועיין ג"כ מדרש קהלת פ"ז אות ב' אמר ר' ברכי' תורה ראשיתה גמילת חסד דכתיב ויבן כו' את הצלע מלמד שקילעה הקב"ה לחוה והביאה אל האדם ונעשה שושבין להם. באמצעיתה דכתיב וירא אליו ה' באילני ממרא שבקרו. ויברך א' את יצחק זו ניחום אבלים. בסופה שנאמר ויקבר אותו בגיא:
<b>בתהלים</b> קפיטל ל"ד כפירים רשו ור' ודורשי ה' לא יח' כ"ט ולכאורה אינו מובן וכי דורשי ה' לא יחסר להם דבר אך דנוכל לפרש ע"ז האופן דהנה ידוע כי עובדי ה' מספקים את עצמם במועט ואינם מבקשים מותרות ומי שמבקש מותרות אזי לעולם לא יוכל להשיג כל תאותו כי אין אדם מת וחצי תאותו בידו ולעולם הוא רעב לבקש תאותו ומי שמסתפק במועט אינו מרגיש רק חסרון ההכרחי היינו אם יחסר לו הדברים שא"א לחיות בלעדם אז הוא מרגיש בצערו ואם לא יחסר לו הכרחיותיו אזי טוב לו וזהו כוונת הכתוב כפירים רשו ורעבו היינו מי שהוא כמו כפיר שאינו מסתפק במאכלים פשוטים רק שמאכלו רק בשר הוא רש ורעב שלעולם יחסר לו ודורשי ה' אזי רק אם לא יחסרו אזי כל טוב. ובזה האופן נוכל לפרש הפסוק במשלי צדיק אוכל לשובע נפשו ובטן ר' תחסר היינו הצדיק שאינו מבקש מותרות רק שאינו רוצה לסבול יסורים אזי מה שהוא אוכל אינו אוכל בשביל הנאתו רק כדי שישבע ולא יהי' רעב ובטן רשעים שהם אוכלים כדי למלאות תאותם אזי לעולם תחסר כי אין אדם מת וחצי תאותו בידו:
<b>בפ'</b> מקץ ועל פיך ישק כל עמי פרש"י ז"ל ישק פירושו יתזן כמו בן משק ביתי ולפענ"ד נ"ל לפרש שמלת ישק פירושו שתיקה כמו שפירשו התוס' במס' גיטין דף ט' בד"ה שפתים ישק משיב דברים נכוחים אזי פירשו התוס' וז"ל כשאדם אומר דברים נכוחים אותם שסביבותם משיקים שפתותיהם זו לזו ששותקים ואינם יודעים מה להשיב עכ"ל הרי שפי' התוס' שמלת ישק הוא פירושו שמשיק שפתותיו ושותק ועפי"ז נוכל לבאר פי' הכתוב שאמר פרעה ליוסף ועל פיך ישק כל עמי היינו שכל מה שתגזור ותדבר בפיך אזי ישק כל עמי היינו ישתקו שישמעו וישתקו ויקבלו דבריו וגזרותיו:
<b>בפ'</b> וירא ועתה השב אשת האיש כי נביא הוא בגמ' פריך אשת נביא הוא דבעי לאהדורי אשת אחר לא בעי לאהדורי ומשני בגמ' ע"ש ולולא דבריהם הקדושים הי' נ"ל לתרץ בענין אחר לפי מה שמביא הגמ' במס' נדרים דף ל"ב א"ר זכרי' משום ר"י בקש הקב"ה להוציא כהונה משם כו' כיון שהקדים ברכת אברהם לברכת המקום כו' נתנה לאברהם כו' אתה כהן לעולם עכ"ל שמעינן מזה דאברהם הי' כהן ואשת כהן שזנתה אף באונס אסורה לבעלה א"כ מה תועלת יהי' בהשבה ואף אם אבימלך ישיב את שרה אזי יחשוד לשרה אולי זנתה באונס ונאסרה עליו לכך מסיים הפסוק השב כו' כי נביא הוא וכיון שהוא נביא אז בוודאי יודע שלא נגעת בה ולא נאסרה עליו:
<b>בתהלים</b> קי"ט נר לרגלי דבריך ואור לנתיבתי. לפענ"ד נ"ל לבאר כוונת המקרא ע"ז האופן היינו בשעה שהאדם עושה מצוה שציונו השי"ת בתורתו אזי דברי תורה שהוא ציווי המצוה מאירין לו לאדם בשעת מעשה שלא יכשל בשום דבר כאדם שמאיר בנר לרגלו בשעה שהולך ואדם ההולך על דרך התורה אזי אף בשעה שאינו עסוק בהמצוה רק שהוא עוסק בעניני הגוף כמו אכילה ושתי' וכדומה מ"מ התורה מאירה עליו על דרך כלל שלא יכשל כאור פנס המאיר על כל הנתיב שלא יכשלו ההולכים בה וזהו כוונת הכתוב ואור לנתיבתי:
<b>במס'</b> ב"ב דף ע"ח מביא הפסוק כי אש יצאה מחשבון וגו' תצא אש מהמחשבין ותאכל את שאינם מחשבין עכ"ל ופי' הפשוט הלא ידוע שתצא אש מאותן אנשים צדיקים המחשבים הפסד מצוה כנגד שכרה ושכר עבירה כנגד הפסדה אזי תצא מהם אש ותאכל את שאינם מחשבין אשר לכאורה אין הבנה לזה המאמר ונלפע"ד לבאר ע"ז האופן עפ"י מאמר חז"ל הילל מחייב עניים ר' אליעזר בן חרסום מחייב עשירים וידוע הפירוש היינו כשמביאים העני לדין ושואלים אותו על קיום התורה והמצוה אזי מתנצל ואומר הייתי עני ודחוק ועניות מעבירים על דעתו ועל דעת קונו אזי אומרים לו כלום היית יותר עני מהילל אפילו הכי סבל את העוני ודוחק וקיים התורה והמצוה וכן עשיר כו' ועפי"ז נוכל לבאר פי' הגמ' בענין נ"ד היינו שאם מביאים לדין אדם פשוט שלא שם לבו ונפשו לחשוב חשבונו על עולם הפסד מצוה כנגד שכרה כו' אזי שואלים אותו מדוע לא חשבת הפסד מצוה כנגד שכרה ושכר עבירה כנגד הפסדה אזי משיב כי הי' טרוד גדול בעניני העולם הזה ולא הי' לו דעת צלולה לעיין בעניני הנפש אזי משיבים אותו הרי יש הרבה אנשים שהמה היו טרודים כמותך ועוד יותר ובכל זאת היו מחשבין הפסד מצוה כו' והיו מקיימין מצות התורה הק' לכן תצא אש מהמחשבים ותאכל את שאינם מחשבין היינו כעס וקטרוג תצא ע"י האנשים המחשבים ויחול על אותם האנשים שאינם מחשבים לומר מפני מה לא חשבו הפסד מצוה כמותם:
<b>במס'</b> ב"ב דף צ"ח אמר ר"י אמר רב כל המתגאה בטלית של ת"ח ואינו ת"ח אין מכניסין אותו במחיצתו של הקב"ה נלפע"ד דכוונת חז"ל הוא על מי שאומר חידושי תורה של אחרים ואומר שהוא שלו כדי להתגאות בו לכן אין מכניסים אותו כו' שהוא מדה כנגד מדה כהפירוש של עץ יוסף ע"ש:
<b>במס'</b> סנהדרין דף פ"ב אמרו חז"ל על כזבי בת צור ומושבה בית סאה פירש"י ז"ל מושב שלייתה והוא דחוק ובאיזה עין יעקב מביא פירוש מקום מושבה וע"ד פשטיות שהי' מקום מושבה רחב כ"כ ע"ד גוזמא ולכאורה קשה להבין מאוד זה המאמר רבותינו חז"ל שהיו קדושי עליון ידברו כזה אך לפענ"ד נ"ל לבאר כוונתם שכיונו בזה להתלוצץ מעוברי עבירה בעלי התאוות כדקאמרי חז"ל בסוף מס' קדושין ר"מ הי' מתלוצץ בעוברי עבירה היינו שהבעל תאוה יש לו התפעלות מאשה שגופה עב וגדול אשר באמת זהו הבל גמור ובעיני חכמי רז"ל שהיו מעמיקים שכלם בחכמת התורה ובהתדבקות א' אשר הי' להם כמעט התפשטות הגשמי הי' בעיניהם ללעג ולקלס מחשבת הבעל תאוה שיש לו התפעלות מסכלות כזה מאשה שגופה גדול ועב לכן אמרו ע"ד לצנות כדי להתלוצץ מעוברי עבירה לכן אמרו שמושבה בית סאה:
<b>בשילהי</b> מס' קדושין אמרו חז"ל טוב שברופאים לגיהנם רבים תמהו ע"ז הלא שמואל ירחינאה הוא אסיא דר' גם הרמב"ם הי' רופא מומחה גם ר' חנינא אמר מעולם לא שאלני על מכת פרידא לבנה וחי' משמע שהי' רופא גם קשה על כשר שבטבחים שותפו של עמלק והרי חז"ל אמרו שת"ח צריך ללמוד א"ע כתב שחיטה ומילה וטבח היינו שוחט גם מקשים על מאמר חז"ל שאמרו צורבא מרבנן לא מעני והא קחזינן דמעני אהדורי אפיתחא לא מהדר ורבים מקשים הרי חזינן דגם אפיתחא הם מהדרים ולפענ"ד נ"ל לישב כ"ז בסגנון אחד שכל מאמרי חז"ל בענינים האלו הוא רק על דרך כלל היינו שעל דרך כלל הוא טוב שברופאים לגיהנם אבל על דרך מקרה ופרט יכול להיות שגם צדיק יהי' רופא וכן בכל שאר ענינים הנ"ל:
<b>במדרש</b> מגילת איכה פ' א' אות י"ט שר"י בן חנניא שאל לתינוק אחד מימיה של עיר מה הן אמר לו מה איכפת לך השום והבצלים מרובין עכ"ל אשר לכאורה אין הבנה לדברי המדרש כמובן ולפענ"ד נ"ל לבאר עד"ז היינו שידוע שר"י ב"ח הי' עני שהי' פחמי שר"ג אמר לו מכותלי ביתך ניכר שפחמי אתה וענה אותו ר"י אוי לדור שאתה מנהיגן ואין אתה יודע במה מתפרנסין שוב מצינו בחז"ל דא"ל ההוא גוזאי דעל סוס מלך דעל חמור בר חורין ודסנדלי ברגלוהי בר אינש ודלא הא ודלא הא דחפיר וקביר טב מיניה מוכח מזה דהלך בלא סנדלים משום דהי' דרך עניים ללכת יחף בלא סנדלים לפי"ז נוכל לומר דזהו כוונת התינוק כששאל אותו ר"י מימיה של עיר מה הן אזי כשהביט התינוק על הלבשתו של ר"י הבין שר"י הוא עני וידוע דכל מאכל העני הוא רק שומים ובצלים מחמת שהמה זילי וזהו ידוע דכשאדם אוכל שומים ובצלים אזי אח"כ הוא צמא למים וזהו ידוע כשאדם צמא ונפשו תאב לשתות אז אינו מקפיד אם המים מתוקים או לא כמאמר הכתוב נפש רעבה כל מר מתוק וכמו כן נפש צמאה ע"כ אמר לו התינוק השום והבצלים מרובין ואם תאכל שומים ובצלים אזי אח"כ תהי' צמא וכשתהי' צמא אזי יהיו לך כל המים טובים:
<h1>אמרי שמואל א</h1>
ר' שלמה קלמן איזנבוד
<b>הקדמת</b> <b>המחבר</b><b>.</b> <b>יתברך</b> הבורא וישתבח היוצר שבראנו לכבודו ונטע בלב כל איש שישפיע מאור תורתו לאחרים. ואף אני באתי בחיבורי זה להפיצו על פני תבל, ואף כי חבורי לא נחשב לעומת ספרי הגדולים שקדמוני מ"מ אף מנחת עני חשוב לפני הקב"ה ויכול להיות שימצא המעיין בו דכרי אמת, ואף כי מיראתי שאולי לא כוונתי לאמיתה של תורה היה עלה על דעתי להחדיל מהדפסה. אך מחמת שיש לי עוד חיבור שחברתי בעז"ה והוא הנקרא רפואות הנפש אשר לפי השערתי הוא מצוה גדולה להדפיסו שיכול להיות שיועיל להרבה אנשים להמשיך את לבבם ליראת השי"ת ולהשריש בלבם אמונת השי"ת ותורתו הק'. ואם אדפיס את הספר רפואות הנפש לבד בלא זה הספר "אמרי שמואל" אזי יהי' חסרון שלא יכה שורש בלב המעיין שיאמרו שהדברים יצאו מפי אחד מיושבי קרנות וע"כ לא ישים דעתו על דברי לקחת מוסר מזה לזאת הנני מוכרח להדפיס את ספרי זה "אמרי שמואל" את החידושי תורה שחנני השי"ת, ואי"ה כאשר אדפיס את הספר רפואות הנפש יהיה נלוה לזה הספר "אמרי שמואל" שיהיו ביחד, ויהא רעוא שיהא חשוב המנחת עני הזאת לפני השי"ת. כי אחד המרבה ואחד הממעיט כו' אלה דברי המחבר שמואל קלונימוס במו"ה אברהם ישראל איסר זלל"ה רב ומו"ץ בפ"ק קאלאניע אינגולעץ דמתקריא שיראקא פלך חערסאן.
<b>שו"ע</b> <b>או"ח</b>
<b>מה</b> שיש לחקור במה שבמקומותינו מקום מושבות הקאלאניעס שעיקר עסקם במה שזורעים השדות ועיקר הסקת הבתים הוא בתבן ובקש ובחג הפסח אזי מי שאפשר לו אזי משיג שאר דברים להסקת הבית אך שיש כמה אנשים שאי אפשר להם להשיג הסקה אחרת חוץ מתבן לזה אחקור אם יש למצוא היתר עפ"י הדין להסיק בתבן בפסח בין לענין הסקת הבית להחם מפני הצינה בין לענין אפי' ובישול משום שלכאורה יש לאסור מפני שמצוי בהתבן תבואה מחומצת ולפי שמבואר בשו"ע או"ח סימן תמ"ה במג"א ס"ק ה' וז"ל דה"ה בחמץ דהנאה כל שהוא מיהא הוי וא"כ אפילו היו מונחים עצים אחרים על האש והניח החמץ ג"כ עליהם דהו"ל זה וזה גורם אפי"ה אסור עכ"ל א"כ לפי"ז ה"ה בנ"ד כיון שמצוי בהתבן דגן מחומץ אף שעיקר ההסקה הוא בהתבן ולא בהדגן מ"מ הו"ל זוז"ג ובחמץ כיון דאיסורו במשהו א"כ אסור זוז"ג:
<b>אך</b> שלפי ענ"ד דברי המג"א שאוסר בחמץ זוז"ג מחמת שאיסורו במשהו כמו בעכו"ם צ"ע דהא המג"א הנ"ל מפרש דברי המחבר שהוא לשון הרמב"ם מהל' חמץ ומצה פ"ג הלכה י"א ואיך יתכן לפרש כוונת הרמב"ם דבחמץ כיון דאיסורו במשהו יאסור בזוז"ג כמו בעכו"ם והלא הרמב"ם בהל' עכו"ם בפ"ז הל' י"ג כתב וז"ל נטל ממנו עצים אסורים בהנאה הסיק בהן את התנור יוצן ואח"כ יסיק בעצים אחרים של היתר ויאפה בהן את הפת עכ"ל והקשה ע"ז הכ"מ דבמתניתין דמס' עכו"ם דף מ"ט תנן חדש יותץ ומתרץ שם דמתני' אזלא להמ"ד זוז"ג אסור אבל למ"ד זוז"ג מותר חדש נמי יוצן דהכא זוז"ג הוא דתנור שנגמר באיסור ועצים דהיתר גורמים אפיית הפת ואסיקנא במס' עכו"ם דף מ"ט דפסק שמואל הלכה כר"י דזוז"ג מותר עכ"ל ע"ש גם בסעיף י"ד שם בהרמב"ם פסק דמותר ליטע תחת האשירה ירקות אף שנהנה מהצל רק כיון שהקרקע אינה נאסרת הוי זוז"ג וכל דבר שאיסור והיתר גורמים ה"ז מותר לפיכך שדה שנזדבלה בזבל עכו"ם מותר לזרוע אותה עכ"ל והמקור לזה הוא מהגמ' הנ"ל דמס' עכו"ם דף מ"ט דפסק שמואל הלכה כר"י דזוז"ג מותר. נחזור לעניננו הרי שמעינן מזה דאף בעכו"ם שאיסורו במשהו מ"מ זוז"ג מותר. גם מדברי המחבר ביו"ד סימן קמ"ב סעיף ז' וז"ל קדירה שבשלה בעצי עכו"ם ובעצי היתר התבשיל אסור אעפ"י שזה וזה גורם רק משום שבשעה שבשלה בעצי איסור עדיין לא באו עצי היתר נמצא מקצת הבישול באיסור עכ"ל משמע מזה דאם בבת אחת הונחו עצי איסור והיתר מותר משום דזוז"ג מותר אף בעכו"ם וכן הבין הט"ז שם ע"ש. מכל הלין טעמי נלפע"ד דאם הסיק בעצי איסור דעכו"ם ובעצי היתר ג"כ מותר התבשיל וכן בחמץ אם היו ג"כ עצים דהיתרא מותר התבשיל והא דכתב המחבר אם בישל או אפה אותו הפת ואותו התבשיל אסור בהנאה ע"כ לא איירי רק אם בישל בהחמץ לבדו בלא סיוע דעצים דהיתרא ודלא כהמג"א הנ"ל והא דמביא המג"א הנ"ל דדעת הרמב"ם והפוסקים דבעכו"ם אפילו בישל ע"ג גחלים או בחומו של תנור אסור עכ"ל ומשמע דה"ה בחמץ ג"כ הכי אף שהתנור ג"כ גורם שיאפה א"כ הוי זוז"ג ואמאי אסור ע"כ צריכין למימר משום דשבח עצים עיקר הוא בפת וניכר הוא בפת ולא חשיב נגד זה הגורם דתנור למאומה וכן בעכו"ם ובחמץ כיון דאף גחלתן אסור יש שבח הגחלים בפת משו"ה אסור אף אם נאפה בחומו של תנור וזהו יהי' הכל מבואר לפי שיטת הש"ך ביו"ד סימן קמ"ב ס"ק י' אבל אם יהיו עוד עצי היתר גורמים לאפיית הפת אזי יהי' גם שבח דעצי היתר ג"כ גורמים לאפיית הפת אזי יהיה זוז"ג ומותר:
<b>והנה</b> גם היד אפרים שעל המגן אברהם הנ"ל בסימן תמ"ה ביאר שם ג"כ שיטת הש"ך הנ"ל שבסימן קמ"ב ס"ק י' וז"ל דכיון דעכו"ם גחלו ואפרו אסור הו"ל כאבוקה כנגדו ושבחו ניכר בפת ועדיף מגורם דתנור ולפי"ז אם היו כאן עצים דהיתר ועצים דעכו"ם הי' ראוי להיות מותר עכ"ל זהו לפי הפירוש שנפרש יש שבח עצים בפת היינו שבחו ניכר בפת אח"כ רצה לפרש לדעת הש"ך דאין דעת הש"ך דשבח עצים ניכר בפת טפי מגורם דתנור רק הא דשבח עצים בפת היינו דהוא חשיב כמו שהוא בעין בפת וא"כ אף אם יהיו עוד עצים דהיתרא מ"מ יחשב האיסור בעין ולא יהיה מהני לזה הזוז"ג להיתרא:
<b>ולפענ"ד</b> הסברא עצמה לא נ"ל לפע"ד דבשלמא אי אמרינן דהא דיש שבח עצים בפת היינו משום דניכר ועיקר בפת אזי הוא דבר שהשכל מחייבו שאם נשאל מאדם מהיכן נאפה הפת אזי ישיב שהוא מהסקת העצים משום דזהו עיקר באפיית הפת ולא התנור אבל אם נפרש יש שבח עצים בפת היינו משום דהוא חשיב כמו שהוא בעין בפת אזי קשה להבין שאיזה דבר יש בעין בפת מהעצים שהרי פעולת הבערת העצים אין בה ממש. גם כשתעיין בהש"ך בסימן קמ"ב ס"ק ח' אזי מביא כפירוש הראשון של היד אפרים שפי' יש שבח עצים בפת היינו שניכר שבח עצים בפת ולא משום שהוא בעין וז"ל שם ואע"ג דאמרינן יש שבח עצים בפת היינו לומר שחמור יותר מזוז"ג לפי שתועלת האיסור ניכר בו עכ"ל גם בהט"ז שם ס"ק ד' מביא ג"כ בשם הר"ן וז"ל הא אמרינן בפ' כל שעה דיש שבח עצים בפת הלכך חמור מזוז"ג כי ניכר האיסור בהיתר עכ"ל והא דכתב דחמור יותר מזוז"ג היינו מזוז"ג דתנור משו"ה בתנור חדש כשיוצן יהי' מותר לאפות בעצים דהיתרא ולא אסרינן משום דהתנור ג"כ גורם לאפות והתנור נתחזק מחדש ע"י עצי איסור משים דהא דאופין עתה בעצי היתר הוא חשוב יותר ניכר ועיקר בפת מגורם דתנור אבל קושטא אי איכא עצי היתר ג"כ בהדי עצי איסור אזי בוודאי זוז"ג הוא ומותר. גם כאשר הוכחתי לעיל מדברי המחבר בסימן קמ"ב סעיף ז' ובט"ז שם ס"ק ט' משמע דהיכא שבישל ביחד בפעם אחת בעצי עכו"ם ובעצי היתר אזי מותר התבשיל מטעם זוז"ג ולא אמרינן בזה יש שבח עצי איסור בהתבשיל דכיון שיש שם ג"כ שבח עצי היתר הו"ל זוז"ג. ודלא כשיטת היד אפרים הנ"ל שכ' שהפשט של שבח עצים בפת משום שהוא בעין בפת ומזה הוכיח דאף אם יהי' עצי היתר ג"כ לא מהני זוז"ג להתיר ומדברי המחבר אלו משמע להיפוך. גם מפירש"י מהגמ' משמע ג"כ דזוז"ג מותר אף אי אמרינן יש שבח עצים בפת דהנה רש"י ז"ל במס' פסחים דף כ"ז בד"ה ואם תמ"ל כו' דס"ל זוז"ג מותר והתם בפת הוא דאסור משום דיש שבח עצים בגופה ונמצא כשאוכלה נהנה גופו מהאיסור בגורם אחד עכ"ל משמע מזה שאם יהי' עוד עצי היתר ויהי' זוז"ג יהי' מותר:
<b>העולה</b> מכל הנ"ל שאם אפה בעצי איסור ובעצי היתר יהי' זוז"ג ומותר אף בחמץ ועכו"ם ודלא כהגמ"א הנ"ל:
<b>נמצא</b> לפי"ז נוכל להתיר בענין שאלה דילן להסיק בפסח בתבן אף שיש שם חיטים מחומצים. ואף לדעת הט"ז שם בסימן קמ"ב ס"ק ד' שמחמיר לאסור בזוז"ג בעכו"ם אך זהו היינו דווקא אם אי אפשר לאפות בלא האיסור אבל בענין נ"ד החיטים המחומצים המה מעט והפת נאפה בלעדם אף הט"ז יודה דמותר. גם בספר תורת חסד תשובה כ"א הביא ראיות לדחות דברי המג"א הנ"ל ומסיק להתיר בזוז"ג אף בחמץ ועכו"ם. וכאשר עיינתי בספר אבני מילואים בסוף ספרו בשו"ת סימן ו' רצה לצדד דלפי שיטת הר"ן בפ' כל הצלמים דזוז"ג הוא מטעם ביטול רק דבזוז"ג כיון שאינו אלא גורם דעלמא אזי בטיל חד בחד נמצא לפי"ז יהי' מקום לדברי המג"א הנ"ל לומר דכיון דחמץ בפסח הוא במשהו להכי לא בטיל ומחלק בין חמץ בפסח לעכו"ם ע"ש:
<b>אך</b> אח"כ מדייק מהתוס' והרא"ש דס"ל שטעם דזוז"ג לא משום ביטול הוא אלא משום שאין בה ממש ע"ש. וכן הסכים בספר תורת חסד], נמצא לפי שיטתם אין מקום להחמיר בזוז'"ג לענין חמץ בפסח יותר משאר איסורים. ואף לפי דברי הר"ן הנ"ל שסובר דטעם דזוז"ג הוא מטעם ביטול מ"מ נוכל להתיר בזוז"ג לענין חמץ בפסח כדכתב בספר אבני מילואים הנ"ל בשו"ת סימן ז' וז"ל אמנם גם בפסח גופיה יש לצדד להקל בזוז"ג דחמץ והוא דאפילו גורם דאיסורא לחודיה נמי אין בו איסור מן התורה וכמ"ש הר"ן בפ' כל הצלמים גבי בגד שנארג בכרכר של עכו"ם דמותר ע"י הולכת הנאה לים המלח ומשום דגורם אינו אסור אלא מדרבנן ע"ש. וכיון דהא דחמץ בפסח במשהו אינו אלא משום חומרא דאיסור כרת אבל בנוקשה שאין בו כרת יש לו ביטול א"כ כ"ש גורם שאינו אלא מדרבנן בעלמא יש לו ביטול עכ"ל:
<b>אך</b> עדיין נשאר עלינו לבאר הגמ' דפסחים דף כ"ו דהמג"א מביא ראי' מהגמ' דפסחים דף כ"ו ע"ב דאיתא שם הקדש אפילו באלף לא בטיל דמשמע מזה דכיון דהקדש לא בטיל להכי אסרינן אף בזוז"ג ומזה למד המג"א דאף בעכו"ם ובחמץ אסרינן אף היכא דאיכא גורם דהיתרא ולכאורה ראי' נכונה היא מזו הגמ' דכיון דקאמר הגמ' בתנור שהסיקו בעצי הקדש ואפה בו את הפת אסרינן את הפת משום דהקדש אפילו באלף לא בטיל ואף דאיכא ג"כ גורם דתנור דהיתרא דהתנור ג"כ גורם שיאפה אפי"ה אסרינן, מזה מביא ראי' דכל היכא דאיסורו במשהו אזי אסרינן אף בזוז"ג. אך באמת זו הראי' תליא במחלוקת המהרש"ל והמהרש"א בהפשט דהבעיא דתנור שהסיקו בעצי הקדש ואפה בו את הפת דלפי פי' מהרש"ל שפי' דהבעיא היא ג"כ בתנור חדש שלא הותץ רק שהוצן ואח"כ הסיקו בעצי היתר דהוי זוז"ג ורבנן קשרי וקפשיט דבהקדש דאפילו באלף לא בטיל וקמודו רבנן דקאסרי א"כ לפי"ז יהא מוכח דבכל האיסורים שבמשהו יהי' אסור זוז"ג כדעת המג"א הנ"ל:
<b>אך</b> באמת לא נוכל לומר דכוונת הגמ' למיבעי בתנור חדש שלא הותץ ולמיפשט דזוז"ג אסרינן באיסורים שבמשהו דהרי במס' עכו"ם דף מ"ט קפסק שמואל הלכתא דזוז"ג מותר באיסורי עכו"ם שהוא במשהו אלא ע"כ דליכא למימר דכוונת הגמ' למיבעיא בעצי הקדש בענין דיהי' זוז"ג לרבנן גם במהרש"א השיג שם על המהרש"ל וז"ל ומיהו מדקאמר סתמא לרבנן קמיבעיא משמע דהיינו למאי דפליגי בשבח עצים בפת וכמ"ש התוס' לעיל ומסתמא בהכי קמיבעיא לי' עכ"ל. והא דכתב המהרש"א כמ"ש התוס' לעיל כוונתו בתוס' ד"ה ובהא דכתבו התוס' דשמואל פסק כר' דהפת אסורה משום דיש שבח עצים בפת ולא מטעם דזוז"ג דהא שמואל פסק במס' עכו"ם דהלכה כר"י דשרי זוז"ג עכ"ל התוס' ע"כ פירש המהרש"א דהבעיא דהגמ' מיירי בחדש באפה בהיסק ראשון דשרי לרבנן קמייתא דבערלה וכלאי הכרם לית להו דיש שבח עצים בפת משום דכל ההנאה של אפיית הפת היא לאחר שמקלי קלי איסורי' אך גבי הקדש מאי ובגרוף שאין שם אפר כלל וקפשיט הגמ' דמשום חומרא דהקדש דאפילו באלף לא בטיל אזי מחמרי רבנן לומר דיש שבח עצים וגחלים בפת. א"כ לפי פי' מהרש"א ז"ל אין ראי' לענין זוז"ג להחמיר באיסורי משהו ואף אי אמרינן דהבעיא דגמ' יהי' בתנור ישן שלא הוצן ואפו בו פת בעצי איסור ולרבנן דקשרו משום דאין שבח עצים בפת משום דההנאה שבפת הוא לאחר שמקלי קלי האיסור לזה קבעי בהקדש כה"ג מאי וקפשיט דבהקדש כיון דחמיר איסורי' דאפילו באלף לא בטיל משו"ה גם הרבנן מחמרי לומר דיש שבח עצים וגחלים בפת. ואף לזה הפירוש נוכל לומר דהיכא דאפו את הפת בעצי איסור ועצי היתר ביחד כיון דגם השבח של עצי היתר ניכר בפת יהי' זוז"ג ומותר ולא דמי לגורם דתנור ישן שלא ניכר בפת. העולה מזה דמזו הגמ' אין ראי' לדברי המג"א לאסור בזוז"ג באיסורי משהו:
<b>אך</b> דעדיין יש לפקפק על ההיתר הנ"ל שהעליתי לפענ"ד להסיק בתבן בפסח אף שיש שם חיטים מחומצים משום דזוז"ג מותר אף באיסורי משהו מ"מ יהי' קשה הא קי"ל דאין מבטלים איסור לכתחילה וזוז"ג אסור לכתחילה כדאיתא בפסחים דף כ"ו בתוס' ד"ה בין חדש. אך לפי האמת זה אינו דהרי מבואר ביו"ד סימן פ"ד סעי' י"ג בדבש שנפלו בו נמלים יחממנו עד שיהא ניתך ויסננו ופי' הש"ך בס"ק ל"ח ואין זה משום מבטל איסור לכתחילה כיון שאין כוונתינו אלא לתקן הדבש וה"נ בנ"ד שאין כוונתו רק להסיק בהתבן ולא ליהנות מהסקת החטה שאינה נחשבת למאומה. גם יש ראי' בנ"ד להסיק ולבטל איסור לכתחילה מהמג"א בסימן תמ"ז ס"ק מ"ה שהתיר לתת חלב חטה ביין משום שאין כוונתו לבטל ואף לפי דברי הנוב"י שכתב שלדעתו לא הקילו בזה לערב לכתחילה אפילו בדבר שאין כוונתו לבטל רק אם כבר נתערב אלא שעדיין לא נתבטל והוא עושה דבר שעי"ז יתבטל. ז"א חדא דבנ"ד נמי כן הוא שהחיטים כבר נתערבו ועוד דבספר פתחי תשובה שעל יו"ד בסי' פ"ד בהגהת ספר נחלת צבי שלו מביא שם ראיות לסתור דברי הנוב"י הנ"ל:
<b>ובספר</b> בנין של שמחה בחלק יו"ד תשובה ד' מביא ראי' ע"ז מהירושלמי אמתניתין דספ"ה דתרומות סאה תרומה שנפלה לפחות ממאה וטחנן כו' אמרו ע"ז בירושלמי תני אף טוחן הוא לכתחילה ומתיר ואמר ע"ז ר' זעירא שכן דרך כהנים להיות טוחנים מדומע בבתיהן פי' והרי אינו נראה כמכוין לבטל האיסור כיון שדרכן בכך עכ"ל ובנ"ד נמי הרי דרכן להסיק בתבן ואין נראה כמכוין לבטל האיסור גם נלפע"ד להביא ראי' ממה דאיתא במס' ערלה פרק א' משנה ו' נטיעה על ערלה שנתערבה בנטיעות כו' ר"י אומר אף יתכוין וילקוט ויעלה באחד ומאתים ופי' הרע"ב שם וז"ל ואע"ג דבעלמא אין מבטלין איסור לכתחילה הכא מילתא דלא שכיחא ולא גזור ופי' שם התוי"ט כוונתו במה שכ' ואע"ג דבעלמא אין מבטלין איסור לכתחילה וטעמא שמא לכתחילה יערב איסור בהיתר בכדי שיתבטל וה"נ ניחוש והתירוץ ע"ז שהוא מילתא דלא שכיחא שיערב נטיעה של ערלה משום דחזקה שאין אדם אוסר את כרמו בנטיעה אחת וה"נ בענין נ"ד בענין להסיק בהתבן שיש שם חיטים מחומצים ולבטלם בזוז"ג נמי י"ל דלהכי שרינן לכתחילה להסיק בהן ולבטלם משום שהוא מילתא דלא שכיחא שיסיקו בחיטים בפני עצמם ולא חיישינן לזה שאם נתיר לו להסיק בתבן ע"י ביטול יבא להסיק בחיטים מחומצים עצמם. גם בספר ת"י מביא בשם בעל ערוגות הבשם דהטעם של אין מבטלים איסור לכתחילה הוא משום דאם נתיר לו לבטל יכול להיות דפעמים יהי' האיסור מעט יותר ויהי' כדי נתינת טעם ויבא לידי איסור דאורייתא ולפי"ז היכא דלא אפשר בשום אופן לבא לידי נתינת טעם מותר לבטל אף לכתחילה עכ"ל וה"נ בענין נ"ד הרי א"א לבא לידי נתינת טעם.
<b>את</b> כל הנ"ל שהעליתי לפענ"ד להתיר:
בהסקת התבן שיש שם בוודאי חיטים מחומצים אזי לכאורה יהי' ההיתר בכל האופנים בין להסיק התנור להחם הבית בין להסיק כדי לבשל הקדירות. וע"ז שהעליתי להתיר אף לענין בישול הקדירה אזי יש לפקפק מהא דאיתא בסימן תס"ה סעיף ג' בהרמ"א שכ' ויש ליזהר שלא להבהב העופות בקשין שמא יהיו שם חיטים מחומצים ויתן טעם בעופות ובספר מקור חיים כתב ע"ז דאין זו סברא שהאש יוליך הטעם למעלה ומה שכ' המג"א דאם ידוע שיש שם דגן מחומץ אסור מיירי על ההבהוב שהי' בימיהם שהיו מניחים על הקש רק שמשנים מקומו תמיד ויש לחוש שנגע בחמץ עכ"ל וא"כ ה"נ בענין נ"ד נמי יש לחוש שמא יגע הדגן המחומץ להקדירה. ואולי באמת אם ידעינן בוודאי שיש בהתבן דגן מחומץ אזי יאסור להסיק תחת הקדירה אבל להסיק את התנור ואח"כ לאפות ולבשל בהקדירה כמו על שבת יהי' מותר. זהו אם ידעינן בוודאי שיש בהתבן דגן מחומץ אבל בסתם תבן שלנו אזי מביא הט"ז בסי' תס"ה ס"ק ג' בשם תשובת הרשב"א שאין חוששין לחימוץ בשבלים ולא מחזקינן איסורא מספיקא ע"כ הסברא נותנת להתיר אף להסיק תחת הקדירה משום דאף אם יגע החטה בהקדירה הרי אינה נותנת רק טעם משהו בהתבשיל שבקדירה ואינה אלא איסורא דרבנן והרי יש כאן ס"ס ספק שמא אין בהתבן דגן מחומץ ואם תמ"ל שיש כאן דגן מחומץ הרי יש כאן עוד ספק אולי לא יגע החמץ בהקדירה:
<b>השתא</b> דאתינא להכא אזי נוכל למצוא היתר להסיק בתבן שלנו שאינו רק ספק שמא יש בהן דגן מחומץ אף לדברי המג"א הנ"ל שבסימן תמ"ה ס"ק ה' שאוסר הפת שאפה בהחמץ אף בזוז"ג היכא שהיו ג"כ עצי היתר היינו משום דהא דאסרינן אם הסיק בהחמץ אף בזוז"ג היינו משום דכיון דחמץ איסורו במשהו משו"ה אסור אף בזוז"ג כמבואר בהמג"א הנ"ל מ"מ בענין נ"ד אף המג"א יודה דמותר משום דהא דחמץ איסורו במשהו הוא מדרבנן וכיון שיש כאן ספק אולי אין כאן שום דגן מחומץ א"כ הוי ספיקא דרבנן ולהקל ואע"ג דחזינן בכ"מ דמחמרינן באיסור חמץ שהוא במשהו לאסור בחד ספק ומצרכינן דווקא ס"ס להתיר כגון מה דאיתא בהל' פסח סי' תס"ז סעיף י"ב בענין אם נמצא חיטה במליגה כ' הרמ"א יש להתיר מכח ס"ס ושם בט"ז ובמג"א האריכו בענין זה בענין ס"ס ולכאורה יש לפקפק אמאי אין אנו מתירים בספק אחד כיון שהוא ספיקא דרבנן דאיסורי משהו. רק דע"כ צריכין אנו לחלק היינו דכיון שאנו מוצאים החטה ועל החטה עצמה יש ספיקא דאורייתא לכן אנו מחמירין שאין להתיר רק מכח ספק ספיקא אף הבשר אב לענין שאר תבשילין שיש בהן תערובות מאותו תבשיל כיון ששם לא נמלא האיסור דאורייתא מעולם אזי מתיר הרמ"א הנ"ל אף בספק אחד וכן בסי' תמ"ז סעיף ה' ברמ"א שכ' אם נתערב משהו מדברים אלו תוך המאכל אין להחמיר לאסור התערובות וכתב ע"ז המג"א בס"ק כ"ו בשם הד"מ וז"ל מאחר דאיכא לספוקי שמא לא הי' הכלי בן יומו אין מחזיקין איסור דספיקא דרבנן לקולא עכ"ל. וע"כ צריכין אנו לחלק דמ"ש במליגה אם נמצאת חטה אזי אנו מצריכין ס"ס וכאן די בספק אחד אלא ע"כ צריכין אנו לחלק כנ"ל. היינו דהיכא שאנו מוצאים החטה בעין כיון שיש כאן בפנינו ספק איסור דאורייתא אף דעל התבשיל והבשר יש רק איסור דרבנן מ"מ מחמרינן ג"כ על התבשיל והבשר שלא להתיר בלא ס"ס משום חומרא דחמץ משא"כ אם המשהו מאלו נתערב בשאר דברים שאין כאן איסור דאורייתא רק איסור דרבנן אזי מקילינן אף בספק אחד וה"נ בענין נ"ד שאנו דנים על התבשיל שנתבשל ע"י הסקת התבן שיש בהן חשש חימוץ מהדגן המחומצים הרי בשעה שאנו דנים על התבשיל הוא לאחר ההסקה ואז החיטים שהסיקו בהן אינם בעין רק שנשרפו ואין עליהם רק איסור דרבנן כמבואר בחק יעקב בסימן תמ"ה ס"ק ח' א"כ די לנו בספק אחד להקל היינו מה שספק לנו אולי הדגן שהי' בהתבן אינם מחומצים. גם נוכל לצרף לזה דעת הפר"ח המובא בח"י בסי' תס"ז ס"ק מ' שכ' בשם הפר"ח וז"ל דכיון דאיסורי משהו אינו אלא מדרבנן הולכין להקל בספיקן כמו בכל איסורי דרבנן ואף שהח"י מביא לעומתו דעת הנ"י שכ' שמצינו הרבה חומרות שמחמירים בפסח אף בתערובות משהו אפילו בספיקא מ"מ נוכל לצרף דעת הפר"ח לסניף בדבר הנ"ל. ואף לפי מה שמובא בסימן תמ"ה בח"י ס"ק ז' דהיכא דאבוקה כנגדו הוא איסור דאורייתא וא"כ כשמסיקין בהתבן נגד הקדירה שיש ספק אולי יש שם דגן מחומץ וא"כ הרי יש כאן חשש איסור דאורייתא ואף דאינו אלא ספק איסור משהו דהוי ג"כ מדרבנן וספיקא להקל מ"מ הרי חזינן בהפוסקים דלא מקילין אף באיסורי משהו רק בס"ס ולא בספק אחד רק באמת הא דשקלינן וטרינן בענין הסקה בהתבן שיש שם דגן מחומץ הוא תליא באשלי רברבי דיש בזה מחלוקת הפוסקים אם הא דאסרינן בחמץ בפסח במשהו אם זהו דווקא באיסורי אכילה דווקא או דקאי גם על איסורי הנאה היינו היכא דיש הנאה מהחמץ כגון לענין הסקה אסרינן ג"כ במשהו ובספר תורת חסד סימן כ"א מביא שדעת הרמב"ם והרי"ף והרא"ש שחמץ בפסח אוסר במשהו אף בהנאה והראב"ד והר"ן ס"ל דלא אסרינן במשהו רק באכילה ולא בהנאה וכיון דהא דמחמרינן לאסור באיסורי משהו בספק אחד רק בס"ס זהו מטעם חומרא ולא מעיקר הדין דהרי דעת הפר"ח להקל בספק אחד כמו בכל איסורי דרבנן וכיון דבנ"ד הרי יש כאן ספק שמא אין כאן דגן מחומץ שהוא משהו נגד כל התבן וגם יש ספק אולי ההלכה כדעת הראב"ד והר"ן שלענין הנאה לא אסרינן במשהו ע"כ נלפע"ד לצדד להקל. ומה שהביאנו לזה לגבב היתרים הוא הכל לפי דעת המג"א הנ"ל שהוא אוסר בחמץ בפסח בזוז"ג לזה צריכין אנו לעשות זו הס"ס שאולי אין כאן דגן מחומץ ואפילו את"ל שיש כאן דגן מחומץ אכתי יש להסתפק אולי הלכה כהראב"ד דבהנאה אינו אסור במשהו והבערת החיטה אין בה תועלת רק משהו אבל לפי מה דאסיקנא לעיל דהעיקר הוא כדעת הפוסקים המתירים בזוז"ג אף באיסורי משהו היינו דעת התוס' והרא"ש שסוברים דזוז"ג דמותר אינו מטעם ביטול רק משום דזוז"ג אין בו ממש א"כ ממילא יהי' מותר אף באיסורי משהו כמו חמץ בפסח ואף לדעת הר"ן שסובר דזוז"ג הוא מטעם ביטול ומזה מדייק המג"א הנ"ל דבאיסורי משהו יהי' אסור זוז"ג מ"מ הא כתבתי לעיל בשם האבני מילואים דיש לצדד להתיר בזוז"ג באיסורי משהו בפסח משום דזוז"ג אינו אלא איסור דרבנן ודמי לחמץ נוקשה דבטיל בס' ואינו אוסר במשהו א"כ לפי"ז אזי אין אנו צריכים לההיתרים הנ"ל דאם הסיקו בהן הרי ממילא מותר התבשיל מטעם דזוז"ג מותר רק דהחשש הוא אולי יגע החטה המחומצת בהקדירה ע"ז הא אסיקנא לעיל שיש ס"ס להיתרא חדא אולי אין שם חיטים מחומצים ואף אם אולי יש שם אולי לא יגעו בהקדירה וכנ"ל. ומה שכ' לעיל על הא דשרינן להסיק לכתחילה בהתבן ולא חיישינן להא דאין מבטלים איסור לכתחילה משום דאין כוונת המסיק לבטל החיטים המחומצים רק להסיק בהתבן וכנ"ל אזי יש להמציא לזה עוד היתר עפ"י מה שכ' הש"ך ביורה דעה סימן קי"ד ס"ק כ"א וז"ל דלא שייך כאן מבטל איסור כיון דספק הוא אם יש כאן איסור. וה"נ בנ"ד אזי ג"כ ספק אולי אין שם דגן מחומץ כמו שמביא הט"ז בסימן תס"ה ס"ק ג' בשם תשובת הרשב"א. גם ביו"ד סימן קט"ו בש"ך ס"ק כ"ח כתב ואין זה כמבטל איסור כיון דספק הוא אם יש כאן איסור כלל ועוד דאין כוונתינו לבטל עכ"ל וה"נ בנ"ד:
<b>ולכאורה</b> יש לפקפק מהא דאיתא בסימן ק"ד בט"ז אות א' דאיתא שם דכל היכא דמכירין האיסור וא"א לבררו לא בטיל וה"נ בענין נ"ד דא"א לברר החיטים המחומצים אך לפי האמת זה אינו חדא דהא הש"ך בנקודות הכסף השיג ע"ז ודחה זו הסברא ועוד דבנ"ד לא דמי לזה דהתם הוא דלא מהני ביטול היכא שניכר האיסור מחמת שלאחר שבטל עדיין ניכר האיסור משא"כ הכא שאינו ניכר האיסור רק בשעת הביטול אבל בשעת גמר הביטול היינו לאחר ההסקה אינו ניכר כלל משו"ה נתבטל משום דבשעת הביטול היינו ההסקה אף שאז הי' ניכר אך שאז אינו מכוין לבטלה ולא אכפת לן אז במה שניכר האיסור ואחר ההסקה שהוא הביטול אזי אינו ניכר אז וממילא מהני ביטול:
<b>בענינא</b> דלעיל בענין זוז"ג נחקור בעה"י במה שנתחדש במקומותינו עשיית החמאה באופן חדש ע"י מאשינע חדשה היינו שמאספין כל החלב לכלי א' וע"י איזה ענינים שעושים אזי יוצא ממקום אחד החלב הטוב והעב הראוי לעשיית החמאה וממקום אחד באותו כלי יוצא חלב צלול וכחוש עד שאיננו ראוי רק לעשיית הגבינה ולא לחמאה ואח"כ נותנים לתוך החלב הצלול [פראשאק] הלוקחים אותו מבית המרקחת [אפטייק] ועי"ז הפראשאק הוא מעמיד הגבינה וכאשר דרשתי מהרוקח [האפטייקער] שיודיעני ממה נעשה הפראשאק אזי לקח הספר ששם נכתב אופן עשייתו וקרא לפני היינו שלוקחים מעט מעור הקיבה וכמה טיפין של יין נסך פראנצוסקע וכמה טיפין י"ש שפירט חזק וגם מעט מלח ממין הידוע להם והמינים הללו מתערבים ביחד ומהם נעשה הפראשאק ולפי המבואר ביו"ד סי' פ"ז סעיף י"א דהיכא שיש ג"כ מעמיד היתר הוי זה וזה גורם ומותר ה"נ בנ"ד יש להתיר אך שהוא קשה להתיר לכתחילה ליתן שם הפראשאק משום דהא קי"ל אין מבטלים איסור לכתחילה וזה וזה גורם אסור לכתחלה:
<b>אך</b> לפענ"ד נוכל לומר דהיכא דאיכא הפסד בדבר אזי חשבינן הלכתחילה כדיעבד ונוכל להביא ראי' ע"ז מהתוס' דפ' כל שעה דף כ"ו ד"ה בין חדש בין ישן יוצן משום דזוז"ג מותר פי' אמאי אמרינן חדש יוצן ויסיקו אח"כ בעצי היתר הרי התנור ג"כ גורם לאפיית הפת והתנור נגמר באיסור לזה קאמרי התוס' דזוז"ג מותר והקשו ע"ז התוס' דהא זוז"ג אינו מותר רק בדיעבד פי' ואמאי שרינן הכא לכתחילה להסיק בתנור חדש שצננו וקמתרצי התוס' דהכא הוי כדיעבד דאם נאמר חדש יותץ הרי יפסיד התנור עכ"ל גם ביו"ד סימן קמ"ב בש"ך ס"ק י' מביא דברי התוס' אלו הרי מוכח מדברי התוס' דהיכא דשרינן בדיעבד ואוסרין לכתחילה אזי היכא דאיכא הפסד שרינן ג"כ לכתחילה וה"נ בנ"ד שהוא עושה החמאה מהחלב העב ואם לא נתיר לו לעשות מהחלב הצלול גבינות בזה האופן ע"י הפראשאק אזי יבא לידי הפסד ע"כ נוכל לצדד להתיר לכתחילה כדיעבד. אך שקשה עלי להמציא דבר חדש שלא הזכירו הפוסקים בהדינים של מבטל איסור לכתחילה שבמקום הפסד יהי' מותר לבטל וביו"ד סי' פ"ד סעיף י"ג גבי דבש שנפלו בו נמלים יחממנו ויסננו פי' הט"ז בשם הב"י ואין זה כמבטל איסור שאין כוונתינו רק לתקן הדבש עכ"ל ואי אמרינן כנ"ל דהיכא שיש הפסד שרי לבטל אזי אין מקום לקושית הב"י כמובן אלא ע"כ שהב"י לית לי' זה החילוק להתיר לבטל במקום הפסד. גם יקשה לן זה החילוק ממה דאיתא ביו"ד סימן צ"ט סעיף ה' וז"ל אפילו נפל איסור לתוך היתר שאין בו שיעור לבטלו אין מוסיפין עליו היתר כדי לבטלו עכ"ל ואי אמרינן כנ"ל דהיכא שיש הפסד שרי לבטל יקשה אמאי אין מוסיפין עליו היתר כדי לבטלו הרי יפסיד ההיתר המעורב וע"כ צריכין אנו לחלק דבביטול האיסור בכ"מ לא דמי להא דתנור חדש יוצן שהבאתי לעיל דהא דאיסור שנפל לתוך היתר אסור להוסיף ולבטל הוא משום דאי שרית לי' להוסיף ולבטל אזי יבא לערב האיסור גופא כמו שמפרש התוי"ט במס' ערלה פרק א' משנה ו' תוי"ט ד"ה ר"י. או ששם יש חשש כמו שמבאר בספר ערוגת הבשם שפי' דלהכי אין מבטלין איסור לכתחילה משום שחוששין שאם יתירו לבטל איסור אזי יבא לערב ולבטל אף היכא דליכא ס' ויבא לידי נתינת טעם ויהי' איסור דאורייתא ומשו"ה אסרינן אף במקום הפסד משא"כ כאן ששני הטעמים הללו לא שייכים בהא דתנור חדש יוצן כמובן כיון דגורם דתנור הוא גורם מועט ואינו ניכר בפת כמו גורם דעצים דיש שבח עצים בפת וניכר בפת ואם נתיר לו הגורם דתנור לא יוכל לבא לידי איסור דאורייתא משו"ה שרינן לכתחילה במקום הפסד ממילא שמעינן דאם הוא איסור דרבנן היכא שלעולם לא יבא לידי איסור דאורייתא אף אם לא יהי' ס' ואף אם יערב האיסור גופי' ונפל מעצמו לתוך היתר אזי יכול להרבות עליהם ולבטלם דלא גרע מהא דתנור חדש יוצן שמתירין במקום הפסד מזה נוכל להביא ראי' לשיטת המחבר ביו"ד סימן צ"ט סעיף ו' שהיא שיטת הרשב"א וכפי' הט"ז שם בס"ק י"ב דבאיסורי דרבנן אף אם נפל מעצמו מרבה עליו ומבטלו ודלא כהחולקים עליו:
<b>ולפי"ז</b> נוכל לומר דה"ה בענין נ"ד בענין עירוב הפראשאק לכתחילה במקום הפסד יכול להיות כיון דזוז"ג מותר אין כאן חששא שיבא לידי איסור דאורייתא משו"ה נוכל לצדד להתיר. אך אולי יש לחלק באופן אחר בין הא דתנור חדש יוצן ובין הא דאין מבטלין איסור לכתחילה אף במקום הפסד היינו משום דשם בביטול איסור אזי צריך לאכול האיסור עצמו ע"י ביטול משו"ה אסרינן לבטל אף במקום הפסד משא"כ בתנור חדש כשיוצן אזי אינו אלא גרם הנאה שאינו ניכר בפת משו"ה מותר לכתחילה במקום הפסד ולפי"ז החילוק אזי גם בענין נ"ד בעירוב הפראשאק אזי ג"כ צריכין לאכול האיסור עצמו ע"י ביטול א"כ יכול להיות שאסור לערב לכתחילה אף במקום הפסד:
<b>אך</b> לפי מה שמביא בספר ת"י בשם הפמ"ג בסי' פ"ד ושאר אחרונים דהיכא דאין כוונתו לבטל האיסור ואי אפשר לעשות מעשה בענין אחר שלא יבא לביטול איסור אזי מותר לעשות כן לכתחילה, א"כ ה"נ בענין נ"ד נמי מותר ליתן הפראשאק לתוך הגבינה שאין כוונתו לבטל האיסור ולאכלו רק להעמיד הגבינה ע"י זוז"ג ומותר לכתחילה. ואף לדברי הנוב"י שמביא דדווקא להוסיף מותר באין כוונתו לכך אבל לערב לכתחילה אסור מ"מ בענין נ"ד הרי הפראשאק בעצמו הרי כבר מעורב איסור בהיתר ובהא דנותנים הפראשאק לתוך החלב אינו אלא כמוסיף ויהי' מותר אף לדעת הנוב"י. גם כבר כתבתי בשם הנחלת צבי מבעל הפתחי ת' בסי' פ"ד שהוכיח לסתור דברי הנוב"י. גם מהמג"א בסי' תמ"ז ס"ק מ"ה במה שהתיר לתת חלב חטה בתוך היין משמע ג"כ כנ"ל. גם בענין עשיית הצוקער שנעשה ע"י מוהל הבוריקעס וכדי להצליל המוהל מערבין בו דם ויש ס' נגד הדם אזי בספר צ"צ החדש מהגאון החסיד מהרמ"מ ז"ל העלה להתיר וכתב דאין בכה"ג מבטל איסור לכתחילה דהיכא דאין כוונתו לבטל הו"ל דבר שאינו מתכוין ומיתר ופסיק רישיה נמי לא הוי משום דלא ניחא לי' וה"נ בענין נ"ד נמי כן. שוב כתב דהיכא דאיסור נהפך לגמרי למהות אחר כגון בענין הצוקער לא שייך בו האיסור דאין מבטלין וה"נ בענין נ"ד בענין עשיית הגבינות ע"י הפראשאק נמי כן:
<b>ולענין</b> עשיית הגבינות ע"י הפראשאק בפסח אזי לפענ"ד צ"ע דבפסח לא יהי' היתר דזוז"ג דבעשיית הפראשאק יש ארבעה מינים היינו עור הקיבה וכמה טיפין של יין נסך וכמה טיפין של י"ש חזק ומעט מלח מאיזה מין הידוע להם ובכל השנה יש בזה שני מינים כשרים היינו הי"ש והמלח ושני מינים אסורים והאיסור לבדו אין בו כדי לחמץ את כולו וההיתר לבדו אין בו כדי לחמץ ושניהם ביחד גורמים החימוץ לכן הוי זוז"ג ומותר אבל בפסח יהיו שלשה מינים אסורים היינו גם הי"ש הוא אוסר משום חימוץ ולא נשאר היתר רק המלח לבדו וא"כ יכול להיות שגם מבלעדי ההיתר יחמיץ ובזה האופן אזי כ"ע מודו דאסור אף בזוז"ג כמבואר בט"ז ביו"ד סימן פ"ז ס"ק י"ג א"כ לפי"ז צריך להיות אסור אף דיעבד אם עשה בפסח אף לשיטת החולקים. על המג"א וכ"ש לדברי המג"א בסימן תמ"ה ס"ק ה' שסובר דבחמץ בפסח לא מהני זוז"ג דכיון דאיסורו במשהו לא מהני זוז"ג כיון דיש כאן משהו. ואף לפי מה שהוכחתי לעיל דהעיקר כדעת החולקים על המג"א ומתירין זוז"ג באיסורי משהו מ"מ יהי' אסור דלפי מה שהעליתי לעיל אין כאן זוז"ג דיכול להיות שהאיסור לבדו יש בו כדי להחמיץ זולת אם נאמר איסורים מבטלים זא"ז כמבואר בסימן צ"ח סעיף ט'. אך בזה אני מסופק אי אמרינן כה"ג איסורים מבטלים זא"ז דנוכל לחלק דבכל האיסורים האוסרים בנותן טעם נוכל לומר דכיון דאלו האיסורים חלוקים בטעמם אזי מבטלין זא"ז משא"כ בנ"ד שיש כאן הרבה יותר מס' ואינם נותנים טעם בהגבינה רק דכל החשש איסור הוא דמעמיד לא בטיל א"כ מה יהי' מהני כל איסור אחד לבטל איסורו של חבירו משום שהמה חלוקים בטעמם הרי הכא לא אסרינן משום טעמם רק במה שהוא מעמיד הגבינה ע"י איסור והיכא אמרינן שהאיסור האחד יצטרף עם ההיתר הנשאר לבטל איסור חבירו היינו משום שבין הכל יהי' ס' נגד האיסור השני אבל הכא לא תלי ההיתר בס':
<b>אך</b> לפענ"ד נראה לצדד להתיר בפסח מטעם אחר דהא דרצינו לאסור הגבינות בפסח משום שהעמידוהו בהי"ש שהוא חמץ אך לפי האמת אין על הי"ש רק ספק חמץ דאף שבמדינתינו עושים הי"ש מדגן שהוא חמץ גמור. אך מ"מ יש כמה וכמה מדינות שעושים הי"ש מפירות ולא מדגן ובבתי המרקחת שבפה אזי מביאי הפראשאק ממדינות רחוקות לכן אין על הי"ש הנמצא בהפראשאק רק ספק חמץ א"כ נוכל להתיר ע"י ספק ספיקא הספק הא' שמא הי"ש אינו חמץ וכנ"ל ואף את"ל שהי"ש הוא חמץ מ"מ הרי יש כאן עוד ספק דדלמא הג' מינים מאיסור שנמצאו בהפראשאק אינם יכולים להחמיץ בלא המין הד' שהוא המלח א"כ יהי' מותר ע"י זוז"ג דכיון שאין באיסור לבדו כדי לחמץ רק בצירוף עם ההיתר הו"ל זוז"ג ומותר לפי מה שהעליתי לעיל דהעיקר כדעת החולקים על המג"א ומתירין אף באיסורי משהו ע"י זוז"ג וכנ"ל. וכדאי הם הפוסקים החולקים על המג"א לסמוך עליהם באיסורי משהו ומעמיד שהוא דרבנן. ואף לפי שיטת המג"א הנ"ל דאוסר בזוז"ג באיסורי משהו מ"מ נוכל לצדד להיתרא באופן אחר קצת היינו חדא דדלמא הי"ש אינו חמץ וכנ"ל ועוד דדלמא י"ש זיעה בעלמא הוא דהרי מדינא אזי די לנו בספק אחד להקל באיסורי דרבנן כי הכא דאיסור משהו דרבנן ואיסור מעמיד הוא דרבנן ג"כ א"כ די לנו להקל בספק אחד דאולי זה הי"ש אינו חמץ וכנ"ל רק משום חומרא דחמץ אזי מחמרינן להצריך עוד ספק שיהי' ס"ס וכנ"ל א"כ די לנו לצרף להספק השני הא דדילמא י"ש זיעה בעלמא הוא אף שהוא סברא קלושה. ועוד דיש דעות דמעמיד בטל בס' והובא בש"ך ביו"ד סימן פ"ז בש"ך ס"ק ל' וגם סברת השאלתות דחמץ בפסח בטל בס'. ולענין הא דמבטלין האיסור לכתחילה אזי ביארתי לעיל בס"ד:
<b>ולענין</b> הלכה בדבר הנ"ל לענין הסקה בהתבן שחוששים אולי נמצא שם דגן מחומצים אזי אף שהעליתי שלפענ"ד נראה להקל בכל גווני מ"מ קשה עלי להקל נגד המג"א הנ"ל רק לענין הסקת הבית להחם מפני הצינה אזי נלפענ"ד להקל אי אף לענין בישול הקדירות רק שיהי' הפסק בין מקום הסקת התבן למקום בישול הקדירות טס של מתכת כמו שמצוי במקומותינו שמסיקין בהתבן מלמטה ולמעלה מהם יש טס של מתכת ועל הטיס מעמידין הקדירות לבישול כדי שלא יגע הדגן בהקדירה. ולענין עשיית הגבינות בפסח ע"י הפראשאק עדיין צל"ע לענין דינא:
<b>שו"ע</b> <b>יו"ד</b>
<b>בסימן</b> פ"ז בפמ"ג בפתיחה להל' בשר וחלב בד"ה אמנם שכ' וז"ל טפת חלב לקדירה של בשר לוקה על כל כזית מבשר עכ"ל ומדכתב לקדירה של בשר ולא כתב טפת חלב שנפלה על חתיכת בשר משמע שהיו עוד חתיכות בשר בקדירה רק שלא הי' בין הכל ס' נגד החתיכה שנאסרה לכן פסק הפמ"ג שכל החתיכות נ"נ ולוקה על כל כזית מהחתיכות. ולפענ"ד קשה לי דהרי נגד הטפת חלב מסתמא יש בכל הקדירה ס' רק שכנגד טעם בשר הנאסר מחמת הטפה היוצא מהחתיכה שנאסרה ליכא ס' ולכן אסרינן החתיכות הכשירות אף דבאמת נאסרים החתיכות משום זה אבל כל איסורן הוא מדרבנן דהא הטעם בשר היוצא מהחתיכה הנאסרה הוא מין במינו כשנכנס בהחתיכות הכשירות ומדאורייתא ברובא בטיל ואינם אסורים רק מדרבנן ולא שייך ע"ז מלקות ולפענ"ד צ"ע:
<b>שאלה</b> אם יש ספק אי נשפך חלב על בשר חי שאית בי' פילי להפוסקים שהביא
<b>הש"ך</b> בסי' צ"א ס"ק כ"א שהביא שם שיטת הסוברים דאף בחי אי אית בי' בקעים אסור ע"ז אחקור אם ספק אם נשפך חלב על בשר חי דאית בי' פילי מהו הדין:
<b>זהו</b> פשוט לפענ"ד דלאוכלו כך כשהוא חי בוודאי מותר משום דבשר וחלב בלא בישול הוא איסור דרבנן וא"כ כאן שספק אי נשפך הוי ספיקא דרבנן ומותר אך עיקר מה שצריכין לחקור אם יהי' מותר לבשל אח"כ משום דע"י בישול יבא לידי איסור דאורייתא ע"כ נלפע"ד דיבשל הבשר במים הרבה עד שיהא ס' נגד החלב הנשפך דהאיסור דאין מבטלים איסור לכתחילה לא שייך הכא משום דכיון דהוכחתי דמותר לאכול החתיכה כשהיא חי משום דהוי ספיקא דרבנן רק דע"י בישול יוכל לבא לידי איסור דאורייתא וא"כ כיון דעתה היתר הוא ע"כ יכול לבטלו כמו חיטים חמוצים שנתערבו בחיטים אחרים קודם פסח דיכול לטוחנם ולבטלם משום דכיון דקודם פסח היתר הוא ה"נ בענין הבשר כיון דעתה היתר הוא לזאת יכל לערב כ"כ מים להבשר עד שיהא ס' נגד החלב ולא מקרי מבטל איסור. רק דלכאורה נוכל לומר דאסור לבשלם אף ע"י הרבה מים מטעם אחר משום דקודם דיערבו המים ע"י בישול את החלב בכל הקדירה יבלע תיכף ומיד הבשר ויתבשל שם ויבא לידי איסור דאורייתא דבבשר עצמו ליכא ס' אך לפי האמת זה אינו לפי מה שכ' הט"ז בסימן צ"ב ס"ק י"ג דהאיסור והביטול מתחיל בשוה ע"ש א"כ ע"י הבישול לא יוכל לבוא לידי שום איסור. ואף דבחתיכות בשר שהוא ספק כבוש בחלב אוסר הגרע"א בסימן ק"ה לבשל הבשר אף ע"י ביטול משום דאפשר לסוחטו אסור וא"כ יבא לידי איסור דאורייתא ע"י הבישול מ"מ בנ"ד יודה הגרע"א דמותר לבשלן בס' ע"י הוספת מים כיון דבענין נ"ד הרי החלב הנשפך על הבשר אזי לא נבלע בהבשר רק שעומד מלמעלה וע"י שנוסיף מים עד שיהא ס' ונבשלם אח"כ אזי יתערב בהקדירה בשוה בכל מה שבהקדירה ולא שייך בהבשר אפשר לסוחטו אסור דהבשר לא ימהר לבלוע יותר מכל מה שיש בהקדירה משו"ה מותר לבשלם משא"כ בספק כבוש דיש ספק אולי נבלע החלב לתוך הבשר ע"י כבישה ואם יבשלם אף ע"י ריבוי מים עד ס' מ"מ ישאר החתיכה באיסור משום דאפשר לסוחטו אסור. ונפקא מינה מזה לדידן אף דלענין דינא נוכל לסמוך על הפוסקים המתירים בחי מ"מ אם אירע שנשפך בוודאי על חי דאית בי' פילי אזי צריכין אנו לפסוק שיבשלם ע"י ריבוי מים עד ס' כדי שלא יבא לידי איסור דאורייתא להפוסקים המחמירים בחי ושצריכין אנו לאסור לצלותו בלא מים:
<b>יחקור</b> <b>בענין</b> <b>שני</b> <b>דברים</b> <b>שחלוקים</b>
<b>בטעמם</b> <b>והמה</b> <b>משם</b> <b>אחד</b> <b>אי</b> <b>יבטלו</b> <b>זא"ז</b>
<b>ביו"ד</b> סימן צ"ב בספר חוות דעת ס"ק ט"ו שכתב לדינא ששני איסורים משם אחד מבטלין זא"ז וסותר דברי עצמו לפענ"ד שכתב בסוף סימן צ"ח לדינא ששני איסורים משם א' אין מבטלין זא"ז ולא אוכל לישבם שלא יסתרו זא"ז והפתחי תשובה סימן צ"ח העתיק לדינא החוות דעת של סימן צ"ח ולא הרגיש בהחוות דעת של סימן צ"ב הנ"ל. ומלבד זאת תמוה הוא בעיני החו"ד של סימן צ"ב הנ"ל שרוצה להוכיח כדעת הכרו"פ שלהכי לא בעינן שני פעמים ס' בכזית שנפל ליורה אחד כנגד טעם בשר ואחד כנגד טעם חלב משום דשני איסורים מבטלים זא"ז וכתב שם דאיו"ה לשיטתו ע"ש ואח"כ כתב וז"ל משא"כ לדידן דס"ל דאפילו כשהממש נתערב אי טעמי' קפילא ואמר דליכא טעם מותר א"כ כשנפלו שני איסורים אפילו משם א' כיון דאין טעמם שוה וודאי דאין אוסרים דהא אי יטעמנו קפילא ויאמר דליכא טעם שוב לא בעינן ס' יותר עכ"ל החו"ד וקשה לפענ"ד איך תליא זה בזה במה שכתב כיון דלדידן אזלינן בתר טעמא א"כ גם בשני איסורים משם אחד מבטלין משום דליכא טעם והכי הוא קושטא לדידן לדינא דאזלינן בתר טעמא כמו שפסק הש"ך דסמכינן אטעימת ישראל ולהמחבר בריש סימן צ"ב דאזלינן בתר טעמא וגם הרמ"א לא נחלק עליו אלא משום דלא סמכינן אטעימת א"י אבל בהא דעיקר האיסור הוא בנותן טעם יודה גם הרמ"א א"כ יקשה לדידן מאיסור דבוק בכ"מ דהיינו חלב הדבוק לחתיכה דבעינן ס' נגד הכל ולא אמרינן דהחלב והחתיכה שנ"נ יבטלו זא"ז כמו שמביא זאת החו"ד בעצמו בסוף סי' צ"ח ס"ק ג' בשם הב"י סימן צ"ח בשם האגור והוא לפי שיטת איו"ה דסובר דחלב ובשר שני טעמים הם ע"ש בהחו"ד הנ"ל והא ודאי אף הש"ך דסובר דסמכינן אטעימת ישראל סובר דבאיסור דבוק צריך ס' נגד כולה כמו שמבואר בסימן ק"ה בש"ך ס"ק כ"ה ובסימן ק"ו סעיף ב' ובש"ך שם ובסוף סימן צ"ח מבואר זאת בחו"ד דאם סמכינן אטעימה יהי' גם באיסור דבוק מבטלין זא"ז וא"כ יקשה דברי הש"ך אהדדי כנ"ל וה"נ לדידן יקשה מטעימה על איסור דבוק הנ"ל ע"כ נלפע"ד לומר דלא כהחו"ד היינו דלא תלינן זה בזה דאף אם נסבור דאזלינן בתר טעמא מ"מ נוכל לסבור דשני איסורים משם א' וחלוקים בטעמם אין מבטלים זא"ז לפי מה שנבאר בס"ד (וראי' לזה נוכל להביא מהגמ' דמס' מעילה דף ט"ז דאבר מן החי דפרה וגמל מצטרפין ועיין בכרו"פ סימן צ"ח שמביא זו הגמ'] דהא אפילו להש"ך דסובר דסמכינן אטעימת ישראל משום דאזלינן בתר טעמא מ"מ היכא דנפל הגיד הנשה בתבשיל ונימוח שם דליכא למיקם אטעמא משום דאין בגידים בנ"ט אף הש"ך יודה דצריך ס' כמו שמבואר בחו"ד סימן צ"ח ס"ק ב' גם היכא דנפל איסור מין במינו בלח דליכא למיקם אטעמא צריך ס' לכ"ע משום דגזרינן אטו אינו מינו ה"נ בחלב הדבוק לחתיכה צריך ס' נגד כולה ולא סגי בס' נגד האיסור לחוד ולא אמרינן דהטעמים יבטלו זא"ז היינו משום דכיון דמחתיכה אחת יוצא פליטה אחת ואף דהטעמים לא שוו רק כיון דשם א' הוא צריכין אנו לגזור ולהצריך ס' משום אטו שם אחד וטעם אחד. וה"ה אם יוצא הפליטה משני חתיכות שאין טעמם שוה והמה שם א' צריכין אנו לגזור אטו טעם א' ושם א' כמו דגזרינן מין ומינו אטו אינו מינו וכן כתב הפמ"ג בסימן צ"ד בש"ד ס"ק ה' וז"ל אם שמן שוים אף שטעמם חלוקים אין מבטלים עכ"ל ולא יהי' היתר זולת שני טעמים משני איסורים שאין להם שם א' אז אמרינן דיבטלו זא"ז או אף באופן הנ"ל היכא שנפלו שני איסורים שיש להם שני טעמים והמה משם א' יש ג"כ היתר היכא שנפלו בזה אח"ז אחר שכבר נתבטל האיסור האא' ואח"כ נפל האיסור השני אף שהוא משם א' רק כיון שהטעמים אינם שוים הרי כבר נתבטל האחד ולא אמרינן חוזר וניער רק אם הטעמים ג"כ שוין אז אמרינן מצא מין את מינו וחוזר וניער משא"כ בכה"ג דאין הטעמים שוים לא אמרינן חוזר וניער:
<b>ובזה</b> נוכל לישב מה שהקשה החו"ד בסוף סימן צ"ח לפי מה שהעלה דשני איסורים שחלוקים בטעמם והמה משם א' כמו איסור דבוק מצטרפין ואין מבטלים זא"ז אזי הקשה ע"ז מ"ש מכזית בשר שנפל ליורה שאין אנו מצריכים רק פעם א' ס' שהוכיח מזה הכרו"פ מדאין אנו מצריכים עוד פעם ס' נגד הבלוע חלב שנ"נ שפולט אח"כ אלא ע"כ דאיסורים מבטלים זא"ז ולפי מה שביארתי לעיל נוכל לישב זאת בס"ד היינו דקושטא הוא היכא דנפלו שני איסורים משם א' וחלוקים בטעמם מצטרפין ואין מבטלים זא"ז אבל בנ"ד בענין כזית בשר שנפל ליורה הרי מעיקרא פלטה הטעם בשר ונתבטל שהי' כנגדו פעם א' ס' ואח"כ פלט הטעם חלב כמו שמוכח מהמחבר סימן צ"ב ובט"ז שם ס"ק א' וכיון דפליטת הבשר ופליטת החלב הוי בזה אח"ז אזי כיון שנתבטל טעם הבשר מקודם לא אמרינן אח"כ חוזר וניער [ואף להש"ך דפוסק בסימן צ"ט ס"ק כ"א דאם נפל מין במינו אף בזה אח"ז ונתרבה עד שאין ס' בהיתר אמרינן דחוזר וניער ואוסר כיון דנותן טעם בשכנגדו באינו מינו מ"מ נוכל לחלק דבענין נ"ד אם נפלו שני דברים שחלוקים בטעמם ויש להם שם אחד ונפלו בזה אחר זה אזי לא אמרינן חוזר וניער ונאסר אם אין ס' נגד שתיהן כיון דכל עצם האיסור אם נפלו בבת אחת שני דברים שחלוקים בטעמם ושוים בשמא הוא רק משום דיש לנו לגזור דאם נתיר בזה אזי נבוא להתיר ג"כ שוים בטעמם ובשמא וזו הגזירה די לנו אם נגזור היכא דנפלו בב"א השני דברים שחלוקים בטעמם ושוים בשמא אבל לא היכא דנפלו בזה אחר זה דבדבר שלא שכיח לא גזרינן ואף דבסימן צ"ד בכף בלא נודע בינתיים אם תחב שני פעמים פסק המחבר דעה א' דצריך שני פעמים ס' אחד כנגד טעם בשר שבכף והשני נגד טעם החלב שנ"נ בכף וזהו ג"כ שני דברים שחלוקים בטעמם ושוים בשמא ונפלו בזה אח"ז אפי"ה צריך שני פעמים ס' להמחבר לדעה א' אך דיש לחלק דהתם מיירי בלא נודע בינתיים והא דביארנו דבזה אח"ז נתבטל מיירי בנודע בינתיים ובההיא דכזית בשר שנפל ליורה דמי לנודע דכיון שיודע שנפל הכזית בשר אזי יודע שאח"כ יפלוט החלב:
<b>אך</b> שלפענ"ד קשה דדברי המחבר יסתרו זא"ז דבסימן צ"ד הביא המחבר בסעיף ב' אם תחב הכף שני פעמים צריך שני פעמים ס' ואף שלא יוכל לבוא לידי נתינת טעם שכנגד טעם בשר שיש בכף שיצא בתחיבה ראשונה יש ס' ובתחיבה שני' יוצא הטעם חלב שנכנס בכף ונ"נ והטעם חלב הנ"ל הוא מין במינו ואינו נותן טעם מ"מ ס"ל להמחבר דצריך ב' פעמים ס' ובסימן קל"ד סעיף א' כתב המחבר וז"ל אבל אם עירה יין נסך מצרצור קטן לתוך הבור של יין אפילו עירה כל היום כולו ראשון ראשון בטל עכ"ל וכיון דקאמר המחבר בלא נודע מצטרף תחיבה ראשונה עם התחיבה שני' א"כ ה"נ אמאי לא יצטרפו כל העירוים. אך לפי מה שכ' שם בסי' קל"ד בש"כ ס"ק י"ז שצ"ל בדברי המחבר וי"א אם נתרבה המשקה האסור עד שיש בו כדי ליתן טעם אוסר יתישב דברי המחבר שבסימן צ"ד לפי דברי הי"א הנ"ל אך לפירוש הט"ז שם ס"ק א' דפירש דמין במינו אף אם יתרבה המשקה האסור עד שאין ס' בהמותר מ"מ מותר יקשה כנ"ל. ויש לישב בדוחק לפי' הט"ז דהא דכתב המחבר דאם עירה יין נסך מצרצור קטן ראשון ראשון בטל זהו מקרי נודע בינתיים להכי מתבטל:
<b>אך</b> זאת לא אוכל להבין ואתפלא על רבינו הט"ז היינו מה שכתב הרב רמ"א בסימן צ"ט ס"ק ו' וז"ל איסור שנתבטל ונתוסף בו אח"כ מן האיסור הראשון חוזר וניער ונאסר ל"ש מין במינו כו' עכ"ל ולפי מה שכ' הט"ז בסימן קל"ד ס"ק א' אזי אמרינן במין במינו אם נפל מעט מעט אינו חוזר וניער א"כ לפי"ז הו"ל להט"ז להגיה בסימן צ"ט ולכתוב דלפי מה שכ' בסימן קל"ד ס"ק א' אזי במין במינו אינו חוזר וניער:
<b>הן</b> אמת דעל הרב רמ"א לא תיקשי זאת דהרב רמ"א לשיטתו א"ש דהרמ"א בסימן קל"ד סעיף ג' הגיה דהא דכתיב בדברי המחבר דאם נתרבה המשקה האסור עד שיש בו כדי ליתן טעם אוסר אזיל גם אמין במינו כיון שיש בו כדי ליתן טעם בכנגדו אינו בטל אך לדברי הט"ז הנ"ל יקשה כנ"ל ויהי' נ"מ לדינא היינו אם נתבשל בקדירה בשר כשר ובקדירה השני' בשר טריפה ואח"כ לקחו בכף רוטב מהבשר טריפה ושפכו לתוך הבשר והי' שם ס' ואח"כ לקחו עוד כף רוטב טריפה ונתנו להכשר וכנגד שני הכפות רוטב ליכא ס' אזי להט"ז דסובר דמין במינו אינו חוזר וניער יהי' התבשיל כשירה בהפ"מ דווקא דבאין הפ"מ צריכין אנו לאסור מטעם אחר משום דנהי דהטעם בשר שהי' בהתבשיל שבכף הראשון נתבטל בס' בהרוטב ובהבשר והטעם בשר הנכנס בהבשר הכשר הוא מין במינו ואח"כ כששופכין הרוטב מבשר טריפה מהכף השני אזי לפי שיטת הט"ז אינו חוזר וניער משום שהטעם של בשר טריפה שברוטב הוא מין במינו ובמין במינו לא אמרינן חוזר וניער א"כ הכף הראשון כבר נתבטל וכנגד הכף רוטב השני יש ס' אך זאת לא יועיל רק לענין טעם בשר טריפה שיש בהכפות הנכנסות להבשר כשר שיש בהתבשיל שטעמם אינם אוסרים את הבשר משום דבמין במינו אינו חוזר וניער לשיטת הט"ז כנ"ל. אך לענין זה שמה שהטעם של בשר טריפה שיש בשני הכפות של תבשיל במה שטעמם נכנס בהרוטב ואוסרים הרוטב זהו מקרי שלא במינו ובענין שלא במינו אזי לכ"ע חוזר וניער וא"כ הטעם של התבשיל של שני הכפות נכנסים לתוך התבשיל הכשר ואוסרים אותו וכשיאסר התבשיל יאסרו אח"כ הבשר ג"כ כשיכנס טעמם בהבשר זהו לפי המבואר בסימן צ"ח בש"ך אות ח' ובהפמ"ג שם א"כ לכאורה צריכין אנו לאסור אף בהפ"מ אך לפי האמת זה אינו דמאיזה טעם יאסרו הרוטב הנאסר את הבשר דהרי הטעם של בשר טריפה שיש בהרוטב הנכנסים להבשר כשר הוא מין במינו ובמין במינו אזי לא אמרינן חוזר וניער לשיטת הט"ז וכבר נתבטל רק שצריכין אנו לאסור מטעם אחר היינו דכיון דהטעמים של שני הכפות של רוטב נכנסים בהרוטב דלעומת הרוטב כיון שהוא שלא במינו אזי לכ"ע אמרינן חוזר וניער א"כ צריכין אנו לראות כאילו שני הכפות של רוטב שפכו בבת אחת ולעומת שני הכפות ליכא ס' וא"כ נעשו כל הרוטב נבילה וא"כ כשחוזרים הרוטב ונכנסים להבשר כשר א"כ עושים ג"כ הבשר כשר לנבילה אך שזהו ידוע דבהפסד מרובה לא אמרינן בשאר איסורים שנ"נ כמבואר בסימן צ"ב סעיף ד' א"כ בנ"ד אין הבשר נאסר אם יש הפ"מ לפי שיטת הט"ז דלא אמרינן חוזר וניער במין במינו ואין לתרץ דהט"ז שבסימן קל"ד ס"ק א' שכ' דבמין במינו אם נפל מעט מעט אינו חוזר וניער היינו דוקא מצרצור קטן ז"א דלפי הטעם שכ' הט"ז שכיון שהראשון בטל אין כאן גזירת הכתוב משמע מזה דצרצור קטן לאו דווקא שהוא רק למעוטי קילוח גדול ולהרב רמ"א והש"ך אזי צריכין אנו להטריף ולפענ"ד לא אוכל זאת להבין:
<b>ולענין</b> מה שהעליתי לעיל דשני איסורים שחלוקים בטעמם והמה משם א' מצטרפין אזי לפענ"ד יש להביא ראי' לזה מהמג"א בהל' פסח בשו"ע סימן תנ"ב במג"א ס"ק ו' שכתב וז"ל דאם כלי אחת בלע בשר והשני דגים אינו חוזר וניער כיון שהם טעמים חלוקים עכ"ל והקשה שם המקור חיים סוף ס"ק א' וז"ל ואף דטעם חמץ שוה נראה דמיירי דידוע כמות החמץ ונגד החמץ הבלוע יש ס' בהמים שביורה רק שטעם הדגים נ"נ אחר שש וכן טעם הבשר וצריכין ס' אף נגד הבשר והדגים לזה כתב המג"א שמבטלין זא"ז כיון שאין טעמם שוה עכ"ל ולכאורה יש לדייק בדברי המג"א במה שכ' שאין חוזר וניער דמשמע שכוונתו שאם הגעיל תחילה כלי בשר או דגים ואח"כ השני אין חוזר וניער דמשמע מזה אבל אם הגעיל ביחד אזי מצטרפין האיסורים ואינם מבטלין זא"ז היינו שכיון שכנגד טעם החמץ יש ס' רק שכנגד הנ"נ היינו טעם הבשר וטעם הדגים אזי כנגד שניהם ליכא ס' והוי כשני איסורים שחלוקים בטעמם והמה משם אחד שהעליתי לעיל דהיכא דנופלים בבת אחת צריכין ס' נגד שניהם ולא יבטלו זא"ז דכיון דהמה משם אחד אזי גזרינן חלוקים בטעמם אטו אינם חלוקים בטעמם כמו דמצריכין ס' במין במינו בלח משום דגזרינן אטו אינו מינו וה"נ בנ"ד כנ"ל. אך כשנפלו בזה אח"ז והמה חלוקים בטעמם אזי לא אמרינן חוזר וניער כיון שכבר נתבטל וכמו שביארתי לעיל בס"ד:
<b>ביו"ד</b> סימן צ"ב סעיף ו' בט"ז ס"ק כ"ד שמביא מאיו"ה כלל ל"א אם נפל טפת חלב על הקדירה עם מים אצל האש ובתוך מעל"ע בשלו בה בשר אפילו לא הי' ס' במים נגד הטפה מותר הבשר כו' ע"ש. וכתב ע"ז הפמ"ג במ"ז ס"ק כ"ד וז"ל אמנם לא ידענא להולמו דאי קדירה ישנה ותוך מעל"ע מבשר אכתי שמא מתפשט לפנים וגם נשאר משהו תוך הדופן ונ"נ כל הבלוע בדופן כיון שאין ס' במים לומר דהמים מבטלים הטפה שבדופן א"כ נאסר בשר שני וכ"ת דמיירי בקדירה וחדשה או ישנה לאחר מעל"ע הא בורכא דא"כ איך חילק האיו"ה בין ריקן לנגד מים ובחדשה אפילו נגד הריקן מותר כיון שבישלו מים לא נ"נ בהיתר וצ"ע עכ"ל. ולפענ"ד קשה לי דברי הפמ"ג הנ"ל דאיך עלה על דעתו לומר שהאיו"ה מיירי בקדירה ישנה דהא הט"ז הנ"ל מביא דברי האיו"ה הנ"ל וכתב וז"ל ואפילו אם עוברת הטפה לפנים תחילה דמ"מ אין בקדירה מן החלב אלא לפי שיעור המדומע דהא בהיתר לא חשבינן כל החתיכה כבליעה עצמה ונגד הדבר המועט ההוא מסתמא יש ס' בבשר עכ"ל הט"ז בשם האיו"ה וכיון שכתב דהא בהיתר לא חשבינן כל החתיכה כבליעה עצמה א"כ ע"כ דמיירי האיו"ה בקדירה חדשה דאז לעת עתה כל מה שבקדירה כולו היתר דאי מיירי בקדירה ישנה ואין ס' אזי כולו איסור ובתבשיל של בשר השני אזי צריך ס' נגד הקדירה שנאסר:
<b>אלא</b> וודאי דאיו"ה מיירי בקדירה חדשה אך מה שהקשה ע"ז הפמ"ג וכתב וז"ל הא בורכא דא"כ איך חילק האיו"ה בין ריקן לנגד מים ובחדשה אפילו נגד הריקן מותר כיון שבישלו מים לא נ"נ בהיתר עכ"ל. ולפענ"ד נראה דוודאי דהאיו"ה מיירי בקדירה חדשה כנ"ל אך מה שחילק האיו"ה דטפת חלב נגד המים מותר התבשיל השני של בשר ואם נפלה נגד הריקן אסור התבשיל השני של בשר היינו משום דמיירי דבהתבשיל של בשר השני אין ס' אף נגד הטפה לחוד משו"ה אם נפלה הטפה נגד המים בפעם ראשונה אזי אמרינן דהטפה פלטה מהקדירה להמים ואף דלא הוי ס' במים מ"מ אינו נבלע אח"כ בהקדירה אלא לפי שיעור המדומע ולא נשאר בהקדירה בליעה מהחלב רק מעט ובוודאי יש בהתבשיל של בשר השני ס' נגד המעט מהטפת חלב שנשאר בהקדירה משו"ה מותר הבשר מהתבשיל השני אבל אם נפל הטפה על הקדירה נגד הריקן בשעת בישול המים ואח"כ כשבישלו באותה הקדירה בשר ואין ס' נגד כל הטפה אזי אסור התבשיל של בשר השני כיון דהטפה לא נתבטלה מתחילה:
<b>ומה</b> שהקשה הפמ"ג הנ"ל דאי מיירי האיו"ה בקדירה חדשה א"כ אמאי אוסר האיו"ה התבשיל של בשר השני היינו משום דהפמ"ג הבין דברי האיו"ה במה שכ' דאם נפלה הטפה נגד הריקן אסור התבשיל של בשר השני היינו משום דמצריך בהתבשיל בשר השני ס' פעמים ס' נגד המקום של נפילת הטפה כמו באותו אופן שמיירי המחבר בסעיף ה' ו' ובזה האופן מפרש הפמ"ג הנ"ל לעיל באותו דיבור את האיו"ה הנ"ל משו"ה קשיא לי' להפמ"ג דאי מיירי בקדירה חדשה א"כ לא אסרה הטפה בפעם ראשונה ס' פעמים ס' אם נפלה נגד הריקן א"כ אמאי אוסר האיו"ה התבשיל של בשר השני עד שיהא ס' פעמים ס' אבל לפי האמת נוכל לומר דכוונת האיו"ה דקושטא הוא דמיירי בקדירה חדשה והא דאוסר התבשיל של בשר השני היינו משום דמיירי דאין שם ס' אף נגד הטפה לחוד משו"ה אוסר התבשיל של בשר השני אם נפלה בבישול המים הראשון נגד הריקן אבל אם נפלה הטפה בבישול ראשו נגד המים אז אף אם אין ס' בהתבשיל של בשר השני אף נגד הטפה לחוד נמי שרי משום דחשבינן לפי המדומע:
<b>שאלה</b><b>.</b> כזית בשר שבלע חצי זית חמאה ע"י בישול או ע"י צליי' למאן דמדמה צלייה לבישול [היינו דעת הפר"ח כמבואר בסי' פ"ז בפ"ת ס"ק ג' דמביא שם דעת הפר"ח דטיגון בכלל בישול] והכזית הנ"ל נפל לקדירה שיש שם כמה זיתים בשר ורוטב רק שבין הכל הבשר והרוטב הוא מעט פחות מס' אזי נחקור בס"ד אם כל התבשיל הוא אסור בהנאה ג"כ ואסור למכור לנכרי או שלא נאסור רק באכילה:
<b>לכאורה</b> כיון דכל התבשיל נאסר מחמת בשר וחלב צריכין אנו לאסור ג"כ בהנאה. אך כשתעיין בספר חוות דעת סימן צ"ב בביאורים ס"ק כ"ה במה שמבאר דברי הט"ז בס"ק כ"ח במה שנפלה טפת חלב על הכיסוי שמסתפק הט"ז שמא באותו הפעם שנפלה הטפה לא עלתה הרתיחה וכתב ע"ז החו"ד הנ"ל וז"ל וצ"ל שמבשלים בקדירה שאר דברים דאי במבשלים בו ג"כ בשר הא הבלוע הנ"נ שנופלת בקדירה הוא מין במינו עכ"ל. א"כ לפי דבריו ה"ה בנ"ד בכזית בשר הנאסר הנ"ל שנפל בקדירה הוי עם הבשר שבקדירה מין במינו ונגד החצי זית חלב הבלוע בבשר יש ס' ונהי דהתבשיל אסור דהא מ"מ ליכא ס' דהא אפילו מין במינו בלח בעינן ס' והכא הוא ג"כ אינו מינו מ"מ הרווחנו בזה דאינו אלא איסור דרבנן א"כ לפי"ז בנידן שאלה דידן יהי' מותר התבשיל והבשר למכור לעכו"ם ואינו אסור רק באכילה ולא בהנאה כמו בשר וחלב ע"י כבישה או בשר עוף בחלב שאינו אלא איסור דרבנן ואינו אסור רק באכילה ולא בהנאה. וצ"ע עוד בזה דכל היסוד שבנינו הוא על החוות דעת הנ"ל במה שמכשיר הבשר והרוטב היכא דספק לנו אם עלתה הרתיחה בעת נפילת הטפה משום דלא הוי אלא איסור דרבנן וכנ"ל ולא יהיה זה רק לפי שיטת הט"ז בסימן צ"ח ס"ק ה' ולפי פי' החוות דעת שם היינו דהטעם איסור דנפיק מהאיסור בטל בטעם ההיתר דנפיק ממינו דהיתר להכי גם האינו מינו מותר משום דאמרינן סלק את שאינו מינו כמו שאינו ומינו רבה עליו ומבטלו והחוות דעת הנ"ל דסימן צ"ב הוא מפרש דברי הט"ז והט"ז לשיטתו דס"ל בסי' צ"ח כנ"ל אך לפי שיטת הש"ך בסימן צ"ת ס"ק ח' דס"ל שטעם האיסור של מינו נכנס בפ"ע בשאינו מינו ואוסרו א"כ כל היכא דאמרינן סלק ויש ספק כגון נשפך וכדומה יהי' המינו מותר ושאינו מינו אסור מדאורייתא ובנידן שאלה דילן דליכא ספק דהא כנגד הכזית בשר הנאסר משום בו"ח ליכא ס' א"כ שאר הבשר שהוא מינו אסור מדרבנן ושרי למוכרו לנכרי והרוטב שהוא אינו מינו נאסר מדאורייתא משום בו"ח בהנאה משום דהכזית בשר הוא אסור בהנאה משום בו"ח א"כ הרוטב האינו מינו הנאסר אסור ג"כ בהנאה ויהיה הרוטב אסור למוכרו לנכרי:
<b>אך</b> אכתי צ"ע דהרי הפמ"ג בש"ד על הש"ך בסי' צ"ח ס"ק ח' הקשה דיבוא הרוטב שהוא אינו מינו ויאסור הבשר שהוא מינו היינו דהרוטב הנ"נ הנבלעים בהבשר יאסרו הבשר ואכתוב תירוצו ביתר ביאור קצת היינו דהא לטעם הבשר נבילה שיש בהרוטב אין לחוש שזה הטעם יהיה נבלע בהחתיכות הכשירות היינו משום שזה הטעם הוי מין במינו ואינו אסור אלא מדרבנן וספיקא דרבנן כגון בנשפך מותר אלא שיש לחוש במה דהמים הרוטב הנאסרים שנ"נ שהמה יבלעו בהבשר החתיכות הכשירות שעי"ז יהיה נאסר הבשר ע"ז תירץ הפמ"ג הנ"ל דחנ"נ בשאר איסורים הוא מדרבנן ובדרבנן תולין שיש ס' עכ"ל א"כ בנ"ד דהמים הנ"נ הוא משום בו"ח דלכאורה נ"נ מדאורייתא וא"כ ניחוש שיבלעו מהרוטב להחתיכות ויאסרו החתיכות אף בהנאה לשיטת הש"ך הנ"ל:
<b>אך</b> נלפע"ד כשתעיין בסימן צ"ד בש"ך ס"ק כ"ב אזי לא אמרינן בבו"ח נ"נ מדאורייתא רק כשפוגעין הטעמים של בשר וחלב ביחד הוא דנ"נ מדאורייתא משום דכל חד וחד באנפי נפשה שרי רק כשפוגעין הטעמים ביחד אז אסרתן התורה אבל אם כבר פגעו הטעמים ונאסרו מדאורייתא אזי אח"כ כשאוסרין דבר אחר בטעמם אזי אותו ד"א אינו נ"נ מדאורייתא כ"א מדרבנן ובזה יהיה שוה בו"ח לשאר איסורין שלא יעשה נבילה רק מדרבנן רק שהחילוק הוא שבבו"ח יהיה הדבר הנאסר מאתו אסור אף בהנאה משא"כ בשאר איסורים דאינו אסור רק באכילה א"כ הכא בנ"ד נהי דהרוטב אסור בהנאה אבל אינו נ"נ רק מדרבנן ונהי דעל טעם הבשר שנאסר משום בו"ח שנמצא בהרוטב יש איסור דאורייתא לפי דעת הש"ך בסי' צ"ח הנ"ל אבל מה שהרוטב נ"נ הוא מדרבנן ובזה יהיה בו"ח ושאר איסורים שוה וכנ"ל:
<b>ועתה</b> נחקור בענין נ"ד איך יכול האינו מינו לאסור את מינו היינו הרוטב את החתיכות לפי מה שביארתי שיש בהרוטב טעם מהבשר הנאסר ואותו הטעם כשנכנס בהבשר הכשר בטל ברוב מפני שהוא מין במינו רק שיש בהרוטב עוד מים הנאסרים מדרבנן משום נ"נ וכשאותן המים נכנסים בבשר אזי אינו נכנס בהבשר רק איסור דרבנן ובכל איסורי דרבנן מותרים למכור לעכו"ם:
<b>היוצא</b> לנו מדברינו דהרוטב אסור למכור לעכו"ם משום דטעם הבשר שנאסר משום בו"ח מעורב שם והוא אסור בהנאה מדאורייתא והחתיכות מותרות למכור לעכו"ם משום דטעם בשר הנאסר הנמצא בהרוטב כשנכנס לבשר הכשר הוא בטל ברוב במין במינו מדאורייתא וכנ"ל. וכל זה הוא לדעת הש"ך בסי' צ"ח הנ"ל אבל לדעת הט"ז שם אף הרוטב מותר למכור לעכו"ם וכנ"ל:
<b>ודע</b> דכל הבנין הנ"ל הוא בנוי על היסוד של החוות דעת הנ"ל בסימן צ"ב בביאורים ס' ק כ"ה שכ' דהיכא שנפל הטפת חלב על הכיסוי של בשר ונאסר הכיסוי עד ס' פחות מעט ואם כשמבשלים בקדירה עתה ג"כ בשר אזי הטעם בשר הנאסר שיש בכיסוי הנופלת בקדירה הוא מין במינו ואינו אסור אלא מדרבנן וכנגד החלב לבד יש ס' נמצא שאין בקדירה רק איסור דרבנן עכ"ל וע"ז היסוד בניתי את כל הנ"ל. ולכאורה נוכל לדחות סברתו היינו דהיכא דהטפת חלב אסרה להטעם בשר שיש בהכיסוי עד ס' אזי אח"כ הטעם בשר שיש בהכיסוי שקבלה טעם מהחלב יש לה טעם בפני עצמו היינו היכא דמעורב טעם בשר וחלב אזי יש להם טעם חדש מבשר וחלב ולא אמרינן דהטעם בשר שיש בהבו"ח יבטל בשאר בשר מין במינו דבהבשר הנ"ל יש טעם חדש ולא יהיה נקרא מין במינו עם שאר בשר ודלא כהחו"ד הנ"ל:
<b>אך</b> לפענ"ד יש להביא ראיה מהגמ' דמס' חולין דף ק"ח ע"ב להחו"ד הנ"ל היינו דאיתא שם וז"ל טפת חלב שנפלה על החתיכה כיון שנתנה טעם בהחתיכה החתיכה עצמה נ"נ ואוסרת כל החתיכות כולן מפני שהן מינה דברי ר"י ופירש"י בד"ה מפני שהן מינה וז"ל לפיכך אוסרת כולן אפילו הן אלף שיש בהן כדי לבטל האיסור כולה דכיון דמינה נינהו לא בטיל טעמא דבשר דנפיק מינה שאף טעם הבשר נאסר עכ"ל א"כ לפי"ז הרי חזינן דאף דהחתיכה הראשונה קבלה טעם מהחלב מ"מ הטעם בשר שיש בה נקרא מין במינו לענין שאר הבשר ולא אמרינן דהבשר הראשונה הנאסר מהחלב קבלה טעם חדש ולא יהיה נקרא מין במינו עם שאר הבשר הרי מכאן ראיה נכונה לפי שיטת החו"ד הנ"ל:
<b>אחר</b> כותבי את כל הנ"ל מצאתי בפמ"ג סימן פ"ז במ"ז ס"ק ב' וז"ל בשינוי לשון קצת חתיכה שבלעה כזית חלב ונאסרה בהנאה ואח"כ נפלה לקדירה שיש בה ס' נגד החלב אבל לא נגד הבשר הנאסר אזי התבשיל מותר בהנאה דהא טעם חלב ליכא בהתבשיל אלא דקיבל טעם מחתיכת איסור דנ"נ תו הוי כקיבל טעם משאר איסורים ומותרים בהנאה עכ"ל א"כ לפי"ז בנידן השאלה דילן אזי אין אנו צריכין ולכל האריכות הנ"ל ובלא"ה מותר התבשיל ואינו נאסר בהנאה ולפי"ז יהיה מותר אף להש"ך הנ"ל אף הרוטב:
<b>אך</b> מה דפשיטא ליה להפמ"ג דהיכא שיש ס' נגד החלב ולא כנגד הבשר אזי התבשיל מותר בהנאה אזי לפענ"ד צ"ע בזה דהא במס' חולין דף ק"ח קאמר הגמ' אלא קסבר אפשר לסוחטו אסור ופירש"י וז"ל משנאסרה החתיכה שוב אין לה היתר בסחיטה ואשמעינן שאף ההיתר שבה נעשה איסור עכ"ל ושם ע"ב איתא טפת חלב שנפלה על החתיכה כו' החתיכה עצמה נ"נ ואוסרת כל החתיכות כולן מפני שהן מינה ופירש"י וז"ל דכיון דמינה נינהו לא בטיל טעמא דבשר דנפיק מינה שאף טעם הבשר נאסר עכ"ל נשמע מזה דאף טעם הבשר נאסר אי אמרינן אפשר לסוחטו אסור משום דנ"נ א סר טעם הבשר וכיון דהבשר נאסרה משום בו"ח אזי אף אח"כ שנפלט ממנה טעם החלב מ"מ הבשר באיסורו קיימא לפי"ז נוכל לומר דכי היכא דמעיקרא היה על החתיכה איסור הנאה ג"כ אזי אח"כ כשנפלט ממנה טעם החלב מ"מ באיסורא קיימא ואסרה אף בהנאה ומה שאוסרת אח"כ עד ס' אזי נמי אוסרת בהנאה ג"כ ולפי"ז בענין השאלה דילן אזי אנו צריכין לכל צדדי ההיתר הנ"ל ואף לפי מה שכ' דכיון שנאסרה התבשיל מחתיכה שנאסרה בהנאה אזי כל התבשיל יהיה אסור בהנאה מ"מ אף דאסור ליתן לכלבו משום דנהנה מאיסורי הנאה מ"מ נוכל להתיר התבשיל למוכרו לעכו"ם לפי מה שכ' הפמ"ג לקמן באותו דיבור וז"ל דאיסורי הנאה שנתנו טעם למאכל מותר המאכל למוכרו לעכו"ם משום דאין העכו"ם נותן יותר בשביל הבלוע עכ"ל וה"ה בענין נ"ד כמובן כו':
<b>ולפי</b> דברי הפמ"ג הנ"ל יוצא לנו דין חדש היינו דאם נפלה טפת חלב נגד הריקן דצריך ס' פעמים ס"א ואם לאו נאסרה מה שבקדירה ולפי דברי הפמ"ג הנ"ל לא יאסור רק באכילה ולא בהנאה כו':
<b>מה</b> שהשגתי על הפמ"ג דממשמעות הגמ' אפשר לסוחטו אסור מפירש"י ז"ל שכתב שאף ההיתר שבה נעשה איסור גם מהגמ' דטפת חלב שנפלה על החתיכה כו' החתיכה עצמה נ"נ כו' ופירש"י שאף טעם הבשר נאסר עכ"ל מזה רציתי לדייק שאף טעם הבשר היוצא לקדירה יאסור בהנאה דלא כהפמ"ג והנה כאשר עיינתי בספר מלוא הרועים אות ח' בענינא דחתיכה נ"נ אזי כתב שם וז"ל דאף אי אפשר לסוחטו אסור מ"מ הבליעה היוצא ממנו אין משערים אלא לפי איסור שבו ע"ש א"כ בענין נ"ד כיון דכנגד החצי זית חמאה לחודיה יש ס' א"כ הכל שרי אף באכילה ומה שהקשיתי ממשמעות הגמ' דטפת חלב שנפלה על החתיכה החתיכה עצמה נ"נ ואוסרת כל החתיכות כולן מפני שהן מינה הרי חזינן דטעם בשר נעשה איסור אזי מיישב שם המלוא הרועים הנ"ל דזהו דווקא למאן דס"ל מין במינו לא בטיל והא דפריך הגמ' חלב אמאי מותר חלב נביצה היא נמי נוכל לומר דזהו רק לרב דאית לי' מין במינו לא בטיל אבל לדידן דס"ל מין במינו בטיל וכל עיקר האיסור תלוי בטעמא אזי נוכל לומר כיון דנגד החלב לחודיה יש ס' אזי אין איסור בזה כן הוא משמעות מספר מלוא הרועים הנ"ל. אך מאוד אני תמה על דברי הגאון ז"ל בעל הספר מלוא הרועים שכ' דבריו בסתם והוא כמעט נגד כל הפוסקים האחרונים דהנה הש"ך והט"ז וכל האחרונים הולכים עפ"י דעת המחבר והרמ"א ביו"ד סימן צ"ב סעיף ג' ד' דבבשר וחלב נ"נ וצריכים ס' נגד כולו ובשאר איסורים נמי נ"נ בלא הפ"מ לפי דעת הרמ"א ושיטת המחבר הוא ג"כ שיטת הרמב"ם בפ"ט מהל' מ"א סעיף ט' רק שכל דברי הגאון הנ"ל יהי' סובב לפי שיטת הראב"ד ז"ל שהשיג שם על הרמב"ם בפ"ט מהל' מ"א הנ"ל ומפרשי הרמב"ם ז"ל המ"מ והל"מ השיגו על הראב"ד בזה והסכימו לדעת הרמב"ם ז"ל והגאון הנ"ל שהי' אחרון שדרכו להביא גם האחרונים הש"ך והט"ז והפמ"ג וכאן השמיט את כולם ותפס שיטת הראב"ד הנ"ל וגם את הראב"ד ז"ל לא הביא:
<b>גם</b> מש"כ הפמ"ג בסימן צ"ט בש"ד ס"ק י"ד בסופו וז"ל ובבשר וחלב אף שיש בהיתר האחרון לבד ס' נגד האיסור לחוד אסור אף בהפ"מ וכמה צדדים אינם מועילים עכ"ל ולפי דברי הגאון בעל ספר מלוא הרועים הנ"ל אזי בזה האופן יהי' מותר לכתחילה ואני העליתי לקמן על סימן צ"ט על זה הפמ"ג איזה ראיות לחלוק על הגאון בעל הפמ"ג ז"ל אך לא זכרתי שם שנוכל לקחת לסניף בעלמא דעת הגאון בעל מלוא הרועים הנ"ל שהיא דעת הראב"ד ז"ל:
<b>בדבר</b> החקירה שחקרו האחרונים בבינת אדם שער איו"ה סימן מ"ה ובפתחי תשובה ביו"ד סי' צ"ד ס"ק ג' ובפמ"ג שם ס"ק ג' היינו אם תחב צד השני של כף חלב בקדירה של בשר מה דינו. השני אם תחב הכף חולב בבשר במקצת אם צריך לשער ס' נגד כל הכף או נגד המקום שתחב והאיך יהי' הדין בכלי איסור בכה"ג ואף שזה תלוי במחלוקת הראשונים והאחרונים אשר קטנם עבה ממתני עכ"ז נראה לפענ"ד לחוות דעתי בזה אולי יזכני השי"ת לכוין להלכה:
<b>לכאורה</b> זה הדין תליא בשני הדעות שהביא המחבר בסימן צ"ד סעיף א' והרמ"א הכריע וז"ל וסברא ראשונה עיקר והש"ך בס"ק ג' פי' וז"ל דאע"ג דחם מקצתו חם כולו מ"מ אינו מוליך בליעתו בכולו וע"ל סי' קכ"א ס"ק ט"ז טכ"ל וקמרמז הש"ך בזה שכ' וע"ל סי' קכ"א היינו דשם כתב בשם מהר"מ מ"צ וז"ל דחם כולו היינו לענין דאם הכלי נעשה חם בראש האחד ונגע איסור בצד השני נאסר אבל לא מהני שאם נפל איסור בראש אחד שיהא מתפשט לצד השני ולכן אם נשתמש היתר במקצת האחר מותר בדיעבד עכ"ל וכן מביא הפ"ת הנ"ל במהר"מ מ"צ הנ"ל ואף דהש"ך כתב בסימן ס"ט ס"ק ס"ד וז"ל דצריך ס' נגד הקליפה מן הקערה אף במקום שלא נגע שם הרוטב עכ"ל וזה היפך ממה שהכריע כאן בסימן צ"ד כסברא הראשונה דאינו מוליך בליעתו בכולו אך כבר התעורר ע"ז הדגול מרבבה וכתב שמה שכ' הש"ך דצריך ס' אף נגד המקום שלא נגע הרוטב הוא תמוה וסותר דברי עצמו ע"ש א"כ לפי"ז אם תחב צד השני של הכף חלב בבשר ובאותו מעל"ע לא נתחב הצד השני בחלב זולת הצד הראשון נתחב א"כ התבשיל של בשר מותר אף אם אין ס' נגד מה שנתחב דכיון דכשתחב הצד הראשון לא בלע כלל הצד השני:
<b>אך</b> המג"א בסימן תנ"א ס"ק כ"ד כתב וז"ל דאף את"ל שמתחילה פשט האיסור בכולו מ"מ לא אמרינן שמפליט מאותו צד שלא נגעל עכ"ל א"כ בענין נ"ד אם תחב צד האחר יאסור כיון שכ' שמתחילה פשט האיסור בכולו וכן כתב הפמ"ג בסימן צ"ד ס"ק ג' דתליא בפלוגתת הש"ך והמג"א וכן כתב הפ"ת הנ"ל. ואף שלכאורה דברי המג"א הנ"ל נכונים מאוד משום שלפי דבריו יהיה מיושב מה שקשה לכאורה על איו"ה שמביא וז"ל ואם כף נתחב במקצת והגעילו במקצת ותחבו בתבשיל התבשיל מותר עכ"ל ואם נפרש כפשוטו דמשו"ה מותר התבשיל היינו משום דהכף לא בלע מתחילה ע"י תחיבה הראשונה האותו צד שלא נתחב משו"ה התבשיל מותר אזי יקשה מסימן צ"ב מטפת חלב ששם משמע דמפעפע משו"ה פירש המג"א הנ"ל דקושטא הוא דמבלע בלע הצד שלא נתחב רק שאינו פולט מאותו צד שלא נתחב:
<b>אך</b> בספר יד אפרים השיג על המג"א הנ"ל בזה ומביא דאיו"ה סובר דמשו"ה מותר התבשיל אם תחב הצד שלא נתחב היינו משום דאמרינן כבולעו כך פולטו. ולפי דברי הש"ך הנ"ל בס"ק ג' בסימן צ"ד שכתב דמשו"ה סברא ראשונה עיקר מה שאין אנו משערים רק נגד המקום שנתחב היינו משום דאינו מוליך בליעתו בכולו א"כ יקשה דברי המחבר אהדדי מ"ש מטפת חלב
<b>בסימן</b> צ"ב סעיף ה' דמשמע שם שמפעפע ומוליך הבליעה וכן הקשה הכרו"פ מסימן צ"ח סעיף ד' שמשמע ג"כ כסברא הראשונה שאינו מוליך הבליעה בכולו ומ"ש מטפת חלב דסימן צ"ב שמשמע שם שצריכין אנו להחמיר ולומר שמפעפע ומוליך הבליעה בכולו. אם נבוא לבאר דברי המחבר של סימן צ"ב בענין הטפת חלב שנובע מהסמ"ק אזי צריך אני להקדים מה שקשה לי שם על דברי הט"ז שמפר הספק של ספר המצות היינו שיש ספק אם יש פעפוע לטפה או אמרינן שאינו זזה ממקומה כלל ומפרש שם היינו דכיון דיש לו פעפוע ממילא נכנס לפנים לתוך התבשיל הרי בא התבשיל ומבטלה ואם לא מפעפע כלל אלא עומד במקומה אין כאן איסור כלל כיון דאינו מתפשט כלל ממקומו ממילא אינו נכנס לפנים עכ"ל:
<b>ולפי</b> דעתי העני' קשה לי ע"ז מאד איך עלה על דעתו שטפה שנפלה על הקדירה בשעת בישול אינו נכנס לפנים לתוך התבשיל א"כ לפי"ז כל הבלוע שבקדירה אינו פולט לתוך התבשיל א"כ יקשה למה צותה התורה להגעיל כלי מדין והלא כל מה שנבלע בקדירה אינו מפליט כלל. ועוד קשה והלא כל עיקר הדין הזה נובע מהגמ' דדם חטאת דף צ"ו ושם לא איבעיא לן רק אי בישול במקצת כלי מפעפע למעלה בכל הכלי אבל במקום בישול פשיטא ליה להגמ' דבולע ופולט ובהדיא אמרינן שם וז"ל קדירה שבישל בה בשר לא יבשל בה חלב ואם בישל בה בנותן טעם תרומה לא יבשל בה חולין ואם בישל בנותן טעם וא"כ ה"נ בענין נ"ד טפת חלב הנופלת על הקדירה בשעת בישול אזי נבלע בקדירה ופולטת לפנים:
<b>ואף</b> דלכאורה יש לחלק ולומר דמהגעלת כלי מדין אין השגה על הט"ז במה שלמד בדברי הסמ"ק שהספק הוא אולי הטפה לא זזה ממקומה מה שהקשיתי עליו דא"כ אמאי מצריך הכתוב הגעלה בכלי מדין ואמאי קאמר הגמ' בפי דם חטאת דאם בישל בקדירה של תרומה חולין אוסר בנ"ט כנ"ל דיש לחלק ולומר דהתם מיירי שדופני הקדירה בלעו מבפנים ע"י בישול משו"ה פולטים נמי מבפנים ע"כ צריכין הגעלה מבפנים משא"כ בנ"ד שנפלה הטפה מבחוץ יכול להיות שאינו פולט מבפנים ואינו זזה ממקומה כן השיב אותי הגאון ר' בנימין זאקין נ"י אבל באמת זה אינו חדא דלפי הסברא דא ודא אחת היא דכי היכי דאי בלע הכלי מבפנים פולטת אח"כ מבפנים ה"נ כשבלע מבחוץ נמי פולט לפנים דמ"ש דכיון דאמרינן דע"י חום הקדירה בולע הטפה כשנופלת מבחוץ ה"נ אית לן למימר דע"י חום הקדירה פולט לפנים. ועוד שעדיין אינו מתישב בזה דברי הט"ז ז"ל דהרי מה שפי' הט"ז הספק של ספר המצות דיש ספק אם יש פעפוע לטפה או שאינו זזה ממקומה כלל זהו פי' על הגמ' דפ' דם חטאת הנ"ל על האיבעיא דבישל במקצת כלי טעון מריקה ושטיפה בכל הכלי או לא וכ מביא הש"ך ס"ק י"ח לשון הסמ"ק וז"ל טפה שנפלה על דופן הכלי מספקא לן בפ' דם חטאת אי מפעפע בכל הכלי או לא והט"ז מפרש דברי הסמ"ק הנ"ל דבגמ' מספקא לן אי יש פעפוע לטפה או שאינה זזה ממקומה כלל ומזה הגמ' הוכיח דאי אמרינן בגמ' שאינה זזה ממקומה אזי גם בטפה שנפלה על הדופן נמי אינה זזה ממקומה ואינו מבליע מבפנים ובאמת לא דמי לזה כלל דהתם בגמ' אמרינן שאינה זזה ממקומה יהיה הפירוש אינו זזה ממקומה היינו שאינו מפעפע למעלה אבל כנגדה פולט דכל הבעיא שבגמ' הוא אי בישל במקצת כלי טעון מריקה ושטיפה בכל הכלי היינו למעלה ממקום הבישול אבל במקום בישול לכ"ע טעון מריקה ושטיפה א"כ איך נוכל להוכיח מזה הגמ' דבטפת חלב שנפלה על הקדירה אינה זזה ממקומה שאף כנגדה אינו פולט לפנים היכא דהבליעה היתה מצד חוץ מאיזה משמעות הגמ' הוציא זה החילוק:
<b>ומה</b> שמסיים הט"ז דלפי"ז הקדירה ג"כ מותרת הוא ג"כ תמוה דאולי פולט הקדירה מעט מעט ויאסור התבשיל השני ג"כ דנראה במאי איירי אי בכלי חרס הרי אינו יוצא מתוך דופיו לעולם ופולט מעט מעט וכבר העיר זאת הכרו"פ והחוות דעת מיישב זאת בדוחק ואם נאמר דמיירי בכלי מתכת וטעמא של הט"ז במאי דמתיר הקדירה בטפת חלב נגד הרוטב היינו משום דהוי כהגעלה. אך דע"ז האופן אינו מתישב רק אם נפלה הטפה בשעת רתיחת הקדירה דהגעלה צריכה רותחין אבל אם נפלה על הקדירה אחר הרתיחה רק שהיתה חם שהיד סולדת בו אזי אז לא שייך הגעלה ואינו פולט רק מעט מעט ואם יבשלו בה אח"כ תבשיל אחר אזי יפלוט בשעת רתיחת הפעם שניה ואף אי נפלה הטפה בשעת הרתיחה דהוי כהגעלה עדיין יש להסתפק אי הוי הגעלה מעלייתא דאולי נוכל לומר דאימר דהוי הגעלה רק אי הוי הבליעה מצד פנים אזי אתיא הגעלה דמצד פנים ופולט הבליעה שהיתה מצד פנים מטעם כבולעו כך פולטו אבל הכא בטפת חלב שנפלה מצד חוץ אימא דלא מהני הגעלה דמצד פנים רק מצד חוץ כמו שמבואר בשו"ע או"ח סי' תנ"א סעיף ב' וסעיף כ"ב אך דאולי יש לחלק דאימר דאמרינן בסימן תנ"א שההיסק שמצד חוץ אינו מועיל להכשיר התנור להשתמש מצד פנים היינו משום דהבליעה היתה מצד פנים ומה שאנו רוצים להשתמש להבא נמי מצד פנים משו"ה לא אמרינן שההיסק שמצד חוץ יוציא כל הבליעה לגמרי מה שנבלע מצד פנים רק אמרינן שמצד פנים ישאר קצת בליעה ויוצא אח"כ כשישתמש בו מצד פנים משו"ה צריך הסקה גם מצד, פנים אבל הכא בטפת חלב שנבלע מצד חוץ נוכל למימר דקושטא דמהני הרתיחה שמצד פנים למיחשביה כהגעלה היינו משום דכיון דהתשמיש מה שאנו רוצים להשתמש בהקדירה הוא מצד פנים נוכל לומר דשפיר מהני הרתיחה שמצד פנים למיחשביה כהגעלה לפי הכלל דאמרינן בהגעלה דבפעם אחת שמגעיל הכלי ברותחים יוצא כל הפליטה משו"ה מותר לבשל אח"כ בהקדירה ולא חיישינן שיפליט עוד בהתבשיל שיבשלו בה אח"כ וכל מה שהגעלה אין בה כח להפליט אזי גם בהבישול שיבשלו בה אח"כ ג"כ לא יפליט ואף אי אמרינן דע"י הגעלה שמצד פנים אינו מוציא הבליעה לגמרי כל מה שיש בדופני הקדירה רק שנשאר בה קצת בליעה מצד חוץ מ"מ נוכל למימר דאף אם נשאר מעט בליעה שמצד השני מ"מ מותר לבשל בהקדירה משום דאף בפעם השנית לא תעבור אותו מעט בליעה שנשאר מצד השנית זולת אם היינו רוצים להשתמש בהצד השנית אז אמרינן שצריכה הגעלה ג"כ מצד השני כדי שיפלוט אותו מעט בליעה שנשאר מצד השני משו"ה בסימן תנ"א ס"ב וסעיף כ"ב אמרינן בכוביא שההיסק שמצד חוץ אינו מועיל להתיר התשמיש שמצד פנים אחרי דהבליעה היה מבפנים והתשמיש צריך להיות ג"כ מבפנים אבל בנ"ד בטפת חלב שנפלה כנגד הרוטב בשעת הרתיחה א"כ הוי ההגעלה מבפנים ומה שאנו רוצים להשתמש בהקדירה הוא ג"כ מבפנים נוכל לומר דקושטא הוא דמהני הגעלה שמבפנים להתיר הקדירה להשתמש מבפנים א"כ לפי"ז יכול להיות שהדין אמת כהט"ז דהיכא שנפל הטפה בשעת הרתיחה שנוכל להתיר הקדירה אבל במה שמתיר הט"ז בסתם אף אם נפלה הטפה שלא בשעת הרתיחה רק שהיתה יד סולדת בו זאת לא אוכל להבין כנ"ל:
<b>ובעיקר</b> ספיקא של הסמ"ק אי מפעפע או לא וקאמר שמספקא לן בפרק דם חטאת אזי הכרו"פ תמה ע"ז וז"ל דמשמע מלשונם דבגמ' מספקא וזהו אינו דבגמ' מסקינן בחטאת בישל, במקצת כלי טעון מריקה ושטיפה בכל הכלי ובתרומה ומכ"ש חולין אינו טעון מריקה ושטיפה בכל הכלי עכ"ל:
<b>אם</b> נבוא לחקור על מוצא מקור הדין בטפת חלב אי מפעפע או לא נראה לענ"ד שזה תליא בשיטת הראשונים בהפשט של הגמ' דפ' דם חטאת דף צ"ו דלשיטת מהר"מ שבמרדכי שכתב מדגלי רחמנא בקדשים דאמרינן ישבר ש"מ דחולין קיל מזה משמע דסובר דבקדשים הוי גזירת הכתוב ואותה למעוטי תרומה וכ"ש חולין אינו טעון מריקה ושטיפה בכולו משום דאינו מפעפע וכן מבאר הפרי חדש בסימן קכ"א וכן מוכח בב"י סימן צ"ב שמביא שיטת מהר"מ שבמרדכי דאינו מפעפע רק בעובי הדופן נגד נפילת הטפה. ושיטת הרשב"א והרא"ה דגמרינן מקדשים ג"כ דלא מטעם גזירת הכתוב הצריך הכתוב אם בישל במקצת כלי מריקה ושטיפה בכל הכלי רק דהטעם הוא משום דאם בישל במקצת מפעפע בכל הכלי והא דאימעיט הכתוב אותה למעוטי תרומה וכן חולין היינו משום דכבולעו כך פולטו משו"ה סגי להגעיל רק המקום בישול לבד והרשב"א ס"ל דהטעם בתרומה דסגי להגעיל רק המקום בישול היינו משום דהיתרא בלע קיל. ושיטת הרא"ה והרשב"א הנ"ל אזי מבואר ביו"ד סימן קכ"א בדברי הט"ז ע"ש. הרי דמשמע מהרשב"א והרא"ה דלא מטעם גזירת הכתוב מצריך הכתוב מריקה ושטיפה בכולו בקדשים רק דהטעם הוא משום דמפעפע ממילא נוכל לגמור מקדשים אף בחולין רק דנ"מ דהיכא דנוכל למימר כבולעו כך פולטו או היתירא בלע כנ"ל:
<b>אם</b> נבוא לבאר שיטת מהר"מ שבמרדכי הנ"ל צריך אני להקדים מה שקשה לי בדברי הט"ז סימן צ"ג סעיף א' שהקשה על הגמ' דמס' פסחים דף ל' גבי כלי חרס חזינן להו דמדייתי והתורה העידה על כלי חרס שאינה יוצא מתוך דופיו לעולם פירש"י כו' שהרי בכלי עץ ומתכת כתיב ומורק ושוטף במים אבל בכלי חרס ישבר והקשה ע"ז הט"ז אדרבה נימא מדגלי רחמנא בקדשים דאמרינן ישבר ש"מ דחולין הוי קיל מזה וכמ"ש מהר"מ במרדכי לענין שאין כלי חרס פולט לתוך כלי מדאשכחן גבי קדשים כן ש"מ דחולין קיל מזה ובתוס' שם הקשה קושיא אחרת דלמא גזירת הכתוב הוא אין ללמוד הימנה ותירצו כו' זה מועיל לתרץ קושית התוס' אבל עדיין קשה קושיתנו דלמא חולין שאני מקדשים כו' עכ"ל הט"ז:
<b>ולפענ"ד</b> לא אוכל דבריהם להבינם לפי מה שאבאר כוונת התוס' בתירוצם שהרב בעל הט"ז ז"ל מביא תירוץ התוס' בקיצור מפני שהוא מביא דברי התוס' שבפסחים דף ל' ד"ה התורה כו' אבל באמת דברי התוס' הללו יש ג"כ במס' זבחים דף צ"ו ד"ה אלא ושם מבואר דברי התוס' אלו ביותר ביאור מעט וז"ל התורה העידה על כלי חרס שאינו יוצא מידי דופיו מנ"ל דמחטאת ליכא למילף דהתם גזירת הכתוב אם נאמר דבישול בלא בלוע טעון שבירה ותירצו דמאחר שהתיר הכתוב בכלי נחושת במריקה ושטיפה ובכ"ח לא התיר ש"מ דטעמא משום בליעה הוא דזה יוצא מידי דופיו וזה אינו יוצא מידי דופיו ובישול בלא בלוע טעון שבירה בזה סברא לומר לפי שהחמיר בו הכתוב לחושבו כבלוע עכ"ל וזהו ממש כוונת התוס' שם בפסחים רק שקיצרו בלשון ואם נדייק בתירוץ התוס' הרי מוכח מהתוס' שלא כדברי מהר"מ שבמרדכי דכיון דפירשו התוס' דמאחר דהתיר בכלי נחושת ע"י הגעלה ובכלי חרס טעון שבירה הרי ע"כ דטעם הכתוב משום בליעה הוא א"כ מה לי קדשים מה לי חולין א"כ אזי בוודאי צריכין אנו לגמור ג"כ חולין מזה דלא כמהר"מ שבמרדכי ולפי סברת התוס' אזלא לה קושית הט"ז ג"כ כמובן:
<b>אך</b> שלפי האמת יקשה קושית התוס' לפי שיטת מהר"מ דסובר מדגלי רחמנא בקדשים ש"מ דחולין אינו כן היינו משום דבקדשים הוי גזירת הכתוב א"כ יקשה מהגמ' דפסחים דף ל' דקאמר הגמ' התורה העידה בכ"ח שאינו יוצא מידי דופיו לעולם משום דבכלי חרס כתיב ישבר אלמא דגמרינן לענין פסח מקדשים ולא אמרינן דהוי גזירת הכתוב ומילתא בלא טעמא ולא גמרינן מיניה גם יקשה על מהר"מ שבמרדכי הנ"ל מהירושלמי והובא בהתוס' בהגמרא זבחים דף צ"ה ע"ב ד"ה עירה אזי מביא שם דברי הירושלמי לענין הלכות שבת וז"ל ר' יונה אומר עירוי ככלי ראשון חייליה דר' יונה מן הדא וכל כלי ח' אשר תבושל בו ישבר מ"מ עכ"ל אלמא אמרינן דגם הירושלמי גמר חולין מקדשים ודלא כמהר"מ שבמרדכי הנ"ל:
<b>מכל</b> הנ"ל נוכל להוכיח דהגמ' דזבחים דף צ"ו ע"ב דקאמר הגמ' דבקדשים מפעפע ובתרומה ובחולין לא מפעפע זהו מלתא בטעמא כשיטת הרא"ה והרשב"א דלהכי צריך בקדשים מריקה ושטיפה בכל הכלי משום דמפעפע ולא משום דהוי גזירת הכתוב משו"ה גמרינן מינה לענין חולי ג"כ בהירושלמי הנ"ל ובגמ' דפסחים הנ"ל רק הא דמקילינן בתרומה ובחולין דאינו צריך הגעלה רק במקום בישול היינו או כשיטת הרא"ה משום דאמרינן כבולעו כך פולטו או כשיטת הרשב"א דבתרומה מקילינן משום דהיתרא בלע:
<b>אך</b> דעדיין יקשה לפי שיטת הרשב"א והרא"ה דטעמא דקדשים משום דמפעפע ולא משום גזירת הכתוב א"כ אמאי אסרינן בישול בלא בלוע בקדשים כמו תלאו באויר התנור ובתוס' דזבחים דף צ"ו ד"ה אלא מיישב זאת היינו דקושטא דהטעם בקדשים משום בליעה הוא ולא מטעם גזירת הכתוב דמדבקדשים מהני הגעלה בכלי מתכת ובכ"ח שבירה אזי בוודאי הטעם משום בליעה רק הא דבישול בלא בליעה טעון שבירה היינו משום דהחמיר בו הכתוב לחושבו כבלוע. ולפענ"ד אזי דברי התוס' קשה להולמם דכיון דהתוס' רוצים לומר דהא דהחמיר בקדשים להצריך מריקה ושטיפה הוי מילתא בטעמא משום בליעה א"כ מה זה שסיימו התוס' דבישול בלא בלוע החמיר הכתוב לחושבו כבלוע אף דהוי מילתא בלא טעמא א"כ חזר הדבר להיות גזירת הכתוב ע"כ נלפע"ד לתרץ זאת באופן אחר היינו דקושטא הוא דבקדשים הוי טעמא משום בליעה ולא משום גזירת הכתוב כסברת התוס' אך הא דקשה א"כ אמאי אסרינן בבישול בלא בלוע אזי נלפע"ד לתרץ בדרך זה וקצת מזה העיר הכרו"פ ז"ל דהנה לכאורה יש לדייק בדברי הגמ' דפרק דם חטאת דף צ"ו בהבעיא דבעי רב יצחק אי בישל במקצת כלי טעון מריקה ושטיפה בכל הכלי או אולי דווקא במקום בישול לבד והלא שם לעיל בדף צ"ה בעי שם רמי בר חמא תלאו באויר התנור מהו היינו אי בישול בלא בלוע אוסר ואם נאמר דבישול בלא בלוע אוסר א"כ לא יהיה מקום להבעיא שניה שבדף צ"ו דבעי רב יצחק אי בישל במקצת כלי טעון מריקה ושטיפה בכל הכלי דאם נאמר דבישול בלא בלוע אוסר א"כ בוודאי אי בישל במקצת כלי צריך להגעיל כולו דאף אם נאמר דאינו מפעפע בכולו מ"מ צריך להגעיל כולו משום דבישול בלא בלוע אוסר דלא גרע מתלאו באויר התנור אלא ע"כ צריכין אנו לומר דהבעיא שניה דרב יצחק קאי באם תימצי לומר דבישול בלא בלוע אינו אוסר היינו דמתחילה בעי רב חמא אי בישול בלא בלוע אוסר היינו משום דמספקא ליה לרמי בר חמא אי הא דאמרינן בקדשים מריקה ושטיפה ובכ"ח ישבר הוא מטעם גזירת הכתוב א"כ קפיד רחמנא אף אבישול בלא בלוע או דזהו מטעם דהבליעה הולכת בדופני הכלי וא"כ בישול בלא בלוע כיון דאינו בולע אינו אוסר וכיון שביארתי דהבעיא שניה דרב יצחק קאי באם תימצי לומר דבישול בלא בלוע אינו אוסר ע"כ היינו משום דסובר דהטעם דהכלי נאסר בקדשים הוא משום בליעה משו"ה בישול בלא בלוע אינו אוסר ולא מטעם גזירת הכתוב ומה שמסיק הגמ' אח"כ ע"ז אזלא ג"כ ע"ז האופן דטעמא דקדשים משום בליעה ולא משום גזירת הכתוב וזהו מבואר בכללי הרמב"ם שנדפס בהרמב"ם חלק ראשון שדרך הרמב"ם לפסוק כאת"ל שבגמ' אך היכא דהאת"ל אינו מפורש בהדיא רק דמוכח כן כבנדון דהכא אזי מביא דעת הלח"מ פ"ב מהל' גיטין דאם בעל הבעיא שנית הוא בעל איבעיא אחר אנן אמרינן מדשאל זאת מכלל דאידך פשיטא ליה ואף דיש חולקין ע"ז הכלל מ"מ בנ"ד כ"ע מודים דצריכין אנו לפסוק כמשמעות הבעל איבעיא רב יצחק דהטעם דהכלי נאסר בקדשים משום בליעה הוא ולא משום גזירת הכתוב כנ"ל כיון דסוגית הגמ' מירושלמי שהבאתי לעיל דר' יונה גמר דעירוי מבשל לענין שבת מקדשים ולא אמרינן דקדשים שאני דגזירת הכתוב הוא ש"מ דסובר הירושלמי ג"כ דטעמא דנאסר בקדשים משום בליעה הוא ולא משום גזירת הכתוב ש"מ דיש לנו לפסוק כסברת הבעל הבעיא רב יצחק גם מהגמ' דפסחים דף ל' דגמר הגמ' לענין פסח מקדשים דקאמר הגמ' התורה העידה על כלי חרס שאינו יוצא מדופיו לעולם ופירש"י דבקדשים כתיב ישבר אלמא דגמרינן חולין מקדשים אלמא דטעם האיסור בקדשים משום בליעה הוא ולא משום גזירת הכתוב וכן פירשו התוס' שם ד"ה התורה ובמס' זבחים דף צ"ו ד"ה אלא וז"ל מדהתיר הכתוב בכלי נחושת ע"י שטיפה ומריקה ובכלי חרס שבירה ש"מ דטעמא משום בליעה ולא משום גזירת הכתוב אך דקשה להו לתוס' ע"ז אמאי אוסר הכתוב בבישול בלא בלוע היכא דתלאו באויר התנור דמזה משמע דבקדשים הוי גזירת הכתוב ע"כ תירצו בדוחק שהחמיר הכתוב בבישול בלא בלוע לחושבו כבישול' ובלוע עכ"ל. אך לפי האמת זהו דוחק גדול דכיון דפירשו התוס' דטעמא דקדשים משום בליעה ולא משום גזירת הכתוב א"כ אמאי החמיר הכתוב בבישול בלא בליעה אך לפי מה שכתבתי דבעל האיבעיא רב יצחק דבעי בישל במקצת כלי אי טעון מריקה ושטיפה בכל הכלי פשיטא ליה דבלוע בלא בישול אינו אוסר וזה האיבעיא קאי באת"ל כמו שפי' לעיל וכן צריכין אנו לפסוק הדין וכנ"ל דטעמא דקדשים משום בליעה הוא ובישול בלא בלוע אינו אוסר א"כ הסוגיא דפסחים הנ"ל דגמרינן לענין פסח מקדשים סברי נמי דטעמא דקדשים משום בליעה ולא משום גזירת הכתוב וסוברת כסוגיא דזבחים דף צ"ו כבעל הבעיא רב יצחק דבישול בלא בלוע אינו אוסר כנ"ל ואין אנו צריכים לדחוקי כפי' התוס' ז"ל בזה:
<b>היוצא</b> לנו מכל הנ"ל דמוכח דהסוגיא דבישל במקצת כלי כו' מוכיח כהרא"ה והרשב"א דטעמא של איסור הכלי בקדשים משום בליעה הוא ולא משום גזירת הכתוב כשיטת מהר"מ שבמרדכי או כשיטת הפר"ח בסימן קכ"א דסברי דטעמא דקדשים משום גזירת הכתוב. וכיון דטעמא דקדשים משום בליעה הוא א"כ הא דקאמר הגמ' אותה למעוטי תרומה יהיה הפירוש או כשיטת הרא"ה משום דאמרינן כבולעו כך פולטו או כשיטת הרשב"א משום דאמרינן דתרומה מקרי היתרא בלע:
<b>אך</b> דבאמת גם שיטת הרא"ה קשה להולמו לפענ"ד דאי אמרינן דכוונת הגמ' דלהכי בתרומה בישל במקצת כלי אינו טעון מריקה ושטיפה רק נגד מקום בישול היינו משום דכבולעו כך פולטו א"כ לר"ש דדריש קדשי קדשים למעוטי ק"ק פי' וה"ה תרומה וכ"ש חולין א"כ יהיה לפי"ז הפירוש דדווקא בקדשי קדשים טעון מריקה ושטיפה בכולו אבל בקדשים קלים ותרומה וחולין יהיה מריקה ושטיפה רק נגד מקום בישול דכבולעו כך פולטו א"כ גם בקדשים קלים ע"י מריקה ושטיפה שכנגד מקום הבישול אזי מפליט כל הנותר ממה שלמעלה ממקום הבישול א"כ יקשה אמאי לא מהני בקדשי קדשים ג"כ הגעלה כנגד מקום הבישול לבד אלא ע"כ נהיה מוכרחים לומר דבקדשי קדשים הוי גזירת הכתוב שטעון מריקה ושטיפה בכולו א"כ יקשה מהירושלמי הנ"ל דיליף לענין עירוי מבשל לענין שבת מקדשים ומהגמ' דפסחים דהתורה העידה על כלי חרס שאינו יוצא מידי דופיו משום דילפינן מקדשים דכתיב ישבר ואי בקדשים הוי גזירת הכתוב א"כ האיך נוכל למילף מינה ותו יקשה לפי שיטת המג"א בסימן תנ"א דסובר דאף שהבליעה הולכת בכולו מ"מ אינו פולט מכולו א"כ יקשה אמאי מהני בקדשים קלים אליבא דר"ש מריקה ושטיפה רק נגד מקום הבישול לבד והרי אכתי ישאר בליעת נותר ממקום הבישול ולמעלה. ולפענ"ד אזי משמעות הסוגיא אזלא לפי שיטת הרשב"א ז"ל המובא בט"ז ס"ק ז' בסימן קכ"א דלא ממעטינן מאותה למעוטי תרומה רק תרומה והדומה לה דהיתרא בלע בזה אמרינן כיון דהגעיל במקום הבישול לבד שוב אינו ראוי על הנשאר לחול שם תרומה או חלב ונוכל לומר לפירוש זה דגם בקדשים קלים מקרי היתרא בלע להכי סגי להגעיל רק מקום הבישול לבד רק בקדשי קדשים החמיר הכתוב להצריך מריקה ושטיפה בכולו משום דכיון דאף אם נגעיל במקום הבישול עדיין ישאר למעלה ממקום הגעלה מעט נותר אזי משום חומרא דקדשי קדשים החמיר הכתוב אף על אותה המעט הנשאר משו"ה מצריך הכתוב אף אם בישל במקצת כלי שצריך מריקה ושטיפה בכולו:
<b>ואף</b> שביארתי מההוכחות הנ"ל דהסוגיא אזלא דטעמא דמריקה ושטיפה בקדשים משום בליעה הוא ולא משום גזירת הכתוב זהו דווקא רק לפי מה דסובר הגמ' דמריקה ושטיפה בחמין וזהו הגעלה והא דאמר אביי דבקדשים טעון מריקה ושטיפה בכל הכלי ובתרומה רק שבמקום בישול זהו כוונתו דהיינו הגעלה אזי נוכל למימר דטעמא דקדשים משום בליעה הוא וכנ"ל אבל למאי דאוקי רבא דבקדשים דווקא במים הוי הגעלה ובתרומה אף ביין אזי לדידיה בוודאי צריכין למימר דטעמא דקדשים משום גזירת הכתוב וה"ה לרבה בר עולא דאמר דהשטיפה בצונן ובקדשים בעי שטיפה יתירתא נמי צריכין למימר דגזירת הכתוב הוא בקדשים:
<b>נחזור</b> לעניננו דשיטת הרשב"א והרא"ה דטעמא של איסור הכלי בקדשים משום בליעה ושיטת מהר"מ שבמרדכי שהוא מחמת גזירת הכתוב וע"ז האופן נלע"ד לבאר שני הדעות שהביא הב"י בסי' צ"ב בטפת חלב היינו שבתחלה הביא שיטת מהר"מ שבמרדכי דס"ל דבקדשים הוי גזירת הכתוב לכן כתב מדאצטריך קרא לקדשים אלמא דבכ"מ אינו מפעפע בכולו לכן כתב דבשיעור עובי הדופן צריכין לשער ולא נגד התפשטותה בפנים ע"י פעפוע ואח"כ אח"ז כתב הב"י בשם ספר המצות דבפרק דם חטאת מספקא לן אי מפעפע כו' ורוצה ללמוד מקדשים דבטפת חלב נגד הריקן מפעפע אם כן הרי סובר דטעמא דקדשים משום בליעה ולא משום גזירת הכתוב היינו כשיטת הרא"ה והרשב"א שזכרתי לעיל:
<b>ובזה</b> האופן נלפע"ד שמחולקים שני הדעות שהביא המחבר בסימן צ"ד שהדעה הראשונה סובר בתוחב כף חולבת בקדירה של בשר אין משערים רק במה שנתחב משום דאינו מוליך בליעתו בכולו כפי' הש"ך היינו משום דזו הדעה סוברת כשיטת מהר"מ שבמרדכי שהביא הב"י בסימן צ"ב היינו דהא דטעון מריקה ושטיפה בכל הכלי בקדשים הוי גזירת הכתוב ולא משום בליעה ממילא שמעינן דמדגלי רחמנא בקדשים ש"מ דבכ"מ אינו מפעפע משו"ה בתוחב כף חולבת אין משערין רק במה שנתחב היינו דכיון דדרך לתחוב הכף עד אותו מקום אמרינן דמתחילה לא הוליך הבליעה של חלב בכולו ואף אם תחב בחלב כל הכף ועתה תחב הכף במקצת מ"מ אין משערין רק במה שנתחב משום דאמרינן דאינו פולט מכולו והכל הטעם משום דאינו מפעפע ובקדשים הוי גזירת הכתוב כשיטת מהר"מ שבמרדכי:
<b>והדעה</b> השניה בדברי המחבר שבסי' צ"ד הנ"ל כתב שאם הכף של מתכת משערים בכולה עכ"ל אזי נלפע"ד שסוברת כהדעה השניה שמביא ב"י בסימן צ"ב בטפת חלב היינו הספר המצות דאמרינן דהטפת חלב מפעפע בדופני הקדירה משום דגמרינן מקדשים משום דבקדשים הוי טעמא משום בליעה ולא משום גזירת הכתוב ועד"ז מביא המחבר בסימן צ"ד הדעה שניה דבכף של מתכת משערין בכולו היינו משום דלפי דעת זו דאמרינן דהבליעה מפעפע בדופני הקדירה וכמו שמבליע בכולו כן הוא פולט מכולו לכן כתב שאם הכף של מתכת משערין בכולו:
<b>ועפ"י</b> דעה זו סובב הולך דברי המחבר בסימן צ"ב בטפת חלב שנפלה נגד הריקן דצריך ס' פעמים ס' היינו משום דמפעפע כמו שכתב הט"ז והש"ך מספר המצות וכדעה שניה הנ"ל שבסימן צ"ד ואף שכתב שם הרמ"א וז"ל וסברא ראשונה עיקר משמע מזה דבדיעבד אין אנו צריכין כלל להחמיר ולאסור מ"מ מדברי המחבר שבסי' צ"ב מוכח שאף בדיעבד צריכין אנו להחמיר כדעה השניה ואף שמדברי הב"י משמע ג"כ שנוטה יותר להדעה הראשונה מ"מ לענין דינא חושש להחמיר אף לדעה שניה ודלא כהרמ"א שכ' וכן נוהגים כסברא הראשונה דמשמע מדבריו שאין אנו צריכין להחמיר ולאסור בדיעבד כדעה שניה אך מדברי המחבר לא נראה כן. וקצת ראיה נוכל להביא דהמחבר סובר דצריכין אנו להחמיר כדעה האחרונה מדברי הב"י בסימן קכ"א שהביא להלכה דברי הרשב"א שאעפ"י שלא נשתמש איסור אלא במקצתו צריך להגעיל את כולו גם כתב שכן הוא דעת הראש ז"ל:
<b>וזהו</b> כוונת המחבר בסימן קכ"א סעיף ו' שכתב וז"ל אבל לענין הכשרו לא עלה לו הכשר עד שיכשיר כולו עכ"ל פי' ואעפ"י שלא נשתמש אלא במקצתו צריך הכשר בכולו היינו משום דס"ל משום דהלכה הבליעה בכולו כן פי' הש"ך בס"ק ט"ז ובט"ז ס"ק ז' א"כ מוכח מזה דהמחבר ס"ל דמוליך הבליעה בכולו ודלא כפי' הש"ך בסימן צ"ד ס"ק ג' שכתב דאינו מוליך בליעתו בכולו והא דלא מהני להמחבר הכשר רק לאותו מקצת הנאסר ולומר כבולעו כך פולטו היינו משום דהמחבר נמשך אחר דבריו בב"י הנ"ל שמביא שם דברי הרשב"א הנ"ל ומסיק שם שגם הרא"ש ז"ל סובר כן ומסיק דברי הרא"ש שלהי מס' עכו"ם וז"ל משום דחם מקצתו חם כולו לא אמרינן רק לענין לאסור אבל לא לענין הכשר עכ"ל וביאור דברי הרא"ש הוא כך דהרא"ש כתב דסכין של עכו"ם די אם יגעיל ע"י ליבון רק חודו ולא הקתא אע"ג דע"י תשמיש העכו"ם בלע בכולו אף בהקתא משום דחם מקצתו חם כולו מ"מ כיון דאין הישראל משתמש בסכין ע"י האור סגי בהכי עכ"ד משמע מזה שאם היה הישראל משתמש ג"כ ע"י האור בהסכין אזי היה פולט גם מהקתא ואסור ולא היה מועיל הליבון של החוד שעשה הישראל שעי"ז יפליט ג"כ מהקתא היינו משום דסברת הרא"ש הוא דהא דאמרינן דע"י חם מקצתו חם כולו בולע מכולו ופולט מכולו אזי לא אמרינן זאת רק לחומרא לאסור ולא להקל משו"ה אינו מועיל הליבון של החוד להפליט מהקתא והישראל אסור להשתמש בהחוד ע"י האור דשמא יפלוט מהקתא ולשון הרא"ש הנ"ל מובא ג"כ בש"ך סימן קכ"א ס"ק י"ז משמע מזה דלחומרא אמרינן שע"י חם מקצתו חם כולו מפליט מכולו ג"כ א"כ לפי"ז יש לנו לפסוק לחומרא כדעה האחרונה שבסימן צ"ד סעיף א' שאם תחב הכף במקצת צריך לשער נגד כולו גם מדברי הד"מ בטור סימן קכ"א בד"מ ס"ק ט"ז כתב שאם לא הגעיל היד של מחבת אין לאסור בדיעבד משום דכבולעו כך פולטו משמע מזה דסובר הד"מ דע"י חם מקצתו חם כולו פולט ג"כ א"כ משמע מזה דצריכין אנו להחמיר ג"כ כדעה האחרונה שבסימן צ"ד הנ"ל אם לא שנחלק כדעת הרשב"א ז"ל דהתם בתוחב כף חלב לבשר דהיתרא בלע קיל אך דאכתי לא יתישב בסימן צ"ח סעיף ד' דהתם מיירי לענין בליעת איסור והרמ"א הכריע ג"כ כסברא הראשונה:
<b>ולפי</b> מה שהוכחתי לעיל שמהירושלמי משמע דגמרינן מקדשים לענין פעפוע ומהגמ' דפסחים דף ל' התורה העידה כו' משמע ג"כ דגמרינן מקדשים א"כ מוכח מזה דסוגיא דזבחים דף צ"ו דבישל במקצת כלי טעון מריקה ושטיפה בכל הכלי הוא משום בליעה דנבלע הקדשים בכולו ולא משום גזירת הכתוב וכנ"ל א"כ מוכח מהסוגיא כהדעה שניה שמביא המחבר בסימן צ"ד שצריכין אנו לשער כנגד כל הכף אף במקום שלא נתחב בקדירה כיון דמעיקרא בלע הכף בכולו ובתחיבה השניה פולט מכולו ודלא כהרמ"א ואף דלכאורה קשה עלי לפסוק דלא כהרמ"א אף לחומרא אך דלפענ"ד נראה דגם שיטת הראשונים מסכימים להדעה שניה דמוליך הבליעה בכולו היינו שיטת הרא"ה והרשב"א מה שמביא הט"ז בסימן קכ"א דסוברים דמסוגיא דזבחים הנ"ל מוכח דמבליע בכולו אך להרא"ה דסובר דאותה למעוטי תרומה משום דאמרינן כבולעו כך פולטו יהיה היתר לענין הגעלה שאם בישל במקצת כלי תסגי הגעלה במקצת משום דאמרינן כבולעו כך פולטו משא"כ לענין תחיבת הכף במקצת אזי יסבור כסברא האחרונה דבלע בכולו ומפליט מכולו וצריך ס' נגד כולו עפ"י דין וכ"ש אם תחב הקתא מכף חלב לבשר שיאסור ודלא כמהר"מ מ"צ המובא בש"ך בסימן קכ"א (ומה שמביא הפ"ת בסימן צ"ד ס"ק ג' בשם הש"ך שמחלק שחום ע"י האור ממש מבליע בכולו משא"כ חום שע"י בישול אינו מבליע בכולו עכ"ל ולפענ"ד אין לחלק בזה ואף שלכאורה יש מקום לדבריו שהרי עיקר חם מקצתו חם כולו הוא בפ' כיצד צולין דצולין את הפסח בשפוד של רימון וקפריך הגמ' וניתי של מתכת וקמשני הגמ' איידי דחם מקצתו חם כולו וקמטוי מחמת השפוד עכ"ל הגמ' והתם הוא חם שע"י האור ולא ע"י הבישול מ"מ לא נראה לפע"ד לחלק בזה שהרי מהסוגיא דזבחים דף צ"ו הנ"ל מהא דבישל במקצת כלי טעון מריקה ושטיפה בכל הכלי מוכח דאף ע"י בישול חם מקצתו חם כולו ובולע וכנ"ל דטעמא דקדשים משום בליעה ולא משום גזירת הכתוב זולת אם נחלק בין חום דתחיבת הכף שהוא באקראי לחום שע"י בישול אך זהו דוחק גדול]:
<b>הרי</b> ביארנו שיטת הרא"ה ז"ל. ושיטת הרשב"א המובא בט"ז סי' קכ"א דהא דאמרינן אותה למעוטי תרומה בפ' דם חטאת היינו משום דבליעת התרומה מקרי היתרא בלע א"כ לענין הגעלה אם בישל במקצת כלי דבר איסור צריך הגעלה בכל הכלי ולענין תחיבת הכף שבסימן צ"ד אזי אם נשתמש בהכף חולבת באותו יום בכל הכף ועתה נתחב רק מקצת מהכף בבשר יכול להיות שאף להרשב"א דס"ל דהיכא דהיתרא בלע כמו תרומה וחולין סגי להגעיל רק קצת מהכלי אך זהו דווקא שהתשמיש של תרומה היה ג"כ במקצת אבל בענין נ"ד שהתשמיש של החלב היה בכל הכף ועתה תחב מקצת מאותו כף לבשר אזי יכול להיות שאף הרשב"א מודה שצריכין אנו לפסוק כדעה האחרונה שבסימן צ"ד שסובר שאם הכף של מתכת משערין בכולו כו' אך אם לא נשתמש בהכף חולב באותו יום רק במקצת ועתה תחב בהבשר ג"כ באותו מקצת אזי יסבור הרשב"א כדעה הראשונה שבסימן צ"ד שאין משערין רק בכל מה שנתחב ממנו בקדירה כיון דהיתרא בלע. א"כ בסי' צ"ח שמביא המחבר ג"כ שני הדעות באם תחב כף של איסור קצת בהקדירה אזי מביא ג"כ שיטה הראשונה שאין אנו מצריכין ב' רק נגד המקום שנתחב ושיטה שניה שצריך ס' נגד כולו. ולפי מה שכ' לעיל אזי אף לפי שיטת הרשב"א צריכין אנו לפסוק כהדעה שניה דצריך ס' נגד כולו כיון שבלע איסור וכ"ש לפי שיטת הרא"ה הנ"ל וכנ"ל:
<b>העולה</b> מזה דבכף של איסור אם תחב במקצת צריך ס' נגד כולו כדעה האחרונה שבסי' צ"ח בין להרשב"א בין להרא"ה. גם להרא"ש דשילהי עכו"ם דכתב דאמרינן חם מקצתו חם כולו להבליע ולהפליט לחומרא כנ"ל צריכין אנו ג"כ לפסוק כדעה האחרונה שצריך ס' נגד כולו. ואם תחב הקתא אוסר ג"כ. ולענין הגעלה אזי אם נשתמש במקצת דבר איסור צריך להגעיל כולו להרשב"א. ולהרא"ה אזי אם נשתמש האיסור במקצת אזי סגי הגעלה במקצת וכן פי' הט"ז בסי' קכ"א ס"ק ז'. ולענין תחיבת כף חולב לבשר במקצת אזי להרשב"א סגי בס' רק נגד מה שתחב כדעה הראשונה היינו אם לא נשתמש בהכף חולב באותו מעל"ע בחלב רק במקום שתחב עתה בהבשר לכן סגי בס' רק נגד מה שתחב אבל אם באותו מעל"ע השתמשו בכל הכף בחלב ועתה תחבו בבשר במקצת יוכל להיות דגם הרשב"א סובר דצריך ס' נגד כולו דכי אמרינן להרשב"א דהיכא היתרא בלע קיל היינו היכא דבישל במקצת כלי סגי להגעיל באותו מקצת שבישל ואף דכשבישל מעיקרא ההיתר במקצת הלכה הבליעה בכולו ועתה כשהגעילו באותו קצת יכול להיות שלא פולט ע"י אותו הגעלה כל הבליעה מדופן הקדירה שלמעלה מההגעלה כ"א מעט וע"י בישול השני יוצא מכ"מ סובר הרשב"א דהיכא דהיתרא בלע סגי בהגעלה רק נגד מה שנשתמש ההיתר היינו כיון דהא דנבלע בהקדירה אף נגד המקום שלא נשתמש הוא היתרא בלע הוא טעם קלוש ע"כ אם הגעיל אח"כ המקום שנשתמש אזי אינו ראוי לחול עליו את השם הראשון חלב או תרומה. אבל אם בישל מעיקרא ההיתר בכל הכלי אזי סובר הרשב"א דצריך הגעלה בכל הכלי ואם תחב אח"כ הכף במקצת בבשר בלא הגעלה אזי יכול להיות דגם הרשב"א סובר דצריך ס' נגד כולו כיון דהבליעה שבקדירה היתה ע"י בישול בכולו ולא ע"י שבישל במקצת והלכה הבליעה למעלה אזי בזה לא קאמר הרשב"א דהיתרא בלע קיל כדמוכח כ"ז מהסוגיא דפ' דם חטאת ד' צ"ו דקאמר אותה למעוטי תרומה ולהרשב"א הוי הטעם משום דהיתרא בלע ע"ש ולא משום כבולעו כך פולטו:
<b>ולשיטת</b> הרא"ה דסובר דהא דמקילינן בתרומה שאינו צריך להגעיל רק המקום בישול הוא משום דכבולעו כך פו פולטו אזי בוודאי בענין נ"ד אם תחב כף חולבת במקצת צריך ס' נגד כולו כדעה האחרונה:
<b>ולענין</b> מה שזכרתי קושית הכרו"פ והחוות דעת מה שמקשים על ספיקא של הסמ"ק שכ' טפה חלב שנפלה על הקדירה מספקא לן בפ' דם חטאת אי מפעפע בכל הכלי או לא והקשה ע"ז הכרו"פ מאי מספקא ליה להסמ"ק הלא שם בגמ' נפשט האבעיא דבקדשים מפעפע ובתרומה וכ"ש חולין לא מפעפע. ולפי מה שביארתי לעיל דילפינן בכ"מ מקדשים דמפעפע א"כ גם בתרומה ובחולין מפעפע רק הא דממעטינן תרומה וחולין הוא משום דאמרינן או כשיטת הרא"ה משום דכבולעו כ"פ או כשיטת הרשב"א משום דהיתרא בלע קיל א"כ הכא בטפת חלב שנפלה על הקדירה אזי לכ"ע אמרינן דמפעפע א"כ יקשה לנו דברי הסמ"ק מה שכתב דמספקא לן בפ' דם חטאת אי מפעפע או לא:
<b>ע"כ</b> נלפע"ד לבאר כוונת הסמ"ק ע"ז האופן היינו דע"כ כוונת הגמרא בהאיבעיא אי בישל במקצת כלי טעון מריקה ושטיפה בכל הכלי או לא אזי כוונת הגמרא שהספק הוא אי התבשיל שבישלו פעפע מלמעלה או לא ואי פעפע למעלה אזי יש עוד ספק עד כמה מגיע הפעפוע אם בכולו אם במקצתה דל"ל דהספק הוא בגמ' רק אי מפעפע בכל הכלי או שאינו מפעפע כלל למעלה ממקום הבישול זה אינו דכיון דמספקא ליה לבעל האיבעיא שאולי עולה הפעפוע למעלה ממקום הבישול אזי בוודאי מספקא לו ג"כ עד כמה עולה הפעפוע אם בכל הכלי או במקצתה דמהיכא תיתי שיתברר לו דאם עולה הפעפוע למעלה עולה בכולו ולא במקצתה רק דבעל האיבעיא מספקא ליה אי אינו עולה הפעפוע למעלה ממקום הבישול אזי אינו צריך מריקה ושטיפה רק במקום הבישול או שעולה הפעפוע למעלה ממקום הבישול ולא ידעינן עד כמה עולה למעלה ממקום הבישול אם בכולו או במקצתו לכן מספק אנו מצריכין מריקה ושטיפה בכל הכלי וע"ז פשיט הגמ' דבקדשים מפעפע למעלה ממקום הבישול להכי מצריך מריקה ושטיפה בכל הכלי אבל זה הספק נשאר לנו היינו עד כמה עולה הפעפוע למעלה אם בכולו או במקצתו וזהו כוונת הסמ"ק שכתב טפה שנפלה על דופן הכלי מספקא לן בפ' דם חטאת אי מפעפע בכל הכלי או לא כו' עכ"ל ונוכל לומר דכוונתו בזה כמו שכתבתי היינו דאף לפי מה שפשיט הגמ' דבקדשים מפעפע למעלה ממקום הבישול להכי טעון מו"ש בכל הכלי מ"מ עדיין נשאר הספק עד כמה עולה הפעפוע למעלה מהבישול אם בכולו או במקצתה לכן כתב דאם נפלה נגד התבשיל אז ממ"נ מותר דאם הטפה מפעפע בכל הכלי הרי נתבטל היינו או דנאמר דנתבטל בלחלוחית הכלי או דנאמר דכוונתו כך דכיון דהטפה מפעפע בכל הכלי א"כ גם התבשיל שבישל עכשיו ג"כ מפעפע בדופן כל הכלי ומקושר בהתבשיל שבקדירה ונתבטל ואי אמרינן דבקדשים אינו מפעפע למעלה ממקום הבישול א"כ הכא הטפה שנפלה על הקדירה נכנסת תיכף בפנים ונתבטל אבל בטפה שנפלה נגד הריקן אזי אף לפי מה דפשיט הגמ' דבקדשים מפעפע למעלה ממקום הבישול ולפי מה שכ' לעיל דגמרינן בכ"מ מקדשים מ"מ עדיין יש להסתפק אי מפעפע למעלה ממקום הבישול בכל הכלי או במקצתה א"כ הכא בטפה שנפלה כנגד מקום הריקן נמי יש להסתפק אי מפעפע בכל הכלי א"כ מגיע הפעפוע למקום הרוטב ונתבטל בהרוטב וניתר גם הבלוע שבמקום הריקן [כן פי' בפרישה ס"ק י"ט בפירושו על הטור בסימן צ"ב] או אולי בקדשים נמי אף לפי מה שפשיט הגמרא דמפעפע למעלה ממקום הבישול מ"מ עדיין יש להסתפק אולי אין מפעפע למעלה רק במקצת הכלי ולא בכולו והכי נמי בט' חלב נגד הריקן יש להסתפק אולי אין מפעפע רק עד סמוך לרוטב ואוסר עד מקום ההוא עד ס':
<b>ובע"כ</b> צריכין אנו לומר דכוונת הסמ"ק דהספק שבגמ' הוא רק אי מפעפע למעלה ממקום הבישול או לא אבל אי אמרינן דמפעפע למעלה אזי אין גבול לומר עד כמה הוא מפעפע אם בכולו אם במקצתו דאי לא תימא הכי רק דנאמר שהספק שבגמ' הוא רק אי אמרינן שאינו מפעפע למעלה ממקום הבישול או שהוא מפעפע למעלה בכל הכלי אבל לא במקצת א"כ יהיה הספק שבגמ' או שאינו מפעפע כלל או שהוא מפעפע בכל הכלי דווקא א"כ יהיה קשה איך מספקא ליה להסמ"ק בטפה שנפלה נגד הריקן דלמא מפעפע הטפה רק עד סמוך לרוטב ולא אל הרוטב הרי הספק שבגמ' הוא או שאינה מפעפע כלל או שהוא מפעפע בכל הכלי וא"כ בטפה שנפלה נגד הריקן נמי צריך להיות הספק כן היינו או שאינו מפעפע כלל או שהוא מפעפע בכל הכלי וא"כ ע"כ מגיע להרוטב ונתבטל וא"כ היה די בס' נגד הטפה לחוד ממ"נ כנ"ל ולא היינו מצריכים ס' פעמים ס' אלא ע"כ צריכין למימר דכוונת הסמ"ק בהגמ' הוא כנ"ל ובזה מיושב קושית הכרו"פ והחוות דעת בטוב טעם:
<b>לכאורה</b> קשה לפי מה שכ' בשם הפרישה דטפת חלב נגד הריקן משו"ה צריך ס' פעמים ס' משום דלמא הגיע הפעפוע של הטפה עד סמוך לרוטב כנ"ל ופירשתי בשם הפרישה משום דאם הגיע הפעפוע עד להרוטב הרי נתבטל כנ"ל לכאורה קשה להבין דהרי אם נפל הטפה על הריקן מעט רחוק ממקום הרוטב אזי נכנס הפעפוע של הטפה מעט מעט עד שמגיע לרוטב א"כ הרי נאסר הרוטב של בשר הנבלע בקדירה מיד שנפלה הטפה של חלב עליה טרם שהגיע הפעפוע להרוטב ומאי אהני לן מה שמגיע אח"כ להרוטב הרי כבר נאסר אך באמת נלפע"ד דלא ק"מ דאם נאמר דהגיע הפעפוע של הטפה עד הרוטב אזי כמו כן צריכין אנו לומר דהפעפוע של הרוטב שנתבשל עתה עולה ג"כ למעלה עד מקום נפילת הטפה משום דמאיזה טעם נחלק הפעפוע של הרוטב המתבשל עתה מהפעפוע של הטפה וא"כ תיכף שנפלה הטפה מתערב בהפעפוע של הרוטב המתבשל עתה ונתבטל משא"כ אי אמרינן דהפעפוע של הטפה אינו מגיע להרוטב אז חוששין ג"כ שמא הפעפוע של הרוטב המתבשל עתה אינם מגיעים ג"כ להפעפוע של הטפה א"כ הפעפוע של הטפה אינם מגיעים להפעפוע של הרוטב המתבשל ולא נתבטל בהרוטב משו"ה אוסרים הלחלוחית שבכלי עד ס':
<b>צל"ע</b> לפענ"ד מה שכתוב בדברי המחבר בסי' צ"ב סעיף ו' וז"ל נהגו העולם לאסור כשנפלה על הדופן שלא כנגד הרוטב ופי' ע"ז הט"ז בס"ק כ' לשון איו"ה וז"ל נהגו העולם לאסור התבשיל אפילו יש ס' בתבשיל נגד הטפה דמאחר שנפלה נגד הריקן אז ודאי מפעפע רק בדופני הקדירה לבדה וחיישינן שמא עלה אח"כ פעם אחת רתיחת הקדירה ונגע לאותו מקצת דופן הקדירה שנאסרה או שמא יגע בה עתה בעת העירוי קודם שיצטנן עכ"ל ולפי שכלי הדלה לא אבין זאת דלפי מה שכתוב בט"ז לעיל אות י"ט וז"ל אם נפלה נגד הריקן אז נאסר חלק גדול בקדירה דשמא מפעפעת חלק גדול ועכ"פ לא עד הרוטב דאם לא כן הוי נפלה נגד התבשיל כו' וכן כתבתי לעיל בשם הפרישה בס"ק י"ט דאם הגיע הפעפוע להתבשיל הרי נתבטל וא"כ בנ"ד בנפלה הטפה נגד הריקן יש כאן ס"ס להתיר חדא דלמא הגיע הפעפוע להרוטב ונתבטל ואת"ל שלא הגיע הפעפוע להרוטב עדיין יש ספק שמא לא עלתה הרתיחה אח"כ. לכן היה נלפע"ד מזה להוכיח ולעשות סניף לפסוק כדעת מהרא"י שמביא הש"ך בס"ק כ"ד שכתב דנוהגין להתיר ע"י צינון אך הפמ"ג על הש"ך ס"ק כ"ד ועל הט"ז ס"ק כ' לא כתב כן רק כתב דנוהגים להחמיר שלא במקום ה"מ:
<b>גם</b> לפי"ז צל"ע עוד בזה לפענ"ד היינו אם נפלה הטפה נגד הריקן והקדירה היתה ב"י ואח"כ עלתה הרתיחה נגד נפילת הטפה דלכ"ע צריכין אנו לאסור אם לא היה ס' פעמים ס' ולפענ"ד אזי לא יצויר שיאסור דווקא אם בישלו עתה בקדירה שאר תבשילין או בשר עוף אז אמרינן דהטפה שנפלה אסרה את הבלוע בשר בהמה שהיו בדופני הקדירה עד ס' ונ"נ ואח"כ כשעלתה הרתיחה נאסר מה שבקדירה. אבל אי בישלו עתה בהקדירה בשר בהמה אזי אח"כ כשעלתה הרתיחה אזי הבלוע בשר הנ"נ ע"י נפילת הטפה של חלב כשנתערב אח"כ עם הבשר שבקדירה הוי מין במינו ואינו אוסרת בקדירה עד ס' רק מדרבנן דמן התורה ברובא בטיל דנגד הטפת חלב לבדה יש ס' וכיון שביארתי לעיל דבנפילת הטפה נגד הריקן אזי יש ספק אולי הגיע הטפה עד הרוטב ונתבטל רק דכל החשש שאולי לא הגיע הטפה רק עד סמוך לרוטב וא"כ בנ"ד הוי ספיקא דרבנן ומותר ולא יצויר שיאסר רק אם בישלו בהקדירה שאר תבשילין שאינם בשר בהמה אז אמרינן דהטפת חלב שנפלה על הריקן אסרה עד ס' ונ"נ ואח"כ כשעלתה הרתיחה אזי נאסרה מה שבקדירה עד ס' פעמים ס' מדאורייתא כיון שהמה אינו מינה:
<b>לפי"ז</b> יצויר שנוכל לשאול היכי תימצא שאם נתבשל בשר בהמה בהקדירה ונפלה טפת חלב יהיה מותר ואם נתבשל בשר עוף ונפלה הטפה של חלב יהיה אסור. ומה שכ' שהבלוע בשר הנאסר מחמת נפילת הטפה הוא מין במינו עם הבשר שבקדירה עיין זאת בחוות דעת שעל הט"ז בס"ק כ"ב בסימן צ"ב שכתב זו הסברא. והא שביארתי דאם נתבשל בשר בהמה אזי נוכל להתיר הוא דווקא הבשר אבל הרוטב ושארי דברים המתבשלים עמה נאסרים לפי שיטת הש"ך בסימן צ"ח ס"ק ח' משא"כ לפי שיטת הט"ז שם. אך למעשה בענינא דלעיל לא אוכל להכריע להלכה:
<b>בדבר</b> הנ"ל בטפת חלב שנפל על הריקן בקדירה בת יומא ונאסרה הלחלוחית שבדופן עד ס' וחיישינן שמא אח"כ עלתה הרתיחה ונאסרה התבשיל עד ס' פ' ס'. צריכין אנו לדעת דדווקא שהקדירה היתה ב"י מבישול בשר בהמה אבל אם הקדירה היתה ב"י מבישול בשר עוף ואח"כ נפלה הטפת חלב א"כ הוי איסור דרבנן וכיון דיש ספק אולי עלתה הרתיחה בשעת נפילת הטפה ונתבטלה א"כ הוי ספיקא דרבנן ויש להקל:
<b>עוד</b> בענין הנ"ל על הט"ז בסימן צ"ב ס"ק י"ט במה שכ' דספר המצות סובר דיש ספק אם יש פעפוע לטפה או אמרינן שאינה זזה ממקומה כלל עכ"ל א"כ לפי"ז יהיה קשה דברי הט"ז בזה הסימן בסימן צ"ב ס"ק כ"ח בענין טפה שנפלה על הכיסוי שכתב וז"ל שמא באותו פעם שנפלה הטפה לא עלתה הרתיחה עד הכיסוי ממש עכ"ל פי' ונאסרה הכיסוי ואח"כ כשעלתה הרתיחה צריך ס' פעמים ס' וקמסיים הט"ז וספיקא דאורייתא לחומרא פי' דהיכא דאיכא איסור דאורייתא צריכין אנו להחמיר מספק דשמא באותו פעם ש נפילת הטפה לא עלתה הרתיחה ונאסר הכיסוי ע"כ והקשיתי לפי דברי הט"ז הנ"ל בכוונת הסמ"ק הנ"ל שיש עוד ספק בנפילת הטפה שמא אינה זזה ממקומה כלל א"כ צריכין אנו להקל אף באיסור דאורייתא מטעם ס"ס היינו ספק אחד שמא בשעת נפילת הטפה על הכיסוי עלתה הרתיחה עד הכיסוי ואף את"ל שלא עלתה הרתיחה אז עד הכיסוי הרי יש עוד ספק שמא אינה זזה ממקומה א"כ יש לנו להקל אף באיסור דאורייתא מטעם ס"ס:
<b>גם</b> יש לעיין עוד לדברי הט"ז הנ"ל שמפרש דברי הסמ"ק שיש ספק שמא אינה זזה ממקומה הטפה שנפלה] על הקדירה א"כ לפי"ז יוצא לנו דין חדש היינו אם נתבשל בקדירה בשר עוף ונשפך על הקדירה חלב וליכא ס' במה שבקדירה וכיון דלדברי הט"ז הנ"ל יש ספק שמא אינה זזה ממקומה וא"כ יש ספק על החלב שנשפך על הקדירה שמא אינה זזה ממקומה ולא נכנסה לתוך התבשיל ובשר עוף בחלב הוי איסור דרבנן א"כ הוי ספיקא דרבנן להקל ומזה ג"כ ראיה שדברי הט"ז הנ"ל צ"ע:
<b>בסימן</b> צ"ט בפמ"ג בש"ד ס"ק י"ד בסופו וז"ל ובב"ח אף שיש בהיתר האחרון לבד ס' נגד האיסור לחוד אסור אף בה"מ וכמה צדדים אינם מועילין ואם יש ס' נגד היתר ואיסור הכל שרי בלח אף בב"ח עכ"ל והביאור לזה מובן היינו דאם נתערב שומן בשר בחלב עם מעט מים ונעשו הכל נבילה ואח"כ נתוסף עוד מים עד שיש ס' נגד הבשר וחלב הנאסרים אך לא נגד המים הנאסרים שנ"נ אסור אף בה"מ ואין היתר אלא א"כ יתוסף מים עד שיהיה ס' נגד כולו אף נגד המים הנאסרים ג"כ. הרי מוכח מדבריו דהיכא שנתבשל שומן בשר בחלב ומעט מים ביחד אזי אף המים נ"נ מדאורייתא ואם נפל מעט מזו הקדירה לקדירה אחרת אזי בעינן שבקדירה אחרת יהיה ס' אף נגד המים הנאסרים אף בה"מ ולא סגי בס' נגד שיעור שומן וחלב שנתערב באותן המים שנפלו להקדירה אחרת אף בהפ"מ:
<b>אך</b> לפענ"ד נראה כשנעיין בסימן צ"ד בש"ך ס"ק כ"ב אזי לא אמרינן בב"ח נ"נ מדאורייתא רק כשפוגעין הטעמים של בו"ח ביחד אז אסרתן התורה אבל אם נתערב הבו"ח עם מעט מים אזי בה"מ לא אמרינן נ"נ רק שהוא כשאר איסורין ובה"מ לא אמרינן נ"נ ואם נפלה מעט מזה התבשיל לקדירה אחרת ויש הפ"מ אזי לא מצריכינן ס' נגד כל התבשיל הנאסר רק שמשערינן כמה שיעור בשר וחלב נמצא בהתבשיל שנפלה והא דהביא הפמ"ג לעיל ראיה דבבו"ח נ"נ מדאורייתא מהגמ' דפריך חלב נבילה הוא אזי לפי האמת נוכל לדחות ראייתם דמזו הגמ' אין ראיה רק היכא דפוגעים הטעמים בשר וחלב ביחד אזי נאסרים מדאורייתא כמו הכא שטעם הבשר היתה נבלעת בהחלב ונ"נ אבל היכא שנתערב הבשר והחלב עם מעט מים אזי הא דאמרינן דגם המים נ"נ הוא רק מדרבנן משום דכל הבא מבו"ח כבו"ח דיינינן ליה ובהפ"מ נוכל להתיר כמו בשאר איסורים דנהי דהמים נאסרים מדאורייתא משום דנתערב בהם בו"ח ואין ס' רק דאינם נ"נ בהפ"מ ונ"מ שאם נפלו לקדירה אחרת אזי אין אנו מצריכים ס' נגד הכל רק שמשערינן כמה בו"ח מעורב בהתבשיל שנפלה ושרינן ע"י ס' בהפ"מ:
<b>שוב</b> ראיתי בספר קטן הנקרא מנחה בלולה בסי' צ"ז שכתב וז"ל ודע דבבשר וחלב אם בתחילה לא היה בקדירה ס' ואח"כ הוסיפו בו היתר אינו צריך ס' נגד כל מה שהיה בהקדירה שהרי לא נ"נ אלא הבשר והחלב עצמם ולא שאר ההיתר שנתבשל עמהם ולכן אם יש ס' בקדירה עם ההיתר שנתוסף אח"כ נגד הבשר והחלב לחוד סגי בהכי להתיר הכל עכ"ל וכל זה הוא דלא כהפמ"ג הנ"ל רק שהוא כמו שכתבתי רק שלפענ"ד יש חסרון אחד בדבריו שמה שכ' וז"ל ולכן אם יש ס' בקדירה עם ההיתר שנתוסף אח"כ נגד הבשר והחלב לחוד סגי בהכי להתיר הכל עכ"ל אזי היה צריך לכתוב סגי בהכי להתיר הכל בהפ"מ דווקא שאם אין הפ"מ אזי ההיתר הראשון נ"נ כמו בשאר איסורים שנ"נ בלא הפ"מ ולא היה היתר לזה בלא הפ"מ זולת אם יש במה שנתוסף עתה ס' נגד הכל אף נגד ההיתר שנאסר כבר:
<b>ואף</b> שלכאורה נלפע"ד לענין דינא כן ודלא כהפמ"ג הנ"ל מ"מ קשה הוא בעיני לדחות דברי הגאון בעל פמ"ג ז"ל אחרי שלכאורה משמעות דברי הרמ"א בסי' צ"ב סעיף ד' שכתב וז"ל ויש לסמוך ע"ז בשאר איסורים לצורך הפסד גדול אבל לא בבו"ח עכ"ל אזי לכאורה משמע דכוונת הרמ"א היינו דאם נתערב בשר וחלב במעט תבשיל וליכא ס' אז נ"נ מדאורייתא ואם נפל מזו התבשיל לתבשיל אחר אזי צריך ס' נגד כל התבשיל שנפל שם ולא סגי לשער לפי המדומע וזהו כדעת הפמ"ג הנ"ל וכן הסכים שם הש"ך ס"ק ט"ז במה שהשיג על הא"ר והביא ראיה מהגמרא דפריך חלב נבילה הוא:
<b>אך</b> לפי האמת קשה מאוד להבין דברי הרמ"א והש"ך כפשוטן כמו שביארתי דהבשר והחלב שנתערבו בהתבשיל יהיה התבשיל נ"נ אף בהפ"מ דלפענ"ד אזי הטעמים של בו"ח הפוגעים יחד בהתבשיל אזי נ"נ מדאורייתא אבל מה שגם התבשיל נ"נ זהו רק שהוא כמו שאר איסורים שנ"נ מדרבנן משום דכל הבא מבו"ח כבו"ח דיינינן ליה וא"כ אמאי החמיר הרמ"א בזה יותר משאר איסורים לכן אילולי דמסתפינא מן השגיאה הייתי אומר דכוונת הרמ"א באופן אחר היינו במה שכ' ויש לסמוך ע"ז בשאר איסורין לצורך הפסד גדול אבל לא בבו"ח היינו דאם נתערב בשר בהרבה חלב רק שאין ס' ונעשה החלב נבילה ואח"כ נתערב עוד חלב עד שבין הכל איכא ח' נגד הבשר לחוד אזי לא מהני עד שיהיה ס' נגד כל החלב הנאסר ג"כ מחמת שנ"נ מדאורייתא וע"ז כתב הש"ך בשם ס' אפי רברבי וז"ל מיהו בבשר וחלב יש להחמיר אף בלח וכוונתו של א"ר בזה היינו דאף דעם החלב שנתוסף ביחד יש ס' נגד טעם הבשר וליכא בזו טעם בו"ח ממש יש לאסור משום דהחלב נ"נ וזהו חומרא כיון דליכא טעם בשר בזה וע"ז השיג הש"ך דמהגמ' דחלב נבילה הוא מוכח דהחלב הראשון נ"נ מדינא ולא מטעם חומרא. לפי"ז נוכל לישב דברי הש"ך שלא יקשה עליו מה שהשיג עליו החוות דעת בביאורים ס"ק י"א היינו דלפי מה שהבין הח"ד כוונת הרמ"א ז"ל במה שכ' דבבו"ח אין להקל אף בהפסד גדול היינו היכא דנתערב בו"ח עם תבשיל נעשה כולו נבילה אף בהפ"מ וע"ז כתב הש"ך דהא"ר כתב דזהו מטעם חומרא והשיג עליו הש"ך דאינו מטעם חומרא רק שזהו מדינא מדפריך הגמ' חלב נבילה הוא וע"ז השיג החוות דעת דאימא דכוונת הגמ' חלב נבילה היינו דוקא היכא שנתערב חלב עם בשר אבל אם אותו החלב הנאסר עם בשר נתערב אח"כ עם עוד חלב אימא דהחלב השני לא נ"נ ע"ש:
<b>אבל</b> לפי מה שכ' דנוכל לומר דכוונת הרמ"א במה שכ' דבבו"ח נ"נ אף בהפ"מ היינו שאם נאסר החלב מחמת הבשר ואח"כ נתוסף חלב עד שיהיה בין הכל ס' נגד הבשר לחוד ולא נגד החלב הנאסר לא מהני משום דהחלב הראשון הנאסר נ"נ וכשמתערב החלב הנאסר עם עוד חלב דומה למין במינו בלח דצריך ס' וע"ז כתב הא"ר דזהו חומרא אחרי שעתה ליכא בהחלב טעם בשר וע"ז השיג הש"ך דמדפריך הגמ' חלב נבילה הוא משמע דהחלב נ"נ מדינא וא"כ אף שנתוסף חלב עד שליכא בהחלב טעם בשר מ"מ צריך ס' נגד החלב הראשון מדינא כיון שהחלב הנאסר נ"נ מדינא א"כ כשמתערב עם עוד חלב דומה למין במינו בלח דצריך ס' אבל קושטא הוא דאם נתערב החלב הנאסר עם עוד חלב וליכא ס' נגד החלב הנאסר אזי אף דנאסר כל החלב מ"מ לא נ"נ בהפסד מרובה ואם נפל מזה החלב לתבשיל אחר אזי אין אנו צריכין ס' בהפ"מ רק לפי המדומע שצריכין אנו לחשוב כמה נפלו מהחלב הקדום שנ"נ ואם יהיה בהתבשיל ס' אזי נוכל להתיר בהפ"מ ולפי"ז אזלא לה השגת החו"ד ז"ל היינו משום דלפי"ז יהי' כוונת הש"ך במה שכ' דבבו"ח בלח חנ"נ היינו דווקא אותו חלב שקיבל טעם מבשר נ"נ אבל אם נתוסף עוד חלב עד שעם החלב הראשון יהי' ס' נגד הבשר לחוד אך לא נגד החלב הראשון אזי נהי דנאסר כל החלב משום דהחלב הראשון אוסרתו מכח מין במינו בלח אבל מ"מ לא נ"נ מ"מ איך שיהיה הרי חזינן דדעת החוו"ד דהחלב הנוסף לא נ"נ בהפ"מ ודלא כהפמ"ג הנ"ל ואף שלפענ"ד נראה לענין דינא דלא כהפמ"ג הנ"ל לפי מה שביארתי לעיל מ"מ לא אוכל להכריע להלכה ולמעשה והבוחר יבחר:
<b>סי'</b> <b>ק"ג</b>
<b>שאלה</b>. קדירה שבישלו בה שאר איסורים ובתוך מעל"ע חממו בה מים ואחר מעל"ע מהאיסור ובתוך מעל"ע מחימום המים בישלו בהקדירה תבשיל ונפל להקדירה איסור ונגד האיסור היה בתבשיל שבקדירה ס' בצמצום ולא יותר מס' מהו הדין:
<b>ונלפע"ד</b> לכאורה לפי מה שפסק הרמ"א בסי' ק"ג ס"ז בקדירה שבישלו בה שאר איסורים ואחר חימום המים בישלו בה תבשיל פסק הרמ"א דבמקום הפסד יש להתיר בשאר איסורים א"כ הכא בנ"ד כיון דהתבשיל מותר ונגד האיסור השני שבתוך התבשיל יש ס' א"כ יש להתיר בפשיטות אבל לפי האמת זה אינו דמה שמתיר הרמ"א בשאר איסורים במקום הפסד היינו משום דהרמ"א סובר כשיטת המחבר דכל עיקר חשש דחימום המים הוא משום דאמרינן חענ"נ משום הכי מיקל בשאר איסורים במקום הפסד קצת משום דיש פוסקים מקילין בדין חימום המים כמו הסמ"ק וגם בלא"ה צריכין להקל בהפסד מרובה בשאר איסורין משום דבמקום הפסד מרובה לא אמרינן בשאר איסורין תענ"נ משו"ה מיקל רמ"א הכא אף במקום הפסד קצת כן צריכין לפרש וכוונת הש"ך ס"ק כ' וע"ש בדגול מרבבה שפי' כן אבל לפי מה שכ' הש"ך בסי' צ"ד ס"ק כ"ב דבדין חימום המים יש עוד חשש איסור משום נ"ט בר נ"ט דאיסורא וגם הש"ך בעצמו הביאו כאן בסימן ק"ג ס"ק י"ח א"כ לפי"ז בקדירה של איסור אם בישלו תבשיל בתוך מעל"ע לחימום המים צריכין לאסור אף בהפסד מרובה דלא כהרמ"א ובספר דגול מרבבה יש רמז לזה וא"כ בנ"ד אף אם לא נפל איסור לתוך התבשיל השני צריכין לאסור מטעם שבחימום המים נעשה נ"ט בר נ"ט דאיסורא. אך לפי האמת זה אינו דמשום האיסור של נ"ט בר נ"ט דאיסורא אין אנו צריכין לאסור התבשיל השני של אחר חימום המים דהנה בחוות דעת ס"ק י"א ובפרי מגדים על הש"ך שבסימן צ"ד ס"ק כ"ב פירשו דמשום נ"ט בר נ"ט דאיסורא אין אנו צריכין לאסור רק לפי המדומע דעשר ידות נבלע ממים בשעת החימום ומעט איסור ולעומת מעט איסור שנבלע יהיה בתבשיל השני ס' לכן משום נ"ט בר נ"ט דאיסורא אין לנו לאסור התבשיל השני של אחר חימום המים רק כל החשש של חימום המים הוא משום חתיכה עצמה נ"נ לכן מיקל רמ"א בשאר איסורין אבל בנידון השאלה דידן שבתבשיל השני נפל איסור שכנגד האיסור לא היה רק ס' בצמצום ובדופני הקדירה יש מעט איסור מהאיסור הראשון שבשעת חימום המים נבלע מעט איסור מהאיסור הראשון משום נ"ט בר נ"ט דאיסורא ואף אם נשער כפי המדומע אם מעט איסור נבלע בתוכו וא"כ כיון שנגד האיסור שנפל בתוך התבשיל השני לא היה רק ס' בצמצום א"כ אותו מעט איסור חזי לאיצטרופי עם אותו מעט איסור הקדום ושוב לא יהיה בתוך התבשיל ס' נגדם. ואם יועיל לזה הפסד מרובה צ"ע דאף דהפמ"ג בסימן צ"ד בש"ד ס"ק כ"ב מצדד דנ"ט בר נ"ט דאיסורא הוא מדרבנן מ"מ יש כאן איסור דרבנן רק דנ"מ לענין ספיקן. זולת אם אירע ע"ז האופן שהאיסור שנפל לתוך התבשיל השני הוא אינו מינו עם האיסור הראשון ולא מצטרפי ואדרבא נאמר ששני איסורים מבטלים זא"ז כמו שמבואר בסוף סימן צ"ט אבל אם האיסור השני הוא מינו עם האיסור הראשון יש לאסור:
<b>הלכות</b> <b>מקואות</b>
<b>הן</b> במחני יש מקוה עליונה שנבנתה מכבר בשנת תרנ"ג אשר אני לא הייתי אז בביתי וכשבאתי לביתי לא נתתי את לבי לחקור על אודותה אך עתה שבית המרחץ נשרף ובנו מרחץ חדש וגם המקוה נתהרסה בשעת שריפה ועתה המה מתקנים אותה אזי עלה על לבי לחשוב אודותה אולי נצרך לעשות לה תיקונים חדשים להציל אותה מאיזה ספיקות ומאיזה קושיות ששדו בה נרגא רבנן קשישאי:
<b>הציור</b> של מקוות עליונות הלא ידוע כי יש בעלית בית המרחץ כלי מתכת הנקרא צאן וממלאים אותה מים מבאר ע"י הפלאמפ ולמטה בעומק יש באר מים חיים ושם יש כלי מתכת הנקרא צילענדער אשר הוא מחזיק מעט יותר משיעור מקוה ונקוב מתחתיתו כדי שיתחברו מי הצילענדער למי המעיין וסילון אחד יוצא מהצאן העליון ונכנסת להצילענדער שבתוך הבאר ועוד סילון אחד יוצא מהצילענדער ועולה למעלה עד שמגעת להנקב שבתוך המקוה שמשם מקלחים מים להמקוה רק שבסוף הסילון טרם שעולה להמקוה העליונה אזי בעובי הכותל שבמקוה יש המשכה וכששופכים מים מהצאן שבעלי' ע"י הסילון להצילענדער שבתוך הבאר אזי דוחקים המים אלו לאלו עד שיוצאים דרך הסילון האחר ונכנסים לתוך המקוה ע"י המשכה:
<b>ובספר</b> חיבור לטהרה הרבה להקשות על המקואות האלו בסוף ספרו בתשובה אחרונה ותוכן קושיא הא' שלו אחר שחקר איזה מים נכנסים להמקוה אם המים העליונים היורדים עתה ע"י סילון בהצילענדער אזי נכנסים עתה ע"י הסילון האחר להמקוה העליונה או המים שהיו בהצילענדער שבבאר המה נכנסים בהמקוה העליונה אזי מבאר שם בשם הראב"ד דהמה מחצה על מחצה גם מביא בשם הריטב"א והריב"ש וז"ל שהמים אחרונים היוצאים מקנה לקנה ע"י דחיקת המים י"ל שהם אינם נטהרים כלל בהשקה משום שהם זוחלין מקנה לקנה דהשקה לא הוי אלא כשהן שוקטין ומתערבין ועיין במחבר סעיף ס' בג' גומות שבנחל ע"ש וא"כ לדעת הראב"ד המה מחצה על מחצה בהמקוה ואין כאן רבי' והמשכה שלכל הפחות צריכין אנו שהמים שהיו בהצילענדער מקודם אזי יצאו רוב כדי, שיוכשר ע"י רבי' והמשכה וליתא גם מביא מקודם וז"ל ועוד בלא זה דהרי קודם שנאספו המים להמקוה עד מ' ס' כיון דמחצה שאוב גם הכשרים נפסלים עכ"ל:
<b>ומה</b> שהשיב ע"ז דלענין זה מועיל הניצוק לחברם ע"ש אזי לפענ"ד יש להשיב ע"ז לפי מה שכ' בספר נוב"י תנינא תשובה קל"ו שכ' שם שאם הקנים הממשיכים מים לתוך המקוה המה גבוהים מהמים ושופכים מלמעלה למטה המקוה פסולה ואין הניצוק מחברם משום שאין זוחלים מתערבים ע"כ א"כ ישאר קושיתו במקומה דכיון דמחצה שאוב גם הכשרים נפסלים טרם שיתאספו מ' ס' ואין הניצוק מחברם:
<b>גם</b> לפי מה שכ' הט"ז ס"ק מ"ז שע"י הניצוק לא אמרינן גוד אסיק והכא צריכין, אנו לומר שהמים שבהצילענדער התחתון יתחבר להמקוה העליונה ע"י גוד אסיק ואף אם נאמר דזה לא מקרי ניצוק רק קטפרס כיון שהניצוק הוא בתוך הסילון ולא באויר אך בסי' ר"א בט"ז ס"ק ג' כתב דגם קטפרס אינו חיבור כמשמעות המשנה דפ"ח דטהרות דאיתא שם הניצוק והקטפרס אינו חיבור גם בתשובת הריב"ש פסק כחכמים דתוספתא דג' גממיות שבנחל העליונה והתחתונה של עשרים סאה והאמצעית של מ' סאה דפליגי בזה ר"מ ור"י וחכמים וחכמים ס"ל דאין מטבילין אלא באמצעית משום דלא ס"ל לא גוד אסיק ולא גוד אחית ובמס' מקואות פרק ז' משנה ה' מביא הר"ש ז"ל זו התוספתא ומפרש כנ"ל:
<b>נחזור</b> לעניננו דהמים היוצאים מקנה אל קנה אינם נטהרים ע"י השקה וכנ"ל והמים היוצאים מהצילענדער להמקוה אינם יוצאים רק מחצה והמחצה השני' המה השאובים היוצאים מהצאן העליון ואעפ"י שיורדים להמקוה ע"י המשכה מ"מ המה פוסלים את המים הכשרים ג"כ דהמקוה אינה נטהרת רק ע"י רבי' והמשכה וכיון שליכא רוב בהמים הכשרים היוצאים מהצילענדער משום שאינם יוצאים רק מחצה אזי נפסלים מחצה הכשרים מהמחצה הפסולים:
<b>ולכאורה</b> נוכל לישב ע"ז האופן היינו כיון שנתחדש אופן העשייה ע"ז האופן היינו שהסילון האחד היוצא מהצאן העליון והוא נכנס להצילענדער שבתוך הבאר אזי אינו נכנס להצילענדער רק מעט למעלה ולא יותר והסילון השני היוצא מהצילענדער שבתוך הבאר להמקוה אזי זה הסילון הוא נכנס להצילענדער בעומק עד סמוך לשוליו וכשהמים העליונים יורדים לתוך הצילענדער ודוחקים המים אלו לאלו עד שיוצאים דרך הסילון השני לתוך המקוה אזי אותן המים החדשים שיוצאים מהסילון להצילענדער עומדים מלמעלה ודוחקים המים הישנים שבתוך הצילענדער שיעלו לתוך הסילון השני אשר פיה למטה סמוך להשולים וכיון שהמים הסמוכים להסילון השני המה המים הישנים אזי לפי הסברא המה נכנסים תחילה לתוך הסילון השני ואף שלאח"כ מתערבין כל המים שבתוך הצאן ונכנסים לתוך הסילון השני מחצה על מחצה לפי שיטת הראב"ד ז"ל אך בתחילת הכניסה אזי לפי הסברא יוצאים המים הישנים תחילה וכיון שבתחילת הכניסה אזי המים הישנים יוצאים תחילה לתוך הסילון השני ואח"כ יוצאים מחצה על מחצה וא"כ ממילא כשמקלחין לתוך המקוה אזי המים הישנים הכשרים המה מעט יותר מהמים החדשים היוצאים מהצאן העליון והמים החדשים אזי באים להמקוה ע"י המשכה א"כ הוי ריבוי והמשכה וכשר:
<b>אך</b> בספר חיבור לטהרה בכלל ג' סעיף ט"ו מביא שני דעות אם הא דמכשרינן בריבוי והמשכה בעינן הריבוי סאה דווקא היינו שיהיו כ"א סאה מים כשרים זהו דעת רש"י בנזיר דבעינן כ"א סאה ולא סגי במשהו יותר מכ' או דלמא שאף במשהו יותר מכ' סגי וזהו דעת הרמב"ם ע"ש. ולדעת הרמב"ם יתורץ היטב קושיתנו הנ"ל לפי מה שביארתי שהמים הכשרים הנכנסים למקוה המה מעט יותר מהשאובין אך לדעת רש"י הנ"ל דבעינן סאה יותר דווקא עדיין ישאר קושיתנו הנ"ל כמובן:
<b>וע"כ</b> עלה על רעיוני לעשות עצה לזה ע"ז האופן היינו שיעשו את הנקב שבמקוה שעל ידו מקלחים המים להמקוה אזי יהי' בשוה עם המים ומעט יהיו המים למעלה מהנקב וכשיהיו המים למעלה מהנקב כל שהוא אזי אז נסתום הסילון היוצא מהצאן העליון ע"י הקראן ואז יהי' השקה למי המקוה שנתמלא עתה למי הצילענדער שבתוך הבאר כשהם נחים שאז יהיו המים עומדים שכיון ששני הסילונות והצילענדער אז מלאים [דכ"ז שהסילונות מקלחים מים להמקוה אזי מוכרח שהמה מלאים דאל"כ לא היו מקלחין וגם תיכף כשפוסק לקלח אזי ג"כ מלאים] וכשפוסק לקלח הרי אז המים עומדים והוי אז השקה מעליא למי המקוה למי הצילענדער כשהמים נחים ואין שייך כאן לחקור החקירה אי תליא זאת אי אמרינן גוד אחית או לא דאף אי אמרינן דהלכה כחכמים שבתוספתא הנ"ל דג' גממיות דלא אמרינן גוד אחית מ"מ הכא הוי השקה מעליא כיון שהמים עומדים ע"י שווי משקל הנוזלים:
<b>דהנה</b> ידוע שיש כמה מאשינעס הסובבים על החכמה של שווי משקל הנוזלים דהיינו כשנקרב שני כלים זה לזה ונעשה בהכלים נקבים זה כנגד זה ונשים בתוכה שפופרת באופן שאם נשפוך מים בתוך כלי האחד אזי יורד לתוך חברתה ואז אם נשפוך בתוך כלי האחד הרבה מים הרבה יותר מגובה הנקב אזי ע"י שווי משקל הנוזלים אזי יהי' בשני הכלים גובה המים בשוה וה"נ בנ"ד כשנסתום הקראן מהסילון היוצא מהצאן העליון אזי אז יהי' מלא הצילענדער שבתוך הבאר והסילון העולה מתוך הצילענדער להמקוה ובהסילון היוצא מהצאן העליון יהי' כ"כ מים לפ"ע בחצי כמו הגובה של סילון היוצא לתוך המקוה ואז יהיו המים נחים ויהי' השקה מעליא מי המקוה להמים שבתוך הצילענדער שבתוך הבאר. ואף כי באמת אף אז לא יהיו המים נחום לגמרי כי מעט מעט יוצאים המים ע"י הנקבים שבתוך הצילענדער לתוך הבאר אך בזה י"ל כי זחילה מועטת שאינה נכרת כ"כ לא מקרי זחילה כמבואר בסעיף נ"א. כן הי' נ"ל לעשות לכתחילה. אך בזו המקוה שלנו שכבר נעשית הנקב המקלח להמקוה למעלה הרבה מהמים ואי אפשר לעשות כנ"ל ע"כ נלפענ"ד לעשות עצה אחרת כדי להנצל מהקושיות של חיבור לטהרה הנ"ל היינו דהצאן העליון העומד בעלי' הי' נקוב בתחילת עשייתו בשוליו כשפופרת הנוד ואח"כ חיברוהו בעלי' ע"י גפת וסיד ואח"כ שמו סילון של מתכת בתוך הנקב שבשוליו וכיון שחיברוהו בסיד אינו נקרא כלי ואין מקבל טומאה כמבואר בסעיף מ"ח ובבאר הגולה ס"ק קט"ז שכ' אפילו מחובר לדבר המחובר לקרקע בטל אגב קרקע ועיין בדברי חמודות על הרא"ש הל' מקואות ס"ק נ' שהביא דברי הרשב"א ז"ל שאפילו כלי מתכת העשויה לקרקע או לדבר המחובר לקרקע אינו מקבל טומאה ואינו פוסל את המקוה והכא עשוהו לכתחילה ע"מ לחברו בקרקע כמבואר בפ"ת אות כ' לכן עשיתי עצה אחרת שתחבתי ברזא של עץ בהנקב היורד לתוך המקוה וסתמתי אותה בהברזא ואח"כ צויתי לפתוח הקראן הסותם בהסילון היוצא מהצאן העליון כדי שישפכו מימיו דרך הסילון להצילענדער שבתוך הבאר וע"י דחיקת המים אלו לאלו אזי קלח בהסילון היורד לתוך המקוה עד סתימת הברזא בהמקוה עד שאני רואה שמבצבץ מעט דרך הברזא בהמקומות שאינה סותמת היטב ואיזה רגעים אני אוחז המים כך ובזו העת אזי המים נחים ואז יהי' השקה להמים שבתוך הצאן העליון למי הצילענדער שבתוך הבאר כיון שהקראן שבסילון העליון אזי אז פתוח ואז המים נחים כיון שהברזא סותמת אז את הנקב שבמקוה שאינו מקלח אז א"כ יתכשרו אז המים העליונים שבתוך הצאן העליון ע"י השקה. ובאיזה רגעים צויתי לסתום הקראן שבהצאן העליון. ולכאורה יתישב בזה כל הקושיות של הס' חיבור לטהרה הנ"ל שהקשה שמחצה המים הבאים לתוך המקוה אינם מהצילענדער שבתוך הבאר רק שהמה מהצאן העליון מים שאובים. ולפי מה שביארתי אזי אף המים שבהצאן העליון נמי כשרים מחמת שנכשרו ע"י השקה כנ"ל:
<b>אך</b> שעדיין יש לפקפק ע"ז דכל ההיתר הנ"ל הוא משום דכשפותחין הקראן מהסילון העליון אזי יש השקה להמים שבהצאן העליון למי הצילענדער שבתוך הבאר אזי יש לפקפק שהנקב שבתוך הקראן אינו מחזיק כשפופרת הנוד ומבואר בסעיף נ"ב דבעינן כשפופרת הנוד. ורציתי לומר לפי מה שמבואר בש"ך סימן קי"ז דהיכא דהפסול אינו אלא מדרבנן אזי סגי בהשקה של חוט השערה. ובנ"ד כיון דכל המים שבתוך הצאן אזי סופן לבוא לתוך המקוה ע"י המשכה שהוא סמוך לכניסת המים לתוך המקוה ועל ידי המשכה אפילו כולו שאוב אזי להרבה פוסקים אינה אלא מדרבנן וא"כ אין כאן אלא פסול דרבנן א"כ יתכשרו ע"י נקב שהוא כחוט השערה אך הגאון ר' יצחק זאב נ"י צוקערמאן השיג עלי כיון דסוף סוף עתה הוא איסור דאורייתא להמים שבתוך הצאן העליון א"כ לא סגי להו ההשקה שהוא ע"י פתיחת הקראן שהנקב הוא פחות מכשפופרת הנוד:
<b>לזאת</b> עלתה על לבי לתקן את זאת או ע"י שיתקנו את הקראן שיהי' בנקב כשפופרת הנוד או שיתקנו תיקון אחר היינו שיחברו סילון קטן של עץ או סילון של חרס הנקראת האנצארנע טרובעס לפי הסילון של ברזל המקלח מים מהבאר ע"י הפלאמפ לתוך הצאן ואז יהיו באים כל המים שבצאן ע"י פי הסילון של עץ או של חרס שאינו מקבל טומאה שאינה כלי ועי"ז יהי' המשכה ומקוה שהוא כולו שאוב ע"י המשכה הוא רק איסור דרבנן לרוב פוסקים כמבואר בשו"ת מהרי"ט הנדפסים סביב היו"ד דפוס לעמבערג דמה שמפלפל הר"ש במס' מקואות פרק שני משנה ג' והרא"ש ז"ל בפרק מרובה אי כולו שאוב דאורייתא או דרבנן זהו דווקא בכולו שאוב בלא המשכה אבל אי כולו שאוב בהמשכה אזי יכול להיות שכ"ע מודים שהוא מדרבנן לא מיבעיא אי פסקינן במס' תמורה דף י"ב כרבין אמר ר"י דשאיבה שהמשיכוה כולו טהורה א"כ אף איסור דרבנן ליכא ואף אם נפסוק שם כראב"י דבעינן דווקא רבי' והמשכה מ"מ יכול להיות דכולו בהמשכה אינה אלא איסור מדרבנן וכן פירשו התוס' במס' ב"ב דף ס"ו בד"ה מכלל בשם הר' משה מפונטיזא ע"ש. ובאיסור דרבנן סגי השקה כחוט השערה כמבואר בש"ך ס"ק קי"ז:
<b>ומה</b> שכתבתי בענין ההשקה שסתמתי בברזא את הנקב ופתחתי להקראן שבסילון העליון כדי שיהי' מועיל ההשקה להמים שבהצאן העליון ואח"כ כתבתי שצויתי לסתום הקראן ולקחתי הברזא מהנקב ולכאורה הייתי יכול לעשות העצה של ההשקה בשעה שאנו רוצים למלאות המקוה במים חדשים אזי אז הייתי צריך לתחוב הברזא בהנקב שבמקוה ואיזה רגעים יעמוד כך סתום בשעה שהקראן מהצאן העליון יהי' פתוח עד שיהי' השקה כנ"ל ואח"כ הייתי צריך לקחת הברזא מהנקב והקראן ישאר פתוח ולא יסתום אותו כדי שיקלחו אז כל, המים להמקוה ע"י הסילונות כידוע. אך שלא רציתי לעשות כן משום שאם אקח הברזא מהנקב כדי שיקלחו המים להמקוה אזי יהי' חשש על המים שבמקוה משום שהמים באו ע"י תפיסת בני אדם היינו עי"ז שלקחתי הברזא ירדו המים להמקוה אף שיש לחלק שלקיחת הברזא הוא רק הסרת המונע ולא מקרי תפיסת י"א עכ"ז לא רציתי לסמוך ע"ז החילוק ועשיתי כנ"ל היינו שמיד אחר ההשקה כנ"ל סתמתי להקראן אך שעדיין יש לפקפק שלא יצאתי עדיין דעת ר' ירוחם שהחמיר בנפסק ההשקה וא"כ ע"י סגירת הקראן אזי נפסק ההשקה של מי הצאן למי הצילענדער שבתוך הבאר ועיין בש"ך ס"ק קי"ב:
<b>אך</b> שבספר ח"ס כתב על דברי ר"י שלית מאן דחש לו. ואין לומר דאף באופן שכתבתי בסגירת הקראן הרי דכשיפתחו הקראן בשעת ביאת המים להמקוה אזי יהי' מקרי הפתיחה תפיסת ידי אדם אך ז"א כיון דזו התפיסה הוא רחוק מכניסת המים להמקוה לא מיפסל בשביל זה דהיכא שיש הפסק בינתיים וסמוך לכניסת המים להמקוה אין שם דבר המקבל טומאה ותפיסת ידי אדם אזי אין חשש בזה כלל כמבואר בטור סעי' נ"ג ובב"ח שם סעיף נ"ג שכ' וז"ל אבל מקודם שנפלו על שפתו יכול לאחוז בדף דגדולה מזו אמרו דמותר להעביר מים בכוונה אפילו בידיו ממש ע"ג קרקע עד שיגיעו לשפתו ואח"כ יהיו נמשכים מעצמם ויפלו למקוה עכ"ל א"כ משמע דבין לענין קבלת טומאה ובין לענין תפיסת י"א אינו נפסל רק בסמוך לכניסת המים להמקוה אבל לא מקודם:
<b>אך</b> עדיין לא יצאנו דעת ר"י שפוסל בנפסק לכן הי' נ"ל לעשות עצה אחרת היינו כפי שידוע אופן ההמשכה של מי המקוה הוא כשיוצא המים מהסילון העולה להמקוה אזי נכנסו המים בעובי כותל המקוה אשר שם הוא ההמשכה אזי אמרתי עצה אחרת לתחוב ברזא בהסילון ולסותמו טרם שיגיעו המים לעובי כותל המקוה ששם הוא ההמשכה ובשעה שנסתום שם בהברזא אזי יפתחו את הקראן שבסילון של הצאן העליון כדי שירדו המים מהצאן העליון למטה בהצילענדער ויקלחו המים לתוך הסילון העולה להמקוה להמקום שסתמתי ואז יהיו המים עומדים ויהא השקה להמים העליונים ובאיזה רגעים אזי אקח הברזא מהסילון ואז ירדו המים לכותל המקוה אשר שם הוא ההמשכה ואז ירדו כל המים להמקוה דרך ההמשכה ולקיחת הברזא לא יהי' מקרי תפיסת ב"א אחר שלאחר לקיחת הברזא יש המשכה אין קפידא במה שהוא תפיסת ידי אדם קודם המשכה כמבואר לעיל ובזה יתישב שלא יהי' עלי הפקפוק מה שהקשיתי לעיל שבסגירת הקראן יהי' הפסק בין המים שבהצאן העליון להמים התחתונים שבתוך הצילענדער אשר לדעת ר' ירוחם דחושש להחמיר אם נפסק לא יתישב ולפי מה שכ' עתה אזי אין אנו צריכין לסגור הקראן אך שזו העצה הוא ג"כ קשה לעשות לפי שצריכין לפקוק הסילון בברזא ואח"כ צריכין לקחת משם הברזא והמים יעלו להנקב שבתוך כותל המקוה ע"י המשכה שזהו דבר שקשה לתקן כן לכן עלה על דעתי שלע"ע לא יעשו תיקונים חדשים הרבה רק זו התיקון שזכרתי למעלה היינו או שיעשו נקב רחב במקום הקראן באופן שבפתיחת הקראן יהי' הנקב רחב כשפופרת הנוד כדי שבפתיחת הקראן יהי' השקה המים שבתוך הצאן העליון להמים שבתוך הצילענדער שבתוך הבאר ע"י הנקב שהוא כשפופרת הנוד או שיעשו תיקון אחר שזכרתי למעלה שיחברו סילון קטן של עץ או סילון של חרס הנקרא האנצארנע טרובעס להסילון של מתכת היוצא מתוך הפלאמפ כדי שיעלו המים להצאן דרך המשכה וכיון דמקוה שכולו שאוב אזי לרוב פוסקים אינו אלא מדרבנן ובאיסור דרבנן סגי השקה שהוא כחוט השערה כמו שביארתי לעיל ובעת שצריכים למלאות המקוה במים אזי מקודם יסתמו הנקב שבמקוה שמצד המקוה בברזא של עץ ואח"כ יפתחו את הקראן היוצא מהצאן העליון מהסילון הסמוך לו ויכנסו המים בהצילענדער וידחקו המים זה את זה וילכו מקנה לקנה עד שיבאו למקום סתימת הברזא בהמקוה ויבצבצו מעט מים ממקום שהברזא תחוב שזהו אות שהסילונות והצילענדער אז מלאים ויהי' אז השקה להמים אשר בהצאן העליון למי הצילענדער כשהמים נחים ואח"כ צויתי לסתום הקראן על איזה רגעים עד שיהא ניכר שהמים אינם מבצבצים עוד דרך סתימת הברזא [משום דכשפוקקין הנקב שבמקוה בברזא וסותמין הקראן ואף שאז הסילונות והצילענדער מלאים מהמים שעלו שם טרם שסתמו הקראן מ"מ כשעומד כך איזה רגעים אזי מתמעטים המים מעט מעט ויוצאים דרך הנקבים העשוים למטה בהצילענדער להבאר א"כ ממילא מובן דכשסותמין הנקב בברזא וסותמין הקראן והמים מבצבצים דרך נקבי הברזא שמצדדין ואח"כ סוגרין הקראן אזי באיזה רגעים שוקטים המים ואינם מבצבצים משום שבאיזה רגעים יחסר מעט מים מחמת שיוצאים המים מעט מעט דרך הנקבים שיש בהצילענדער לתוך הבאר] ואח"כ צריכין לקחת את הברזא מהנקב בשעה שהמים אינם מקלחים כדי שלא יבאו המים ע"י תפיסת ב"א ואח"כ צריכין לפתוח את הקראן כדי שיקלחו המים להמקוה ועי"ז העשי' נרויח הרבה היינו חדא לרוב הפוסקים שאינם חוששים לדעת ר"י לפסול אם נפסק ההשקה א"כ אין חשש במה שצויתי לסתום הקראן אחר ההשקה הנ"ל א"כ יוצאים עתה מהנקב להמקוה כל המים כשרים שנכשרו ע"י השקה כנ"ל:
<b>ואף</b> אם נחשוש לדעת ר"י לפסול ההשקה אם נפסק וא"כ לא יהי' מהני זו העצה הנ"ל שיתכשרו המים שבהצאן העליון מחמת שבסגירת הקראן יהי' נפסק ההשקה ויחזרו המים שבהצאן העליון לפיסולו. אך עכ"ז יהי' מהני לן סתימת הברזא שבשעת סתימת הברזא והמים מבצבצים מעט דרך סתימת הברזא בהמקומות שהברזא אינה סותמת היטב אזי מזה הוא אות שאז הסילונות מלאים והצילענדער שבתוך הבאר אז מלא משום דאל"כ לא הי' מבצבץ ולהמים שנכנסו אז מהצאן העליון לתוך הצילענדער והסילונות אזי לזו המים יהי' מהני ההשקה הנ"ל שעשיתי ע"י תחיבת הברזא הנ"ל כי הנפסק מסגירת הקראן הוא למעלה סמוך להצאן העליון אבל להמים שעלו בשעת פתיחת הקראן להצילענדער ולהסילונות שהמה מתחת הקראן אזי להם הוא השקה מעליא א"כ לכל הפחות אזי הרבה מים חדשים שנכנסו מהצאן העליון להצילענדער ולהסילונות שנכשרו עתה ע"י ההשקה של תחיבת הברזא כנ"ל א"כ לכל הפחות נרויח בזה שיתישב לן קושית החיבור לטהרה שהקשה והלא המים העולים להמקוה המה מחצה על מחצה לדעת הראב"ד היינו מחצה מהצילענדער ומחצה מהשאובין היורדים מהצאן העליון א"כ ליכא ריבוי והמשכה כנ"ל ולפי הנ"ל אזי הרבה מים כשרים נכנסים להמקוה:
<b>ואף</b> לפי מה שישבתי לעיל שכיון שעושים הסילון העולה מהצאן לתוך הצילענדער מלמעלה בהצילענדער, והסילון העולה מהצילענדער להמקוה אזי מתחלת בהצילענדער מלמטה סמוך לשוליו וכשבאים המים מהסילון העליון לתוך הצילענדער הם עומדים למעלה ודוחקים המים שלמטה מהם עד שהמה נכנסים להסילון היוצא מהצילענדער להמקוה אזי ממילא מובן שהמים שבתוך הצילענדער נכנסים יותר מעט טרם שמתערבים המים העליונים עם מי הצילענדער ובזה יתישב קושיתו שלא יהיו מחצה על מחצה רק מי הצילענדער יהי' יותר כנ"ל אך ע"ז הקשיתי לעיל דזה יתישב רק לשיטת הסוברים דמשהו יותר ממחצה מים כשרים נקרא רבוי והמשכה אבל לשיטת הסוברים דבעינן דוקא סאה יותר היינו כ"א סאה מים כשרים א"כ בנ"ד עדיין לא יתישב דנהי לפי הנ"ל נכנסים מים הכשרים שבתוך הצילענדער יותר אבל מי יאמר שהוא סאה יותר אולי הוא פחות ולפי מה שכ' לעיל שע"י תחיבת הברזא בהנקב אזי יהיו נכשרים כל המים החדשים שנתמלאו עתה בתוך הצילענדער עד שיהי' מלא א"כ אף לאחר פתיחת הקראן בפעם שני' אזי ירדו מים כשרים הרבה יותר מהמים שלא נכשרו ויוכשר המקוה ע"י רבי' והמשכה דאז יהי' והריבוי של מים כשרים יותר ממחצה סאה בוודאי. ואף אם לא יתקנו כנ"ל לחבר סילון קטן של עץ להסילון היוצא מתוך הפלאמפ ואף אם לא יתקנו הנקב שבתוך הקראן שיהי' רחב כשפופרת הנוד כנ"ל מ"מ יהי' מהני העצה של תחיבת הברזא הנ"ל בהנקב בשעת פתיחת הקראן כדי שיהי' השקה להמים שנתמלאו עתה בהצילענדער כדי שיהיו מים כשרים יותר מכ"א סאה:
<b>ועתה</b> נשאר עלינו לבאר עוד קושית החיבור לטהרה שהקשה על מקואות שלנו דכיון דהמים הנכנסים להצילענדער מהצאן העליון אזי מתערבים שם עם המים הנכנסים להצילענדער מתוך הבאר וכשמקלחים המים מן הצילענדער להמקוה ע"י הסילון אזי נשארו בהצילענדער מחצה שאובין מן הצאן העליון ובעוד איזה ימים כשנצרכים עוד הפעם למלאות המקוה בזה האופן שיפתחו הקראן מהצאן העליון לשפוך מים להצילענדער כדי שיקלחו למקוה ע"י סילון היוצא מהצילענדער להמקוה א"כ יהי' שלשה חלקים מים שאובים מחצה המים שירדו עתה מהצאן העליון וממחצה המים שירדו מהצילענדער אזי יש באותן המחצה מה שאובין שנשארו מקודם א"כ ברבות הימים ירדו להמקוה הרבה יותר מרוב מים שאובים וע"ז תירץ החיבור לטהרה הנ"ל שלפי שיטת הרא"ש א"ש שכ' שעל אלו השאובים שנשארו בתוך הצילענדער אזי מי המעיין מתגבר עליהם כיון שיש נקבים בהצילענדער כדי שיתחברו להמעיין שבתוך הבאר אזי מי והמעיין מתגברין ונעשו כולו כמי המעיין. והקשיתי ע"ז דזה התירוץ לא יתישב רק לדעת המחבר בסעיף מ' שתפס לדינא דעת הרא"ש ז"ל שאין המעיין נפסל בשאיבה משום דמי המעיין מתגבר אך לשיטת הרמ"א שכ' שם בסעיף מ' כי יש חולקין אף במעיין דשאיבה פוסלת ולית להו הסברא דמי המעיין מתגבר א"כ יהי' קושית החיבור לטהרה הנ"ל על מכונה כנ"ל:
<b>אך</b> לפי האמת צריכין להבין את כוונת קושיתו מה שהקשה שברבות הימים יהי' בהצילענדער רובו מהמים שאובים שנתמלאו מהצאן העליון א"כ כשיקלחו אח"כ להמקוה יהי' רובו מהמים שאובים דלכאורה קושיתו אינה מובנת דמאי איכפת לנו מה שהמים שבהצילענדער המה מים שאובים שבאו לשם מהצאן העליון הלא זו המים שאובים נטהרו בהשקה במה שיש להם חיבור ע"י הנקבים שבהצילענדער להבאר ואם יצאו אח"כ אלו המים להמקוה אזי המה מים כשרים. אך העיקר הוא שקושיתו הוא רק לפי שיטתו שחושש לפסק ר' ירוחם שפוסל אם נפסק ההשקה ולפי הפסק שפוסק שפוסל אם נפסק ההשקה אזי הקשה שפיר היינו כיון שברבות הימים יהיו כמעט שלשה חלקים מים מהצאן העליון מהמים השאובים שנכנסו לשם רק כל ההיתר הוא משום שנכשרו ע"י השקה ובנ"ד כשיקלחו אותן המים להמקוה אזי אח"כ נפסק ההשקה א"כ יהי' רוב מים פסולים בהמקוה לדעת ר"י זהו תוכן כוונת קושיתו. אך באמת יש הרבה פוסקים שאינם חוששים לדעת ר"י לפסול אם נפסק לבד ממה שכ' הח"ס דלא כר"י אזי מסתברא דלית לן למיחש לדעת ר"י רק בזה האופן שהזכיר הב"ח על הטור בס"ק נ"ז שלא חיישינן בנפסק רק בעירוב החסר עם השלם כיון שנסתם הנקב והרי הוא חסר לפנינו אבל לא בענין אחר. וכל הנ"ל סובב רק אי אמרינן דהפלאמפ מקרי כלי כן שמעתי בשם השל"מ מהדורא ד' ח"ג ס"ק ג' אך לפענ"ד נראה דהפלאמפ לא מקרי כלי משום דהכלי מתכת שבתוך הפלאמפ יש בה נקבים ולא מקרי כלי קיבול גם לא מקרי תפיסת ידי אדם שזה נקרא כח כחו דבמה שהאדם מנענע בהיד של מתכת אזי הוא גורם בזה שתגביה המים למעלה מהנקב שיש בהפלאמפ וממילא המה נשפכים דרך השפופרת שיש בהנקב לתוך הצאן העומד בעלי' ובשו"ת מהרי"ט שנדפס סביב היו"ד דפוס לעמבערג מביא ראי' להתיר בכח כחו שאין זה נקרא תפיסת י"א מהגמ' דפ"ק דחולין השוחט במוכני כו' הא מכח ראשון הא מכח שני:
<b>אך</b> עכ"ז עדיין יש לפקפק כיון דהמים עוברים דרך השפופרת של מתכת שבתוך הנקב והיא מקבלת טומאה ואף שהיא אינה כלי מ"מ מקבלת טומאה מפני שהיא של מתכת ואף שאני מסופק אם היא נקראת מחובר למחובר מ"מ יש חשש בזה. ולכאורה אמרתי לצדד להכשיר המים שבתוך הצאן העליון עפ"י המבואר בהמחבר סעיף מ"ט שכ' שאם הוא ממשיך ממעיין או ממקוה אפילו ע"י דבר המקבל טומאה כשר דחשבינן לזה המקוה שממשיך המים לתוכו כאילו הוא מחובר למעיין א"כ בנ"ד המים שבתוך הצאן המה כשרים אך מ"מ נוכל לדחות שאין ראי' מהמחבר לענין נ"ד דהתם יכול להיות שכוונת המחבר במה שכ' דהיכא שממשיך ממעיין למקום אחר אזי חשבינן המים כאילו הם מחוברין למעיין מיירי שהמעיין והמקום אחר שממשיך לשם המה שוים בגובה משו"ה נושע ע"י המשכה כאילו המה מחוברין אבל בענין נ"ד שהמעיין הוא במקום עמוק בבאר והמים שבתוך הצאן המה בעלי' רק שעולים שם דרך הפלאמפ ואם אנו צריכין לחבר את מי הבאר למי הצאן צריכין אנו לחבר ע"י שנאמר גוד אסיק וכבר הבאתי לעיל בשם תשובת הריב"ש שפוסק כחכמים שבתוספתא דשלש גממיות דפליגי בזה ר"י ור"מ וחכמים וחכמים ס"ל דאין מטבילין אלא באמצעית משום דלא ס"ל לא גוד אחית ולא גוד אסיק ע"כ אם נרצה להכשיר המים כשהמה בהצאן העליון אזי צריכין אנו לעשות כנ"ל, לחבר סילון קטן של עץ לפי הסילון של מתכת כדי שיבאו המים להצאן ע"י המשכה כמבואר בהמחבר סעיף מ"ח אך אם נרצה לעשות על צד היותר טוב אזי יעשו סילון קטן של עץ לחברו להסילון של מתכת היוצא מתוך הפלאמפ כנ"ל גם יעשו בעלי' צאן חדש בנוי בלבנים ובתוכו צימענט שלא יהי' עליו שום חשש כלי משום שע"ז הצאן של מתכת שהוא עתה יש חשש שאולי לא עשו אותו לכתחילה ע"מ לחברו בקרקע כמבואר בפ"ת ס"ק כ' גם יש עוד חששות לכן יותר טוב לעשות מבנין צימענט וגם לתקן שהנקב שבתוך הקראן יהי' גדול כשפופרת הנוד ויעשו העצות הנ"ל שיהי' השקה למי הצאן:
<b>עתה</b> נחקור אודות הבחינה מה שאנו צריכין לבחון את הצילענדער שבתוך הבאר אולי נסתמו הנקבים שיש בתוך הצילענדער להבאר ולא יועיל ההשקה להמים החדשים הבאים מהצאן העליון ובכל פעם שמקלחים מים למקוה אזי נשאר בהצילענדער ממים החדשים שלא יועיל להם השקה ויהי' על כל מי הצילענדער חשש שאובים כמו על המים שבהצאן העליון ע"כ מהראוי שכל שלשה חדשים או שכל חצי שנה יפתחו את הבאר אשר שם הצילענדער וישאבו מים מהבאר לפי ערך עד חצי הצילענדער ואח"כ פותחים הצילענדער ואם רואין שמי הבאר ומי הצילענדער שוים בגובה על משקל אחד כפי שווי משקל הנוזלים שביארתי לעיל אזי יש ראי' מזה שמי הצילענדער יש להם התחברות עם מי הבאר שהוא המעיין ע"י הנקבים שיש מלמטה ויוצאים המים מזה לזה עד שיעמדו על שווי אחד אך אם אנו מוצאים שהמים שבתוך הצילענדער גבוהים יותר מהמים שבתוך הבאר זהו סימן שהנקבים שמלמטה נסתמו ואין להם התחברות מי מי הצילענדער למי הבאר כן צריכין אנו לעשות הבחינה **(אח"כ ראיתי ע"י נסיון שאין זה אמת שכאשר שאבנו את מי הבאר שסביב הצילענדער ופתחנו את הצילענדער וראינו שמי הצילענדער הי' כמעט מלא וחשבנו שמסתמא נסתמו הנקבים שבתוך הצילענדער ואין להם התחברות עם מי המעיין אך אח"כ ראינו שלא כן הוא שכאשר שאבנו את כל מי הצילענדער אזי ראינו איך שהמים מבצבצים מהנקבים שבשולי הצילענדער וכשהתחיל להתמלאות הבאר ממי המעיין אזי נתמלא ג"כ מי הצילענדער מזה ראינו בעינינו שמי הצילענדער יש להם התחברות עם מי המעיין ומה שמי הצילענדער היו גבוהים הרבה יותר ממי הבאר ולא היו שוים עם מימי הבאר ואינם נשתוים כמו בכל מקום ע"י שווי משקל הנוזלים זהו משום שהנקבים המה סמוכים לארץ ונטבעים בקרקע לכן אין להם כח ללכת במרוצה רק לאט לאט לפי זה אף שמי הצילענדער המה גבוהים ממי הבאר אין ראי' מזה שנסתמו הנקבים שבשוליו רק עיקר ההבחנה לדעת אם נסתמו הנקבים אם לא הוא ע"י שני אופנים האופן הא' הוא כמו שכתבתי שעשינו בפה ששאבנו כל מי הצילענדער ואח"כ ראינו איך שנובע ע"י הנקבים ואף אם לא ראינו בעינינו איך שהמים נובעים מלמטה רק כיון שאנו רואים שהצילענדער נתמלא ממי המעיין ע"י הנקבים שמלמטה אזי הוכחה גמורה שהנקבים לא נסתמו בהצילענדער. והאופן השני שישאבו מים מהבאר עד שיגיע לפ"ע עד חצי הצילענדער ואח"כ ישאבו ג"כ ממי הצילענדער לפ"ע עד חציה וימדדו במדה עד כמה מגיעים מי הצילענדער ולמחר ימדדו מי הצילענדער פעם שניה ואם אנו רואים שבזה המעל"ע נתוספו המים בהצילענדער אזי יש ראי' מזה שהנקבים שבשולי הצילענדער לא נסתמו אך אם יראו אחר מעל"ע שהמים שבהצילענדער לא נתוספו כלל אזי יהי' ראי' מזה שהנקבים נסתמו:)** אך כי הבחינה הזאת דורשת הוצאה מרובה וטרחה רבה לכן אמרתי לנסות בדרך אחר היינו שנסתום הנקב שבמקוה בברזא של עץ ואח"כ נפתח הקראן שבסילון הסמוך להצאן העליון ועי"ז יהיו מקלחים מים שבהצאן העליון להצילענדער שבתוך הבאר ומחמת דחיקת המים יעלו המים דרך הסילון האחר לתוך המקוה עד מקום הנקב שבמקוה שפקוק בתחיבת הברזא עד שיהיו מבצבצים קצת מצדדי הברזא אזי מזה יהי' הוכחה שאז הסילונות והצילענדער מלאים מים שמחמת שהמים אין להם מקום לצאת לכן המה נדחקים להסילון המקלח מים להמקוה וכיון שיש הוכחה שאז הסילונות והצילענדער מלאים אזי אח"כ סוגרין הקראן ולוקחין הברזא מהנקב שבמקוה ואח"כ תוחבין בהנקב שבמקוה שפופרת עקומה כמו שופר הצד האחד תוחבין בהנקב בחוזק והצד השני שבשפופרת שהוא כמין שופר אזי צד העקום מלמעלה ואח"כ שפכתי בתוך השפופרת העקומה מלמעלה כמה וכמה דליים מים וכולם נבלעו והיינו ע"כ שהמים ששפכתי דרך השפופרת להנקב שבמקוה אזי יצאו מהנקב להסילון ומה סילון להצילענדער ומהצילענדער יצאו דרך הנקבים שבהצילענדער לתוך הבאר א"כ יש הוכחה גמורה מזה שהנקבים לא נסתמו בהצילענדער דאל"כ איה נבלעו המים הרבים ששפכתי לשם אחרי שהצילענדער הי' מלא בשעה ששפכתי כנ"ל:
<b>וזו</b> ההבחנה נוכל לנסות באופן היותר נעלה היינו שידוע שהסילון העולה מהצילענדער להמקוה אזי עולה עד מקום הנקב שבכותל המקוה ששם הוא המשכה ואני תקעתי שפופרת עקומה בתוך הנקב ושפכתי מים דרך שם להסילון היורד להצילענדער ויכולין אנו לעשות באופן היותר נעלה היינו לגלות את פי הסילון במקום שמקלח לתוך הנקב שבמקוה ולשפוך לפי הסילון הרבה מים ע"י לויקע ואם המים יהיו נבלעים יהי' מזה הוכחה שלא נסתמו נקבי הצילענדער היינו אם יהי' זאת ההבחנה תיכף אחר סתימת הנקב בהברזא בשעה שהקראן פתוח ואח"כ כשנסתום הקראן יוכלו לגלות פי הסילון ולנסות כנ"ל. אך לזו ההבחנה צריכין להשגיח שלא יהי' נקב בצדדי הסילון דאל"כ אולי משם יצאו המים ששפכתי לתוך הסילון. וכל העצות הנ"ל שכתבתי הוא דווקא למקוה שלנו ודוגמתה שהעמידו בבאר צילענדער של מתכת שיש נקבים בתחתיתו אך עתה נתחדש אופן העשי' אופן חדש היותר נעלה היינו שלוקחים דוד גדול של מתכת המחזיק כמה שעורי מקואות אשר למעלה הוא פתוח כולו אזי מהפכין אותה על פיה ונותנים אותה לתוך הבאר בתוך המים ואח"כ ממלאים בעפר כל סביביו ועל הידוד תוחבין הסילונות כנ"ל ובזה האופן ונצלו מכמה קושיות וחששות שזכרתי לעיל אחרי שאיננו מצוי אצלנו אזי לא נתתי את לבי לחקור על אדותה ע"כ לא אוכל לחוות את דעתי ע"ז:
<b>אחר</b> כותבי זאת עיינתי בספר באר יעקב שחיבר הרב הג' מו"ה שמואל יוסף ראבינאוויץ נ"י רב דק"ק יעלאק שהשיג על המקואות היכא שסותמים הנקב שבצילענדער בעור עב ומחברים את העור במסמרים מצד אחד וכל דברי השגתו לא שייך לענין נ"ד שבנ"ד סותמים הנקב שבצילענדער התחתון בברזא של עץ עב ובתוך הברזא של עץ יש נקב כשפופרת הנוד אשר היא נשארת פתוחה וסביב הברזא יש ג"כ נקבים פתוחים כדי שיהיו מחוברים המים שבתוך הצילענדער להמים שבבאר ע"י אלו הנקבים ולפי"ז לא יהי' מקום להשגותיו אך מה שמשיג בסעיף ל"ה אזי לכאורה יהי' השגתו גם לענין נידן דידן וזה לשונו דדוקא כלי שנעשית מתחילה להשתמש כשהיא שלמה ונשתברה הכלי אח"כ או שנקבוה ואינה ראויה עוד לתשמישה הראשונה שנעשית לכך שייך לומר שנתבטלה שם כלי מעליה ומשליכה אבל כשנעשית מתחילה לכך להשתמש כשהיא נקובה בודאי לא נתבטלה מתורת כלי וכל המים שבתוכה שאובים הם לכולי עלמא עכ"ל [ומקורו מהרא"ש בפ' כל הבשר סימן ט"ו ומביאו הטור סימן קנ"ט באו"ח]:
<b>עוד</b> השיג בסעיף ל"ח ול"ט וז"ל עוד יש מקום עיון אפילו אם לא הי' שום עור סותם הנקב שבשוליה אפילו אם נניח דטעמא דעשוי מתחילה לכך לא שייך לענין שאובים רק לענין נט"י וטומאה מ"מ עדיין יש מקום עיון לומר דהתיבה לא נתבטלה מתורת כלי מטעם אחר דכיון דהתיבה מכוסה מכל צדדיה מלמעלה ומלמטה ומארבע רוחותיה והיא מרובעת ואם נחתוך את התיבה לשתים מלמעלה למטה תהא כל מחצית ממנה תיבה שלמה בפני עצמה ויקבלו מים הרבה כמו כל הכלים השלמים ואפילו קודם שנחתוך אותה נוכל ג"כ להעמידה על צדדיה ותקבל מים רבים א"כ יוכל היות דעדיין תורת כלי עליה דנהי דלפי מה שעומדת עכשיו על שוליה לא תקבל מים שהרי יש נקב בשוליה כשפוה"נ מ"מ איכא למימר מה חזית להעמידה כך ונתבטלה מתורת כלי תעמידנה כך ועדיין תורת כלי עליה כיון שהיא מקבלת מים שאין שם נקב אפילו כל שהוא דהרי גם בניקב מן הצדדים קי"ל דבעינן שלא תוכל לקבל שום מים אבל במקום שמקבלת מים אין הנקב מבטלה מתורת כלי א"כ כאן נמי כיון שהתיבה מקבלת מים לא נתבטלה מתורת כלי עכ"ל אשר שני השגות הללו שייך להשיג גם על המקואות שלנו כמובן. ע"ז נלפע"ד להשיב משני טעמים הא' כיון שהצילענדער שלנו עשוי לכתחילה ע"מ לחברו בקרקע ע"י סיד וגפת אזי בטל אגב קרקע ולא מקרי כלי עיין בסעיף מ"ח ובפ"ת ס"ק כ' ובבאר הגולה ס"ק קט"ז שכ' אפילו מחובר לדבר המחובר לקרקע בטל אגב קרקע ואף דשם מיירו לענין סילון של מתכת שבטל אגב קרקע ואינו מקבל טומאה אך בדברי חמודות שעל הרא"ש הל' מקואות ס"ק נ' הביא דברי הרשב"א ז"ל שאפילו כלי מתכת העשוי לקרקע או לדבר המחובר לקרקע אינו מקבל טומאה ואינו פוסל את המקוה והכא בנ"ד עשוהו לכתחילה ע"מ לחברו בקרקע ובזה מיושב שני השגותיו הנ"ל. גם נלפע"ד לישב השגותיו באופן אחר לפי מה שכתב המחבר בסעיף מ"ט וז"ל אבל אם ממשיך ממעיין או ממקוה אפילו ע"י דבר המקבל טומאה כשר דחשבינן לזה המקוה שממשיך המים לתוכו כאילו הוא מחובר למעיין ועיין בט"ז ס"ק נ"ט דלהרמב"ם מהני חיבור אפילו אם המקוה היא תוך כלי ועיין בט"ז ס"ק ס' דהיכא שהוא מחובר לקרקע אזי אף היש חולק שהביא המחבר ג"כ מודה שבטל אגב קרקע ועיין בש"ך ס"ק ק"ה. א"כ לפי"זב ענין נידן דידן בהצילענדער שבתוך הבאר שיש בשולי הצילענדער נקב גדול וסותמים אותו בברזא של עץ עב אשר באמצע הברזא יש נקב כשפופרת הנוד שנשאר פתוח וסביב הברזא יש ג"כ נקבים פתוחים א"כ לפי"ז יהי' מתורץ שני הקושיות של הס' באר יעקב שהקשה דכיון שהצילענדער עשוי לכתחילה לקבל מים אף אם יהיו בהם נקבים אין הנקב מבטלה מתורת כלי עוד הקשה דכיון דהתיבה מכוסה מכל צדדיה מלמעלה ומלמטה ומד' רוחותיה ואם נחתוך את התיבה לשנים תהא כל מחצה ממנה תיבה שלמה לעצמה ויקבלו מים רבים כמו כל הכלים השלמים א"כ יוכל היות שעדיין לא נתבטלה ממנה תורת כלי עכ"ל ולפי מה שכ' אזי אף אם ת"ל שהוא כלי מ"מ כיון שיש נקב שהוא כשפופה"נ בתוך הברזא שבתוך הצילענדער ובזה הוא מחובר המים שבתוך הצילענדער להמים שבתוך הבאר אזי אף אם תמ"ל שהוא כלי אינה פוסלת כמו שמבואר בהט"ז הנ"ל ס"ק נ"ט. ומה שכ' הש"ך ס"ק ק"ו דהיכא שהכלי יש לו בית קיבול נפסל משום שאובים ולא מהני להם חיבורם עכ"ל אזי הט"ז בס"ק נ"ט מישב הקושיא מלעיל סעיף ח' באופן אחר היינו דהתם הוא מטעם גזירה ומביא ראי' מהב"י עצמו ומהרמב"ם דגם אם המקוה תוך כלי מהני חיבורם להמעיין:
<b>מה</b> שיש לחקור המקור של מקואות העליונות הנעשים במקומות אלו אשר עשייתם הוא ע"י מה ששופכים מים שאובים הרבה בתוך מקוה עמוקה של מי מעיין עד שמגיעין לצנורות המקלחים מים לתוך מקוה העליונה וכיון שנתמלאה המקוה העליונה כשיעור מקוה אזי נפסק הקילוח מן הצנורות:
<b>מס'</b> מקואות פרק ה' משנה ה' וז"ל מעיין כו' העבירה ע"ג בריכה והפסיקו הרי הוא כמקוה חזר והמשיכו כו', עכ"ל עיין במפרשי הפשט שיש מפרשים העבירו ע"ג בריכה רקנית ונתמלאה ואם הפסיקו הרי הוא כמקוה וכשירה לטבילת נדה ויש מפרשים שמיירי שהעבירה ע"ג בריכה של מי גשמים ואם הפסיקה הרי היא כמקוה ואם לא הפסיקה הרי היא כמעיין וכשירה אף לזבין ולזו הדעה אם העבירה ע"ג בריכה רקנית ונתמלאה הרי היא כמעיין אף אם הפסיקה ועיין בהרא"ש הל' מקואות שם בדברי חמודות ס"ק מ' שמפרש כך ועיין בתפארת ישראל שמוכיח דהמשנה מיירי במקוה רקנית ונתמלאה כנ"ל ועיין ביו"ד סימן ר"א סעיף י' בש"ך ס"ק ל' שמביא שני הדעות הנ"ל ע"ש הרי מבואר מהנ"ל אף לשני הדעות לכל הפחות בבריכה רקנית ונתמלאה והפסיקה יש לה דין מקוה וכשירה לטבילת נדה וזבה אף בהפסקה. ובש"ך ס"ק מ"א הביא דאם הלכו אותן המים שהשליכו לתוך מעיין למקוה חסר שלא הי' בה כלום יש אוסרים לטבול בתוכו עכ"ל רק דנוכל לומר ולחלק דהתם קאי על מעיין כ"ש שהזכיר המחבר אבל בנ"ד במעיין של מ' סאה מותר לכתחילה. והחילוק הזה ראיתי בקונטרס אחד מהמחבר קב ונקי. ולכאורה נוכל לומר דטעמא דהיש אוסרים הנ"ל הוא כיון דנתמלאה ע"י אדם ע"י שהשליכו מים במעיין עד שהגיעה למקום הריקן משא"כ במשנה הנ"ל במעיין שהעבירו ע"ג בריכה וכנ"ל מיירי שהמשיכוה ע"י חפירה ולא ע"י מילוי מים שאובין א"כ בנ"ד במקואות שלנו המתמלא ג"כ בידי אדם יהיה שייך היש אוסרים הנ"ל אך באמת לא נוכל לחלק בזה דהרי מבואר בהדיא בפרק ששי משנה ח' היה בעליון מ' סאה ובתחתון אין כלום ממלא בכתף בעליון עד שירדו לתחתון עכ"ל הרי מבואר בהדיא שלא נוכל לחלק בזה אלא ע"כ שמוכרחין אנו לחלק כנ"ל דטעמא דיש אוסרים הנ"ל הוא משום דקאי על מעיין כ"ש משא"כ בנ"ד כנ"ל. ומ"ש הש"כ בס"ק קי"ב בשם ר"י שמסתפק באם נסתם הנקב אולי חוזר לפסולו וטוב להחמיר צ"ל דזה מיירי שהיה במקוה מים שאובים רק שנטהרה ע"י השקה בזה מחמיר הש"ך באם נפסקה משא"כ בס"ק ל' דמים כשרים נשפכו לתוך מקוה אזי אף אם נסתם מותר וכה"ג כתב הצ"צ בסי' קס"ח וסי' קע"א. כ"ז לא כתבתי רק לעורר לב המעיין בזה:
<b>שו"ע</b> <b>חו"מ</b>
<b>בחו"מ</b> סימן ע"ב בסמ"ע סקכ"א הביא דעת הר"ן בתשובה על ראובן שהשאיל לשמעון ספר אחד ושמעון הניח בידו ספר אחר למשכון ונאנס הספר ביד שמעון אזי שמעון אינו חייב באונסין על הספר ופי' הש"ך בסקכ"ט הטעם משום דשואל ספר המשאיל מצוה קעביד וקא נהנה פרוטה דרב יוסף וא"כ אין כל הנאה של שואל דטעמא דשואל חייב באונסין משום דכל הנאה של שואל משא"כ הכא דאף המשאיל נהנה פרוטה דר"י מש"ה אין שמעון חייב באונסין על הספר ובנתיבות סקי"ז כתב דהתומים תמה ע"ז דמשמע בסי' שמ"ב דאפילו שואל ספר חייב באונסין ואינו פטור רק בנתקרע מחמת מלאכה ובספר קצוה"ח תמה ע"ז מהא דקידושין דף מ"ז דאמר התם דאפילו למאן דס"ל מלוה ברשות בעלים קאי לחזרה מ"מ לענין אונסין מודה דחייב הלוה דלא גרע משאלה אף דהמלוה מצוה קעביד בהלואה לכן כתב הנתיבות דהא דנעשה ש"ש משום פרוטה דרב יוסף אין הטעם משום דבשעת שאילה הוא פטור מלמיתב ריפתא לעניא דזהו דבר מועט ולא שכיח רק הא דנעשה ש"ש משום פרוטה דר"י היינו היכא דאיכא משכון והמלוה עוסק בשיטות וניעור ואז הוא פטור מלמיתב ריפתא לעניא משו"ה הוא ש"ש על המשכון ומשו"ה פסק הר"ן דאין שמעון חייב באונסין על הספר משום דשמעון נתן ספר אחר למשכון וראובן נהנה פרוטה דר"י בשעה שהוא עוסק בשיטוח וניעור ע"כ דברי הנתיבות בשינוי לשון קצת:
<b>ובזה</b> יהיה מתורץ קושית התומים מדוע בשואל ספר חייב באונסין משום דמיירי בלא משכון כמובן. גם מתורץ קושית הקצות החושן מהגמ' דקדושין מדוע חייב הלוה על המעות באונסין אם המה בעין משום דמיירי בלא משכון כמובן. גם כתב הנתיבות בדעת הר"ן דדווקא שואל ספר מצוה קעביד משו"ה נעשה ש"ש משום פרוטה דר"י אבל בשואל חפץ אחר לאו מצוה עכ"ל ונ"ל דהטעם הוא משום דשואל חפץ אחר אינו מוטל על המשאיל להשאיל לו בחנם שיוכל הוא להשכירו משא"כ בשואל ספר דכתיב אשרי עושה צ' בכ"ע זה הכותב ספרים ומשאילן וכן ג"כ אם מלוהו מעות נמי מצוה קעביד משום דאסור ליקח ריבית משא"כ שאר חפץ. נמצא לפי"ז אינו פטור מאונסין אלא דווקא בשואל ספר על המשכון או בלוה מעות על המשכון. ולפענ"ד תמוה לי תירוצו של הנתיבות הנ"ל שכ' דכוונת הר"ן במה דשואל ספר פטור מאונסין הוא משום דהמשאיל נהנה פרוטה דר"י בשעת שיטוח וניעור של המשכון והלא מן הגמ' דמס' ב"מ דף ל' מוכח דהנפקד אינו מחויב בשיטוח וניעור אלא א"כ הלך המפקיד למדינת הים ע"ש וא"כ ה"נ במשכון אינו מחויב המלוה בשיטוח וניעור רק שיבא הלוה בעצמו ויעסוק בשיטות וניעור אלא א"כ הלך הלוה למדינת הים א"כ איך סתם הנתיבות טעמו של הר"ן דמשו"ה פטור בשואל ספר מאונסין משום דהמשאיל נהנה פרוטה דר"י בשעת שיטוח וניעור של המשכון והו"ל להנתיבות לפרש דהר"ן מיירי דווקא דהשואל הלך למדינת הים וזהו דוחק גדול. גם יהיה קשה לפי דבריו הגמ' דמס' ב"מ דף פ"ב דמוקי הגמ' פלוגתייהו דר"א ור"ע דקמיפלגי ברבה ור"י דהא דאמר ר"ע אבד קתא דמגלא אבד אלפא זוזי הוא משום דיסבור כר"י והו"ל על המשכון ש"ש משום דהמלוה נהנה פרוטה דר"י ולפי דברי הנתיבות הנ"ל אזי מוכרחין אנו לומר דהוא נהנה פרוטה דר"י בשעה שעוסק בשיטוח וניעור של המשכון ובע"כ יסבור דהגמ' מוקי למתני' דפלוגתייהו דר"א ור"ע דמיירי היכא דהלך הלוה למדינת הים וזהו דוחק גדול ושום אחד מהמפרשים לא התעורר לזה אלא ע"כ מוכרחין אנו לומר דמאי דמוקי הגמ' דר"ע אית ליה פרוטה דר"י הוא משום דבשעת הלואה מצוה קעביד ובאותה שעה הוא פטור מלמיתב ריפתא לעניא ובעבור זה הוא נעשה ש"ש על המשכון ודלא כהנתיבות הנ"ל וכמו שפי' התוי"ט שם על המשנה דהלוהו על המשכון ש"ש כנ"ל:
<b>נמצא</b> לפי"ז מוכרחין אנו לומר דטעמא דהר"ן דשואל ספר פטור מאונסין היינו משום דהמשאיל מצוה קעביד בשעה שמשאילו ואז הוא נהנה פרוטה דר"י לכן אין השואל חייב באונסין משום דאין כל הנאה שלו דגם המשאיל נהנה פרוטה דר"י. אך דלפי"ז יקשה קושית התומים הנ"ל דבסימן שמ"ב מוכח דאפילו שואל ספר חייב באונסין גם קושית הקצוה"ח הנ"ל מהגמ' דקדושין דף מ"ז מה שהבאתי לעיל דלענין אונסין מודה דחייב הלוה אף דהמלוה מצוה קעביד. אך די"ל דהפוסקים שבסימן שמ"ב יסברו כהפוסקים דפסקו כרבה ולא כר"י ומזה הסתמא דגמ' דמס' קידושין הנ"ל מוכיחין דהלכתא כרבה. אך דעדיין יקשה מהגמ' דמס' ב"מ דף פ"ב דלכאורה מוכח שם דהלכתא כר"י אך מהתוס' משמע שם דפסקינן כרבה והר"ן הנ"ל יפסוק כהפוסקים דסברי דהלכתא כר"י:
<b>שוב</b> מביא בנתיבות הנ"ל וז"ל בספר קצות החשן כתב לפטור שואל ספר משום דמצות לאו ליהנות נתנו והוי כשאלה לראות בה ומשיג עליו דאשתמיטתיה מש"כ הט"ז ביו"ד סימן רכ"א ס"ק מ"ג דתלמוד תורה ליהנות נתנו ע"ש. ולפענ"ד נראה דהן אמת שמשיג עליו מדברי הט"ז הנ"ל אבל לפענ"ד שאין דברי הט"ז מוכרחים דלפי דברי הט"ז שכ' דת"ת ליהנות נתנו מדמשמחי לב ומה"ט אסור ללמוד בספרו של המדיר הלא הקשה ע"ז הט"ז עצמו דא"כ למה מותר ללמוד עמו מקרא והתירוץ שתירץ ע"ז הט"ז משום דהתם החיוב ללמוד עמו בחנם מכח מה אני בחנם עכ"ל אינו מספיק לפענ"ד רק לר"ש דאית ליה במס' שבועות בפרק ג' משנה ד' דהשבועה אינו חל בכולל משו"ה נמי בנ"ד המודר הנאה מחבירו מותר ללמוד עמו אף דכולל ג"כ שארי הנאות מ"מ לא חל על ביטול המצוה וכיון שמחויב ללמוד עמו בחנם מותר ללמוד עמו וכתירוץ הט"ז אבל לרבנן דפליגי שם אר"ש במס' שבועות פרק ג' הנ"ל וסברי דבכולל חל אף על דבר איסור א"כ לא יעלה תירוץ הט"ז כהוגן אמאי מותר ללמוד עמו מקרא כיון שיש לו הנאה. ע"כ נלפע"ד דלולא דברי הט"ז הקדושים היה נ"ל לפרש דמזה הטעם דהתורה משמחי לב לא נוכל לאסור ללמוד בספר הנאסר עליו מטעם דההנאה אינו מספר עצמו רק דהנאה הוא מהלימוד והספר אינו רק גורם הנאה וזה לא אסור ודמי קצת לפורע חובו ומה שרוצה הט"ז לדמות זאת למה שהביא הב"י דהמודר עצמו לא יתקע דפעמים שאדם נהנה מקול השופר יש לחלק דלא דמי לזה דהתם נהנה מקול המודר עצמו משו"ה לא יתקע אבל מה שלומד בספרו אינו נהנה מהמודר עצמו רק דספרו גורם לו הנאה ואין איסור בזה כנ"ל ומשו"ה מותר ללמוד עמו מקרא אף דיש הנאה להלומד מחמת דהנאה הוא מלימוד התורה ולא מקולו של רבו ורבו הוא רק הגורם לו הנאה אבל הנאתו אינו מרבו רק מהתורה משא"כ בתוקע שנהנה מקולו. ע"כ מוכרחין אנו לומר דהא דאסר לנאסר ללמוד בספרו היינו משום שיש בידו להשכיר ספרו וזה לומד בו בחנם כמו שפי' הש"ך בס"ק נ"ה והט"ז בס"ק מ' ולפי מה שכ' שדברי הט"ז אינם מוכרחים לפענ"ד א"כ אין מזה השגה על ספר קצוה"ח שרוצה לפטור שואל ספר משום דמצות לאו ליהנות נתנו מהט"ז הנ"ל שכ' דהתורה משמחי לב היינו משום דעיקר מה ששואל הספר הוא שואל בעבור שרוצה לקיים מצות הבורא ית' וזה לא מקרי הנאה רק ההנאה בא ממילא והספר הוא רק הגורם הנאה וכן כתב בספר שער המלך פ' ז' הל' לולב דמשו"ה מותר לכסות סוכה באיסורי הנאה ולא חשיב עבירה מה שנהנה מהצל כיון דאינו עושה זאת בשביל הנאתו רק כדי לקיים המצוה עכ"ל א"כ לפי"ז צדקו דברי הקצוה"ח במה שרוצה לפטור שואל ספר משום דמצות לל"נ ולא חשיב הנאה שבהדי המצוה לחייבו בשבילה כנ"ל רק מה שמשיג הנתיבות דמ"מ אית ליה הנאה משום דיכול ללמוד מתוכה לאחר בשכר וכמו שפי' הש"ך ביו"ד סימן רכ"א ס"ק נ"ה שכ' שיש בידו להשכיר ספרו וזה לומד בו בחנם וזהו הטעם שאסור ללמוד בספרו שלה מדיר זהו ודאי השגה מעלייתא הוא דשואל ספר צריך להתחייב באונסין מזה הטעם. אך דנוכל לומר דזהו דווקא בשואל ספר לזמן מרובה שכיוצא בו המנהג שמשכירים ואז בוודאי אית ליה הנאה ולא נוכל לפוטרו מטעם מצות לל"נ אבל אם שואל ספר באקראי רק לעיין שם ונאנס בכה"ג צדקו דברי הקצוה"ח דנוכל לפוטרו מטעם מצלל"נ כיון דכה"ג אין כיוצא בה משכירין שפיר לא חשיב הנאה דמצות לל"נ. ולפי"ז מה שכ' הפמ"ג באו"ח סימן ל"ב במשבצות ס"ק כ"ז שחקר אם כתב תפילין על עור איסורי הנאה רוצה להתיר משום דמצות לל"נ אי לאו משום דמאיס ע"כ. ולפי מה שכ' לעיל יש לחלק דבאקראי בעלמא מותר להניח תפילין אלו אי לא משום דמאיס משום דמצות לל"נ אבל בקביעות אסור משום דנהנה במה שאינו צריך לקנות כדאמרינן לעיל בכיוצא בו משכירים:
<b>בחו"מ</b> סימן קי"א סעיף י"א פסק המחבר דהלוקח אינו יכול לומר להב"ח הנחתי לך מקום לגבות מבני חורין דאיכא בעיר אחרת ע"ש ובנתיבות חקר ע"ז הרבה ע"ש. וקשה לפענ"ד שלא העירו ע"ז מהתוס' שלפענ"ד נ"ל להוכיח דהתוס' לא יסברו כהמחבר דהנה התוס' בב"מ דף י"ד ע"ב בד"ה תריץ כו' הקשו ע"ז אדרבה לוכח מהכא דלא משתעבד מדלא טריף ב"ח ממשעבדי דטריף לוקח עכ"ל ולפענ"ד קשה דמאי קשיא להו להתוס' אימא דמיירי הכא כגון שיש להמוכר נכסים בנ"ח או נכסים המכורים בעיר אחרת והשדה שטרף מהלוקח הוא הכא ולהכי טרף הב"ח של המוכר מהלוקח ממשעבדי דאיכא הכא משום דהלוקח לא יכול לומר להב"ח הנחתי לך מקום לגבות מבני חרי דאיכא בעיר אחרת לפי שיטת המחבר להכי גובה אח"כ הלוקח מאותם בנ"ח דאיכא בעיר אחרת אשר הב"ח לא רצה לגבות מהן א"כ לא יקשה קושית התוס' מידי כמובן אלא ע"כ מוכרחין אנו לומר דהתוס' לא יסברו כשיטת המחבר הנ"ל אלא יסברו דאי איכא להמוכר נכסים בני חורין במקום אחר אזי לא יוכל הב"ח שלו לטרוף מהלוקח משום דהלוקח יכול לומר לו הנחתי לך מקום לגבות מבני חורין דאיכא בעיר אחרת ודלא כהמחבר להכי הקשו שפיר קושיתם מדלא טריף ב"ח ממשעבדי דטריף לוקח ש"מ דאיקני קנה ומכר לא משתעבד ע"ש הרי הוכחתי דשיטת התוס' הוא דלא כהמחבר:
<b>אך</b> לפי מה שכ' האורים ותומים שם בסי' קי"א דדין זה תליא אי שעבודא דאורייתא או ל"ד היינו דאי אמרינן שעבודא דאורייתא א"כ חל שעבוד הלוה על הלוקח מן הדין רק מה שאמרו חז"ל אין נפרעים מנכסים משועבדים במקום שיש בנ"ח הוא רק מפני תקנת הלקוחות א"כ במקום שיש טרחה ופסידא לבע"ח לילך לעיר אחרת לא העמידו תקנתם ולא יוכל הלוקח לומר לבע"ח הנחתי לך מקום לגבות מבני חרי דאיכא בעיר אחרת אבל אי אמרינן שעבודא ל"ד וזה שיכול הבע"ח לגבות מהלוקח הוא רק משום נעילת דלת א"כ סברא הוא דיכול הלוקח לומר לבע"ח הנחתי לך מקום לגבות אף מבני חרי דאיכא בעיר אחרת עכ"ל התומים א"כ לפי"ז נוכל לומר דגם שיטת התוס' הוא כן להכי הקשו שפיר קושיתם דלפשוט מהכא דאיקני קנה ומכר לא משתעבד מדלא טריף ב"ח ממשעבדי דטריף לוקח ולא מצינו לדחות קושיתם כנ"ל דמיירי שיש להמוכר בנ"ח במקום אחר להכי טריף הבע"ב מהלוקח וכנ"ל זה אינו כיון דשמואל הוא דבעי לה התם בב"ב אי דאיקני קנה ומכר משתעבד להכי הקשו התוס' שפיר דלשמואל יהיה הוכחה גמורה מהברייתא דאיקני כו' לא משתעבד מדלא טריף בע"ח ממשעבדי דטריף לוקח דלשמואל לא מצינו לדחות דהברייתא מיירי שיש להמוכר נכסים בני חורין בעיר אחרת להכי טריף הבע"ח של המוכר מהלוקח מחמת שלא רצה לטרוח לילך לעיר אחרת לגבות. זה אינו כיון דשמואל סובר שעבודא לאו דאורייתא בפ' גט פשוט דף ע"ה א"כ לא מצי הבע"ח של המוכר לגבות מהלוקח היכא שיש להמוכר נכסים בנ"ח בעיר אחרת וכנ"ל להכי הקשו התוס' שפיר דלשמואל נוכל לפשוט מהברייתא דאיקני כו' לא משתעבד כו' ולא מצינן למדחי כנ"ל וא"כ אין ראיה מהתוס' לענין הספק הנ"ל:
<b>יחקור</b> <b>לענין</b> <b>הספק</b> <b>אם</b> <b>אמר</b> <b>הרי</b> <b>זו</b>
<b>לפלוני</b> <b>עני</b> <b>אם</b> <b>מותר</b> <b>לשנות</b> <b>ליתנהו</b>
<b>לעני</b> <b>אחר</b><b>:</b> <b>בחו"מ</b> סימן רי"ב ס' ז' בדברי הרמ"א וז"ל אם אמר מה שיוציא אילן זה פירות אתננו להקדש או לעניים צריך לקיים דבריו משום נדר ועיין בקצות החושן ס"ק ד' שמביא ג"כ בשם הרמב"ם דצריך לקיים דבריו משום נדר ומביא הקצוה"ח הנ"ל ראי' לזה מהגמ' דב"מ דף ט' גבי מי שליקט את הפיאה ואמר הרי זו לפלוני עני ר"א אומר זכה לו כו' וחכמים אומרים יתננה לעני הנמצא ראשון ומפרש לה בפ"ק דמציעא מעני לעני מחלוקת וסבר ר"א מיגו דזכי לנפשיה כו' וחכמים סברי דלא אמרינן מיגו דזכי כו' ומדייק מזה הקצוה"ח וז"ל כיון דמיירי מעני לעני וסברי חכמים דלא אמרינן מיגו ולא זכה העני שליקט בשבילו א"כ אמאי יתננה לעני הנמצא ראשון יזכה בו הוא עצמו כיון דעני הוא אלא ע"כ דצריך לקיים דבריו משום נדר וליתנו לצדקה אלא דמשום נדרו יכל ליתנו לאחר עכ"ל בשינוי לשון קצת:
<b>שוב</b> חקר שם בקצות החשן הנ"ל בשם שו"ת ריט"צ בנודע לפלוני עני אם יכול לשנותו לעני אחר ודעתו נוטה שזו תליא אי אמרינן בצדקה אמירתו לגבוה כמסירתו להדיוט כמו בהקדש או לא דאי אמרינן גבי צדקה ג"כ אמירתו לגבוה כו' הוי כמו קנין וקנה העני ואינו יכול לשנותו אבל אי לא אמרינן בצדקה לעניים אמירתו לגבוה כו' וכל החיוב דאמירה לצדקה יהיה משום דכתיב בפיך זו צדקה וא"כ הוי כמו נדר ויכול לשנותו לעני אחר עכ"ד הקצוה"ח הנ"ל. ולפענ"ד נראה להוכיח דאם אמר לפלוני עני אינו יכול לשנותו לעני אחר דהנה בסימן ר"ד ס"ק ח' פסק המחבר דמי שהבטיח ליתן לחבירו מתנה מועטת אינו יכול לחזור בו שהרי סמכה דעתו של המקבל והמקור לזה הוא מהגמ' דב"מ דף מ"ט אמר רב פפא ומודה ר"י במתנה מועטת דסמכא דעתיה כו' ישראל שאמר לבן לוי כור מעשר יש לך בידי רשאי בן לוי לעשותו תרומה ומעשר על מקום אחר אי אמרת בשלמא לא מצי למיהדר משו"ה רשאי ופירש"י משו"ה רשאי שיש לו לסמוך שלא יתננו ללוי אחר. וזהו מתנה מועטת. ובתוס' פרק יש נוחלין דף קכ"ג ד"ה הכא במכירי כהונה וז"ל בכל דוכתי עביד מכירי כהונה מחזק בפרק כל הגט דף ל' והיינו טעמא משום דזהו מתנה מועטת ואסור לחזור בו וכתב ע"ז בנתיבות המשפט סי' רע"ט ס"ק י"א הא דבמתנות כהונה מקרי מוחזק אף דלא עשה הכהן או הלוי שום קנין כתב ע"ז וז"ל והטעם דמתנות כהונה של כהן הוא רק שיש לבעה"ב טובת הנאה וכיון דאסור לחזור בו נתבטל הטובת הנאה שנתנה לו רחמנא דבמקום איסור לא זכי ליה רחמנא וכיון שהוא אינו יכול לחזור והמקבל יכול לתוקפו בע"כ של הנותן וכשיתקפו יהיה שלו לגמרי לכל דבר משו"ה הוי מוחזק משא"כ בשאר מתנה מועטת לא מקרי מוחזק בלא קנין עכ"ל הנה"מ:
<b>ולפי</b> כל הנ"ל נבוא לבאר לענין הספק הנ"ל אי אמר לפלוני עני אי מותר לשנותו היינו לפי מה שביאר הקצוה"ח הנ"ל דאף אי לא אמרינן אמירתו לגבוה כו' מ"מ מחויב לקיים דבריו משום דכתיב בפיך זו צדקה אלא דלא הוי כמו קנין לפלוני עני ויכול לשנות ליתנו לעני אחר ולפי כל הנ"ל נלפע"ד להיפוך כיון דהבע"ב מחויב לתן אותו סך מסוים רק שיש לבעה"ב טובת הנאה הא דיכול לשנות ליתנו לעני אחר וזה הטובת הנאה לא מיחשב רק למתנה מועטת וכיון שנתן אותו טובת הנאה לפלוני עני הוי כמו שהבטיח ליתן לחבירו מתנה מועטת שאינו יכול לחזור בו ובמקום איסור לא נתנה לו רחמנא הטובת הנאה כמו שכ' בנתיבות המשפט הנ"ל ע"כ נלפע"ד דאינו יכול לשנות לעני אחר. ועיין בקצות החשן סימן ר"ז אות ט' שמביא משלטי הגיבורים מריש פרק אעפ"י שאינו יכול לשנות מעני לעני אחר:
<b>אך</b> כיון דאינו יכול לשנות מעני לעני יקשה לן ראית הקצוה"ח הנ"ל שהביא ראיה מהגמ' הנ"ל דמדקאמרי חכמים יתננה לעני הנמצא ראשון אמאי לא יכול לזכות לעצמו לפי האוקימתא דמעני לעני מחלוקת א"כ יזכה בה הוא עצמו והוכיח מזה דמשום נדר צריך ליתנו לעניים ואינו יכול לזכות בו הוא עצמו ומשום נדר יכול ליתנו לעני אחר לא לאותו שלקט בשבילו וא"כ יש ראיה מזה שיכול לשנות מעני לעני כמובן. ולפענ"ד נוכל לישב זאת דהא דמשמע מהנתיבות דאם אמר על מה שלוקט לפלוני עני שאינו יכול לשנות משום דזה הוי כמו מתנה מועטת היינו דווקא אם אותו העני שבשבילו לקט יודע מזה ורוצה לזכות וכיון דזה מיקרי מתנה מועטת אזי סמכא דעתיה של המקבל משו"ה אינו יכול הנותן לחזור אבל אם אותו העני שעבורו לקט אינו יודע מזה ולא סמכא דעתיה אזי אף אם אמר בשעת לקיטה הרי זה לפלוני עני אזי יכול לשנותו ליתנו לעני אחר לכן נוכל לומר דהא דאמרו חכמים יתננה לעני הנמצא ראשון מיירי שאותו עני שלקטו עבורו לא ידע מזה ממילא לא סמכא דעתיה וא"כ מי שליקט לפלוני עני אינו צריך לקיים דבריו רק משום נדר ומשום נדר יכל ליתנו לאחר כמו שביאר הקצוה"ח הנ"ל אבל אם אותו העני שלקטו עבורו ידע מזה וסמכא דעתיה נוכל למימר דגם חכמים יודו דאינו יכול ליתנו לאחר. אך לפי האמת דברי הקצוה"ח הנ"ל בסימן רי"ב ס"ק ד' אינם מובנים לי לפע"ד במה שכ' וז"ל דלפי מה שכ' הרמב"ם דצריך לקיים דבריו משום נדר אעפ"י שעדיין לא קנה אותו א"כ כיון שאמר הרי זו לפלוני עני צריך לקיים דבריו משום נדר ומשום נדרו יכול ליתנו לאחר ומשו"ה לחכמים דלא זכה אותו העני שלקטו בשבילו אזי חל הנדר על הלוקט שצריך שיתננה לעני נמצא ראשון משום שהנודר ליתן לעני זה יוכל לשנות ליתן לעני אחר לפי שיטת איזה פוסקים עכ"ל הקצוה"ח בשינוי לשון קצת:
<b>ולפענ"ד</b> אינם מובנים לי דבריו היינו דאם נאמר דכוונת הקצוה"ח לומר דלפי שיטת הרמב"ם אזי מי שלקט את הפיאה לפלוני עני אזי לחכמים דאמרי דאותו העני לא זכה אזי חל הנדר על הלוקט שיתננה לעני הנמצא ראשון אף שעדיין הלוקט לא נתכוין לזכות לעצמו כלל שכיון שבשעה שלקט לפלוני עני לא נתכוין לזכות לעצמו כלל וכיון שאותו עני לא זכה וגם לא נתכוין עדיין לזכות לעצמו א"כ הרי הפיאה הפקר כמקודם שלקט ולפי דעת הקצוה"ח בדעת הרמב"ם אזי חל על הלוקט הנ"ל הנדר מה שלקט לפלוני עני שמשום זה צריך ליתנם לעני הנמצא ראשון כדי לקיים את נדרו אף שעדיין לא זכה הלוקט לעצמו כלל ולפענ"ד תמוה הוא בעיני כי איך יחול הנדר על הדבר שאינו שלו וגם אח"כ לא בא ברשותו להיות שלו שיחול אז הנדר ותלה זאת בדעת הרמב"ם ולפענ"ד אינו מוכח מהרמב"ם רק בנודר על הדבר שלא בא עדיין בעולם ועתיד לבוא בעולם ויהיה שלו ע"ז חל הנדר אח"כ כשיבא בעולם ויהיה שלו כי זה לשון הרמב"ם בפרק כ"ב מהל' מכירה סעיף ט"ו שאם אמר אדם כל מה שתלד בהמתי יהיה הקדש כו' הרי זה חייב לקיים דבריו ובסעיף ט"ז כתב אם אמר כל מה שיוציא אילן זה לעניים זכו בו העניים עכ"ל הרמב"ם ובחו"מ סימן רי"ב סעיף ז' הביא המחבר דברי הרמב"ם הנ"ל ובפירוש כתב המחבר סעיף ט' שאם אמר על קרקע לכשאקננו יהיה הקדש אינו כלום עד שיאמר לכשאקננו אקדשנה כמו שכתב הרמ"א בדעת הרמב"ם ואף אם נאמר דלדעת הרמב"ם אם אמר לכשאקננו יהיה הקדש יהא חל הנדר אם יקנה. אך זהו דווקא אם יקנה אותה ויבא לידו אח"כ אז יכול להיות שיחול הנדר לדעת הרמב"ם אבל אם אמר על דבר שאינו שלו וגם אח"כ לא בא ברשותו להיות שלו שיחול אז הנדר כמו גבי פיאה הנ"ל איך נוכל להוציא זאת מהרמב"ם:
<b>וגם</b> הקצוה"ח בעצמו כתב לקמן באותו דבור הנ"ל וז"ל אבל אם אינו מכוין לזכות לעצמו ולא בא לידו כלל לא חייל נדרו כלל דאפילו לר"מ דאמר אדם מקנה דבר שלא בא לעולם היינו כשבא לידו ולבסוף עכ"ל ואף דכתב זאת לדעת הרא"ש אך לפי הסברא אזי גם הרמב"ם מוכרח לסבור כך. ואם נאמר שדעת הקצוה"ח הנ"ל שלפי דברי חכמים שאותו עני שלקטו בשבילו לא קנה אזי צריך הלוקט לזכות לעצמו ואח"כ צריך ליתנו לעני הנמצא ראשון כדי לקיים את נדרו א"כ יקשה הו"ל לחכמים לומר רבותא טפי שיוכל ליתנם לאיזה עני שירצה ואף לאותו עני שליקט בשבילו יכול ליתנו לאחר שזכה הלוקט לעצמו דכיון דהלוקט זכה לעצמו מקודם ואח"כ צריך ליתנו לעני כדי לקיים נדרו הרי הברירה בידו לתתן לאיזה עני שירצה לפי דעת הפוסקים שיכול לשנות מעני לעני אחר ה"ל לחכמים לומר שיזכה לעצמו ואח"כ יתננה לאיזה עני שירצה אף לאותו שלקט עבורו דמשמעות הלשון דקאמרי חכמים יתננה לעני הנמצא ראשון משמע שבאו חכמים לאשמעינן שאין ברירה בידו לתת את הפיאה לאיזה שירצה רק דווקא לעני הנמצא ראשון. ואם נאמר שמקודם צריך הלוקט לזכות לעצמו ואח"כ יקיים את נדרו כנ"ל א"כ הברירה בידו לתתן למי שירצה לפי דעת הפוסקים שיכול לשנות מעני לעני. וכיון שלפענ"ד דברי הקצה"ח הנ"ל קשה להולמם אזי ישאר קושיות הקצה"ח הנ"ל על מקומה במה שהקשה לדברי חכמים אמאי יתננה להעני הנמצא ראשון יזכה בה הלוקט לצורך עצמו וכנ"ל כיון שהעני שלקט עבורו לא זכה לדברי חכמים א"כ יזכה העני הלוקט לצורך עצמו:
<b>ונלפע"ד</b> ליישב זאת בזה האופן לפי מה שחקר בספר קצות החשן בסי' שס"ב אי הקנין של יאוש הוא מטעם הפקר או שהוא מטעם סלק רשות ושיטת רש"י הוא דיאוש הוא מטעם הפקר במס' גיטין דף ל"ח ברש"י ד"ה בחזקה ובד"ה עמון ומואב גם מביא שיטת הסוברים דיאוש הוא מטעם סלק רשות היינו שמסלק רשותו מהחפץ ולפענ"ד נראה דאף לפי שיטת הסוברים דיאוש הוא מטעם סלק רשות זהו דווקא ביאוש דבע"כ כמו באבידה שמתיאש מהאבידה בע"כ מפני שהוא אבודה ממנה ואינו יכול להשיגה אבל היכא שמתייאש מהחפץ שלו מדעתו ורצונו הטוב אזי כ"ע מודים דיאוש כזה הוא מטעם הפקר וזהו ידוע דהפקר הוא מטעם נדר שאסור לחזור בו כמו שמבואר בחוהמ"ש סימן רע"ג ס"ק ב' וא"כ בענין נ"ד במי שליקט את הפיאה ואמר הרי זו לפלוני עני ואינו חפץ בהפיאה לזכות לעצמו א"כ הרי הוא מגלה דעתו שמתייאש מהזכות שיש לו בפיאה שיכול לזכות לעצמו. ולפי מה שביארתי לעיל שיאוש מדעת ורצונו הטוב חשוב כמו הפקר וא"כ בענין נ"ד חשיב כמו שהפקיר זכותו שיש לו בהפיאה שיהיה יכול לזכות לעצמו כיון שהוא עני וכיון שביארתי שההפקר הוא כמו נדר שאסור לחזור בו א"כ אותו עני שליקט את הפיאה חשוב כמו עשיר כיון שאסור לחזור בו מההפקר ולזכות בו לעצמו משו"ה לדברי חכמים שסוברים שאותו העני שלקטו בשבילו לא זכה וחולקים על ר"א ולעצמו נמי אין יכול לזכות מטעם נדר וכנ"ל א"כ אזי נשאר הפיאה שביד הלוקט הפקר כמו קודם שלקט משו"ה סברי חכמים שיתננה לעני הנמצא ראשון שהפיאה שאוחז בידו הוי כמו הפיאה שמונח הפקר בשדה וכמו הפיאה המונחת בשדה אזי עני ראשון המוצאה זוכה בה אזי כמו כן הפיאה האוחז בידו כיון שהוא הפקר אזי צריך לתת אותה לעני הנמצא ראשון והעני הלז שלקט אין לו בהפיאה טובת הנאה שיהא יכול לתננה למי שירצה כיון שלא זכה בה ולא היה מעולם שלו רק במה שליקט לפלוני עני גילה דעתו שהפקיר זכותו ולא יותר משו"ה יתננה לעני הנמצא ראשון:
<b>ואעפ"י</b> דפסקינן שם בחו"מ סימן רע"ג סעיף ד' שהמפקיר בעצמו יכול אח"כ לחזור ולזכות בה שדינו כדין אדם אחר ע"ש מ"מ בענין נ"ד אין אותו העני שליקט לצורך עני אחר יכול לחזור ולזכות לעצמו דלא דמי להתם דהתם כיון שהיה החפץ שלו והפקירו אזי אעפ"י שזוכה אח"כ אותו החפץ מההפקר אזי בזה אינו מבטל את נדרו שנדר מקודם שאותו החפץ יהא הפקר משום שכבר קיים את נדרו שהיה הפקר ומה שזכה אח"כ החפץ מההפקר היינו משום שהוא לא גרע מאיש אחר אבל בענין נ"ד שהפיאה לא היתה מעולם של אותו העני שלקט רק שהיה זכות לזה העני שלקט במה שהיה יכול לזכות לעצמו כמו שאר עניים וכיון שאותו העני לקט זו הפיאה בשביל עני אחר ואינו רוצה לזכות לעצמו הרי מוכח מזה שמחל והפקיר זכותו והוי כמו נדר שאינו יכול לחזור בו ולזכות לעצמו דכיון שחל נדרו במה שהפקיר זכותו א"כ הוי דינו לענין זו הפיאה כמו עשיר ואם יחזור ויזכה בה לעצמו יבוטל בזה הנדר משו"ה אינו יכול לחזור ולזכות בו משו"ה יתננה לעני הנמצא ראשון וכנ"ל:
<b>נחזור</b> לענינו שהוכחנו אי אמר לפלוני עני והעני ידע מזה אסור לשנות לעני אחר ולכאורה יהיה קשה ע"ז מהתוס' דת"ק דערכין דף ו' ד"ה עד שלא באת ליד גבאי מותר לשנותה ופי' התוס' בשם הר' ברוך דאם נדר צדקה לעניים יכול לשנות לצדקה אחרת עכ"ל. הרי חזינן מהתוס' דמותר לשנות. אב לפי האמת לק"מ דמה שהוכחתי שאסור לשנית מעני לעני הוא משום דהוי כמו מתנה מועטת דסמכא דעתיה של עני משו"ה לא מצי לחזור בו אבל אם נדר צדקה לעניים ולא פירש לאיזה עני לא שייך סמכא דעתיה ה ולא דמי למתנה מועטת משו"ה כ"ז שלא באת ליד גבאי מותר לשנות לצדקה אחרת:
<b>נשאלתי</b> אודות הענין המצוי שיזדמן בפה ובפרט בשנת תרמ"ו שהיה מצוי זאת ביותר היינו באחד ששכר שדה של חבירו על שנה אחת וככלות שנה חזרה השדה להמשכיר ולשנה הבאה עשתה השדה ספיח הדין עם מי. ויש מי שהיו רוצים להביא מהגמ' דב"מ דף ק' זה אומר ארצי גדלה וזה אומר זיתי גדלה יחלוקו כן רצוי לדמות דה"נ בנ"ד גבי ספיח יחלוקו אך לפי האמת נוכל להביא ראיה מזו הגמ' להיפוך דשם בגמ' איתא וז"ל כי אתא רבין אמר ר"ל לא שנו אלא בתוך שלש אבל לאחר שלש הכל לבעל הקרקע דא"ל אי אנא נטעי מי לא הוי אכילנא עכ"ל וכן פסק המחבר בשו"ע חו"מ סי' קס"ח סעיף א' שלאחר שלשה שנים הכל לבעל הקרקע אלא צריך ליתן לבעל הזתים דמי הזתים כמו שהיו שוים הזתים בתחילה בשעת השטיפה עכ"ל המחבר ולכאורה גם בנ"ד צריך המשכיר לשלם להשוכר דמי הדגן שהיה צריך המשכיר להוציא על זריעת שדהו:
<b>אך</b> דעדיין יש לעיין על הגמ' דב"מ הנ"ל דף ק' דמפורש שם דיחלקו בעל הזתים ובעל הקרקע ולאחר שלש משלם לו דמי זתיו וכן פסק בחו"מ סימן קס"ח ולכאורה זה סותר להברייתא שמביא הגמ' בב"מ דף כ"ב וזה לשונם שטף נהר קוריו עציו ואבניו ונתנם בתוך שדה חבירו הרי אלו שלו וכן פסק בחו"מ סימן רנ"ט סעיף ז' ובע"כ צריך לחלק דלעיל מיירי היכא דהבעלים מתיאשים כמבואר שם והכא ובדף ק' בזתים מיירי בגוונא דליכא יאוש בעלים א"כ הכא בנ"ד גבי ספיח יש כאן יאוש בעלים דיכול להיות שהשוכר מתיאש דלא אסיק אדעתיה שיגדל ספיח והוי של המשכיר. אך אפשר דנוכל לומר דבשנה ההיא דרבו הספיח משום דבשנה העברה דשנת תרמ"ה הוי שנת בצורת ר"ל ולא יכלו לקצור שדותיהן היטב מחמת קטן השיבלים לכן נשרו בעת הקצירה הרבה דגן לארץ לכן הבינו האנשים שבשנה האחרת יגדל הספיח ולא מיאשי אף דאין זה רק ספק יאוש והראיה דהא חזינן כמה אנשים השכירו שדותיהן ולא חששו לזה אולי יגדל שדהו ספיח א"כ אין זה רק ספק יאוש מ"מ אף בספק יאוש לא הוי של המוצא רק צריך להחזיר כמו שמוכח בחו"מ סי' רס"ב סעיף ג' שם בט"ז מה שכתב בספק יאוש שלא מדעת שאין אנו יודעים אם היו מדעת אזלינן לחומרא עד שיהיה וודאי מדעת כמ"ש בשם המ"מ ע"ש גם הה"מ פ' י"ד ס"ק ה' מה' גזילה ואבידה הוכיח דספק ישל"מ אסור להחזיק בו לעצמו וראיתו מדפריך הגמ' בב"מ דף כ"א והא לא ידע דנפל מיניה אף דהוי רק ספיקא דדלמא בשעה שמצאה כבר משמש האובד וידע אלא ע"כ דהפשט של והא לא ידע כוונתם היינו דדלמא לא ידע ומספיקא צריך להחזיר וא"כ ה"נ בענין נ"ד גבי ספיח אף דהוי רק ספק אם נתיאשו הבעלים נמי צריך לשלם המשכיר לשוכר דמי הדגן שנזרעו בתוך שדהו כמו התם בלאחר שלש שצריך לשלם דמי הזתים וכיורד לתוך שדה חבירו שלא ברשות שצריך בעל השדה לשלם לו דמי יציאותיו אם השבח יותר על ההוצאה. ואני העליתי במקום אחר דנלפע"ד דבספק יאוש ש"מ אינו צריך המוצא להחזיר מספק וראיה לזה מהגמ' דשילהי פ"ק דכתובות דמביא שם הגמ' המשנה דמס' מכשירין דאם נמצא תינוק במקום שמחצה על מחצה ישראלים ועכו"ם הרי הוא ישראל ואמרינן שם למאי הלכתא לענין נזקין ופירש"י דלענין אבידה אין אנו צריכין להחזיר לו מספיקא משום דהמוצא יכול לומר לו אייתי ראיה דישראל את ושקול. א"כ ה"נ בנ"ד אין צריך המוצא להחזיר לו מספק בספק יאוש ש"מ רק דכל כוונת הגמ' בהא דפריך והא לא ידע דנפל מיניה היינו אמאי קתני הרי אלו שלו הרי צריך להיות מונח בידו עד שיברר וכן הוא דעת הש"ך בחוה"מ סי' ר"ס בש"ך ס"ק כ"ו ע"ש:
<b>לפי</b> זה לכאורה בנ"ד גבי ספיח אזי אינו צריך המשכיר לשלם להשוכר דמי החיטים שנשרו כיון דהעליתי דאינו רק ספק יאוש כיון דכמה אנשים השכירו שדותיהם ולא עלתה על דעתם שיגדל השדה ספיח וא"כ אינו צריך המשכיר לשלם לו עבור זריעת שדהו. אך שנוכל לדחות דאף אי אמרינן שהשוכר אייאש מ"מ בשעת נשירת החיטים להשדה אזי לא ידע השוכר א"כ באו החיטים להשדה לפני יאוש וקי"ל כאביי דיאוש ש"מ לא הוי יאוש וגם בחצר אמרינן באיסורא אתי לידיה כמו שאבאר לקמן אי"ה. אך לפי האמת זה אינו דבענין נ"ד לא דמי ליאוש ש"מ מה שלא ידע השוכר בשעת הנפילה דכיון שידע השוכר טרם שהתחיל לקצור שבוודאי ינשרו החיטים בשעת הקצירה רק שאין לאל ידו למנוע א"כ דמי לאבידה מדעת רק שספק הוא אם חשב קודם הקצירה שהחיטים שינשורו ילכו לאיבוד א"כ הוי אבידה מדעת או שחשב שהחיטים שינשורו יצמחו לשנה הבאה ואינו מתייאש מהן וא"כ הוי ספק יאוש וא"כ אינו צריך המשכיר לשלם לו עבור זריעת שדהו כדהוכחתי מהמשנה דתינוק הנמצא הנ"ל אך לפי האמת נוכל לחלק דהא דבתינוק הנמצא אין מחזירין לו אבידה מספיקא היינו משום דהמוצא יכול לומר להאובד אייתי ראי' דישראל את ושקול היינו משום דהמוצא נקרא מוחזק מעט לענין זה משו"ה אינו יכול האובד להוציא מספק אבל הכא בענין צמיחת החיטים שנשרו אזי בעל השדה אינו מוחזק בהן כלל יותר מהשוכר הנ"ל א"כ הוי הדבר בספק אם צריך ליתן דמי הזריעה מה שהנהו או לא. והא ל"ל ברי ושמא ברי עדיף והשוכר הא טעין ברי שלא אייאש זה אינו דהא דאמרינן ברי ושמא ברי עדיף היינו לענין זה שיתחייב הנתבע שבועה שאינו יודע והכא לא שייך זאת דהנתבע לא היה יכול לדעת זאת בשום אופן ועוד דהא הוי ברי גרוע דהרי בעל השדה אינו יכול להכחישו ובזה לא אמרינן ברי עדיף כמ"ש התוס' בב"ק דף ל"ה בד"ה מדסיפא ובב"מ דף צ"ו בתוס' ד"ה ר' הונא וכמו דאיתא בחוה"מ סימן ע"ה סעיף ט"ז דהיכא דתובע ליורש הלוה מלוה ע"פ והיורש טוען אינו יודע פטור משום דהוי ברי גרוע שהיורש אין לו לדעת במילי דאבוה. וא"כ בנ"ד השוכר התובע דמי הזריעה מבעל השדה ואומר בברי שלא נתיאש דמי לטוען שמא כיון דהוי ברי גרוע כנ"ל וא"כ דמי הכא לשמא ושמא וצריך להיות הדין דחולקין וצריך לשלם לו חצי דמי הזריעה כמו שמוכח מחוהמ"ש סימן רכ"ג סעיף ב' דכיון דהכא בספיח שצמחו אין כל אחד מהן מוחזק דהשבלים עומדים בשדה ועליהם אנו דנים א"כ דמיא לעומדים באגם ודמיא להדין הנ"ל דסימן רכ"ג סעיף ב' דאיתא שם וז"ל זה אומר אינו יודע וזה אומר אינו יודע ואינו ברשות א' מהן על הלוקח להביא ראיה ויש מי שאומר שיחלקו עכ"ל. וא"כ בנ"ד להי"א צריך להיות הדין שיחלקו ואף להדעה הראשונה שפסק שעל הלוקח להביא ראי' נוכל לומר דדוקא התם דאף דקיימא באגם מ"מ יש להמוכר חזקת מרא קמא משו"ה צריך הלוקח להביא ראיה כדי להוציא מחזקת מרא קמא ואי לא מייתי ראיה לא יטול כלל לדעה ראשונה אבל בנ"ד דבעל השדה אין לו על הזרעים לא חזקת מרא קמא ולא חזקת ממון אזי גם הדעה ראשונה יודה שיחלקו. ואף אם נאמר דבנ"ד דתביעת התובע שטוען ברי שלא אייאש הוי טענת ברי מכ"מ נוכל לומר דבנ"ד הוי הדין דיחלקו דהא דכתב בחוהמ"ש סעיף הנ"ל וז"ל וי"א דאפילו תובע טוען ברי והנתבע שמא צריך להביא ראיה נוכל לומר דהיינו משום שהנתבע יש לו חזקת מרא קמא כמו שפירש הסמ"ע שם ס"ק ו' אבל הכא בנ"ד שהנתבע אין לו שום חזקה אזי יודו שיחלקו וכן משמע שם מדברי הט"ז בסעיף א' ומדברי הנתיבות בביאורים ס"ק ה' דקי"ל כסומכוס היכא דליכא חזקת ממון ואיכא דררא דממונא היינו שיש ספק לב"ד בלא טענותיהם ע"ש וכ"ש בנ"ד דגם חזקת מרא קמא ליכא ולפענ"ד נוכל להביא ראיה דהיכא שהוא ספק השקול ואין האחד מוחזק יותר מחבירו אזי גם רבנן מודים דחולקים ממתניתין דמס' ב"מ דף ק' דקתני זה אומר זיתי גדלה וזה אומר ארצי גדלה יחלוקו עכ"ל וא"כ בנ"ד גבי ספיח צריך לשלם המשכיר להשוכר חצי דמי הזריעה. אך זהו בשנה הזאת שבשעת הקצירה היו השבלים קטנים מאוד ולא יכלו הבעלים לאספם היטב לכן נוכל לומר שעלתה על דעת השוכר שבשנה הבאה יהיה ספיח והוי הדבר ספק אצלו אולי יחרוש המשכיר אח"כ שדהו וילך לאיבוד או שמא לא יגדל הספיח והוי בשעת הקצירה ספק יאוש וכנ"ל אבל בכל שנה שהדגן הנושרים בשעת קצירה המה מעט ומעולם לא יעלה על דעת השוכר שיהיה ספיח עד אח"כ שרואים בשעת גידולם צריך לעיין אם זהו דומה ליאוש ש"מ שהרי לא ידע שנשרו הדגן מהשבלים ויכול להיות דאף כשיודע לו טרם שיצמחו שנשרו הדגן יכול להיות שיתיאש מיד שיסבור אולי לא יצמחו. ולכאורה נוכל לומר דלא דמי להפלוגתא דאביי ורבא בישל"מ דהכא אף לרבא לא הוי יאוש דכי קאמר רבא דיאוש ש"מ הוי יאוש היינו היכא דתיכף כשיודע לו יתיאש מיד ואמרינן דהיאוש הוא מעיקרא וקצת משמע כן מפירש"י דף כ"א ד"ה מהשתא הוי יאוש פירש"י שהרי נפל וכשיודע שוב אין דעתו עליו עכ"ל משמע מזה דמשעה שנפלה ממנו עד שיודע לו לא יהא דעתו על החפץ וגם בעינן שתיכף כשיודע לו יתיאש מיד אבל הכא גבי ספיח טרם שיצמח לא נזרע להאובד אם נפלו ותיכף כשצמח כשיודע לו לא מיאש א"כ נוכל לומר דאף רבא מודה דלא הוי יאוש ואפילו אי נימא דלרבא הוי יאוש בכה"ג משום דכיון דאם יודע לו קודם הצמיחה שנשרו הדגן יתיאש הוי יאוש מעיקרא לרבא אך מ"מ אנן קי"ל כאביי בישל"מ וגם בחצר שייך ישל"מ דכי אתי ליד החצר לפני יאוש א"כ באיסורא אתי ליד החצר א"כ לא קנה בעל השדה והוי של שוכר. ודין זה אי אמרינן גבי חצר באיסורא אתי לידיה לפי דעת מהרש"ל בב"מ דף כ"ו על תוס' ד"ה דשתיך הוא תליא במחלוקת נ"י ותוס' אבל כבר השיג עליו המהרש"א ז"ל גם הש"ך בחו"מ סי' רס"ח ס"ק ב' ד"ה חצרו השיג שם על המהרש"ל ומסיק לדינא כנ"י דגם בחצר שייך באיסורא אתי לידיה ואף לפי מה שכ' בהגהות אמרי ברוך על הש"ך הנ"ל דדעת הריטב"א דבחצר לא שייך באיסורא אתי לידיה וכתב בסוף וז"ל וצ"ל שסובר הריטב"א שאין התחלת קנין החצר אלא מעת שנתיאש והוי בהותורה אתי לידיה עכ"ל מ"מ בנ"ד הכא בשדה לא שייך למימר דיקנה לו השדה אחר שנתיאש. ז"א דיאוש גמור לעולם ליכא דהבעלים לא ידעי מהאבידה עד שעת הצמיחה ואז ליכא יאוש דסובר משתעינא דינא בהדיה וא"כ עד הצמיחה הוי יאוש של"מ:
<b>העולה</b> מזה היכא דשכר קרקע לשנה ולשנה הבאה עשתה ספיח צריך המשכיר לשלם לו דמי הדגן שהיה צריך המשכיר להוציא על זריעת שדהו אבל לפי האמת נראה בספיח דכל השנים לא דמי לישל"מ והוי יאוש מעיקרא דקודם קצירת הדגן עלתה על דעתו שינשרו הרבה דגן לארץ וכיון דברוב השנים ליכא ספיח הוי יאוש מעיקרא ויש ראיה לזה מהגמ' דב"מ דף כ"א דקאמר הגמ' בתאינה הנוטה לדרך מותרת משום גזל משום דעבידי דנתרא והוי יאוש מעיקרא. אבל בספיח דשנת תרמ"ו נוכל לומר דהשוכר אסיק אדעתיה שלשנה הבאה יהיה ספיח משום דהשבלים דשנת תרמ"ה היו קטנים מאוד ולא יכלו לאספם ונשרו הרבה לכן העליתי לעיל שצריך המשכיר לשלם להשוכר חצי דמי הדגן שנזרעו בתוך שדהו. אבל צ"ע אולי זהו דווקא אם הספיח שגדלה שדהו היה טוב כשאר שדות שנזרעו בשנת תרמ"ו אבל אם הספיח שגדלה שדהו היתה גרוע נשאר שדות שנזרעו בשנה ההיא אולי יוכל המשכיר לטעון אלו אנא זרעי היתה השדה עושה הרבה יותר מעתה וצל"ע לפענ"ד:
<b>אך</b> באמת אין זו טענה שהיה טוען אלו אנא זרעי היתה השדה עשויה הרבה יותר דנראה באיזה שדה מצוי הספיח דהרי בשדה שנחרשה ונזרעה עוד הפעם בזו השנה אינו שייך ספיח רק שצומח הזריעה החדשה רק באיזה שדה שייך ספיח רק בשדה שהניחוה בלא חרישה רק על שחת ולבסוף עשתה השדה ספיח דגן או חיטים א"כ לא עלה על מחשבתו לזרוע השדה רק להניחה כך א"כ צריכין לראות ולשום מה ששיוו התבואה שעשתה השדה יותר ממה ששוה שדה של שחת וזה השבח הרי בא מספיחי הדגן שנשרו א"כ צריכין לשום כמה דגן צריכין לפזר על זריעת השדה שיעלה השבח כך ומזה הדגן צריכין לשום החצי משום דכיון דהעליתי לעיל שהוא ספק יאוש ש"מ ואינו יכל לטעון אי אנא זרעי היתה עושה השדה יותר כיון שלא היה בדעתו לזורעה רק להניחה על שחת:
מה שזכרתי שבשעת הצמיחה לא מיאש דסובר משתעינא דינא בהדיה. נוכל לומר דבלא זה לא מהני אז יאוש מטעם דאין יאוש מועיל בקרקע ומעת שהושרשו הדגן הוי דינם כקרקע ועיין זאת בחו"מ סי' שס"ג בש"ך ס"ק ג' ובנתיבות המש' שם ס"ק א' גם בנתיבות סי' שע"א ובקצות החשן שם ויש מי שהיה רוצה לומר דבכ"מ אף אם אדם זורע בתוך שדה שלו הוי החיטים הפקר מיד וכ"ש הכא הדגן של השוכר שנשרו בתוך שדה של חבירו כ"ש דהוי הפקר מיד וראיתו מהא דאנן זורעים יום או יומים קודם הפסח וכיון דבפסח מקבל החטה לחלוחית מהקרקע א"כ הוי חמץ שלו בתוך הפסח א"כ יתסרו הגידולים משום גידולי איסורי הנאה וכן חקר הגאון בעל חתם סופר חא"ח סי' ק"ד וקאמר דלרבנן דביעורו בכ"ד הרי מתבער וכלה ונאבד מן העולם וזהו קבורתו ע"כ ולכאורה ראיה חזקה היא דהוי הפקר מיד תיכף כשזורעה וכנ"ל אך כשעיינתי בח"ס בתשובה הנ"ל ראיתי כי אין כוונתו לומר דמי שזורע מפקיר החיטים הזרועים דהא דכתב הח"ס דלרבנן דביעורו בכ"ד הרי נתבער וכלה ונאבד מן העולם וזהו קבורתו עכ"ל קאי אלעיל שכ' אם זרע חמץ בתחילת ימי הפסח וידעינן שכלה זרעו בימים אחרונים טרם כלות הפסח ע"ז כתב דזהו ביעורו לרבנן כיון שכלה ונאבד אבל כ"ז שהוא בעין בוודאי לא שייך הפקר ע"ז. ומכ"מ אינו עובר בבל יראה ובל ימצא אף בשעה שהוא בעין דכיון שעומד להתבער ולכלות אזי אינו עובר עליו משעת הזריעה תיכף אף כשהוא בעין כדכתבו התוס' בפרק כל שעה דף כ"ט ע"ב ד"ה רב אשי כו' וז"ל ומכאן מוכיח ר"י שהמשהה חמץ בפסח ודעתו לבערו אינו עובר באותה שהייה עכ"ל. גם נלפע"ד לומר דלהכי אינו עובר על החיטים הזרועים בקרקע משום דדמי להא דכתב הרמב"ם בהל' חמץ ומצה בפ"ב סעיף י"ד וז"ל היה חמץ בבור אין מחייבים אותו להעלותו אלא מבטלו בלבו ודיו עכ"ל ופי' ע"ז המ"מ משום דדמי כחמץ שנפלה עליו מפולת שהרי הוא כמבוער וצריך לבטלו בלבו ודיו עכ"ל המ"מ וה"נ בנ"ד בחיטים הזרועים בקרקע:
<b>גם</b> נלפע"ד להמציא היתר על החיטים הזרועים בקרקע שלא להצריכם לבערם ותסגי בביטול לפי מה שכ' המג"א בהל' פסח סימן תמ"ב על מה שכ' המחבר בסעיף ח' בשני חצאי זתים הדבוקים בכתלים אינו חייב לבער רק מבטלו בלבו אזי כתב ע"ז המג"א ס"ק י"ג וז"ל כיון דזה איבעיא בגמ' אם מצטרפין ולכן כיון שביטל הו"ל אח"כ ספיקא דרבנן וא"צ לבדוק עכ"ל וה"נ בנ"ד אם צריכין לבדוק החיטים הזרועים בקרקע אזי תליא בספיקא של איבעיא שבגמ' בב"מ דף נ"ו ע"ב לענין עומר דאיתא שם בעי רבא חיטים וזרען בקרקע כו' דחצדינהו וזרעינהו קודם לעומר ואתא ליה עומר וחליף עלייהו ולא אשרוש קודם לעומר מהו למינקט ומיכל מינייהו כמאן דשדיין בכדא דמי ושרינהו עומר או דילמא בטלינהו אגב ארעא תיקו עכ"ל הגמ' א"כ לפי הסברא, שבגמ' דחיטים הזרועים בקרקע אף שעדיין לא אשרוש מ"מ בטלינהו אגב ארעא וא"כ ה"נ בענין נ"ד לענין פסח א"צ ביעור ואפילו ביטול א"צ כמובן אך לפי הסברא שבגמ' דכמאן דמנחי בכדא דמי ולא בטל אגב ארעא אזי צריך ביעור וא"כ הוי ספיקא דאבעיא שבגמ' וכיון שביטל הוי אח"כ ספיקא דרבנן אם צריך ביעור או לא וא"צ לבדוק מספק וזהו דמי לדינא של המג"א הנ"ל:
<b>ועתה</b> נחקורה בענין השאלה הנ"ל אם אירע באופן אחר היינו אם אחד השכיר לחבירו שדהו ואחר הפסח ראה המשכיר שהצמיחה שדהו ספיח ורוצה לחזור וטוען שהקנין של השכירות היה בטעות והוי מקח טעות ולכאורה מצינו לדמות להא דכתב הרמ"א בחו"מ סימן רל"ב ס"ק י"ח שכ' וז"ל ואם קנה הסרסור דבר בחזקת בדיל ומכרו ואח"כ נדע שהיה בו כסף או זהב זכה הלוקח משום שלא זכה בו הסרסור מעולם הואיל ולא ידע בו עכ"ל ולכאורה ה"נ הואיל והמשכיר לא ידע בזה לא הוי מקח טעות אבל לפי האמת אין דמיון לזה דהתם לא קנה הסרסור מעולם ולא הוי שלו וידו נמי לא מצי קני ליה שלא מדעתיה כמו חצירו משים דהוי דבר שאין הוה להמצא ובזה האופן לא קני ליה חצירו כדפסק הרמ"א בסי' רס"ח ס' ג' דבדבר שאין רגיל לבוא לא קניא לו חצירו אבל הכא גבי ספיח נוכל לומר דהמשכיר ידע בשעת הקצירה שהרבה דגן נשרו ועלתה על דעתו שיצמח אח"כ ולא אייאש ואף דחזינן מדהשכיר שדהו לאחר מוכח מזה דבעל השדה אייאש. ז"א דדלמא בשעת הקצירה לא אייאש ואייאש אח"כ לאחר שהשרישו הדגן בקרקע ואז לא יועיל יאוש משום דאין יאוש מועיל בקרקע ועיין בחו"מ סי' שע"א בנתיבות ובקצוה"ח ואף אם נאמר דבעל השדה אייאש בעת הקצירה מ"מ נוכל לומר דשייך לבעל השדה משום דבזה אי שייך יאוש אצל בעל השדה תליא במחלוקת הנ"י ותוס' והובא זאת בחידושי רע"א על מס' ב"מ דף כ"ו ד"ה דשתיך דמביא שם דעת הנ"י דס"ל לעיל גבי כופרא דבעל בית לא שייך יאוש ושיטת תוס' בב"מ דף כ"ו תוס' ד"ה בכותל חדש ובד"ה וניזל בתר בתרא ס"ל דגם בבעה"ב אם נאבד לו חפץ בביתו שייך יאוש ועיין בנתיבות המשפט סימן רנ"ט ס"ק א' שהרמב"ן ותוס' מחולקים בזה וא"כ לפי סברת הנ"י אף אם בעל השדה אייאש בעת הקצירה לא מהני יאוש ואף לפי סברת תוס' דגם בבעל הבית שייך יאוש מ"מ אחר יאוש לקני ליה שדהו לבעל השדה דהא דהתוס' סברי דבבעה"ב שייך יאוש וחצירו אינו קונה לבעה"ב אחר יאוש היינו משום דמיירי שהאבידה הוא בדבר שאין רגיל להמצא כדמוכח בתוס' ד"ה דשתיך אבל הכא גבי ספיח רגיל להמצא אח"כ כשיצמיח א"כ תיכף אחר יאוש קונה השדה להמשכיר. ואף אם נאמר דבשעת הקצירה לא אסיק אדעתיה של המשכיר אם נשרו הדגן אם לא והוי יאוש שלא מדעת וקאתי ליד החצר באיסורא ושוב לא יקנה אח"כ החצר להמשכיר. זה אינו כיון דהאבידה שלו והחצר שלו לא שייך כאן באיסורא אתי ליד החצר דטעמא דבאיסורא אתי לידיה הוא משום דכבר נתחייב בהשבה או משום דנעשה שומר והכא לא שייך זאת כיון דהאבידה הוא בחצר שלו כמובן ועיין בקצות החושן סי' רס"א ובנתיבות סי' שע"א:
<b>העולה</b> מכל הנ"ל דהספיח הוי של המשכיר וא"כ הוי מקח טעות דאף דלכאורה יש לפקפק מהא דקי"ל אין אונאה לקרקעות. אך יש לחלק דהא דאמרינן אין אונאה לקרקעות היינו אם נתאנה בשיווי הקרקעות ליכא אונאה אבל לא בכה"ג דלא ידע דיש מציאה בתוכה אך כ"ז הוא דוקא על הספיח דשנת תרמ"ה הנ"ל דנוכל למימר דבשעת קצירה לא אייאש שאסיק אדעתי' שיהי' ספיח אבל בספיח דשאר שנים נוכל לומר דהוי יאוש מעיקרא דבשעת קצירה אייאש כיון שאינו מצוי שיהי' ספיח אזי מייאש הבע"ב מהחיטים הנושרים בשעת קצירה. אך בענין נ"ד שהחיטים שנשרו הוא בהשדה של המשכיר אזי אף דהוי אבידה מדעת מ"מ קנה לו שדהו אח"כ והוי קנין בטעות. כ"ז כתבתי כדי לעורר לב המעיין בזה הענין אבל לא למעשה וכשהוצרכתי למעשה אזי כתבתי רעיוני אלה שלחתי להגאון רי"ז ז"ל משאוויל והשיב לי חוות דעתו בזה:
<b>בחו"מ</b> סימן רנ"ט ס"ג כ' המחבר וז"ל אפילו רובה עו"ג ומצאה במקום שרוב העוברים ישראל חייב להחזיר והקשה ע"ז הסמ"ע אמאי לא אמרינן רוב וקרוב הולכין אחר הרוב ותירץ הסמ"ע דלא אמרינן כן אלא היכא דהקרוב אינו במקום שנמצא ע"ש והקשה שם הט"ז על תירוצו של הסמ"ע מפרק לא יחפור דף כ"ד מהנהו זיקי דחמרא דאשתכחין בי קופאי ושרינהו רבא מחמת קורבא ע"ש עכ"ל:
<b>לכן</b> תירץ הט"ז דלהכי פסק המחבר דהמוצא במקום שרוב סיעה ישראל אף דהעיר רובה עכו"ם חייב להחזיר היינו משום דכיון דרוב סיעה ישראל אזי אמרינן דהבעלים לא נתיאשו ובכ"מ דלא הוי יאוש צריך להכריז אף ברוב עכו"ם עכ"ל. אך תירוצו של הט"ז ז"ל אינו מובן לפענ"ד מה שמתרץ דלהכי אזלינן בתר רוב סיעה שהוא במקום שנמצא ולא אזלינן בתר רוב עכו"ם דעלמא שהוא יותר היינו משום דכיון דנוכל לברר ע"י הכרזה משו"ה אזלינן בתר רוב סיעה שהוא במקום הקרוב עכ"ל משמע מזה דבמקום שאין שייך זה הטעם מה שנוכל לברר ע"י הכרזה אזי צריכין אנו למיזל בתר רובא דעלמא שהוא יותר ולא בתר הרוב שהוא במקום הנמצא א"כ לפי"ז יקשה להט"ז ממש"כ המחבר ביו"ד סימן קכ"ט סעיף י"א וז"ל גנבים שנכנסו למרתף ופתחו חבית יין אם רוב גנבי העיר עכו"ם אסור ואם רובן ישראל מותר עכ"ל והמקור לזה מהגמ' דמס' עכו"ם דף ע' וז"ל הנהו גנבו דסלקי לפומבדיתא ופתחו חביתא טובא אמר רבא חמרא שרי מ"ט רוב גנבי ישראל ופי' הרא"ש דבפומבדיתא הוי רוב גנבי ישראל ובביאורי הגר"א ז"ל על יו"ד כתב על המחבר הנ"ל וז"ל דבוודאי רוב גנבי דעלמא עכו"ם נינהו רק בפומבדיתא הוי רוב גנבי ישראל אלמא שמעינן מזה דאית לן למיזל בתר הרוב שבמקום הקרוב ולא אזלינן בתר רובא דעלמא אף שהרוב של רובא דעלמא המה יותר וה"נ בענין נ"ד אית לן למיזל בתר רוב סיעה שבמקום הנמצא ולא בתר רובא כעלמא ודלא כרבינו הט"ז שכ' דלהכי לא אזלינן בתר רובא דעלמא משום דאיכא לברורי ע"י הכרזה:
<b>גם</b> עיקר תירוצו של הט"ז לענין דינא קשה מאוד מה שכ' בפשיטות דהיכא דלא הוי יאוש צריך להכריז אף ברוב עכו"ם דהרי לפי האוקימתא דאיבעית אימא לעולם רבנן ויניח בב"מ דף כ"ד מוכח דאף אי אמרינן דרבנן פליגי ארשב"א ויהי' סוברים דאף ברוב עכו"ם אינו מייאש וחייב להחזיר מ"מ אינו חייב להכריז רק יניח. ותו דקאמר שם הגמ' גבי ההוא גברא דאשכח זוזי דציירי בסדיני בנהר בירן וקאמר רב יהודא זיל אכריז ופריך הגמ' והא רובא עכו"ם נינהו וקמשני הגמ' שאני נהר בירן דישראל סכרי לה וישראל כרי לה וכיון דישראל סכרי לה אימור מישראל נפיל וכיון דישראל כרי לה לא מייאש עכ"ל הגמ' ואם נאמר כדברי הט"ז דהיכא דאינו מייאש צריך המוצא להכריז אף ברוב עכו"ם א"כ למה ליה להגמ' למימר כיון דישראל סכרי לה אימור מישראל נפיל הול"ל כיון דישראל כרי לה לא מייאש וכיון דאינו מייאש צריך להכריז אף שסוכרין אותה עכו"ם וישראלים ביחד לפי דברי הט"ז אלא ע"כ מוכרחין אנו לומר לדינא שאינו חייב להכריז ברוב עכו"ם אף שהבע"ב אינו מייאש ודלא כדברי הט"ז ובחידושי למס' ב"מ דף כ"ב ד"ה באגא הבאתי שני ראיות דהיכא דאזלינן בתר רובא אין אנו צריכין לברר:
<b>ובעיקר</b> קושית הסמ"ע הנ"ל שהקשה על המחבר שכ' אפילו רובא עכו"ם ומצאה במקום שרוב העוברים שם ישראל צריך להחזיר והקשה ע"ז הסמ"ע אמאי לא אמרינן רוב וקרוב הולכין אחר הרוב אזי נלפע"ד דלא ק"מ דהא דאמרינן רוב וקרוב הולכין אחר הרוב היינו היכא דמצא מציאה במבוא אשר רוב הדרים שם ישראלים רק שבכל העיר דרים רוב עכו"ם והאנשים המצוים בהמבוא אזי הוא מהעיר ומאותו המבוא בשוה כמו שמצוי בכל עיירות אזי אית לן למימר דאזלינן בתר רוב העיר ולא בתר קרוב משום דאמרינן דמסתמא מצוים באותו מבוי אנשים מרוב העיר יותר ממאותו מבוי מקום הקרוב ותלינן שמהם נפלו אבל אם הי' באותו מבוי מסחר מספרים תפילין ומזוזות וציצית אשר המיעוט הישראלים הדרים בכל העיר נאספים באותו מבוי על קניית דברים הללו כמו שמצוי בכמה כרכים שאצל ביהכנ"ס יש מסחרים כאלה א"כ באותו מבוי מצוין ישראלים יותר וזהו רוב סיעה ישראל אזי צריך להכריז משום דתלינן דמישראל נפיל וכמו שכ' המחבר הנ"ל וזהו ממש כהגמ' דב"ב דף כ"ד שמביא הט"ז בחמרא דאשכח בי קופאי דשם הוא רוב ישראל רק רוב העיר הוא עכו"ם והוה ס"ד דמקשן דאית לן למיזל בתר רוב העיר עכו"ם לומר שמהם נפל וקמשני הגמ' שאני התם דרוב שפוכאי ישראל נינהו ואית לן למיתלי ששלהם הוא ולא למיזל בתר רובא דעלמא משום דזהו כמו רוב סיעה ישראל כמו שמביא המחבר:
<b>אח"כ</b> מסיים הג' שאם המה בנודות קטנות שאין דרך של שפוכאי לתת בכלים קטנים לכן תלינן בדעכו"ם שהמה רובא דעלמא ולא תלינן שהמה ממקום הקרוב משום דרוב עדיף. והעיקר הוא שרוב סיעה המצוי במקום המציאה חשוב יותר מרובה דעלמא דמה מועיל רובא דעלמא אחרי שבזה המקום מצוי רוב סיעה אחרת אזי ודאי מהם נפלו והכי מוכח נמי מהגמ' דב"מ דף כ"ד דקאמר ר"י זיל אכריז כו' כיון דישראל סכרי לה אימור מישראל נפל אף דהעיר הוא רובא עכו"ם אך כיון דישראל סכרי לה הוי כמו שבמקום הזה רוב סיעה ישראל ורוב סיעה חשוב יותר מרובא דעלמא להכי תלינן שמרוב סיעה נפלה:
<b>וה"נ</b> מוכח מדברי המחבר ביו"ד סימן קכ"ט סעיף י"א גבי גנבים שפתחו חבית יין דאיתא שם דאזלינן בתר רוב גנבי העיר ולא בתר רוב גנבי העולם וכמו שמוכח מהגמ' דמס' עכו"ם דף ע' וכפי' הרא"ש שם דדווקא בפומבידתא הוי רוב גנבי ישראל אבל רוב גנבי דעלמא עכו"ם נינהו וכמו שפי' בביאורי הגר"א ביו"ד שם היינו משום דרוב גנבי העיר המצוים שם הוי כמו רוב סיעה ורוב סיעה עדיף מרובא דעלמא אחרי שהמה מצוים בזה המקום אית לן למיתלי בהם והא דאמרינן רוב וקרוב הולכין אחר הרוב, היינו היכא דבזה המקום מצוים אנשים ממקום הרוב וממקום הקרוב אית לן למיתלי בתר הרוב אבל רובא דעלמא שאינם מצוים כאן לית לן למיתלי ועיין בחידושי למס' במ' דף כ"ג:
<b>בענינא</b> דלעיל בחוהמ"ש סימן רנ"ט בקצוה"ח שם סעיף א' שכ' דבדבר שיש בו סימן ובא ליד המוצא לאחר יאוש ונטלם המוצא בתורת השבה מחמת שלא ידע המוצא שכבר ייאש האובד ע"ז כתב הקצוה"ח הנ"ל וז"ל נהי דלא קנה בשעת הגבהה משום דלא נתכוין לקנותה מצי קני לה אח"כ בעת שירצה ומשום מגביה מציאה לחבירו נמי לא הוי דלא מיירי שנתכוין לזכות לבעלים אלא שנטלה שלא יזכה הוא בה אלא להשיב לבעלים אבל לא בתורת זכייה לבעלים עכ"ל. ולפענ"ד קשה לי על דבריו דמשמעות דבריו נשמע דאם היה נוטלה בתורת זכייה לבעלים היו זוכים הבעלים בהגבהתו במה שהגביה אותה ע"מ להשיבה לבעלים. ולפי האמת זה אינו דמה שהגביה אותה ע"מ להשיבה בתורת זכייה לבעלים היה בטעות ולאו זכייה הוא כלל דאם היה יודע המוצא דהאובד אייאש כבר אזי לא היה נוטלה ע"מ להשיבה בתורת זכייה לבעלים רק היה נוטלה לעצמו א"כ הוי זכייה בטעות ולא קני האובד כלל. וביותר קשה לי לפענ"ד על מה שהשיג ע"ז בנתיבות בסימן הנ"ל ס"ק א' וז"ל ומה שתירץ הוא דלא הוי כמגביה מציאה כיון דלא נתכוין רק להחזירה לבעלים בתורת החזרה ולא בתורת זכיה ע"ש אין בו שום סברא דסוף סוף הגביה בשביל הבעלים ומיד קנאו הבעלים בהגבהה שלו עכ"ל ולפי מה שכ' דהוי זכיה בטעות וכנ"ל א"כ לא קנו הבעלים בהגבהה שלו ובעיני יפלא מה שלא הרגישו הגאונים הנ"ל בזה:
<b>נסתפקתי</b> אם מצא אבידה דבר שאין בו סימן והוא דבר שאין חשוב כ"כ שאין אדם עשוי למשמש בזה בכל שעה ושעה והוא רוב ישראל מהו הדין היינו אם הוא מותר להגביה אותה או לא ואם הגביה אותה מהו הדין אם הוא מותר להשתמש בה או לא. הספק השני המוצא אבידה דבר שיש בו סימן והוא דבר שאין חשוב וכנ"ל והוא רוב עכו"ם דאז מותר להגביה אותה מחמת שתלינן ברוב עכו"ם אך אם הגביה אותה מהו הדין אם צריך להחזיר לישראל הנותן סימן או לא ואם המוצא מותר להשתמש בהמציאה בכה"ג או לא:
<b>אם</b> נבוא לחקור על כל הנ"ל אזי צריכין אנו לבאר דברי הרמב"ם מהל' גזילה ואבידה פרק ט"ו הל' א' וז"ל ואם היה דבר שאין בו סימן זכה בו וכן הוא בחוה"מ סי' ר"ס סעיף ט' ותמהו בזה מפרשי הרמב"ם היינו הראב"ד והמ"מ והכ"מ וז"ל והאיך יזכה בה ויהיה שלו והלא קודם יאוש בא לידו עכ"ל וכן תמהו ע"ז הסמ"ע והש"כ בחוהמ"ש סימן ר"ס הנ"ל. א"כ לפי תמיהת כל המפרשים אזי מוכח שהבינו דברי הרמב"ם שמיירי שבא ליד המוצא לפני יאוש מ"מ כתב ע"ז הרמב"ם דזכה בה ואינו חייב להחזירה. אף שלכאורה קשה לפסוק כהרמב"ם בזה מחמת תמיהת המפרשים הנ"ל אך בכסף משנה תירץ וז"ל דהא דאמרינן בר"פ אלו מציאות בפלוגתא דאביי ורבא ביאוש ש"מ הוי בדבר שאין בו סימן ואיפסקא הלכתא כאביי דלא הוי יאוש משום דהא לא ידע דנפל מיניה היינו לומר שאסור לו ליטול אבל אם עבר ונטלם זכה בהם משום דכיון שהם בידו ואינו יודע למי יחזור שהרי אין בהם סימן ממילא זכה בהם דאין לנו לומר מונח עד שיבא אליהו אלא היכא דאיתמר בהדיא עכ"ל הכ"מ א"כ לפי"ז לענין נ"ד אם מצא אבידה דבר שאין בו סימן ואינו חשוב וכנ"ל אזי לפי מה שמבאר הכ"מ בדברי הרמב"ם אזי אם מצא זו האבידה הנ"ל אזי אסור לו להגביה מן הארץ רק שאם נטלה זכה בה:
<b>אך</b> לפי האמת פשט דברי הכ"מ בדברי הרמב"ם קשה להבין לענ"ד דכיון דפסקינן יאוש שלא מדעת לא הוי יאוש א"כ איך יכול לזכות בה אף אם עבר ונטלן ואינו יודע למי יחזירם דכיון דלא הוי יאוש א"כ החפץ שייך לבעלים הראשונים בכ"מ שהוא א"כ איך יכול המוצא לזכות בהם שיהיו שלו. וכן הקשה הט"ז בחוהמ"ש סימן ר"ס סעיף ט' גם הקשה מתלמוד ערוך פרק המפקיד דף ל"ז דפרכינן שם אמאי דאמרינן בספק הינוח אם נטל לא יחזור אההיא דמניח גזילה ביניהם ומסתלק ומשני ויניח משמע בהדיא דבספק הינוח הוי יניח עכ"ל הט"ז וכל הפוסקים פסקו בדין הנ"ל שיהיה מונח ביד המוצא עד שיבא אליהו. גם מפי' רש"י פרק המפקיד דף ל"ז בד"ה ואם נטל לא יחזיר משמע נמי כן א"כ לפי דעת הפוסקים הנ"ל אזי בנ"ד אם מצא אבידה שאין בה סימן וכנ"ל אזי מותר להגביה אותה רק שצריך להיות ות מונח ביד המוצא עד שיבא אליהו. והפשט של פרכת הגמ' דאלו מציאות הנ"ל במה דפריך הגמ' והא לא ידע דנפל מינה אזי לפי דעת הכ"מ הנ"ל אזי כוונת הגמ' והא לא ידע דנפל מינה וא"כ הוא לפני יאוש ואמאי קתני הרי אלו שלו הרי אסור להגביה אותה וכנ"ל ולפי דעת הפוסקים הנ"ל אזי יהיה פרכת הגמ' הכי והא לא ידע דנפל מינה וא"כ הוא לפני יאוש ואמאי קתני הרי אלו שלו הרי צריך להיות מונח עד שיבא אליהו א"כ בנ"ד נמי צריך להיות מונח עד שיבא א':
<b>אך</b> אכתי נשאר עלינו לבאר אם המוצא מותר להשתמש בהמציאה הנ"ל אזי דעת הש"כ בחו"מ סימן ר"ס בש"כ ס"ק כו' דאף דאמרינן דצריך שיהא מונח עד שיבא א' משום דיאוש ש"מ לא הוי יאוש היינו לענין זה לא הוי יאוש דאם נתברר של מי הוא צריך להחזירו אבל כל זמן שלא נתברר של מי הוא יכול לעשות בה מה שירצה ומותר להשתמש בה. א"כ דעת הש"כ דמותר להשתמש בהחפץ אך בנתיבות המשפט ס"ק י"ג תמה על הש"כ וכתב וז"ל דבריהם תמוהים דמה"ת שיהיה רשאי להשתמש בדבר שאינו שלו עכ"ל:
<b>ולפענ"ד</b> אינו רשאי להשתמש בהחפץ כמו שאר שומר אבידה וכמתניתין דאלו מציאות דף כ"ט במשנה דמצא ספרים. א"כ לפי דעת הנתיבות הנ"ל אזי אינו רשאי המוצא להשתמש בזה החפץ וכנ"ל. [ולפי דעתי העני' אולי נוכל להצדיק קצת דברי הש"כ במה שמתיר להשתמש בהחפץ היינו משום דלכאורה צריך להבין אמאי במוצא דבר שאין בו סימן אינו חייב להכריז היינו משום דאף אם יכריז לא יהיה שום תועלת לבעל האבידה משום דכיון דאינו יודע סימן ע"ז אזי לא יתנו לו משו"ה מתיאש האובד אכתי יקשה דיכריז משום שמא ימצא האובד עדים שמכירים את החפץ בט"ע אלא ע"כ צ"ל היינו דכיון דמילתא דלא שכיחא הוא שימציא עדים לזה להכי לא חיישינן לזה וזה דמי למיעוטא דמיעוטא דלא חיישינן לזה אף לר"מ ומ"מ היכא שבא ליד המוצא לפני יאוש אזי לא קנאה משו"ה צריך להניח בידו עד שיבא א' וחיישינן אף לחשש רחוק למיחש אולי יתברר ע"י עדים אבל לענין היתר השימוש נלפע"ד דזה דמי לזה נהנה וזה אינו חסר דבלא"ה אבודה ממנו כמו שמבואר בסימן שס"ג ברמ"א סעיף ו' דבדבר דאי בעי בעה"ב ליהנות לא יוכל להנות מצי אחר ליהנות בו בע"כ משום כופין על מדת סדום וצ"ע]:
<b>ולולי</b> דמסתפינא הוה אמינא מילתא חדתי בכוונת דברי הרמב"ם ז"ל ובהפשט של פרכת הגמ' דפריך והא לא ידע דנפל מיניה. לפי מה שהביא בחוהמ"ש סימן רנ"ט סעיף א' בספר קצות הח' ס"ק א' ובנתיבות המשפט ס"ק א' אזי הביא שם להלכה דברי הרמב"ן וז"ל הנתיבות ותורף דברי הרמב"ן דאע"ג דיאוש לא קני בגזל משום דבאיסורא אתי לידיה ואפילו למ"ד דיאוש קנה מ"מ דמים בעי לשלומי היינו דווקא בגזל מרשות הבעלים אבל גזל אבידה לפני יאוש ונתיאש קנה ובקצות החשן הוסיף בה דברים וז"ל אבל בזו באבידה שנטלה ע"מ לגוזלה הרי הוא לבעלים כמונחת בקרקע ונקנית ביאוש לגמרי ואפילו דמים א"צ לשלם] אבל נטלה ע"מ להחזירה כיון דנעשה שומר של הבעלים הרי ידו כיד הבעלים ולא נפיק מרשותיה דבעל אבידה כלל עכ"ל. והא דלא חשבינן גם במציאה באיסורא אתי לידיה עיין בקצוה"ח בפנים:
<b>ולפענ"ד</b> אזי נוכל לחלק בין נטלה ע"מ לגוזלה שמהני יאוש לבין נטלה ע"מ להחזירה שלא מהני יאוש בזה האופן היינו דהיכא שנטלה ע"מ לגוזלה אזי אין מוטל עליו חיוב של השבת גוף החפץ וכפי' הרמב"ן וכפי' הקצוה"ח הנ"ל שמחמת שהיא לבעלים כמונחת בקרקע ונקנית ביאוש לגמרי אבל אם נטלה ע"מ להחזירה והיא דבר שיש בו סימן אזי מוטל על גופו של המוצא לקיים מצות השבה של זו האבידה לכן אף שמיאש האובד אח"כ אזי לא פקע בזה החיוב של מצות השבת אבידה המוטל על גוף המוצא דנהי שע"י היאוש פקע השעבוד של האובד מהחפץ אחרי שיאוש הוא סלק רשות כמו שמבואר בקצות החשן סימן שס"ב ס"ק א' אבל ע"י היאוש אינו יכול ליפקע המצוה של השבת אבידה המוטל על גוף המוצא לכן מוטל על המוצא לקיים מצות השבת אבידה אף אם מייאש אח"כ אחר שבא לידו בתורת השבה משום דאף אי אמרינן דיאוש הוי כמו מחילה להמוצא שמוחל לו שעבודו מה שגופו של המוצא מחויב להשיבו את החפץ שלו מ"מ לא יתישב דהרי מבואר בחוהמ"ש סימן רמ"א סעיף ב' ברמ"א וז"ל דמחילה אינו שייך אלא במעות שחייב לו אבל אם היה לו חפץ ביד חבירו ואמר לו מחול לך אינו כלום:
<b>עתה</b> נחקור לפי הנ"ל אם מצא אבידה שאין בה סימן והוא דבר שאינו חשוב שבא ליד המוצא לפני יאוש אם מהני יאוש שלאח"כ שיקנה המוצא ע"י יאוש שמייאש האובד אחר שבא ליד המוצא. גם נחקור אם מצא אבידה שיש בה סימן והוא דבר שאינו חשוב שבא ליד המוצא לפני יאוש והוא בעיר שיש רוב עכו"ם דהמוצא אינו חייב להכריז משום דתולה דמרוב עכו"ם נפל וגם האובד כשימשמש אח"כ ייאש משום דהוא רוב עכו"ם רק שבא ליד המוצא לפני יאוש אזי נוכל לחקור אם בא האובד ישראל להמוצא לאחר זמן מרובה ונתן סימן בהחפץ אם צריך להחזירו או לא מי אמרינן דהמוצא קונה בהיאוש שהיה להאובד לאחר שבא ליד המוצא או דלמא כיון שבא ליד המוצא לפני יאוש אזי לא קנה בהיאוש שלאח"כ וצריך להחזיר להנותן סימנים:
<b>ולפי</b> מה שהבאתי לעיל בשם הגאונים בביאור דברי הרמב"ן מבואר דדוקא אם נטלה ע"מ להחזירה היינו ביש בה סימן וברוב ישראל דאז מחויב להחזירה משום שבא ליד המוצא בתורת השבה א"כ נעשה שומר של האובד ואז אף שבא ליד המוצא לפני יאוש ושמעינן להאובד שמייאש אחר שבא ליד המוצא לא מהני היאוש דכיון דנתחייב כבר בהשבתה אזי נעשה שומר שלו וידו כידו ואינו מועיל היאוש שלאח"כ וזהו כוונת הגמ' בא"מ דבדבר שיש בו סימן כ"ע לא פליגי דלא הוי יאוש משום דמעיקרא באיסורא אתי לידו והוי הפירוש שאין היאוש שלאח"כ מועיל כלל אף מכאן ולהבא. אבל בנ"ד אם מצא אבידה שאין בה סימן אף שהיא ברוב ישראל והוא דבר שאינו חשוב שבא ליד המוצא לפני יאוש אזי כשבא ליד המוצא לא בא לידו בתורת השבה כיון שאין בה סימן א"כ לא אמרינן ידו כיד בעל הבית ואינו נעשה שומר שלו כיון שאינו מחויב בהשבתה נהי דהמוצא עצמו לא קנה אותה בהגבהתו כיון שהוא לפני יאוש מ"מ הרי שומר נמי לא הוי א"כ הוי כמונחת ע"ג קרקע וצריך המוצא לקנות אותה ביאוש שלאח"כ בשעה שמתיאש האובד לאחר זמן מרובה בשעה שהחפץ הוא ביד המוצא כמו שמבאר הקצוה"ח באבידה שנטלה ע"מ לגוזלה והא דקאמר הגמ' בא"מ כי פליגי בדבר שאין בו סימן דלאביי לא הוי יאוש הוי הפירוש דלאביי משעה שמצאה עד שעה שנתיאש לא הוי של המוצא ואינו רשאי להשתמש בה וגם אינו רשאי למוכרה עד שידע שנתיאש או שיהיה בידו זמן מרובה ולא להשתמש בה עד שאנו משערים שבזמן כזה ודאי נתיאש ואם יברר האובד שהוא שלו ולא נתיאש עדיין אזי יהיה צריך להחזיר אבל קושטא דמלתא שמזמן היאוש ולהבא יהיה שייך להמוצא:
<b>גם</b> באופן הב' הנ"ל היינו אם מצא אבידה שיש בה סימן והוא דבר שאינו חשוב שבא ליד המוצא לפני יאוש והוא רוב עכו"ם א"כ כשבא ליד המוצא לא בא לידו בתורת השבה כיון שהוא רוב עכו"ם א"כ אינו נעשה שומר עליו והוי כמונחת ע"ג קרקע א"כ צריך המוצא לקנות אותה ביאוש שלאח"כ בשעה שמתייאש האובד לאחר זמן מרובה בשעה שהחפץ הוא ביד המוצא. והא דאמרינן בגמ' בפ' אלו מציאות דבדבר שיש בו סימן כ"ע ל"פ דלא הוי יאוש ואע"ג דשמעיניה ליה למייאש לבסוף לא הוי יאוש משום דמעיקרא באיסורא אתי לידיה עכ"ל הגמ' היינו משום דמיירי ברוב ישראל וכשבא ליד המוצא בא לידו בתורת השבה ונעשה ע"ז שומר והוי ידו כיד בעל הבית האובד ולהכי לא מהני היאוש שלאח"כ היינו מה שמייאש בעל החפץ בשעה שמונחת המציאה ביד המוצא משא"כ אם מצא במקום רוב עכו"ם שלא בא לידו בתורת השבה וכנ"ל אזי מהני היאוש שלאח"כ היינו שמאותה שעה שמייאש ואילך אזי יקנה אותה המוצא ויהיה שלו ואז אם יבא האובד ישראל ויתן סימן אינו מחויב להחזירה והא דקאמר הגמ' בפ' א"מ דף כ"א כי פליגי בדבר שאין בו סימן אביי אמר לא הוי יאוש דהא לא ידע דנפל מיניה הוי הכוונה כמו שפי' לעיל היינו שלא אמרינן שהיאוש שלאח"כ יועיל שיהיה היאוש מהשתא ויהיה תיכף שייך להמוצא משעה שהגביה אותה ושיהיה יכול להשתמש בהחפץ משעת הגבהה אלא אמרינן שכל זמן שלא אייאש אף שהוא ביד המוצא מכל זאת לא קנה אותה המוצא ואינו רשאי להשתמש בהחפץ ואם הביא האובד עדים שמכירים את החפץ בט"ע שהוא שלו וגם יברר שלא יאש עדיין אזי יהיה צריך המוצא להחזיר לו את החפץ:
<b>אבל</b> קושטא שהיאוש שלאח"כ כשהוא ביד המוצא מועיל שיקנה המוצא מכאן ולהבא שיהיה שלו. וקושטא הוא דמשעה שהגביה עד השעה שמייאש אח"כ אזי אסור המוצא להשתמש בהחפץ לאביי וכשלא ידעינן אימתי הבעלים מתיאשים אזי צריך להניח אצל המוצא זמן מרובה ולא להשתמש בהחפץ עד שאנו משערים שמזמן רב כזה ודאי נתודע להבעלים מהאבידה. ונתיאשו כיון שאין בה סימן [אך כשמצא אבידה שיש בה סימן רק שמצאה במקום שיש רוב עכו"ם וכנ"ל שהוא אבידה שאינה חשובה שלא אמרינן שכבר משמש האובד ונתיאש מותר להשתמש מחמת שתלינן שנפלה מעכו"ם] וכן משמע בהדיא מספר קצות החשן הנ"ל דהיכא שנטלה שלא ע"מ להשיבה אזי קונה בהיאוש שלאח"כ מדמסיים הקצוה"ח הנ"ל וז"ל אבל בנטלה ע"מ לגוזלה לא מצי מיירי דא"כ מצי קני לה כי מייאש לה מאריה אח"כ עכ"ל א"כ משמע מזה דהיכא שנטלה שלא ע"מ להשיבה אזי קונה בהיאוש שלאח"כ ובוודאי כשמגביה אדם דבר שאין בה סימן אזי בוודאי מגביה אותה ע"מ שלא להשיבה ואף דהקצוה"ח הנ"ל מפרש הפלוגתא דאביי ורבא דאיפלגי בדבר שאין בו סימן בישל"מ מיירי בזה האופן שנטלה ע"מ להשיבה משו"ה אינו קונה בהיאוש שלאח"כ:
<b>אך</b> לפי האמת זהו דוחק גדול לומר כן דהמוצא יגביה חפץ שאין בו סימן ע"מ להשיבה דהא מה"ט אמרינן דהאובד מיאש מדבר שאין בו סימן משום דסובר דהמוצא לא יחזירנה לו בלא סימנים, א"כ בוודאי בשעה שהמוצא רואה את המציאה והוא דבר שאין בה סימן אזי בוודאי מגביה אותה ע"מ שלא להחזירה כמובן גם נוכל לומר דאף אם יגביה דבר שאין בו סימן ע"מ להשיבה נמי לא זכי בזה האובד ואין המוצא נעשה שומר שלו בזה ההגבהה אחרי שהוא זכיה בטעות משום דאם היה יודע המוצא שהוא דבר שאין בו סימן ואינו מחויב בהשבתה אזי לא היה מגביה אותה ע"מ להשיבה וא"כ הוי זכיה בטעות ולא קנה האובד בהגבהת המוצא שיהיה נחשב המוצא שומר שלו:
<b>ומה</b> שדחקו להקצוה"ח לפרש דפליגי בשנטלה ע"מ להשיבה שהוא נגד הסברא הוא משום שרוצה לפרש פלוגתייהו מה שפליגי בדבר שאין בו סימן יהיה בגוונא חדא במה שהזכיר הגמ' בסמוך דבדבר שיש בו סימן כ"ע ל"פ דלא הוי יאוש ואע"ג דשמעיניה דמיאש לבסוף לא הוי יאוש ומפרש זאת הקצוה"ח לעיל בסמוך דבע"כ מיירי הגמ' בשנטלה ע"מ להשיבה משו"ה אינו מועיל היאוש שלאח"כ משום דידו כיד הבעלים משו"ה רוצה הקצוה"ח הנ"ל לפרש מה שמסיים אח"כ הגמ' כי פליגי בדבר שאין בו סימן כו' מיירי נמי בזה האופן שנטלה ע"מ להשיבה אבל לפי האמת זה אינו דהסברא נותנת דכשמגביה אדם דבר שיש בו סימן אזי מגביה אותה ע"מ להשיבה כיון שיש בה סימן משו"ה קאמר הגמ' ואע"ג דשמעיניה דמייאש לבסוף לא מהני היינו משום דידו כיד הבעלים ומה שמסיים הגמ' כי פליגי בדבר שאין בו סימן אזי מיירי שנטלה ע"מ שלא להשיבה דכיון שאין בה סימן אזי בוודאי נוטלה המוצאה ע"מ שלא להשיבה והיאוש שלאח"כ ודאי שיועיל אף לאביי שיהי' שלו מזמן היאוש ולהבא שיהיה מותר להשתמש בהחפץ ושלא יהי' צריך להחזיר להאובד אף אם יברר בעדים שמכירים בט"ע שהוא שלו אך עיקר פלוגתייהו יהיה מזמן המציאה עד שעת יאוש דלאביי דסובר דלא הוי יאוש למפרע משעת המציאה א"כ אסור להשתמש משעת המציאה עד שעת יאוש ולרבא דסובר דהוי יאוש א"כ הוי יאוש למפרע א"כ מותר תיכף להשתמש בהחפץ:
<b>השתא</b> דאתינא להכא שהדין נותן שאם מצא מציאה בדבר שאין בה סימן בדבר שאינו חשוב אף ברוב ישראל או בדבר שיש בה סימן והוא דבר שאינו חשוב רק שהוא ברוב עכו"ם דכיון שבא ליד המוצא לפני יאוש אזי לא קנה בשעת הגבהה אבל אח"כ כשנתיאשו הבעלים בשעה שהוא ביד המוצא אזי קנה המוצא אח"כ משעת היאוש וכנ"ל ומשעה שמצאה עד שעת יאוש אסור להשתמש בהחפץ היינו בדבר שאין בה סימן וברוב ישראל ואם בירר האובד בעדים שהחפץ שלו ולא נתיאש עדיין אזי צריך להחזיר לו לפי"ז נוכל לפרש פרכת הגמ' דקפריך הגמ' אהאי הרי אלו שלו הא לא ידע דנפל מיניה היינו דכיון שבא ליד המוצא לפני יאוש אזי לא נוכל לומר הרי אלו שלו דכיון דעד שעת יאוש אזי אסור המוצא להשתמש בהחפץ וגם אסור למוכרו ואם נתברר של מי הוא צריך להחזיר א"כ לא שייך למימר ע"ז הרי אלו שלו לזה קמשני הגמ' דמיירי בדבר חשוב שאדם עשוי למשמש בזה בכל שעה להכי תלינן שבשעה שמצאה אזי משמש כבר האובד וידע דנפל מיניה ובא ליד המוצא לאחר יאוש משו"ה הרי אלו שלו:
<b>לפי"ז</b> נוכל לומר לפענ"ד דזהו כוונת הרמב"ם בהל' גזו"א פרק ט"ו הל' א' שכ' שם ואם היה דבר שאין בה סימן זכה בה ואינו חייב להחזירו והקשו ע"ז מפרשי הרמב"ם אמאי זכה בה הא בא לידו לפני יאוש דאולי הניחם שם עכ"ל. ולפי מה שפי' המ"מ דברי הרמב"ם במה שכ' תחילה בדבר שיש בה סימן ונסתפק לו אם דבר זה מונח או אבוד הרי זה לא יגע בו ואם עבר ונטל אסור לו להחזירו ופי' ע"ז המ"מ דמיירי שעבר ונטל והלך לביתו משו"ה אסור לו להחזירם על מקומם משום דשמא בתוך כך באו הבעלים לשם ובקשו ולא מצאו ונתיאשו ולא יבקשו עוד ויבא אחר ויטול ויפסיד להאובד וכיון דיש בה סימן אזי טוב שיהיה בידו ויכריז עכ"ל המ"מ בשינוי לשון קצת. וא"כ לפי"ז מה שמסיים ע"ז הרמב"ם ואם הוא דבר שאין בה סימן זכה בו ואינו חייב להחזירו אזי מסתמא מיירי ג"כ כנ"ל בענין שלקח הדבר שאין בה סימן לביתו ויש ספק שמא בתוך כך באו הבעלים ובקשו ולא מצאו ונתיאשו. גם ידוע שכל דברי רמב"ם אלו נמשכים על דברי הגמ' על המשנה של מצא אחר הגפה גוזלות כו' שהוא דבר חשוב שאדם עשוי למשמש בהן כל שעה. א"כ אם מצאן דרך נפילה אזי אמרינן דכבר משמע בהן האובד ואייאש כיון שאין בהן סימן רק דכל הספק הוא אולי הונח שם מדעת. א"כ לפי מה שפי' לעיל שבדבר שאין בו סימן כיון שלא בא ליד המוצא בתורת השבה אזי מועיל היאוש של האובד אף שמייאש לאחר שבא ליד המוצא אזי מועיל היאוש שמזמן היאוש יהיה שייך להמוצא א"כ כיון שלקח זה החפץ שאין בו סימן לביתו אזי בשעה שבא לביתו זכה בה מכח ספק ספיקא. הספק הא' אולי הוא דרך נפילה וכיון שהוא דבר חשוב וכנ"ל אזי בוודאי בא ליד המוצא לאחר יאוש דאמרינן שכבר משמש ואייאש כיון שהוא דבר חשוב. ואף את"ל שהונח שם אזי כיון שלקחם המוצא לביתו חיישינן אולי בתוך כך בא המניח לשם ומשמש ולא מצא ואייאש ולפי מה שכתבתי לעיל אזי יועיל היאוש אף לאחר הגבהת המוצא א"כ הוי ס"ס להיתרא גם יש שם ספק שמא עתה מייאש האובד מש"ה קאמר הרמב"ם זכה בה ואינו חייב להחזירו היינו שזכה בו מכח ספק ספיקא וכנ"ל. ובט"ז הנ"ל פי' ג"כ דמיירי באבידה חשובה רק לדידיה יקשה מ"ש ספק יאוש ש"מ מספק הינוח דזכה בה ולפמ"ש א"ש כמובן:
<b>ולפי</b> מה שפי' שהיאוש שהאובד מתייאש לאחר שבא ליד המוצא בדבר שאין בו סימן והוא דבר שאינו חשוב אזי מועיל היאוש שלאח"כ שיקנה ע"י היאוש מזמן היאוש ולהבא וכנ"ל אזי נוכל לישב בזה דברי הרמב"ם לקמן פרק ט"ז סעיף ד' דכתב הרמב"ם אם מצא מעות בחנות מן התיבה ולחוץ הרי הוא של המוצא והוא לשון המשנה וכתב ע"ז הרמב"ם וז"ל ולמה לא תקנה החנות לבעליה כו' והקשו ע"ז הראב"ד והמ"מ וז"ל ואפילו אמר תקנה לי רשותי לא קנה לפי שבאה לשם המציאה לפני יאוש עכ"ל. ולפי מה שכ' לעיל דבדבר שאין בו סימן כיון שלא בא לידו בתורת השבה אזי מועיל היאוש של האובד אף שמייאש אחר שבא ליד המוצא. א"כ לפי"ז אף שנפלו המעות בחנות לפני יאוש אזי צריך להיות מועיל היאוש של האובד מה שמייאש אח"כ שמזמן היאוש יקנה החנות עבור בעל החנות א"כ הקשה הרמב"ם שפיר ולמה לא תקנה החנות לבעליה:
<b>לכאורה</b> יש להעיר על הספק ספיקא שכ' מדברי הש"כ בכללי הס"ס בסימן ק"י ס"ק י"א שכ' שם דבעניני ס"ס צריכין שלא יהא משם אחד ולכאורה בנ"ד נהי ב' הספיקות הוא משם א' כמובן. אך בחוות דעת שם מפקפק ע"ז הכלל ומביא כמה ס"ס שהם משם א' כגון ספק על כו' ומישב שם עיין שם:
<b>ובאותו</b> ענין נלפע"ד לישב קושית הגרע"א בחידושי רע"א על מס' כתובות דף ט'. ומתחילה נדייק בדבריו ראשון ראשון עד שנבוא אי"ה לדברי הנ"ל. מתחילה מדייק הגרע"א הנ"ל שם מדברי התוס' שכתבו דרובא דברצון אינו רוב גמור להכי נכנס זה הספק אם ברצון אם באונס לכלל ס"ס ומדייק מזה הגרע"א דכוונת התוס' שם כך הא אם היה רובא דברצון רוב גמור אזי לא היה נכנס המיעוט שבאונס לכלל ס"ס. והפ"י מפקפק ע"ז וסובר דאף היכא דהוא רוב גמור אפי"ה נכנס המיעוט לכלל ס"ס:
<b>והקשה</b> הגרע"א הנ"ל על שיטת הפ"י דסובר דהמיעוט נכנס לכלל ס"ס אף היכא דהוא רוב גמור מהסוגיא דפ"ב דב"מ אתמר יאוש ש"מ אביי אמר לא הוי יאוש כו' ת"ש פירות מפוזרים הרי אלו שלו והא לא ידע דנפל מיניה כו' היינו דליתסר מספיקא שמא לא ידעו הבעלים דנפלו מיניה ומעתה יקשה מאי פריך הש"ס אימא דמותר מס"ס ספק דעכו"ם ואת"ל דישראל שמא ידע דנפל מיניה עכ"ל:
<b>וכוונת</b> הגרע"א בזה דבשלמא לסברת התוס' א"ש פרכת הגמ' משום דלא הוי ס"ס להתירא משום דהספק שמא מעכו"ם נפל לא הוי ספק לפי' התוס' משום דמסתמא מיירי מתני' ברוב ישראל מדמצריך להכריז דבר שיש בו סימן א"כ מסתמא מיירי ברוב ישראל א"כ לפירוש התוס' אזי אינו נכנס המיעוט דשמא נפל מעכו"ם לכלל ספק וכנ"ל ולא הוי ס"ס להתירה אך לשיטת הפ"י הנ"ל דהמיעוט נמי נכנס לכלל ספק אזי הקשה הגרע"א שפיר דמאי פריך הגמ' והא לא ידע דנפל מיניה וליסתר מספיקא אימא דמותר מס"ס וכנ"ל אחרי דהמיעוט עכו"ם נכנס בגדר הספק לשיטת הפ"י הנ"ל:
<b>ולפענ"ד</b> נ"ל לישב קושיתו שהקשה על הפ"י הנ"ל היינו משום דאי אמרינן דהמיעוט נכנס בגדר הספק אזי נוכל לומר דכשם שיש ס"ס להיתרא היינו המיעוט עכו"ם וספק ידע דנפל מיניה ה"נ יש ס"ס לאיסורא היינו שמא לא ידע דנפל מיניה ואת"ל ידע אימא מיתמי נפל שיאוש שלהם אינו מועיל וכיון שיש ס"ס להיתירא ולאיסורא חזר הדבר להיות ספק השקול א"כ שפיר פריך הגמ' והא לא ידע דנפל מיניה וליתסר מספיקא:
<b>גם</b> נלפע"ד לישב קושית הגרע"א לקמן באמת דבור וז"ל בסוגיא דב"מ דף כ"ד ת"ש מצא בה אבידה אם רוב ישראל חייב להכריז כו' מאן שמעת ליה דאזלינן בתר רובא רשב"א וש"מ דרשב"א מודה דרוב ישראל חייב להכריז והקשה ע"ז הגרע"א הנ"ל וז"ל וקשה לי דלמא מתני' מיירי באבידה שאינם מדברים החשובים דאפשר דלא ידע דנפל משו"ה ברוב ישראל חייב להכריז משום דהוי יאוש ש"מ וברוב עכו"ם מותר משום דתלינן דמעכו"ם נפל אבל בדברים החשובים דאית לן למימר דידע דנפל יש לומר דאפילו ברוב ישראל הוי יאוש לרשב"א:
<b>וביותר</b> קשה דהא גם למאי דקמשני בטמון הוי יאוש רק דהוי יאוש ש"מ כמ"ש התוס' ד"ה בטמון א"כ למה ליה לדחוקי בטמון לוקמי בקיצור ביאוש ש"מ ע"כ קושית הגרע"א ע"ז תירץ הגרע"א דא"א לאוקמי מתני' בכך דעדיין קשה הא דקתני במתני' דמכשירים מחצה על מחצה חייב להכריז ואמאי הא הוי ספק ספיקא ספק דעכו"ם ואת"ל דישראל שמא ידע דנפל מיניה והוי יאוש [פי' לרשב"א למאי דס"ד השתא דאפילו ברוב ישראל נמי אמר] ולזה מוקי בטמון דהוי ודאי הנחה ודלא כמו שמביא הגרע"א הנ"ל בשם הר"ן דבטמון הוי ספק הינוח רק כפשטיות משמעות הגמ' והתוס'] וקאתי לידיה לפני יאוש והוי יאוש ש"מ עכ"ל הגרע"א:
<b>ולפענ"ד</b> נוכל לדחות תירוצו של הגרע"א הנ"ל דמאי קמתרץ הגרע"א דאם נוקי למתני' ביאוש ש"מ אזי לא יתישב בבא דמחצה על מחצה דאמאי חייב להכריז יטלם לעצמו מטעם ס"ס דאולי מעכו"ם נפל או אולי ידע דנפל דלענ"ד נראה דקושטא הוא היכא דמצא במקום שיש רוב עו"ג אינו חייב להכריז אף אם אולי נפל מהמיעוט ישראלים ונוכל לברר ע"י ההכרזה מ"מ אינו מחויב לברר מחמת שני טעמים חדא דהאובד מתיאש משום שתולה שרוב עו"ג ימצאם ואף אם ימצאם ישראל יתלה שמע"ג נפל, והב' דהמוצא תולה שמרוב עו"ג נפל ואף את"ל שנפל מישראל אזי האובד נתיאש כמו שמוכח בב"מ דף כ"ד בתוס' ד"ה כי מש"ה אין המוצא מחויב להכריז ולברר של מי הוא אבל אם מצא במקום שמחצה עו"ג ומחצה ישראל אזי האובד אינו מתיאש שסובר שישראל ימצאם ויכריז אף שהוא ספק השקול אך מחמת שאדם קרוב אצל עצמו אזי אין אדם רואה חובה לעצמו ואין רוצה ולהאמין דבר רע לעצמו להכי אינו מתיאש בספק השקול כמו שמפורש בחי' רע"א שם בתוס' ועיין מה שכתבתי בחידושי לב"מ דף כ"ג זולת היכא דאיכא רוב עו"ג אזי בע"כ מתיאש והמוצא במקום מחצה על מחצה אזי כיון דהאובד אינו מתיאש כנ"ל והספק השקול נוכל לברר ע"י הכרזה אזי דהספק שמא מעכו"ם נפל לא הוי ספק כלל דכיון דזה הספק נוכל לברר ע"י הכרזה לא הוי ספק כלל ואינו נכנס בגדר הספק. וע"כ מוכרחין אנו לחלק כך דאל"כ יקשה מתני' אהדדי דהא דקתני מחצה על מחצה חייב להכריז הוא במשנה ח' במס' מכשירין ונראה מזה דמספק חייב להכריז ובמשנה שלפני זאת משנה ז' איתא מצא בה תינוק מושלך כו' מחצה על מחצה ישראל וקמפרש הגמ' בשלהי פרק קמא דכתובות ונ"מ לענין נזקין כו' ופי' התוס' יו"ט במתני' ופירשו שם בגמ' דלא נוכל למימר דנ"מ לענין להחזיר לו אבידה משום דהמוצא יכל לומר לו אייתי ראי' דישראל את ושקול עכ"ל. אלמא דמספיקא אין צריך להחזיר לו אבידה וקחשבינן לענין זה להמוצא מוחזק מעט שאין האובד יכו להוציא ממנו מספיקא ומ"ש מהבבא דמחצה על מחצה חייב להכריז ואף דהוי ספק דאולי הוא של עכו"ם ושייך להמוצא ואמאי לא אמרינן דמספיקא יהיה שייך להמוצא כמו במשנה ז' הנ"ל אלא ע"כ צריכין לחלק דכיון דזה הספק נוכל לברר ע"י הכרזה לכן אינו נכנס בגדר הספק כלל לכן צריך להכריז [ולכאורה יהיה דברי הנ"ל תליא במחלוקת הפוסקים ביו"ד סי' ק"י סוף סעיף ט' במה שחקרו אי היכא דמתירין ע"י ס"ס ונוכל לברר הס"ס ע"י בדיקת הריאה דדעת הרמ"א שם שאין צריכין לברר והש"כ הביא שיטת הרשב"א דצריכין לברר ובחידושי למס' ב"מ דף כ"ב הבאתי ראיות דאין צריכין לברר גם הבאתי שם ראי' מהגמ' דמס' יבמות דף ל"ו וז"ל וא"ת הלך רוב נשים ורוב נשים ולד מעליא ילדן עכ"ל ואף דאיכא לברורי מ"י שתמתין צרתה מלהנשא עד שתלד ול' יום אח"כ. אלא ע"כ דכל היכא שמתירין מטעם רוב אין אני צריכין לברורי והיתר הס"ס הוא מטעם רוב כמבואר בפמ"ג להל' פסת ובהקדמתו ליו"ד בשורש הד'. ולפי מה שביארתי לעיל דמהבבא דמחצה על מחצה חייב להכריז יש להביא ראי' דכל היכא דאיכא לברורי לא נחשב זאת לספק כמו שביארתי לעיל אזי יהיה מזה ראיה לשיטת הרשב"א המובא בש"כ הנ"ל דבס"ס היכא דנוכל לברר צריכין לברר ומהגמ' דמס' יבמות הנ"ל דקאמרי רוב נשים ולד מעליא ילדן ומתירין להנשא אף דאיכא לברורי אין ראיה לענין ס"ס דדלמא רוב עדיף מס"ס ודלא כהפמ"ג הנ"ל] א"כ מה שמכריח הגרע"א הנ"ל בתירוצו שלא נוכל לאוקמי מתני' באבידה שאינה חשובה שיהיה ספק אולי בא ליד המוצא לפני יאוש משו"ה ברוב ישראל חייב להכריז משום דא"כ יקשה אמאי צריך להכריז במחצה על מחצה הא צריך להיות של המוצא מטעם ס"ס וכנ"ל. א"כ יקשה קושית הגרע"א לנכון דל"ל לאוקמי בטמון לוקמי בקיצור בישל"מ וכנ"ל. ולפי מה שכתבתי דכל היכא דאיכא לברורי לא מיקרי ספק כלל וכנ"ל א"כ תו ליכא ס"ס במע"מ וליכא למימר כלל הספק דאולי הוא של עכו"ם כיון דנוכל לברר זאת ע"י הכרזה וכנ"ל א"כ יהיה ניחא הסיפא דמע"מ חייב להכריז אף אי נוקי מתני' באבידה שאינה חשובה משו"ה צריך להכריז ברוב ישראל דאולי בא ליד המוצא לפני יאוש אבל באבידה חשובה יסבור רשב"א דאף ברוב ישראל נמי הרי אלו שלו וכנ"ל:
<b>ולפענ"ד</b> נ"ל לישב זאת לפי מה שהבאתי ראי' מהבבא דמחצה על מחצה ישראל דנ"מ לענין נזקין דקאמר הגמ' שלהי פ"ק דכתובות אבל אבידה אין מחזירין לו מספיקא וכנ"ל אלמא דאין מחזירין אבידה מספיקא. ולפי דעת הש"כ בחוה"מ סימן ר"ס בש"כ ס"ק כ"ו דביאוש ש"מ אם בא ליד המוצא לפני יאוש צריך להיות מונח בידו עד שיתברר של מי הוא:
<b>ולפי</b> מה שהוכחתי לעיל דאין מחזירין אבידה מספיקא א"כ בכה"ג אם מצא אבידה דבר שאין בו סימן בדבר שאינו חשוב שספק הוא אולי בא ליד המוצא לפני יאוש או לאחר יאוש אזי אינו צריך להחזיר רק שיהיה מונח בידו עד שיתברר האובד ע"י עדים שמכירים את החפץ בט"ע וגם יברר שלא היה מיאש מזה החפץ כיון שאין המוצא צריך להחזיר מספיקא כמו בתינוק הנמצא במקום שמחצה על מחצה דאף שיש לו דין ישראל מ"מ אין מחזירין לו אבידה מספיקא וכנ"ל ה"נ בנ"ד אין מחזירין לו אבידתו עד שיתברר בעדים המכירים בט"ע וגם יברר שלא היה מיאש מזה. א"כ לפי זה אי נוקי למתני' דרוב ישראל חייב להכריז לרשב"א באבידה שאינה חשובה וכקושית הגרע"א ומשו"ה צריך להכריז בדבר שיש בו סימן כיון שיכול להיות שבא ליד המוצא לפני יאוש משו"ה צריך להכריז ולהחזיר אף לרשב"א אף אם יסבור דברוב ישראל נמי אמר הרי אלו שלו דהבעלים מתיאשים מכ"מ הכא כיון דאיכא למימר שבא ליד המוצא לפני יאוש צריך להכריז ולהחזיר כן הוא קושית הגרע"א. ולפי מה שכתבתי לעיל דהיכא שבא ליד המוצא בספק יאוש ש"מ אזי לא נוכל להוציא מיד המוצא מספק א"כ בנ"ד במצא אבידה שיש בה סימן בדבר שאינו חשוב דהוי ספק יאוש ש"מ אזי צריך האובד לברר ע"י סימנים שהוא שלו וגם יהיה צריך לברר שלא יאש מזה החפץ טרם שבא ליד המוצא וזהו דבר רחוק שיהיה יכל לברר זאת ע"י עדים שבא ליד המוצא לפני יאוש א"כ לפי"ז לא יהיה מועיל ההכרזה שיכריז המוצא ע"ז החפץ א"כ למה צריך להכריז כיון שלא יועיל הכרזתו כמו מי שמוצא דבר שאין בו סימן בדבר שאינו חשוב שיכל להיות שבא ליד המוצא לפני יאוש שאינו צריך להכריז אף שיכל להיות שע"י ההכרזה יודע להאובד ויביא עדים המכירים את החפץ בט"ע מ"מ אין חוששין לזה:
אחרי שהוא רחוק שיהיה יכל להתברר זאת ה"נ בנ"ד באבידה שיש בה סימן בדבר שאינו חשוב לרשב"א דכיון דיהיה צריך לברר שבא ליד המוצא לפני יאוש וזהו דבר רחוק להתברר א"כ אזי אינו מחויב להכריז ג"כ כיון דע"י ההכרזה לא יגיע להאובד תועלת וכנ"ל א"כ אינו צריך להכריז משו"ה ליכא לאוקמי מתני' בהכי בספק יאוש שלא מדעת וכנ"ל ובזה נתישב שפיר קושית הגרע"א כמובן:
<b>והא</b> דהקשה הגרע"א דגם לפי המסקנא דקמשני הגמ' בטמון פירשו התוס' ג"כ דמשו"ה צריך להכריז משום דהוי יאוש שלא מדעת וע"ז הקשה דל"ל להגמ' לאוקמי בטמון וביאוש ש"מ לוקמי בלא טמון וביאוש ש"מ באבידה שאינה חשובה וכנ"ל ולפי מה שכ' א"ש דאם לא נוקמי בטמון רק באבידה שאינה חשובה וכנ"ל אזי לא יהיה רק ספק יאוש ש"מ דיהיה הספק אולי בא ליד המוצא לפני יאוש וכיון דפירשתי לעיל דהאובד צריך לברר שבא ליד המוצא לפני יאוש וזהו דבר רחוק שיהיה יכל לברר זאת א"כ לא היה מהני הכרזתו משו"ה ליכא לאוקמי בזה מתני' דרוב ישראל חייב להכריז דכיון דההכרזה לא יהיה מועיל אזי הדין נותן דאינו חייב להכריז אבל כשמשני הגמ' בטמון הוי ודאי הינוח ובודאי בא ליד המוצא לפני יאוש וכמשמעות הגמ' והתוס' [ודלא כמו שמביא הגרע"א בשם הר"ן דמיירי בספק הינוח דמפשטיות הגמ' והתוס' מוכח דמיירי בודאי הינוח] וכיון שבא ליד המוצא לפני יאוש משו"ה צריך להכריז אף לרשב"א. ולפי מה שכ' לעיל דהיכא שבא לידו בתורת השבה א"כ אף שמיאש אח"כ האובד אינו מועיל היאוש כיון דבאיסורה אתי לידיה היינו שבא לידו בתורת השבה:
<b>ועפי"ז</b> נלפע"ד לבאר דברי התוס' בריש אלו מציאות שהקשו וז"ל ואם תאמר כריכות אי דרך נפילה היא ברה"י אמאי מכריז הא מתיאש שסבור בר"ה נפיל עכ"ל התוס' ולכאורה יש להקשות על דברי התוס' דמדברי התוס' מוכח דהיכא שיש ספק אי מיאש או לא אינו צריך להכריז והלא ממתני' דמכשירין משנה ח' דקתני מחצה על מחצה חייב להכריז מוכח דחייב להכריז מספיקא:
<b>ונלפענ"ד</b> לפי מה שביארתי לעיל דכל היכא דאיכא לברורי ע"י ההכרזה אזי אף במחצה על מחצה חייב להכריז ובין לאוקימתא דטמון לקמן דף כ"ד מיירי מתני' דמע"מ לפני יאוש כמובן ובין לאוקימתא דאיבעית אימא לעולם רבנן כו' ויניח אזי סברי רבנן דאין אדם מיאש במחצה על מחצה משו"ה חייב להכריז כיון דאיכא לברורי ע"י ההכרזה אבל בענין קושית התוס' דהבעלים אינם יודעים היכן נפלו אי בר"ה אי ברה"י אזי שפיר הקשו התוס' הא מתיאש הבעל החפץ שסבר בר"ה נפיל עכ"ל אף דאינו אלא ספק אי מתיאש או לא אזי אינו מחויב המוצא להכריז דמה יועיל ההכרזה אחרי דהאובד אינו יודע בבירור לתן הסימן מקום או שסובר שנפל בר"ה ונדרס הסימן והמוצא יכול לומר להאובד אייתי ראי' אם לא נתיאשת ושקול וכמו שהוכחתי לעיל מהבבא דמצא תינוק מושלך במע"מ שאין מחזירין לו אבידה מספיקא וכנ"ל. ומפרכת הגמ' דקמקשי והא לא ידע דנפל מיניה אין ראיה שצריך להחזיר מספיקא רק הפשט הוא דיהא מונח בידו עד שיתברר וכמו שפי' לעיל:
<b>בחוהמ"ש</b> סימן רס"ז ס"ק ט"ו מבואר דאם מצא דבר שיש בו סימן והכריז ולא באו הבעלים צריך שיהא מונח עד שיבא אלי' ז"ל ע"ז נסתפקתי אם מת המוצא והניח יורשים אם היורשים יכולים לזכות בהמציאה לעצמם אחרי שהוא זמן רב וכבר נתיאשו הבעלים ועליהם לא חל מעולם המצוה של השבת החפץ או לא. ותחילה נבאר בעה"י הגמ' דב"מ דף ל"ב ת"ר מנין שאם אמר לו אביו הטמא או שאמר לו אל תחזור שלא ישמע לו כו' טעמא דכתב רחמנא את שבתותי ת' כו' ואמאי האי עשה והא ל"ת ועשה פירש"י דאתי עשה דכיבוד ודחי ל"ת ועשה היינו השב תשיבם ולא ת' להתעלם עכ"ל ולפענ"ד קשה דלמא מיירי הברייתא בזה האופן דליכא אלא עשה לחודיה היינו בשנטל את האבידה ע"מ להחזירה ולאחר יאוש אמר לו אביו אל תחזור רק שיכוין לגוזלה דבכה"ג אינו עובר רק אעשה דהשב תשיבם לחוד כדקאמר רבא בדף כ"ו דהיכא שנטלה לפני יאוש ע"מ להחזירה ולאחר יאוש נתכוין לגוזלה אינו עובר אלא משום השב תשיבם בלבד:
<b>וראיתי</b> בספר שיטה מקובצת שהקשה קושיא אחרת ע"ז האופן היינו דלמא מיירי הברייתא בזה האופן היכא דאמר לו אביו המתן עד שיתיאשו הבעלים דבזה האופן אינו עובר אלא משום לא ת' להתעלם בלבד וע"ז תירוץ א"כ לכתוב בברייתא או שאמר לו אביו התעלם. אך אכתי יקשה הקושיא שהקשיתי דלמא מיירי הברייתא היכא דליכא אלא עשה בלבד וע"ז לא יספיק תירוצו של הש"מ הנ"ל:
<b>ונלפענ"ד</b> לישב בעה"י דהנה איתא בספר חידושי הרשב"א על מס' יבמות דף ה' דהא דאמרינן דעשה דכיבוד דחי ל"ת ועשה היינו דווקא היכא דאית לי' לאביו הנאה מיניה אבל אם אמר לו אביו לעשות לו מידי דלית ליה לאביו הנאה מיניה אין זה נכלל בכלל מצות עשה דכיבוד שיהי' יכל לדחות ל"ת ועשה וראיתו מן הברייתא דמס' קידושין ת"ר מצות כיבוד כיצד כו' מאכילו מלבישו כו' עכ"ד הרשב"א והשתא לפ"ד הרשב"א הנ"ל אבאר הבריי' ואיישב הקושי' שהק' דבאיזה אופן מיירי הבריי' דהרי מהגמ' דפריך ואמאי האי עשה והאי ל"ת ועשה מוכח דהברייתא דאמר לו אביו אל תחזור מיירי באופן שיש ל"ת ועשה כמובן ועל איזה אופן נוכל להעמיד הברייתא שיהיה ל"ת ועשה היינו ע"כ שאמר לו אביו לפני יאוש שיטלנה ע"מ לגוזלה דבאופן אחר לא יתואר ל"ת ועשה ביחד דהנה בב"מ לעיל בדף כ"ו ע"ב חשיב רבא באיזה אופן יצויר שיעבור העשה ול"ת של אבידה ולא מצא אופן אחר זולת זה והשתא יהיה קשה פי' הברייתא דהלא לפי פי' הרשב"א הנ"ל מוכרחין אנו לומר דבציוו האב יהיה להאב הנאה מיניה וא"כ הכא כשציוה אביו שיטול את האבידה ע"מ לגוזלה מה הנאה אית ליה לאביו מזה אך דע"ז נוכל לומר דאמר לו אביו טול את האבידה ותנוהו לי א"כ שפיר אית ליה לאביו הנאה מיניה וכיון דמיירי לפני יאוש א"כ כשנוטלה ונותנה לאביו הרי הוא גוזלה דלפני יאוש צריך המוצא להחזיר את גוף החפץ ולא דמי האבידה וא"כ כשנוטלה ונותנה לאביו הרי הוא גוזלה ומבטל לעשה דהשב תשיבם והשתא מיושב לן שפיר הקושיא שהתחלנו בה דלא מצינו לאוקמי הברייתא היכא דנטל האבידה ע"מ להחזירה ולאחר יאוש אמר לו אביו שיכוין לגוזלה ז"א דבכה"ג אין לו לאב שום הנאה מזה דליכא למימר שאמר לו אביו שיטלנה ויתן לו ז"א דאף אם יתן את האבידה לאביו לא עבר בזה העשה דהשב תשיבם כיון דמיירי לאחר יאוש א"כ אינו מחויב להחזיר להמוצא גוף החפץ רק דמים כמו שמבואר במס' ב"ק בדף ס"ו בתוס' ד"ה ה"נ א"כ בזה שנותנה לאביו לא עבר בזה העשה דהשב תשיבם רק בזה שחשב לגוזלה שלא להשיב כלל אף דמי האבידה בזה עבר אעשה דהשב תשיבם ועל זה אינו מחויב לשמוע לאביו שיכוין לגוזלה לפי שיטת הרשב"א משום דלית ליה לאביו שום הנאה מיניה בזה שיכוין שלא יחזיר להאובד דמים אף לאחר זמן רב וא"כ לא נוכל לאוקמי הברייתא ע"ז האופן משום דא"כ מאי קמ"ל הברייתא דלא ישמע לאביו כיון דליכא הכא כלל מצות עשה דכיבוד:
<b>ומה</b> שכתבתי דלאחר יאוש אינו מחויב להחזיר להמוצא רק דמים ולא את גוף החפץ דין זה הוא מבואר במס' ב"ק, דף ס"ו בתוס' ד"ה ה"נ ע"ש כו' וזה, לשונם דבמציאה נמי נהי שלא היה יאוש קונה לגמרי מ"מ קונה יאוש לענין זה שלא יתחייב להחזיר גוף החפץ רק דמים עכ"ל והגאון רע"א בספרו חידושי רע"א על מס' ב"מ בריש פרק א"מ מפרש דכוונת התוס' הוא דווקא למ"ד יאוש קונה בגזל ה"נ קונה באבידה שאינו צריך להחזיר רק דמים אבל אי אמרינן דבגזל אין יאוש קונה ה"נ באבידה לא קני יאוש לגמרי עכ"ד וא"כ לפי"ז למ"ד יאוש לא קנה בגזל יהיה קשה הקושיא שהתחלנו בה דלא נוכל לתרץ כדפי' לעיל דליכא בזה עשה דכיבוד אב כדפי' כיון דלמ"ד יאוש לא קנה בגזילה ה"נ באבידה צריך להחזיר גוף החפץ ולא דמים ומצות עשה דכיבוד שייך הכא כיון דאית ליה הנאה מהחפץ א"כ יהיה קשה כנ"ל דמאי קושית הגמ' ואמאי האי עשה והאי ל"ת ועשה ולא אתי עשה ודחי ל"ת ועשה אימא דמיירי בזה האופן דליכא רק עשה וכגון שנטלה לפני יאוש ע"מ להחזירה ולאחר יאוש אמר לו אביו שיתננה לו דלא אתי עשה דכיבוד ודחי עשה דהשבת אבידה ולכאורה נוכל לתרץ דקושית הגמ' יהיה למ"ד יאוש קונה בגזל וא"כ ה"ה דמהני יאוש באבידה שאינו צריך להחזיר גוף החפץ רק דמים ולדידיה מוכרח להעמיד הברייתא רק באופן דאיכא עשה ול"ת דלא מצינן לאוקמי היכא דנטלה ע"מ להחזירה ולאחר יאוש אמר לו אביו תן לי החפץ דיהיה עובר על עשה דהשב תשיבם ז"א כיון דלאותו מ"ד אינו עובר בזה שמכלה החפץ על העשה דהשב תשיבם כיון דאינו מחויב להחזיר רק דמים ובזה בודאי צריך לשמוע לאביו ואם אמר לו אביו שלא יחזור לו הדמים ליכא בזה מצות עשה דכיבוד כיון דאין לאביו הנאה מזה בזה שיכוין שלא יחזיר להאובד דמים אף לאחר זמן רב וא"כ לא נוכל לאוקמי הברייתא ע"ז האופן משום דא"כ מאי קמ"ל הברייתא שלא ישמע לאביו כיון דליכא הכא כלל מצות עשה דכיבוד:
<b>אך</b> לפענ"ד נראה שיש לדחות זה התירוץ משום דמה שהעליתי דלמ"ד יאוש קנה בגזילה ה"נ באבידה קונה שאין צריך להחזיר גוף החפץ רק דמים נוכל לומר דזהו דווקא בשנטלה ע"מ לגוזלה ונתיאש אח"כ אבל בזה האופן הנ"ל היכא שנטלה ע"מ להחזירה ונתיאש אח"כ אינו קונה לענין זה שלא יהיה צריך להחזיר גוף החפץ רק דמים וכמו שאבאר אי"ה בתוס' ד"ה ה"נ בב"ק דף ס"ו דלפי מה שהקשיתי על דברי התוס' אלו וכמו שאבאר אי"ה לקמן מוכח דהתוס' מיירי דווקא היכא שהגביה את המציאה ע"מ לגוזלה בזה קנה החפץ ואינו מחויב לשלם רק דמים אבל היכא דנטל את המציאה ע"מ להחזירה ולאחר יאוש מכוין לגוזלה בזה אינו יוצא החפץ מרשות הבעלים כלל ומחויב להחזיר החפץ א"כ לפי"ז נדחה התירוץ הנ"ל כמובן:
<b>ועדיין</b> הקושיא הנ"ל במקומה עומדת היינו דמאי פריך הגמ' ואמאי האי עשה והאי ל"ת ועשה אימא דמיירי היכא שנטלה ע"מ להחזירה ולאחר יאוש אומר לו אביו שיתכוין לגוזלה דליכא אלא עשה לחוד היינו שאביו רוצה שיתן לו זה החפץ דלא אתי עשה דכיבוד ודחי העשה דהשבת אבידה. אך באמת לק"מ דאף אם נימא דהברייתא מיירי בזה האופן הנ"ל דליכא רק עשה לחודי' עדיין ישאר פרכת הגמ' במקומה רק באופן אחר קצת היינו טעמא דכתב רחמנא את שבתותי ת' הא לאו הכי הו"א צייתא ליה ואמאי האי עשה והאי עשה ואין עשה דוחה עשה דשב ואל ת' עדיף ואיך יכל לדחות העשה דכיבוד עשה דהשב תשיבם דהא מעיקרא חל על החפץ ועל המוצא העשה דהשב תשיבם ואח"כ כששואל אביו את החפץ חל מצות כיבוד א"כ שב ואל ת' עדיף ואין לו רשות ליטול החפץ ולתת לאביו דמאי אולמא האי עשה מהאי עשה כמ"ש התוס' יבמות דף ו' ע"א וכיון שאף אי נוקי במקום שיש עשה לחודיא יהיה ג"כ הפרכא וכנ"ל לכן נקט הגמרא הפרכא בגוונא דאיכא ל"ת ועשה שיהיה הפרכא בפשיטות יותר:
<b>ומה</b> שזכרתי שלפי מה שדייקתי בדברי התוס' בב"ק דף ס"ו בתוס' ד"ה ה"נ מוכח דכוונת התוס' במה דקאמרי שלאחר יאוש אינו מחויב להחזיר החפץ רק דמים מיירי דווקא היכא דהגביה אותה ע"מ לגוזלה. היינו משום דלכאורה יקשה מאוד דבריהם הנ"ל דלפי דבריהם הרי יש תקנה להמוצא דבר שיש בו סימן והכריז ולא באו הבעלים שימתין אח"כ שנה או שנתים עד שלפי השערה נתיאשו הבעלים ואח"כ יהיה מותר להשתמש בהאבידה אחרי שבזה היאוש קנה המוצא את החפץ ואינו מתחייב לתן רק דמים. ובחוהמ"ש סימן רס"ז ס"ק ט"ו מבואר דבכה"ג צריך להיות מונח עד שיבא א' ז"ל ובגמ' בב"מ דף כ"ט איתא כלי זהב וכלי זכוכית לא יגע בהן עד שיבא א', א"כ הרי מוכח מזה שלא כדברי התוס' דכתבו דיאוש קונה לענין קניית החפץ אף היכא דבאיסורא אתי לידיה כנ"ל. וזהו מבואר דבזמן רב מיאש האובד אף מדבר שיש בו סימן כמו שמפורש בחוהמ"ש סימן רס"ב סעיף ה' ע"ש והמקור לזה מהגמ' דב"מ דף כ"ג מההוא דאשכח כופרא בי מעצרתא כו' דקדחי בי חלפי. גם מהגמ' דב"מ דף כ"ד מהא דהחזיר הנך חמרי דאשכח במדברא אחר י"ב חודש משמע מפירש"י דכיון דמצאן אחר י"ב חודש כבר איאש מרייהו ואף דהתוס' הקשו על רש"י וז"ל דמנ"ל שיהיה בשביל כך למוצא דהאובד אינו מתיאש שסבור דהמוצא יסבור שמקרוב נאבדו ויכריז עכ"ל מכ"ז נוכל לחלק דהתוס' ג"כ יודו דלאחר י"ב חודש מיאש האובד דבזו המעשה איירי דאשכח הני חמרי במדברא משו"ה סברי התוס' דהאובד אינו מתיאש אף לאחר י"ב חודש משום דהאובד סובר דמשעה שנאבדו אצלו אזי המה במדברא רק שהמוצא אשכח אותם מזמן קרוב והמוצא יסבור שמקרוב נאבדו ויכריז משו"ה אינו מיאש אף לאחר י"ב חודש אבל אם היה נאבד אצלו כלי כסף וכלי זהב במקום ישוב בני אדם אזי בוודאי חושב האובד שהמוצא מצא אותן תכומ"י ואם נשתהא ביד המוצא י"ב חודש יכל להיות שגם התוס' יודו דהאובד מיאש ולפי דברי התוס' הנ"ל דשייך יאוש לענין קניית החפץ אף היכא דבאיסורא אתי לידיה א"כ יש תקנה שיוכל המוצא להשתמש בכלי זהב לאחר זמן מרובה וכנ"ל:
<b>והצעתי</b> זו הקושיא לפני הגאב"ד מו"ה צ"י נ"י והשיב דמזה הקושיא מוכרחין אנו לומר דדברי התוס' דאמרי דע"י יאוש קנה החפץ עצמו לא מיירי רק בשנטלה ע"מ לגוזלה דאז קנה תיכף החפץ בשעה שהגביה אותה ע"מ לגוזלה ואינו מחויב לשלם רק דמים כמו לגבי גזל למ"ד יאוש כדי קנה אבל אם נטלה ע"מ להחזירה יכול להיות שגם התוס' יסברו שלא קנה החפץ וצריך להחזיר החפץ עצמו כיון דבאיסורא אתי לידיה:
<b>ולפי"ז</b> נלע"ד לישב קושית הקצוה"ח בסימן שנ"ג אות ד' במה שרוצה לישב שם דברי הראב"ד ומחלק שם דבגזל למ"ד יאוש כדי קנה אזי קנה אותו קנין גמור והא דצריך הגזלן לתן הדמים היינו על מה שנתחייב משעת גזילה אבל לוקח מגנב שקנה אותו ביאוש ושינוי רשות אין בו שום חיוב כיון דלא גזליה א"כ אמאי צריך לתן הדמים לשיטת הראב"ד אלא ע"כ צריך לומר דקנין שקונה ביאוש ושינוי רשות אינו קנין גמור אלא שייר בקנינו דאינו קונה אלא גוף החפץ אבל דמים צריך להחזיר א"כ לא הוי לכם לענין לולב ביום הראשון משו"ה קמתמי הראב"ד מהא דאמר רב הונא להנהו אונכרי כי זבניתו אסא לגוזזו אינהו כי היכי דלהוי יאוש בידא דידהו ושינוי רשות בידיכו הא מ"מ האי אסא לא מיקניא קנין הגוף ואנן ביום הראשון בעינן לכם:
<b>אח"כ</b> מסיים הקצוה"ח הנ"ל וז"ל אמנם אכתי תיקשה מיאוש דאבידה לפי שיטת התוס' בב"ק דף ס"ו ד"ה ה"נ שכתבו דלמ"ד בגזל יאוש כדי קנה ה"נ במציאה אף דמיאש אחר שבא ליד המוצא דבאיסורא אתי לידיה מ"מ קנה החפץ לענין זה שאינו מחויב לתן רק דמים. וביאוש דאבידה ליכא חיוב דמים על שעת הגבהה דבאבידה אינו אלא שומר חנם או ש"ש לר"י וכל השומרים אינם מתחייבים אלא משעת פשיעה וא"כ אמאי יתחייב בדמים וע"כ צריך לומר דיאוש גופא אפילו למ"ד קני אינו קונה קנין גמור היכא דאתי לידיה קודם יאוש אלא לקנות גוף החפץ אבל לענין הדמים לא קני ליה וא"כ הו"ל שייר בקנינו אפי"ה הוי לכם למ"ד יאוש קנה וכדמוכח ר"פ לולב הגזול עכ"ד הקצוה"ח בשינוי לשון קצת:
<b>ולפי</b> מה שהוכחתי לעיל שדברי התוס' הנ"ל בב"ק דף ס"ו ד"ה הכי נמי לא מיירי רק בשנוטלה ע"מ לגוזלה אבל לא בענין אחר כדפי' לעיל א"כ שפיר מצינו למימר החילוק שמחלק הקצוה"ח לעיל דבגזל למ"ד יאוש כדי קני קני אותה לגמרי שיהא שלו וקרינן ביה לכם והא דמתחייב לתן דמים הוא רק משום שנתחייב משעת גזילה. וה"ה באבידה היכא שנטלה ע"מ לגוזלה קנה את החפץ לגמרי שיהא שלו והא דמתחייב לתן דמים היינו משום שנתחייב משעת גזילה בשעה שהגביה אותה ע"מ לגוזלה ובהכי מיירי התוס' דב"ק ד' ס"ו ד"ה ה"נ הנ"ל. א"כ לק"מ קושית הקצוה"ח מיאוש דאבידה מהתוס' הנ"ל כמובן:
<b>ומה</b> שמסיים הקצוה"ח הנ"ל דהרמב"ן פליג על תוס' וסובר דאינו קונה גוף החפץ אזי נלפע"ד דלא בכל ענין פליגי התוס' על הרמב"ן לפי מה שמבואר לעיל דהתוס' לא מיירי רק בשנטלה ע"מ לגוזלה אזי לא יהיה מחלוקותם רק בשנטלה ע"מ לגוזלה ובאופן אחר דלשיטת התוס' אזי קנה המוצא החפץ בהיאוש שלאח"כ ואינו חייב להחזיר רק דמים ולפי שיטת הרמב"ן לפי מה שמביא הקצוה"ח בסימן רנ"ט בשם הרמב"ן דהיכא שנטלה ע"מ לגוזלה לפני יאוש הרי היא לבעלים כמונחת ע"ג קרקע והמוצא קונה אותה לגמרי בהיאוש שלאח"כ א"כ סובר הרמב"ן שקונה את גוף החפץ ואף הדמים אינו מחויב לשלם אבל היכא דנטלה ע"מ להחזירה ולאחר יאוש מכוין לגוזלה אזי גם התוס' יודו דהמוצא אינו קונה אף גוף החפץ וכשיטת הרמב"ן משום דבאיסורה אתי לידיה והוי שומר והוי ידו כיד הבעלים ולא מהני היאוש שלאח"כ:
<b>אך</b> בספר חידושי רע"א על מס' ב"מ דף כ"א ע"ב כתב וז"ל דעיקר סברת הרמב"ן משום דמכח ידו כיד הבעלים הוי כמונח ברשות הבעלים דלא מהני יאוש ומדברי התוס' לקמן דף כ"ו בד"ה בכותל חדש ובד"ה וניזל בתר בתרא מבואר דס"ל דגם בנאבד חפץ בביתו מהני יאוש א"כ אזדא יסוד דברי הרמב"ן לפי' התוס' עכ"ל. א"כ לפי"ז חזינן דהתוס' לא ס"ל כסברת הרמב"ן אבל לדינא הרי מוכח לפי הנ"ל דסובר כהרמב"ן דהיכא דהגביה אותה ע"מ להחזירה ולאחר יאוש מכוין לגוזלה אזי אינו קונה גוף החפץ וכמו שהוכחתי לעיל מהא דאמרינן לא יגע בהן עד שיבא א' וכנ"ל א"כ ע"כ צריכין אנו לפרש סברת התוס' בזה בד אחר לא כפי' הרמב"ן:
<b>ולפענ"ד</b> נראה לפרש לפי דעת התוס' בזה האופן דנוכל לחלק בין נטלה ע"מ לגוזלה, שמהני יאוש ובין נטלה ע"מ להחזירה שלא מהני יאוש עד"ז היינו דהיכא שנטלה ע"מ לגוזלה אזי עבר תיכף על לא תגזול ועל השב תשיבם ועל לא ת' להתעלם ומעתה הוא דמי כמו שגזל מביתו ואינו חל עליו החיוב רק של והשיב את הגזילה וכמו בגזל למ"ד יאוש כדי קנה אזי קנה גוף הגזילה ואינו מחויב לשלם רק דמים ה"נ בנ"ד היכא שנטל האבידה ע"מ לגוזלה אזי מהני היאוש שלאח"כ שאינו מחויב לשלם רק דמים ולאחר יאוש כשמחזיר הדמים אזי קיים והשיב א' הגזילה ויכל להיות שקיים עי"ז גם המצוה של השב תשיבם כפי' התוס' ב"מ ד' כ"ו ד"ה מתנה [ובסמ"ע סימן רנ"ט מפרש שיטת התוס' בענין אחר והש"כ חלק עליו] אבל אם נטלה ע"מ להחזירה והוא דבר שיש בו סימן אזי מוטל על גופו של המוצא לקיים מצות השבה של זו האבידה לכן אף שמיאש האובד אח"כ אזי לא פקע בזה החיוב של מצות השבת אבידה המוטל על גוף המוצא דנהי דע"י היאוש פקע השעבוד של האובד מהחפץ אחרי שיאוש הוא סלק רשות כמו שמבואר בקצוה"ח סימן שס"ב ס"ק א' אבל מ"מ ע"י היאוש אינו יכל ליפקע המצוה של השבת אבידה המוטל על גוף המוצא לכן מוטל על המוצא לקיים מצות השבת אבידה אף אם מייאש אח"כ אחר שבא לידו בתורת השבה משום דאף אי אמרינן דיאוש הוי כמו מחילה להמוצא שמוחל לו שעבודו מה שגופו של המוצא מחויב לו להשיבו את החפץ שלו מ"מ לא יתיישב דהרי מבואר בחו"מ סימן רמ"א ס"ב ברמ"א וז"ל דמחילה אינו שייך אלא במעות שחייב לו אבל אם היה לו חפץ ביד חבירו ואמר לו מחול לך אינו כלום היינו משום דלענין קניות החפץ צריך קנין מהמקנה ולא מחילה מש"ה מפורש במשנה שלא יגע בה כנ"ל נמצא לפי"ז מחולקים התוס' והרמב"ן רק בסברא דהתוס' יסברו דמש"ה אם נטלה ע"מ להחזירה לא מהני יאוש משום דהיאוש אינו מועיל רק לסלק רשותו מהחפץ אבל אין כח בהיאוש ליפקע מהמוצא מצות השבת אבידה המוטל על גוף המוצא מש"ה לא יגע בה. וסברת הרמב"ן הוא משום דיד המוצא כיד הבעה"ב משו"ה לא מהני יאוש היכא דנטלה ע"מ להחזירה. א"כ לפי"ז אם נחקור בענין הספק שהתחלנו היינו באם מצא אבידה שיש בו סימן והכריז ולא באו הבעלים שמבואר בחוהמ"ש סימן רס"ז ס"ק ט"ו שיהיה מונח עד שיבא א' ע"ז חקרנו אם מת המוצא והניח יורשים אם היורשים מותרים לזכות בהן לעצמם אחרי שהוא זמן רב וכבר נתיאשו הבעלים ועליהם לא היה חל מצות השבת אבידה או לו:
<b>ולפי</b> הנ"ל נוכל לומר דזה תליא בסברת התוס' והרמב"ן דלפי סברת הרמב"ן משום דיד המוצא כיד הבע"ב ולא מהני יאוש א"כ היאוש של האובד לא הועיל מאומה א"כ גם עתה אחר שמת המוצא שייך נמי החפץ להאובד אחרי שהיאוש של האובד לא הועיל כלום וכנ"ל. אבל לפי מה שפי' דהתוס' לא ס"ל סברת הרמב"ן הא דידו כיד בעה"ב רק יסברו דהיאוש אינו מועיל רק לסלק רשותם מהחפץ אבל לא לסלק המצוה של השבת אבידה המוטל על גוף המוצא וכנ"ל א"כ היכא דמת המוצא אח"כ אזי היורשים אינם מחויבים להחזיר אחרי שעל החפץ בעצמו מהני הסילוק רשות של האובד ע"י היאוש רק שהיה נשאר מצות השבת אבידה על גוף המוצא א"כ מותרים היורשים לזכות בהם לעצמם. אך מלישנא דמתני' בפרק אלו מציאות דאיתא שם כלי זהב וכלי זכוכית לא יגע בהם עד שיבא א' משמע שאף היורשים אסורים לזכות בהם א"כ נראה מזה הוכחה כפי' הרמב"ן ולא כפי' התוס' ולפענ"ד עדיין צ"ע:
<b>איתא</b> בחו"מ סי' רע"ג ס"ק ב' ההפקר אעפ"י שאינו נדר הרי הוא כמו נדר שאסור לחזור בו עכ"ל המחבר והוא מהרמב"ם ז"ל ומדייק מזה הקצות החשן דהפקר אינו עושה קנין אלא הא דאינו יכל לחזור בו משום שהוא כמו נדר וא"כ אינו יוצא מרשותו כל זמן שלא זכה בו אחר ע"ש ובקצוה"ח הנ"ל חקר למצוא מקור לדברי הרמב"ם דהפקר הוא מטעם נדר:
<b>ולפענ"ד</b> נראה לומר מקור לדברי הרמב"ם ע"ד זה היינו משום דלכאורה נוכל לומר דבזה אי אמרינן הפקר מטעם נדר או לא תליא בפלוגתא דרבנן ור' יוסי במס' נדרים דף מ"ג דאיתא שם המודר הנאה מחבירו והוא עמו בדרך ואין לו מה יאכל כו' נותן על הסלע ואומר הרי הן מופקרים והלה נוטל ואוכל ור"י אוסר ואמר ר"י מ"ט דר"י כו' דאינו הפקר עד דאתי לרשות זוכה ולכאורה נוכל לומר דר"י יסבור דהפקר הוא מטעם נדר משו"ה אינו יוצא מרשותו עד שיזכה בה אחר ורבנן סברי דהפקר הוא סלק רשות משו"ה מיד שהפקיר יכל המודר להנות מזה א"כ הוא שיטת הרמב"ם כר"י ולא כרבנן ונוכל לומר דלהכי פוסק הרמב"ם כר"י ולא כרבנן משום דהוכיח כן מסוגית הגמ' דבבא קמא דף קט"ז דקאמר התם דרב ספרא שדר ליה חמרא לארי ולא אכליה קדם רב ספרא וזכה בו א"ל רב אחא לרבינא נהי דכי אפקריה אדעתה דארי אדעתיה דכ"ע מי אפקריה ולמה ליה למיהדר למזכי ביה ונוכל לומר דקשה ליה להרמב"ם ע"ז הגמ' קושית התוס' מהגמ' דאלו מציאות דף כ"ד המציל מהארי והדוב כו' הרי אלו שלו מפני שהבעלים מתיאשים מהם ולא אמרינן כמו הכא אדעתא דארי אפקריה כו' ומזה הקושיא הוכיח הרמב"ם דהלכה כר"י דאינו הפקר עד דאתי לרשות זוכה משום דהפקר הוא מטעם נדר וא"כ היכא דקודם שזכה בה אחר כלה ההפקר משום דכיון דהארי לא אכליה גלי אדעתיה דההפקר הוא בטעות והוי כמו נדר בטעות וכל נדר בטעות ניתר ע"י פתח חרטה אבל באלו מציאות דף כ"ד גבי המציל מהארי מאי טעות איכא למימר אדעתיה דמי שהציל לא אפקריה דהרי ממנו היא אבודה בין אם הציל בין אם לא הציל דהרי מה שהציל לעצמו הציל ונוכל לומר דמזה הקושיא ומזה הגמ' המציא הרמב"ן לפסוק דהפקר הוא מטעם נדר:
<b>גם</b> נראה לפענ"ד לתרץ קושית התוס' הנ"ל בדף קט"ז באופן אחר לפי מה שהביא הקצוה"ח בסי' שס"ב ס"ק א' החילוק בין יאוש להפקר הביא שם דעת הנ"י פ"ק דמציעא דהפקר מדעת חשיב דעת אחרת מקנה ויאוש אפילו לדעת רש"י דיאוש הוא מטעם הפקר מכל מקום לא הוי רק סלק רשות וכיון דהפקר חשיב כמו דעת אחרת מקנה מוכח מזה דהפקר הוי כמו קנין וכמו שקנין בטעות חוזר כן הפקר בטעות חוזר והכא גבי רב ספרא דמדעתיה הניח חמורו עבור הארי א"כ דמי להפקר מדעת מקנה והוי כמו קנין בטעות וחוזר. אבל בב"מ דף כ"ד גבי המציל מן הארי הוי יאוש דממילא ולא מדעת הבע"ב וא"כ הוי יאוש גרידא בלא הפקר ויאוש הוי סלק רשות וכל היכא דמסלק רשותו מהחפץ אף דהוי בטעות מ"מ הוי יאוש מעליא דמ"מ משעה שמסלק רשותו מהחפץ הוי החפץ בלא בעלים וכי הוי בטעות מאי הוי דבשלמא בקנין או בהפקר היכא דבעינן דעתו וכיון דהוי בטעות אמרינן דע"ז האופן לא הקנה אבל גבי יאוש כיון דהוי סלק רשות מהחפץ א"כ לא בעינן דעתו א"כ מה לי אם הוי בטעות אם לא ואין להקשות ע"ז הא אם הניח את החמור אדעתיה דארי אף דהקנין של ההפקר היה בטעות ולא אהני הא מ"מ היה יאוש ג"כ שאייאש מהחמור כשהניחו עבור אכילת הארי א"כ להוי מהני האי יאוש שיהיה מותר לכל אדם לזכות בו רק דנוכל לומר דאף דהניחו לחמורו עבור אכילת הארי מ"מ לא, אייאש לגמרי משום דיכול להיות שאסיק אדעתיה שחשב שאולי הארי לא רעב כ"כ ולא יאכלנו משא"כ בהא דהמציל מהארי הוי יאוש גמור דהא הארי היה רוצה לאכלו אם לא היה בא האדם המציל מישו"ה הוי הרי אלו שלו. והא דכתבתי דאוש כיון דהוי סלק רשות לפי דעת הקצוה"ח משו"ה מהני אף יאוש בטעות זהו לפי הסברא ונוכל ג"כ להביא ראיה ע"ז מהגמ' דב"מ דף כ"ד וז"ל מצא חבית יין בעיר שרובה עכו"ם אסורה בהנאה בא ישראל ונתן בה סימן מותרת בשתייה למוצאה עכ"ל ולכאורה אמאי הוי של מוצאה ולא אמרינן שיחזירנה להאובד הנותן סימן אלא ע"כ משום דכיון שהוא רוב עכו"ם אזי נתיאש האובד ואף דהיאוש היה בטעות דאם היה יודע האובד שישראל ימצאה ויחזירנה לו לא היה מייא אלאש ע"כ צריכין למימר דכיון דהיאוש הוא משום סלק רשות מהני אף בטעות. וידידי הרב המאה"ג מו"ה י"מ נ"י הביא ראיה דמהני יאוש בטעות מהא דאמרינן במס' כריתות בריש פרק המביא אשם דשור הנסקל שהוזמו עדיו כל הקודם לזכות בו זכה בו והטעם הוא משום יאוש בעלים אף דהיאוש שלהם היה בטעות דאם היו יודעים שיבאו עדים אחרים ויזימו העדים הראשונים אזי לא היו מתיאשים אלא ע"כ דיאוש בטעות מהני משום דיאוש הוי סלק רשות וכנ"ל]:
<b>ולענין</b> מה שכתבתי דהפקר בטעות חוזר עיין ע"ז במס' פאה פרק ששי משנה א' בר"ש ועיין במס' גיטין דף מ"ז בתוס' ד"ה אדעתיה שמשמע שם ג"כ כנ"ל:
<b>ולפי</b> החילוק שנתן הקצוה"ח בין יאוש להפקר מוכח קצת דלא ס"ל החילוק שמחלק בעל נתיבות המשפט בין יאוש להפקר בסי' רס"ב ס"ק ג' דמחלק שם דהפקר יוצא מיד מרשותו ויאוש לא נפיק מרשותו עד דאתיא לרשות זוכה עכ"ל. ולפי מה שהביא הקצוה"ח בסי' שס"ב שיטת התוס' והרא"ש והרמב"ן טעמא דיאוש ושינוי רשות משום דבהיתרא אתי לידיה דלוקח ומדייק מזה הקצוה"ח דמזה משמע דשינוי רשות לאו קנין הוא כלל והלוקח דקני אותו אינו אלא ביאוש כיון דבהיתרא אתי לידיה א"כ מוכח בהדיא משיטת התוס' והרא"ש והרמב"ן דלא כהנתיבות הנ"ל שכ' דיאוש לא קני עד דאתי לרשות זוכה ואפילו לדעת הרמב"ם שמביא הקצוה"ח דשינוי רשות הוי קנין בצירוף יאוש ושניהם יחד גומרים הקנין מ"מ נוכל להוכיח קצת דיש פרטים דיאוש עדיף מהפקר דהרי יאוש של בעל הבית מועיל בשעה שהחפץ הוא ברשות הגזלן לדעת התוס' והרא"ש והרמב"ן הנ"ל מועיל לגמרי היאוש להוציא החפץ מרשות הבע"ב ואפילו לדעת הרמב"ם שמביא הקצוה"ח דשינוי רשות הוי קנין בצירוף יאוש ושניהם יחד גומרים הקנין מ"מ נוכל להוכיח קצת דיש פרטים דיאוש עדיף מהפקר דהרי יאוש של בעל הבית מועיל בשעה שהחפץ הוא ברשות הגזלן לדעת התוס' והרא"ש והרמב"ן הנ"ל מועיל לגמרי היאוש להוציא החפץ מרשות הבעלים ואפילו לדעת הרמב"ם הנ"ל לא פחות יועיל היאוש של בעה"ב בצירוף השינוי רשות וההפקר של בעה"ב בשעה שהחפץ הוא ברשות הגזלן לא יועיל כלל כדמוכיח הקצוה"ח בראיות ברורות בסימן רי"א ס"ק ד' דהא דאר"י גזל ולא נתיאשו הבעלים שניהם אינם יוכלים להקדיש ה"ה להפקיר אינם יכולים דלא כתשובת הב"ח ע"ש וגם בעל הנתיבות בעצמו בספרו מקור חיים על הל' פסח סימן תמ"ג ס"ק ה' הביא דברי הפני יהושע דג"כ סובר דהא דאר"י שניהם אינם יכולים להקדיש ה"ה להפקיר אינם יכולים והסברא הוא פשוט לפי מה שכ' לעיל לפי שיטת הסוברים דהפקר הוא דעת אחרת מקנה והוי קנין וכיון שהחפץ אינו ברשותו אינו מועיל קנינו אבל יאוש הוי סלק רשות א"כ אף שהוא ברשות הגזלן מ"מ יכול הבע"ב לסלק רשותו מהחפץ הרי מוכח מכל הנ"ל דיותר מסתבר דיאוש מועיל לאפוקי מרשותו מיד יותר מהפקר דבהפקר כיון דהוי דעת אחרת מקנה יותר מסתבר שלא יוצא מרשותו עד שיזכה בה אחר ושיטת רש"י הוא דיאוש הוא מטעם הפקר ומשמע דהוי כהפקר גמור והוא במס' גיטין דף ל"ח ברש"י ד"ה בחזקה וז"ל כגון שבאי שהחזיק בו וקנאתו בחזקת יאוש כשהפקירו רבו כשנתיאש הימנו חזקה של עבדות ובד"ה עמון ומואב כתב נמי כיון דאפקריה ישראל ביאוש קנה ליה נכרי בחזקה. ויש לדייק בדברי רש"י הללו האיך יכול הנכרי לקנות העבד בחזקה אחר שהפקירו הבע"ב והלא העבד בעצמו הוא קודם לזכות בעצמו מכל אדם כדאמרינן גבי גר שמת והניח בהן עבדים דת"ק סבר בין גדולים בין קטנים קנו עצמם ב"ח אבא שאול אומר גדולים קנו עצמם ב"ח קטנים כל המחזיק בהם זכה בהן וזה הגמ' הובא בגיטין דף ל"ט ע"ש ודוחק לומר דמיירי בעבד קטן ואליבא דאבא שאול:
<b>גם</b> אציגה פה קושית הגאון בעל גרש ירחים שהקשה על זו הגמ' לעיל לפי אוקימתא דרבא דמוקים למתני' בלאחר יאוש והא דקאמר רשב"ג בין כך ובין כך ישתעבד משום דחזקי' שלא יפקיע העבד א"ע מיד רבו והקשה ע"ז הגאון הנ"ל כיון דעפ"י ד"ת הוא ב"ח רק משום דחזקיה ישתעבד וישא שפחה ויאכל בתרומה של בעל הבית ויבא לידי תקלה ע"כ קושית הגאון הנ"ל:
<b>גם</b> קשה לפענ"ד על הגמ' דפריך הגמ' לרבא דאמר לאחר יאוש ולרבו שני רבו שני ממאן קני לה משבאי שבאי גופיה מי קני ליה וקשה לי ע"ז הלא מבואר בכמה מקומות דהקונה מהגזלן חפץ לאחר יאוש קנה הקונה ביאוש ושינוי רשות והוא מבואר בחו"מ סימן שס"א וסימן שנ"ג וגם כאן קנה רבו שני מהשבאי אחר יאוש של הבע"ב והוי יאוש ושינוי רשות וא"כ מאי קושית הגמ' שבאי גופיה מי קני ליה דנהי דהשבאי לא קני ליה משום דאצל השבאי הוי יאוש לחודיה בלא שינוי רשות ויאוש לחודיה כיון דאתי לידיה באיסור לא קני ליה אבל אצל רבו שני דקנה אותו אחר יאוש הוי יאוש בהיתר עם שינוי רשות ולכ"ע מהני וא"כ מאי קושית הגמ'. והא ל"ל דאצל עבדים לא יועיל יאוש משום דדמי לקרקעות ואין יאוש מועיל לקרקע. זה אינו דהנה בקצוה"ח סי' שע"א הביא דברי הראב"ד דיאוש מועיל בעבדים ע"ש:
<b>ולפענ"ד</b> נראה לישב הכל בע"ה בסגנון אחד דהכי פריך הגמ' רבו שני ממאן קני לה משבאי שבאי גופיה מי קני לה וכוונת הגמ' הכי דאמאי קני לה השבאי אמאי לא יזכה העבד א"ע תיכף כשייאש רבו דהעבד עצמו הוא קודם לכל אדם כמו בגר שמת והניח עבדים שהבאתי לעיל ומשני הגמ' דהשבאי לא קני ליה רק למעשה ידיו ורבו ראשון יש לו עליו קנין הגוף משום דכיון דהשבאי לית ליה קנין בהעבד רק למעשה ידיו משו"ה רבו ראשון לא מייאש מהגוף ונ"מ שאם יהיה הגוף לרבו ראשון יזכה רבו ראשון במציאתו ובמתנתו כמו שמבואר שם בתוס' ד"ה בין כך ע"ש וזה יהיה כוונת הגמ' בתירוצם דהשבאי לית ליה קנין רק למעשה ידיו והגוף שייך לרבו ראשון דאינו מתיאש מהגוף וכוונת הגמ' לתרץ בזה שלהכי אינו יכול לזכות העבד בעצמו משום דהגוף שייך לרבו ראשון משו"ה ליכא בהעבד כח לזכות בעצמו וזהו כוונת רש"י ד"ה בחזקה שכתב שקנאו רבו בחזקה של עבדות לאחר יאוש היינו כוונתם שלאחר שנתיאש הבע"ב ממעשה ידיו קנאו השבאי למעשה ידיו בחזקה של עבדות אבל קושטא מהגוף אינו מתיאש להכי לא יכול העבד לזכות בעצמו כיון דהגוף אינו שלו וכיון דהגוף אינו שלו אזי גם המעשה ידיו אינו יכול לקנות. והשתא לא קשה הקושיא שהקשיתי דמאי פרכת הש"ס רבו שני ממאן קני לה משבאי שבאי גופיה מי קא קני והקשיתי לעיל אמאי לא קני הרבו שני ביאוש ושינוי רשות והשתא ל"ק מידי דהכי פריך הגמ' שבאי גופיה במאי קני היינו דהעבד יזכה בעצמו דהוא קודם לכל אדם וכנ"ל:
<b>ולפענ"ד</b> נראה שבזה מתורץ נמי קושית הגאון בעל גרש ירחים הנ"ל שהקשה על הגמ' לרבא דאמר לאחר יאוש ולרשב"ג ישתעבד משום דחזקי' והקשה ע"ז הגאון הנ"ל איך יתכן כיון שעפ"י דין תורה הוא משוחרר ואיך יתכן שמשום דחזקי' ישתעבד ויהי' מותר בשפחה ובתרומת הבע"ב אם רבו ראשון כהן ולפי מה שכ' לק"מ כיון דלפי המסקנא לפי מה שפי' לרבא דאמר לאחר יאוש אינו מייאש רק ממעשה ידיו אבל מהגוף אינו מייאש והוי לרבו ראשון וא"כ אי אמרינן שמשום דחזקי' ישתעבד גם המעשה ידיו לרבו ראשון לא יהיה שום תקלה בזה דקושטא הוא דהוא מותר בתרומה של בעליו הראשון ובשפחה כיון דלא אייאש מהגוף:
<b>ובזה</b> נוכל לבאר פירש"י דפירש הגמ' בין כך ובין כך ישתעבד משום דחזקי' ופירש"י לרבו ראשון ועמד ע"ז התוס' ד"ה בין כך דמ"ש דפירש רש"י ישתעבד לראשון אמאי לא פירש דישתעבד לרבו שני ולפי מה שפי' לעיל א"ש דאי נימא דמשום דחזקי' ישתעבד לשני אתי לידי תקלה דפעמים דהרבו ראשון הוא ישראל והרבו שני הוא כהן ויאכל בתרומה ולפי מה שפי' דמהגוף לא מייאש רבו ראשון ושייך הגוף לרבו ראשון א"כ לא קני ליה שני רק למעשה ידיו א"כ אסור לו לאכול בתרומה כיון דרבו ראשון הוא זר להכי פירש"י דישתעבד משום דחזקי' לרבו ראשון:
<b>גם</b> קשה לי להבין דברי רש"י שהבאתי לעיל דפירש"י דהעכו"ם קונה להעבד בחזקה חזקת עבדות הלבישו הנעילו כו' אחר שנתיאש רבו עכ"ל והלא העכו"ם אינו מתכוין לשם קנין ומ"ש מעודר בנכסי הגר וכסבור שהן שלו לא קנה ועיין בח"מ סי' ר' סק"ח ובנתיבות שם סקי"ד ובקצוה"ח סי' ער"ה סק"ד ויש ליישב:
<b>עוד</b> בענין הזה הנזכר לעיל על החקירה אשר חקרתי אי יאוש בטעות מהני או לא דלכאורה דמי לקנין בטעות שחוזר ואף הפקר בטעות נמי חוזר כמו שמבאר הר"ש במס' פיאה פרק ששי ע"ש ומהגמ' דגיטין דף מ"ז וע"ש בתוס' ד"ה אדעתא ולכאורה מ"ש יאוש מהפקר אך לפי הראיות שהבאתי שמה מוכח דיאוש בטעות מהני היינו מהגמ' דב"מ דף כ"ד מהגמ' דמצא חבית יין בעיר שרובה עכו"ם ובא ישראל ונתן בה סימן מותרת בשתיה למוצאה עכ"ל ואמאי לא הוי של האובד דאם היה יודע האובד שישראל ימצאם לא הוי מיאש אלא ע"כ דיאוש בטעות ג"כ מהני מיהו זו הראי' נוכל לדחות דזה לא מקרי יאוש בטעות דיאוש בטעות לא מיקרי רק אם בשעת היאוש נעלם ממנו הידיעה מה שנתהוה אזי בהאבידה ואם הי' יודע מה שנתהוה אז בהחפץ אזי לא הי' מייאש אבל מה שנעלם ממנו הידיעה מה שנתהוה בסוף עם החפץ כמו הכא שנעלם ממנו שימצאם ישראל אח"כ זה לא מיקרי יאוש בטעות אחרי שבשעת היאוש הוי יאוש מעליא. אך דנוכל להביא ראי' מהגמ' דמס' כריתות בפ' המביא אשם דשור הנסקל שהוזמו עדיו כל הקודם בהם זכה אף דהיאוש היתה בטעות א"כ קשה כנ"ל מ"ש יאוש מקנין והפקר דבטעות לא מועיל. וישבתי זאת לפי שיטת הקצות החשן בסי' שס"ב שכתב דיאוש הוי מטעם סילוק רשות משו"ה כיון דהוא מסלק רשותו מהחפץ אף שהוא בטעות נמי מועיל. אך לפי שיטת רש"י ז"ל במס' גיטין דף ל"ח שכ' דיאוש הוא מטעם הפקר אזי יהי' קשה כנ"ל מ"ש יאוש בטעות דמהני ומ"ש קנין בטעות והפקר בטעות דלא מהני:
<b>ולפענ"ד</b> נוכל לבאר דבזו החקירה אי יאוש הוי מטעם הפקר ואי יאוש הוי מטעם סילוק רשות נוכל לומר דבזו הסברא פליגי אמוראי ר"י ור"ל במס' ב"ק בפרק שור שנגח ד' וה' בתלמוד ירושלמי דאיתא שם שור הנסקל שהוזמו עדיו ר"י אמר כל הקודם בהן זכה ור"ל אמר יאוש טעות הוא עכ"ל לפי"ז נוכל לומר דבזו הסברא פליגי ר"י ור"ל דר"י סבר יאוש הוא מטעם סילוק רשות להכי כל הקודם בהן זכה דכיון דמייאש מריה מיניה אף שהוא בטעות נמי מועיל דכיון דסילק רשותו אף שהוא בטעות מ"מ מועיל להכי כל הקודם בהן זכה ור"ל סבר דיאוש הוא מטעם הפקר וכמו שהפקר בטעות אינו מועיל כמו כן יאוש בטעות לא מהני:
<b>מזה</b> נלפע"ד להשיג על דברי הגאון בעל הנתיבות ז"ל שכתב בסימן רס"ב דיאוש אינו מועיל רק היכא דאתי ליד הזוכה ואם כלה היאוש קודם דאתי לרשות הזוכה אזי ברשות בעלים קאי עכ"ל ולפי הגמרא שהבאתי מהא דשור הנסקל שהוזמו עדיו אמרינן כל הקודם בהן זכה עכ"ל והכא לאחר שהוזמו עדיו אזי כלה היאוש ואם נאמר כדברי הנתיבות הנ"ל דהיכא שכלה היאוש קודם דאתי ליד זוכה אזי ברשות בעלים קאי א"כ אמאי כל הקודם בהן זכה הרי היאוש כלה אחר הזמת העדים. אח"כ ראיתי שבעל הנתיבות הרגיש בזה ומחלק בין שור הנסקל שהוזמו עדיו שכ' ששם הוי כהפקר ממש אך לפענ"ד זהו דוחק גדול לחלק בין זה היאוש של שור הנסקל ליאוש אחר. ולפי דעת הנתיבות אזי יוצא לנו דין חדש דאם מצא איש אחד ארנקי בשוק של עכו"ם והאובד ראה זאת מרחוק וצוח שלי הוא והמוצא הגביה אותה אזי צריך להחזיר מחמת שכלה היאוש קודם שהגביה. גם הא דאמרינן בפ' א"מ תאנה הנוטה לדרך ומצא תחתיה תאנים מותרת משום גזל עכ"ל ולפי"ז היכא דבעל השדה עומד מרחוק ורואה אזי בטל היאוש ואסור להמוצא להגביה זאת וזהו דוחק. ועיקר החילוק שמחלק הנתיבות בין יאוש להפקר וסובר דיאוש לא קני עד דאתי לרשות הזוכה משא"כ בהפקר אזי לפענ"ד לא אוכל להבין סברתו דבשלמא בהפקר לדעת ר' יוסי במס' נדרים דף מ"ג דסובר דהפקר לא קני עד דאתי לרשות הזוכה נוכל לומר דזהו כדעת הנ"י בפ"ק דב"מ דסובר דהפקר הוא כמו דעת אחרת מקנה דכיון שהפקיר מדעתו הוי כמו קנין ולא קני עד דאתי לרשות זוכה אך ביאוש שזהו שלא מדעתו וממילא קאתי ולא שייך דעת אחרת מקנה רק במה שסילק רשותו מהחפץ הוו הפקר לכל דבר ואם נאמר דבמה שסילק רשותו מהחפץ לא הוי הפקר גמור ואכתי אגידא ביה עד דאתי לרשות זוכה א"כ הרי באיסורא קאתי ליד המוצא ולא קני כמו ביאוש שלא מדעת אלא ע"כ דיאוש הוי הפקר לכל דבר ואף אם כלה היאוש קודם דאתי לרשות הזוכה מ"מ אינו עומד ברשותו כ"ז שלא יזכה בה שנית מהפקירא וכן משמע מפירש"י במס' ב"ק דף קט"ז על הגמ' דבעי רב כהנא ירד להציל ועלה שלו מאליו מהו ופירש"י וז"ל מי אמרינן מעיקרא דאפקרי' כאבוד דמי ומחייב לי' האיך לשלומי והדר זכי בה מריה מהפקירא עכ"ל וכן הוא מסקנת הגמ'. לפי"ז מבואר מפירש"י ז"ל דע"י ששטף הנהר חמורו אזי עי"ז היאוש היתה הפקר גמור ואח"כ כשעלה החמור מאליו אף שזה היאוש כלה מ"מ צריך בעל החמור לחזור ולזכות בו כדמשמע מפירש"י שכ' וז"ל והדר זכה בה מריה מהפקירא גם מהראי' שמביא הגמ' ממה שקדם רב ספרא וזכה בו משמע שה"ה בעל החמור צריך ג"כ בעל החמור לחזור ולזכות בו גם הרב רמ"א בסימן רס"ד סעיף ג' כתב ג"כ דהיכא שעלה חמורו מאליו אזי הוא הפקר וכל הקודם בו זכה עכ"ל אף שבעל הנתיבות תיקן שם לפי שיטתו אך שזהו דחוק. מכל זה משמע דאף שהיאוש כלה קודם דאתי לרשות הזוכה מ"מ כל הקודם בו זכה. ואף שקטנו של הגאון בעל הנתיבות ז"ל עבה ממתני מ"מ הנלפע"ד כתבתי:
<b>שו"ע</b> <b>אה"ע</b>
<b>בעה"י</b>. בענין עסק העגונה שאירע בשנת תרס"ג לפ"ק פק"ק קאלאניע אינגולעץ דמתקריא שיראקא הן בתחילת חודש שבט בשנת הנ"ל נטבע בנהר דפק"ק הנ"ל הנקרא אינגול אדם אחד מפה והנהר הנ"ל הוא מים שאין להם סוף אך לע"ע לא אדבר בזה אחרי שאין מבורר היטב מפי עדים שהאיש הנ"ל הוא שנטבע זולת מאומדנא דמוכח וצריך אני לבאר בתחילה האומדנא הנ"ל. היינו שהאיש הנטבע הוא מפה היה בעל מלאכה חרש סטאלער ומלאכתו היתה בתמידות אצל אדונית שהיה אצלה שכיר שנה והאדונית הנ"ל היא דרה בחצר רחוק מפה לפ"ע 12 וויארסט והיה מתעסק שם במלאכתו בתמידות וב"ב היו דרים בפה והיה דרכו לבוא לביתו על כל שבת ולפעמים היה מדלג שבת אחת והיה בא על שבת שניה והיה דרכו להפרד מהחצר ללכת לביתו ע"ש סמוך לשקיעת החמה והיה מהלך השנים עשר וויארסט בליל שבת כמו שתים או שלש שעות בלילה עד שהיה בא לביתו ועל הדרך הזה סמוך לעירנו אזי מפסיק הנהר הנקרא אינגול ובעת הקור שהיו המים נקרשים היה הולך על הקרח גם יש גשר רעוע מאבנים ובפעם האחרון הנ"ל אזי דילג שבת אחת ולא בא לביתו לכן רצה ללכת בזו השבת שבתחילת שבט לביתו ולא היה לו פנאי להפרד מהאדונית בתחילת הערב כדרכו רק ששהה שם עד חצי הלילה לפ"ע שעה 12 והזמן היה אז רפש וטיט כי הקור לא היה חזק בשנה הזאת בחודש שבט לכן לא שם הקאלאשין על הבתי רגלים שלו כי חס עליהם שלא יקרעו רק שנתן הקאלאשין בתוך שק וגם עוד חפץ אחר נתן בתוך השק ושם השק על כתפו והלך לדרכי לביתו גם נתנה האדונית לו שכירות עשרה רו"כ שני מטבעות של זהב של חמשה רו"כ והלך כך עד שבא לעירנו בסמוך אצל נהר אינגול וכאשר שאז לא היתה התגברות הקור רק שהיתה אז הפשרת שלגים מעט והקרח שעל הנהר היה נפחת בהרבה מקומות ועל הגשר היה ג"כ קרח וזרם מים רבים היו עוברים על הגשר וכשבא אל הנהר לפ"ע שעה ה אזי גרמו לו עונותיו שרצה ללכת על הגשר וכאשר התחיל ללכת שם אזי נתגבר עליו הזרם מים הנ"ל וצוח בקול מר ראסויצע אזי שמעו בפה איזה אנשים ונאספו אצל הנהר אל הגשר ולא יכלו להתקרב אליו מחמת ריבוי המים השוטפים שם גם היה אז חשכת לילה מאוד והנטבע הנ"ל היה צוח בכל כחותיו עד אשר ספו כחותיו כי התגברו עליו שטף המים ונפל לתוך הנהר והיהודים הנ"ל הנאספים לא ידעו מי הוא
<b>ואשת</b> הנטבע הנ"ל אחרי אשר ראתה כי בעלה לא בא על שבת לביתו אחר כי זהו שבת שניה שלא בא לביתו שלא כמנהגו גם שמעה שאיש אחד נטבע בלילה אזי התחילה לחשוב אולי בעלה הוא הנטבע לכן אחר השבת שלחה שליח להאדונית לראות אם הוא שם או לא אזי ספרה האדונית כנ"ל איך שיצאה מחצרה לפ"ע שעה 12 בחצי הלילה וגם נתנה לו עשרה רו"כ שני מטבעות מזהב. אזי ממילא מובן שבעלה הוא הנטבע. גם התחילו לחפש את הנטבע ולא מצאוהו אז רק שמצאו בתוך הנהר שק ובתוכו היו מונחים הקאלאשין עם עוד חפץ אחד והכירו האנשים את הקאלאשין בסימן מובהק היינו שהסנדלר שתיקן אותם הכירם בט"ע ובסימנא זאת היתה בשבוע הראשונה. אח"כ חפשו אותו עוד כמה פעמים ולא מצאו אותו עד שנתייאשו מלבקשו שאמרו שצריכין לעכב עד ימות החמה עד שימס הקרח וביום ב' ט' ימים לחודש ניסן מצאוהו צף על המים ופניו למטה והיה כמו חצי וויארסט רחוק מהגשר אזי באו הרבה בני אדם וגררוהו לחוף הנהר סמוך ליבשה ובתוך המים הפכו אותו ושמו פניו למעלה והעדים ממכיריו התבוננו בו וראו שלא נשתנה פרצופו פניו עם החוטם והפדחת והכירוהו היטב בט"ע גמור גם כל גופו לבד הראש היה שלם והכירוהו ג"כ בט"ע גמור גם היה להם סימני צבעונים של כל בגד ובגד והזילעט היה מכמה גוונים גם הכירו כל בגדיו בט"ע גמור והבתי רגלים שעליו הכיר הסנדלר שעשאן הן ע"י ט"ע הן ע"י סימן מובהק היינו שהסנדלר אמר שעשה שם תפר במקום שאין דרך לעשות שם ונמצא כדבריו גם מצאו אצלו העשרה רו"כ שני מטבעות מזהב כמו שאמרה האדונית ועוד א' קאפ גם מצאו אצלו פנקס קטן ששם נכתב החשבון שהיה לו עם האדונית. גם היו ידיו מלוכלכות בצבע פאליטור כי ניכר כי קודם שנטבע צבע את הכלים כדרך כל חרשי עצים:
<b>ועתה</b> אם נבוא לחקור בזה הענין בס"ד אזי תחילה צריכין אנו להקדים דברי המחבר באה"ע סימן י"ז סעיף ט"ו דהא דאמרינן דלאחר שלשה ימים אי מעידין עליו זהו דווקא כשהוא ביבשה אבל כ"ז שהוא במים אינו משתנה והמקור לזה מהגמ' דיבמות דף קכ"א דקאמר הגמ' שאני מיא דצמתי היכא דליכא מכה א"כ לפי"ז אולי נוכל להתיר האשה הזאת ע"י ט"ע של פניו וגופו לבד. ותחילה לדייק הגמ' דמס' יבמות דף קט"ו דקאמר הגמ' וחזינהו לאלתר וקאמרי סימנים דמשמע לכאורה דצריך ט"ע וגם סימנים אך לפי מה שמבואר בתוס' והרא"ש הוא דווקא לאותם שראו הטביעה צריך ט"ע וגם סימנים משום דאמרי בדדמי אבל מי שלא ראה טביעתו סגי בט"ע לחודיה וכן הוא מבואר באה"ע סימן י"ז ס"ק כ"ח ברמ"א ושם בח"מ ס"ק נ"ה ובב"ש ס"ק פ"ז ובקונטרס עגונות ס"ק ב' צ"ב צ"ג רל"ז ואף שכתב הב"ש ס"ק פ"ז ובקו"ע סימן רמ"ו שה"ה אם לא ראה טביעתו רק שמע שנטבע אומר ג"כ בדדמי א"כ בנ"ד הרי עדים ידעו מהטביעה ע"י אומדנות הנ"ל א"כ לא סגי בט"ע לחודיה אך בבאר היטב ס"ק צ"ג איתא וז"ל שדעת כל הפוסקים אחרונים להתיר בלא ראה הטביעה אפילו אם שמע הטביעה ואפילו למ"ד דשמע הטביעה ראה מיקרי היינו דווקא כשידע ידיעה אמיתית אבל אם לא ידע אלא מכח השמועה וקול הברה לא ומביא זאת בשם הרח"ש עכ"ל ובפ"ת שם ס"ק קכ"ו מביא בשם פוסקים שהביאו דברי מהרח"ש אלו להלכה פסוקה גם מביא הפ"ת שם דעת הרא"ש שמקיל דבשני עדים לא אמרי בדדמי גם מביא שאם העדים הסתכלו בו הרבה בעיון רב לא אמרי בדדמי וסמכינן אעדותן אם הכירוהו היטב ולפי"ז בנ"ד הרי שני עדים הכירוהו היטב בט"ע ולא ראו הטביעה רק שמעו מהאומדנא הנ"ל אזי לכאורה נוכל לסמוך על הט"ע לחוד הנ"ל:
<b>אך</b> דאכתי יש לפקפק ע"ז דבזו המעשה בשעה שמצאו אותו במים והנחנו אותו שם פניו למעלה כדי שיכירוהו העדים אזי אני בעצמי הייתי שם ג"כ והכרתיו ג"כ היטב אך שלמעלה מן העינים היה נתפח קצת כמו חבורה והיה ע"ז המקום אדום קצת ועור פניו שעל החבורה היה שלם כמו העור שעל כל המצח זולת שעל זה המקום היה גבוה קצת ואדום קצת וניכר שבשעת נפילתו מהגשר של אבנים בתוך המים אזי נחבט באבן ונעשית החבורה הנ"ל ומבואר בסעיף כ"ו דאם היה בו מכה אין מעידים זולת אם נאמר דזה מיקרי מכה שנעשית אחר מותו שמבואר שם בח"מ ס"ק כ' ובב"ש ס"ק פ"א דמכה שנעשית לאחר מיתה אמרינן מיא מרזי מכה רק דלפי הנראה זהו נקרא מכה שנעשית בשעת הטביעה שנסתפק הח"מ ס"ק נ"ה בסופו שכתוב אם היו בפניו קצת בהרות מחמת הטביעה כעין חבורות אם זה נקרא מכה או דווקא כעין פצע ממש שנפצע הבשר אבל חבורה שהעור שלם רק מחמת שנתקבץ הדם נשתנה מראה העור לא שייך בזה מיא מרזי מכה עכ"ל ואף שדעתו נוטה להקל מלהחמיר מ"מ מידי ספיקא לא נפקא א"כ בנ"ד אם נאמר דזה מקרי מכה אזי נפל יסוד ההיתר של ט"ע הנ"ל ועיין בקו"ע תנ"ב:
<b>ולכאורה</b> נוכל להמציא היתר בנ"ד באופן אחר היינו לפי מה שמביא המחבר בסעיף כ"ה דעת ר"ת שכ' דהיכא שכל גופו שלם אף בלא פ"פ נוכל להכירו בט"ע והח"מ ס"ק מ"ו והב"ש ס"ק ע"ז כתבו דנוכל לצרף דעת ר"ת לשאר אומדנות א"כ בנ"ד נוכל לצרף דעת ר"ת לט"ע והסימנים מובהקים שיש על בגדיו ואף שעל כליו יש חשש שאלה מ"מ ע"י צירוף דעת ר"ת ומכ"ש הכא שהיה פ"פ עם החוטם ג"כ אולי יש לצדד להקל, גם בספר שב שמעתתא שמעתא ז' פרק ט"ו מוכיח מהש"ס כר"ת ולפענ"ד נראה לחקור אולי נוכל לסמוך על הט"ע וסימני כליו לבד שהיה להעדים ט"ע על כל כליו וסימני הצבעים של כל כליו והזילעט היה מכמה צבעים והבתי רגלים הכיר הסנדלר שעשאן בט"ע ובסימן מובהק במקום שאין דרך לעשות גם השני מטבעות מזהב כמו שאמרה האדונית קודם שנמצא שהיא נתנה לו בשכרו גם פנקס החשבון שהיה לו עמה ולפי הנראה יש בזה כמה כלים דלא מושלי אינשי ולפי הנראה תליא בזה אי סימנים דאורייתא אי סימנים דרבנן לפי הסוגיא דב"מ דף כ"ז לפי מה שמבואר בב"ש סימן י"ז ס"ק ס"ט היינו דמהר"ל מפראג סובר דאי סימנים דרבנן לא חיישינן לשאלה וכל החשש דשאלה הוא רק אי סימנים דאורייתא ומ"מ בכלים דלא מושלי לא חיישינן א"כ למהר"ל מפראג אזי בכלים דלא מושלי אין חשש שאלה בכל האופנים בין אי סימנים דאורייתא בין אי סימנים דרבנן רק אי אמרינן סימנים דרבנן אזי אנו מצריכים סימן מובהק על הכלים דלא מושלי ובנ"ד יש סימנים מובהקים בכלים דלא מושלי או ט"ע דמהני בכלים דלא מושלי. אך לפי מה שמביא הב"ש הנ"ל מתשובת ב"י דאף כיס וארנקי דלא מושלי אינשי חיישינן לשאלה ומפרש הב"ש הנ"ל לדעת הב"י משום דסובר הב"י דאי אמרינן סימנים דרבנן ואין מתירין רק בסימן מובהק ביותר א"כ אף כיס וארנקי אין סימן מובהק ביותר משום דדלמא שאל גם אותו א"כ לפי"ז גם בנ"ד לא נוכל להתיר אף בכלים דלא מושלי ולפענ"ד אזי מוכח מהתוס' דמס' יבמות דף ק"כ בד"ה אמר רבא דכ"ע סימנים דרבנן והקשו כמאן נוקי הברייתא דמצא קשור בכיס ותירצו בסופו משום דחשיב סימן מובהק עכ"ל ואי חיישינן לשאלה ללשנא דסימנים דרבנן אף בכלים דלא מושלי א"כ מאי מתרצי התוס' דחשיב כמו סימן מובהק אכתי ניחוש לשאלה אלא ע"כ דהתוס' יסברו דבכלים דלא מושלי לא חיישינן לשאלה אף ללישנא דסימנים דרבנן:
<b>ובפ"ת</b> סימן י"ז ס"ק צ"ה מביא מכמה וכמה פוסקים שסוברים דלא כהב"י דלא חיישינן לשאלה בכלים דלא מושלי ולפענ"ד בנ"ד הרי הבתי רגלים הוא כלים דלא מושלי כיון דידעינן שלא היו לו אחרים אזי בוודאי לא השאיל אותם והוא ישאר יחף ובפרט בנ"ד שבשלש שעות קודם טביעתו ראו אותו אצל האדונית עם כל בגדיו גם הפנקס הוא כלים דלא מושלי. גם מביא שם הפ"ת הנ"ל ובקו"ע סימן שפ"ב שאם הכירו עליו כל בגדיו לא חיישינן לשאלה ובנ"ד הרי הכירו עליו כל בגדיו. גם מביא בשם הח"ש דאם כל בגדיו יש לו צבע אחר ג"כ הוי סימן גם בספר שב שמעתתא שמעתא ז' פרק כ"ב הוכיח מהש"ס דלא כהב"י ולא חיישינן לשאלה בכלים דלא מושלי:
<b>גם</b> נלפע"ד לצדד דאף לדעת הב"י דחיישינן לשאלה בכלים דלא מושלי יודה בנ"ד דלא חיישינן לשאלה דלכאורה צריך להבין למ"ד סימנים דרבנן ומדאורייתא לא מהני סימנים א"כ אמאי מהני סימן מובהק רק דנוכל לומר דזהו מטעם רובא היינו דהרוב יסייע להנותן סימן מובהק דכיון דרוב בני אדם לית להו סימן מובהק כזה אמרינן אם איתא דזהו גברא אחרינא היה לו להיות מן הרוב דכל דפריש מרובא פריש וכיון דאית ליה האי סימנא מסתמא זהו יהא דאין אנו מתירין ע"י סימן אמצעי ג"כ מטעם רובא כנ"ל משום דע"י סימן אמצעי הוי מיעוטא דשכיח ויש לחשוש אולי אחר הוא שיש לו ג"כ סימן אמצעי כזה ויש לומר סמוך מיעוטא לחזקה חזקת א"א ואתרע ליה רובא רק בסימן מובהק אין לחשוש אולי אחר הוא בזה הסימן מובהק משום דהוא מיעוטא דלא שכיח ולא סמכינן ליה לחזקת א"א וכן כתב בספר שיורי כנסת הגדולה בכללי רובא וז"ל מיעוטא דלא שכיח לא מקרי מיעוט אפילו לר"מ הרא"ש ז"ל בפ"ק דחולין עכ"ל:
<b>ובזה</b> נלפע"ד להסביר החילוק אי סימנים דאורייתא אי סימנים דרבנן היינו דאי אמרינן סימנים דאורייתא הוי הטעם הא דסמכינן אסימנים היינו משום דהרוב יסייע להנותן סימנים היינו כיון דרוב חפצים אין להם סימנים כאלו אמרינן מסתמא הוא זה החפץ של זה האובד הנותן סימנים אלו משום דאין חוששין למיעוטא לחשוש דלמא אבד גם אחר חפץ כזה בזה הסימן ולא אמרינן סמוך מיעוטא לחזקת ממון מה שהוא עתה ביד המוצא לכן קאמר הגמ' ג"כ דאי אמרינן סימנים דאורייתא לא חיישינן בכלים דלא מושלי דדלמא האי גברא שנאבד השאיל את כליו מחמת שהוא מן המיעוט משום דאמרינן זיל בתר רובא ובוודאי האי גברא הוא מן הרוב דלא מושלי ולא אמרינן סמוך מיעוטא דמשאילין לחזקת א"א משום דאמרינן סמוך מיעוטא דמשאילין לחזקת א"א משום דאמרינן רובא וחזקה רובא עדיף אבל אי אמרינן סימנים דרבנן אזי חיישינן למיעוט משום דמצרפינן המיעוט לחזקת ממון או לחזקת א"א לכן לא מהדרינן בלתי ע"י סימן מובהק ואז אזלינן בתר רובא ואין חוששין למיעוט אולי נאבד אצל אחר ג"כ חפץ בזה הסימן מובהק משום דזה המיעוט לא שכיח כלל והוא כמו מיעוטא דמיעוטא ולא חיישינן לזה כלל. ונוכל לומר דזהו כוונת הגמ' דמס' גיטין דף ב' דקאמר הגמ' רוב בקיאין הן ואפילו לר"מ דחייש למיעוט סתם ספרי דדייני מגמר גמירי דלכאורה קשה כיון דפסקינן כרבנן למה ליה למימר ואפילו לר"מ רק נוכל לומר דסתמא דגמרא יסבור כיון דפסקינן במס' בכורות דף כ"ד כרשב"ג דלא סמכינן ארוב בהמות אינן חולבות אא"כ יולדות לכן בעי מניקה דווקא דלא מרחמא אא"כ יולדות ואסימנא דחולבות לא סמכינן משום דמיעוטא דשכיח הוא ואמרינן סמוך מיעוטא לחזקה שלא ילדה להכי מצריך הגמ' דמס' גיטין עוד רוב היינו סתם ספרי דדייני מגמר גמירי ואז הוי מיעוטא דלא שכיח ולא סמכינן ליה לחזקת א"א ודבר זה נוכל לדייק משיטת ר"ת במס' בכורות דף כ' בתוס' ד"ה חלב פוטר. א"כ בנ"ד נמי זהו הטעם שמתירין ע"י סימן מובהק משום דהוי מיעוטא דלא שכיח ולא סמכינן ליה לחזקת א"א:
<b>עתה</b> נחקור לפי שיטת הב"י הנ"ל דס"ל דלמ"ד סימנים דרבנן חיישינן לשאלה אף בכלים דלא מושלי דלכאורה קשה אמאי חוששין לשאלה בכלים דלא מושלי אינשי ניזול בתר רובא ומסתמא האיש הנאבד הוא מהרוב דלא מושלי רק דנוכל לומר דיש מיעוט המצוי שמשאילין, אף כיס וארנקי ונוכל לסמוך המיעוט לחזקת א"א ואתרע לה רובא אבל בנ"ד הרי המיעוט אינו מצוי משום דכאן הוי כתרי רובא חדא דיש כאן כלים שאין דרך להשאיל כמו הבתי רגלים והפנקס ועוד דאין דרך להשאיל כל בגדיו ומיעוט כזה דלא שכיח לכ"ע לא מצרפינן לחזקת א"א והוי כמו סימן מובהק הנ"ל וכהגמ' דמס' גיטין הנ"ל רוב בקיאין וסתם ספרי דדייני מגמר גמירי והוי הטעם משום דהוי מיעוטא דלא שכיח ובזה רובא עדיף מחזקה לפי שיטת ר"ת הנ"ל. וזהו הטעם שמתירין מדאורייתא במים שאין להם סוף ולא אמרינן סמוך מיעוטא לחזקת א"א היינו משום דמיעוטא דנצולים הוא מיעוטא דלא שכיח וכנ"ל. אך מכ"ז לא יתישב עדיין מה שכ' לדעת הב"י דלהכי חיישינן לשאלה אף בכלים דלא מושלי ולא אזלינן בתר רובא הוא מטעם דסמכינן מיעוטא לחזקת א"א כמו דפסקינן בבכורות דף כ"ד כרשב"ג דלא סמכינן ארובא דאין חולבות אא"כ יולדות משום דסמכינן המיעוט דחולבות אעפ"י שאינן יולדות לחזקה שלא ילדה הלא יקשה ע"ז הרי המחבר פסק ביו"ד סי' שט"ז סעיף ג' דסמכינן אטעמא דחולבות לחוד ובע"כ מפרש המחבר דרשב"ג לא פליג אטעמא דחולבות כמו שמפרש התוס' במס' בכורות דף כ' בתוס' ד"ה חלב פוטר ובהרא"ש שם וא"כ ע"כ דסובר הב"י דלא אמרינן סמוך מיעוטא דחולבות בלא ולד לחזקה שלא ילדה:
<b>ולפענ"ד</b> נ"ל לישב דבע"כ מוכרחין אנו לחלק להב"י בין חזקה שלא ילדה מקודם לחזקת א"א משום דחזקה שלא ילדה מקודם לא הוי חזקה מעליא דמצרפינן המיעוט דמושלי לחזקת א"א משום דאל"כ יקשה היא גופא להב"י מ"ט חיישינן לשאלה בכלים דלא מושלי ולא אזלינן בתר רובא אלא ע"כ כנ"ל דמצרפינן המיעוט דמושלי לחזקת א"א ולא דמי למיעוטא דחולבות כנ"ל משום דחזקה שלא ילדה מקודם לאו חזקה מעליא משום דעביד להשתנות וכנ"ל. קיצור הענין מה שהעליתי לדעת הב"י לענין נ"ד מה שיש כאן תרי רובא מה שיש כאן כלים שאין עשוי להשאיל יש לנו לומר דהאיש הנאבד הידוע לנו הוא מהרוב שאין משאילין כלים אלו ע"כ יש לנו לומר דזהו הנטבע וגם בנ"ד שהכירו כל בגדיו וכל בגדיו לא שאילי אינשי ומסתמא היה הנאבד מהרוב ולא השאיל כל בגדיו ממילא נשאר המיעוט מיעוטא דלא שכיח ומיעוטא כזה יודה הב"י דלא מצרפינן אותו לחזקת א"א והוי כמו סימן מובהק דמי להא דמס' גיטין דף ב' דרוב בקיאים וסתם ספרי דדייני מגמר גמירי ופי' התוס' דמיעוטא דלא שכיח הוא. ויותר נלפע"ד דבנ"ד יודה הב"י דבטעם אחד מה שהכירו כלים דלא מושלי סגי להתיר דמה דסובר הב"י דלמ"ד סימנים דרבנן חוששים לשאלה אף בכלים דלא מושלי ולא אזלינן בתר רובא הוא מטעם דמצרפינן המיעוט דמושלי לחזקת א"א ואתרע לה רובא. אבל בנ"ד ליכא חזקת א"א דהחזקת א"א כבר אתרע ע"י האומדנא הנ"ל שהיה טרם שמצאו היינו מה שראוהו אצל האדונית כשלש שעות קודם ששמעו קול הטביעה אף שלא הכירו את קולו מ"מ אומדנא דמוכח שזהו הנטבע אחרי שלא נאבד בפה איש אחר זולת זה וגם ע"י שמצאו השק והקאלאשין שהיו מונחים בתוך השק והקאלאשין הכירו ע"י סימן מובהק. וע"י אלו האומדנות אזי כבר אתרע חזקת א"א קודם שמצאו ע"כ לא שייך לצרף המיעוט דמושלי אף כלים הללו לחזקת א"א אחרי שכבר אתרע חזקת א"א ע"כ גם הב"י יודה כאן דלא חיישינן לשאלה בכלים דלא מושלי. אף שאני מסופק אם אמירת האדונית מקרי מסל"ת אך מכ"ז נוכל לצדד להקל משום דכיון דהאדונית כוונה השעה שאמרה שיצא משם לפ"ע שעה 12 באמצע הלילה וקול הטביעה היה לפ"ע שעה ב והילוך השנים עשר וויארסט ברפש צריך לשהות כן הרי מוכח מזה שדברה באמת ועוד כיון שאמרה שנתנה לו עשרה רו"כ שני מטבעות מזהב וכן נמצא אצלו הרי מוכח מזה שדברה באמת ואיתא בב"ש ס"ק מ"ט אם מוכח שאומר אמת סמכינן אדבריו גם מביא בשם הט"ז אם יש ספק אם הוא לפי תומו או ע"י שאלה סמכינן אאומדנות מוכיחות גם מביא בשב שמעתתא שמעתא ז' פרק ח' דכל היכא דלא הוי מסל"ת גמור ואיכא הוכחות ואומדנות מצטרף דלהוי מסל"ת גם איתא בקו"ע ס"ק שצ"ד ג"כ ע"ז האופן:
<b>גם</b> נלפע"ד לומר דזה מקרי מסל"ת משום דכיון דאמרה האדונית שנתנה לו עשרה רו"כ והתחייבה א"ע לשלם עוד 12 רו"כ שהיתה נ"ח לו בשכרו ואי איתא דמשקרא היתה אומרת ששילם לו כולו כמו שמוכח ביו"ד סי' שט"ו בט"ז ס"ק ד'. אך אכתי פש לן לברורי לפענ"ד לפי מה שהעליתי דלמ"ד סימנים דרבנן הוי הטעם דמהני סימן מובהק משום דאזלינן בתר רובא והמיעוט הוא מיעוטא דלא שכיח להכי לא מצרפינן המיעוט לחזקת א"א וזהו הטעם בנ"ד בכלים דלא מושלי ובשאילת כל בגדיו דלא מצרפינן המיעוט דלא שכיח לחזקת א"א וכנ"ל א"כ יקשה מ"ש זאת מנטבעים במים שאין להם סוף דאף דשרינן שם מדאורייתא משום דלא מצרפינן המיעוט דניצולים לחזקת א"א משום דלא שכיח ואפ"ה רבנן אסרוהו וכן במס' גיטין דף ב' אמרינן רוב בקיאים וסתם ספרי דדייני מגמר גמירי והוי מיעוטא דלא שכיח להכי לא מצרפינן ליה לחזקת א"א ומדאורייתא שרי ואפ"ה רבנן אסרוה עד שיאמר השליח בפ"נ א"כ בנ"ד בסימן מובהק ובכלים דלא מושלי ובשאילת כל בגדיו נמי צריכין לאסור מדרבנן לכאורה. אך ממס' גיטין הנ"ל אזי לכאורה נוכל לתרץ דכיון דיש תקנה ע"י אמירת השליח בפ"נ לכן החמירו חז"ל משא"כ בנ"ד אך באמת ליכא למימר הכי דהא במס' גיטין דף ה' מותבינן לרבה ממתני' דמהביא גט ממדינת הים ואינו יכול לומר בפ"נ כגון פקח ונתחרש אזי אם יש עליו עדים יתקיים בחותמיו ומותבינן מזה לרבה דאמר לפי שאין בקיאים לשמה אמאי כשר בדיעבד. הרי חזינן מזה דאף בדיעבד חשו חז"ל לאוסרה ובריש המביא תנינא כתוב בהדיא שפסול א"כ יקשה כנ"ל ונוכל לתרץ ע"ז בנטבעים במקום שאין סוף מצוי הרבה בעולם וגם דבר זה ששולחים גיטין ממדינה למדינה מצוי הרבה לכך חשו חז"ל להחמיר בזה אבל אבידת הגט או האדם שמכירין אותו אח"כ ע"י סימן מובהק או ע"י כלים דלא מושלי אינשי מלתא דלא שכיחא הוא לחשוש שאולי הוא גט אחר שיש לו סימן מובהק כזו או לחשוש שאולי אדם אחר הוא שיש לו סימן מובהק כזה או לחשוש שאולי זהו אדם אחר ששאל מזה הכלים דלא מושלי אינשי ובמלתא דלא שכיחי לא גזרו רבנן כדקאמר הגמ' במס' גיטין דף ה'. ובע"כ צריכין אנו לחלק כן דאי לא"ה יקשה הגמ' דמס' ב"מ דף כ"ז דקאמר הגמ' אי אמרינן סימנים דאורייתא לא חיישינן בכלים דלא מושלי לשאלה לכ"ע ובמצאו קשור בכיס לא חיישינן כלל לשאלה ושרי אפילו מדרבנן ואי סימנים דרבנן שרינן ע"י סימן מובהק אף מדרבנן ולא חיישינן למיעוטא ומ"ש מנטבעים במים שאין להם סוף שאסרוה חז"ל לחשוש אולי הוא ממיעוטא דניצולים ובההיא דמביאין גיטין ממדינת הים נמי חשו חז"ל לאוסרה בלא אמירת השליח בפני נ' מחמת שחשו חז"ל אולי הוא הסופר ממיעוטא דלא גמירי אלא ע"כ צריכין אנו לחלק כנ"ל. שוב נלפע"ד להמציא היתר בענין נ"ד ע"י סימנים הכלים דלא מושלי אף אי אמרינן סימנים דרבנן אף לדעת הב"י הנ"ל לפי מה שמבואר בחלקת מחוקק ס"ק ל"ג דהיכא שיש ראיות ואומדנות שמת אזי אם נשאת לא תצא כמו במים שאל"ס עכ"ל היינו משום דמדאורייתא שריא לפיכך לא תצא משום דכיון שיש אומדנות וראיות אזי אינה אסורה אלא מדרבנן וכן הוא משמעות הב"ש ס"ק מ"ט שהביא הט"ז שאם יש אומדנות מוכיחות אזי מקילינן בספק מל"ת והיינו משום דהוי ספיקא דרבנן ובנ"ד הרי היה כאן אומדנות מוכיחות קודם שמצאו הנטבע כמבואר לעיל ועתה כשמצאו יש אומדנא המבואר בקו"ע סי' רכ"א א"כ לא הוי כאן רק איסור דרבנן ובאיסור דרבנן אזי בוודאי סמכינן אסימני כלים דלא מושלי דקי"ל סימנים דאורייתא באיסור דאורייתא כמו סימנים דרבנן באיסור דרבנן כמו שמבואר בפתחי תשובה ס"ק צ"ט בשם הנוב"י. השתא דאתינא להכא דבנ"ד כיון שיש אומדנות והוכחות שנטבע קודם שמצאו לא הוי אלא איסור דרבנן וכנ"ל נוכל לחזור להיתר הראשון שהתחלנו היינו מה שהכירו העדים את הנטבע בט"ע גמור את פ"פ עם החוטם וכל גופו רק שעיקר החסרון שזכרנו ע"ז היינו מפני שהוא נחבל בפניו מעט וניכר שנתהוה בשעת הטביעה והחלקת מחוקק בס"ק נ"ה בסופו מספק בזה אי נקרא מכה ואמרינן מיא מרזי מכה או לא עכ"ל וכיון שהוכחנו דבנ"ד לא הוי אלא איסור דרבנן א"כ הוי ספיקא דרבנן ולקולא וא"כ שפיר נוכל לסמוך על היתר ט"ע הנ"ל. [מה שיש לפקפק ע"ז שזהו איסור דרבנן ע"י גלגול אבל עיקרו הוא מדאורייתא ולא דמיא לכל איסור דרבנן אזי בפ"ת ס"ק צ"ט הנ"ל זכר זאת וזכר שם מי שמישב זאת] ועוד כיון דע"י הוכחות ואומדנות הנ"ל נתהוה רק איסור דרבנן אזי נוכל לצרף בזה דעת ר"ת שמתיר ע"י ט"ע שבכל גופו לבד כמו שמבואר בח"מ ס"ק מ"ו והב"ש ס"ק ע"ז:
<b>שוב</b> נלפע"ד בנ"ד לעשות סניף מתשובות המבי"ט סימן קל"ח והובא בקו"ע ס"ק רכ"א וז"ל אם נאבד יהודי בדרך שהלך ממקום פלוני למקום אחר ואח"כ באותו הדרך נמצא הרוג מדאורייתא תלינן שזהו הנאבד דאם איתא שהנאבד ניצול היה נודע מקומו עכ"ל. א"כ בנ"ד לא הוי אלא איסור דרבנן ע"כ נלפע"ד לסמוך על היתרים הנ"ל. והא ל"ל בענין נ"ד כיון שהוא מים שאין להם סוף אין לנו לומר על הנמצא שזהו שנאבד מחמת שיש לחוש אולי הביאוהו המים ממקום רחוק אך באמת זה אינו דאף שהנהר שלנו הוא מים שאין להם סוף אך זהו דווקא לאורכה אבל הרוחב שלה אינו רחב כ"כ ועל הנהר ההוא עומדים כמה ריחיים של מים ובכל מקום שהריחיים עומדים יש גשר של המעכבים הילוך המים שלא ילכו רק בתוך גלגולי הריחיים ואם נאמר שזה הנטבע שמצאו בא ממקום רחוק אזי היה מתעכב בגשרים הקודמים. וכעין זה מצאתי בפ"ת ס"ק צ"ד שמביא מנוב"י סימן ל"ב וז"ל מי שישב עם אשתו והלך לסחורה ולא חזר שעכ"פ אתרע חזקת א"א משום שנולד לנו ספק מיתה באיש ההוא אזי יש להקל בכלים דלא מושלי עכ"ל. וקודם לזה מביא הפ"ת מהנוב"י סימן מ"ג וז"ל דהיכא דנסתר חזקת א"א לא חיישינן לשאלה ולא למכירה עכ"ל:
<b>שוב</b> נלפע"ד לפי מה שהובא בפ"ת ס"ק צ"ה מהספר בית מאיר שהביא דברי הח"צ להתיר בסימן בינוני בגופו וסימן מובהק וט"ע בכליו מטעם דאין חוששין לשאילה דיחיד היינו שזה הנעלם השאיל את בגדיו לאיש אחר שיש לו ג"כ סימן בינוני כו' כו' ומסיים שם הב"מ דאף אם נאמר דחיישינן לחד לא שכיח דאולי השאיל לאיש כזה שיש לו ג"כ סימן אמצעי כשלו אולם אי חזינן דהשאילה מצד עצמה ג"כ לא שכיח כגון שאילת כלים רבים וכיוצא בו בזה ודאי יפה דיבר הח"צ עכ"ל. ובנ"ד אף אם נאמר דמה שהיו ידיו מלוכלכות בצבע פאליטור כדרך החרשי עצים אין זה סימן בינוני אך מכ"ז אם נחשוש על בגדיו חשש דשאלה יהיה רק חשש שאלה דיחיד שמא השאיל את בגדיו לחרש עצים אחר שהיו ידיו ג"כ מלוכלכות בצבע פאליטור ואנן לא שמענו שנטבע חרש עצים אחר והוי חד לא שכיח גם השאיל כל בגדיו דהשאילה מצד עצמה נמי לא שכיח וכנ"ל וכשהוצרכתי למעשה אזי שלחתי את כל הדברים האלה להגאון ר' יוסף זכרי' שטערן ז"ל אבד"ק שאוויל ובאיזה דברים הסכים לדברי והביא עוד ראיות אחרות להתיר:
<b>עוד</b> בענין הזה שהזכרתי שמה שפסק הגמ' במס' בכורות דף כ"ד דהלכה כרשב"ג דלא סמכינן אסימנא דחולבות מה שרוב בהמות אינן חולבות אא"כ יולדות לכן בעי סימנא דמניקה דאינה מרחמת אא"כ יולדות ואסימנא דחולבות לחוד לא סמכינן היינו משום דמיעוטא דשכיח הוא לכן אמרינן סמוך מיעוטא לחזקה שלא ילדה כן יש לדייק משיטת ר"ת במס' בכורות דף כ' בתוס' ד"ה חלב פוטר לפי"ז נוכל לומר ג"כ דהא דקאמר הגמ' במס' שבת דף קל"ה ע"ב דקאמר רשב"ג כל ששהה ל' יום באדם ושמונת ימים בבהמה אינו נפל עכ"ל ומזה פסקינן ביו"ד סימן ט"ו סעיף ב' שאם אינו ידוע שכלו לו חדשיו אסורה משום ספק נפל עד תחילת ליל שמיני ע"ש אף דלכאורה תקשי אמאי אסרינן לרשב"ג משום ספק נפל אמאי לא ניזל בתר רוב ולדות שהמה בני קיימא רק דנוכל לומר כנ"ל משום דאמרינן סמוך מיעוטא דנפלים לחזקת איסור שאינה זבוחה ואתרע לו רובא ובזה הסברא מיישב שם הדגול מרבבה ביו"ד סימן ט"ו קושית התב"ש למה ביבמה מותרת בדיעבד שם במס' שבת דף קל"ו דאם מת הולד בתוך ל' ונתקדשה לכהן אינה חולצת משום דאזלינן בתר רוב ולדות שהמה בני קיימא ולמה בבהמה תוך שמונה אסור בדיעבד אזי בזו הסברא מישב הדגול מרבבה היינו משום דבבהמה אמרינן סמוך מיעוטא לחזקת שאינה זבוחה ואתרע לי' רובא משא"כ ביבמה דליכא חזקת איסור כלל עכ"ל אך לפענ"ד אכתי יקשה לפי"ז הגמ' הנ"ל במס' שבת דף קל"ו דפריך שם הגמ' לרשב"ג דאמר דתוך ל' באדם ספיקא הוי מימהל היכא מהלינן בשבתא ולפי הנ"ל קשה להבין פרכת הגמ' דנהי דלרשב"ג הוי ספיקא מ"מ שפיר מהלינן משום דאזלינן בתר רוב ולדות שהמה בני קיימא דהכא לא שייך למימר כנ"ל דמשו"ה לא אזלינן בתר רוב ולדות משום דסמכינן המיעוט נפלים לאיזה חזקה ואתרע לו רובא כנ"ל דהכא ליכא שום חזקה. אך דנוכל לישב פרכת הגמ' באופן אחר היינו כיון דבגמ' שם דף קל"ה דרש שם דערלתו דכתיב גבי מילה ערלתו ודאי דוחה את השבת ולא ספק א"כ שפיר פריך הגמ' דלרשב"ג דתוך ל' הוי ספק היכא מהלינן אף דרוב ולדות בני קיימא אך כיון דגלי קרא דמספיקא לא דחינן שבת א"כ היכי מהלינן. ובזה ג"כ נוכל לישב מה שקשה לכאורה דמ"ש גבי ספק בכור לא סמכינן אסימנא דחולבות לחודי' ובעינן ג"כ שתהא מניקה וכנ"ל. ולא סמכינן ארובא דאינן חולבות אא"כ יולדות ומ"ש ביבמה שנשאת לכהן דאינה חולצת דסמכינן במה שרוב ולדות בני קיימא וכנ"ל היינו משום דסמכינן המיעוט דחולבות להחזקה שלא ילדה ואתרע לה רובא משא"כ ביבמה דהמיעוט נופלים אין לנו מה לסמוך מש"ה הרוב ולדות בני קיימא רוב מעליא הוא מש"ה שרינן לאשת כהן לסמוך ע"ז הרוב ואינה צריכה לחלוץ. מה שזכרתי שלפי הסברא אי אמרינן סימנים דרבנן היינו משום דסמכינן אמיעוט לחזקת ממון שהוא ביד המוצא וקריתי להמוצא מוחזק אזי דין זה תליא באשלי רברבי דהתוס' בא"מ דף כ"ג ד"ה והא כתבו וז"ל היכא דליכא חזקה מודה עכ"ל ובתוס' סוף פ"ק דכתובות בד"ה אם כתבו וז"ל אבל הכא מודה דאזלינן בתר רובא וכוונתם דבמציאה דשמא שלא כדין בא לידו כ"ע מודו דהולכין אחר הרוב עכ"ל א"כ משמע מזה דחזקת המוצא לאו כלום הוא:
<b>אף</b> שראיתי בספר תורת חסד בסימן ל"ד שמפלפל בזה ומביא מנוב"י מ"ת חלק אה"ע סימן ס' שהקשה דכיון דקאמר הגמ' דאי סימנים דאורייתא באבידה אזי מהדרינן גט אשה בסימנים ואי אמרינן דבאבידה ליכא חזקת ממון א"כ מאי ראיה מאבידה לגט אשה והא בגט אשה איכא חזקת א"א עכ"ל ומוכיח מזה הנוב"י הנ"ל דגם במציאה הסימנים מוציאים מיד החזקה ע"ש:
<b>ולפענ"ד</b> אזי באמת לא מצינו למימר דהמוצא אבידה אינו מוחזק כלל דכיון דקאמר הגמ' בסוף פ"ק דכתובות גבי תינוק שנמצא כו' מחצה על מחנה ישראל למאי הלכתא אמר ר"ל לנזקין ופירש"י שם דלהחזיר לו אבידה לא מצית אמרת דא"כ למאי הלכתא פלגינהו מהדדי עכ"ל ולכאורה קשה באמת אמאי אין מחזירין לו אבידה כיון דהוא מחצה על מחצה א"כ הוי ספק השקול אולי הוא ישראל וצריך להיות אבידתו שלו ולא זכה בו המוצא מעולם ואולי הוא עכו"ם וזכה בו וצריך להיות הדין שיחלקו ביניהם אחרי שהוא ספק השקול והמוצא לא מקרי מוחזק שאולי הוא ישראל ואין החזקה שלו כלום ואין שייך כאן הדין המ"מ ע"ה אלא ע"כ דהמוצא נמי מקרי מוחזק מעט וכמו שביארתי בעניני אבידה לחלק חוהמ"ש ע"ש:
<b>בספר</b> סדר גיטין אות פ"ז וז"ל אם נפלה טפת דיו על הכתב של האות ולא נתפשט חוץ לאות וגם לא לחללו פסול שלא במקום עיגון עכ"ל ובפ"ת שם מביא בשם התו"ג ובשם הגט מקושר שהקשו ע"ז אמאי פסול הא דיו ע"ג דיו לאו כתב הוא לכ"ע א"כ הדיו שנפל הוי דיו ע"ג דיו ולאו כתב הוא והאריך בזה הפ"ת בכוונת הב' דעות בסימן קל"א סעיף ה' ובכוונת התוס' דמס' גיטין דף י"ט ד"ה דיו ומסיק הפ"ת דכי אמרינן דדיו ע"ג דיו לאו כתב היכר דהכתב השני אינו מתקן כלום ואינו מגרע כלום אבל הכא בנ"ד דהכתב השני מגרע דהא דנפל הדיו הוי שלא לשמה ע"כ צדקו דברי הסדר גיטין שפוסל בזה משום דהוי כסיקרא ע"ג דיו עכ"ל בשינוי לשון קצת. ע"ז קשה לי טובא לפענ"ד אמאי פוסל הסדר גיטין בנפילת הדיו הנ"ל הרי יש כאן עצה הוגנת לכל הדעות היינו שיעביר קולמוס על מקום נפילת הדיו דלר"י דמס' גיטין דף כ' אזי ודאי כשר ולרב אחאי יהיה גם לרבנן כשר הגט כמבואר בתוס' הנ"ל ד"ה דיו אך שיש לנו לחוש לדעה הא' שבסימן קל"א סעיף ה' שפסק דכתב ע"ג כתב אינו גט מחמת שפסק כרב חסדא אליבא דחכמים או כמו שמביא הבאה"ג מחמת שהירושלמי מפרש שמה שאמרו חכמים אין השם מן המובחר זהו אליבא דר"י אבל חכמים עצמם יסברו דהעברת קולמוס לא מהני כלל וא"כ לכאורה העצה הנ"ל דהעברת קולמוס לא מהני לרבנן אך לפי האמת זה אינו דאף שלפי האמת בנ"ד הכתב של העברת קולמוס לא מהני לרבנן אבל באמת לרבנן מעולם לא מיפסל הגט בנפילת הדיו כיון דכתב ע"ג כתב לא מיחשב לכלום א"כ גם נפילת הדיו לא מיחשב לכלום ואין אנו צריכים להעצה דהעברת קולמוס רק לר"י או לרב אחאי ולדעה השני שבסימן קל"א שפסק כרב אחאי ולדעה זו יפסול הנפילת הדיו אבל יועיל העברת קולמוס וכנ"ל. הן אמת אם אחר נפילת הדיו חתמו העדים יכול להיות שלא מהני אח"כ העברת קולמוס מחמת שחתמו העדים בפסול כמבואר בזו הפ"ת אות פ"ז בסופו אך טרם שחתמו העדים יהני העברת קולמוס כנ"ל. ואולי אף אם חתמו העדים בפסול וכנ"ל יש תקנה ע"י שימחקו העדים וע"י עדי מסירה יתכשר כמבואר זאת בפ"ת באריכות וצ"ע. גם קשה לי על הפרי מגדים בהלכות תפילין סימן ל"ב במשבצות זהב ס"ק ט"ו שכתב וז"ל אפילו אם נפל דיו על קוי האות ממש י"ל כתב מבטל כתב ומביא שני הדעות מהאה"ע סימן קל"א ע"ש וקשה לי ע"ז לפענ"ד כנ"ל אמאי לא מביא שיש עצה לזה שיעביר עליו עתה קולמוס לשמה ויהיה כשר לכל הדעות בממנ"פ וכנ"ל וצ"ע לפענ"ד:
<b>גם</b> קשה לפענ"ד על הפמ"ג הנ"ל באשל אברהם ס"ק ל"ב שחקר שם אם הא דבעינן בס"ת ובתפילין כתיבה לשמה אם היא מדאורייתא אם היא מדרבנן אמאי לא מביא ראיה מהתוס' דגיטין הנ"ל דף י"ט ד"ה דיו דקאמרי התוס' דלהכי קאמר רב חסדא דמתני' דקתני כתב ע"ג כתב פטור דלא כר"י משום דמשמע ליה לרב חסדא דאפילו היכא דכתב ספר תורה שלא לשמה והעביר עליו קולמוס בשבת לשמה נמי פטור ולר"י כה"ג מחייב להכי קאמר רב חסדא מתני' דלא כר"י א"כ נוכל להביא ראיה מזה דשיטת התוס' הוא דכתיבה לשמה בס"ת הוא מדאורייתא להכי לר"י כה"ג כנ"ל מיחייב חטאת כיון דבלא הכתב השני שהיה לשמה היה פסול מדאורייתא ובכתב השני תיקון זאת שיתכשר מדאורייתא להכי מיחייב חטאת לר"י אבל אי אמרינן דכתיבה לשמה הוא מדרבנן א"כ אף לר"י לא היה תיקון מדאורייתא ולא מיחייב חטאת א"כ נוכל לאוקמי מתני' דכתב ע"ג כתב פטור אף לר"י ואפילו בהעביר עליו קולמוס לשמה נמי פטור אלא ע"כ מוכרחין אנו לומר דהתוס' סברי דכתיבה לשמה הוא מדאורייתא ולהכי לר"י כה"ג מיחייב חטאת ולהכי קאמר רב חסדא מתני' דלא כר"י ע"ש:
<b>מה</b> שכ' להפרי מגדים הנ"ל שיש תקנה היכא דנפל הדיו על האות אם העביר עליו קולמוס לשמה וכנ"ל זהו דווקא אם לא כתב משם והלאה אבל אם כתב משם והלאה תו לא יועיל תקנה הנ"ל משום דאם יעשה אח"כ כנ"ל יהיה שלא כסדרן ויפסל בתפילין:
<b>בענינא</b> דלעיל בענין כתב ע"ג כתב המבואר בסימן קל"א סעיף ה'. במס' גיטין דף י"ט בתוס' ד"ה דיו בענין כתב ע"ג כתב קאמרי שם התוס' דהיכא שהכתב השני אינו מתקן כלום אפילו ר"י מודה דלא חשיב כתב ובפרק הבונה דתנן כתב ע"ג כתב פטור ואמר רב חסדא מתני' דלא כר"י לא בעי לאוקמי כשאין כתב השני מתקן כלום דאפילו ר"י מודה דלא הוי כתב משום דמתני' משמע ליה דבכל ענין פטור אפילו כתב ספר תורה שלא לשמה והעביר עליו קולמוס בשבת לשמה נמי פטור להכי מוקי לה כרבנן עכ"ל. ויש להקשות לפענ"ד לפי מה דקי"ל כרבא במס' תמורה דף ה' דאמר כ"מ דא"ר לא תעביד אי עביד לא מהני א"כ הכא בנ"ד כיון שכותב בשבת לא ליתהני מעשיו מה שכותב כתב השני לשמה והוי כאילו לא כתב כלל ובכה"ג אף ר"י יודה דפטור כיון שכתב השני אינו מתקן כלום ותחזור קושית התוס' לדוכתה. ואף לפי מה שכתב בספר נתיבות המשפט סימן ר"ח דכי קאמר רבא דאי עביד לא מהני רק היכא דיתוקן האיסור בזה דאמרינן דלא מהני ע"ש עכ"ל הרי גם בנ"ד יתוקן האיסור בזה דאמרינן דלא מהני כמובן. אך בזה נוכל לתרץ דכוונת התוס' הכי דלהכי קאמר רב חסדא מתני' דלא כר"י משום דמשמע ליה דמתני' דקתני כתב ע"ג כתב פטור מיירי בכל ענין אף היכא דבכתב השני מתקן שכותב לשמה ורב חסדא יסבור כאביי דאהני משו"ה קאמר מתני' דלא כר"י אך זה הישוב לכוונת התוס' לא יתישב רק אי אמרינן דהתוס' יסברו כהחילוק של הנתיבות הנ"ל דפלוגתייהו דאביי ורבא רק היכא דיתוקן האיסור וכנ"ל אבל היכא דלא יתוקן האיסור בזה דאיירינן דלא מהני אף רבא יודה דאהני ובנ"ד הרי יתוקן האיסור וא"ש כנ"ל דרב חסדא יסבור כאביי וכנ"ל. אך הגאון רבי עקיבא איגר ז"ל בתשובה סימן קכ"ט מביא ראיה דהתוס' לא ס"ל האי כללא הנ"ל וזה לשונו דהא התוס' כתבו בע"ז דף ס"ב ד"ה בדמיהן דטעמא דהמקדש בערלה ובשאר איסורי הנאה דאינה מקודשת אף דיכול להנות מאפרן משום דמ"מ כ"ז שהוא בעין אסור לקדש בו כמו שאסור למוכרו עכ"ל התוס' וכתב ע"ז הגרע"א וז"ל דבריהם קצת סתומים דמה בכך שאסור לקדש בו מ"מ אם עבר וקידש אמאי אינה מקודשת ולכאורה כוונתם דכיון דאסור לקדש בו א"כ אמרינן אי עביד לא מהני. אך אכתי יקשה אביי דסובר אי עביד מהני איך יתרגם האי מתני' וצ"ל דבהא דיתוקן האיסור במה דנימא דלא מהני גם אביי יסבור דאי עביד לא מהני וכיון שכן ממילא מוכח דלרבא אף היכא דלא יתוקן האיסור אמר ג"כ דלא מהני דאל"כ במאי פליגי כיון דביתוקן האיסור גם אביי מודה דלא מהני ובלא יתוקן האיסור תאמר דגם לרבא מהני א"כ במאי פליגי עכ"ל הגרע"א. נחזיר לעניננו דהגרע"א מדייק מהתוס' הנ"ל דהיכא דיתוקן האיסור בזה דאמרינן דלא מהני אף אביי יודה דלא מהני כנ"ל א"כ יקשה קושיא ראשונה שהקשיתי על דברי התוס' וכנ"ל דהרי בנ"ד היכא שכותב כתב השני לשמהן בשבת אף אביי יודה דלא מהני כיון שיתוקן האיסור וכנ"ל וא"כ הכתב השני איני מתקן כלום ואף ר"י יודה דפטור ואמא:
קאמר רב חסדא מתני' דלא כר"י וכנ"ל
<b>ונלפע"ד</b> לתרץ זאת ע"ז האופן היינו דלכאורה יקשה לפי הוכחת הגרע"א הנ"ל דהתוס' לא יסברו כסברת המפרשים הנ"ל דכל היכא דלא יתוקן האיסור גם רבא יודה דאהני ובזה מתרצים המפרשים מה שמקשים על רבא מהשוחט בשבת שחיטתו כשירה היינו משום דשם לא יתוקן האיסור של נטילת נשמה ולפי מה שהוכיח הגרע"א דהתוס' יסברו דאף היכא דלא יתוקן קאמר רבא דלא מהני א"כ יקשה על רבא מהשוחט בשבת כקושית המפרשים. רק באמת נוכל לומר דהתוס' יתרצו מהשוחט בשבת כסברת הט"ז בחו"מ סי' ר"ח דכי קאמר רבא דלא מהני כמו בתמורה דבגוף הענין יש איסור אבל בהשוחט בשבת דגוף השחיטה הוא כהוגן רק דהאיסור בא ממקום אחר בזה גם רבא מודה דאהני, וה"נ לענין הקושיא הראשונה שהקשינו על דברי התוס' דמס' גיטין דף י"ט ד"ה דיו היכא דכתב בשבת כתב ע"ג כתב בס"ת לשמה כיון דגוף המעשה עשה כהוגן והאיסור שבת בא ממקום אחר אזי גם רבא מודה דאהני אף דהתוס' בתמורה גבי נשבע שלא לגרש מתרצים באופן אחר דבאיסור שבדה הוא בעצמו גם רבא יודה דאהני ולפי מה שכ' דהתוס' יסברו כסברת הט"ז הנ"ל הוי מצי לתרוצי גבי נשבע שלא לגרש באופן אחר היינו לפי מה שחקר בספר מלא הרועים אות כ' שאולי הא דאמר רבא אי עביד לא מהני הוא דווקא במזיד ומטעם קנס על מה שעבר אמימרא דרחמנא אבל לא בשוגג דשם גם רבא יודה דאהני א"כ בנ"ד אם העביר עליו קולמוס לשמש בשוגג היינו ששכח ששבת היום אזי גם רבא יודה דאהני והס"ת כשירה וא"כ לר"י כה"ג כתב ע"ג כתב בשבת חייב חטאת וא"כ הא דקתני כתב ע"ג כתב פטור ע"כ דלא כר"י:
<b>אך</b> לענ"ד לא נראה לי האי כללא לחלק בין שוגג למזיד דבתמורה פריך הגמ' על רבא דאמר לא מהני מתמורה והרי תמורה דאמר רחמנא לא יחליף ולא ימיר אפ"ה אם המיר מומר דכתיב והיה הוא ותמורתו וגו' ומאי קושיא לשני דהקרא מיירי אם המיר בשוגג דלא ידע מהאיסור מש"ה הוי תמורה אף לרבא אלא ע"כ דאף בשוגג אמר רבא דלא מהני. גם בספר מלא הרועים הנ"ל צידד ג"כ דאף בשוגג אמר רבא דלא מהני:
<b>סוכה</b>
<b>במס'</b> סוכה דף ל' תוס' ד"ה משום שהקשו וז"ל וא"ת לקמן דפסלינן לולב של אשירה כו' לפסול משום מצוה הבב"ע והקשה ע"ז הגרע"א בגליון הש"ס וז"ל עדיפא הו"ל להתוס' לאקשויי למה לי קרא דמכם להוציא את הנאבד לקרב תיפוק ליה משום מצוה הבב"ע עכ"ל ולפענ"ד נוכל לישב קושיתו לפי מה שכ' בתוס' במס' חולין דף קט"ו ד"ה חורש שהביא שם דדרשינן מקרא דומעוך וכתות כל אלה לא יקריבו כל אלה הוא דאינו מקריב אבל הוא מקריב דבר שנעבדה בה עבירה עכ"ל א"כ הרי חזינן מדברי התוס' דחולין דגלי לן קרא דנוכל להקריב קרבן שנעבדה בה עבירה ולא חיישינן למצוה הבב"ע משו"ה איצטריך קרא דמכם להוציא את הנאבד משום דאי לא דגלי לן קרא דמכם להוציא את הנאבד ה"א דנעבד מותר לקרבן ולא הוי אסרינן הנעבד משום מצוה הבב"ע משום דהוי אמרינן כיון דגלי לן קרא דכל אלה לא יקריבו שיכול להקריב קרבן שנעבדה בה עבירה כדמוכח בתוס' דחולין הנ"ל ה"א דאף נעבד מותר להכי איצטריך קרא דמכם לאורויי דנעבד אסור ולא שרינן מקרא דכל אלה רק שארי נעבדה בה עבירה אבל לא נעבד לעכו"ם משו"ה ל"ק להו לתוס' מנעבד כלל ומיושב לן קושית הגרע"א הנ"ל:
<b>גיטין</b>
<b>במס'</b> גיטין דף מ' ומ"א איתא עבד שעשאו רבו אפותיקו ושחררו כופין את רבו ועושה אותו ב"ח וכותב שטר על דמיו רשב"ג אומר אינו כותב אלא משחרר כותב עכ"ל המשנה בקצרה ואמרינן בגמ' מי שחררו רב אומר רבו ראשון כו' עולא אמר מי שחררו רבו שני שורת הדין אין העבד חייב כלום במצות אלא מפני תיקון העולם כו' כופין את רבו ראשון ועושה אותו ב"ח וכותב שטר על דמיו רשב"ג אומר אינו כותב אלא משחרר כותב במאי קמיפלגי בהיזק שאינו ניכר קמיפלגי רבנן סברי לא ש"ה משו"ה כותב העבד ולא רבו שני ורשב"ג סובר שמיה היזק משו"ה כותב רבו שני וע"ז קאמרי התוס' בד"ה בהיזק וז"ל וצ"ל דהאי היזק שאינו ניכר חשיב ניכר טפי מההיא דפרק הנזקין דהתם קי"ל דלא שמיה היזק והכא קי"ל כרשב"ג דמשנתנו דשמיה היזק עכ"ל והקשה ע"ז בספר מלוא הרועים באות ה' בסוגיא דהיזק שאינו ניכר וז"ל מאי מקשי התוס' מסוגיא דפ' הנזקין דדלמא עולא דהוא מרא דשמעתא דהכא לא יסבור כר"י דפרק הנזקין דהיזק שאינו ניכר לא שמיה היזק רק יסבור כחזקיה דפרק הנזקין דסובר דהיזק שאינו ניכר שמיה היזק ע"כ קושית המלוא הרועים על תוס' הנ"ל:
<b>ולפענ"ד</b> נראה לישב דברי המלוא הרועים ולהצדיק דברי התוס' הנ"ל דהנה איתא במס' מכות דף ב' ע"ב מ"ט דר"מ דאמר עדים זוממים לוקין ומשלמים אמר עולא גמר ממוציא שם רע ופריך בגמ' מה למוציא שם רע שכן קנס ומשני סבר לה כר"ע דאמר עדים זוממים נמי קנסא עכ"ל נמצא למדין מזה דעולא סבר קנסא מקנסא ילפינן כיון דיליף עדים זוממין ממוציא שם רע דזהו דוחק לומר דאליבא דר"מ קאמר וליה לא ס"ל. וזהו מבואר דכיון דסובר דילפינן קנסא מקנסא מוכרח לסבור דהיזק שאינו ניכר לא שמיה היזק דזהו מבואר דכיון דסובר קנסא מקנסא ילפינן מוכרח לסבור כרב דמנסך ממש דהנה איתא במס' גיטין דף נ"ב אתמר רב אמר מנסך ממש ושמואל אמר מערב כו' כו' ולמ"ד מנסך ממש מ"ט לא אמר מערב אמר לך מערב היינו מדמע פי' משום דילפינן קנסא מקנסא ושמואל דאמר מערב סובר דקנסא מקנסא לא ילפינן ע"כ וא"כ עולא דסובר דילפינן קנסא מקנסא מוכרח לסבור דמנסך ממש משום דאם יסבור מערב יקשה היינו מדמע כיון דיליף קנסא מקנסא. ונוכל לומר דמאן דסובר מנסך ממש מוכרח לסבור דהיזק שא"נ לא שמיה היזק דהנה איתא במס' חולין דף מ' ומ"א רב נחמן ורב עמרם ורב יצחק אמרי אין אדם אוסר דבר שאינו שלו כו' המטמע והמדמע והמנסך בשוגג פטור במזיד חייב אלמא דאוסר אדם דבר שאינו שלו כתבו התוס' ד"ה תא שמע וז"ל למ"ד מנסך ממש פריך משום דאם עירב יינו בתוך של חבירו כ"ע מודו דאוסר עכ"ל ועל דמזיק בשוגג פטור מלשלם פרש"י וז"ל ואע"ג דמזיק בשוגג חייב כדקיימא לן אדם מועד לעולם הכא היזק שא"נ ולא שמיה היזק ואפ"ה במזיד חייב משום דקנסוה עכ"ל ועל פירש"י הזה קשה לי לכאורה אמאי ניחא להו יותר לשנויי קושיתם שהקשו אמאי בשוגג פטור למ"ד היזק שאינו ניכר לא שמיה היזק אמאי לא תירצו למ"ד שמיה היזק דלהכי פטור בשוגג כדי שיודיעו כדקאמר הגמ' בפ' הנזקין דף נ"ג ובמזיד מיחייב מדינא. אך דבאמת אין זו קושיא דנוכל לומר דרש"י יסבור דמ"ד מנסך ממש מוכרח לסבור דהיזק שאינו ניכר לא שמיה היזק מן הסברא דאם יסבור דשמיה היזק יקשה אמאי בשוגג פטור דל"ל דצריכין אנו לפוטרו כדי שיודיעו כיון דהוא מומר לעכו"ם א"כ אף אם נפטור אותו לא יודיעו ואף אם נאמר דאף דהוא מומר לעכו"ם מ"מ יודיעו א"כ יקשה אמאי במזיד חייב נפטור אותו כדי שיודיעו דל"ל כדקאמר הגמ' השתא לאזוקי קמכוין אודועי לא קמודיע לו דנוכל לומר דהוא מתכוין להנאתו ולא קמכוין להזיקו וזה הכריח לרש"י ז"ל לפרש למ"ד לא שמיה היזק משום דכאן אזיל למ"ד מנסך ממש כדפירשו התוס'. נמצא הוכחנו דמאן דסובר מנסך ממש מוכרח לסבור דהיזק שאינו ניכר לא שמיה היזק ומעתה צדקו דברי התוס' שהתחלנו בדף מ"א שהקשו איך קאמר עולא דהיזק שאינו ניכר שמיה היזק והלא קיל דלא שמיה היזק והקשה המלוא הרועים דדלמא עולא סבר דשמיה היזק כחזקיה ולפי מה שפי' ע"כ יסבור עולא דלא שמיה היזק. ולכאורה נוכל לדחות דבקנסא דאורייתא יליף עולא קנסא מקנסא משא"כ בקנסא דרבנן יכול לסבור עולא דלא ילפינן קנסא מקנסא א"כ שפיר מצי לסבור דמנסך הוא מערב ולא יקשה דא"כ היינו מדמע אך שמצאתי בספר מלוא הרועים אות ק' בחלק שני אזי כתב שם וז"ל מסתברא דאידי ואידי חדא בין בקנסא דרבנן בין בקנסא דאורייתא ע"ש:
<b>שם</b> דף מ"ב במתני' מי שחציו עבד וחציו ב"ח כו' לישא שפחה אינו יכול ולישא ב"ח אינו יכול כו' אלא כופין את רבו ועושה אותו ב"ח וכותב עבד שטר על חצי דמיו. נסתפקתי ע"ז מי שזרק לו רבו שטר שחרור ספק קרוב לו ספק קרוב לעבד דמן הסברא יהיה בזה ג"כ הדין דכופין את רבו ועושה אותו ב"ח כיון דהוא אסור בשפחה ובב"ח ובזה אני מסופק אם כופין העבד לכתוב שטר על דמיו כמו בחציו עבד דמתני' או דלמא לא דמי למתני' דמתני' מיירי בעבד של שני שותפין ושחרר הא' חלקו ורבו שני לא פשע בזה שאסור לישא שפחה וב"ח בזה אמרינן דהעבד כותב שטר על חצי דמיו אבל הכא דהאדון עצמו פשע בזה שזרק גט ספק קרוב לו ספק קרוב להעבד יכול להיות דהדין הוא שצריך לשחררו בחנם:
<b>ונלפע"ד</b> להביא ראיה דהדין הוא דצריך העבד לכתוב שטר על דמיו דהנה לעיל בדף י"ב ע"ב בתוס' ד"ה וכי תימרו אי בעי זרק ליה גיטא כו' וא"ת מה בכך מ"מ חוב הוא לו כו' א"נ דר"ל אי בעי זרק לה גיטא ספק קרוב לו ספק קרוב לעבד ופסיל ליה בתרומה ובשפחה ובב"ח והקשיתי על דבריהם דמאי תירצו התוס' דמ"מ ישאר קושית התוס' דמ"מ חוב הוא לו זה השחרור והא דתירצו התוס' דאי בעי פסיל ליה כו' לא ידענא מאי ריעותא יהיה לעבד בזה דיזרוק לו גיטא ספק קרוב לו כו' דאם יזרוק ליה גיטא ספק קרוב לו ספק קרוב לעבד נכוף לרבו לכתוב לו שטר שחרור כמו בחציו עבד וחציו ב"ח דמתני' אלא ע"כ דהתוס' סברי דגט המעוכב גט שחרור ספק קרוב לו ספק קרוב לעבד כופין את העבד לכתוב שטר על דמיו וא"כ שפיר תירצו התוס' דזכות הוא לו מה שמקבל השחרור בעד העבד משום דאי בעי זריק ליה גיטא כו' וא"כ נכוף אותו לכתוב שטר על דמיו וא"כ יותר טוב הוא לעבד שיקבלו בעדו השחרור בחנם א"כ שמעינן מהתוס' דבזרק לה גט ספק קרוב לו ספק קרוב להעבד כופין את העבד לכתוב שטר על דמיו:
<b>במס'</b> <b>גיטין</b> <b>דף</b> <b>נ"ג</b> <b>סוגיא</b> <b>דמנסך</b>
<b>טרם</b> שאבוא לבאר הסוגיא לפענ"ד אציע ג' קושיות המפרשים (א) קושית הפ"י על הגמ' דקאמר שמואל מ"ט לא אמר כרב דמנסך ממש משום דקלב"מ לוקמיה למנסך דמתניתין במגע עכו"ם שלא בכוונת ניסוך דהדין הוא דאסור בשתיה וההיזק הוא הא דצריך למוכרו בזול וע"ז לא שייך ק"ל ב"מ. ואני הוספתי להקשות דגם על רב קשה אמאי צריך לדחוקי כדר' ירמי' לוקי כקושית הפ"י. (ב) קושית המפרשים על הגמ' ולמאן דיליף קנסא מקנסא היינו רב דאמר מנסך ממש דאילו מערב לא איצטריך דילפינן ממדמע אע"ג דקנסא הוא והקשו ע"ז דלמא רב סובר כחזקיה דהיזק שאינו ניכר שמיה היזק ולהכי לא איצטריך מערב דהיינו מדמע דממונא הוא. (ג) קושית המפרשים דמאי פריך הש"ס מההיא דעושה מלאכה במי חטאת התם אף במזיד פטור כדי שיודיע ולא שייך השתא לאזוקי קמכוין כו' דהא אין ראיה דדלמא להנאתו עביד. ונלפע"ד לישב כ"ז בס"ד דהנה לכאורה קשה קושיא אחריתי חזקיה דאמר שמיה היזק איך יסבור במנסך דלא מצי סבר לא כרב ולא כשמואל דכרב לא מצי סבר דאם יסבור דמנסך ממש יהיה קשה לדידיה קושית הגמ' א"ה אפילו במזיד יפטר כדי שיודיעו דלא שייך כאן לשנויי כתירוץ הגמ' השתא לאזוקי קמכוין כו' דדלמא להנאתו עביד דבשלמא רב מצי סבר כר"י דלש"ה ול"ל הטעם כדי שיודיעו כמו שמפרש הגמ' לר"י אבל לחזקיה קשה אלא ע"כ לא מצי סבר מנסך ממש. וכמ"ד מערב נמי לא מצי סבר דא"כ תיקשי לדידיה מערב היינו מדמע דלא מצי לשנויי אליביה קנסא מקנסא לא ילפינן דלחזקיה הוי ממונא. וטרם שנבוא לישב זאת הקושיא אזי נבוא לישב תחילה הקושיא שהקשיתי באות א' והיינו דנוכל לומר דרב ושמואל אזלי לשיטתייהו דסברי במס' עכו"ם דמגע עכו"ם מותר בשתיה דלא כהלכתא דהנה בדף נ"ו ונ"ז איתא שם ההוא חמרא דדשו ישראל ועכו"ם ואשהי שמואל תלתא ריגלי ודייק התם הגמ' אמאי אשהי שמואל אילימא משום דאי משכחת תנא דאסר מגע עכו"ם בהנאה כר' נתן כו' אלא דאי משכחת תנא דשרי כר"ש דמתיר מגע עכו"ם בשתיה יהא מותר אפילו בשתיה אלמא דמספקא ליה לשמואל אי מגע עכו"ם מותר בשתיה כר"ש או לא. וגם רב פסק שם בדף ס' בהדיא כרשב"ג דמתיר אפילו בשתיה ואף דהגמ' פסק שם דלא כרשב"ג מ"מ רב פסק כרשב"ג ולא מצינו דפליג שמואל עליה בזה משו"ה לא מצי לאוקמי מתני' במגע עכו"ם שלא בכוונת ניסוך כמובן. ועתה אבוא לבאר הקושיא שאני עוסק בה היינו דחזקיה מצי סובר במנסך דמתני' מיירי במגע עכו"ם שלא בכוונת ניסוך וכקושית הפ"י הנ"ל ויסבור כמו שפסק שם הגמ' בדף ס' ואין הלכה כרשב"ג אלא אסור בשתיה וכמו דמוכת ממתני' דאגר דמים דדף נ"ח במס' ע"ז דאסור בשתיה והקושיא דמערב היינו מדמע לא יהיה אליביה דכיון דחזקיה יסבור דמנסך דמתני' לאו היינו מערב רק במגע עכו"ם שלא בכוונת ניסוך ולאו היינו מדמע אך מכ"ז צריכין אנו לעשות הצריכותא אליביה דכיון דממונא ממונא ילפינן לזאת נוכל לפרש הצריכותא ע"ז האופן דזהו ידוע דלמ"ד ש"ה צריכין אנו לעשות הצריכותא לפטורא כדפי' התוס' ד"ה משום היינו דאי תנא מטמא ה"א משום דלא שכיח להכי בשוגג פטור אבל מדמע ומנסך דשכיח ה"א דאפילו בשוגג חייב ואי תנא מדמע משום דלא קמפסיד לה לגמרי להכי בשוגג פטור אבל מטמא ה"א דחייב ומנסך נמי לא שמעינן מיניה דה"א משום חומרא דעכו"ם חייב אפילו בשוגג ואי תני מנסך ה"א דכיון דכל האיסור דכוונת מגע בלא כוונת ניסוך הוא משום חששא דלמא כיון לנסך להכי בשוגג פטור משום דיכול לומר קים לי דלא נסכתי להכי חסו עליו בשוגג דיפטר אבל מטמא ומדמע דלל"ה אימא דחייב אפילו בשוגג [ואין להקשות א"כ לשמואל נמי כי פרכינן מערב היינו מדמע אמאי הוצרך הגמ' לשנויי אליביה דקנסא מקנסא לא ילפינן לשנויי הצריכותא הנ"ל ויסבור דהיזק שאינו ניכר ש"ה. ז"א דהא לשמואל דאמר מערב פרש"י מערב יין נסך ביין כשר ואוסר בהנאה א"כ יקשה לדידיה ליתני מנסך ולא בעי אינך דליכא קולא לדידיה במנסך מה שאין באידך] ולפי ההקדם הנ"ל מתורץ לן הקושיא שהקשינו באות ב' היינו מנין ליה לרש"י דרב יליף קנסא מקנסא דלמא יסבור חזקיה דהיזק שאינו ניכר ש"ה וכמו שיתישב לחזקיה ה"נ יתישב לרב ולפי מה שפירשתי דחזקיה לא מצי סבר דמנסך ממש דא"כ יהיה פטור אף במזיד כדי שיודיעו דלא שייך ביה השתא לאזוקי קמכוין כו' כיון דלהנאתו קעביד א"כ א"ש:
<b>אך</b> לפי מה שפי' ישאר עלינו קושית המפרשים שזכרנו באות ג' ביתר עוז כיון שפי' לחזקיה להכי לא מצי סובר מנסך ממש משום דכיון דלהנאתו קעביד א"כ יפטר אף במזיד א"כ מאי פריך הגמ' מהעושה מלאכה במי חטאת בדיני אדם נמי לחייב התם להנאתו קעביד להכי פטור אף במזיד מטעם כדי שיודיעו. ולפענ"ד נראה לישב זה דכי אמרינן היכי דלהנאתו קעביד יפטר אף במזיד לחזקיה היינו היכא דהנאה זו לא מצי ליהנות בלא זה כ"א בדמים יקרים דהיינו במנסך דלא יכול לנסך כ"א שיקנה יין בדמים יקרים להכי נוכל לומר דהא דניסך היינו להנאתו ולא מתכוין לאזוקי אבל בעושה מלאכה במי חטאת ל"ל דכל כוונתו הוא רק להנאתו ולא מתכוין לאזוקי דא"כ יעשה זאת במים אחרים דמים אחרים יכול למצוא בזול או בחנם אלא ע"כ דכוונתו להזיק להכי פריך הגמ' שפיר דליחייב בדיני אדם ובפרת חטאת נמי נוכל למימר דהנאה זו יכול למצוא בדבר אחר בזול או בחנם. או נוכל לומר דעיקר קושית הגמ' הוא ממי חטאת ואגב דמשני ממי חטאת משני נמי הך דפרת חטאת. איזה סברות מהנ"ל נמצאו בספר חידושי רע"א זצ"ל:
<b>בשילהי</b> <b>מס'</b> <b>גיטין</b>
<b>בסוף</b> מס' גיטין בגמ' אם שנא שלח ר' יהודה אמר אם שנאת שלח ר"י אמר שנאו המשלח ואית דגרסי אם שנואה הוא לפני המקום שלח ע"ש ולא פליגי הא בזיוג ראשון הא בזיוג שני והרמב"ם ז"ל בפ"י מהל' גירושין הל' כ"א ע"ש במשנה למלך שהביא דברי מהרשד"ם דהא דפליגי ב"ש וב"ה ור"ע במתני' היינו בגירושין נשואה אבל בארוסה כולהו אית להו דאפילו מצא אחרת נאה הימנה מותר לגרשה והקשה עליו המשנה למלך הנ"ל מהגמ' הנ"ל דאמאי הוצרך הגמ' לומר ולא פליגי הא בזיוג ראשון הא בזיוג שני לימא דתרוויהו מיירי בין בזיוג ראשון בין בזיוג שני רק הא דרב יהודא מיירי בארוסה והא דר"י מיירי בנשואה עכ"ל המשנה למלך:
<b>ולפענ"ד</b> נראה לישב דברי המהרשד"ם דהנה המהרשד"ם יסבור כהגירסא שנ"ב אם שנואה היא לפני המקום שלח ופירש"י היינו כב"ש ע"ש והשתא אי נימא דלא נ"מ מידי בין זיוג ראשון לזיוג שני רק כל הנפקותא יהיה בין ארוסה לנשואה יהיה קשה דר"י אר"י דכיון דר"י יסבור כב"ש דלא יגרש אלא א"כ מצא בה דבר ערוה וא"כ מוכרח ר"י לסבור דלא חיישינן לגט ישן דהנה לעיל בדף ע"ט איתא ב"ש אומרים פוטר אדם את אשתו בגט ישן ופירשו התוס' בשם הירושלמי דהא בהא תליא דכיון דסברי ב"ש דלא יגרש אדם את אשתו אלא א"כ מצא בה דבר ערוה הלכך מזוהמת היא בעיניו ואינו בא עליה ולכך לא חייש לגט ישן וא"כ ר"י דסבר כב"ש יסבור דלא חיישינן לגט ישן וא"כ איך קאמר ר"י לעיל דף י"ח ע"ב דהא דמכשיר ר"ש מוקדם אפילו מכאן ועד עשרה ימים דאם איתא דפייס קלא אית ליה למיתא ולפי מה שפי' יהיה קשה דאמאי הוצרך לומר דאם איתא דפייס קלא אית ליה למילתא כיין דר"י לא חייש כלל לגט ישן וא"כ אף בלא הסברא דקלא ניחא הא דהכשיר אפילו עד עשרה ימים ועוד קשה מה שפירש"י שהשכנים שומעין תגר כו' דמשמע דמשום קטטה הוא מגרשה ולפי מה שיסבור ר"י כב"ש לא יוכל לגרשה משום קטטה אלא משום ערות דבר והא ל"ל דמשום ארוסה קאמר ר"י אם איתא דפייס קלא אית ליה דבארוסה יודה ר"י דמצי לגרשה אף בלא ערות דבר הלכך אינה מזוהמת בעיניו ובא עליה ושם חייש לגט ישן. זה אינו דבארוסה לא חייישינן כלל לגנו ישן כדמוכח בפ' כל הגט דף כ"ט ע"ב אמר רבא אם אמרו בארוסה יאמרו בנשואה ע"ש אבל כי מוקמינן הא בזיוג ראשון הא בזיוג שני לא יהיה קשה מידי דר"י אדר"י דנוכל לומר דהא דקאמר ר"י אם איתא דפייס קלא אית ליה מיירי בזיוג שני דשם מודה ר"י דחיישינן לגט ישן ועתה צדקו היטב דברי המהרשד"ם ולא קשה עליו קושית המשנה למלך אך כ"ז הוא לשיטת רש"י ז"ל:
<b>קדושין</b>
<b>במס'</b> קדושין דף מ"ב בתוס' ד"ה ודלמא שאני כו' וא"ת אמאי לא דחי לעיל נמי אההיא דריב"ק דדלמא מיירי הקרא היכא דאית ליה שותפות כו' עכ"ל התוס' וכתב ע"ז המהרש"א וז"ל בחומש הביא רש"י אך דרשא דריב"ק ושחט אותו כו' אלא מכאן ששלוחו של אדם כמותו והקשה הרא"מ וא"ת אמאי לא יליף מקרא דויקחו שליחות כו' ועוד דלמא הכא מיירי דאית ליה שותפות כו' וי"ל דנפקא ליה מהני תרי קראי באם אינו ענין כדאיתא בפ' האיש מקדש כו' עכ"ל הרא"מ וכתב עליו המהרש"א וז"ל ונעלם ממנו דברי התוס' דהכא דכתבו דלריב"ק לא תקשי ודלמא דאית ליה שותפות ולא איצטריך ליה למילף מהני תרי קראי ע"ש עכ"ד המהרש"א ז"ל:
<b>ולפענ"ד</b> נראה להכריח כשיטת הרא"מ ז"ל להסיר מעליו תלונות המהרש"א ז"ל דלשיטת המהרש"א ז"ל דרש"י יסבור כשיטת התוס' דלריב"ק לא איצטריך למילף מקרא דויקחו באם אינו ענין כדלקמן לר"י יהיה קשה קושיא עצומה דהנה מחומש הביא רש"י הך דרשא דריב"ק דשלוחו של אדם כמותו ובמס' גיטין דף כ"ג ברש"י ד"ה והא לאו בני דעה נינהו כתב שם רש"י וז"ל וגבי שליחות איש בעינן ולא קטן דשליחות נפקא לן מויקחו להם איש שה לבית אבות אחד לוקח לכולם עכ"ל הרי בהדיא סובר רש"י דשליחות נפקא לן מקרא דויקחו וא"כ דברי רש"י שבמס' גיטין ודברי רש"י שבחומש סתרי אהדדי לפי שיטת מהרש"א ז"ל. ע"כ נ"ל מזה להוכיח כשיטת הרא"מ ז"ל דאף ריב"ק צריך למילף שליחות גם מקרא דויקחו דגם לדידיה תקשי ודלמא דאית ליה שותפות כדלקמן לר"י ולא סברי כשיטת התוס' הנ"ל והשתא א"ש דלא סתרי אהדדי דברי רש"י שבחומש ודברי רש"י שבמס' גיטין כמובן. אך אכתי יהיה קשה לפי שיטת הרא"מ ז"ל קושית התוס' דאמאי לא דחי נמי ההיא דריב"ן דדלמא מיירי דאית ליה שותפות כדדחי לקמן לר"י. ועוד קשה לפי שיטת הרא"מ ז"ל דגם ריב"ק צריך לשליחות קרא דויקחו א"כ יהיה קשה למ"ד שוחטין הפסח על היחיד שליחות בקדשים מנ"ל דלאותו מ"ד כיון דצריך הקרא דאיש לפי אכלו לשוחטין הפסח על היחיד א"כ צריך לדידיה הקרא דויקחו למידרש מיניה דר' יצחק הא דאיש זוכה ואין קטן זוכה א"כ שליחות בקדשים מנ"ל דל"ל דמריב"ק נפיק כדכתבו התוס' במס' פסחים דף צ"א בתוס' ד"ה אי נימא. זה אינו דלשיטת הרא"מ צריך ריב"ק גם הקרא דויקחו כו' כדפי' כן נ"ל להקשות לפי שיטת הרא"מ ז"ל. ועוד קשה לי דהנה רש"י במס' גיטין דף כ"ג הנ"ל רצה לפרש דקטן אינו בתורת שליחות מפרש מקרא דויקחו ע"ש והלא רש"י סובר במס' פסחים דף צ"א ע"ב ד"ה איש זוכה דזכיה הוא מטעם שליחות וא"כ זכיה ושליחות חדא מילי נינהו א"כ קשה והלא הגמ' דמס' קדושין דף מ"ב מסיק דאיש זוכה ואין קטן זוכה ילפינן מקרא דאיש לפי אכלו ולא מקרא דויקחו ומשמע שם דכיון דדרשינן הקרא דויקחו לשליחות תו לא מצינן למעט מיניה קטן. ועוד קשה לי לפי שיטת הרא"ם ז"ל דלפי שיטתו יקשה קושית התוס' דמס' פסחים דף צ"א בד"ה אי נימא וז"ל תימא לר"י דבקדושין משמע דמלתיה דר"י מאיש לפי אכלו נפקא והכא מפיק ליה מקרא דויקחו ע"ש. והא לא נוכל לתרץ כתירוץ התוס' דתלמודא דהכא נפקא ליה שליחות מדריב"ק לכך אייתר ליה קרא דויקחו לכדר"י ע"ש זה אינו דהתוס' אזלי לשיטתייהו דכתבו במס' קידושין דף מ"ב ד"ה ודלמא דלריב"ק מפיק מגופו דקרא דושחטו שליחות אף היכא דליכא שותפות ע"ש לכך תירצו במס' פסחים בתוס' הנ"ל דהגמ' דמס' פסחים דמפיק הא דר' יצחק מויקחו יסבור כריב"ק דשליחות אף היכא דליכא שותפות מפיק מקרא דושחטו ואייתר ליה ויקחו לכדר"י אבל לפי שיטת הרא"מ מוכרחין אנו לומר דגם לריב"ק צריכין אנו לשליחות הקרא דויקחו כדפי' א"כ יקשה קושית התוס' כמובן ומכל זאת מחמת הקושיות האלה לא נוכל לדחות הפשט של הרא"מ ז"ל דהרי הוכחתי לעיל בראיות ברורות דרש"י יסבור כשיטת הרא"מ ז"ל וא"כ קשה כנ"ל:
<b>ונראה</b> לפענ"ד לישב כל הקושיות לפי שיטת הרא"מ ז"ל בס"ד ועתה אבוא לישב הקושיא שהקשיתי ראשונה דלפי שיטת רש"י יקשה קושית התוס' דמס' קדושין דף מ"ב דאמאי לא פריך הגמ' גם אההיא דריב"ק דדלמא מיירי דאית ליה שותפות. וזה הוא לפי מה שמישב הגאון מר שמואל ז"ל קושית התוס' וז"ל בשינוי לשון קצת היינו דנוכל לומר דהמקשן דפריך אר' יונתן דדלמא מיירי היכא דאית ליה שותפות ידע דנוכל לתרץ כתירוץ הגמ' דמפיק שליחות גם מקרא דויקחו באם אינו ענין כדמשני הגמ'. אך מ"מ פריך המקשן דלמא מיירי דאית ליה שותפות משום דלא הספיק ליה תירוץ הגמ' דמפיק גם מקרא דויקחו באם אינו ענין משום דהיה קשה ליה קושית הגמ' השניה דקרא דויקחו מבעי ליה לכדר"י כו' ולפי"ז נוכל למימר דלהכי לא פריך המקשן לעיל אריב"ק דלמא מיירי היכא דאית ליה שותפות משום דידע תירוץ הגמ' דמפיק גם מקרא דויקחו באם אינו ענין והא לא קשה ליה והא מיבעי ליה לכדר"י כמו דפריך הגמ' לקמן אר"י דקושטא הוא אי הוי מפקינן שליחות היכא דאית ליה שותפות מקרא דושחטו ומקרא דויקחו הוי מפקינן שליחות אף היכא דליכא שותפות באם אינו ענין משום דקרא יתירא הוא יהא קשה לן שפיר דקרא דויקחו לא אייתר כלל דמיבעי ליה לכדר"י אך באמת לריב"ק נוכל לומר אפכא דמקרא דויקחו מפיק שליחות היכא דאית ליה שותפות ומקרא דושחטו מפיק באם אינו ענין לשליחות אף היכא דליכא שותפות משום דכיון דמפקינן שליחות מקרא דויקחו א"כ קרא דושחטו קרא יתירא הוא לריב"ק א"כ קאי לשליחות אף היכא דליכא שותפות באם אינו ענין והשתא לא מצינו להקשות והא קרא דויקחו מבעי ליה לכדר"י לאיש זוכה כו' דאפילו אי נימא דקרא דויקחו מיבעי ליה לכדר"י מ"מ מפשטא דקרא נוכל למיגמר שליחות היכא דאית ליה שותפות דפשטא דקרא דויקחו להם איש שה לבית אבות משמע אחד לוקח לכל המשפחה א"כ מפקינן שליחות ממילא דבשלמא אי הוי אמרינן דקרא דויקחו אתי לאורויי לשליחות אף היכא דליכא שותפות באם אינו ענין כדלקמן א"כ ע"כ מטעם דאייתר הוא א"כ יהיה קושית הגמ' שפיר דקרא דויקחו לא אייתר כלל דמבעיא ליה לכדר"י לאיש זוכה כו' אכל השתא דרצוננו למילף מקרא דויקחו לא פחות שליחות היכא דאיכא שותפות א"כ לא מטעם דאייתר כלל רק דמפשטא דקרא דשה לבית אבות משמע שליחות כמובן א"כ אף אי נימא דקרא דויקחו אתי לכדר"י מ"מ מפיק שליחות היכא דאית ליה שותפות מקרא דויקחו ממילא ומקרא דושחטו דאייתר לריב"ק מפיק שליחות אף היכא דליכא שותפות להכי לא מצי פריך הגמ' אריב"ק ודלמא מיירי היכא דאית ליה שותפות כדפריך לקמן לר"י כנ"ל. אבל לקמן לר"י לא מצינן לתרוצי על קושית הגמ' ודלמא כו' כדפירשתי לריב"ק דהיכא נימא דמקרא דויקחו מפיק שליחות היכא דאית ליה שותפות מקרא דויקחו דאייתר מפיק שליחות אף היכא דליכא שותפות באם אינו ענין והלא ר"י לא אייתר כלל הקרא דושחטו דמבעיא ליה ללמד שכל ישראל יוצאים בפסח אחד אכילת פסחים לא מעכבא וא"כ השתא לפי"ז נתישב לן היטב קושית התוס' שהקשו אמאי לא פריך הגמ' לעיל אריב"ק ודלמא מיירי היכא דאית ליה שותפות כמובן ע"כ לשון ספר מר שמואל הנ"ל בשינוי לשון קצת:
<b>ולפי"ז</b> מיושב לן היטב קושיא השניה שהקשינו למ"ד שוחטין את הפסח עה"י ומפיק ליה מקרא דאיש לפי אכלו א"כ צריך לדידיה הקרא דויקחו לכדר"י דאיש זוכה כו' א"כ שליחות בקדשים מנ"ל ז"א דהשתא נוכל למימר דאותו מ"ד יסבור כריב"ק א"כ אף דקרא דויקחו אתא לכדר"י לאיש זוכה כו' אפי"ה מפיק מקרא דויקחו שליחות היכא דאית ליה שותפות ממשמעותיה דקרא והיכא דלית ליה שותפות מפיק מקרא דושחטו דאייתר לאורויי' שליחות אף היכא דל"ל שותפות כדפי' לריב"ק. והשתא מיושב לן היטב הקושיא השלישית שהקשיתי על רש"י דמס' גיטין אמאי ממעט קטן מקרא דויקחו דהוא נגד הגמ' דמס' קדושין דממעט קטן מאיש לפי אכלו דלפי מה שפי' דלריב"ק אף דמפיק שליחות מקרא דושחטו ומקרא דויקחו מ"מ נוכל. למילף נמי דר"י דאיש זוכה כו' וכיון דרש"י פוסק בחומש כריב"ק א"כ ממעט קטן מקרא דויקחו כדפי'. ונוכל לומר דלזה כיון רש"י במס' גיטין דכתבו דשליחות נפקא לן מקדשים וגבי קדשים כתיב איש וכוונתם דדרשינן מיניה כדר"י דאיש זוכה ואין קטן זוכה. ועתה נתישב לן גם הקושיא הד' שהשיתי לפי שיטת הרא"מ יקשה קושית התוס' דמס' פסחים דף צ"א בד"ה אי נימא ע"ש היטב דהשתא לפי מה שפי' נוכל למימר דהסוגיא דפסחים סברי כריב"ק ולריב"ק פירשנו לעיל דאף דמפיק שליחות גם מקרא דויקחו מ"מ אתא נמי קרא דויקחו לכדר"י לאיש זוכה כו' וא"כ א"ש הגמ' דמס' פסחים דמפיק מילתיה דר"י דאיש זוכה מקרא דויקחו וע"ש בתוס':
<b>ב"ק</b>
<b>במס'</b> ב"ק דף י"א אבא שאול אומר יביא עבודה לב"ד והקשה בספר שיטה מקובצת לת"ק דאבא שאול ס"ל פחת נבילה דמזיק הוי מאי עביד בקרא דוהמת יהיה לו ונלפע"ד לישב דבדף נ"ג קאמר רבא דמוהמת יהיה לו ידעינן דדוקא מי שהמת שלו הוא דחייב ופריך הגמ' אלא מטפלים בנבילה מנ"ל נפקא לו מוהמת יהיה לו דבור ולכאורה קשה דמאי פריך הגמ' אלא בעלים מטפלים בנבילה מנ"ל אימא דקושטא הוא דרבא ס"ל דהבעלים אינם מחויבים לטפל בנבילה אלא י"ל משום דא"כ יקשה לדידיה הברייתא בדף י' תשלומי נזק מלמד שהבעלים מטפלים נבילה להכי פריך הגמ' שפיר אבל לת"ק דאבא שאול דתנא הוא ופליג על הברייתא תשלומי נזק כו' יסבור שפיר דגם והמת יהיה לו דשור אתי למי שהמת שלו דבדף נ"ג מוכח דלא מצי למילף תרווייהו מהדדי וע"ש תוס' ד"ה נפקא וא"כ נתישב לן קושית הש"מ הנ"ל:
<b>ובסגנון</b> זה הקשיתי קושיא בדף י' על הגמ' מתקיף לה רב אשי וליתני חומר בשור ובבור שהשור חייב בו שור פסולי המוקדשים משא"כ בבור וקשה דאימא ר"י פליג על הברייתא דתשלומי נזק ויסבור כת"ק דאבא שאול כו' ודריש גם והמת יהיה לו דשור למי שהמת שלו וא"כ גם שור יהיה פטור שור פסולי המוקדשין וא"כ מאי מתקיף לה דפריך רב אשי. ויש לישב דלהכי לא מצינן לאוקמי את הקרא דוהמת יהיה לו דשור למי שהמת שלו ולמעוטי שור פסולי המוקדשין שנפדו משום דכיון שנפדו הרי צריכין אנו אותו לחייבו מחמת דשור רעהו קרינן ביה לכן אין סברא למעטינהו מוהמת יהיה לו. דאי לא נפדו הרי צריך להיות פטור מהקרא דשור רעהו כיון דהוא הקדש אלא ע"כ צריכין אנו לאוקמי כשנפדו א"כ צריכין אנו לחייבו מהקרא דשור רעהו לכן אין סברא למעטינהו מהקרא דוהמת יהיה לו. ועיין בפירש"י בדף נ"ג ע"ב בד"ה ושור פסולי המוקדשין ושם בתוס' בד"ה לענין כלים וגם בדף י' ברש"י ד"ה שור פסולי המוקדשין וא"כ לפי"ז ישאר לנו קושית השיטה מקובצת הנ"ל ג"כ על מכונה וצ"ע לפענ"ד:
<b>שם</b> דף י"ד ע"ב בתוס' ד"ה ביתמי שהקשו וא"ת כו' מלוה ע"פ לא גבי מיורשין כו' וי"ל דאיירי כשעמד בדין וע"ז נכתב בצדו ועיין לעיל תוס' ד"ה כגון וכוונתם דשם קאמרי התוס' דהיכא דעמד בדין או למ"ד מלוה הכתובה בתורה ככתובה בשטר דמי גובה אף מיתמי וקשה לי אמאי לא תירצו התוס' ה"נ דלמ"ד מלוה הכתובה בתורה כו' ולעיל בדף ח' ד"ה כולן תירצו התוס' שני התירוצים ע"ש וא"כ אמאי לא תירצו התוס' נמי הכי התירוץ של מלוה הכתובה כו'. ונלפע"ד לישב דלא קשה מידי דזהו ידוע דכ"מ שאמרו התוס' א"נ או ועי"ל כוונתם בזה דאין אנו צריכים בזה לומר כתירוץ הראשון דאף בלא תירוץ הראשון נמי א"ש והכא לא מצי התוס' לשנויי דמלוה הכתובה בתורה כמלוה הכתובה בשטר דמי בלא התירוץ הראשון שתירצו דהכא מיירי כשעמד בדין דלעיל בדף י"ג ע"ב קאמר רבינא למעוטי נגח ואח"כ הפקיר וה"ה לנגח וא"כ מכר נגח ואח"כ הוריש דמ"ש וא"כ אי לא נאמר הכא כשעמד בדין עם המזיק בחייו א"כ הוי נגח ואח"כ הוריש ופטור אלא ודאי מוכרחין אנו לומר דאיירי כשעמד בדין וא"כ ליכא לתרוצי הכא א"נ מלוה הכתובה בתורה כו' דבתירוץ זה לא יהיה מיושב רק קושית התוס' אבל הקושיא שהקשיתי לא יהיה מיושב בתירוץ זה אם לא נאמר כשעמד בדין אבל לעיל בדף ח' ד"ה כגון שכתבו התוס' א"נ מלוה כו' משום דלעיל איירי במכר השדה אבל השור לא מכר ולא הוי רשות משנה וא"כ מצי איירי אף בנא עמד בדין לכך כתבו התוס' א"נ מלוה הכתובה כו' והשתא לא צריכין תו לאוקמי כתירוץ הראשון כשעמד בדין ועיין ע"ז בגליון הש"ס בדף צ' ע"ב:
<b>שם</b> בדף י"ב ע"ב בתוס' ד"ה פרט לב"ד הדיוטות ואע"ג דמתני' לא איירי בקנסות למ"ד תנא שור לרגלו ומבעה לשינו מ"מ כו' והקשה בספר חמדת צבי דהרי המ"ד מבעה זה השן הוא שמואל ולשמואל אין אנו צריכים לומר פרט לב"ד הדיוטות דשמואל מצי סבר כהס"ד שבגמ' פרט למוכר נכסיו ואח"כ הולך לב"ד לפי מה שמפרש ר"ת בתוס' ד"ה ש"מ דכל קושית הגמ' ש"מ לוה ומכר נכסיו ואח"כ הולך לב"ד כו' הוא רק דיקשה למ"ד שעבודא דאורייתא אבל מ"ד שיעבודא לאו דאורייתא מצי סבר שפיר כקושית הגמ' פרט למוכר נכסיו ואח"כ הולך לב"ד ושמואל סבר לאו דאורייתא כמו שכתבו התוס' ד"ה ביתמי וא"כ מצי סובר שפיר כהס"ד שבגמ' ולא יסבור פרט לב"ד הדיוטות וא"כ מאי קושית התוס' ד"ה פרט כו' וז"ל ואע"ג דמתני' לא איירי בקנסות כו' כנ"ל ע"כ קושית הח"צ הנ"ל. גם ראיתי בספר שיטה מקובצת שהקשה על דברי ר"ת הנ"ל אמאי לא הקשה הגמ' בפני ב"ד פרט להוריש דאין ב"ד גובין מיתמי:
<b>ונלפע"ד</b> לישב כ"ז בע"ה דהנה לכאורה קשה על ר"ת דפירש אין ב"ד גובין מן הלקוחות כמ"ד שיעבודא ל"ד והא אף למ"ד שיעבודא ל"ד נמי לא יתישב דהנה לעיל בתוס' ד"ה ביתמי הקשו למ"ד שיעבודא ל"ד ומלוה ע"פ לא גבי מן היורשין ומן הלקוחות א"כ אף בנכסים שיש להן אחריות אין נזקקין ותירצו התוס' וי"ל דאיירי כשעמד בדין א"כ שמעינן מזה דלמ"ד שיעבודא ל"ד מיירי מתני' כשעמד בדין וא"כ האיך קאמר ר"ת דהגמ' קאמר ש"מ לוה ומכר כו' היינו כמ"ד שיעבודא ל"ד דהא אף למ"ד שיעבודא ל"ד לא יתישב הא דאין ב"ד גובין לו מהן כיון דלמ"ד שיעבודא ל"ד מוכרחין אנו לומר דמתני' איירי כשעמד בדין ועמד בדין הוי כמלוה בשטר גובה אף למ"ד שיעבודא ל"ד ממשועבדים כדמוכח לעיל בתוס' ד"ה ביתמי דעמד בדין גובא מיתמי ולעיל בדף ח' תוס' ד"ה וכולן משמע דגבי אף מלקוחות היכי דעמד בדין וא"כ יקשה כנ"ל דאף למ"ד שיעבודא ל"ד לא יתישב אלא ע"כ מוכרחין אנו לומר דקושטא הוא דלמ"ד מלוה ע"פ אינו גובה לא מן היורשין ולא מן הלקוחות משום דשיעבודא ל"ד לא יהיה קושית הגמ' ש"מ לוה ומכר כו' לפי' ר"ת כיון דלדידיה איירי מתני' כשעמד בדין כדפירשתי לעיל רק הא דפי' ר"ת לעיל ש"מ לוה כו' כמ"ד שיעבודא ל"ד משמע דלמ"ד ל"ד א"ש היינו משום דאמרינן בגמ' בבא בתרא דף קע"ו ר"פ אמר מלוה ע"פ גובה מן היורשין ואינו גובה מן הלקוחות ודלא כרב שמואל וכתבו ע"ז התוס' דמימרא דר"פ אתי למ"ד שיעבודא ל"ד א"כ שמעינן מזה דאיכא למ"ד דסובר שיעבודא לאו דאורייתא וסובר ג"כ דמלוה ע"פ גובה מן היורשין ואינו גובה מן הלקוחות ולאותו מ"ד אין אנו מוכרחין לומר דאיירי מתני' כשעמד בדין דכל ההכרח דלמ"ד שיעבודא ל"ד איירי מתני' כשעמד בדין משום דאל"כ יהיה קשה לדידיה קושית התוס' ד"ה ביתמי כו' אבל לאותו מ"ד דסובר שיעבודא ל"ד וסובר ג"כ דמלוה ע"פ גובה מן היורשין לא יהיה קשה מידי קושית התוס' ד"ה ביתמי ע"ש כמובן וממילא אין אנו מוכרחים לומר לדידיה כתירוץ התוס' דאיירי מתני' כשעמד בדין ולאותו מ"ד יתישב היטב קושית הגמ' ש"מ לוה ומכר כו' לפי' ר"ת דש"מ דאין ב"ד גובין מן הלקוחות כמ"ד ל"ד ומלוה ע"פ גובה מן היורשים ואינו גובה מן הלקוחות דלדידיה לא איירי מתני' כשעמד בדין כדפי' ולפי"ז מיושב לן היטב קושית הש"מ הנ"ל דהקשה לפי' ר"ת אמאי לא מקשי הגמ' בפני ב"ד ש"מ לוה והוריש אין ב"ד גובין לו מהן כמ"ד שיעבודא ל"ד ויהיה קשה למ"ד שיעבודא דאורייתא דלפי' ר"ת מוכרחין אנו לומר דכל פרכת הגמ' יהיה רק להוכיח כמ"ד מלוה ע"פ גובה מן היורשים כו' א"כ לא נוכל למידק ש"מ לוה והוריש כו' ולמ"ד דאינו גובה מן היורשים נמי לא מצי הגמ' להוכיח ממתני' ש"מ לוה והוריש אין ב"ד גובין לו מהן כיון דלמ"ד אינו גובה מן היורשין מוכרחין אנו לאוקמי מתני' כשעמד בדין משום דאל"כ יהיה קשה לאותו מ"ד קושית התוס' ד"ה ביתמי וכיון דמיירי כשעמד בדין א"כ אף אותו מ"ד מודה דגבי מיתמי. והשתא מיושב לן היטב קושית החמדת צבי הנ"ל שהקשה על התוס' ד"ה פרט לב"ד הדיוטות על מה שכ' התוס' ואע"ג דמתני' לא איירי בקנסות למ"ד תנא שור לרגלו ומבעה לשינו והקשה ע"ז הח"צ הנ"ל הלא אותו מ"ד הוא שמואל ושמואל הא ס"ל שיעבודא ל"ד וא"כ מצי סבר כקושית הגמ' ש"מ לוה ומכר נכסיו אין ב"ד גובין לו מהן וכפי' ר"ת כמ"ד שיעבודא ל"ד ולדידיה אין הכרח לאוקמי כתירוץ הגמ' פרט לב"ד הדיוטות. ולפי מה שפי' לק"מ דלא נוכל לומר דשמואל סובר כקושית הגמ' ש"מ לוה ומכר נכסיו אין ב"ד גובין לו מהן משום דמלוה ע"פ לא גבי מלקוחות ז"א כיון דלשמואל מיירי מתני' כשעמד בדין כדפי' התוס' ד"ה ביתמי וכיון דאיירי מתני' כשעמד בדין קושטא הוא דיגבה אף מלקוחות וליכא לאוכוחי ממתני' לשמואל דמלוה ע"פ לא גבי מלקוחות כקושית הגמ' ש"מ לוה כו' וע"כ מוכרחין אנו לומר דבפני ב"ד דמתני' אתי למעוטי כתירוץ הגמ' פרט לב"ד הדיוטות וא"כ יהיה קושית התוס' שפיר ואע"ג דמתני' לא איירי בקנסות למ"ד תנא שור לרגלו ומבעה לשינו והוא שמואל:
<b>ולכאורה</b> היה נ"ל לישב קושית הח"צ הנ"ל באופן אחר דהנה בגיטין דף נ' ע"א בתוס' כתבו שם דרבא ס"ל שיעבודא דאורייתא וא"כ לדידיה יקשה קושית הגמ' ש"מ לוה כו' כפי' ר"ת דכתב דיקשה למ"ד שיעבודא דאורייתא וא"כ ע"כ סובר רבא דמתני' דבפני ב"ד אתי לאורויי פרט לב"ד הדיוטות וא"כ הקשו התוס' שפיר ואע"ג דמתני' לא איירי בקנסות למ"ד תנא שור לרגלו ומבעה לשינו דזהו רבא דקאמר הגמ' בדף ד' אלא אמר רבא תנא שור לרגלו ומבעה לשינו וזהו דוחק לומר דרבא אליבא דשמואל קאמר לה וליה לא ס"ל כן להכי מקשי התוס' שפיר כנ"ל:
<b>אבל</b> באמת ליכא למימר הכי דהרי בדף כ"ג קאמר רבא קרא ומתני' מסייע ליה לר"י דאמר אשו משום חיציו וזהו מבואר עפ"י מה ששמעתי בשם הגאון רי"ד ז"ל דמ"ד אשו משום חיציו מוכרח לסבור דמבעה זה אדם משום דאם יסבור דמבעה זה השן א"כ הוי ליה למיכתב במתני' דארבעה אבות לא הרי האש כהרי האלו היינו לא הרי האש שמשלם ד"ד כהרי השור ומבעה שאין משלם ד' דברים דשן ורגל אינם משלמים ד' דברים דבמשנה קמא בתוס' בד"ה ולא זו"ז כו' כתבו הא דלא תני לא הרי האש כהרי אלו משום דלא היה יכול למצוא חומרא מה שיש באש ואין בשור ומבעה ואם המ"ד אשו משום חיציו יסבור דמבעה זה השן הרי יכול למצוא חומר כנ"ל אלא ע"כ מוכרחין אנו לומר כמאן דס"ל אשו משום חיציו מוכרח לסבור דמבעה זה אדם וא"כ מבעה נמי משלם ד"ד וא"כ רבא דסבר בדף כ"ג כר"י דאשו משום חיציו ע"כ דסובר מבעה זה אדם וא"כ האיך קאמר רבא בדף ד' אלא אמר רבא תנא שור לרגלו ומבעה לשינו א"כ תקשה דידיה אדידיה כמובן אלא ע"כ דהא דאמר רבא תנא שור:
לרגלו ומבעה לשינו הוא רק אליבא. דשמואל וליה לא ס"ל וא"כ לא נוכל לומר דקושית התוס' שהקשו ואע"ג דמתני' לא איירי בקנסות יהא אליבא דרבא וכנ"ל כיון דרבא גופיה לא ס"ל הא דמבעה לשינו וא"כ הדרא קושית הח"צ לדוכתיה על התוס' ד"ה פרט לב"ד הדיוטות ותירוץ ראשון שכתבתי נ"ל עיקר לפענ"ד:
<b>שם</b> דף כ"ו ולא תהא שן ורגל משלם רק ח"נ כו' הקשה מהר"מ ומהר"מ שיף דהיכי בעי למילף דשו"ר לא ישלם רק ח"נ דמדבעי הלכתא ג"ל בצרורות דאינו משלם רק ח"נ א"כ מסתמא בשו"ר משלם נ"ש דאל"כ אמאי בעי בצרורות הל' ג"ל דאינו משלם רק ח"נ עכ"ל ולפענ"ד לא ק"מ די"ל דלהכי בעי בצרורות הל' ג"ל דאינו משלם רק ח"נ אף דשו"ר ג"כ אינם משלמים רק ח"נ משום דאי לא הו"א דבצרורות פטור לגמרי דהוי גמרינן מכופר כי היכי דבכופר אף דבקרן ורגל איכא כופר מ"מ בצרורות ליכא כופר כדמשמע מהגמ' דף מ"ד דפריך הגמ' ואכתי צרורות נינהו ופטור מכופר ה"נ דאי לא הוי לן הלמ"מ דצרורות אינו משלם רק ח"נ הו"א אף דבכולהו חייב מ"מ בצרורות פטור להכי אתי הל' גמ"ל למימר דאינו פטור לגמרי וח"נ משלם. ובסגנון זה אמרתי לישב מה שהקשה מהר"מ ז"ל על רש"י ז"ל בדף ג' ע"ב דהנה מהר"מ הקשה אמאי פריך הגמ' ואמאי קרי לה תודר"ג למ"ד פלגא נזקא קנסא הו"מ למימר דלהכי קרי לה תודר"ג משום דממונא הוא עכ"ל ונראה לפע"ד לישב זאת משום דזהו ידוע דעל קושיא הראשונה שבגמ' ואמאי קרי לה תודר"ג לק"מ דקושיא ראשונה אזלי אליבא דר"פ ור"פ הא סבר דפלגא נזקא ממונא רק הקושיא של מהר"מ יהיה על קושית הגמ' השניה דפריך לרבא דמיבעיא ליה אי מגופו אי מעליה אמאי קרי לה תודר"ג ועל זה יהיה קושיא של מהר"מ שפיר משום דרבא סובר פ"נ קנסא דף פ"ד ע"ב ע"ש וא"כ ישאר לדידיה שפיר קושיתו אימא דלהכי קרי לה תודר"ג משום דממונא הוא. אבל באמת נוכל לומר דזה לא קשה כלל משום דכל קושית הגמ' אינו רק אי צרורות מגופו משלם אבל אם נאמר דצרורות מעליה משלם לא קשה כלל ואמאי קרי לה תודר"ג משום דמשלם מהעליה אלא ע"כ דכל קושית הגמ' הוא רק אי נימא דצרורות מגופו משלם א"כ ליתא לקושית מהר"מ דהקשה אימא דלהכי קרי לה תודר"ג משום דממונא היא ז"א דנוכל למידחי דלקרי לה תולדה דקרן משום דמגופו הוא וכיון דדמי לרגל בחדא ולקרן בחדא א"כ לקרי לה שם בפני עצמה:
<b>מקשים</b> העולם לרבא דמיבעי' ליה אי צרורות מגופו משלם או מעליה משלם איך יכול לסבור דצרורות מגופו משלם א"כ לא יהיה לדידיה הקו"ח דעביד הגמ' בדף כ"ו ולא תהא שו"ר חייבת ברה"נ אלא ח"נ מקו"ח דקרן כו' דאיכא למיפרך כקושית התוס' מה לקרן דין הוא שאין משלם אלא ח"נ שכן אינו משתלם מעליה והא ליכא לתרוצי לרבא כתירוץ התוס' צרורות יוכיחו שמשלם מעליה אפי"ה אינו משלם אלא ח"נ דכיון דלרבא יכול להיות דצרורות מגופו משלם וא"כ אייתר לדידיה הקרא דישלם ע"כ קושית העולם. ונלפע"ד לישב דרבא יסבור כר' ישמעאל דאמר בדף ז' ע"ב מיטב שדהו של ניזק ומיטב כרמו של ניזק וא"כ יכול להיות לדידיה קו"ח אחר היינו דשן ורגל ישלם מגופו כמו שאפרש דבשלמא לר"ע אין אנו יכולים לעשות הקו"ח דשן ורגל ישלם מגופו דכיון דדריש מיטב שדהו של מזיק היינו שצריך לשלם משדותיו של מזיק וא"כ מן העליה הוא אבל לר"י דדריש שצריך לשלם כמיטב שדותיו של ניזק אימא דמשלם מגוף השור שאכל כמיטב של ניזק ונעביד הקו"ח הכי ומה קרן שחייבת בר"ה מ"מ משתלם מגופו שור"ג שפטורה בר"ה אינו דין שמשלם מגופו והא ליכא למיפרך מה לקרן שכן קנסא לרבא דאית ליה בדף פ"ד ע"ב דפלגא נזקא קנסא] ואי מודה מיפטר משו"ה אקילו נמי שמשלם מגופו. זה אינו דכל מה שכ' היינו אם יסבור רבא דצרורות מגופו משלם וא"כ איכא למימר צרורות יוכיחו דממונא הוא ומ"מ משלם מגופו וא"כ נשאר לנו הקו"ח דשו"ר ישלם מגופו ולזה איצטריך לן קרא דושלם לאורויי תשלומין מעליא ואם נאמר דישלם מגופו הרי אינו תשלומין מעליא דפעמים דאינו שוה כדי כל החוב יפסיד הניזק וא"כ יתישב לן קושית העולם. אבל לדידן אם נאמר דצרורות משלם מעליה לא יקשה דנעביד הקו"ח לר' ישמעאל דשו"ר ישלם מגופו כנ"ל משום דאיכא למיפרך מה לקרן שכן קנסא ואי מודה מיפטר כו' והשתא ליכא למיפרך צרורות יוכיחו דממונא הוא ואפי"ה משלם מגופו ז"א דצרורות משלם מעליה:
<b>כל</b> הנ"ל שהבאתי דרשא דר"י מיטב שדהו כו' הוא רק לפי אוקימתא דאיתא בדף נ"ט דמיטב שדהו של ניזק דקאמר ר"י מאי ניהו כי האיך דסליק אבל כרב אידי בר אבין לא מצינן לאוקמי דהרי בדף ו' אקשי רבא גופא עליה ע"ש וכרב אחא בר יעקב נמי לא יתישב כל הנ"ל כמובן:
<b>שם</b> דף ל"ה ע"ב אר"ח בר אבא זאת אומרת חולקים עליו חביריו על סומכוס כו' אמר סומכוס אפילו בברי וברי ע"כ. והקשו התוס' בריש פ' הפרה דלוקי מתני' כר"י דאמר ב"ח הוא וזוזי הוא דמסיק ליה ותיתי אפילו כסומכוס דסומכוס לא אמר חולקין אלא בקיימא באגם אבל בכה"ג לא מהני עומדת באגם דכיון דעומדת ברשותו לר"י ע"ש דזהו כוונתו ובב"מ דף ק' הקשו התוס' אותה הקושיא על פירוש רשב"ם ע"ש. ולפענ"ד נראה לישב זאת דזהו ידוע דכולי מתני' מיירי דהעדים ראו המעשה רק לא ראו כדבעיא ועיין ברמב"ם הל' נזקי ממון בלחם משנה ס"ק ט' דברישא מיירי דעדים ראו שיהיה רודף רק לא ראו שהזיק ובסיפא מיירי שעדים ראו שהזיק רק לא ראו אם גדול אם קטן וכן כולה מתני' כמו שמפרש המהרש"א ז"ל בריש הפרה על תוס' ד"ה דאפילו ע"ש היטב. וגם זאת נוכל להביא ראיה דרחב"א סובר דהעדאת עדים מחויב. שבועה דהנה במס' שבועות דף מ' סבר ר' חייא בר אבא טענו חיטים ושעורים והודה לו באחד מהן פטור ובמס' ב"מ דף ה' איתא דדרשינן מקרא דכי הוא זה שני דברים דר"ח דריש חד למודה במקצת הטענה וחד למודה ממין הטענה ואבוה דר' אפטוריקי דריש חד למודה במקצת הטענה וחד להעדאת עדים דפטור וא"כ לרחב"א דסבר דבעינן דווקא ממין הטענה וא"כ אתי אידך קרא למודה במקצת הטענה וא"כ יסבור כר' חייא דהעדאת עדים מחייב שבועה וא"כ יהיה קשה לרחב"א דמוקי מתני' בברי וברי וא"כ האיך קתני בבא דאחד גדול כו' הממע"ה הא מתני' מיירי דיש עדים דאחד מהן נגח כדפי' ולא פחות הקטן נגח וא"כ ישבע מיבעי ליה דרחב"א אית ליה דהעדאת עדים מחייב שבועה אלא ע"כ יסבור דמתני' מיירי בענין דהוי הילך והיינו ע"כ כר"ע דאמר יוחלט דלר"י לא שייך הילך כמובן וא"כ נישב לן קושית התוס' ועיין וכל הנ"ל תליא אי אמרינן בשוורים הילך וזה תליא באשלי רברבי דהנה הש"ך בחו"מ סימן שצ"ט ס"ק ב' ובסימן ת' ס"ק ז' כתב דלא אמרינן בשוורים דמתני' הילך וראיתו מריש פרק הפרה מקושית התוס' ד"ה דאפילו שהקשה שם אמאי לא אמרינן מתוך שאינו יכל לישבע משלם ע"ש ומדייק הש"ך מדלא תירצו דמיירי הכא כגון שהשור הוא בעין קמן והוי הילך ולמאי דמוקי שמואל בב"מ דף ק' בעומדת באגם א"כ הוי הילך ולהכי פטור משבועה אלא ע"כ סברי התוס' דבשוורים לא אמרינן הילך ולפי דבריו ליתא כל דברינו כמובן אך הבעל המים עמוקים השיג על הש"ך ומחלק בין שוורים דפרק הפרה לשוורים דמתני' דבפרק הפרה מיירי דהשור שוה יותר ממה שהזיק וא"כ לא נוכל לתת להניזק שור בלא שומא א"כ לא הוי הילך אבל באחד גדול ואחד קטן המזיק אומר קטן הזיק ולא שוה כדי כל הנזק וא"כ יוכל הניזק לקחת את הקטן בלא שומא כיון דלא שוה כדי כל נזקו וא"כ הוי שפיר הילך ולפי דבריו יתיישבו כל הנ"ל:
<b>והנה</b> גם התומים אית ליה דבשוורים אמרינן הילך ודחה ראיית הש"ך וראית התומים מתוס' ד"ה לימא כו' וא"ת אמאי לא מוקי לה כר"ג דאמר בפרק שבועת הדיינים טענו חיטים והודה לו בשעורים פטור ור"ג מחייב והקשה התומים הא אפילו אי נוקי כר"ג לא יתיישב מתני' דאמאי קטני הממע"ה ישבע מיבעי ליה דהא ר"ג מחייב שבועה אלא ע"כ משום דהוי הילך והילך פטור משבועה כן מדייק התומים מהתוס' דהתוס' סברי דבשוורים אמרינן הילך. אך לפע"ד יש לדחות ראיית התומים באופן אחר דכיון דסובר ר"ג טענו חיטים והודה לו בשעורים חייב א"כ לא דריש מקרא דכי הוא זה למודה ממין הטענה וא"כ אייתר ליה חד קרא למידרש מיניה להעדאת עדים דפטור ועיין זאת היטב בב"מ דף ה' דהא בהא תליא ומתני' מיירי שיש עדים שהזיק את אחד ולפחות הקטן כדפי' לעיל בשם המהרש"א ז"ל דריש הפרה ולפי שיטת הלחם משנה שהבאתי לעיל וא"כ יהיה פטור משבועה אף לר"ג ושפיר מצינן לאוקמי מתני' כר"ג ולפענ"ד אזלא לה ראיית התומים:
<b>ב"מ</b>
<b>מס'</b> ב"מ דף י"ד ע"ב בתוס' ד"ה תריץ כו' כו' וא"ת אדרבא לוכח מהכא דלא משתעבד מדלא טריף ב"ח ממשעבדי דטריף לוקח עכ"ל ולפענ"ד צל"ע קושיתם דדלמא מיירי הברייתא בזה האופן כגון ראובן שמכר שדה לשמעון ואזל שמעון ומכרה ללוי ואתא ב"ח דראובן וטרף מלוי דהרי לקח שיעבודו וא"כ חוזר לוי וטרף משמעון וגובה הקרן מנכסים משועבדים והשבח מנכסים בנ"ח אבל ראובן אין לו נכסים ולא יהיה קשה מידי קושית התוס' כמובן:
<b>שם</b> דף י"ט כתב הרא"ש הא דבעינן כרוכים ולא סגי במנין לחוד משום דאם לא היו כרוכים מתיאשים הבעלים משום דסוברים דלא נפלו בהדי הדדי ולא יהיה בהם שום סימן מנין ולא יכריז המוצא עכ"ל הרי שמעינן מדבריו דבשטרות שייך יאוש ובספר אורים ותומים סימן ס"ה מבאר דברי הרא"ש הנ"ל באיזה אופן שייך יאוש ומבאר שם דלא שייך יאוש אלא בשטר שיש בו שיעבוד נכסים אבל בשטר שאין בו שיעבוד נכסים לא מתיאש דסבור הלוי יודה לי אבל בשטר שיש בו אחריות שיעבוד נכסים הרי פסקינן דלא יחזיר מטעם קנוניא וא"כ כשאין בו סימן בשטר שיש בו אחריות מתיאש וזהו מבואר בכמה מקומות ואף בתומים הנ"ל דבשטר אחד לא שייך סימן ואף ביש בו סימן אין מחזירין משום דתרוייהו המלוה והלוה ידעו הסי' וא"כ חיישינן בשטר אחד שמא עשו קנוניא המלוה והלוה והגיד הלוה להמלוה הסימן כי היכי דיטרוף ממשעבדי רק הא דפסקינן דבשלשה שטרות מחזירין ע"י סימן הוא משום דיש הוכחה ממי נפל דבשלשה הלוין מהא' יש הוכחה דנפל מהמלוה או אפכא יש הוכחה דנפל מהלוה. ולפי זה יקשה הגמ' בדף ז' גבי הא דפליגי שם בשנים אדוקין בשטר מר סבר חולקין ומר סבר יתקיים השטר בחותמיו ולפי מה שכ' יקשה האיך מהדרינן להמלוה השטר והלא המלוה היה מיאש כשאבדה וא"כ האיך מהדרינן ליה השטר והלא יגבה בו ממשעבדי שלא כדין ואין לומר דהא דמהדרינן ליה השטר הוא כדי לגבות בו מבנ"ח ז"א דבסוף ע"ב שם קאמר הגמ' שטר דאית ביה זמן גבי ממשעבדי. ונ"ל לישב לפענ"ד משום דהא דאמרינן דהמוצא דבר חשוב אין בו סימן הרי אלו של מוצאו היינו משום דכיון שהוא דבר חשוב אזי בוודאי כבר משמש האובד ולא מצא וכיון שאין בה סימן מסתמא נתיאש האובד משו"ה הרי אלו של מוצאו אבל הכא בשנים אדוקים בשטר המלוה והלוה והמלוה טוען שממנו נפל והוא מצאו אזי הוא טוען שתיכף כשנתודע לו שנפל אזי חפשה ומצאה וכיון שהוא עצמו מצאן תיכף כשחפשה אזי בוודאי לא נתיאש עדיין עוד י"ל שהשטר היה כרוך בדבר אחר שיש בה סימן:
<b>שם</b> דף ט' ע"ב גבי מי שליקט את הפאה ר"א אומר זכה לו כו' ומפרש בגמ' דר"א סבר דאמרינן תרי מגו מגו דאי בעי מפקיר נכסיה והוי עני וחזי ליה כו' כו' ולכאורה קשה מאי מיגו הוא זה דאי בעי מפקיר נכסיה והוי עני והלא בכל דוכתא אמרינן דמגו גרוע לא אמרינן ומגו דהעזה לא אמרינן והכל הטעם משום דהוי מגו גרוע א"כ כ"ש הכא מגו דאי בעי מפקיר נכסיה דאין לך מגו גרוע מזה א"כ מאי מגו הוא זה. אבל לפי האמת לק"מ דכל כוונת הגמ' הוא מגו דאי בעי מפקיר נכסיה ויהיה עני ויזכה בהלקט ובשעה שיפקיר יהיה בדעתו שלאחר שילקט את הפיאה יחזור ויזכה בהשדה ובנכסיו כגון שיפקירם בינו לבין עצמו שלא ידעו בני אדם שהפקירם וכדפירשו התוס' בפ' אלו מציאות דף ל' בד"ה אפקרה דהיכי דאנן סהדי שהפקיר בלב שלם הוי הפקר אף שלא בפני ג' א"נ שיוכל להפקירם באפי תלתא דרחימו ליה שקים ליה בהם שלא יזכו בהן לעצמם להכי הוי מגו טוב וכן מוכח בהדיא במס' נדרים דף פ"ב ע"ב ודבר פשוט הוא:
<b>יחקור</b> <b>אי</b> <b>מהני</b> <b>טענת</b> <b>אייתי</b> <b>ראיה</b> <b>אף</b>
<b>להוציא</b> <b>מן</b> <b>המוחזק</b>
<b>שם</b> דף י"ט בגמ' מחלק בין גט לשטר דבגט אסקי לקוחות אדעתייהו למימר אייתי ראיה אימת מטא גיטא לידך אבל בשטר לא אסקי אדעתייהו דלקוחות למימר אייתי ראיה משום דיחשבו דלמאי הלכתא אהדרוה נהליה רבנן למיטרף הוא ע"ש בחומ"ש סימן ס"ה ס"ז פסק המחבר היכי דחייב מודה ואית ליה ללוה בנ"ח כדי כל החו"ב מהדרינן והקשה ע"ז הש"ך דלמא יש שטר מוקדם ויגבה מב"ח ואתי למיגבי בשטר זה מלקוחות וכתב לישב זו הקושיא בספר נתיבות המש' וז"ל כי היכי דגבי גט מהדרינן לה ולא חיישינן דלמא אתיא למיטרף מלקוחות משום דהלקוחות אסקי אדעתייהו לומר אייתי ראיה אימת מטא גיטא לידך משום דיחשבו הא דאהדרוה נהליה רבנן הוא משום דלא תעגן ותיתב ולא למיטרף מלקוחות ה"נ בשטר היכי שיש ללוה בנ"ח נמי אסקו לקוחות אדעתייהו למימר אייתי ראיה דיאמרו הא דאהדרוה נהליה רבנן למיגבי מבנ"ח ולא למיטרף ממשעבדי עכ"ל הנתיבות בשינוי לשון קצת. ובגמ' הנ"ל בדף י"ט ע"ב איתא מצא שובר בזמן שהאשה מודה יחזיר לבעל כו' וליחוש שמא כתבה לתן בניסן ולא נתנה עד תשרי כו' והקשה ע"ז הפלפולא חריפתא דמאי קושיא הוא זה דיאמרו הלקוחות לבעל אייתי ראיה כו' ותירץ דיחשבו הלקוחות דלמאי הלכתא אהדרוה נהליה רבנן כדלעיל דמחלק בין גט לשטר עכ"ל הפ"ח והקשיתי עליו דיהיה קשה על הפלפולא חריפתא הנ"ל דקושטא דיאמרו לבעל אייתי ראיה והא דאהדרוה נהליה רבנן כי היכי לא תגבה האשה עצמה כשתצטרך לגבות כתובתה דיראה השובר וכמו שפירשתי בשם הנתיבות הנ"ל דהלקוחות אסקי אדעתייהו למימר הא דאהדרוה ניהלך רבנן הוא כדי לגבות מבנ"ח ולא ממשעבדי ה"נ איכא למימר הכא בשובר דהלקוחות יאמרו לבעל אייתי ראיה אימת מטא שובר לידך דהא דאהדרוה ניהלך רבנן הוא כדי שלא תגבה האשה עצמה כתובתה ולא לענין לקוחות א"כ קמה קושית הפלפולא חריפתא הנ"ל על מקומה. ולפענ"ד נ"ל לישב קושית הפ"ח הנ"ל באופן אחר היינו דלא מהני טענת אייתי ראיה אימת מטא שטרא לידך רק שע"י זה הטענה יזכה המוחזק ויסייע הטענה לחזקת ממון כדאמרינן גבי גט דהלקוחות שקנו הפירות מן הבעל ומוחזקים בפירות יטענו להאשה דכיון דהגט שבידך כבר נפל ואתרע ע"כ לא תוכל להוציא ממנו הפירות עד שתביא ראיה אימת מטא גיטא לידך וא"כ טענת אייתי ראיה מסייע לחזקת ממון וכן בשטר חוב שנפל ויש בנ"ח שכתבתי בשם הנתיבות דצריך להחזיר ואם יבא לטרוף מהלקוחות יאמרו הלקוחות אייתי ראיה כו' דהא דאהדרוה לך רבנן הוא רק כדי לגבות מב"ח ולא ממשעבדי וא"כ טענת אייתי ראיה מסייע להמוחזק היינו דהמוחזק יכול לטעון דכיון דשטרך שבידי אתרע בנפילה אימור לא נתנו לך בזמנו ולא תוכל להוציא ממנו מספק אבל הכא גבי שובר דהבעל הוא מוחזק בכתובה והלקוחות שלקחו כתובתה בטובת הנאה יתבעו מהבעל הכתובה בזה הטענה שהבעל ייתי ראיה שבא לידי השובר בזמנו דאימור שמקחנו הוא קדים להשובר שלך א"כ בזה הטענה של אייתי ראיה רוצים להוציא מיד הבעל המוחזק וזה אי אפשר כיון דהבעל טוען ברי ויש לו ג"כ חזקת ממון אזי בוודאי טענתו מעליא א"כ שפיר פריך הגמ' וליחוש שמא כתבה לתן לו השטר בניסן ולא נתנה עד תשרי ואם ימסרו להבעל אזי יפסידו הלקוחות שלא יהיה מהני שוב טענתם של אייתי ראיה להוציא מן המוחזק. והא דכתבתי דהכא בענין שובר נקרא הבעל מוחזק קושטא הוא שכן הוא מוכח מהגמ' מהלשון של הגמ' במה שאמרו ואזלא וזבנה לכתובתה בטובת הנאה עכ"ל ומהלשון של טיבת הנאה משמע שמכרה להכתובה בעודה תחתיו ע"מ שאם ימות בעלה או יגרשנה יגבה הלוקח וכן פירש"י בד"ה מצא שובר ובד"ה ואזלה דמיירי שכתבה השובר לבעלה ועודה תחתיו ושמכרה לאחר ועודה תחתיו וא"כ הבעל עדיין מוחזק בהקרקע שיחד לכתובתה ומה דקאמר הגמ' ואתיא למיטרף הלקוחות שלא כדין הוא לא משום שבא הקרקע המיוחד לכתובתה ליד הלקוחות והבעל בא ע"י השובר לקחת מהן רק שהפשט הוא כפירש"י שם ד"ה ומפיק לשובר שפירש"י שם וז"ל ויחזיק הבעל בקרקע המיוחדת לכתובתה שלא כדין משו"ה ל"ל דיתנו לו השובר וכשיבאו הלקוחות למיטרף יאמרו לו אייתי ראיה זה אינו דלהוציא מהמוחזק לא מהני טענת אייתי ראיה וכנ"ל:
<b>אך</b> לאחר העיון נלפע"ד דליכא לחלק בכך דטענת אייתי ראיה לא מהני להוציא מן המוחזק דלפי"ז לא יתישב הגמ' דלעיל דף י"ט ע"א דאיתא שם מצא גט אשה בשוק בזמן שהבעל מודה יחזיר לאשה כו' וליחוש שמא כתבה ליתן בניסן ולא נתנה עד תשרי ואזל בעל זבן פירי מניסן ועד תשרי ומפקא לגיטא דכתוב בניסן ואתיא למיטרף לקוחות שלא כדין כו' כי אתיא למיטרף אמרינן לה אייתי ראיה אימת מטא גיטא לידך. ולפי פשטות הענין של משמעות הגמ' משמע דמיירי שהלקוחות כבר גבוי להפירות שלקחו מהבעל ועתה באה האשה ע"י גט שבידה שזמנו מוקדם מהמכירה של הבעל ורוצה לטרוף מהלקוחות הפרי משו"ה קמשני הגמ' שהלקוחות יטענו להאשה אייתי ראיה אימת מטא גיטא לידך שבהטענה של אייתי ראיה יזכו המוחזקים בהפירות היינו הלקוחות ויתישב שפיר לכאורה אך עדיין לא יתישב אם נאמר שטענת אייתי ראיה לא מהני רק להחזיק אבל לא להוציא עי"ז ממון וכנ"ל א"כ עדיין יקשה קושית הגמ' באופן אחר במאי דקאמר מצא גט אשה בשוק בזמן שהבעל מודה יחזיר לאשה אמאי יחזיר לאשה דניחוש שמא יפסידו לקוחות היכא שעדיין לא גבו הפירות רק שהפירות עדיין מחוברים ושמא כתב ליתן בניסן ולא נתן עד תשרי ואזל בעל זבן פירי מניסן עד תשרי והפירות עדיין מחוברים ואתיא למיטרף לקוחות שלא כדין שאז לא יהיה מהני טענת אייתי ראיה שיטענו הלקוחות לה אייתי ראיה אימת כו' דכיון דאמרינן דטענת אייתי ראיה לא מהני להוציא מהמוחזק וכנ"ל אלא ע"כ שמעינן מזה דאף להוציא מן המוחזק נמי מהני טענת אייתי ראיה אימת מטא שטרא לידך א"כ לפי"ז הדרא קושית הפלפולא חריפתא הנ"ל על מקומה במה שהקשה דמאי קושית הגמ' גבי שובר וליחוש דלמה כתבה לתן בניסן ולא נתנה עד תשרי ואתיא למיטרף לקוחות שלא כדין והקשה ע"ז הפ"ח הנ"ל הא לא אייתי למיטרף לקוחות דהלקוחות יטענו אייתי ראיה אימת מטא שובר לידך ומה שתירצתי שבטענתי אייתי ראיה לא מהני להוציא מהבעל המוחזק הא ליתא כמו שביארתי לעיל:
<b>ונלפע"ד</b> לישב קושית הפ"ח באופן אחר היינו משום דבכ"מ דאמרינן דהיכא דנפל השטר ומצאן אסקי לקוחות אדעתם למיטען אייתי ראיה היינו משום דכיון דנפל השטר ואתרע בנפילה אימור לא נתנו בזמנו וכתבוהו בניסן ונתנוהו בתשרי אך זהו דווקא בכ"מ שמזמן הנפילה עד שעת הגביה ליכא זמן מרובה היינו כדרך כל החובות שבאים לידי גביה אחר שנה או שתי שנים ובעת שבאים לגבות אזי זוכרים הלקוחות שזה השטר אתרע בנפילה משום הכי אסקי אדעתייהו למיטען אייתי ראיה אימת מטא שטרא לידך משא"כ בנ"ד במציאת השובר שעל הכתובה שמיירי שמכרה הכתובה בטובת הנאה היינו שאם תמות האשה יגבה הלוקח הכתובה שהיא יכולה לחיות עד עשרים שנה ובעת שיתבע הלוקח את הכתובה או אולי שיתבע בנו של הלוקח את הכתובה ובזמן רב כזה אז יהיה כבר נשכח שהשובר שביד הבעל אתרע בנפילה שעי"ז יסיק אדעתיה של הלוקח את הכתובה למיטען אייתי ראיה אימת מטא שובר לידך משו"ה פריך הגמ' שפיר וליחוש שמא כתבה ליתן בניסן ולא נתנה עד תשרי ואזלא לה קושית הפלפולא ח' הנ"ל:
<b>שם</b> דף כ' בתוס' ד"ה שובר בזמנו טריף ע"ש במהרש"א ז"ל שכתב דהא דכתבו התוס' דעדיו בחתומיו זכין ליה אינו אלא תקנת חכמים הוא רק לרבנן אבל לר"מ הוא מדינא והקשה מהר"מ שיף ע"ז מהגמ' דלעיל בדף י"ג דמוקי שם רק אסי מתני' דמצא שטרי חוב דקסבר ר"מ אם יש בהן אחריות נכסים לא יחזיר מיירי בשטרי דלאו הקנאה ומשום חששא שמא כתב ללות בניסן כו' והשתא אי נימא כהמהרש"א ז"ל דלר"מ הוי עבחז"ל מדינא א"כ אף אי מיירי מתני' בשטרי דלאו הקנאה נמי לא יתישב אמאי קסבר ר"מ לא יחזיר והלא ר"מ סובר עבחז"ל מדינא א"כ תו ליכא למיחש לשמא כתב ללות בניסן כו'. ונלפע"ד לישב זאת דהנה התומים כתב דלאביי דאמר עדיו בחתומיו זכין ליה היכא דאמר לעדים שלא יזכהו ליה משעת חתימה לא זכו ליה משעת חתימה רק דאביי אינו חושש לזה כי היכי דאביי אינו חושש לאיקרי וכתוב ה"נ לא חייש שמא לא זיכהו לו משעת חתימה אבל רב אשי דחייש לאיקרי וכתוב ה"נ חייש שמא לא זיכוהו לו משעת חתימה להכי קאמר ר"א דלר"מ לא יחזיר משום דחייש לאיקרי ואמר היינו שחייש שמא אמר להם שלא יזכוהו ליה משעת חתימה וכן היכא דאמר לעדים תנוהו לידי השטר הובא בפוסקים דלא אמרינן עב"ח זכין לו:
<b>שם</b> דף כ"א ת"ש מאימתי כל אדם מותרים בלקט כו' אמרי כיון דאיכא עניים הכא הנך מעיקרא מייאשי מינייהו והקשה ע"ז הגאון רע"א ז"ל הא איכא עניים קטנים שיש להם חלק בהלקט ולא מהני יאוש שלהם דאין מחילתן מחילה כלל כיון דאין לקטן זכייה מן התורה בכ"מ א"כ גם בהלקט אין להם לעניים קטנים זכייה ואין להם חלק בחלק זה אינו כיון דהתורה זכתה הלקט לעניים א"כ גם עניים קטנים יש להם חלק בהלקט עכ"ל הגרע"א בספרו חידושי רע"א והבאתי בשינוי לשון קצת ולכאורה קשה על הגרע"א אמאי לא הקשה קושיתו לעיל ג"כ כשהקשה הגמ' על אביי ממתני' דמעות מפוזרות הרי אלו שלו הא לא ידע דנפל מיניה ומשני הגמ' לכדר' יצחק דאמר אדם עשוי למשמש בכיסו בכל שעה ואמרינן דבשעה שמצא מצא לאחר יאוש דכבר משמש האובד וידע דנפל מיניה ואייאש ה"נ יקשה לכאורה קושית הגרע"א אמאי הרי אלו שלו אימא דנפל מיתום קטן שאף אי ידע דנפל מיניה ואייאש אין יאוש שלו מועיל כלום אך זה נוכל לתרץ דזה לא קשה אמאי הרי אלו שלו אימא דיתמי נינהו ולא מהני יאוש שלהם משום דנוכל לתרץ דאזלינן בתר רובא ומסתמא נפל מגדולים כדמשני הגמ' בדף כ"ב ע"ב באגא בארעא דיתמי לא מחזקינן והא דפריך הגמ' בדף כ"ב יתמי מאי ולא פריך הכי בדף כ"א אמאי הרי אלו שלו אימא של יתומים נוכל לומר דלהכי פריך הגמ' בדף כ"ב מחום דכוונת הגמ' לאסוקי פרכא אחרינא דפריך שם מוחזק ועומד מאי משו"ה לא קשה קושית הגרע"א על הגמ' דהכא כמובן:
<b>אך</b> תמיהא לי טובא על דברי הגאון הנ"ל דהנה משמע מדברי הגאון הנ"ל דאף אי נימא דקטן ל"ל זכיה לנפשיה מ"מ בלקח שכחה ופיאה אית ליה זכיה מדאורייתא והלא מהגמ' דמס' ב"מ דף י"ב מוכח להיפך דאי נימא דקטן ל"ל זכיה לנפשיה מדאורייתא גם בלקט לא יהיה לו זכיה לנפשיה מדאורייתא דפריך שם הגמ' לשמואל דסובר מציאת קטן לאביו משום דל"ל לקטן זכיה לנפשיה פריך הגמ' מהברייתא דהשוכר את הפועל ילקט בנו אחריו כו' ואמר שמואל הלכה כר"י כו' אלא אי אמרת קטן ל"ל זכיה לנפשיה כי קא מלקט אמאי אשתו ובנו מלקטים אחריו אלא ש"מ דקטן אית ליה זכיה וקשיא משמואל אדשמואל ע"ש והשתא לפי מה שכ' הגרע"א דאף אי נימא דקטן ל"ל זכיה לנפשיה מ"מ בלקט אית ליה זכיה א"כ לא יהיה פרכת הש"ס כלום משמואל אשמואל דנוכל לומר דבכ"מ ובמציאה סובר שמואל דקטן ל"ל זכיה אבל בלקט אית ליה לקטן זכיה לנפשיה מדאורייתא ומשו"ה פסק שמואל כר' יוסי דבין כך ובין כך ילקט בנו אחריו משום דבלקט אית ליה לקטן זכיה לנפשיה מדאורייתא אלא ודאי משמע מהגמ' דלא נוכל לחלק בזכיית הקטן בין לקט לבין מציאה ודלא כהגרע"א הנ"ל:
<b>גם</b> נלפע"ד להביא קצת ראיה דלא אמרינן שהעניים יש להם חלק בהלקט רק שיש להם זכות שיכולים לזכות מההפקר ממתני' דמי שליקט את הפיאה ואמר הרי זו לפלוני עני ר"א זכה לו וחכמים אומרים יתננה לעני הנמצא ראשון עכ"ל ואי אמרינן דהעני שלקט יש לו חלק בהלקט יקשה א"כ אמאי קסברי רבנן שיתננה לעני הנמצא ראשון אמאי לא יהיה הברירה בידו לתת למי שירצה אלא ע"כ שלעני הלוקט אין לו זכות בהפיאה קודם שזכה בה וכיון שלא כיון לזכות לעצמו אין לו זכות בהם כלל משו"ה קסברי רבנן שיתננה לעני הנמצא ראשון אף דלכאורה קשה להבין הסברא אמאי יהיה שוה בזכיית הקטן לקט לשאר דברים. דלכאורה סברת הגרע"א נכונה מאוד דבלקט כיון דהתורה זכתה לכל זכתה נמי לעניים קטנים אך ע"כ מוכרחים אנו לומר דהתורה לא זכתה כלל עניים בלקט שיהיה בהם חלק רק דרחמנא אפקיה להלקה מרשות הבעלים ואפקריה ע"ז האופן שיהיה הפקר לעניים ולא לעשירים להכי יכולים עניים לזכות מההפקר א"כ כיון דקטנים אין להם יד ממילא אין יכולים לזכות גם בהלקט למ"ד קטן ל"ל זכיה מדאורייתא ואי אמרינן קטן אית ליה זכיה מדאורייתא ויש לו זכיה כשאר עניים גדולים רק שבאמת אין להעניים חלק בהלקט כ"ז שלא זכו בהן שהלקט שבשדה אינו רק הפקר לעניים וכמו שבכל הפקר אין לשום אדם זכות כ"ז שלא זכו כמו כן בהפקר של הלקט אין להעניים בהם זכות כ"ז שלא זכו רק שיש להן זכות קלוש בהלקט שכל זמן שהם רוצים ללקוט אזי המה קודמין להעשירים וזכות קלוש כזה בגילוי דאף להוציא מן המוחזק נמי מהני טענת אייתי ראיה אימת מטא שטרא לידך א"כ לפי"ז הדרא קושית הפלפולא חריפתא הנ"ל על מקומה במה שהקשה דמאי קושית הגמ' גבי שובר וליחוש דלמה כתבה לתן בניסן ולא נתנה עד תשרי ואתיא למיטרף לקוחות שלא כדין והקשה ע"ז הפ"ח הנ"ל הא לא אייתי למיטרף לקוחות דהלקוחות יטענו אייתי ראיה אימת מטא שובר לידך ומה שתירצתי שבטענתי אייתי ראיה לא מהני להוציא מהבעל המוחזק הא ליתא כמו שביארתי לעיל:
<b>ונלפע"ד</b> לישב קושית הפ"ח באופן אחר היינו משום דבכ"מ דאמרינן דהיכא דנפל השטר ומצאן אסקי לקוחות אדעתם למיטען אייתי ראיה היינו משום דכיון דנפל השטר ואתרע בנפילה אימור לא נתנו בזמנו וכתבוהו בניסן ונתנוהו בתשרי אך זהו דווקא בכ"מ שמזמן הנפילה עד שעת הגביה ליכא זמן מרובה היינו כדרך כל החובות שבאים לידי גביה אחר שנה או שתי שנים ובעת שבאים לגבות אזי זוכרים הלקוחות שזה השטר אתרע בנפילה משום הכי אסקי אדעתייהו למיטען אייתי ראיה אימת מטא שטרא לידך משא"כ בנ"ד במציאת השובר שעל הכתובה שמיירי שמכרה הכתובה בטובת הנאה היינו שאם תמות האשה יגבה הלוקח הכתובה שהיא יכולה לחיות עד עשרים שנה ובעת שיתבע הלוקח את הכתובה או אולי שיתבע בנו של הלוקח את הכתובה ובזמן רב כזה אז יהיה כבר נשכח שהשובר שביד הבעל אתרע בנפילה שעי"ז יסיק אדעתיה של הלוקח את הכתובה למיטען אייתי ראיה אימת מטא שובר לידך משו"ה פריך הגמ' שפיר וליחוש שמא כתבה ליתן בניסן ולא נתנה עד תשרי ואזלא לה קושית הפלפולא ח' הנ"ל:
<b>שם</b> דף כ' בתוס' ד"ה שובר בזמנו טריף ע"ש במהרש"א ז"ל שכתב דהא דכתבו התוס' דעדיו בחתומיו זכין ליה אינו אלא תקנת חכמים הוא רק לרבנן אבל לר"מ הוא מדינא והקשה מהר"מ שיף ע"ז מהגמ' דלעיל בדף י"ג דמוקי שם רק אסי מתני' דמצא שטרי חוב דקסבר ר"מ אם יש בהן אחריות נכסים לא יחזיר מיירי בשטרי דלאו הקנאה ומשום חששא שמא כתב ללות בניסן כו' והשתא אי נימא כהמהרש"א ז"ל דלר"מ הוי עבחז"ל מדינא א"כ אף אי מיירי מתני' בשטרי דלאו הקנאה נמי לא יתישב אמאי קסבר ר"מ לא יחזיר והלא ר"מ סובר עבחז"ל מדינא א"כ תו ליכא למיחש לשמא כתב ללות בניסן כו'. ונלפע"ד לישב זאת דהנה התומים כתב דלאביי דאמר עדיו בחתומיו זכין ליה היכא דאמר לעדים שלא יזכהו ליה משעת חתימה לא זכו ליה משעת חתימה רק דאביי אינו חושש לזה כי היכי דאביי אינו חושש לאיקרי וכתוב ה"נ לא חייש שמא לא זיכהו לו משעת חתימה אבל רב אשי דחייש לאיקרי וכתוב ה"נ חייש שמא לא זיכוהו לו משעת חתימה להכי קאמר ר"א דלר"מ לא יחזיר משום דחייש לאיקרי ואמר היינו שחייש שמא אמר להם שלא יזכוהו ליה משעת חתימה וכן היכא דאמר לעדים תנוהו לידי השטר הובא בפוסקים דלא אמרינן עב"ח זכין לו:
<b>שם</b> דף כ"א ת"ש מאימתי כל אדם מותרים בלקט כו' אמרי כיון דאיכא עניים הכא הנך מעיקרא מייאשי מינייהו והקשה ע"ז הגאון רע"א ז"ל הא איכא עניים קטנים שיש להם חלק בהלקט ולא מהני יאוש שלהם דאין מחילתן מחילה כלל כיון דאין לקטן זכייה מן התורה בכ"מ א"כ גם בהלקט אין להם לעניים קטנים זכייה ואין להם חלק בחלק זה אינו כיון דהתורה זכתה הלקט לעניים א"כ גם עניים קטנים יש להם חלק בהלקט עכ"ל הגרע"א בספרו חידושי רע"א והבאתי בשינוי לשון קצת ולכאורה קשה על הגרע"א אמאי לא הקשה קושיתו לעיל ג"כ כשהקשה הגמ' על אביי ממתני' דמעות מפוזרות הרי אלו שלו הא לא ידע דנפל מיניה ומשני הגמ' לכדר' יצחק דאמר אדם עשוי למשמש בכיסו בכל שעה ואמרינן דבשעה שמצא מצא לאחר יאוש דכבר משמש האובד וידע דנפל מיניה ואייאש ה"נ יקשה לכאורה קושית הגרע"א אמאי הרי אלו שלו אימא דנפל מיתום קטן שאף אי ידע דנפל מיניה ואייאש אי יאוש שלו מועיל כלום אך זה נוכל לתרץ דזה לא קשה אמאי הרי אלו שלו אימא דיתמי נינהו ולא מהני יאוש שלהם משום דנוכל לתרץ דאזלינן בתר רובא ומסתמא נפל מגדולים כדמשני הגמ' בדף כ"ב ע"ב באגא בארעא דיתמי לא מחזקינן והא דפריך הגמ' בדף כ"ב יתמי מאי ולא פריך הכי בדף כ"א אמאי הרי אלו שלו אימא של יתומים נוכל לומר דלהכי פריך הגמ' בדף כ"ב מחום דכוונת הגמ' לאסוקי פרכא אחרינא דפריך שם מוחזק ועומד מאי משו"ה לא קשה קושית הגרע"א על הגמ' דהכא כמובן:
<b>אך</b> תמיהא לי טובא על דברי הגאון הנ"ל דהנה משמע מדברי הגאון הנ"ל דאף אי נימא דקטן ל"ל זכיה לנפשיה מ"מ בלקח שכחה ופיאה אית ליה זכיה מדאורייתא והלא מהגמ' דמס' ב"מ דף י"ב מוכח להיפך דאי נימא דקטן ל"ל זכיה לנפשיה מדאורייתא גם בלקט לא יהיה לו זכיה לנפשיה מדאורייתא דפריך שם הגמ' לשמואל דסובר מציאת קטן לאביו משום דל"ל לקטן זכיה לנפשיה פריך הגמ' מהברייתא דהשוכר את הפועל ילקט בנו אחריו כו' ואמר שמואל הלכה כר"י כו' אלא אי אמרת קטן ל"ל זכיה לנפשיה כי קא מלקט אמאי אשתו ובנו מלקטים אחריו אלא ש"מ דקטן אית ליה זכיה וקשיא משמואל אדשמואל ע"ש והשתא לפי מה שכ' הגרע"א דאף אי נימא דקטן ל"ל זכיה לנפשיה מ"מ בלקט אית ליה זכיה א"כ לא יהיה פרכת הש"ס כלום משמואל אשמואל דנוכל לומר דבכ"מ ובמציאה סובר שמואל דקטן ל"ל זכיה אבל בלקט אית ליה לקטן זכיה לנפשיה מדאורייתא ומשו"ה פסק שמואל כר' יוסי דבין כך ובין כך ילקט בנו אחריו משום דבלקט אית ליה לקטן זכיה לנפשיה מדאורייתא אלא ודאי משמע מהגמ' דלא נוכל לחלק בזכיית הקטן בין לקט לבין מציאה ודלא כהגרע"א הנ"ל:
<b>גם</b> נלפע"ד להביא קצת ראיה דלא אמרינן שהעניים יש להם חלק בהלקט רק שיש להם זכות שיכולים לזכות מההפקר ממתני' דמי שליקט את הפיאה ואמר הרי זו לפלוני עני ר"א זכה לו וחכמים אומרים יתננה לעני הנמצא ראשון עכ"ל ואי אמרינן דהעני שלקט יש לו חלק בהלקט יקשה א"כ אמאי קסברי רבנן שיתננה לעני הנמצא ראשון אמאי לא יהיה הברירה בידו לתת למי שירצה אלא ע"כ שלעני הלוקט אין לו זכות בהפיאה קודם שזכה בה וכיון שלא כיון לזכות לעצמו אין לו זכות בהם כלל משו"ה קסברי רבנן שיתננה לעני הנמצא ראשון אף דלכאורה קשה להבין הסברא אמאי יהיה שוה בזכיית הקטן לקט לשאר דברים. דלכאורה סברת הגרע"א נכונה מאוד דבלקט כיון דהתורה זכתה לכל זכתה נמי לעניים קטנים אך ע"כ מוכרחים אנו לומר דהתורה לא זכתה כלל עניים בלקט שיהיה בהם חלק רק דרחמנא אפקיה להלקה מרשות הבעלים ואפקריה ע"ז האופן שיהיה הפקר לעניים ולא לעשירים להכי יכולים עניים לזכות מההפקר א"כ כיון דקטנים אין להם יד ממילא אין יכולים לזכות גם בהלקט למ"ד קטן ל"ל זכיה מדאורייתא ואי אמרינן קטן אית ליה זכיה מדאורייתא ויש לו זכיה כשאר עניים גדולים רק שבאמת אין להעניים חלק בהלקט כ"ז שלא זכו בהן שהלקט שבשדה אינו רק הפקר לעניים וכמו שבכל הפקר אין לשום אדם זכות כ"ז שלא זכו כמו כן בהפקר של הלקט אין להעניים בהם זכות כ"ז שלא זכו רק שיש להן זכות קלוש בהלקט שכל זמן שהם רוצים ללקוט אזי המה קודמין להעשירים וזכות קלוש כזה בגילוי מלתא סגי וכיון שהלכו בהם הנמושות אזי אגלאי מלתא בזה שכל העניים אסחי אדעתייהו מזה השדה וממילא מותרים כל אדם ללקוט ולה אין צריך קנין רק גילוי מלתא כיון שלא היה להם שום קנין בהשדה א"כ גם בקטנים מהני גילוי מלתא כזה כיון שלא היה שלהן מעולם לכן מהני מחילה שלהם והא דפריך הג' לקמן יתמי דלאו בני מחילה נינהו מה זהו לענין מציאה שלהם שכבר היתה שלהם ע"י ירושה לכן לא יועיל לאפוקי מרשותם ע"י מתחילתם משא"כ הכא לענין לקט מנ"ל. וכן מוכח מהמשנה דמס' פיאה פרק ו' משנה א' דב"ש אומרים הפקר לעניים הפקר משום דילפינן מלקט ובה"א שאין הפקר עד שיהיה הפקר לעניים ולעשירים משום דילפינן משמיטה אבל בלקט מודי שאינו הפקר רק לעניים ע"ש הפירוש בהרע"ב ובתוי"ט. וכיון שאינה רק הפקר לעניים לא שייך למימר שיש להם חלק רק זכות בעלמא וכנ"ל:
<b>שם</b> דף כ"ב איתא באגא בארעא דיתמי א מחזקינן ופירש"י דאין עלינו להחזיק כל הקרקע בחזקת קרקע של יתומים אלא הולכין אחר הרוב ולפענ"ד קשה הלא קרקע של יתומים הוא קבוע וכל קבוע כמחצה על מחצה דמי אך לכאורה נוכל לומר דלא ק"מ דהרי אנו דנין על התמרים הנמצא בדרכים ויש להם דין פירש ממילא ובזה אמרינן כל דפריש מרובא פריש ועיין ע"ז ביו"ד סי' ק"י סעיף ג' וצ"ע מעט לשיטת הרא"ש ע"ש בש"כ ס"ק י"ז ובאמת הכא אף הרא"ש יודה דמותר בפירש ממילא משום דהכא לא שייך לגזור שמא יקח מן הקבוע דאם יקח מן הקבוע הרי יהיה גזל גמור וודאי ולא ספק כמובן כן תרצתי לכאורה אך אח"ז השיב לי אחד בזה דהכא לא דמי לפ"מ דאמרינן כל דפריש מרובא פריש משום דבכ"מ דאמרינן כל דפריש מרובא פריש היינו משום דלא ידעינן מאיזה מקום בא הדבר אמרינן דמסתמא הוא בא מרוב המקומות שהמה של היתר אבל הכא בתמרים הרי ידעינן מאיזה אילן באו התמרים שבדרכים דחזותו מוכיח עליו וא"כ חזר הספק על האילן וא"כ הדרא קושיתנו לדוכתה דהאילן הוא קבוע וכל קבוע כמע"מ דמי:
<b>אך</b> לפענ"ד נ"ל לתרץ ע"ז האופן לפי מה שמתרץ הר"ש ז"ל על הקושיא שמקשים שיתסר כל העולם מלזרוע משום דנחל איתן הוא קבוע ומתרץ הר"ש ז"ל דבכ"מ דאסרינן מחמת קבוע צריך שיהא ניכר האיסור במקומו דכל זמן שרירות האילן המה מחוברין באילן לא שייך עליהם שם איסור גזל יותר מפירות ושאר אילנות שאינם של יתומים דעל פירות של כל האילנות המחוברים שייך איסור גזל כמו של היתומים רק דכל החילוק בין פירות של יתומים לאחריני הוא רק בפירות הנושרים דכ"ע בני מחילה ומחלי אבל יתמי לאו בני מחילה אבל כ"ז שהם מחוברין באילן הרי פירות של כל האילנות שוה א"כ לא שייך לומר עליהם קבוע כיון שאין האיסור ניכר במקומו א"כ לא שייך ע"ז דין קבוע לפי שיטת הר"ש הנ"ל:
<b>גם</b> נלפע"ד להביא ראיה מזו הגמ' נידון הספק דאיתא בין הפוסקים אי הכא דמתירין בספק ספיקא ונוכל לברר ה ע"י ידי בדיקת הריאה אי צריכין לברר או לא דעת הרמ"א ביו"ד סי' ק"י סוף סעיף ט' שאין צריכין לברר והש"כ הביא שם שיטת הרשב"א דצריכין לברר ע"כ וזהו מבואר בספר פרי מגדים מהל' פסח דהטעם דאנו מתירין ע"י ספק ספיקא הוא משום דספק ספיקא הוא כמו רוב וכמו דאזלינן בכ"מ בתר רובא ה"נ בספק ספיקא להיתר כיון דאיכא רוב סברות להיתר משו"ה מקילינן הן הוא דעת הפמ"ג ועיין ביו"ד סי' ק"י בש"כ בכללי ס"ס אות כ"ז דס"ס עדיף מרוב. ועתה נבוא לחקור על הגמ' דילן שאנו עסוקים בה דקאמר הגמ' באגא בארעא דיתמי לא מחזקינן פי' ומשו"ה מותרים אנו לאכול התמרים הנמצאים בדרכים משום דאזלינן בתר רובא ורוב השדות אינם של יתומים אלא א"כ השדה שבצד התמרים מוחזקת שהיא של יתומים. ולכאורה קשה אמאי מותרים לאכול התמרים הנמצאים בדרכים שבצד השדות משום דאזלינן בתר רובא והלא המוצא התמרים בצד השדה יכל לברר זאת ע"י שישאל על בעל השדה אם הוא של יתומים או לא אלא ע"כ דכל היכא דאמרינן דאזלינן בתר רובא אף היכא דאיכא לברורי מ"מ מתירין לאכול ולא מחייבינן ליה לברורי ולפי מה שהקדמתי מהפרי מגדים שס"ס ורובא יש להם דין אחד א"כ גם בס"ס מתירין אף היכא דאיכא לברורי כדעת הרמ"א ולא כהרשב"א שהביא הש"כ. גם יש להביא ראיה מהגמ' דמס' יבמות דף ל"ו וז"ל וא"ת הלך אחר רוב נשים ורוב נשים ולד מעליא ילדן ואף דאיכא לברורי ע"י שתמתין צרתה מלהנשא עד שתלד ול' יום אח"כ אלא ע"כ דכל היכא דאזלינן בתר רובא אין אנו צריכין לברר אך למעשה צ"ע:
<b>שם</b> דף כ"ג בתוס' ד"ה והא דהקשה אדרבה ניחוש לחומרא להכריז עכ"ל ע"ז מביא הגרע"א בחידושיו שהש"מ בשם ר"ן והריטב"א תירצו קושית התוס' משום דמיעוט כ' ומיעוט עו"ג הוי פלגא ופלגא וע"ז תמה הגרע"א דאף בספק השקול חייב להכריז כדקתני מע"מ חייב להכריז עכ"ל ולפענ"ד נוכל לתרץ שיש עוד מיעוט מה שיש בישראל אינשי דלא מעלי שאם ימצאוהו יטלו לעצמם א"כ יש שלשה מיעוטים היינו מיעוט אינשי דלא מעלי ומיעוט ע' ומיעוט כ' א"כ השלשה מיעוטים הוי כמו רובא:
<b>ומה</b> שכתבו התוס' בסופו וז"ל אלא כל היכא דאפשר לתקן להשיב ממון ע"י הכרזה מתקנינן אין זה מוכרח רק אי אמרינן דברוב עו"ג פליגי רבנן ומחייבי להכריז אבל אנן קיי"ל כרשב"א דברוב עו"ג הרי אלו שלו וא"כ אינו מוכרח לפסוק כן:
<b>שם</b> דף כ"ו אמר ר"נ ראה סלע שנפלה משנים חייב להחזיר מ"ט ההוא דנפל מיניה לא מייאש מימר אמר כו נקיטנא ליה כו' ופירש"י ולא נתיאש מיד כשמשמש ולא מצא ונמצא שבא ליד זה לפני יאוש והלכה כאביי עכ"ל ומשמע מפירש"י מדכתב ולא נתיאש מיד כשמשמש כו' משמע מזה אף שלאח"כ מתיאש מ"מ לא מהני משום שבא ליד המוצא לפני יאוש משום דהלכה כאביי לכן הקשו ע"ז התוס' וז"ל ואין נראה דהא רבא סובר דהוי יאוש ומפרש בסמוך מילתיה דר"נ לכן פירשו התוס' משום דאינו מתיאש לעולם ע"ש. ודברי התוס' קשים להולמם לפענ"ד דאיך יתכן שלא נתיאש לעולם אף לאחר זמן מרובה כגון לאחר שנה או שנתים ומהגמ' מההוא דאשכח כופרא בי מעצרתא מוכח דבזמן מרובה מתיאש האובד אך לפי האמת נלפע"ד לישב קושית התוס' על רש"י דבכה"ג גם רבא יודה לאביי דלא הוי יאוש דכי קאמר רבא יאוש ש"מ הוי יאוש היינו היכא דתיכף כשיודע להאובד יתיאש מיד משו"ה הוי היאוש נחשב למפרע אבל היכא שנפלה משנים שתיכף כשמשמש ולא מצא לא יתיאש משום שיסבור נקיטנא ליה כו' א"כ באיסורא בא ליד המוצא משו"ה אינו מועיל היאוש שלאח"כ אף לרבא כמו לאביי משו"ה קמפרש רבא מילתיה דר"נ ומה שמפרש רש"י לאביי כוונתם דבכה"ג אף רבא מודה לאביי דלא הוי יאוש ואין אנו צריכים לפרש כפירוש התוס' דאינו מתיאש לעולם דאף אם מתיאש אח"כ נמי לא מהני אף לרבא משום דבאיסורא אתי ליד המוצא. וראיה לזה מהגמ' דלעיל דף כ"א דקאמר הגמ' דבדבר שיש בו סימן כ"ע ל"פ דלא הוי יאוש ואע"ג דשמעיניה דמיאש לבסוף לא הוי יאוש משום דכי אתי לידיה דלכי ידע דנפל מיניה לא מיאש עכ"ל א"כ הרי חזינן מזה דהיכא דבא ליד המוצא לפני יאוש אזי לא מהני היאוש שלאח"כ אף לרבא א"כ ה"נ בנ"ד וכנ"ל:
<b>לפי"ז</b> מיירי הגמ' דראה סלע שנפלה משנים היינו שהגביה אותה בין קודם שחפשה האובד ובין לאחר שחפשה האובד רק דכיון שנפלה משנים לא אייאש. המהר"מ שיף כתב על התוס' הנ"ל ד"ה שנפל משנים דלפי' התוס' הנ"ל גרסינן בסמוך במלתא דרבא דאמר לקמן ראה סלע שנפלה נטלה לפני יאוש כו' גרסינן ראה סלע שנפל משנים ולא היה עומד ליאש אך לפירוש רש"י דפירש בסמוך לגבי מלתא דרבא דלא גרסינן שנפלה משנים יהיה קשה הא רבא סובר דיאוש ש"מ הוי יאוש לכן כתב המהר"ם שיף דגרסינן לפירש"י רבה ע"ש עכ"ל. מה שפירש המהר"ם שיף לפי' התוס' גרסינן שנפלה משנים במלתא דרבא לקמן ואינו עומד ליאש דלפירוש התוס' אינו מתיאש לעולם ע"ז קשה לי לפענ"ד איך יתישב מה דמסיק רבא המתין לה עד שנתיאשו הבעלים ונטלה כו' דכיון דלפירוש התוס' היכא דנפל משנים אינו מתיאש לעולם א"כ אין שייך להמתין על יאוש של הבעלים. ולפי מה שפירשתי לעיל לפרש"י דהיכא שנפלה משנים אזי תיכף כשמשמש ולא מצא לא יתיאש משום שיסבור נקיטנא ליה כו' א"כ באיסורא בא לידו משו"ה אינו מועיל היאוש שלאח"כ אף לרבא כמו לאביי אזי אם הוה גרסינן משנים היה מתישב שפיר הא דקאמר רבא אם נטלה ע"מ לגוזלה עובר בכולם היינו משום דכיון שנפל משנים אינו עומד ליאש כשימשמש האובד וא"כ באיסורא בא ליד המוצא ובכה"ג גם רבא יודה לאביי דלא הוי יאוש וכנ"ל אך עדיין לא יתישב הלשון מה דמסיק רבא המתין לה עד שנתיאשו הבעלים הא כיון שנפלה משנים הא אינו עומד ליאש משו"ה נשמר רש"י ז"ל מזה ופירש דלא גרסינן שנפלה משנים אך עדיין היה קשה מרבא על רבא אמאי קאמר רבא בנטלה ע"מ לגוזלה עובר בכולן הא רבא סובר יאוש ש"מ הוי יאוש ומשו"ה גרס המהר"מ שיף רבה ולפענ"ד נ"ל לישב הגירסא רבא אף אי לא גרסינן משנים ולישב הקושיא מה שקשה מרבא על רבא לפי מה שנוכל לבאר סברתו של רבא במאי דקאמר יאוש ש"מ הוי יאוש בב"מ דף כ"א היינו דמשעה שנאבד החפץ שוב אין דעתו עליו כפירש"י שם בד"ה מהשתא הוי יאוש פירש רש"י וז"ל שהרי נפל וכשיודע שוב אין דעתו עליו עכ"ל וא"כ מוכח מזה דאלו היה דעתו על החפץ לחפשו אחר שנאבדה מידו היה רבא נמי מודה לאביי דיאוש ש"מ לא הוי יאוש וקצת ראיה לזה מהגמ' דף כ"א דקאמר הגמ' דבדבר שיש בו סימן כ"ע ל"פ דלא הוי יאוש ואע"ג דשמעיניה דמיאש לבסוף לא הוי יאוש משום דמעיקרא באיסורא אתי לידיה אלמא דהיאוש שלבסוף לא מהני שיהיה היאוש למפרע היכא שהיה הפסק בינתים ה"נ בנ"ד היכא שנאבד לבעה"ב החפץ ובדעתו לחפשו עוד והמוצא מצאו קודם החיפוש אזי מיחשב באיסורא אתי לידיה ולא יהיה מהני היאוש שלאח"כ שיהיה נחשב היאוש למפרע אף לרבא. לפי"ז נוכל לומר דמלתא דרבא מיירי באבידה שאין עשויה למשמש ומצאן דרך נפילה דבכה"ג משכחת דמשעה שאבדה שוב אין דעתו עליה דבשעה שאבדה כיון דמיירי בדבר שאינו עשוי למשמש א"כ יחשוב שנפל מזמן מרובה וא"כ לא ידע איפוא לחפש וגם כיון שהוא דבר שאינו עשוי למשמש מפני שהוא דבר שאינו חשוב בעינן מש"ה לא ילך לחפש ומייאש מיד ולפי הסברא הזאת יהיה הדין לרבא בדבר העשוי למשמש באופן אחר היינו דקושטא הוא היכא דמצא אבידה העשויה למשמש הוי שלו אף לאביי כדמוכח הסוגיא היינו משום דתלינן דכבר משמש האובד ונתיאש הימנה אבל היכא דידעינן בבירור שלא שהה עדיין כדי למשמש יהיה חייב להחזיר אף לרבא דכיון דמיד כשיודע שאבד ילך לחפש החפץ במקום שנאבד כיון דידוע לו המקום שנאבד כיון דלא עבר עליו זמן רב משעה שמשמשה וא"כ יהיה דעתו על החפץ כשיודע ובאותה שעה שהזכיר אינו מתיאש עד לאחר החיפוש בזה יהיה גם רבא מודה דיאוש ש"מ לא הוי יאוש ולפי"ז יתישב לן קושית המהר"מ שיף שהקשה מרבא על רבא על הא דקאמר רבא ראה סלע שנפלה נטלה לפני יאוש עובר כו' ע"ז הקשה הא רבא סובר דיאוש ש"מ הוי יאוש וא"כ אמאי עובר ולפי הנ"ל ניחא דהתם גבי מלתא דרבא בראה סלע כו' כיון דמיירי בסלע דהוא דבר העשוי למשמש בכל שעה וכיון דמיירי דראה תיכף כשנפלה כדפי' רש"י נטלה לפני יאוש שלא שהה כדי למשמש זה בכיסו עכ"ל א"כ לא משמש עדיין ותיכף כשיודע לו ילך לחפש וכנ"ל א"כ יהיה שוב דעתו על החפץ ובכה"ג אף לרבא לא הוי יאוש וכנ"ל ושפיר כתב רש"י דלא גרסינן משנים ולפי"ז יתישב שפיר הלשון המתין לה עד שנתיאשו הבעלים היינו שהמתין מלהגביה עד אחר שחפשה האובד ולא מצאה ונתיאש:
<b>גם</b> יש לדייק באידך מימרא דרבא דקאמר רבא האי מאן דחזי דנפל זוזי מחבריה בי חלתא ואשכחיה אינו מחויב לאהדוריה נהליה ואע"ג דאייתי ארבולי וקא מרביל כו' משמע מדבריו מדנקט בי חלתא משמע דאם נפל הזוזי שלא במקום חלתא מיחייב לאהדורי ע"ז קשה הא רבא סובר דיאוש ש"מ הוי יאוש. ע"ז נוכל לתרץ דלהכי נקט בי חלתא דבמקום חלתא אזי אף אם לאחר שמצאה חפשה האובד דאייתי ארבולי וקא מרביל אפי"ה הוי יאוש אבל אם מצא שלא במקום חלתא ואח"כ ראה המוצא שהאובד מחפשה אזי גם רבא מודה דהיאוש שלאח"כ שלאחר החיפוש לא יועיל שיהיה יאוש למפרע דכיון שהיה הפסק בין שעת המציאה לשעת היאוש אזי גם רבא יודה דיאוש ש"מ לא הוי יאוש וכנ"ל ולפי"ז צריכין אנו למימר שהמוצא הגביה אותה קודם שחפשה האובד. גם נוכל למימר דמדנקט רבא דנפל זוזי מחבריה משמע שהיה עם חבירו ביחד בשעת הנפילה וא"כ יש לנו לדמות זה הדין לסלע שנפלה משנים שהאובד אינו מתיאש דקסבר נקיטנא ליה ואמינא ליה אנת הוא דשקלתיה להכי אם לא היה במקום חלתא היה צריך להחזיר אף לרבא מחמת שהאובד אינו מתיאש היכא דנפל משנים וכדפי' לעיל אבל אם היה במקום חלתא אמרינן דהאובד מתיאש מיד כשיודע לו שנפלה מחמת שסובר דכיון שנפלה בין החולות אזי כבר אבודה משו"ה אינו מיחייב לאהדורה. ולפי"ז נוכל למימר דמימרא זו מיירי בכל האופנים ואף אם המוצא הגביה אותה אחר החיפוש של האובד נמי אינו צריך להחזיר:
<b>שם</b> דף ל"ב ת"ר מנין שאם אמר לו אביו הטמא או שאמר לו אביו אל תחזיר שלא ישמע לו כו' וקפריך הגמ' ואמאי האי עשה והאי ל"ת ועשה ולא אתי עשה ודחי ל"ת ועשה ופירש"י דאתי עשה דכיבוד ודחי ל"ת ועשה דהשבת אבידה והוי אמינא דדחי קמ"ל דלא דחי עכ"ל בשינוי לשון קצת לפי"ז משמע מפירש"י דקושית הגמ' הוא מבבא דאמר לו אביו אל תחזיר ולא מבבא דאמר לו אביו הטמא. והתוס' בדף ל' בד"ה הא אין עשה הקשה שם התוס' על זו הסוגיא שבדף ל"ב וז"ל דמאי פריך הגמ' תיפוק ליה דאין עשה דוחה ל"ת ועשה הא גבי כהנים שאינו שוה בכל דחי עכ"ל א"כ משמע מהתוס' דפרכת הגמ' הוא מהבבא דאמר לו אביו הטמא והגאון רע"א בספרי חידושי רע"א תמה ע"ז דמאי קשיא להו לתוס' אימא דקושטא הוא דקושית הגמ' הוא מבבא דאל תחזיר כפירש"י ע"ש. הרי נשמע מהנ"ל דיש בזה מחלוקת רש"י ותוס' דרש"י ז"ל מפרש דקושית הגמ' הוא מבבא דאמר לו אביו אל תחזיר והתוס' מפרשי דקושית הגמ' הוא מבבא דאמר לו אביו הטמא:
<b>ונלפע"ד</b> לפרש דעיקר מחלוקת דרש"י ותוס' תליא אי אמרינן בכ"מ תרי עשה דוחה ל"ת ועשה או לא דהתוס' אזלי לשיטתייהו דסברי במס' יבמות דף ח' תוס' ד"ה והתקדשתם דגם תרי עשין אין דוחין ל"ת ועשה משו"ה מצי שפיר לפרש דקושית הגמ' הוא מהטמא דאף דבהטמא איכא תרי עשין כיבוד אב ועשה דהשב תשיבם מ"מ לא יוכלו למידחי הל"ת ועשה להכי פריך הגמ' שפיר אבל רש"י ז"ל נוכל למימר דיסבור דתרי עשה יכולים לדחות לל"ת ועשה משו"ה לא רצו לפרש דקושית הגמ' יהיה מבבא דהטמא כיון דמפרש"י שבמס' יבמות דף ה' פשטא דאמר לו אביו הטמא היינו שאמר לו אביו לך בבית הקברות להשיב אבידה א"כ איכא בהטמא שני עשין וא"כ לא יוכל הגמ' למיפרך דלא אתי עשה ודחי ל"ת ועשה כיון דכאן איכא תרי עשין אימא דקושטא הוא דדחי דרש"י יסבור דבכל מקום שני עשין יכולים למידחי לל"ת ועשה משו"ה מפרש רש"י דקושית הגמ' הוא מבבא דאל תחזיר. אך מה שכתבתי דרש"י יסבור דתרי עשין יוכלו למידחי לל"ת ועשה לכאורה צ"ע דהרי התוס' דמס' יבמות הנ"ל הביא ראיה מקרא דוהתקדשתם דאף שני עשין אינם יכולים למידחי לל"ת ועשה ע"ש. אך זה נוכל לישב דהנה בספר מלא הרועים אות ע' בענינא דאין עשה דוחה לל"ת ועשה הביא שם התוס' דמס' יבמות הנ"ל ודחה שם ראייתם וזה לשונם דנוכל לומר דמקרא דוהתקדשתם לא משמע עשה רק מצות פרישה והוא ל"ת עכ"ד. א"כ נוכל לומר דגם רש"י ז"ל יסבור דתרי עשין דוחין ל"ת ועשה ומקרא דוהתקדשתם אין ראיה כדדחי בספר מלא הרועים וכנ"ל אך דקשה דהנה בספר מלא הרועים הביא ראיה אחרת דאין תרי עשין יכולים לדחות לל"ת ועשה מסוגיא דידן דמאי קושית הגמ' ואמאי האי עשה כו' ואין עשה דוחה לל"ת ועשה והלא הכא, איכא תרי עשין היינו עשה דכבד את אביך ועשה דאיש אמו ואביו תיראו וכיון דאיכא תרי עשין אימא דדחי לכך הוצרך הברייתא לאשמועינן דלא דחי ומוכיח מזה דבכ"מ דאמרינן דאין עשה דוחה לל"ת ועשה אזי ה"ה דאף תרי עשין לא ידחו לל"ת ועשה. וא"כ אם נאמר דרש"י ז"ל יסבור דתרי עשין יכולים למידחי לל"ת ועשה אזי יקשה קושית המלא הרועים על סוגיא דידן וכנ"ל:
<b>ונלפע"ד</b> לישב קושית המלא הרועים בס"ד דהנה איתא ברשב"א על מס' יבמות דף ה' דהא דאמרינן בכ"מ דעשה דכיבוד דוחה ל"ת היינו דווקא במידי דאית ליה הנאה לאביו מזה אבל במידי דלית ליה לאביו הנאה מזה אין זה נכלל בכלל מצות כיבוד שיהיה יכול לדחות לל"ת ומביא ראיה מהגמ' דמס' קדושין דאיתא שם ת"ר איזהו כיבוד מאכילו משקהו מלבישו מנעילו עכ"ל הרשב"א ולפי' הרשב"א מוכרחין אנו לאוקמי הברייתא במידי דאית ליה לאביו הנאה מיניה כגון שאמר לו אל תחזיר אלא עסוק בכבודי וכגון שאמר לו הטמא בבה"ק להשיב אבדתי שאבדה אשתי שם והשתא לפי ההקדמה הזאת לא יהיה קשה מידי קושית המלא הרועים הנ"ל אף אם נאמר דתרי עשה דחי ל"ת ועשה כיון דלפי' הרשב"א שפירש דעשה דכיבוד לא מצי קאי רק אמידי דאית ליה לאביו הנאה מיניה דלא קאי העשה דכיבוד אלא על הדברים דקחשיב בברייתא דמס' קדושין הנ"ל היינו איזהו כיבוד מאכילו כו' א"כ גם המצות עשה דמורא דאיש אמו ואבי תיראו נמי יפרש דלא קאי רק אדברים דקחשיב בהך ברייתא הנ"ל דתני התם איזהו מורא לא ישב במקומו כו' כו' אבל אמידי אחריני לא מצי קאי המצות עשה דמורא א"כ השתא אזדא לה הוכחת המלא הרועים הנ"ל דאף אם יהיו תרי עשין דוחין לל"ת ועשה מ"מ לא יקשה דמאי, פריך הגמ' האי עשה והאי ל"ת ועשה כו' הלא הכא איכא תרי עשין עשה דכיבוד ועשה דמורא דלפי מה שפירשתי לא יוכל להיות דעשה דכיבוד ועשה דמורא יהיה במקום אחד דהברייתא מיירי בזה האופן שצוהו לשמש לו כדפי' וע"ז חל מצות כיבוד כדמוכח מהברייתא דקדושין הנ"ל ועשה דמורא אינו חל על שמוש כלל רק אדברים דחשיב בברייתא דקדושין היינו לא יעמוד במקומו כו'. היוצא לנו מדברינו דרש"י יוכל לסבור דתרי עשה דוחין ל"ת ועשה ע"כ לא מצי לפרושי דקושית הגמ' ואמאי האי עשה יהיה מבבא דהטמא כדפי' לעיל ע"כ פירש רש"י דפרכת הגמ' הוא מבבא דאל תחזיר:
<b>עכו"ם</b>
<b>במס'</b> עכו"ם דף ע"א ע"ב בתוס' ד"ה ואי ס"ד משיכה בעכו"ם אינו קונה אמאי נהרג על גזל של פחות משוה פרוטה פי' הא לא קניא וכל היכא דאיתא ברשות ישראל הוא והקשה תוס' וז"ל וקשה דהא ישראל נמי לא קנה הגזילה להיות שלו ואפי"ה קניא להתחייב באונסין החיוב דשייך ביה וה"נ יש לנו לומר בבן נח שקנאו להתחייב ביה מיתה החיוב דשייך ביה עכ"ל. מתחילה נתבונן בדברי התוס' בקושיתם במה שכתבו דישראל לא קנה הגזילה להיות שלו ואפי"ה קניא לענין חיוב אונסין. אם נאמר דכוונת התוס' דישראל לענין חיוב אונסין קני בלא קנין זה אי אפשר דהא ממתני בב"ק דף ע"ט מוכח דגם לענין חיוב אונסין בעי קנין דקתני התם היה מושכו ויוצא ומת ברשות בעלים פטור הגביהו כו' ובשו"ע חו"מ סימן שמ"ח סעיף ד' מוכח שם ג"כ דלענין חיוב בעי קנין רק דלא קני לגמרי בהקנין להיות שלו עד דאיכא יאוש ושינוי רשות כדמוכח בחו"מ סימן שנ"ו ס"ג א"כ מוכח מכל זה דגם לענין חיוב אונסין בעי קנין אלא ע"כ מוכרחין אנו לומר דכוונת התוס' ע"ז האופן דמשיכה בגזלן ישראל נהי דלא קנה שיהיה שלו לגמרי שלא יתחייב לשלם רק דמים מ"מ מהני המשיכה בגזלן ישראל לענין חיוב אונסין ה"נ יש לומר בבן נח אף דמשיכה לא קנה בבן נח מ"מ יש לומר שיועיל אצלו קנין המשיכה לענין חיוב אונסין כן נוכל לומר דכוונת התוס' בקושיתם. ולפענ"ד נוכל לישב קושיתם דבשלמא בישראל קנה המשיכה בגזלן לענין חיוב אונסין משום דקנין המשיכה איתא בישראל לענין מקח וממכר משו"ה מועיל בגזלן לא פחות לענין חיוב אונסין אבל משיכה בעכו"ם לא קנה כלל אף לענין מקח וממכר לפי סברת המקשה משו"ה לא מהני המשיכה אף לענין חיוב אונסין בעכו"ם משו"ה פריך המקשה שפיר ואי אמרת משיכה בעכו"ם אינה קונה כלל אף במקח וממכר א"כ לענין חיוב אונסין נמי אינו קנין כלל א"כ אמאי נהרג:
<b>במס'</b> ב"מ דף ס"א בתוס' ד"ה לעבור וז"ל וא"ת והיכי ס"ד למימר דגזל עכו"ם אסור דאיצטריך קרא למעוטי היינו רעך ולא עכו"ם כו' עכ"ל ולפענ"ד לא אבין קושיתם דכיון דאיתא במס' סנהדרין דף נ"ו דדרשינן מכל עץ הגן ולא גזל א"כ שמעינן מזה דבן נח מצווה על הגזל א"כ ה"ה דישראל מצווה על הגזל שלא יגזול עכו"ם להכי איצטריך קרא למישרי גזל עכו"ם מרעך ולא עכו"ם והא דמשמע מדברי התוס' דבישראל גופא לא ידענא איסור גזל רק מריבית ואונאה ולכאורה קשה הא איסור גזל נצטוו ישראל אף קודם מתן תורה שהרי גם המה היו בני נח ונצטוו מקרא דכל עץ הגן וכנ"ל ע"ז נוכל למימר דאף דקושטא דישראל נצטוו על הגזל מכבר רק אם יש על הגזל איסור לאו לא שמעינן מזה להכי יליף הגמרא שיש בגזל איסור ל"ת מריבית ואונאה:
<b>תמורה</b>
<b>במס'</b> תמורה דף ה' בסוגיא דאי עביד מהני. הלא ידוע הסברא אשר המציאו המפרשים והיא מובאה בספר שער המלך ובנתיבות סימן ר"ח דכי קאמר רבא דאי עביד לא מהי אלא היכא דיתוקן האיסור בזה דאמרינן דלא מהני אבל היכא דאי נמי אמרינן דלא מהני לא יתוקן האיסור בזה גם רבא יודה דמהני ובזה יתישב הקושיא שמקשים מהשוחט בשבת ע"ש. והגאון רבינו עקיבא איגר בתשובה סי' קכ"ט מביא ראיה דהתוס' לא ס"ל להאי כללא וזה לשונו דהא התוס' כתבו בע"ז דף ס"ב ד"ה בדמיהן דטעמא דהמקדש בערלה ובשאר איסורי הנאה דאינה מקודשת אף דיכול ליהנות מאפרן משום דמ"מ כ"ז שהוא בעין אסור לקדש בו כמו שאסור למוכרו עכ"ל התוס' וכתב ע"ז הגרע"א וז"ל דבריהם קצת סתומים דמה בכך שאסור לקדש מ"מ אם עבר וקידש אמאי אינה מקודשת ולכאורה כוונתם כיון שאסור לקדש בו א"כ אמרינן אי עביד לא מהני אך אכתי יקשה אביי דסובר דאי עביד מהני איך יתרגם מתני' וצ"ל דבהאי דיתוקן האיסור במה דאמרינן דלא מהני גם אביי יסבור דאי עביד לא מהני וכיון שכן ממילא מוכח דלרבא אף היכא דלא יתוקן האיסור אמר דלא מהני דאל"כ כיון דביתוקן האיסור גם אביי מודה דלא מהני ובלא יתוקן האיסור תאמר דגם לרבא מהני א"כ במאי פליגי עכ"ל הגרע"א ובסמוך כ' דהתוס' בתמורה ד' ע"ב ד"ה רבא שהקשו מצורם אוזן בכור ליתסר נמי לית להו כללא הנ"ל ע"כ דברי הגרע"א הנ"ל:
<b>ועתה</b> אביא בפה שני קושיות שנתישב לי לפי דבריו הקושיא הא' מה שהקשיתי אמאי לא פריך הגמ' דתמורה דף ה' על אביי דסובר אי עביד מהני ממתני' דקתני תקע בשופר של עכו"ם לא יצא ואם נטל בלולב של עכו"ם לא יצא לאביי דסובר אי עביד מהני אמאי לא יצא כדפריך הגמ' במס' חולין דף פ"ט על רבא דאמר דמכסין בעפר עיר הנדחת דמצות לאו ליהנות נתנו דבשלמא התם למ"ד מצות ליהנות נתנו א"ש אמאי לא יצא משום דיכול לסבור דאי עביד לא מהני אבל לאביי קשיא. ולפי דברי הגרע"א הנ"ל שכ' דהיכא שיתוקן האיסור בזה י"ל דגם אביי מודה דלא מהני יתישב שפיר כמובן נמצא מזה ראיה לדברי הגרע"א הנ"ל. גם היה קשה לי על התוס' בתמורה דף ד' ע"ב ד"ה רבא כו' שהקשו מצורם אוזן בכור ליתסר מטעם דאי עביד לא מהני ומזה הוכיח הגרע"א הנ"ל דהתוס' לית להו כללא של הפוסקים דהיכא דלא יתוקן האיסור גם רבא מודה דמהני ע"ז היה קשה לי דמנ"ל להתוס' לומר דגם היכא. דלא יתוקן האיסור אמר רבא דלא מהני ולהקשות קושיתו דלמא היכא דלא יתוקן האיסור גם רבא מודה דמהני ובצורם אוזן לא יתוקן האיסור לכן כשר. גם איזה שייכות יש לקושית התוס' של צורם אוזן אל התירוץ שקדמו שלא הקשו קושיא זו בתחלה. ולפי מה שכ' הגרע"א הנ"ל נתישב לן שפיר דהנה התוס' הקשו בראשונה בא"ד על רבא דאמר לא מהני וז"ל וא"ת שוחט הפסח על החמץ לפסול וי"ל דבירושלמי יש קרא להכשיר וקשיא לי לכאורה לאביי דאמר אי עביד מהני אמאי צריך קרא להכשיר אלא ע"כ מוכרחין אנו לומר כסברת הגרע"א הנ"ל דהיכא דיתוקן האיסור גם אביי מודה דלא מהני וא"כ היה מן הסברא לומר, גם לאביי דהפסח יהיה פסול דשם יתוקן האיסור בזה דאמרינן דלא מהני כמו שכ' הגרע"א בתשובה קכ"ט משו"ה צריך קרא גם לאביי דהפסח כשר וא"כ נוכל להמציא מהירושלמי מדמצריך קרא דפלוגתייהו דאביי ורבא היכא דלא יתוקן האיסור דביתוקן האיסור גם אביי מודה דלא מהני וכפי' וא"כ פלוגתייהו היכא דלא יתוקן האיסור ואפי"ה אמר רבא דלא מהני ודלא כהמפרשים הנ"ל וא"כ שפיר הקשו אח"כ מצורם אוזן בכור כו' כמובן. אך כ"ז הוא בנו על סברתו של הגרע"א שכ' דהיכא שיתוקן האיסור גם אביי מודה דלא מהני וכדפי' אך לפע"ד קשה מאוד סברתו הנ"ל הלא כל קושית הגמ' דתמורה דף ה' דפריך הגמ' לאביי ורבא הוא בגוונא דיתוקן האיסור כגון התורם מן הרעה על היפה כו' ואם תרם תרומתו תרומה לאביי ניחא ולרבא קשיא והרי שם אי נימא דלא מהני יתוקן האיסור דלא עבד מידי ואפי"ה קאמר הגמ' דלאביי ניחא דתרומתו תרומה וכן מה שהקשה הגמ' מתורם ממין על שאינו מינו וכן מה דפריך הגמ' והרי תמורה ותנן אם המיר מימר בכולהו יתוקן האיסור ואפי"ה קאמר הגמ' דלאביי ניחא דמהני וכיון שלפענ"ד נסתר היסוד של הגרע"א הנ"ל א"כ נשאר עלינו לישב את שני קושיות שהקשיתי למעלה הקושיא הא' אמאי לא פריך הגמ' בתמורה לאביי דאמר אי עביד מהני ממתני' דתקע בשופר של עכו"ם לא יצא והקושיא השניה שהקשיתי בתמורה דף ד' ע"ב בתוס' ד"ה רבא לאביי דאמר אי ע"מ אמאי איצטריך קרא בירושלמי להכשיר שוחט הפסח על החמץ וי"ל ע"ז האופן. דהנה בפסחים דף ס"ג בתוס' ד"ה השוחט אומר ריב"א דהפסח כשר מדלא שנה עליו הכתוב לעכב עכ"ל והקשה עליו מהרש"א הא שנה עליו הכתוב לעכב דכתיב לא תשחט הפסח כו' וכתיב לא תזבח כו' ותירץ מהרש"א לעבור עליו בשני לאוין. ובספר אור חדש מביא בשם קרבן העדה שהקשה על המהרש"א הא כל היכא דאיכא למידרש דרשינן ולא מוקמינן בלאוי יתירי ובשער המלך הלכות קרבן פסח נמי הקשה זאת ותירץ האור חדש בשם ספר אחד דלרבא איצטריך חד קרא דדרש מיניה לעיל איסור חמץ משש שעות ולמעלה א"כ יתישב שפיר הריב"א מדלא שנה עליו הכתוב לעכב דליכא תרי קראי ע"כ דברי המפרשים ולפי דבריהם נ"ל לישב אמאי איצטריך קרא בירושלמי להכשיר שוחט הפסח על החמץ לאביי והיינו לאביי דדריש ליה בפסחים דף ה' חמץ משש שעות ולמעלה מקרא דתשביתו א"כ יש שני לאוין לשוחט הפסח על החמץ לא תשחט כו' ולא תזבח כו' וא"כ אי לא דדריש בירושלמי מקרא להכשיר הו"א דהשני לאוין לא תשחט ולא תזבח אתא לאורויי דשנה עליו הכתוב לעכב ולפסול ולא מוקמינן להו בלאוי יתירי דכל היכא דאיכא למידרש דרשינן וכקושית הקרבן עדה הנ"ל להכי איצטריך בירושלמי קרא להכשיר לאורויי דהלאוין לא אתי למידרש דשנה עליו הכתוב לעכב רק דמוקמינן להו בלאוי יתירי לעבור עליו בשני לאוין ולעולם הפסח כשר:
<b>ועתה</b> אבוא בס"ד לישב הקושיא שהקשיתי אמאי לא פריך הגמ' בתמורה לאביי דאמר אי ע"מ ממתני דתקע בשופר של עכו"ם לא יצא ואם נטל לא יצא כי היכא דפריך הגמ' במס' חולין דף פ"ט על רבא דאמר מצות ל"ל נתנו והא ל"ל דכי היכא דיתורץ הברייתא למ"ד מצות ליהנות נתנו ה"נ יתורץ אליבא דאביי דהא משמע מהגמ' דחולין דפריך רק לרבא דאמר מצות לל"נ משמע דלמ"ד מצות ליהנות נתנו א"ש וכי היכא דיתורץ אליביה ה"נ יתישב אליבא דאביי. ז"א דלמ"ד מצות ליהנות לתנו היינו ר"י דמס' ר"ה דף כ"ח לא קשיא אמאי לא יצא משום דיכול לסבור דכ"מ דאמר רחמנא לא תעביד אי עביד ל"מ וכיון דמצות ליהנות נתנו א"כ עבר אמימרא דרחמנא דנהנה מן העכו"ם, ועבר על לא ידבק מאומה מן החרם משו"ה לא יצא רק לרבא דאמר מצות לאו ליהנות נתנו מקשה הגמ' שפיר אמאי לא יצא הרי לא עבר כלל אמימרא דרחמנא כיון דלא נהנה הרי לא עבר על לא ידבק כו' דעל הלאו דלא ידבק אינו עובר כ"א בנהנה כדפי' המפרשים אבל לאביי דאמר אי ע"מ יהיה קשה אמאי לא יצא אף אי יסבור דמצות ל"נ ועבר אמימרא דרחמנא מ"מ אמאי לא יצא כיון דסובר אי ע"מ א"כ קשה הו"ל להגמ' דתמורה להקשות על אביי מהברייתא כמובן:
<b>לכן</b> נלפע"ד לישב לפי מה שכ' בספר שאילת שמואל בכלליו אות כ' בשם הטורי אבן למס' ר"ה דף כ"ח והספר טובי אבן איננו בידי לעיין בו וזה לשונו דאף אביי דסובר אי ע"מ יכול לסבור דלא יצא בשופר של עכו"ם משום דכל עיקר הנאה מהשופר במאי דיוצא בו וכיון דאמרינן דלא יצא הרי לא נהנה א"כ לא עבר כלל אמימרא דרחמנא בזה האופן אף אביי יסבור דעקרינן להמעשה כי היכי דינצל מן האיסור ואמרינן דלא עבר כלל אמימרא דרחמנא דכי קאמר אביי דאי ע"מ היכי דאמרה תורה שלא יעשה זה הדבר וכיון דעבד שלא כדת א"כ אף אי נאמר דלא אהני מעשיו מ"מ עבד איסור בזה ועבר אמימרא דרחמנא א"כ לא מתקינן האיסור בזה דאי אמרינן דלא מהני להכי קאמר אביי דאי ע"מ. אבל הכא התורה אמרה שלא יהנה מן העכו"ם וכיון דאמרינן דלא יצא הרי לא נהנה להכי גם אביי מודה דלא אהני מעשיו עכ"ד השאילת שמואל. ולכאורה יתישב בזה שפיר קושיתנו אך כי יתישב קושיתנו לפי שיטת המפרשים דסברי דתקיעת שופר לחוד בלא המצוה ליכא הנאה כלל דכל השקלא וטריא של הגמ' דמס' ר"ה דף כ"ח דמצות לל"נ הוא רק הנאת המצוה לחודיה ולא בדאיכא הנאת דבר אחר בלא המצוה ולשיטתם מוכרחים אנו לומר דבקול של תקיעת שופר בעצמו לבד המצוה ליכא הנאה כלל, וא"כ לדידהו יתישב שפיר קושיתנו כנ"ל אבל לשיטת הרמב"ם דסובר בפ"א מהל' שופר הל' ג' דבקול של תקיעת שופר לבד המצוה נמי איכא הנאה ובע"כ יסבור כשיטת הרשב"א דסובר דאי אמרינן מצות לאו ל"נ אף דאיכא הנאת הגוף בהדי המצוה נמי מותר ליהנות ובספר שער המלך הל' לולב הל' ז' מבואר בארוכה שיטת הרמב"ם והרשב"א ושאר פוסקים בענין זה ע"ש. א"כ לשיטת הרמב"ם דסובר דבתקיעת שופר איכא הנאת הגוף בהדי המצוה א"כ יחזיר קושיתנו למקומה ולא יספיק לה תירוץ השאילת שמואל שכ' דכיון דבתקיעת שופר אי אמרינן דלא יצא הרי לא נהנה כלל ולא עבר אמימרא דרחמנא בהא גם אביי מודה דלא מהני כדפי' ז"א דלשיטת הרמב"ם דאיכא בתקיעת שופר הנאת הגוף א"כ אף אי אמרינן דלא יצא מ"מ עבר אמימרא דרחמנא דהרי נהנה גופו מן העכו"ם בתקיעתו א"כ לא מתקנינן האיסור בזה דאמרינן דלא מהני א"כ יסבור אביי דאי עביד מהני בתקיעת שופר של עכו"ם לפי שיטת השאילת שמואל הנ"ל א"כ ישאר קושיתנו בתקפה אמאי לא פריך הגמ' במס' תמורה לאביי דאמר אי ע"מ אמאי לא יצא בתקיעת שופר של עכו"ם לכן נלפע"ד לישב דלאביי לא קשה אמאי לא יצא משום דיסבור דמצות ליהנות נתנו ואסור משום מצוה הבאה בעבירה כיון דבשעה דתקע בשופר של עכו"ם או נטל בלולב של אשירה נהנה ואפילו בלולב נמי איכא הנאת המצוה למ"ד מצות ל"נ א"כ עבר על לאו דלא ידבק כו' א"כ הוי מצוה הבאה בעבירה אבל לרבא מקשה הגמ' דחולין שפיר כיון דסובר רבא מצות לל"נ א"כ לא עבר על לאו דלא ידבק כו' משום דלא נהנה כלום דעל לאו דלא ידבק אינו עובר כ"א בהנאה וכיון דסובר רבא מצות לל"נ א"כ ליכא הנאה וא"כ אמאי לא יצא אף דבתקיעת שופר איכא הנאת הגוף לשיטת הרמב"ם מ"מ הא למ"ד מצות לל"נ לא חשיב הנאת הגוף דבהדי מצוה הנאה כלל שיעבור בהנאה זו איסור כמבואר בהסוגיא דר"ה דף כ"ח ובשער המלך בפ"ו מהל' לולב א"כ לא חשיב מצוה הבב"ע א"כ יקשה הגמ' דחולין שפיר לרבא אמאי לא יצא אבל לאביי ניחא כדפי' וכיון שבאנו לסברא דמצוה הבב"ע מוכרחין אנו לבאר דברי התוס' דמס' סוכה דף ל' ע"א ד"ה משום כו' דלכאורה מוכח מדברי התוס' דבכה"ג לא אמרינן מצוה הבב"ע אך אחר העיון יתישב שפיר לפענ"ד. דהנה התוס' דמס' סוכה דף ל' הקשו וז"ל וא"ת לקמן דפסלינן לולב של אשירה ושל עיר הנדחת משום דמכתת שעורא תיפוק ליה משום מצוה הבב"ע כו' וי"ל דלא דמי לגזל דמחמת עבירת הגזל נעשית המצוה שיצא אבל הני אטו מחמת עבירה שנעשית בו מי נפיק כו' עכ"ל ולפי מה שכ' דהיכי דעובר בשעה שיוצא בו הלאו דלא ידבק מקרי מצוה הבב"ע א"כ מאי תירצו התוס' בזה הא אכתי יש כאן מצוה הבב"ע. ולכאורה היה נראה לומר דהתוס' ס"ל דלא מיקרי מצוה הבב"ע אלא היכי דהמצוה לא היה לו באפשרות להעשות בלא עבירה כמו בקרבן של גזל אבל בלולב של עכו"ם נהי דבלא הלאו דלא ידבק לא יוכל לקיים המצוה אך מ"מ גם אם לא היו עובדים לה היה יכול לקיים המצוה א"כ לא מקרי מצוה הבב"ע והוא נגד מה שכ' לעיל. אך מהגאון בעל שאגת אריה לא משמע כן ומסתמא לא יהיה נגד התוס' דהנה השאגת אריה סימן צ"ח מביא הגמ' דמס' ר"ה דף כ"ח הא דתקע בשופר של שלמים לא יצא ורבא בעי למימר דחף בשל עולה לא יצא הכל הוא הטעם משום דהוא מצוה הבב"ע ע"ש וכיון דלפי דבריו הוי הטעם דלא יצא משום דהוי מצוה הבב"ע והרי שם אף אם לא היה השור של שלמים או של עולה נמי הוי נעשית המצוה של תקיעה אך כיון דבשעה שתקע לא ימלט מן האיסור של מעילה מקרי שפיר מצוה הבב"ע א"כ יקשה תירוצו של התוס' דמס' סוכה דף ל' הנ"ל דאכתי יהיה מצוה הבב"ע כיון דעובר בשעה שנוטל הלאו דלא ידבק כו' אך באמת לק"מ דהתוס' דהקשו תיפוק ליה משום מצוה הבב"ע הוא על הגמ' דלקמן דף ל"א ע"ב ושם מקשה הגמ' על רבא דאמר אם נטל לא יצא ממתני' דקתני של אשירה פסול א"כ חזינן דהגמ' אזלי אליבא דרבא ורבא הא ס"ל במס' חולין דף פ"ט דמצות לל"נ וא"כ בשעה שנטל לא עבר כלום על לאו דלא ידבק ובזה יתישב לן קושית הגליון הש"ס שהקשה על קושית התוס' דמס' סוכה דף ל' הנ"ל דאכתי יהיה מצוה הבב"ע כיון דעובר בשעה שנוטל הלאו דלא ידבק כו' אך באמת לא ק"מ דהתוס' דהקשו תיפוק ליה משום מצוה הבב"ע הוא על הגמ' דלקמן דף ל"א ע"ב ושם מקשה הגמ' על רבא דאמר אם נטל לא יצא ממתני' דקתני של אשירה פסול א"כ חזינן דהגמ' אזל אליבא דרבא ורבא הא ס"ל במס' חולין דף פ"ט דמצות לל"נ וא"כ בשעה שנטל לא עבר כלום על לאו דלא ידבק. ובזה יתישב לן הקושיא הב' שהקשה הגליון הש"ס על קושית התוס' דמס' סוכה הנ"ל אימא דלהכי לא קאמר הגמ' דלקמן טעמא דמצוה הבב"ע משום דשמואל ל"ל מצוה הבב"ע ע"כ קושית הגליון הש"ס ולפי מה שכ' דשם אזלי אליבא דרבא ורבא הא אית ליה טעמא דמצוה הבב"ע במס' ב"ק דדריש קרבנו ולא הגזול א"כ הקשו התוס' שפיר:
<b>נחזור</b> לענין הנ"ל לפי"ז אביי דסובר במס' נדרים דף ט"ז ע"ב מצות ליהנות נתנו כדמוכח הסוגיא שם א"כ בשעה שנטל לולב של עכו"ם עבר על לא ידבק א"כ הוי מצוה הבב"ע להכי לא יטול להכי לא מקשי הגמ' דתמורה דף ד' על אביי ממתני' דתקע לא יצא כמובן:
<b>בתשובת</b> רע"א סימן קכ"ט הביא ראיה מהתוס' דמס' תמורה דף ד' ע"ב ד"ה רבא שהקשו צורם אוזן בכור ליתסר ומאי קושיא דלמא היכא דלא יתוקן האיסור גם רבא מודה דאהני מעשיו ולהכי צורם אוזן בכור מותר משום דשם לא יתוקן האיסור בזה דאי אמרינן דלא מהני מעשיו א"כ ראיה מדברי התוס' דהתוס' לית להו הסברא דהיכא דלא יתוקן האיסור גם רבא מודה דאהני והקשה ע"ז הגרע"א דמדברי התוס' דמס' גיטין דף כ' ע"ב משמע דהתוס' נמי ס"ל דהיכא דלא יתוקן האיסור כ"ע מודו דאהני דהתוס' ד"ה כתובת קעקע כתבו שם דבדיעבד אם גירש בגט של כתובת קעקע הוי גט ולכאורה היה קשה לרבא דאמר כ"מ דא"ר ל"ת אי עביד לא מהני אמאי הוי הגט גט אלא ע"כ דס"ל להתוס' דכיון דאף דאמרינן דלא הוי גט לא יתוקן האיסור של כתובת קעקע להכי גם רבא מודה דאהני והוא סותר להתוס' דתמורה הנ"ל ע"כ קושית הגרע"א. ולפענ"ד קשה לי במה שמדייק הגרע"א מהתוס' מדמכשרי הגט של כתובת קעקע לרבא דאמר כ"מ דא"ר ל"ת א"ע ל"מ היינו משום דשם לא יתוקן האיסור משו"ה גם רבא יודה דאהני ולפענ"ד לא נוכל להעמיס זאת בכוונת התוס' דהרי התוס' הביאו ראיה ע"ז דהגט הוי גט כשר מהא דאמרינן לעיל כתבו על איסורי הנאה כשר ולפי דברי הגרע"א הנ"ל דמשו"ה כשר הגט בכתובת קעקע משום דשם לא יתוקן האיסור א"כ אמאי כשר הגט אם כתבו על איסורי הנאה דשם יתוקן האיסור בזה דאמרינן א"ע לא מהני והגט בטל אלא ע"כ דלא מזה הטעם מכשרי הגט בכתובת קעקע. ולכאורה נוכל למימר דהא דקא משני הג' בכתובת קעקע לא אזלא אליבא דרבא רק לרמי בר חמא כגירסת מהר"מ שמוחק תיבת לרבא אך לפי האמת נראה שגם רבא יודה לדינא שבכתובת קעקע הגט כשר משום דמ"ש מכתבו על איסורי הנאה שכשר כמעט אליבא דכ"ע שם בגיטין דף כ' ע"א. אך דאכתי יקשה באמת אמאי כשר הגט של כתובת קעקע ושל איסורי הנאה לרבא דאמר ל"מ לכן נלפע"ד לישב קושית הגרע"א הנ"ל דמהתוס' דגיטין אין ראיה דהתוס' לית להו סברא דהיכא דלא יתוקן האיסור גם רבא יודה דאהני והא דהוי הגט של כתובת קעקע כשר בדיעבד הוא משום דהתוס' אזלי לשיטתייהו דכתבו במס' תמורה דף ה' ע"א בתוס' ד"ה בשלמא על הא דהקשו אונס שגירש אמאי הוי גט כלל לימא אי עביד לא מהני ותירצו וז"ל דאיתקש גירושין למיתה וא"כ באונס אף דהוי באיסורא מ"מ הגט גט עכ"ד התוס' א"כ הרי חזינן מדברי התוס' דאף דבגירושין הוי באיסור מ"מ הגט כשר אף לרבא א"כ ה"נ בכתובת קעקע אף דהוי באיסור מ"מ הוי גט אף לרבא א"כ לפי"ז אזלא לה קושית הגרע"א הנ"ל. ואף דקאמרי שם התוס' הנ"ל וז"ל ומיהו להכי לא מהני שאין שילוח זה לכל ימיו רק שצריך להחזירה א"כ משמע מזה דהיכא שגירש באיסור צריך להחזירה א"כ משמע מזה דהגט בטל אך זהו רק לפי הס"ד של המקשה אך לפי המסקנא אזי לרבא הא דצריך להחזירה היינו משום דזהו לאו הניתק לעשה שכל ימיו בעמוד והחזר קאי אבל הגט הוי גט מעליא משו"ה בכהן שגירש לוקה ואינו מחזיר והא דהוי הגט גט והרי רבא סבר א"ע ל"מ וא"כ אמאי הוי הגט גט אלא ע"כ סברת התוס' משום דאיתקש גירושין למיתה משו"ה הוי הגט גט אף דהוי באיסור:
<b>ובספר</b> מלא הרועים אות כ' ס"ק ט' כתב דלרבא ילפינן גירושין ממיתה דהוי גט אף באיסור רק דצריך להחזירה ומדייק זאת מהתוס' הנ"ל משמע מדבריו דבכ"מ דהוי גט באיסור צריך להחזירה אך לפענ"ד נראה דדברי התוס' הוא רק לפי הס"ד דהמקשן אך לפי המסקנא הוי הגט גט לכל דבר היכא שגירש באיסור רק באונס שגירש צריך להחזירה מחמת שהוא לאו הניתק לעשה:
<b>בתשובת</b> רע"א סימן קכ"ט הביא מה שכ' התוס' במס' עכו"ם ד"ה בדמיהן דטעמא דהמקדש בערלה אינה מקודשת אף דיכול ליהנות מאפרן מ"מ כ"ז שהוא בעין אסור לקדש בו כמו דאסור למוכרו וכתב ע"ז הגרע"א הנ"ל וז"ל דבריהם קצת סתומים דמה בכך דאסור לקדש בו מ"מ אם עבר וקידש אמאי אינה מקודשת וכתב ע"ז דכוונת התוס' הוא משום דפסקינן כרבא דמס' תמורה דף ד' דאמר כ"מ דא"ר ל"ת אי עביד לא מהני להכי לא הוי קדושין כשרים אף בדיעבד עכ"ל הגרע"א הנ"ל וקשה לי לפענ"ד לפי מה שכ' התוס' במס' תמורה דף ה' על הא דהקשו שם לרבא דאמר לא מהני לא יהיה הגירושין כלל באונס שגירש כיון דעבר אמימרא דרחמנא ותירצו התוס' שם וז"ל וי"ל דאיתקש גירושין למיתה משו"ה הוי הגט כשר עכ"ל א"כ משמע מזה אף בגירש שלא כדין כגון באונס אפי"ה ילפינן גירושין ממיתה דהגט כשר אף לרבא א"כ לפי"ז ה"ה בקדושין שנעשה שלא כדין נמי צריך להיות הקדושין כשרים אף לרבא דאמר לא מהני מ"מ כיון דבגיטין כשר משום דילפינן ממיתה אף שנעשה באיסור א"כ ה"ה בקדושין נמי צריך להיות כשר אף שנעשה באיסור דהרי בכל דוכתא ילפינן קדושין מגירושין וגירושין מקדושין בהיקש דויצאה והיתה במס' קדושין א"כ יהיה קשה על התוס' דמס' עכו"ם הנ"ל לפי כוונת הגרע"א הנ"ל אמאי לא הוי הקדושין כשרים אף לרבא ולפענ"ד צ"ע:
<b>בספר</b> שאגת אריה תשובה צ"ח מביא הגמ' דמס' ר"ה דף כ"ח הא דקאמר ר"י דתקע בשופר של שלמים לא יצא ורבא דאמר אף בשל עולה לא יצא הכל הטעם משום דהוי מצוה הבאה בעבירה ולכאורה קשה מאוד דבריו מנין ליה להשאגת ארי' דטעמא דלא יצא משום מצוה הבב"ע דלמא טעמא דלא יצא הוא משום דכ"מ דא"ר ל"ת אי עביד לא מהני ולא משום מצוה הבב"ע ואדרבה בה מהתוס' מוכח דטעמא דלא יצא הוא משום כ"מ דא"ר ל"ת אי עביד לא מהני ולא משום מצוה הבב"ע דהא בב"ק דף ס"ז פירשו התוס' דהא דקאמר ר"י בין נודעה בין לא נודעה מכפרת משום דלית ליה לר"י טעמא דמצוה הבב"ע וא"כ ע"כ לשיטת התוס' הא דקאמר ר"י במס' ר"ה דלא יצא לא הוי משום מצוה הבב"ע רק משום דאי עביד לא מהני וא"כ מנ"ל להש"א דטעמא דלא יצא הוא משום מצוה הבב"ע:
<b>ונלע"ד</b> לישב דבריו ותחלה אקדים מה שהשגתי על הס' שאילת שמואל סימן נ"ב שכתב לחלק בין כל מקום דאמר רחמנא ל"ת אי עביד לא מהני ובין הא דמצוה הבב"ע דבשלמא אי עביד לא מהני בלא מצוה הבב"ע יתכן להיות היכא דעבר על האיסור ולא עשה מצוה בזה אפ"ה לא אהני מעשיו אבל מצוה הבב"ע בלא אעל"מ לא יתכן להיות וא"כ למאי מהני איסור של מצוה הבב"ע הלא בלא"ה אסור משום אעל"מ ע"כ קאמר השאילת שמואל דפלוגתייהו דאעל"מ הוא דווקא מרשות לרשות כגון תמורה ותרומה ודווקא ע"ז אמר רבא דלא מהני ואינו יוצא הדבר מרשות לרשות אבל בענין דלא שייך יציאה מרשות לרשות גם רבא מודה דמהני וא"כ יתכן איסור של מצוה הבב"ע היכא דעשה מצוה באיסור בענין דלא שייך שינוי רשות ובזה מיישב מה שהקשו המפרשים לרבא דאמר ל"מ מהשוחט בשבת שחיטתו כשירה כמובן עכ"ד:
<b>ולענ"ד</b> קשה מאד כללו של הש"ש הנ"ל מה שאמר דלא אמר רבא דאעל"מ אלא מרשות לרשות דבמס' מנחות דף מ' ע"ב לא משמע כן דקאמר רבא על הא דאמר ר"ז הטיל למוטלת כשירה קאמר רבא השתא בבל תוסיף קאי מעשה לא הוי ולפי הנראה הוא הפשט דמש"ה מעשה לא הוי משום כ"מ דאמר רחמנא ל"ת אעל"מ וכן הבין בס' מקור ברוך בתשובה ראשונה דתליא באעל"מ א"כ ממילא נסתר הכלל של ש"ש הנ"ל כמובן דהתם לא שייך שינוי רשות ואפ"ה אית ליה לרבא דלא מהני:
<b>ולענ"ד</b> נראה לחלק בין הא דמצוה הבב"ע בין ה דאעל"מ לפ"מ שכתבו המפרשים לתרץ את הקושיא מה שמקשים על רבא מהשוחט בשבת שחיטתו כשירה. ע"ז מתרצין דפלוגתייהו דאביי ורבא הוא דוקא באופן דיתוקן האיסור בזה אי אמרינן דל"מ אבל היכא דלא יתוקן האיסור בזה דאמרינן דל"מ אזי גם רבא יודה דאהני ובזה החילוק מתרצים מהשוחט בשבת כמובן ולפ"ז יתיישב לן שפיר החילוק של מצוה הבב"ע בין אעל"מ היכא דעביד מצוה הבב"ע בזה האופן דאי אמרינן דל"מ לא יתוקן האיסור בזה א"כ אי לאו האיסור של מצוה הבב"ע אזי גם רבא היה מודה דאהני מעשיו אבל משום מצוה הבב"ע יהיה אסור ולפי ההקדם הזה נוכל לישב דברי הש"א הנ"ל שכתב דטעמא דתקע בשופר של שלמים לא יצא הוא משום מצוה הבב"ע ולא כתב הטעם משום דאעל"מ היינו לפי מה שכ' דהיכא דלא יתוקן האיסור בזה דאמרינן דל"מ אזי גם רבא יודה דאהני ע"כ נוכל לומר דגם השג"א אית ליה זה הכלל וגם נוכל לומר דהשג"א אית ליה כשיטת הרמב"ם דפ"א מהל' שופר ה"ג דבתקיעת שופר איכא הנאת הגוף לבד המצוה ודעת הרמב"ם הובא בספר שעה"מ הלכות לולב ה"ז א"כ לפ"ז לא נוכל לומר דהא דקאמר ר"י במס' ר"ה דף כ"ח דאם תקע בשופר של שלמים לא יצא הוא משום דאעל"מ כיון דלפי שיטת הרמב"ם הנ"ל דבתקיעת שופר איכא הנאת הגוף. א"כ לא יתוקן האיסור בזה דאי אמרינן דל"מ דאף אי אמרינן לא מהני ולא יצא מ"מ לא יתוקן האיסור בזה דתקע דהרי מ"מ נהנה גופו מן ההקדש ומעל א"כ הכא אף רבא מודה דאהני וא"כ ליכא למימר דטעמא דר"י דלא יצא משום דאעל"מ וא"כ ע"כ טעמא דר"י דלא יצא הוא משום מצוה הבב"ע ושפיר הביא הש"א טעמא דלא יצא הוא משום מצוה הבב"ע והתוס' בב"ק דף ס"ז שכתבו דר"י לית ליה הא דמצוה הבב"ע א"כ ע"כ ס"ל להתוס' דטעמא דלא יצא הוא משום דא"ע ל"מ הוא משום דאזלי לשיטתייהו דלא ס"ל סברת המפרשים הנ"ל דהיכא דלא יתוקן האיסור אזי גם רבא מודה דאהני כמו שכתבו הגרע"א ז"ל תשובה קכ"ט ראיה מדברי התוס' דמס' תמורה דף ה' ע"ב ד"ה אמר רבא שהקשו מצורם אוזן בכור ליתסר והרי שם לא יתוקן האיסור בזה דאי אמרינן דל"מ אלא ע"כ דס"ל להתוס' דאף היכא דלא יתוקן האיסור נמי אמר רבא דלא מהני א"כ שפיר נוכל לומר לפי שיטת התוס' דטעמא דלא יצא הוא משום דאי עביד לא מהני משא"כ להשג"א הנ"ל:
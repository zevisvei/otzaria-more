<h1>שדי חמד אסיפת דינים חתן וכלה וחופה</h1>
הרב חיים חזקיהו מדיני
<big>מערכת</big> <big>חתן</big> <big>וכלה</big> <big>וחופה</big>
<b>א</b><b>)</b> <b>שמעתי</b> שבעיר הסמוכה חדשים מקרוב התחילו לעשות החופה (חופה זו שאנו אומרים באות זו עם שיש מחלוקת בפוסקים מה נקרא חופה ועיין להרבנים אשדת הפסגה בשו"ת אה"ע סי' ד' וסי' ה' וזכר דבר במערכת הבי"ת שבחאה"ע לענין ברכת חתנים ורוח חיים בחאה"ע סי' ס"ב אות י"א. כונתינו בזה על שפורשים יריעה ע"ג כלונסות והחתן והכלה עומדים תחתיה ומקדשה שם ומברכים שם ברכת אירוסין ונישואין שזה נקרא חופה במקומות אלו כמ"ש הרמ"א בסי' ה"ן ס"א) בתוך בית הכנסת הקדושה ותמיה לי כי מדברי הגאון חתם סופר בסי' צ"ח מתבאר יפה דאיכא קפידה לעשותה בחצר בית הכנסת תחת אויר הרקיע לסימנא טבא להתקיים ברכת אברהם אע"ה כה יהיה זרעיך ואשר לא חפץ בברכה ונרחק ממנו מתכוין ללמוד מדרכי המצרים וכו' עי"ש ואולי סמכו במה שראו שכתב הרב פתחי תשובה באה"ע סי' ס"א סקי"א דמשמע מדברי רמ"א ביו"ד סי' שצ"ח ס"ג דעושים החופה בבית הכנסת אבל תמיהני על גדול שכמותו שלא עיין במקור הדין והוא מהגהות מיימניות שהביא מרן בב"י שם ולא כתב בבית הכנסת רק בבית הנישואין ואף אם נפרש בבית הנישואין תחת תקרת הבית ממש לא באויר ושמעינן מיהא דאין קפידא שיהיה דוקא באויר השמים תחת הכוכבים מ"מ אין מזה ראיה להתיר בבית הכנסת דיש חשש שנראה כמתכוין לדרכי המצרים הנ"ל וכיון שבמקור הדין כתוב בבית הנישואין בהכרח לומר דבהרמ"א הוא טעות הדפוס אף שבאמת זה דוחק ובפרט שעינינו הרואות שגם בדברי הרבנים לבוש שם ובית שמואל סי' ל' סק"ט (שציין הרב פ"ת) וחכמת אדם בכלל קס"ו אות ג' (ויש דפוס שהושמט ממנו כמה כללים ודברים אלו הם בכלל קנ"ב אות ג') כתוב כבדברי הרמ"א יש שכתוב בו בית הכנסת מפורש ויש שכתוב בהכ"ן על כרחנו לקבל הדוחק מטעם שכתבתי וממה שנזכר פעם שנית בדברי הרמ"א בבית הכנסת והוא בשם מוהרי"ל בידאי אין שום ראיה מזה לדידן שכבר באר הגאון חתם סופר שם דמה שכתוב בתשובות מוהר"ם פאדווא בענין זה ומשמע מדבריו דעושים החופה בבית הכנסת היינו לדידהו שעושים חופת מאיי"ן וכו' ומוהרמ"ף היה תלמיד מוהרי"ל ואם כן לפי דברי החת"ס אין ראיה מלשון מוהרי"ל ומה שמשולש בדברי הרמ"א בהכ"ן והם דברי עצמו (שכתב ומ"מ נראה דאבל יכול לברך ברכת אירוסין ונישואין תחת החופה שבבית הכנסת) נמשך אחר לשון מוהרי"ל לפי מנהגם ולא חש לדקדק בזה מאחר שאין כאן מקומו וסמך על מה שכתב באבן העזר סי' ס"א כי שם ביתו וגם הרבנים הנ"ל נמשכו אחר לשון הרמ"א כן נראה לענ"ד ומצאתי להגאון מוהר"י ליפשיטץ בפירוש המשניות הנקרא תפארת ישראל שכתב בתחלת סדר מועד בכללי שמחות אות ב' (דף מ"ד ע"ב מדפוס ווארשא) וז"ל ואגב דאתא לידן נימא בה מילתא דמ"ש רמ"א ביו"ד סי' שצ"א ס"ג וכו' הנה מדכפל רמ"א ושילש בלשונו חופה שעושין בבהכ"ן על זה סמכו החדשים אשר עליהם אנו בושין אשר כל מגמתם לדמות אותנו לצד שלא נוכל לידמות ואמרו דש"מ דכך יפה לנו לעשות החופה בבהכ"נ אמנם מלבד שיש איסור לעשות החופה בבהכ"נ מכמה טעמים שלא נאריך בהם כאן הנה תלו עצמם בקורי עכביש דכל מה שנזכר בדברי רמ"א כאן בית הכנסת במקור מקומו טהור ליתא לא בהגמ"י שהביא רב"י דשם נזכר בבית הנישואין וכן בד"מ כתב בפירוש ברחוב העיר ונראה שטעות המדפיס הוא שהרי מימינו לא ראינו ולא שמענו נוהגים כן לעשות החופה תוך בית הכנסת אלא שבשניהם היה כתוב בב"ה ור"ל ר"ת בבית הנשואין או בחצר בית הכנסת שהוא רחוב העיר וטעה המדפיס שברצותו מרחיב ברצותו מקצר וכתב בבית הכנסת וניכרים דברי אמת עכ"ל עיניך הרואות דפשיטא ליה להרב הנ"ל דיש איסור לעשות החופה בבהכ"נ וגם פשוט בעיניו שט"ס הוא בדברי הרמ"א ועם שלא הזכיר מדברי הרבנים לבוש ובית שמואל הנ'ל בהכרח לומר שגם בדבריהם הוא ט"ס ואם כן חלילה לשנות המנהג הקדום:
<b>הן</b> אמת שעיקר מנהג שהזכיר הרמ"א לעשות החופה תחת אויר השמים והחזיק במעוזו הרב חתם סופר כנז"ל לא נהגו כן במקומותינו בערי תוגרמה כאשר ראיתי בעיני בעיירות גדולות עלית על כולנה מקום מולדתי עיק"ו ירושת"ו מנהג פשוט ביניני הספרדים (פרענקין) הי"ו לעשות החופה בין לאלמון בין לבחור עם בתולה בתוך הבית ממש ולא בחצר וכבר העיד מרן החבי"ב בכנסת הגדולה סי' ס"א הגב"י אות ב' שאין נוהגין כן עי"ש ובעדת הקירימצאקים שבמקומות אלו הי"ו ראיתי שחופת בתולה או בחור עושים בחצר תחת אויר השמים ושל אלמון ואלמנה עושים בתוך הבית ולא ראיתי לשנות מנהגם זה ועכ"פ האשכנזים הי"ו שכבר פשט המנהג ביניהם כדברי הרמ"א ודחי אין נכון להם לשנות מנהגם מחצר לבית וכל שכן לעשות החופה בבית הכנסת הקדושה שיש בזה איסור מן הדין ובפרט בימים האלה ובזמן הזה אשר מחשבתם נכרת מתוך מעשיהם להדמות לצד שלא נוכל להדמות דודאי יש לאסור כמו שכתב הרב הנ"ל. גם ראיתי בספר ל"ה שנדפס מקרוב לאחד מרבני דורנו יצ"ו שכתב בח"ב דף כ"ד ע"ב (מדפוס לבוב) בשם הגאון אמרי אש ח"א סי' י' אודות החדשות אשר מבקשים להקים חופת חתנים וכלות בתוך בית הכנסת הנה בהכ"ן שנבנה סתם יש איסור מדין התלמוד והרמב"ם בשו"ת פאר הדור וכו' ואף אם יבנו מחדש בית הכנסת על דעת כן לעשות החופה בתוך הבהכ"ן דבר אשר לא נהגו בו אבותינו הקדושים גם אם לא ידענו שום טעם אין לנו לסור מדרכיהם אף כי בזה יש בו סייג וגדר וכו' מעולם לא באנו יחד בעת התפלה אנשים ונשים וכי יעשו כן בעת נישואין תתחלל קדושת המקום ואימתו בכך מלבד כי אין לנו לקנאות באחרים הלא כל חכמי לב יכירו וידעו כי זה אשר אנחנו במשך שנים רבים בקרב רבים ומפוזרים בכל קצוי ארץ ובחסד ה' עלינו עוד שמותינו עלינו. הסיבה אלהית היא השגחתו יתברך עלינו וכו' ואולם הסיבה הטבעית היא הסייגים והגדרים והמנהגים וכו' עכ"ל (ושם בצ"ה) דף נ"ו ע"ב ואילך הן לו הובא פסק בית דין המחזיקים בכל תוקף לאסור איסר להעמיד החופה בבהכ"נ רק תהיה תחת השמים וחתימי עלה קרוב למאה רבנים) ועוד אסרו שם איזה דברים שרצו לחדש מעתה והרב המחבר ל"ה שם בדף ט"ן סוף ע"ב הודיע כי הפסק דין הנ"ל נעשה שם בתוגרמא מתחלה בחרמות גדולות ונוראות (במקום שיש רשות לזה מצד השררה ככתוב להלן) ששמתו והחרימו מכל העולמות בעוה"ז ובעוה"ב כל אשר יעבור על דברים אלו וגזרו והחרימו בחרמו של משה רבינו ובגזירת יהושע בן נון ובכל תקף חרם של רבינו ב"י המובא באבקת רוכל וחרם רבותינו הצרפתים המובא במוהר"י מינץ וכל בו וגזרו על פתם ויינם וכו' והרעישו שמים וארץ פמליא של מעלה ופמליא של מטה בדברים הבוערים כאש מתלקחת גפרית ולהבות בחרם גמ"ט רמ"ח הנכנס ברמ"ח אבריו של אדם ולהבדילם מעדת ה' מעתה ועד עולם אך בהיות שהוא נגד דינא דמלכותא להחרים לכן אמרו את חקי המלך אשמור ואת חקתיו נקבל וכו' יעיש"ב (ושם בל"ה ח"א דף מ"ט ע"א כתב בשם הגאון מוהר"ר מרגליות בשו"ת מחולת מחנים סי' ד' שמברר איסור נתינת החופה בבכה"ן אחד שעוברים בזה איסורי תורה ב' שהוא נגד דין של שולחן ערוך ועוד כתב שם טעמים בהשכל ודעת ומסיים שם וא"כ הם עוברים בשבע לא תעשה המבוארים וכו' עכ"ד) ומאחר עלות כל זה פשיטא ודאי דאם יש כח בידינו לבטל מנהג זה במקום שנהגו כן מימי קדם כך היא חובתינו והם כי לא להזכיר להנהיג כן מחדש ואף אם יאמרו דאין כונתם להתדמות להמצרים אלא מפני טעם אחר אסור וכמו שכתב שם בשם הגאון הנ"ל בשו"ת הנ"ל סי' ה' לענין עקירת הבימה מאמצע בהכ"נ יעיש"ב ותמיהני על הרב הישיש שם נר"ו שהוא רב הכולל והוא המסדר הקידושין איך יניח להנהיג כן וכן לא יעשה חדשות בארץ לשנות ממנהג אבותינו לקדושים אשר בארץ המה אפילו בדבר שאין שום נידנוד איסור כל שכן בדבר הזה אשר גדולי עמודי ויסודי עולם אנשי שם צווחי כי כרוכייא ומחוו במחוג גודל האיסור לפי חומר שבו מי יבא אחרי המלכים האדירים גבורים במלחמתה של תורה להתיר את אשר אסרו בכח גדול וביד חזקה כי כן אם לעצתי ישמע הרב הנז' נר"ו הנני להודיעו את כל הכתוב בספר וישתדל לבטל דבר הזה וכלל גדול מסר לנו הגאון חתם סופר החדש אסור מן התורה בכל מקום ויחזיר עטרה ליושנה להיות כמקדם לעשות החופה בחצר בית הכנסת תחת אויר השמים ויתברכו בברכת אברהם כה ירבו וכה יוסיפו ככוכבי השמים לרוב ברב עז ושלום (כל הכתוב למעלה היה בדעתי לשלוח להרב הנז"ל ולא אסתייעא מילתא כי ביני וביני נתבקש בישיבה של מעלה תנצב"ה):
<b>ומלבד</b> הטעמים שכתבו הרבנים לאסור לעשות החופה בבית הכנסת עצמה כנז"ל עוד יש טעם נכון לאסור שהרי כתב הרמ"א בש"ע אורח חיים סוף סי' פ"ח שהמנהג במדינות אלו כסברא הראשונה שהביא שם דאין לאשה נדה בימי ראייתה ליכנס לבית הכנסת וכו' או ליגע בספר ורק בימים נוראים שרבות בנות מתאספות שם לא נהגו להחמיר כי יהיה להן עלבון גדול שכולן בפנים והן מבחוץ וכתב הרב פתחי תשובה ביו"ד סס"י קצ"ה בשם ס' חמו"ד כ"י נהגו נשים שלא לילך לבית החיים להתפלל בימי נדתן ונכון הוא ע"כ הנך רואה שנתפשט המנהג כל כך עד שעשו לו סייג וגדרו שלא לילך אף לבית עלמין וק"ו שהיו נזהרים שלא תכנס טומאה בבית מקדש מעט שכולו קדש קדשים ואם כן איך אפשר להנהיג תרתי דסתרי כי בכל ימות השנה אסורות כפי המנהג שלא ליכנס לביהכ"נ ועתה ביום החופה כי יבואו על החופה נשים רבות עם הכלה ולא יבצר מהן אשר לא טהרה ממקור דמיה והיא לא תעמוד בחוץ מפני העלבון וגם הכלה עצמה לפעמים נכנסת לחופה וטומאתה בשוליה והרי זה אסור כפי המנהג הנ"ל וכיון שעד עתה לא נהגו ליכנס לבהכ"ן בשאר ימות השנה כי אם בימים נוראים וכיוצא שהאסיפה בהן היא על צד ההכרח אם כן גם יום זה של החופה בכלל האיסור הוא ומי יתיר להן דבר שנהגו בו איסור מעולם ומשנים קדמוניות וידוע דמנהג שנהגו על פי סברת איזה פוסק שקבלו עליהם סברתו העובר עליו חשיב עובר על נדר מדאורייתא עיין להגאון חת"ס בחיו"ד סי' ק"ז ואם כן איך אפשר לשנות המנהג ולהתיר איסור תורה חלילה וכבר ראיתי למרן החבי"ף בספר חקקי לב בחלק א"ח סי' ג' שעל מה שהתחילו לנהוג בעירו איזה אנשים יראי ה' שבפרק הכונס את בתו לחופה מעבירין אותה דרך אחת מהבתי כנסיות שבעיר והכלה נכנס לבהכ"ן ומנשקת הארון הקודש ומדלקת נרות שם ותצאן כל הנשים אחריה בתופים ובמחולות משם לבית החתן ליכנס לחופה נשאל אי שפיר דמי לנהוג כן והשיב דלא שרי לנהוג כן והביא מה שכתב הרב החסיד בשלמי צבור בקונטרס חלבי השלמים דף י"ג ע"ג דכשם שאסור לכהן לבא אל המקדש ביאה רקנית כן אסור בבית הכנסת ליכנס שלא לצורך כי בתי כנסיות הם מקדש מעט וכו' ועוד שהרי כתב הרמ"א דאשה נדה לא תכנס לבהכ"ן וכו' והביא סמך לזה מדברי הזוה"ק בפרשת שמות דף ג' ע"א תלתא אינון דדחיין שכינתא וחד מנייהו טומאת נדה דלית מסאבו תקיפא בעלמא כמסאבו דנדה וכו' מכל אתר דאזלין אתדחיא שכינתא מקמייהו וכו' וכתב הרב המקבל הרמ"ז דכל אתר לרבות בתי כנסיות ובתי מדרשות דאף שהשכינה קבועה בהם אתדחיא משם וזהו נדה נד ה' ואף דדברי הזה"ק הם המדברים על שוכב עם נדה מ"מ למדנו דנדה טומאתה חמורה ואינו בדין שתכנס למקום מקדש מעט וכתב ששמעו בקולו ולא נתנו מקום להמנהג להתפשט אלו תוד"ק ובס' רוח חיים באה"ע סי' ס"ב אות ב' כתב דאף דנראה מתשו' הרב מוהר"ם מינץ בסי' ק"ט דף קכ"ז ע"ב שיש נוהגים להוליך החתן והכלה לחצר בהכ"ן לעשות מיי"ן פשוט דאין מזה ראיה להתיר להכניס הכלה לתוך בית הכנסת והוא הדין או כל שכן להנהיג לעשות חופה בבהכ"ן ואין לזה שום צורך והכרח בודאי דגם טעם זה חזי לאיצטרופי בהדי שאר הטעמים שכתבו הרבנים לאסור איסר וישתקע הדבר ולא יאמר וכן ראיתי בהיותי בעיר לא רחוקה מכאן שהעמידו החופה בחצר בית הכנסת ולא בבהכ"ן עצמה ובזה ודאי אין קפידא וכמו שכתבו הרבנים מוהרמ"מ וחת"ס הנ"ל שכן הוא המנהג ועל מה שכתב בחקקי לב הנ"ל עיין בס' לב חיים דף קנ"ה ע"ב בהשמטות לס' חקקי לב:
<b>שוב</b> נדפס שו"ת שואל ומשיב מהדורא תליתאה ומצאתי שם בח"א סי' קפ"ב שכתב והנה מה אומר ומה אדבר אשר שינו המקום של אה"ק בכותל דרומית הנה יפה כתב מעלתו בכל מ"ש כי יש כמה טעמים שאין לשנות אף גם בזה נותנים יד לפושעים החדשים שמשנים ג"כ המקומות בבהכ"ן ועושים חופה בבית הכנסת וכל מה שטרחו הגאונים הצדיקים לבטל מעשיהם והוא רק משום שאין לשנות המנהג מקודם ואם יבא לשנות ישתנה כל הדינים חלילה וע"כ אם בנקל שיעשה האה"ק כבתחלה ודאי מה טוב ואם חלילה אין מקום להכריחם לזה לא יחזיק במחלוקת כי בעוה"ר פשתה המספחת וכ"א עושה במה לעצמו וה' ירחם עלינו וישלח לנו משיח צדקנו ובימין צדקו ינחנו עכ"ל עיניך הרואות יקר סהדותא רב גדול הדור האחרון מעיד בגדלו שהגאונים הצדיקים טרחו לבטל מעשיהם והחדשים בשם פושעים חדשים יכנם ולמה לא נשתדל גם אנחנו לעשות כמעשי הצדיקים להגיד לעם בני ישראל. כי דבר זה אסור לנו לעשותו וידעתי כי תלי"ת לא נמצא בעיר הנ"ל ובמדינתנו אנשים פוקרים המכעיסים את ה' ובוזים את דברו חלילה בשאט בנפש בדבר שאין בקיומו נזק ולא בהעדרו תועלת ורק רצונם להתדמות מחסרון ידיעתם שיש בזה איסור חמור ומובטחני שאם יגידו להם את דבר המשפט יקבלו בסבר פנים יפות ולא יתנו כתף סוררת כי כל העדה כלם קדושים. ומידי דברי בזה אמרתי אעלה על הספר אשר קרה לי בעיר הזאת בענין העמדת החופה כן באו הנה שני המחותנים נגידים מעיר אחרת לעשות חופה לבניהם פה העירה (כי מפני סיבה לא רצו לעשות החופה במחנם) והזמינו אותי לסדר הקידושין כנהוג והלכתי והיה שלג וקור גדול באותו יום והש"ץ שהביאו עמהם לחש באזני כי המחותנים והחתן והכלה מפונקים וחלושים וקשה להם מאד לעמוד תחת אויר השמים על סידור הקידושין ולכן רוצים לעשות החופה בתוך הבית ורמז לי כי אנשים נגידים כאלו לא יקשיבו אם יאמר להם שלא לעשותה בבית וכשם שמצוה לומר דבר הנשמע וכו' אמרתי הנה הגאון החסיד חת"ס קרא המקרא הזה וכל בני ישראל יוצאים ביד רמ"א (כלומר שנוהגים כמנהג שהזכיר הרמ"א לעשות החופה תחת אויר השמים) והנגידים הללו מכלל בני ישראל המה וכל בני ישראל לרבות הנגידים ומהלך רב הלכו בעגלה בעוד הקור גדול ולא תאונה עליהם רעה בפרט עתה כי עוסקים ממש במצוה שומר מצוה לא ידע דבר רע ואם כי אין בכחי להכריחם על זה אך גם אין בכחם להכריחני לבטל דעתי והריני שב אל ביתי כאשר באתי ולא אהיה בהחופה כלל ואשריהם ישראל קיימו מה שקבלו כבר אבותיהם והסכימו שלא לשנות המנהג ועשינו החופה תחת אויר השמים כדת משה וישראל:
<b>ומקרוב</b> נדפס ספר תורת חסד חלק א"ח לגאון בדורנו יצ"ו וראיתי בסי' ל"ז שנשא ונתן אם נשים חייבות בזכירת מעשה עמלק וצריכות לשמוע פרשת זכור וכו' וכתב באות ה' דחכמים לא תקנו קריאה בספר תורה אלא להאנשים אבל נשים יוצאות בקריאה בפה ובסיפור בעלמא וסיים ואין ראוי להחמיר ולהצריכן לשמוע קריאת פרשת זכור בצבור כי הוא חומרא דאתי לידי קולא שאין זו דרך ישרה כלל שיבואו נשים על האנשים לבית הכנסת של אנשים לשמוע קריאת פרשת זכור בשבת זו וגם אין לטלטל הספר תורה להוליכה לבהכ"נ דנשים מאחר שלפי הדין אינן חייבות וכו' אלו תורף דב"ק הנך רואה שאף בדבר שיש קצת סברא להחמיר להצריך גם לנשים קריאה בצבור כיון שלפי האמת הן חייבות בעיקר מצוה זו בכל זאת כתב הרב יצ"ו שלא זו דרך ישרה שיבואו אנשים ונשים ביחד אף שהוא בשעת קריאת התורה שכל העם יושבים באימה ויראה כנתינתה בסיני וק"ו בעידן חדוה ושלא לצורך שום מצוה דבודאי אם תבואנה הנשים המקושטות ומבושמות בין האנשים ויבא גם השטן בתוכן ומידי הרהורי עבירה לא יצאו בלתי שום ספק ולכן חובה מוטלת להרחיק הכיעור ולהרים מכשול מדרך עם בני ישראל האל יתברך יהא בעודנו על דבר כבוד שמו והרב שערי תשובה בסי' קנ"ג ס"ק ז"ך כתב בשם שו"ת מאמר מרדכי סי' ג' וד' שצריך לתקן שיהיה דרך לעזרת אנשים בפני עצמו שלא יצטרכו לילך דרך חדר המיוחד להתפלל בו נשים כדאיתא בסוף סיכה וכתב על דבריו שהוא פשוט והנה שו"ת מאמר מרדכי אין אצלי לראות מה הציון הלז לסוף סוכה ובדרך השערה אני אומר שכונתו למאי דתנו רבנן בדף נ"א סוף ע"ב (עם כ אינו צודק כל כך לשון סוף סוכה) בראשונה היו נשים מבפנים ואנשים מבחוץ והיו באים לידי קלות ראש התקינו שיהיו נשים יושבות מבחוץ ואנשים מבפנים ועדיין היו באים לידי קלות ראש התקינו שיהיו נשים יושבות מלמעלה ואנשים מלמטה וכו' והלא דברים ק"ו ומה לעתיד לבוא שעסוקין בהספד ואין יצר הרע שולט בהם אמרה תורה אנשים לבד ונשים לבד עכשיו שעוסקים בשמחה ויצר הרע שולט בהם על אחת כמה וכמה ומזה למד הרב מאמר מרדכי והסכים לדבריו הרב שערי תשובה שצריך לתקן שתהא דריסת רגל האנשי' בפני עצמו ולא דרך בית הנשי' ואם אמרו כן שלא בשעת שמחה הדברי' ק"ו בעידן חדוה דשכיח קלות ראש טובא שצריך לתקן שלא להיות ביחד אנשי' ונשי' לכל הפחות במקו' המקודש כמו שנזהרי' בכל השנה שנשי' יושבות מלמעלה ואנשי' מלמטה וכיון שאי אפשר שלא יהיו אנשי' ונשי' יחד בעת החופה צריך להשתדל על כל פנים שלא יהא זלזול זה בבית ה' המקודש:
<b>והנה</b> עתה נשאלתי מרב אחד מידידי יצ"ו שבמקומו כבר נהגו לעשות החופה בתוך הבית הכנסת ומסתפק אם מותר לנגן בכלי זמר גם כן לכבוד המחותנים ואלה דברי מכתבו נצרך לי תשובת כת"ר אם כתורה עשיתי מה שפסקתי וזהו אם מותר לנגן בעת החופה והחופה בבית הכנסת עם כלי זמר הנקרא פיס ארמני ועיקר השאלה אם מותר לנגן בבהכ"ן בכלי זמר והשבתי להיתרא בעזה"ש כי רק עוגב אסור הנקרא ארגל ומטעם המבואר בתשו' חת"ס והביא כת"ר בשדי חמד מערכת בית הכנסת סי' ב' ובעת התפלה וכמבואר שם בסי' פ"ד ח"ו ובסי' פ"ו ומש"ה לא היה עוגב במקדש אבל לא בעוגב וגם לא בתפלה רק לשמח חתן וכלה ולכבודם כי המחותני' אנשי שם גבירי' רופאי' וגם בהם עורכי דיני' בודאי מותר כי הלא מבואר במהרי"ק דכל דבר שהוא משום כבוד מותר וכן כתב הר"ן בפ"ק דעכומ"ז הובא דבריה' ביו"ד סי' קע"ח ס' א' ברמ"א ועיין בסנהדרין נ"ב ובהגר"א סק"ז וא"כ חזינן דאפילו בדבר שנהגו העכומ"ז רק אם יש לזה תועלת מותר לישראל וא"כ כ"ש בכלי זמר שאינו ארגיל בודאי מותר והח"ס בעצמו בס' פ"ו (בד"ה ונבהלתי) מחלק בין לשמח חתן וכלה לתפלה וכתב שם דלא ראיה להתיר מס' של"ח בא"ח דמתירין לאמר לעכומ"ז לנגן כדי לשמח חו"כ דאין דמיון היתר גופנית כמו לשמח חתן וכלה להיתר שבות לצורך גבוה דחמיר יותר וראיה דאוכל נפש מותר ביו"ט ונדרי' ונדבות אין קרבין ביו"ט וכו' יע"ש. שוב מצאתי בשדי חמד שם סי' ט' שכת"ר הביא דמגלחין בבהכ"ן בתופים ומסיק כת"ר משום מצוה וא"כ לשמח חתן וכלה בודאי מצוה וראיה שמתירין שבות וע"ד החופה בבהכ"ן באמת לא ניחא לי כי מבואר בח"ס סי' צ"ט לאיסור וכן בעוד איזה מקומן הביא לאיסור וגם ביד שאול כתב דפוגם בקדושת בהכ"ן אך לי אמרו בפה שנהוגים זה כמה דמעמידין החופה בבהכ"ן וגם עוד לפני הגאון הוה כן ואפשר דזהו דרך כבוד כי אצל גביר אזי החופה בבהכ"ן וא"כ הוי דינו כמו שהבאתי לעיל מהר"ן ומהרמ"א אבל עיקר השאלה אם מותר לנגן כלי זמר בבהכ"ן ויודע אני שבעיר גדולה מברכין נר חנוכה בבהכ"ן בכלי זמר וגם בבהכ"ן הגדולה כן וגם שמחת בית ה"ש וסיום הש"ס או סיום התורה:
<b>קיצור</b> הדברים כי לדעתי לא אסור כלי זמר אחר שהוא לא עוגב וגם לשמח חתן וכלה לבד ואין כאן שום חשש כלל וא"כ פיס ארמאני שהוא כעין פיאנינע מותר בלא שום פקפוק כלל לנגן עליו בעת החופה בבהכ"ן ואכפל בקשתי להשיבני ק בזה עכ"ד יצ"ו:
<b>וזאת</b> אשר השבתי לו. אשר שאל ממני הדל אם יפה הורה להתיר לנגן בכלי זמר (ולא בעוגב) בבית הכנסת הקדושה בעת החופה שנעשית בתוך בהכ"ן אודיע לכת"ר כי בעיר הזאת מקפידי' הישמעאלים שלא להביא מנגנים בתוך בית תפלות' בשום זמן והמנהג להוליך הכלה בנבל וכנור וכשעוברי' דרך בית תפלותם פוסקי' נגינת' עד שיעברו הרחק מבית תפלותם כן מקפידים הישמעלי' וגם הנוצרי' זולת הקאטוליקי' וזה נחשב להעדר כבוד וגם אני ההדיוט איני מניח שינגנו בחצר בהכ"ן כשמביאים הכלה וכמדומה לי שגם בעיק"ו ירושת"ו כן המנהג ומה שהבאתי בשדי חמד שעשו התגלחת בבהכ"ן בתופים ובמחולות כמו שכתב הרב שלחן גבוה יתכן שהכונה שעשו בפרסום גדול ואין דעתי העניה נוחה בהיתר זה כלל ואיני מופנה לעיין בזה אשר לפום ריהטא אף אם יהיה מותר מן הדין כל שהאחרים מקפידים מעשותו בבית תפלתם יש למנוע בבהכ"ן הקדושה שלנו ואם רצון כת"ר שאשאל מאיזה רבנים כן אעשה ואודיעהו תשובתם איה"ב אף שאם יתירו לא אבטל דעתי העניה ואין רצוני שיקרא שמי בהיתר זה כלל אך בעיקר עשיית החופה בתוך בהכ"ן רע עלי המעשה וצויתי לנתק מקונטריסי את אשר כתבתי בזה לפני שנים רבות על אשר שמעתי שנעשה בעיר הסמוכה זה כעשרים שנה ה"ח הי' וקשה מאד ליתן להעתיק כי אין לי זולת הכותב הי"ו ויש לו מלאכה מרובה ועתותיו ספורות לכן אבקש מכתה"ר למהר להחזיר לי הדפים שאני שולח לכתה"ר שניתקו מקונטריסי ותנוח דעתי כן עשיתי ושלחתי לו את כל הכתוב למעלה באות זו מראש ועד סוף:
<b>חזר</b> הרב הנ"ל יצ"ו ויבקשני במכתבו השני לשאול על זה מגדולי דורנו יצ"ו חוות דעתם בזה כאשר הבטחתיו כן עשיתי ושלחתי דברי שאלתו ואת אשר השבתי לו אני הדל לגאון עוזנו הגאון המופלא וכבוד ה' מלא יוסף עינינו וידידינו אבד"ק שאוויל יצ"ו ואלה דברי תשובתו ע"ד שנשאל מרב אחד הנה כאשר השואל מידידיו וכאשר ידעתי את דרכו מכבר שלא לגלות שם השואל בלי רשיונו ואשר אולי לא הרשה לו לגלות שמו בפני זולתו וכנראה שהשואל הוא רב באחד מהקלות שהיה שם הרב מלבי"ם כפי מכתב השואל שאמרו לו שנהוגים כן בפה מכבר וגם לפני הרב היו נוהגים כן ואחרי שכתו"ר השיב לו תשובתו בהחלט ושגם אם אולי איזה רבנים יתירו לא יבטל דעתו ואין רצונו שיקרא שמו בזה כלל ולכן למותר לבא בזה במכתב לכתו"ר רק להבטיחו להשיב להרב השואל אם ידרוש ממני בעצמו שיחפוץ לדעת איך דעתי באיזה אופן שיהיה ועכ"פ אחשב למותר להשיב לכתו"ר בעבור זולתו מהשואלים ובפרט בדברים שדשו בהם רבים ואם רצון השואל להיות רואה ואינו נראה קשה עלי מאד הטורח לכתוב לכתו"ר באותיות רש"י ואם אולי יחפוץ השואל בתשובתי בארוכה יוכל לפנות אלי באורח ישר בעצמו בלי העלם שמו אלה הדברים יוכל להשיב להרב השואל בשמי ודי בזה. ועתה אשיב בקצרה ע"ד כתו"ר בזה הנה מה שכתב כל שהאחרים מקפידים לעשותו בבית תפלתם יש למנוע בבהכ"ן שלנו וכפי שהביא כי בעירו מקפידים הישמעאלים שלא להביא מנגנים בבית תפלתם שנחשב להם להעדר כבוד זולת הקאטולים ולכאורה למ"ש בשו"ת הר הכרמל חא"ח סי' י"ט בשם תשו' דרכי נועם סי' ט' להתיר לשתות טיטון בלי פקפוק ביום התענית אלא בט"ב יש לאסור משום היסח הדעת מאבילות וגם יש קצת חה"ש מחמת שאחרים אוסרין לעצמן השאיבה ביום תעניתם וע"ז השיב דאין כאן משום היסח הדעת וכמבואר שם ומחמת חה"ש מי יודע למה עושין כן כו' א"ו מה לנו לחוש למנהגם נאסר ביו"ט מלאכה שאא"פ לעשותו מעיו"ט מפני חה"ש דהא אוסרין כל מלאכה כה"ג בפרט במדינתינו אין האחרים נוהגים איסור בתעניתם וליכא חה"ש וכו' יעש"ב ועיין במגדל עוז מהרי"ע אבן בוחן פנה א' אות קי"ד מש"כ על הס"ח סי' תנ"ג והארכתי במקא"ח ורק שאינו ענין לזה שגם האחרים מהדרין שיהיה העבודה שלהם בבהכ"ן באימה ובלי ממוצעים אחרים המביאים לידי היסח הדעת וקלות ראש דאיכא נמי חה"ש כשעושים בית המקודש למקום הוללות וכמג"א סי' רמ"ד סוס"ק ח' לענין בנין בהכ"ן בשבת בקבלנות שהגדולים לא רצו להתירו כי בזמן הזה אין נותנים לשום אדם לעשות מלאכתו בפרהסיא ביום חגם ואם נניח אנחנו לעשות איכא חה"ש וכו' ואף דבעבודת הקרבן קיי"ל דעיקר שירה בפה וכלי לבסומי קלא כערכין י"א ע"א ומ"מ בתפלה שהוא במקום עבודה שבלב אין מקום לעניינם וכמו שאין מקום להעמיד הלוים למשוררים כמו בעבודה ורק להתפלל בכובד ראש:
<b>וגם</b> מה שמצאנו בדברי הימים ב' שהיה דרכם בשובם ממלחמתם בנצחונם שהיה דרכם להעיר לבב העם להודות בכלי זמר ובתופים ומצלתים וגם בזה אין הכרח מהכתובים שהיו הכלי זמר ממש בשעת אמירת הודו וגם בשירת מרים אפשר שהמחולות המצלתים היו קודם השירה ובפרט שאין דמיון משירי הודאה לבקשת תפלה ותחנונים דודאי שצריך להיות בכובד ראש ועיין במשנת חכמים בהלכות עכומ"ז ל"ת מ"ה ביבין שמועה מה שהעיר על השיורי קרבן יר"ו סו"פ במה אשה במה שהביאו הפוסקים לאסור כל הני משום דרכי האמורי משום דאבד זכר האמוראים וכו' וע"ש בהשגתו לפמש"כ הרמב"ם דכל אלו שאסרה תורה היינו שלא להאמין בדברי כזב שהאמינו בו וא"כ אדרבה אם אלה שלא נגה עליהם אור תורה עזבו דברי מרמה כאל כש"כ עלינו שלא להחזיק בזה יעש"ב בדף קי"ד ע"א והכ"נ לדידן בדברים שמחזיקים לדרך מוסר שלא לעשות במקום המקודש להתפלל ולבקש רחמים ושראוי למנוע מדבר המראה התנשאות וכדרז"ל ממעמקים קראתיך שיעמוד במקום נמוך ויתפלל כו' ועל כי"ב נאמר והי' כנור ונבל ותוף וחליל וכו' ואת פועל ה' לא יביטו ודרז"ל כמשפטי הגוים אשר סביבותיכם לא עשיתם כמתוקנים שבהם לא עשיתם כמקולקלים שבהם עשיתם ובכלל צווחו קמאי גם על הנגונים מהחזנים שמשמיעי' בבהכ"נ ובפרט לשורר בשירי אחרים וכמ"ש בבכור שור תענית ט"ז ע"ב בפ' היתה לי נחלתי כו' נתנה עלי בקולה וכו' שאלו הלכו לבתי תיאטריאות לשמוע שיר כסילים אין בידם כ"א עון מושב לצים בפ"ק דע"ז אבל עתה שהם עושים שחוק ועונג זה בבית המקודש לה' ובמקום תפלה ובתוך התפלה וכו' הקריבהו לפחתך שליח להעתיר עבורך ותשלח על ידו מנחה פירות יפים ובדרך תאכלו הפירות ולא נשאר כ"א העוקצים והעלים כו' כן הדבר הזה אתם הנהגים מקולו ודבר שפתי התפלה אך למחסור אחת ידבר בלא כוונה רק להשמיע קול הנגון ושתים יבליע ונוטל שכר שבת בהבלעה יעש"ב ועיין שו"ת חת"ס חא"ח סוס"י ר"ה ושאילת יעבץ ח"ב ר"ס ק"ו ובמגדל עוז להרי"ע בשער עליית ד"א פ"ח בד"ה בהכ"ן צריך להשמר שלא להלכד ברשת מנהג ההמון כו' ובעליית יחוד המעשה פ"ה בד"ה ונאמר למלך כו' ואכמ"ל בפרט זה ועכ"פ התפלה בבהכ"ן בכלי זמר הוא איסור מצד עצמו ודרך גאות כפורק עול מורא גבוה מה שצריך להיות ההיפך בהכנעה וכובד ראש נוסף על זה חה"ש בפרהסיא וכמ"ש כתו"ר שיחי':
<b>ויותר</b> אני מתפלא על השואל שהביא בשמו של הח"ס מה שלא היה ולא נברא שכותב שלא אסר רק בכלי זמר עוגב שיש לו שם גנאי והיינו מה שכתב בליקוטי ח"ס ח"ו סי' פ"ו ופ"ט על מה שדרשו תחלות לנגן בעוגב בבהכ"ן שאף שהכנור הותר במקדש ומ"מ העוגב נאסר שאולי שמא קא גרים מלשון עגבים כמו שאינו מכניס מ"ר להכלבו שהובא בט"ז סי' קל"ב ס"ק ה' כו' ובאמת בזבחים צ"ה ע"ב מפורש שהיו מי רגלים ממש ודלא כהי"א שהביא הכלבו ואפשר דלא ס"ד לערבו רק לחייב העושה כמתכונתו אף כששנה ושפה לצפורן במ"ר וע"ש בכנסת ישראל וכבר השיגו בבאר שבע בכריתות ה' וכתב שאלו המפרשים ירדו אל מעין זה שלא היה ולא נברא והעלו בידם מי רגלים וחלילה לפרש כן כי שיבוש גדול וטעות גמור הוא אם מסברא מה העדר כבוד יש מכח השם שיש למים אלו של מעין זה אם לא יזכר כלל השם מ"ר על אלו מים בכניסתו למקדש וגם גמ' ערוכה בפרק דם חטאת דמפרש אותו מ"ר ממש כו' וכ"פ הרמב"ם פ"ח ממעה"ק כו' ובירו' פ' טרף בקלפי והלא מ"ר יפין לה אלא מפני שאין מכניסין ריח רע לעזרה והרי הלבונה ריח רע ומנוי עם סמני הקטורת עכ"ל:
<b>אמר</b> המחבר חח"מ מה ס' באר שבע אין אצלי ומתוך מה שהביא בשמו הרב בתי כנסיות בקונטרס בית אבטינס בית ל"ו דף נ"ו ע"א מובן שלא סמך הרב באר שבע לדחות פירוש היש מפרשים על מאי דמשמע מהסוגיא דפרק דם חטאת דף צ"ה דיש לומר דהכי פריך דהא אין מכניסים מי רגלים במקדש כלומר מים צלולים ממעין ששמו מי רגלים וכל שכן מי רגלים עצמן ורק הכריח מהירושלמי בפרק טרף בקלפי דאמרו להדיא אין מכניסין מי רגלים במקדש מפני שריחן רע וגם מרן חיד"א בברכי יוסף א"ח סי' קל"ב אות ח' כתב בשם הרב ב"ש שהביא ראיה מהירושלמי הנ"ל (ולא הזכיר ראיתו מזבחים הנ"ל) וכתב על זה וז"ל ומקרוב נדפס ס' ארחות חיים וראיתי שכתב מי רגלים כמשמען ויש אומרים מעין ששמו מי רגלים ומימיו עזין מאד וריחן רע אבל מי רגלים ממש חלילה שלא עלה על לב אדם לשרות בהם סמני הקטורת עכ"ל וכפי זה דגם המפרש שהוא מעין הוא אומר שריחן רע לא קשיא מידי והשיכותי מעליו את תלונת הרב באר שבע והסברא נותנת דמי מעין זה דומים למי רגלים וסרי ריחייהו ריחן נודף סרח העודף דאי לא מעין זה מאין זכה לשם עכ"ד הרב ברב"י ונמצא לפי זה דאין שום סתירה להמפרש כן והרב בתי כנסיות שם (בד"ה ולדידי) כתב וז"ל ולדידי חזי לי להכריח מתלמודא דידן ואסברא לה מדאמרי' בשבת בפר"ע לענין הוצאה דפ"ט ע"ב במתני' המוציא עצים וכו' מ"ר כו' כדי לכבס בגד קטן והיינו מ"ר ממש דאי מי מעין צלולים הא תני לה חדא זימנא בריש המוציא יין דע"ו ע"ב מים כדי לשוף בהן את הקלור דבציר משעורא דלכבס בגד קטן ואם איתא להא דתנו רבנן מ"ר מי מעין ששמו מ"ר היכי סתם לן תנא דמ"ר כדי לכבס בגד קטן והוא אפילו בצלולין אלמא משמע דסתם מ"ר הם אמרו מ"ר ממש דאי לא הוה ליה לתנא לפרש ולא למסתם והכי משמע בבתרא די"ט ע"ב דמ"ר דשנו חכמים סתם הוי שתן לא מ"ר של מעין ודו"ק עכ"ל הרב בתי כנסיות:
<b>ולפי</b> מה שהביא מרן חיד"א בשם הרב ארחות חיים דלדברי המפרשים מי רגלים מי מעין וכו' סרוחים הם אף שהם צלולים נראה דגם מסוגיא דשבת הנ"ל אין סתירה לדבריהם דמה שהכריח הרב בתי כנסיות דמאי דתנן מי רגלים כדי לכבס בגד קטן על כרחין מי רגלים ממש הם דאם לא כן אלא מי מעין הם כיון שצלולים הם הרי הם בכלל מים דתנן בדף ע"ו ע"ב מים כדי לשוף בהם את הקילור אינו מוכרח לפי שיש לומר דמים דתני התם היינו מים יפים שיעורן כדי לשוף את הקילור אבל מים סרוחים הללו ששמן מי רגלים שיעורן כדי לכבס בגד קטן ושפיר נוכל לומר דמאי דתנן בדף פ"ט מי רגלים כדי לכבס בגד קטן היינו מי מעין ששמו מי רגלים:
<b>הן</b> אמת דאף דיש לדחות ראיה זו לפי סגנון שהכריח הרב בתי כנסיות כנז"ל מ"מ נראה דהאמת הוא דמי רגלים ממש הוא מאי דתנן כדי לכבס בגד קטן דהא אמרינן שם בדף צ' ע"א תנא מי רגלים עד בן ארבעים יום ועי"ש בתוספות ופשט הדברים מורים דמי רגלים ממש הם אך בכל זאת נראה לי הדל דאין מסוגיא זו סתירה לדברי המפרשים דודאי אין כונת המפרשים לומר דבכל מקום ששנו חכמים מי רגלים הכונה למעין ששמו מי רגלים דהא מהיכא תיתי למימר הכי ורק במי רגלים שאמרו גבי קטורת לא מסתברא להו למימר שהיה שום סלקא דעתין לומר שיהיו מי רגלים ממש כשרים לשרות בהם סמני הקטורת לכן מפרשים שהוא מעין ששמו מי רגלים אבל בעלמא מודו דמי רגלים דתני תנא יתכן לפרש מי רגלים ממש ולפי זה גם מסוגיא דבבא בתרא דף י"ט דמוכח דמי רגלים דתני התם הם מי רגלים ממש אין ממנה סתירה כמבואר ורק מה שהיה מקום לסתור דברי המפרשים הוא מהש"ס דזבחים והירושלמי דיומא דמיירי בברייתא דסמני הקטורת וכבר נתיישבו כנז"ל:
<b>נחזור</b> לדברי תשובת הגאון יוסף עינינו שיחל"א). ועכ"פ לא כתבו הח"ס רק להוסיף עוד בהפלגת האיסור ויהיב טעמא שבחרו החדשים במין עוגב אבל עיקר האיסור בכל מיני כלי זמר ומטעם אחר וכמש"ש מפורש בסי' פ"ד שממה שראינו שאבותינו מתקני תפלות לא תקנו בכלי שיר אע"ג שמאתנו יצא השיר בעבודת בהמ"ק שמ"מ לא ניחא להו בהכי מטעם מיום שחרב בהמ"ק כו' וכמ"ש איך נשיר שיר ה' על אדמת נכר ולשלול אפי' לפני ה' ואם הותר קצת לשמח חתן וכלה כי המה עגומי הגלות והותר לשמחם אבל בבית ה' אין שמחה לפניו וכ"כ ר"ס פ"ו דעיקר החיוב בפומא והוא מעכב ולבסומי קלא מוסיפים לשורר בכלי שיר שהוא יותר ערב וחשוב וא"כ אחר החורבן די לנו לשורר זכר למקדש בשירא דפומא שהי' מעכב אבל זמרא דמנא שאינו מעכב ואית ביה שמחה יתירה מנ"ל שהותר וכן העלה שם סי' פ"ט דאף דלהדיוט הותר לשמחת חתן וכלה אבל לגבוה נאסר משחרב בהמ"ק בזימרא דמנא ורק בפומא דליכא שמחה כולי האי וגם עיקר מצוה בבהמ"ק הי' בפומא ע"כ נשאר גם הוא במקדש מעט וא"כ מפורש בדבהח"ס דאין שום היתר בזימרא דמנא בבהכ"ן וממילא דמלבד איסור החופה בבהכ"ן איכא נמי איסור מיוחד מכלי זמר בבהכ"ן שלא הותר במקדש מעט משחרב בהמ"ק ומה שכותב השואל שנהגו בעיר פלונית בהקלויזין זה מביא לידי גיחוך וכי יוכלו לומר שהי' נהוג כן מכבר בדורות הקודמים בעת שהיו שם גדולים מפורסמים אולי נהגו שם ההמון מעצמם בהיותם בסומים בשמחת בה"ש וסיום הש"ס וסיום התורה ובפרט שידוע שאין שם וכו' ואין שואל כלל בעצתם באיזה ענין גדול ואפשר שלא ידעו כלל מזה וגם אם ידעו אין בידם למחות ואין שומעים להם גם בענינים יותר חמורים והלא בעיר פלונית אשר הרב דשם אהוב להאשכנזים מאד מ"מ יש שם ארגעל כנהוג ואין בידו למחות כי האשכנזים לא ישמעו לו רק אם יקיל להם ומה שהוא כרצונם ולבד כל זה מה בכך אם גם המו"ץ דשם לא אסקי אדעתיה שיש איסור לזמר בבהכ"ן ובפרט בתפלה שיש איסור בלא"ה גם זולת דהח"ס וכנ"ל:
<b>ומלבד</b> כל זה יפה כתב כ"ת שבמקומות שעושין החופה בבהכ"ן ובפרט בכלי זמר בא הרבה לידי קלות ראש עם נשי חבריהם מה שבלתי נאות להעלות על הכתב ומלתא דלדידהו לא הוי מומא כו' וגם הרה"ח שי"ר מפראג אשר החדשים מתכבדים ומתפארים בו ואשר ראיתי נדפס ממנו לאחר פטירתו מכתב שכתב לאחד מאוהביו במ"ע הצופה להמגיד בשנת חמש עשרה לצאתו לאור בגליון מ"ד אחרי שכותב הן אמנם רבים כיום המתפרצים בארצות אשכנז ומהם גם הקוראים עצמם רבנים ובאמת אוי לה לרבנות זו שמקברת את עצמה ואני הראיתי פה גלוי לכל העדה והארץ כי כרחוק מזרח ממערב כן רחוק דרכי מדרכיהם ומחשבותי ממחשבותיהם כו' וכבר הודעתי לכת"ר כי לא יחשבני בזה לאוהב חדשות בכל ענייני הדת ולאות וכו' ואחרי שהאריך להראות עד כמה עמד בפרץ שלא להתיר קטניות בפסח גם בשנת הבצורת ולא חת מאימת החדשים אשר הפילו עליו אימים והוא עמד מנגד להם ולא התיר ולא יתיר ואחרי כ"ז כותב) ונשען על כל זה ערכתי לייעץ אל כ"ת אשר בדבר הנדרש כו' יעש"ב ואשר אם כי נטה מדרך הסלולה בנטיית אהבת החדשות ומ"מ כותב גם הוא רק יצוה להכריח באזהרה על ביאת הנשים בבהכ"ן מלבד אמות הזוג ושושבינין וכמ"ש מהרי"ל שרק אמותן של החתן וכלה הולכות ושאר הנשים היו ממתינות בפתח בהכ"ן כו' ואשר לא שם על לבבו הפרצה מענין כזה בבהכ"ן ואשר לא יועיל ההכרזה מלהרחיקם בעת שהותרו גם השושבינות ואשר גם לפי דבריו בימי מהרי"ל לא נהגו הנשים לעשות שושבינות ואפשר שגם אמותן לא הלכו בימי נדותן ועכ"פ גם הרה"ח שי"ר אשר מפני שמו ינחתו החדשים ואשר נענע להם בזה בראשו ורצה להחזיק הרע במיעוטו וכידוע מנהגם של המהדרים לעשות חופה בבהכ"ן ובפרט בכלי זמר שעשוי להיות בתערובות אנשים ונשים במקום המקודש ולעבור על איסור קריבות בכמה עניינים ובפרט במחולות וכמו שהאריך בשו"ת זכרון יוסף חא"ח סי' י"ז יע"ש באריכות בעובדא דידי' והעיקר מחפצם לחקות אחרי זולתם שלדעתם צריך שיהי' ההתקשרות במקום מקודש וע"י המכהן בראשם ובפרט אשר יבושו לעשות ככתוב במשפטי ישראל ואשר לפעמים המקום אינו נקי כל כך לפני חצר בית הכנסת אשר באמת ראוי להשגיח על זה:
<b>ומה</b> שכתב הרב השואל שכוונתם רק משום כבוד שמי שהוא עשיר נושאין לו פנים לעשות בבהכ"ן אמת הדבר שחושבים זאת לכבוד וביותר להראות אשר ידם תקיפה לכוף את רועי הדת לעשות כנימוסיהם אם אין להם עוז בנפשם לא לפרוץ גדר והנה דהח"ס בחאה"ע ח"א סי' צ"ח ידועים ויעויין שם עוד בחלק ששי בליקוטי ח"ס סי' צ"ג בתשובת הגר"מ מינץ בתוכחתו לאח"ר ממעשיו המקולקלים ולא טובה השמועה וכו' וביחוד מה שהוא עושה בחופת חתנים לעמוד אותם לפני הארון ברית ה' כו' ואשר כנראה כל התאמצות שלהם לעשות החופה בבהכ"ן כדי שתהיה החופה לפני אה"ק שעי"ז נעשה הקשר ולא להיות כעמא פזיזא ועיין בתפארת ישראל על משניות בפתיחה לסדר מועד בסופו בדיני שמחות אות ב' במ"ש רמ"א סי' שצ"א ס"ג דבחופה שעושין בבהכ"ן שמברכין שם ברכות אירוסין ונישואין מותר האבל להיות שם כו' ויש מחמירין שיעמוד האבל חוץ לבהכ"ן לשמוע הברכות ומ"מ מותר האבל אחר ז' לברך ברכת אירוסין ונשואין תחת החופה שבבהכ"ן הנה מדכפל ושינה חופה שעושין בבהכ"ן על זה סמכו החדשים וכו' אשר כל מגמתם לדמות אותנו למי שלא נוכל להדמות ואמרו דש"מ דכך יפה לנו אמנם מלבד שיש איסור בדבר זה מכמה טעמים אשר לא נאריך בהם כאן הנה תלו א"ע בקורי עכביש דכל מה שנזכר בדברי רמ"א כאן בית הכנסת במקור מקומו טהור ליתא בהגמ"י שהביאה ב"י דשם נזכר בבית הנשואין וכ"כ בפירוש בד"מ ברחוב העיר ונראה שטעות המדפיס הוא דהרי מימינו לא ראינו ולא שמענו נוהגים כן לעשות החופה תוך בית הכנסת אלא דבשניהם הי' כתוב בב"ה ור"ל בבית הנשואין או בחצר בית הכנסת וטעה המדפיס וכתב בבית הכנסת עכ"ל:
<b>ובשו"ת</b> יאודה יעלה חא"ח סי' ל"ח הביא ג"כ מהב"ח באו"ח סי' קע"ד כשמברכין ברכת אירוסין ונשואין בחופה לפני בהכ"ן אמרינן וכו' אמנם לעשותו בבהכ"ן בדוקא חושש אני לאיסור דאורייתא ובחוקותיהם וכו' הרי להקים מצבה אסרה התורה בלאו אף שהיתה חביבה לפני הקב"ה בימי האבות כמ"ש רש"י ורמב"ן בארוכה מהספרי ר"פ שופטים (ובהג"ה מבן המחבר וכמ"ש הרמב"ם פי"א מע"ז הי"א ועיין בט"ז א"ח סי' ח') וממילא אין ראיה כלל מ"ש מהרי"ל מנהג מגינצא דמאן יימר שהי' אז מנהג וחק קבוע אצלם כן מלבד זה וכי בכל מנהגי מהרי"ל אנו עושין כמוהו בזמנו ובמדינתו ומהרי"ל עצמו לא כתב שיש לנהוג כן אלא כתב שכן הי' מאז מנהג מגינצא לבד כו' ובקדושין נ"ב א' אשה בעזרה מניין כו' ושמא תפרוס נדה עיין בעיתותא כמו בסוטה ועיין בראש יוסף ריש חולין וכו' ומפני תערובות נשים ונשים במקום קדוש ואם היא בנדותה אינה הולכת ג"כ לבהכ"ן נשים (ובסי' פ"ח, בא"ח שאפילו לעז"נ אין נכנסות בימי זילופן וכמ"ש רמ"א ולבוש כסברא הראשונה אין בימים שיהיה להם צער גדול התירה מדוחק לסמוך ארש"י) ואסור לשנות מנהג ק"ו מתפלה במ"א סי' ס"א מהירושלמי אעפ"י ששלחנו לכם סדר התפלות אל תשנו כו' וגם לפרסם שמחה של מצוה וכן כתוב ישמע בערי יהודה ובחוצות ירושלים קול ששון וכו' קול מצהלות חתנים מחופתם יע"ש עוד טעמים אשר לא רציתי להאריך יותר בהעתקת דברים ובהג"ה מבה"מ האריך בדבר הנאסר מחמת סייג וגדר מהנהגת אבותינו ובפרט בגדר תערובות אנשים ונשים יחדו עיין בסוכה נ"א תקון גדול עשו שיהיו אנשים למטה ונשים למעלה כו' וק"ו בשעת שמחה כו' ובא"ח סי' תקכ"ט מחוייבים ב"ד להעמיד שוטרים שלא יתקבצו אנשים ונשים וק"ו בבהכ"ן מקדש מעט עיין רד"ק בפ' ואהי' להם מקדש מעט וספר יראים סי' שס"ד דמורא בהכ"ן כמורא מקדש כו' ובתשובה מאהבה ח"א סי' רכ"ט בשם הזהר אשה בבית ה' בית תפלת האנשים כהעמדת פסל עכ"ל ועיין בא"ח סי' צ' סי"ט ובצרור החיים מאמר כסוי חטאה שמנהגנו לתקן בהכ"ן שנ' למעלה כסוכה נ"א ב' ורמב"ם פ"ח מלולב:
<b>ועיין</b> שו"ת מהר"ם שיק חאה"ע סי' פ"ז כי אדרבא מזה שנראה במקצת מקומות שהיה החופה בבהכ"ן בימי מהרי"ל מוכרח שבכוונה ומדעת הוציאו לעשות אותה מחוץ לבהכ"ן יהיה מטעם פריצות או מאיזה טעם שיהיה זה כמה מאות שנה שהנהיגו לעשות החופה שלא בבהכ"ן ועלינו לקיים המנהג וכמ"ש הרמב"ם ריש הל' ממרים ועדיף עכ"פ ממנהג בני ביישן שאמרו בו אל תטוש תורת אמך ומ"ש הב"ש סי' ל' לקדש בבהכ"ן זה לכאורה נגד התוס' קדושין נ"ב ע"ב דלא רגילי ליכנס בעזרה כדי להתקדש דבזיון הוא וא"כ בודאי גם בבהכ"ן כן הוא ועכ"פ אם רוצים לשנות המנהג ולדמות לאחרים כאשר הוא באמת טעם רוב המשנים ועוברים באיסור דאורייתא ככתוב ברמב"ם פי"א מע"ג מקרא דהשמר פן תנקש וכו' ועיין בספר מחולת המחנים סי' ד' כו' כו' עי"ש ולבל יאמרו שהשבועה היא הקנין ולא החופה ושאדרבא הקנין נגמר בכל מקום על קידושי ש"פ ואין אנו צריכים שום מקום מקודש לקיים החו"ק כי בכל מקום עיני ה' צופות וכמ"ש גם לבן ליעקב ראה ה' עד ביני וביניך ובתענית ח' בבחור ובתולה שכרתו ברית להזדווג ולקחו חולדה ובור שהי' לפניהם לעדים ואם היה מנהג להיות בבהכ"ן מדוע בטלוהו וע"כ משום סייג והרחקה מגדר של הרהור וכמו שפטרו את בני החופה מהנחת תפילין בשעת החופה משום גדר והיה מחניך קדוש ששם מצוי ההרהור וכדינא דגמ' ומובא בא"ח סי' ל"ח ואפי' בשעת מילה לא יביאו הנשים את התינוק לבית הכנסת ורק על המפתן יעמדו עכת"ד בקצרה והאריך עוד בהר תבור אות י"ז לחזק דבריו באריכות הלשון:
<b>לאחר</b> גמר מכתבי נודעתי שכמעט אין חילוק כלל בניגונם רק שהארגיל עשוי לדרוך עליו בעת הגגינה אבל כולם משירי נכר כו' כו' הנני חותם ואו"ש יוסף זכריה שטערין:
<b>אחר</b> איזה ימים שלח ידו שנית הגאון הנ"ל יצ"ו בענין זה וז"ל נידון החופה בבית הכנסת אמלא עוד את דברי מהרשום אצלי בזה במ"ש באה"ע סי' ס"א לעשות החופה תחת השמים והוא עד"ש בהוריות י"ב וכריתנת ו' ובש"ע ר' הלכות ר"ה לאכול בריש שתא דברים מתוקים דסימנא מלתא ועיין בספר מאורי אור בחלק בן נון בחדושיו לסוף קידושין וז"ל ואגב אזכרה מנהג אשכנז ופולין ומהרי"ל באשכנז מגנצא כתב שעשו בבהכ"ן על התיבה ושלא יסתור הרמ"א באה"ע סי' ס"א תחת השמים ע"כ כוונתו אם אין מקדשין בבהכ"ן מבלי מקום כמ"ש בד"מ שנהגו באין מקום בבהכ"ן הלכו לחצר בהכ"ן למזרחא מוכח כל דינים ומנהגים שבסי' ההוא כתובים בספרו ד"מ והנך י"א לא נזכר כלום ולא ציין בש"ע מבטן מי יצא והרי שכיח העתק תלמיד לעצמו ונשמט בפנים תוך הדפוס וכמ"ש ב"י על הטור בדוכתא טובא עכ"ל:
<b>ועיין</b> במכ"ע הצופה להמגיד שנת תרל"ב גליון מ"ג ששם כתוב בלא כף וכוונתו בית המשתה וכ"נ מלשון הד"מ יו"ד סי' שצ"א שמהרי"ל ציוה לאבל שיצא חוץ לב"ה בשעת ברכה וכהוראת לשון הטור שמציין עליו שהוא מבית המשתה ומזה נראה ג"כ שעשו החופה בבית המשתה והנ"ש שלא הזכיר מהד"מ אולי לא הי' בידו כאשר גם הכה"ג כתב כ"פ שאין בידו הד"מ עכ"ל ועיין בשו"ת נחלת שבעה סי' מ"ב שהשיב לו הבה"ז ואין ספק שלא עיין בגוף הטור והב"י וע"ש בצופה גליון מ"ד שלפי הבנתו לשון עד שיכנס לחופה לא יוכל להתקיים שעל זה כתב שהכניסה ההיא תחת היריעה שעל הכלונסות או במקום שנוהגין לילך לבהכ"ן הרי כניסה ממש ואם לבית המשתה אין זה כניסה לכלה כי שם מקומה וגם מה לשון מוליכין שם והם על טויו"ד סימן שצ"א ואם על בית המשתה מה זה שכתב מהרי"ל שיצאו האבלים חוץ לב"ה בשעת הברכה ולמה יכנסו שם כלל מתחלה וגם שבמהרי"ל הלכות נישואין ומביאין הכלה עם כ"ז עד פתח ב"ה וממתנת עד שמוליך הרב את החתן על המגדל ב"ה ואמה של החתן ושל הכלה היא הולכת ועומדת אצלה על המגדל בשעת הברכה כו' אך לאלמנה הברכה בחצר ב"ה אצל פתח ב"ה וגם מבואר שם בתחלה כ"פ בית הכנסת ולא בר"ת וז"ל וכל זה בבית שעושין החתונה אבל בחופה שעושין בבית הכנסת כו' יש מקומות שמחמירין להיות האבל עומד כל יב"ח חוץ לבהכ"ן לשמוע הברכות (הגהות מהרי"ל) ומ"מ נראה דאבל יכול לברך ברכת אירוסין ונשואין תחת החופה שבבית הכנסת והם דבריו בד"מ ובלבוב עושין החופה באולם של פני בהכ"נ אך היא מכוסה ומקורה ומה שחושש כ"ת שיבואו אנשים ונשים גם לזה היה המהרי"ל משים בלבו שרק אמותן של החתן והכלה הולכות ושאר אנשים היו ממתינות בפתח בהכ"ן ומה מהרמב"ם הל' בהכ"ן שגם הספד אסור בבהכ"ן כיון שמיועדין רק לתפלה הנה רק בצרכי יחיד ליחיד אבל לא של רבים והותר שם כל סעודת מצוה בסי' קכ"א ס"ק ה' בשם סמ"ג עכ"ל הרה"ח שי"ר ועיין בהצופה שנת ט"ז גליון (נ') ו' ובצופה ש"ע גליון ל' ובגליון מ"ד:
<b>ועל</b> כל פנים גם לפי דבריו בימי מהרי"ל לא נהגו הנשים לעשות שושבינות ואפשר שגם אמותן לא היו הולכות בימי נדתן ובפרט לפי מנהגנו לעשות חופת נדה והשושבינות מכניסין והולכין עמהן נשים ובתולות כמו בתי טטריאות ונוהגין קלות ראש בבהכ"ן כנודע וכסוכה נ"א ב' תקון גדול התקינו וכו' וכ"כ הרמב"ם פ"ח מלולב הי"ד ובברק השחר בלקוטים בסוף המיוחס להגר"א מפי השמועה המנהג שהחתן הולך לבית הכלה ובמה יקנה אותה שמעמידין החופה בחצר בהכ"ן ומעמידין שם את החתן ובזה קונה מקומו כי הקהל מקנין לו המקום ואח"כ מביאין הכלה לרשותו ובזה קונה אותה עכ"ל:
<b>ובנחלת</b> שבעה במשפטי הכתובה סי' י"ב אות ט' ומקצת קהלות מקדשין בבהכ"ן ומוליכין החתן והכלה לבהכ"ן לחופה כו' ועיין ב"ש סי' ל' בסק"ט גיטין וקדושין שאני דרגילין לעשות בבהכ"ן וע"ש באבני מילואים ס"ק ח' ודוקא לענין גיטין וקידושין דרגילין בבהכ"ן ומשום דהנ"ל מצוה הו"ל דין סימטא כו' ולמעיין בתשובת ריב"ש סי' ר"ה שנקיט רק הלשון מ"מ בהכ"ן הרי הוא כסימטא לענין גיטין שהרי רגילות הוא שעניינים כאלה נעשים שם הויא לגבי גיטין כסימטא לגבי הנחת כלים והב"ש כנראה הבין מדבריו שעניינים כאלה גם על קידושין שהי' הנהוג כן בימי מהרי"ל ועיין בשו"ת יוסף דעת מהשו"מ סו"ס י"ט מה שנחלקו הקדמונים מה היא חופה בדברי העיטור הובא בב"י אה"ע סי' ס"א וכו' ועיין בתוס' סוכה כ"ה ב' ד"ה אין שמחה אלא בחופה וב"י אה"ע סו"ס פ"א וט"ז ס"ב ס"ק ז' ועיין בשאילת יעבץ ח"ב סו"ס קע"ב ושו"ת קול שאל שאלה ד' דף כ"ח ע"ב ועיין ט"ז יו"ד סי' שמ"ב ס"ק א' בד"ה אחר הדברים כו' ועיין בספר אמרי שפר מוהר"ר נפתלי אשכנזי מצפת שנדפס בווינציאה שנת שס"ח בדרוש לחתן ולאכסניא בדף (ר"ה) י"ג ע"ב וז"ל ואפשר שמטעם זה נהגו לעשות חופה כעין אהל מלמעלה לחבר את האהל להיות אחד שתהא שכינה ביניהם כמו שהיתה שכינה באהל מועד שהוא המשכן שהגינה שם בשעת המנין מעה"ר כו' ובקצת ארצות נוהגין שעושין החופה בעזרת בהכ"ן שהיא בית התפלה ותמיד מצויים שם עשרה דכל בי' י' שכינתא שריא עכ"ל:
<b>ונראה</b> מזה שגם בזמנו לא היה מנהג קבוע בכל מקום רק בקצת מדינות ועיין בשו"ת הר תבור דף כ"ד ע"ב שמנה מיני שמות איסור בנתינת חופה בביהכ"נ תערובות פגול בבהכ"ן וכו' ובבהמ"ק היו מבדילין אלו שתי המשפחות וכן בפ' נצבים עשה מחיצה בין כל איש ישראל ובין נשיכם ובזה"ז הכלה גדולה בשנים ואפילו הכלה בלבדה בלתי שושבינות לבהכ"ן יהי' בזה חשש הרהור במקום קדוש והוא נגד דין הכתוב והיה מחניך קדוש ולא יהיה בך ערות דבר להרחיק הקדושה מכל דבר ערוה ולכן בטלו ב"ד שלפנינו זה יותר משתי מאות שנה לבלתי תהיה החופה בבהכ"ן וידוע שבימי מהרי"ל היו משיאין את בנותיהן בקטנותם טרם הגיעו לימי הבגר קודם היותן בני י"ב שנה ומחצה ולכן יכולה היא לבדה ומבלי שושבינות לילך עם הרב לשם אל המגדל לבהכ"ן כו' וגם טומאת נשים נדות הבאות שם בזמן הזה ואפי' אם רק הכלה תבא לשם הלא לפעמים היא בעצמה נדה שבזה"ז הגיעו לפרקן בעת נשואין וגם נוהגין ליתן חופת נדה ועיין ב"י סי' פ"ח ולבוש ורמ"א ובפרט תה"ד אוסרין זולת בימים נוראים ועי"ש בח"א ובפרט שעיקר מגמתם להדמות וכו' יעש"ב עכ"ד הגאון יצ"ו במכתבו השני עלץ לבי בראותי בקיאותו הנפלא דכל רז לא אניס ליה שבעהי"ת כיונה דעתי העניה בכמה דברים אשר כתבתי מאז מדעתי לדברי הרבנים שהביא הגאון יצ"ו בשני מכתביו הנז"ל מספרים שלא ראיתים ולא ידעתים מעודי כאשר יראה המתבונן במה שכתבתי ובמה שהביא הגאון יחיה:, אף גם זאת הראוני עתה בהמליץ תרנ"ד נומר קט"ז כתוב שבעיר וואזנעסענק פלך חערסאן היה ריב על זה כי הרב אב"ד דשם יצ"ו אסר לעשות חופה בתוך בית הכנסת והיו מתנגדים להוראתו ושאלו בטליגראמה להרה"ג הגדול רבינו יצחק אלחנן ספעקטר אבד"ק קאוונא זצ"ל אם מותר לעשות חופה בבית הכנסת והשיב על ידי הטליגראף כדברים האלה אסור. צריך לעשות חופה תחת כפת השמים. וכאשר באה תשובה זו חדל ריב ומדון כי גם המתנגדים הרכינו ראשם אלה הדברים אשר בהמליץ הנ"ל:
גם בהצפירה התרנ"ד נומער מאתים ותשע הראוני מאמר משא ומתן ע"ד המנהג שכתב סופר אחד בשם המגיד שהרש"ל ראפאפורט מפראג כתב כי לפנים בישראל היתה החופה בבית הכנסת ביראת הכבוד ובהדרת קודש השושבינין החתן והכלה ובני משפחתם וברוב כבוד והדר ודרך ארץ ונימוס התהלכו בבית אשר קדוש יאמר לו אבל בימים אחרונים אשר חוצפא סגיא ויבואו האנשים על הנשים ויפרצו בבית ה בחורים ובתולות ופריצי עם תקנו לעשות במבוא הבית הכנסת וכו' והסופר הביא בשם ספר מקור המנהגים וז"ל מעמידין החופה במקומות שונות או תחת אויר הרקיע או בבית הכנסת או בבית החתונה ולכולם מצאנו היתר העמידה וכו' (ביאר העמידה בבית החתונה ושוב כתב) העמידה בבית הכנסת נמצא ברמ"א סי' שצ"א ס"ד בשם הגה"מ וז"ל החופה שעושים בבהכ"ן שמברכין שם ברכת אירוסין ונישואין וכו' גם בנחלת שבעה סי' י"ב סעיף ט' כתב דבקצת קהלות מקדשין בבית הכנסת ומוליכין החתן והכלה לבית הכנסת לחופה ובמוהרי"ל הלכות נישואין כתוב לבחור ובתולה העמידו על מגדל בית הכנסת ולאלמון או אלמנה בחצר בית הכנסת וכו' (ביאר העמדה ברחוב העיר וסיים) הנה בזה כל מקורי הדברים וכל הדעות הראשונים והאחרונים ונוכחנו לדעת כי גם הרמ"א אשר מפיו אנו חיים נוטה לכאן ולכאן ורפיא בידיה (כי באה"ע סי' ס"א סעיף א' כתב דיש אומרים לעשות החופה תחת השמים וכו') ואם כן אין בזה משום פורץ גדר מר כדאתריה ומר כדאתריה וכו' ע"כ תורף הדברים. והני מילי דהרש"ל ראפאפורט נכונים בטעמם דאף אם מן הדין מותר גוף סידור הקידושין לעשות בבית הכנסת מ"מ כיון שבדור האחרון חוצפא סגיא אסור לעשות זאת בבית הכנסת ולכן אף אם נהגו מימי קדם לעשות החופה בבית הכנסת ראו והתקינו לבטל המנהג וקבעו לו מקום במבוא או בחצר בית הכנסת ואם אמרו כך לעקור ולבטל מה שנהגו מקדם על אחת כמה וכמה במקומות שלא נהגו כן מימי קדם ורוצים לחדש דבר לנהוג מנהג זה כבנדון המוזכר בראש אות זו דפשוט דיש למחות בידם וכמו שכתבתי בס"ד ומה שהביא בספר מקור המנהגים מדברי הרמ"א ביו"ד סי' שצ"א דעושים החופה בבהכ"ן הנה ס' מקור המנהגים לא ראיתי ולא שמעתי ממנו ונאמן עלינו הדיין הגאון חתם סופר בסי' צ"ח שציינתי בראש אות זו שכתב בהחלט שדעת הרמ"א לעיקר דיש לעשות החופה תחת אויר השמים לסימן ברכת אברהם ככוכבי השמים לרוב ודברי מוהרי"ל שהזכיר במקור המנהגים כבר הביאם בחתם סופר ועל פי דבריו נתיישבו לו דברי מוהר"מ מינץ הנראים כסותרים בענין זה כמו שיראה הרואה בגוף דב"ק:
<b>ודברי</b> הרמ"א שביו"ד סי' שצ"א כבר הבאתי בתחלת אות זו מה שכתב הרב תפארת ישראל שטעות סופר הוא והיה כתוב בדברי הרמ"א בב"ה והוא ראשי תיבות בבית הנישואין כמו שהוא הלשון במקור דברי הרמ"א וחשב המעתיק שהוא ראשי תיבות בית הכנסת וכתב כן וכו' ומלבד זה אין ראיה מדברי הרמ"א ומוהרי"ל ונחלת שבעה הנ"ל ולפי מה שכתב בהמגיד בשם מוהר"ש ראפאפורט שבזמן קדמון שהיו חרדים לדבר ה' והיו עושים החופה בבית הכנסת ביראת הכבוד והדרת קודש וכו' לא כן עתה חוצפא סגיא וכו' אם כן אין ראיה מדברי הקדושים הנ"ל לימים האלה ובזמן הזה וכמו שהאריך הגאון זכר יוסף יצ"ו בלהבות דב"ק שהבאתי למעלה:
<b>וכן</b> כתב לי רב אחד מידידי יצ"ו שבעיר פלונית היו נוהגים קלות ראש וחוצפה יתירה בעידן חדוה הכנסת כלה לחופה וכו' לכן ראו לתקן שתהיה החופה בבית הכנסת כי הוא מקום מקודש ולא יבואו אנשים על הנשים וכל הבאים בית ה' יושבים ביראת הכבוד וכו' ואלה דברי המכתב אדוני שאל על מה שראה בספר פ' שמשמעות הדברים שפה העירה המנהג לעשות החופה בבהכ"ן וארי דורש אם כך הוא המנהג להודיעו טעמו של דבר והנה כבר בא מפורש הדבר בספר הנז"ל במקום אחר כן ונכון הדבר כי על כן רבו העושים החופה בבהכ"ן והטעם יען כי בעשותם החופה בבית היו באות הנשים המזומנות בלבוש של מחול וריקוד כך לרקד לפני הכלה והחתן אחר החופה מה שאין כן בהעשות החופה בבהכ"ן שבאות בלבוש מכובד וצנוע עוד זאת כי בהיות החופה בבית היה תערובת גדולה אנשים ונשים בחורים ובתולות גם כי בבית היו עושים החופה בלילה. ועוד טעמים רבים שלא ניתנו ליכתב עכ"ד יצ"ו ועם כי לא נחה דעתי העניה בתיקון זה והטעמים שהזכיר אינם מכריחים לעשות החופה בתוך בית הכנסת ממש והיה להם לתקן שתהיה החופה בחצר בית הכנסת כמו שנוהגים כן במקומות הללו וכיון שאין שם ריקודים ומחולות לא היו הנשים באות בלבוש הבוז המיועד לריקוד ומחול וגם חשש תערובת אנשים ונשים אין כל כך בחצר בית הכנסת אשר באים שם לשעה קלה והיו מוכרחים לעשות החופה ביום כמו שמוכרחים לעשות החופה ביום בהיותה בבית הכנסת עצמה (כי לפי הנראה אין דרכם של בני אדם הללו לצאת ברחובות קריה ללכת לבית ה' בלילות ולכן הטעמים שהזכיר נרפים הם והכמוסים שלא רצה לגלותם אין לי לדון עליהם:
<b>ואשר</b> כתב בספר הנ"ל וז"ל עתה נהגו חשובי ונכבדי הקהלה לעשות החופה בבית הכנסת והוא מנהג נאה ונכון שיתברכו החתן והכלה במקום קדוש בבית אלקים ועיין חתם סופר סי' צ"ח שכתב שראו רבותינו הקדמונים שראוי לברך השבע ברכות במקום קדוש וקבוע להתפלל והוא דבר מוסבר ואמתי עכ"ל הנה הרואה דברים אלו ידמה בדעתו שדעת הגאון חתם סופר כי נכון הדבר לעשות החופה בתוך בית הכנסת וזה סותר מה שכתבתי אני הדל בראש אות זו בשמו דאיכא קפידא שלא לעשות החופה בתוך בית הכנסת אבל באמת המעיין בדברי הרב בגופן שלהן ישכיל שאין זו דעתו והאמת הוא כאשר כתבתי בשמו וארשום פה תורף דבריו והוא זה. נשאל אם נכון לשנות מנהג קדמונים ולעשות החופה בבית הכנסת הקדושה ובתשובתו הביא מה שכתב הרמ"א בסי' ס"א יש אומרים לעשות החופה תחת השמים לסימן טוב שיהא זרעם ככוכבי השמים ושור דבריו בתשובת מוהר"ם מינץ סי' כ"ט ודבריו צריכים ביאור שנראים כסותרים דממה שכתב בתחלה מתבאר שהיו נוהגים לעשות החופה בתוך בית הכנסת ממש (העתיק שם לשונו המורה על זה) ואילו ממה שכתב שם אחר כך מתבאר שהיו עושים החופה באויר בחצר בית הכנסת (העתיק שם לשונו המורה על זה) ומוהר"ם מינץ היה תלמיד מוהרי"ל ולכן עיין במוהרי"ל ועל פי הכתוב בר והרי"ל ביאר שאין סתירה בדברי מוהר"מ מינץ כי היו נוהגים לעשות שתי חופות היינו בתחלה חופת מאיי"ן וזו היו עושים באויר השמים בחצר בית הכנסת וחופה השנית היינו שבע ברכות בתוך בית הכנסת עצמה ונתן טעם על עשיית חופת מאיין באויר לסימן טוב שיהא זרעם ככוכבי השמים וטעם לחופה שבע ברכות בבית הכנסת כדי שיתברכו שבע ברכות במקום קדוש מקום קבוע להתפלל וזה דוקא בבתולה דאיכא תרווייהו מאיין וחופה אבל באלמנה דליכא מאיין ראו לעשות החופה עם ברכותיה תחת השמים לסימן ברכה (שיהא זרעם ככוכבי השמים) כי חשבו טעם זה עיקר ומזה למד רמ"א במדינות אלו וכל מדינות וגלילות פולין ורוסיא דלא נהגו העולם בחופת מאיי"ן אם כן על כרחין להעמיד החופה של כלונסות בחצר בהכ"ן תחת השמים לסימן ברכה ותמה על מנהג אשכנז שגם עכשיו נוהגים בחופת מאיי"ן ובכל זאת עושין גם החופה של שבע ברכות תחת הרקיע בחצר בהכ"ן ואין שום מקום בכל אשכנז שעושים חופה בבהכ"ן והלא מתבאר מהנ"ל שכשעושין שתי חופות עושין חופה של שבע ברכות בבית הכנסת. ויישב דחצר בהכ"ן של מקום אשכנז דשכיחי אורחים המתפללים בחצר בית הכנסת חשיב מקום מקודש כבית הכנסת עצמה והוה ליה מקום קבוע להתפלל שם ואיכא תרווייהו לסימנא טבא ככוכבים ומקום מיועד לתפלה וברכה וסיים בהא סלקינן כל ישראל יוצאים ביד רמ"א להעמיד החופה תחת השמים לסימנא טבא להתקיים ברכת אברהם ואשר לא חפץ בברכה ותרחק ממנו מתכוין ללמוד מדרכי המצרים וכו' והמתאוים נברכת אברהם יהיו צאצאי מעיהם כמותם אלו תורף דב"ק:
<b>הרי</b> מפורש שאין דעתו נוחה לשנות מנהג הקדום ולעשות החופה בבית הכנסת אלא באויר השמים ומדבריו למדנו שכן פשט המנהג עתה בכל מושבות בני ישראל לעשות החופה באויר בחצר בית הכנסת אף באשכנז שעושים חופת מאיין גם עתה מ"מ אין עושים חופת השבע ברכות בתוך בית הכנסת כאשר התנהגו מימי קדם וכתב שדעת הרמ"א שהטעם האמור על עשיית חופת השבע ברכות בתוך בית הכנסת שהוא מפני שראוי שיתברכו במקום מקודש אינו טעם כעיקר אלא העיקר הוא שראוי לעשות תחת כפת השמים ולכן כשאי אפשר לקיים שני הטעמים (דהיינו בזמן הזה שאן עושין שתי חופות) תופסים העיקר לעשות החופה תחת אויר השמים ולא משגחינן על הטעם שיהיו מתברכים במקום מקודש ובכל מקום אשר אזכיר את שמי אבוא אליך וברכתיך כתיב ולכל הדברות מבואר שמה שכתבתי בשמו הוא האמת ודלא כמו שנראה מדברי הספר הנ"ל וגם מדברי מר בריה הגאון כתב סופר מתבאר שכן דעת הגאון מר אביו עיין לקמן (בד"ה ודע דבכתב סופר) והוא האמת ויציב:
<b>ועל</b> כל פנים גם מדברי הרב הכותב הנ"ל יצ"ו למדנו שכל עצמם של בני אותה העיר ששינו המנהג שהיו נוהגים לעשות החופה בבתיהם והתקינו שתהיה בבית הכנסת לא תקנו כן אלא משום מיגדר מילתא שלא ינהגו העם קלות ראש בעת הכנסת הכלה כי במקום קדוש כל העם יושבים באימה ויראה מה שאין מתנהגים כן כשעושים החופה בבתיהם אבל כשיש לחוש שינהגו קלות ראש גם בהיות החופה בבית הכנסת ונוסף גם הוא שיחללו קדושת המקום ודאי דאסור לעשות החופה בבית הכנסת והימים הראשונים היו טובים שהיו מתנהגים ביראה וכבוד בבואם אל הקודש פנימה לא כן עתה בעונותינו לכן אין להתיר כלל:
<b>ונראה</b> שבסדר הזה היו מתנהגים בהעמדת החופה בבית הכנסת (ביראת הככוד ובנימוס ודרך ארץ) בעיר אשר נשאל עליה הגאון כתב סופר בחלק אהע"ז ולכן כתב שיש בזה משום שינוי מנהג שנהגו לעשות החופה תחת כיפי השמים כמו שכתב הרמ"א וכו' ואף בענין זה כתב לאסור כמו שאביא דב"ק להלן בס"ד אבל אם היו נוהגים קלות ראש בעת הכנסת כלה בבית הכנסת כמו שהוא במקומות אלו בזה לא הוצרך לדבר כלל כי דבר פשוט הוא דאסור וזה ברור
<b>ולענין</b> אם מחוייבים דייני העיר לריב ולהתקוטט עם בני ב העיר (הרוצים לסדר חופה וקידושין בבית הכנסת) אף אם על ידי זה תקופח פרנסתם הקצובה להם מקופת הקהל הנה הרב השואל שבשו"ת כתב סופר בחלק אהע"ז סימן מ"ז כתב כיון שהעמדת החופה תחת כיפי השמים לאו דינא הוא רק מנהג ישראל כנראה מדברי הרמ"א לא צריכי דייני העיר לריב עם אנשי העיר על זה כי על ידי זה תקופח פרנסתם וכו' וציין לעיין בשפתי כהן יו"ד סי' זק"ן סק"ג (שכתב לחלק דהא דאמרינן דכדי שלא לעבור על מצות ה' צריך לבזבז כל ממונו אינו אלא לעבור על לא תעשה אבל משום ביטול מצות עשה אינו חייב לבזבז יותר מחומש) והגאון המחבר כתב לו שעל ראיה זו יש לפקפק ויותר היה לו להביא מה שכתב המגן אברהם בסי' תר"ח סק"ג בשם ספר החסידים שאם על ידי תוכחה ישנאנו וינקום ממנו אין צריך להוכיחו אלא דגם מזה אין ראיה משום דדברי הס' חסידים אינם אלא לגבי אדם לחבירו ומשום מצות הוכח תוכיח את עמיתך וכו' אבל מי שיושב על כסא רבנות ונתקבל לפקח על עסקי העיר להורותם דרך החיים להוכיח ולייסר אותם בדברים ולהעמיד הדת בכל מאי דאפשר לא יחוש על עצמו רק על כבוד השם יתברך יהיו עיניו ולבו תמיד וכבר אמרו האי צורבא מרבנן דמרחמו ליה בני מתיה משום דלא מוכח להו במילי דשמיא וכו' וסיים דבענין זה לא כל המקומות והעתים שוים ולכן אי אפשר לייעץ לחבירו אלא כל אחד יראה אשר לפניו והשם יתקנהו בעצה טובה לכבוד שמו הגדול:
<b>שוב</b> כתב (בד"ה עד כה) באם לא יקובלו דבריהם ויתקנו לעשות החופה בבית הכנסת אם יש איסור למסדרי קידושין דהרב השואל פשיטא ליה דשרי כיון שגם אם ימנעו דייני העיר מלסדר קידושין הרבה קלי הדעת ימצאו שיסדרו קידושין בבית הכנסת עבור מחיר כסף ואם כן אין בזה משום לפני עור כמבואר בפרק קמא דע"ג וכתב לו שנעלם ממנו דהרמ"א ביו"ד ריש סי' קנ"א כתב שתי דעות אם מכל מקום אסור מדרבנן ומסיים ובעל נפש יחמיר לעצמו ולפי דברי הש"ך שם אין שום מחלוקת דהסוברים דאיכא איסור דרבנן הוא דוקא בישראל והסוברים דליכא איסור כלל מיירו בעכומ"ז אם כן בישראל לכ"ע אסור מדינא ולכן בנדון זה אסור מדינא מדרבנן ושוב כתב לצדד על פי מה שכתב בדגול מרבבה שם דדוקא בשוגג הוא דאיכא איסור דרבנן מפני שבית דין מצווים להפרישו ולא במזיד ואם כן בנדון שלנו דאחר שפרסמו שאין לבטל מנהג של ישראל תורה הוא שוב כשלא ישמעו ולא יאזינו נראה לכאורה דאין למסדר קידושין שום איסור אלא דדברי הדגול מרבבה צריכים עיון וכו' האריך קצת לפלפל בדברי הדגול מרבבה וסיים שדברי הדגול מרבבה מפוקפקים במה שכתב לחלק בין שוגג למזיד) וסיים היוצא לנו מכל זה דבנדון דידן אסור לסדר קידושין משום מסייע ידי ע"ע אלא דיש לומר כיון שיש בו מפני דרכי שלום כמו שכתב מעלתו ומבואר בגיטין דבדרבנן התירו מפני דרכי שלום לסייע ע"ע וכל שכן בדבר הזה שהוא מנהג דמותר ומכל מקום אני נבוך אם זה דומה למסייע דש"ס בגיטין דף ס"א ובע"ג נ"ה דכאן המסדר הקידושין הוא העושה מדבר ומקיים ומבלעדו לא יהיו הקידושין במעמד ההוא אולי גרע הרבה ממסייע ואיני מחליט רק כמסתפק וכל זה במקום שאינו אלא מנהג בלבד אבל במדינותינו כו' עמ"ש יש בזה כמה לאוין של ח"ה ועל השמר פן איכה יעבדו הגוים האלה וכו' השמר לך פן תנקש אחריהם בפרט כי מעשה חופה וקידושין הוא ממצות התורה שיש בה עבודת יוצר הכל יתברך שמו ע"כ דברי הגאון בזה ומה שכתב על דברי הגאון דגול מרבבה במה שכתב לחלק בין שוגג למזיד עיין עוד בכתב סופר חלק יו"ד סימן פ"ג מה שהאריך בזה גם אני ההדיוט כתבתי בס"ד בענין זה בקונטרס הכללים במערכת הוי"ו אות כ"ו ס"ק ג' עי"ש (מד"ה והנה לעיל וכו' ומשם והלאה):
<b>ודע</b> דבכתב סופר הנ"ל בתחילת התשובה כתב להרב השואל בזה הלשון הנה כבר העדתי במכתבי הקודם כי יש בידי תשובה בענין העמדת החופה בבית הכנסת מאאמ"ו מאוה"ג זצ"ל ועתה בבוא שנית דברי מעלתו בענין זה צויתי להעתיקה והנה היא לוטה בזה ועיניו יחזה מישרים דעת קדוש עליון כבוד רבו ז"ל עכ"ל אך שם לא נעתקה התשובה ההיא וכפי המובן אין כונתו על דברי החתם סופר באהע"ז סי' צ"ח הנז"ל בראש אות זו (שאם כן היה די לו להראות מקום לתשובה ההיא שכבר היא בדפוס או על כל פנים להזכיר שהיא התשובה שבחתם סופר) אלא תשובה אחרת היתה בידו בפרק כל כתבי הקודש להגאון חתם סופר ואין אתנו יודע את אשר דבר בקדשו בתשובה ההיא ואחרי שדעת הגאון כתב סופר דדבר זה אסור מן הדין כמו שמתבאר מדברי תשובתו הנז"ל אין שום ספק שגם דעת הגאון חתם סופר בתשובה ההיא כן היא ולכל הדברות תימה בעיני שלא הזכיר התשובה דסי' צ"ח הנ"ל:
<b>ומה</b> שכתבתי למעלה (בד"ה וכן כתב) בשם רב אחד יצ"ו שראו לתקן הפרצה על ידי שיעשו החופה בבית הכנסת וכו' הנה מצאתי כיוצא בו בכתב סופר שם שכתב (בד"ה ועוד) מ"ש מע"כ למצוא פתח חרטה על מנהג ישן להעמיד החופה לפני חצר בית הכנסת דבאים בערבוביא יחד אנשים ונשים ואין ראויים לברך ברכה שהכל ברא על פי מה שכתב הבית שמואל בשם הב"ח סי' ס"ב ס"ק י"א דבחדר שיש אנשים ונשים לא נכון לברך שהשמחה במעונו דאין שמחה במעונו כשיצר מתגבר ולפי מה שכתב רש"י כתובות דף ח' ע"א דברכה שהכל נתקן בשביל שמתאספים יחד לכבוד ה' לגמול חסד מזכירים חסדי ה' כי ברא בחסדו הכל לכבודו ולדברי הב"ח איה כבוד ה' במקום תגבורת היצר ולכן טוב בבית הכנסת שלא יבואו רק השושבינים אלו דבריו אומר אני לא יבקש ולא יבדוק ח"ו במומים במקום גדולי עולם מוסדי דור וחזי מה עמא דבר ולא פקפק אדם על זה ובאמת אינו מן המדומה כי הב"ח דיבר דבריו כשהם בחדר יחד באים בערבוביא באין משגיח צופה ומביט והוא אחרי אכלם ושתם כדי שבעם ומתוך שמחה וחדוה יש תגבורת היצר ואין ראויים לברך שהכל ברא לכבודו וכל זה לא שייך בשעת החופה ועוד חילוקא רבה איכא דברכת השמחה במעונו קאי על שמחה זו של חתן וכלה ואומרים שהשמחה זו במעונו ולא שלנו רק שלו ואין ראויים לברך כך במקום שיש תגבורת היצר איה שמחה לפניו יתברך שמו שמחה נהפכה לתוגה רחמנא ליצלן אבל ברכת שהכל ברא קאי על תחילת הבריאה ברא לכבודו לעבדו ולשמור מצותיו ולגמול חסד וכיון שעיקר כונת האסיפה לכבוד ה' ורובם העומדים שם כך כוונתם מברכים שברא לכבודו הכל בתחלת הבריאה ואין כאן זכר אסיפה זו של עתה כן נראה לי פשוט ומכל מקום בודאי טוב ונכון בלאו הכי לתקן שלא יבאו בערבוביא ויקרא לו גודר גדר משובב נתיבה לשבת ויעויין תוספות סוף קידושין:
<b>ב</b><b>)</b> <b>מה</b> שנהגו לשבר כוס בשעת החופה והוא מנהג קדום והזכירוהו רבותינו התוס' בריש פ' אין עומדין דף ל"א ע"א אם צריך שיהיה כוס של זכוכית או אפשר בשל חרס רשמתי לעיל במערכת זיי"ן אות ח' ועי"ש מה שכתבתי עוד בזה בס"ד והנה מנהג זה הזכירו מרן בב"י אה"ע סי' ס"ה בשם הכל בו (דברי הכל בו הם בהלכות תענית) שכתב שפשט המנהג לשבר הכוס אחר ז' ברכות וכתב מרן החבי"ב בכנה"ג שם וז"ל וע"ז פשט המנהג וכו' נ"ב וכ"כ התוס' בע"ז וע' בהר"ם מינץ סי' פ"ו וק"ט עכ"ל ירא אנכי ההדיוט לומר על גדול שכמותו שטעות נזדקר לפניו כי נראין הדברים שראה מ"ש בתשו' הרמ"מ בסי' פ"ו וז"ל ואיתא בתוס' ע"ז מכאן נהגו לשבור זכוכית בנישואין עכ"ל והבין מדבריו שבתוס' במס' עבו"ז כתבו מכאן נהגו וכו' ולרוב טרדתו בעניינים עמוקים לא שם אל לבו לחפש איה מקום כבוד דברי התוס' וסמך על עדות הרב מוהרמ"מ וכתב ע"ד מרן הב"י שכ"כ התוס' בע"ג כנז"ל ואולם במכתה"ר זה טעות בהבנת דברי הרב מוהרמ"מ ומ"ש ואיתא בתוס' ע"ז הוא ר"ת על זה (לא עבודה זרה כמו שהבין) וכונתו לדברי התוס' על ההיא דפרק אין עומדין דאייתי כסא דמוקרא ותבר קמייהו וכו' שהביא הרב מוהרמ"מ שם ואחר שהעתיק כל דברי הש"ס בזה כתב ואיתא בתוס' ע"ז ר"ל על זה והיינו אההיא עובדא כ"כ התוס' וזה פשוט לענ"ד ואם כי לא אוכל להעיד שלא נמצא דבר זה בתוס' במס' עבו"ז כי לא ראינו אינו ראיה ואם אני בער ולא אדע איזהו מקומן יבא חריף ובקי זריז ונזכר וימצא כתוב בתוס' דמס' ע"ג מ"מ פשיטא לי דלא יתכן שכונתו להתוס' במסכת ע"ג דלמה לו להביא ממרחק לחמו והרי דברי התוס' בפ' אין עומדין לפניו או לפחות ירשום שתי המקומות וגם היה לו לציין לכל הפחות באיזה פרק ולא לכתוב סתם דאיתא בתוס' ע"ז וזה ברור לענ"ד וראיתי להרב יקהיל שלמה שכתב ע"ד הכנה"ג וכעת לא מצאתי בתוס' ע"ז להא מילתא כ"א בתוס' במסכת ברכות דף ל"א וכו' כמ"ש הרב כס"א בסי' ל"ד אות ג' ואולי ט"ס הוא בכנה"ג וצ"ל תוס' ברכות ולא נתקררה דעתי בהגהתו כלל והאמת נ"ל כמו שכתבתי והמעיין יבחר ובמה שכתבתי שם שצריך שיהא הכוס ששוברין אותו כוס יפה שוה כסף וכו' ראיתי עתה להרב מעשה אברהם בחאה"ע סי' ה' (בד"ה ומיהו צריכים) שראה בימיו איזה אנשים שהברכות היו מברכים על כוס נאה ויפה ואחר הברכות מביאים כוס אחר פגום ורע כדי לשברו והרע לו מאד וחרה אפו בהם והרעיש ע"ז וכתב עוד דאין חילוק בשבירת הכוס בזמן החופה בין בחור ובתולה לאלמון ואלמנה וכן המנהג פשוט:
<b>ומה</b> ששוברין כוס של ברכת אירוסין ולא כוס של ברכת נישואין כתב הרב מוהר"ם מינץ בסי' ק"ט דהטעם הוא משום דכוס של ברכת נישואין אתי לגמר הזיווג ומברכים לו והתקין לו ממנו בנין עדי עד ולא מסמנא מילתא לשבר כוס של נישואין שמורה ח"ו לשבירת הבנין וכתב הרב כנה"ג שם דאם ברכת האירוסין אינה סמוכה לברכת נישואין כמו שיש מקומות שיום שלפני החופה סמוך למנחה מברכין ברכת אירוסין בבית הכלה וביום החופה מברכים ברכת נישואין בבית החתן צריך לשבר גם כוס של נישואין דבעינן במקום גילה שם תהא רעדה אבל אם מברכים ברכת אירוסין וברכת נישואין סמוכות אין לשבר כוס של נשואין מטעם שכתב הרמ"מ ואם יש מקומות שאעפ"י שמברכים שתיהן סמוכות שוברין שתי הכוסות היינו מפני שמתחלה היו נוהגים לברכן נפרדות כנז"ל ואף שאח"כ הנהיגו לברכן סמוכות לענין שבירת הכוסות נשארו במנהגם הראשון וראוי לבטל מנהג זה דכיון שמברכין שתיהן סמוכות אין להניחם לשבר כוס של נשואין אלא כוס של ברכת אירוסין בלבד:
<b>ג</b><b>)</b> <b>כתב</b> הרב שבט מוסר בליקוטים שאחר הדרושים שמעתי ממוהר"ן רוזליו שאמרו בחלום שהשותה טיטון תחת אפריון של חתן וכלה דלעוה"ב. נענש בסימוי עינים רמז לדבר עשן בחופה למה כלומר אין ראוי לעשן שם עשן ונסתפק הרב חינא וחסדא בח"א בהשמטות הס' דף ל"ח אות ט"ו אם הקנה שמעשן בו הוא ארוך הרבה הרבה והמעשן הוא בפנים ואין העשן נכנס תחת האפריון אלא יוצא לחוץ אם מותר וכתב דאף דמתוך דברי הרב הנז' נראה דמותר מ"מ לענין מעשה צ"ע דאין לנו עסק בנסתרות:
<b>ד</b><b>)</b> <b>בענין</b> התענית שנוהגים שהחתן והכלה מתענים ביום חופתן כמ"ש הרמ"א באה"ע סי' ס"א ראיתי מ"ש הרב כנה"ג בסי' ס"ב בהגהט"ו אות ט"ו בשם הרב מוהר"י ברונא בתשו' כ"י וכבר נדפסו תשובותיו והיא בסי' צ"ג ולפי שאני רואה שיש נפ"מ בין מ"ש בשמו הרב כנה"ג למ"ש בתשו' המודפסת ראיתי נכון להעתיק דברי טובים השנים ככתבם וכלשונם וז"ל הרב כנה"ג יש נוהגים שהחתן והכלה מתענים ביום הנישואין עד אחר הברכה וי"א הטעם משום דהוי סליחה דידהו שנמחלים עונותיהם משום דחתן דומה למלך ואמר בסנהדרין ומלך נידון בכל יום הר"י מברונא בתשו' כ"י וי"א הטעם שמא ישתכר ולא יהיה דעתו מיושבת עליהם בשעת הקדו' וכ"כ מהר"י מברונא בתשו' כ"י וסיים שלא ישתכר או שלא יאמר שנשתכרו וקדו' טעות הן ויש כמה מיני חששות ולפום להאי) טעמא המשיא בתו הקטנה צריך האב להתענות הר"ם מינץ סי' ק"ט גם בתשו' מהר"י מברונא כתב דין זה דהאב בשם מהרי"ל ז"ל. א"ה לפי הטעם האחרון אם ברכת הקדושין אינן ביום ברכת הנישואין אין מתענין ביום הנישואין אלא ביום האירוסין עוד יש חילוק ביניהם שלפי הטעם הא' צריך להתענות כל היום דיום סליחה דידיה הוא אבל לפי טעם האחרון אחר הקדושין מותר לאכול וכן ראיתי נוהגין שלא לאכול כל היום וטעם אחר כתב מהר"י מברונא בתשו' כ"י משום דליכא כתובה דלא רמו בה תיגרא לכך מתענה לבטל הפורעניות ע"כ ואיכא נפקותא בין האי טעמא אם יתענה כל היום או לא ודו"ק שמעתי שכתוב בחידוש דרשות בכמה"ר שלום שאכל ביום חופתו שהיתה בחנוכה ושמא משכה עד הלילה ואסור להתענות בחנוכה ושוב שמעתי שאחיו נשא אשה בר"ח וצוה לו להתענות אע"ג דר"ח דאורייתא וע"כ הטעם דחופת אחיו היה בשחרית דשפיר מצי למיכל אחר החופה וחופתו דמהר"ש היה בערב או שמא אירע לו דהוצרך לאכול מחמת זקנה או חולי או בולמוס וע"כ לאו תענית גמור הוא שהרי אכיל מיד אחר החופה ונ"ל דהיכא דאירע יום החופה בי"ד דאדר הא' וכ"ש בחנוכה ופורים או ר"ח שיעשו החופה בשחרית ולא יאכל עד אחר חופתו מהר"י מברונא ז"ל בתשו' כ"י עכ"ל הכנה"ג:
<b>מתבאר</b> מדבריו דהרב מוהר"י מברונא סבר וקביל טעמא קמא (לפי שהוא יום סליחה להם) ולפי מ"ש הרב כנה"ג דלטעם הראשון צריך להתענות כל היום א"כ צ"ל דמ"ש בתחלת דבריו דמתענים עד אחר הברכה ר"ל שמברכין בסוף היום ואז פוסק תעניתו וכן מ"ש דאיכא נפקותא לטעמא דליכא כתובה וכו' משמע שכונתו לומר שלטעם זה צריך הוא להשלים תעניתו כיון שהוא לבטל מעליו פורעניות כמו לטעם דיום סליחה דידהו אמנם מדברי הרב מוהרי"ב בתשו' שבדפוס מתבאר יפה דכל עיקר מנהג זה להתענות ביום החופה אינו אלא עד אחר הברכה ולפי שלטעם דיום סליחה דידהו יש לדון שצריך להתענות כל היום וזה לא יתכן שהרי כל עיקר המנהג אינו אלא עד אחר הברכה לכן דחה הטעם ההוא בשתי ידים וא"כ צ"ל דגם לטעם דליכא כתובה דלית בה תיגרא כי בו בחר הרב מוהרי"ב אינו מתענה כי אם עד אחר הברכה כן מתבאר מדב"ק שכתב וז"ל נשאלתי אם חתן רשאי לאכול ביום חופתו והשבתי כבר פשוט המנהג בכל ישראל דלא יאכל עד שיצא מחופתו ושמעתי הטעם שלא ישתכר או שלא יאמרו שנשתכר בשעת קידושין וקדושי טעות הוו או כמה מיני חששות וערמומ' דרגילים בשעת חופתן וכדי שיראה את מי מקדש הוא דמצוה לראותה טרם קידושין כדאיתא בפ"ב דקידושין ושמעתי שכתוב בחדושי דרשות כמהר"ר שלום מגי' אושטט שאכל ביום חופתו שהיתה בחנוכה ושמא משכה עד הלילה ואסור להתענות בחנוכה מגילת תענית ושוב שמעתי שאחיו נשא אשה בר"ח וצוה לו להתענות אע"ג דר"ח חשוב דאורייתא וחמיר טפי כדאמרי' בפ' סדר תענית ותיפוק לי דה"ל יום שלפני ר"ח ומשני שאני ר"ח שהוא דאורייתא וד"ת אינם צריכים חיזוק אלמא דחשוב דאורייתא דלא למתענה בר"ח מ"מ אמר לאחיו להתענות א"כ ע"כ צ"ל הטעם דלגבי אחיו הוא בחופה (ושמעתי בשם מהרי"ל בקטנה שאביה מקבל קדושיה שהאב צריך להתענות הילכך ע"כ הטעם משום שכרות) בשחרית דשפיר מצי למיכל אחר החופה וחופתו דמהר"ש בערב כדכתיב או שמא אירע לו אונס דהוצרך לאכול מחמת זקנה או חולי או בולמוס וע"כ לאו תענית גמור הוא שהרי אכיל מיד אחר החופה ונ"ל דכי בעי למיכל אחר החופה ולא מתפלל ענינו במנחה ובינקותי אמרתי הטעם שהחתן מתענה משום דאמרי' בסנהדרין דמלך נידון בכל יום וחתן דומה למלך והואיל ויומא דדינא הוא לגביה בעי מתענה כמו ביום כפור ומהאי טעמא יש בני אדם דמתענים בר"ה לפי שיום הדין הוא וליתא להאי טעמא דא"כ יתענה עד צאת הכוכבים ועוד שמעתי לפי דאמרינן בגמרא המתעלה עונותיו נמחלין וכיון דעולה לגדולה סליחה דידהו וי"א שמא אולי יגרום החטא ויתבטל ומקבל עליה תשובה וצערא בעלמא עד דסיים חופתו והדר אכיל ועוד אמרתי בימי חורפי הטעם דאמרו בפ"ב דנדה ובפ' ר' עקיבא ליכא כתובה דלא רמו בה תיגרא דכל מצוה דלא קבלו ישראל בשמחה וכו' א"כ כך נגזרה ביה גזירה דנטילה ביה פורענות לפיכך מתענה לבטל הפורענות לכן נ"ל היכא דאירע יום החופה בי"ד דאדר הראשון וכל שכן בחנוכה ופורים ור"ח שיעשו החופה בשחרית ולא יאכל עד אחר חופתו כנ"ל ישראל מבורנא עכ"ל. עיניך הרואות דטעם דהוי יום דין וסליחה כאן שנה רבי בילדותו ושוב הדר ביה רב מהאי טעמא ואמר מר דליתא להאי טעמא דא"כ יתענה עד צה"כ כלומר וזו לא שמענו וא"כ מ"ש בתחלה שפשט המנהג שמתענה עד שיצא מחופתו הכונה עד אחר הברכה ואף אם עוד היום גדול אינו צריך להתענות אלא שיגמור הברכה ותו לא וכיון שלא דחה הטעם שכתב בימי חרפו (דליכא כתובה דליכא תיגרא) כמו שדחה הטעם שאמר בינקותו מונח דגם לטעם שאמר בימי חרפו אין צריך להתענות כל היום דלבטל הפורענות סגי בעינוי כל דהו ונמצא לפי זה דאין מקום להצריך להתענות כל היום אלא אם לא נעשית החופה עד הלילה אבל אם נעשית החופה בעוד היום גדול יכול לאכול אחר גמר הברכה ולפי זה מה שראה הרב כנה"ג נוהגים שלא לאכול כל היום ומשמע ודאי דאף אחר הברכה לא אכלו עד הלילה אין מקום לחומרא זו כלל דאינה אלא לטעמא דיום הדין ומאן שמעת ליה דאמר האי טעמא מוהרי"ב הנ"ל והרי איהו גופיה תבריה לגזיזיה ואמר דליתא לההוא טעמא והן אמת כי אחרי כתבי עיינתי בשו"ת הרב מוהר"ם מינן סי' ק"ט וראיתי ששם כתב י"א הטעם משום דהוי סליחה דידהו שנמחלים עונותיהם וי"כ דידהו כדדרשינן על הא דויקח את מחלת (כונתו למ"ש בירושלמי דבכורים כמ"ש בביאורי הגר"א בסי' ס"א והוא בפ"ג הלכה ג' תני חכם חתן ונשיא גדולה מכפרת וכו' חתן וילך עשו ויקח את מחלת וכי מחלה שמה והלא בשמת שמה אלא שנמחלו לו כל עונותיו) וי"א הטעם שמא ישתכרו וכו' סגנון לשון הרב כנה"ג שטעם הסליחה כתבו בשם מוהרי"ב וטעם השכרות כתבו בשם מוהר"מ מינץ ושכ"כ מוהרי"ב גרם לי להבין שטעם הסליחה לא כתבו מוהרמ"מ אבל אין האמת כן כמבואר בתשו' הרב מוהרמ"מ שני הטעמים האלה ומ"מ נ"ל דמאחר שגם בדברי מוהרמ"מ כתב שנהגו להתענות ביום הנישואין עד אחר הברכה שמשמעות הרברים הוא שבגמר הברכה אף אם תהיה בעוד היום גדול הותר להם לאכול ולשתות אין לנו הכרח דס"ל דלטעם שהוא יום סליחה שלהם צריכים להשלים תעניתם אף אחר גמר הברכה דשפיר נוכל לומר דלא ס"ל כסברת הרב מוהרי"ב אלא כיון שנכנס לחופה והוא יו"ט שלהם מותר להם לאכול אף לטעם זה וכמו שכן ראיתי להרב חכמת אדם בכלל קכ"ט אות ב' שכתב וז"ל נוהגין שהחתן וכלה מתענים ביום חופתם י"א הטעם משום שהוא יום ישתכר וא"צ להתענות אלא עד אחר החופה אף שהחופה בעוד יום גדול ואף לפי הטעם שהוא יום סליחה אך אחר החופה הוי יו"ט עכ"ל וגם מדברי מוהרי"ל מוכח דס"ל הטעם משום שכרות כמ"ש מוהרי"ב וא"כ אין מקום לחומרת הראיתי נוהגין שכתב הרב כנה"ג. וגם לפי הטעם שכתב הרב מטה משה בסוף הס' (בעמוד גמילות חסדים חלק ג' בהכנסת כלה אות ב') בשם רבינו הרקח וז"ל מה שמתענים עד לאחר הברכה מצאתי באגדה שמצוה חביבה עליהם כדרך שעושים חסידים הראשונים שהיו מתענים על מצוה החביבה כגון לולב ושאר דברים עכ"ל נראה ודאי דאחר כניסה לחופה אין צריך להתענות כמו בלולב שאינו מתענה אחר שעשה המצוה וקצת מוכח מדברי הרב מ"מ שסובר שגם לטעם סליחה א"צ להתענות כל היום שקודם שהביא דברי הרוקח כתב דטעם שמתענים החתנים הוא משום שהוא יום סליחה וכפרה וי"א כדי שלא ישתכר ויבא לידי קידושי טעות ומדלא כתב שום נפ"מ בין אלו הטעמים נראה קצת דס"ל דכי היכי דלטעם שכרות ולטעם חיבוב מצוה אין צריך להתענות כי אם עד שיכנס לחופה הכי נמי לטעם דיום סליחה סגי בעינוי כל דהו ועיינתי בדברי הרקח בסי' נג"ש וכתב ואחר הברכה נותנים להם לאכול דבש וגבינה על שם דבש וחלב תחת לשונך ומשמעות הדברים הוא שתכף לברכה מאכילים אותם ואין מתענים עוד:
<b>ועוד</b> תמיה לי על אותם שנהגו להתענות אף אחר החופה ועל הרב כנה"ג שלא ערער על דבריהם שנעלם מהם דברי הרב תה"ד בסי' קנ"ז והביא דבריו מרן הב"י ברס"י תקס"ב והרב הפרישה שם ופסק כן הרמ"א בהגהה דחתן יתפלל ענינו קודם שיכנס לחופה ואז יוכל לטעום מכוס של ברכה והרב ב"ח שם בסוף הסימן כתב דהחתנים שמתענים דנהיגין בתענית ממש שהרי מתענים אפילו במקצת ימים שאין אומרים בהם תחנה אין להם לשתות מכוס של ברכת אירוסין ונשואין קודם צה"כ אם לא שהתנו מתחלה שלא להשלים והתה"ד פסק בסתם דיכול לשתות ואפשר ס"ל כיון דנהוג כן הוה ליה כמי שהתנה שלא להשלים והמחמיר להתנות בפירוש תע"ב עכ"ל הרי דכל הרבנים הנז"ל נקטי דשרי להו אחר הברכה לאכול ולשתות אלא דהרב ב"ח ס"ל דעל צד היותר טוב יתנו שלא להשלים ומאחר שלא נמצא מפורש מי שיסבור בהיפך איני מבין מה מקום לחומרא זו ועיקר תענית זה אינו אלא מנהג בדורות האחרונים ואף אם היה מי שכתב בפירוש דצריך להשלים אחר גמר הברכה היה ראוי לתפוס כדעת המיקילין כי ברבים היו ובפרט שכן דעת המאורות הגדולים מרן והרמ"א אשר בית ישראל נכון עליהם והרב ב"ש בסימן ס"א סק"ז כתב במוהר"מ מינץ איתא ב' טעמים א' משום דהוא יום סליחה דידהו ונמחל עונותיהם לפי זה ראוי להשלים התענית וכ"כ הב"ח בסס"י תקס"ב ב' שמא ישתכרו ולא תהיה דעתם מיושבת עליהם לפ"ז אין להשלים וכ"כ בהגהה ש"ע (היינו בסי' תקס"ב הנ"ל) הנה מ"ש דלטעם הראשון ראוי להשלים הוא סברא דנפשיה דבמוהרמ"מ לא כתב מזה וכבר כתבתי דלי ההדיוט אין הכרח לומר כן ומ"ש שכ"כ הב"ח כבר העתקתי דברי הרב ב"ח דמתבאר דאם התנה אין צריך להשלים ואף בלא התנה יכול לאכול אחר גמר הברכה דהוי כאילו התנה ורק על צד היותר טוב צריך להתענות ולא ס"ל דצורך התענית הזה הוא להשלימו כשאר תענית וא"כ צ"ל או דס"ל דהעיקר כטעם השני או דאף לטעם הראשון די במה שיתענה עד גמר הברכה ותימה על הרב חכ"א שכתב דאף לטעם הראשון אין צריך להשלים ולא ראה דברי הרב בית שמואל שכתב בהיפך ועכ"פ כוותיה דמר מסתברא כדכתיבנא ומצאתי שהרב פרמ"ג בריש סי' תקע"ג כתב וז"ל ועב"ש בסי' ס"א אות ו' לטעם מחילה ישלים ולטעם שיכור נ"ץ ועסי' תקס"ב ס"ב בהגהה וי"ל דמ"מ קצת כפרה הוי ואין משלים דיו"ט שלו הוא עכ"ל אף הוא היה מתכוין לומר דגם לטעם כפרה א"צ להשלים דלא כהרב"ש:
<b>וראיתי</b> להרב מג"א בסי' תקט"ן ס"ק י"א שכתב בשם כנה"ג וז"ל וכתב הר"ש הלוי חתן סיום תענית צבור לא ישלים תעניתו אעפ"י שהיה בידו לדחות הנישואין אבל בתוך ז' ימי משתה משלים ומיירי במקום שלא נהגו לצום ביום החופה עכ"ל וס' כנה"ג א"ח אין אצלי והרב מחצה"ש בשאר דבריו דבמקומות הנוהגים לצום ביום החופה משלימים וכמ"ש הב"ש בסוס"י ס"ב דלא כרמ"א בהגהה לקמן סי' תקס"ב עכ"ל דמתבאר לפי זה דדעת הרב כנה"ג היא דהעיקר כטעם הראשון שבמוהר"ם מינץ דהוא משום דהוי יום סליחה דלפי טעמו צריך להשלים ובעיני יפלא דמאחר דהרב מוהרי"ב דחה טעם זה בטענה שא"כ היה צריך להשלים ומובן שבאמת אין צריך להשלים א"כ אף שמוהרמ"מ כתבו מ"מ כיון שלא כתב מפורש שצריך להשלים היה ראוי לתפוס שאין צריך להשלים בפרט שכן דעת כל רבנן קדישי הנז"ל ומלבד זה תמוה בעיני מי חמיר תענית זה שאינו אלא מנהג מת"ץ (אף אם הרב מוהרש"ה מיירי בת"ץ נדחה) שמשום ת"צ אין צריך להשלים ומשום תענית זה צריך להשלים ודוחק לפרש דר"ל דאם הוא מקום שנוהגים לצום ולהשלים צריך להשלים דהוי כנדר להתענות וזה נדור ובא מחמת המנהג דמלבד שאין כן משמעות הלשון וגם לא מסתבר לענ"ד לומר כן:
<b>וממה</b> שהעיד מרן החבי"ב בכנה"ג אה"ע הנ"ל שראה נוהגים שלא לאכול החתן כל היום אנו למדין דמנהג זה שהזכיר הרמ"א וכלהו רבנן קדישי הנז"ל (להתענות החתן והכלה ביום חופתו אף שמרן בש"ע לא הזכירו מ"מ יש מקומות גם הספרדים נוהגים כן דמסתמא מ"ש שראה נוהגים וכו' עינו ראה אצל הספרדים וכן נראה מדקדוק לשונו שבכנה"ג א"ח סי' תקס"ב שהביא דבריו הרב זכור לאברהם בח"א דף קח"ן ע"א שהביא בשם מוהר"ש הלוי דחתן וכלה שנכנסים לחופה ביום תענית צבור מתענים ומשלימין כיון דרוב חתנים מתענים ביום הנישואין ואף דמ"ז כתב שלא ישלים י"ל דלא אמר כן אלא בתענית דחוי או במקום שאין נוהגים החתנים להתענות ביום הנשואין וכתב ע"ד וברור הוא שלא התיר אלא בתענית שאירע ביום הנשואין אבל בתוך שבעה ימי החופה משלים תעניתו ולא ראיתי מנהג כזה וכמדומה לי שמנהג קושטא אפילו בנדחה משלים תעניתו אעפ"י שקושטא מקום שנהגו שלא להתענות ביום הנשואין הוא עכ"ל הנה מלבד שהרב מוהרשה"ל העיד שרוב חתנים מתענים גם מדברי הרב כנה"ג שפרט את קושטא ולא אמר דרך כלל אעפ"י שאין מנהגנו להתענות מוכח דיש מקומות אצל הספרדים שנוהגים כן ויש לתמוה עמ"ש הרב עיקרי הדט בחא"ח סי' י"ז אות ח"י בשם הרב בית יהודה ח"ב סי' כ"ג חתן שנשא בע"פ והוא בכור ועדיין לא פדה את עצמו ועלו בידו שתי מצות של נשואין ופדיון אינו חייב להתענות דכבר כתב מוהרשה"ל שיכול בכור לבטל תעניתו משום סעודת מצוה וכתב הרב פר"ח דאפילו התרה אינו צריך כ"ש כשהוא עצמו בעל השמחה ואינו רשאי להחמיר על עצמו ומ"ש הרמ"א באה"ע דנוהגין החתנים להתענות יום א' כדי שימחלו עונותיו אין לסמוך ע"ז ולא נהגו העולם בכך עכ"ל ובודאי שמ"ש שלא נהגו העולם בכך כונתו על הספרדים אבל ודאי האשכנזים נוהגים כן כמו שמתבאר מדברי הרבנים תה"ד ומוהר"מ מינץ ומוהרי"ב והרמ"א וכל האחרונים אבל תימה איך יעיד דרך כלל שלא נהגו בכך והלא מדברי הרבנים מוהרשה"ל וכנה"ג למדנו שיש מקומות שנוהגים כן גם הספרדים ואין במשמע לשונו דמ"ש ולא נהגו העולם בכך אכעין נדון דידיה הוא דקאמר דודאי זהו מלתא דלא שכיחא שיהא חתן וצריך לפדיון ולא שייך בזה מנהג ואיך שיהיה במקומות שנהגו להתענות אם אין ידוע שנהגו גם כן להשלים אף אחר החופה נראה דיכולים לסמוך על הרבנים הנז"ל שאין צריכים להשלים אחר החופה וממה שהעיד הרב מוהרשה"ל שרוב החתנים מתענים ומשלימין אין הכרח דאלאחר החופה קאמר דאפשר שכונתו שעושים החופה בתחלת הלילה אבל אם עושים החופה מבע"י מותרים אחר החופה אם אין ידוע שמנהגם להחמיר גם בזה האופן וכתב הרב חכ"א וה"ד הרב פ"ת בסי' ס"א סק"ט דאם אחרו החופה עד שעה או שתים בלילה יש לסמוך על טעם ראשון וא"צ להתענות כי אם עד צה"כ כי מאחר שתענית זה לא הוזכר כלל בגמרא י"ל מעיקרא לא קבלו להחמיר יותר משאר תעניות ואעפ"כ יש ליזהר שלא לשתות משקה המשכר קודם החופה ודבריו נכונים ויש להוסיף שיש לסמוך על הטעם שבחר בן הרב מוהרי"ב משום דליכא כתובה דלא רמו תיגרא ולבטל הפורענות וכו' דלזה ודאי תענית יום שלה יועיל לבטל הפורענות ולא תאונה רעה אליהם ונגע לא יקרב באהליהם:
<b>ומדברי</b> הרבנים הנז"ל מתבאר דבמקום שנהגו להתענות החתן והכלה שוים בזה אמנם בעיר הזו ראיתי בעדת הקירימצאקים הי"ו שהחתנים בלבד מתענים ולא הכלות רק מיעוטא דמיעוטא ואף שלא מצאתי בספרים מנהג זה הנחתים במנהגם ובאמת לולא דמיסתפינא להתיר מה שנהגו בו היה מן הראוי להתיר להם כי נמשך מזה צער גדול להחתנים לפי מה שנהגו (ולא עלתה בידי לבטלו) שביום החופה מזמינים בבית החתן את הבחורים קרוביו וכל אוהביו ואוכלים ושותים ושמחים בריקודים ותוף וכנור ומוליכים את החתן לבית המרחץ ושוהים שם כמה שעות ומביאים את החתן לביתו ואוכלים ושותים ששים ושמחים בתופים ובמחולות עד שעת החופה ולפעמים תתאחר החופה עד שעה או שתים בלילה (ולא עלתה בידי לקבוע מסמרות שתהיה החופה ביום דוקא כמו שאנחנו הספרדים בערי תוגרמה נוהגים כן לחוש לדעת הסוברים דאין קידושין בלילה) ובמקום גילה שם תהא רעדה החתן יושב כאבל בין החתנים אפילו בימי תקופת תמוז החתנים מתענים והם אוכלים לפניהם מעדנים אלא שאחר שנהגו החתנים הללו להתענות חלילה להתיר להם אך בזאת נאותה לי להורות לחתניי ותלמידיי יחיו שיתענו קודם יום החופה בסמוך לה ולא יתענו ביום החופה ותענית זה יעלה להם לרצון לפני ה' לשני הטעמים האמורים בענין ודוקא להם הוריתי כן כי ידעתים נאמני רוח ולא יפרסמו הדבר ולא יצא תקלה לא ישתו ולא ישתכרו כי לכל העם איו להורות כן שלפי מנהגם הנ"ל ודאי יש חשש גדול ישתו וישכרו עם הדודים ורעים ויתכן שמפני זה הנהיגו אבותיהם הקדושים מנהג זה רק להחתנים ולא להכלות כי בבית הכלה אין שום משתה ושמחה ביום החופה אבל בבית החתן דשכיח שכרות ע"י המשתה ושמחה שעושים שם יש לחוש שגם החתן ישתכר ולכן הנהיגו שיתענו החתנים דוקא שבהם יש לחוש לשכרות ומלבד כל החששות שהזכירו הפוסקים בשכרות החתן לקידושי טעות וכו' עוד יש לחוש שתהפך השמחה לתוגה ח"ו ע"י שיקיא אכילתו ושתייתו כאשר יקרה כן להרבה ממסיביו ובני עליה הניכרים בכוסס בישוב דעתם הנם מועטים ויש אשר ע"י שכרות יריב איש את רעהו ויקלל את יומו וכבר הזהיר ע"ז גאון עזינו הרב חינא וחסדא בד' האחרון שבח"ב כי לא יראה ולא ימצא שכרות בכל ימי החופה לא החתן ולא המסובין מפני חששות אלו ואז תהיה שמחתם שלמה ואיש על מקומו יבא בשלום ובס' דברי מנחם סוס"י תקס"ב ראיתי שכתב בשם ספר הרי בשמים דף ע"ו ע"ג שאסור להתענות ביום שמחת לבו אלא מתענה קודם החופה ותאזרני שמחה שמצאתי סעד למה שהנהגתי את תלמידי יחיו בדברי מנחם שם יש קצת גמגום במ"ש בשם ההרי בשמים ואין בידי ספר זה לראות את דב"ק ואולי יש איזה חיסור ויתור לשון עי"ש) איברא דלטעם רבינו הרוקח דהוא משום חיבוב מצוה נראה דצריך שיהיה התענית ביום החופה דומיא דלולב אלא שלא ראיתי לרבני האחרונים שהביאו דבריו זולת הרב מטה משה כנז"ל וראיתי שהעיר בזה במאמר הלכות גדולות לידידי הגאון אד"ר יצ"ו בספר כנה"ג החדש בחלק שלישי שנדפס עתה עי"ש בצד ל"ב אות ט' וכתב דלמדנו מדברי הרוקח דאין חיוב התענית אלא עד אחר החופה ונראה דמשמע ליה דלשאר הטעמים צריך להתענות אף אחר שנכנסו לחופה עד צה"כ וכבר כתבתי למעלה בשם כמה מחברים דלא לבד לטעם דמשום חשש שכרות מותר תכף אחר החופה אלא גם לטעם כפרה וסליחה אין צריך להתענות אחר החופה דיו"ט שלו הוא עוד כתב שם דנלמוד מהרוקח דהכלות פטורות וכתב שזה יש לדחות קצת וכן דעתי העניה דלטעם זה גם הכלות מתענות דלדידהו נמי איכא מצוה דשבת וגם כיון שעיקר מצות האיש בה מקיימת מצוה מיקריא ושייך חיבוב מצוה עוד כתב דלמדנו דאינו מצד הדין רק ממדת חסידות ובעניותי דבריו אלו נפלאו ממני דחיוב מן הדין מי איכא למ"ד הא ודאי לכל הטעמים אין כאן חיוב מן הדין ועיקרו אינו אלא מנהג בעלמא ומתוך מה שכתבתי מתבאר דבכמה מקומות לא נתפשט מנהג זה וחיוב מן הדין מאן דכר שמיה עוד כתב דנלמוד דטעימה שרי כמו קודם הלולב ושקו"ט קצת בזה ומסיק בצ"ע ואני אומר ערביה דמר ני"ר יצ"ו ערבא צריך דבלולב עצמו אינו פשוט דטעימה שרי עיין במה שהבאתי בקונטרס זה במערכת ארבעה מינים (בשדי חמד ח"א) סי' ג' אות כ"ב ושם בהשמטות הספר אנכי העירותי בדברי רבינו הרוקח שכתב גבי לולב שהיא משנת חסידים והפוסקים בסי' תרנ"ב כתבו בלשון אסור עי"ש ותימה על הגאון אד"ר יצ"ו שלא העיר בזה:
<b>ובימים</b> שאין בהם תחנונים לא נתברר לי מנהג בני העיר הזאת ואני מורה להקל בהם ובפרט ביום ר"ח אף דהרמ"א כתב בסי' תקע"ג דמתענה בר"ח ניסן לפי שהוא תענית צדיקים שבסי' תק"פ נראין בעיני דברי הרב נהר שלום שם כיון דלהתענות בימי החופה אינו אלא מנהג ולא נזכר בגמרא כלל ותענית בר"ח נזכר בגמרא ומדברי הרמב"ם משמע דהוא מדאורייתא י"ל דמי שאינו נוהג להתענות התעניות דסי' תק"פ לא יתענה ביום חופתו בר"ח ניסן וכיון שבעיקר המנהג בעיר הזו יש לפקפק כמש"ל ובימים שאין אומרים תחנה לא נתברר המנהג ושואלים הלכה כפעם בפעם ראוי להקל להם אך באזהרה שלא ישתה החתן משקה המשכר יין ושכר וכיוצא וגם שלא ירדוף אחר המותרות רק שלא יהיה שרוי בתענית כמ"ש הרב ב"ש בסימן ס"ב אות ו' וכ"כ בספר רוח חיים בסימן תקע"ג בשם הרב כר"ש:
<b>וכתב</b> הרב פ"ת בשם הרב כרם שלמה שנוהגין שהחתן אומר במנחה אחר תפלת י"ח קודם שעקר רגליו כל סדר הוידוי כדרך שמתפללים ביוה"כ ואף בר"ח ושאר ימים שאין מתענים הורה לעשות כן עי"ש ובמקומות אלו אף אצל האשכנזים הי"ו לא ראיתי שעושים כן אף בחופות שנזדמנו בהן מרבני אשכנזים הי"ו שנראה מזה שלא נתפשט המנהג שהזכיר הרב כר"ש בכל מקומות מושבותיהם ונהרא נהרא ופשטיה ועיין לעיל במערכת וידוי אות ג' מה שהבאתי לענין וידוי ביום ר"ח ושאר ימים שאין בהם חחנונים:
<b>ודע</b> דבעיקר הטעם שכתבו הקדמונים לתענית החתן ביום חתונתו לפי שיום סליחה וכפרה הוא לו שנמחלים עונותיו ראיתי לשעבר באיזה ס' שפקפק שא"כ למה לא ינהגו כן כל מי שעולה לגדולה שהרי בדברי רז"ל נזכר גם מי שעולה לגדולה שנמחלים עונותיו ומעולם לא שמענו מי שעולה לגדולה ושררה שמתענה ביום עלותו לגדולה (כעת איני זוכר מי בעל דברים וכמדומה לי שלא מצא ישוב לזה) ונ"ל הדל ליישב דהנה לשון הירושלמי בפ"ג דביכורים ה"ג הוא תני תנא חכם חתן נשיא גדולה מכפרת ויליף כולהו מקראי חכם מדסמיך והדרת פני זקן לוכי יגור אתכם גר מה גר מוחלין על כל עונותיו אף חכם שנתמנה מוחלין לו על כל עונותיו חתן דכתיב ויקח את מחלת בת ישמעאל וכי מחלת שמה אלא שנמחלו לו כל עונותיו נשיא בן שנה שאול במלכו שנמחלו עונותיו כתינוק בן שנה נמצא שבכולם אמרו בכולל לשון כפרה ובפרטות אמרו על כולם לשון מחילה גם לשון המדרש בראשית רבה סוף פרשת תולדות הוא כן מחלת שמחל לו הקב"ה על כל עונותיו ולשון כפרה הוא לשון קינוח ונקיון ולשון מחילה הוא שנמחל לגמרי כמ"ש מרן הב"י ביו"ד רס"י רכ"ח בשם תשו' המיוחסות להרמב"ן סי' רס"ב שמה שאומרים בהתרת נדרים מחול לך ר"ל שיהא כאילו לא היה שחכם עוקר הנדר מעיקרו אמנם גבי חתן מצינו בתלמודין (יבמות דף ס"ג ע"כ אמר ר' חמא בר חנינא כיון שנשא אדם אשה עונותיו מתפקקים שנאמר מצא אשה מצא טוב ויפק רצון מה' ופירש"י מתפקקים נסתמים וכתב הרב מוהר"י פינטו בדרשותיו ס' חיי שרה הביא דבריו הרב נחמד למראה בח"א דף קצ"ז ע"ג שדקדקו חז"ל לומר שעונותיו נסתמים לומר שאינן נמחלים אלא תלוים ועומדים אם לא ישוב לכסלה מוטב ואם ישוב מגלגלין עליו את הכל ופוקדים לו עונותיו ראשונים ונמצא לפי זה דפליגי גבי חתן ש"ס דילן עם הירושלמי והב"ר הנ"ל אבל גבי חכם ונשיא לא מצינו דפליגי ונוכל לומר דלכ"ע עונותיהם נמחלים לגמרי ולכן רק גבי חתן דלפי דברי ש"ס דילן הדבר תלוי ועומד נהגו להתענות לעורר את לבבו לשוב אל ה' תשובה שלמה ולא יהא הדבר תלוי ועומד אלא ימחלו לו עונותיו מחילה גמורה כי עת רצון היא לגבי חתן להיות תשובתו רצויה ומקובלת בעת ובעונה הזאת ושב ורפא לו וכל עונותיו אשר עשה לא יזכרו לו והיו כלא היו:
ה) חתן וחמיו שלא יהיו משם אחד כנודע מצוואת ר"י החסיד ז"ל כתב ע"ז הרב נודע ביהודה אה"ע במ"ת סי' ע"ט וה"ד הרב פתחי תשובה יו"ד סי' י' קט"ז סק"ו דכל צוואתו לא היתה אלא לזרעו אחריו ולשאר אנשים אין לחוש עי"ש ועיין הרב משק ביתי אות ר"ח שהרב סדר הדורות בשם שמואל הוכיח דלא היו נזהרים בזה בזמן התלמוד וכתב עליו דראייתו יש לדחות והמחמיר תע"ב ובא וראה מעשה גדול ונורא שהביא ה"ה מופה"ד ביוסף אומץ סי' ל"ו אות ב' שאירע להם לפי שלא חששו לסברת ר"י החסיד עיש"ב מ"ש ג"כ בשאר צוואותיו וכתב דהיודעים צריך לחוש ושומר נפשו ירחק ומי שאינו יודעם שומר פתאים ה'. אלה הדברים אשר מצאתי כתוב בקונטרס זכרונותי משנים קדמוניות ועתה בשובי לעיין בזה חפשתי בספר משק ביתי בקשתיהו ולא מצאתיהו ואיני יודע איזה ט"ס הוא בקונטריסי (אחר זמן רב מצאתי דברי הרב עשק ביתי והם בסי' ר"ד עי"ש) וגם ספר יוסף אומץ אין אצלי בעיר הזאת והשגתי ספר סדר הדורות ודבריו הם בסדר תנאים ואמוראים בשמואל סבא חמוה דרב שמוחל בר אמי (סוטה יו"ד ע"ב) שכתב נראה מזה שלא היו נזהרים שלא יהיה שם חמיו וחתנו אחד אשר הזהיר ע"ז בספר החסידים עכ"ל ומדבריו נלמוד דלא ס"ל כמ"ש הנו"ב דהצואה לא היתה כי אם לזרעו) ושם במערכת הרי"ש ( בשם ר"מ בר תמרי) הביא מ"ש במנחות כ"ט רע"ב ראמי בר תמרי דהוא חמוהי דרמי בר דיקולי וכו' וצריך להבין מה היתה דעתו שלא כתב להוכיח מזה דבזמן הש"ס לא היו נזהרים בזה דלא מסתברא למימר דלפי שזה מלא (לאל) וזה חסר ורמיא ליכא קפידא דאחרי שאין הרגש במבטא אידי ואידי חד שמא חשיב ונראה שטעמו לפי ששם הביא הש"ס דחולין דף ק"י ע"ב דהגירסא שם רמי בר תמרי דהוא רמי בר דיקולי ול"נ שם דהוא חמוהי וא"כ אין סתירה עמ"ש הסה"ח מזה דאולי גריס במנחות ג"כ כבחולין הנ"ל ובאמת בשיטה מקובצת (בש"ס דפוס רא"ם) במנחות הגיה רמי בר תמרי דהוא רמי בר דיקולי וכן הגיה הרב מעדני מלך (ע"ד הרא"ש בהלכות ס"ת סי' ט"ו) וכ"כ בחי' הרש"ש שם (בש"ס דפוס הנ"ל) ובסוגיא דתולין הנ"ל כתוב עה"ג דבמנחות דף כ"ט איתא דהוא חמוהי וכו' ותימה בעיני שנעלם ממנו דהרי"ף והרא"ש בהלכות ס"ת גרסי דהוא רמי במקום חמוהי דרמי כמ"ש הרב מע"מ ומנאתי בס' ידות נדרים ביד שאול סי' ר"מ אות ד' שהק' עמ"ש בספר החסידים מההיא דמנחות ששם החתן וחתנו שוים וכתב אמנם בחולין דף ק"י הגרסא דהוא בר דיקולי והגאון מוהרי"ף שם ציין שיש להיות כמו במנחות שהוא חמוהי דרמי בר דיקולא ולענד"ן שהוא להיפך ובלא"ה מ"ט יש שהוצרכו לציין החותן בהחתן וע"כ שהיו לו ב' שמות והוצרכו לתארו שהוא אחד וכן אמרו בפסחים דף קי"ב צ"ל קי"ג סוף ע"ב) הוא יוסף בר הוצל וע"ש שהיה להם כמה שמות והוצרכו לומר שהוא אחד עכ"ל הנך רואה שגם מעיני דמני"ר נעלם גירסת הרי"ף והרא"ש ודברי הרב מעד"מ ושם כתב שתמרי ודיקולי שם אחד הוא אלא שיש קורין אותו על שם העץ דקל ויש קורין אותו על שם הפרי תמרי ומה שהבין בדעת הגאון בציונו שר"ל שיש להיות כבמנחות אינו מוכרח שזו כונתו שא"כ היה כותב כצ"ל לפי שבחולין הוא כך אבל האמת שאין שייך להגיה סוגיא אחת עפ"י סוגיא אחרת דמאי אולמא דהאי מהאי ואיפוך אנא וגם הרב מעד"מ לא היה מוכרח להגיה לולא שראה שכן גירסת הרי"ף והרא"ש והגאון מוהרי"ף שלא ראה גירסתם. איך יגיה בחולין אם לא יהיה לו איזה הכרח אבל האמת לענ"ד שאין כונתו להגיה רק להודיענו השינוי שבשתי הסוגיאות ומה שכתב דבלא"ה מה טעם יש וכו' אין מזה הכרח לענ"ד דאפשר דהחתן היה מצויין ומפורסם בימים ההם יותר מחותנו ומפרסמים אותו ע"י חתנו המפורסם כאבוה דשמואל ורב מרי בר רחל ויואב בן צרויה וכיוצא ולפי שיטתו לא ידעתי מה יענה לההיא דסוטה שמואל סבא חמוה דרב שמואל בר אמי דבשלמא בההיא דרמי בר תמרי דנמצאו גירסאות מוחלפות בשתי מקומות בש"ס נכריע מכח סברתו כגירסת הש"ס בחולין רמי בר תמרי דהוא רמי וכו' (ולא חמוה דרמי אבל בההיא דסוטה שלא נמצאו גירסאות מוחלפות הא ודאי לא נוכל לבדות גירסא חדשה שמואל סבא דהוא רב שמואל בר אמי מה שלא נמצא כן בש"ס במקום אחר או בדברי הראשונים שגורסים כן אבל בודאי דהנכון להגיה כן בש"ס שלפנינו אחרי שראינו שגירסת הרי"ף והרא"ש כן ונעלמה מעיני דמר גירסתם וגם ההיא דשמואל סבא ודברי הרב סדר הדורות ועיין לידידי הגאון זכר יהוסף נר"ו בחי' למס' ברכות דף מ"ד וק"ל ועיין לקמן (בד"ה עוד זאת למודעי ובד"ה גם מצאתי):
<b>ודאתאן</b> עלה (בעיקר צוואת ר"י החסיד לחתן וחמיו שלא יהיו משם אחד) הנה מרן מוהרד"ף בספר מזמור לדוד סי' קט"ז דף קי"א ע"ב הביא הדברים שהזהיר עליהם הרב האר"י ז"ל ובכללם כתב שאין טוב לאדם לישא אשה ששמה כשם אמו יעי"ש ומוכח ודאי דאזהרה זו לכל אדם היא וא"כ ודאי דיש לחוש ואף שי"ל דלא הזהיר רבינו האר"י אלא בכלה וחמותה וכיון שאין אתנו יודע טעם הדבר אולי דוקא בכלה וחמותה מצאה הקפדה מקום לנוח ויתכן שלפי שראה רבינו האר"י ההיא דסוטה שהוכיח מזה הרב סדר הדורות דבזמן הש"ס לא היו נזהרים שלא יהיו החתן וחמיו בשם אחד וכן ההיא דמנחות לפי גירסא שלפנינו דהוא חמוה דרמי בר דיקולי לא מלאו לבו להזהיר ע"ז שלא יהא נראה כחולק עמ"ש בש"ס ולכן דוקא בכלה וחמותה שלא נמצא בש"ס שהיו משם אחד שפיר גזרתו אבל לא בחתן וחמיו מ"מ אנכי הרואה למרן החבי"ף בספר ברכת מועדך לחיים ריש דרוש א' לשבת כלה שהביא צוואת ריה"ח שלא ישא אשה ששמו כשם חמיו וסיים ע"ז וכתב בספר מזמור לדוד שזו היא אזהרה גם מרבינו האר"י והביא ע"ז מ"ש מרן חיד"א בספר יוסף אומץ בסי' ז"ל אחר שהביא אזהרה זו דחתן וחמיו לא יהיו בשם אחד והגם דרבים לא חשו ע"ז אני הגבר ראה שלא הצליחו ואין זווגם עולה יפה הן במיתה ב"מ הן במיני חלאים רח"ל עכ"ד שביוסף אומץ וכל קוטב דרשתו בס' ברכת מ"ל היא על חתן וחמיו עי"ש מוכח דמשמע ליה דאזהרת רב האר"י היא בין באיש בין באשה ועיין לקמן בד"ה והנה מה שכתבתי) ועם שדברי רבינו האר"י הם בלשון לא טוב ומשמע שאינו אלא כעצה טובה בעלמא ואין איסור בדבר מ"מ יתכן שיש איסור גם כן קצת ראיה לזה מדכתיב לא טוב היות האדם לבדו ודרשינן ביבמות דף ס"א ע"ב מניה דאסור לאדם להשהות בלא אשה:
<b>והרב</b> חינא וחסדא בח"ב דף רכ"ה ע"א הביא מ"ש הרב נו"ב הנ"ל ולא נחה דעתו במ"ש דלא נאמרה צוואתו אלא לזרעו ועל מה שהוקשה לו עמ"ש שלא ישא בת אחותו שהוא היפך האמור בש"ס יישב דהצוואה אינה אלא כשנושאה משום יופי והאריך קצת להסביר הדברים ושוב הביא מ"ש הרב הון רב בסי' י"א שעמד ע"ד ריה"ח בזה מכמה מקומות בש"ס ושסיים דבמה שמצינו בש"ס היפך דבריו יש לנו לסמוך על רבותינו בעלי התלמוד ואל תשיבני, ממ"ש הרב יוסף אומץ דהתם ה"ט משום שאמר שאינו חושש לצוואת ריה"ח ושהרב הגדול מוהר"ם סוזין השיב ע"כ דברי הרב הון יוסף ודעתו דכיון שהוא בשוא"ת יש לחוש ומאן דבעי למיהוי חסידא ליקיים כל כי הני מילי בשוא"ת ואין למו מכשול ושהרב הון יוסף חזר וכתב כבראשונה והרב חינא וחסדא טרח ליישב ולקיים דברי החסיד שלא יהיו מופרכים ממ"ש בתלמוד אך בחלקות ישית בין זמן התלמוד שהיה זכותם רב וזכות גדול אלים והאידנא אחסור דרי וכתב דבשנים קדמוניות לא היו מקפידין בעירו כ"כ בצוואת אלו אמנם בימיו ע"י מעשה מרב ועצום שנענש רח"ל ותלה הדבר על שעבר על צוואה זו קיימו וקבלו ומקפידים על זה הרבה ולפעמים יפסידו ממון לבטל קשר השידוכין וכו' ולכן הטוב והישר הוא ליזהר בזה אלו תוה"ד שבספר חינא וחסדא ואין בידי שו"ת הון יוסף לחזות בנעם מילתייהו דרבנן קדישי והרב מו"ח נקיט ליה בקיצרי וילך אחרי הקוצרים ולא השמיענו טעמם ונימוקם. והשגתי עתה ספר צמח צדק פסקי דינים להגאון מליבאוויץ וראיתי שהוא תנא דמסייעא להרב חינא וחסדא והוא שבדף רי"ג ע"ב עמד על צואת החסיד בחתן וחמיו בשם אחד וכתב דלכאורה קשה מהש"ס דסוטה דף יו"ד שמואל סבא חמוה דרב שמואל וכן במנחות דף כ"ט וכו' ומאחר שהאמוראים לא היו מקפידים על זה נראה דאין להקפיד עיין תרומת הדשן סוף סי' רי"א שכתב על מ"ש בספר החסידים נגד הגמרא אין לסמוך עליו ועיין בית חדש יו"ד סי' קע"ט ס"ד אמנם באמת יש לומר דאין ראיה מהגמרא דהנה בספר החסידים בסי' תע"ז כתב על שאר ענייני זיווגים שיש למנוע מהם כן ענין השער וצריך רחמים גדולים להפוך השער מעניינו עכ"ל ואם כן יש לומר דהכי נמי בענינים אלו ולכן אין להביא ראיה מהאמוראים דנפישי זכותייהו והיו מובטחים שלא יזיק להם וגדולה מזו מצינו בר' חנינא בפרק קמא דחולין דף ז' עכ"ל והוא כמו שכתב הרב חינא וחסדא ומתוך מה שכתבתי למעלה מתבאר מה שיש להעיר על הרב צמח צדק במה שהביא מההיא דמנחות ואין להאריך (ובקונטרס הכללים במערכת הכ"ף אות ק"ד העירותי כן על דברי הגאון שאילת שלום מהדורא תניינא סי' רמ"ג עי"ש):
<b>ומצאתי</b> אחר זמן בספר חיים ושלום ח"ב (למרו החבי"ף) תוך סי' י"ג בדף ע"ז ע"ב שהודיענו קצת טעם הרבנים הון יוסף ומס' המלך הנז"ל שכתב שהרב הון יוסף בסי' ט' עמד ע"ד ריה"ח בכמה צוואות בענין הזיווגים והביא דברי הנו"ב ובסוף העלה דבדבר שמפורש בתלמוד אין לחוש להחמיר כדברי סה"ח וע"ז השיבו הרב מוהר"ם סוזין כי מ"ש הרב נו"ב שאסור לשמוע לדברי הסה"ח כשדבריו הם נגד התלמוד הפריז על המדה שהרי בכמה דברים אנחנו עושים כדברי רבינו האר"י והם היפך דברי הש"ס והגאונים ולמה יגרע כחו של ריה"ח כי הוא ידע סודן של דברים והחמיר בשואת"ע וכל הצוואות המנגדות למ"ש בש"ס הן בשואת"ע ואין בזה שום איסור בקיום דבריו ומי לא ישמע אליו כיון שאין שום איסור לקיים דבריו וחזר הרב הון יוסף והחזיק דבריו ממ"ש הרדב"ז בישנות ח"א סי' פ' דכל מקום שהקבלה חולקת על התלמוד אית לן למינקט כתלמוד דידן וכל הזיווגים דמדינא שרו והיו נכונים הרוצה יסמוך ע"ד רז"ל בתלמוד ודברי סה"ח צ"ע כי הם נגד התלמוד ועמ"ש הרב מס' המלך שאנו עושים בכמה דברים כרבינו האר"י כתב כיוצא בה שמעתי שהרב מוהר"ש ויטאל הקשה עב רבינו האר"י שכתב שתחום שבת הוא אלף אמה והוא היפך התלמוד והצריך עיון יעי"ש בס' הכונות ועמ"ש מרן חיד"א (שהבאתי דבריו לקמן בד"ה ומרן חיד"א לחוש לעין הרע השיב הרב הון יוסף אנא מזרעא דיוסף קאתינא דלא שלטא בן עינא בישא ובלבד שיכוין לבו לשמים עכ"ל ובעניותי רואה אני דברי הרב מס' המלך ומרן חיד"א נכונים ומדברי הרדב"ז אין הכרח לכעין נדו"ד דהרדב"ז מר הוא דאמר דדבר המפורש היתרו בש"ס והקבלה אוסרתו נקטינן כדברי הש"ס להורות הלכה לרבים והמחמיר תע"ב ובנדון זה אם היה מפורש בש"ס שזיווגים אלו מותרים ולא היה במה לתלות שיש חילוק מזמן לזמן וכיוצא היה ג"כ הדין כן להורות היתר לרבים ושהמחמיר תבא עליו ברכה אבל מאחר שלא נמצא מפורש בש"ס כן לומר זיווג פ' וזיווג פ' מותרים ורק מתוך המעשים הנזכרים בש"ס אנו למדין דמותרים ויש לתלות בחילוף הזמנים או בכח זכות תורתם וכיוצא הלא טוב לנו לכוף ראשנו כאגמון לקבל דברי החסיד כי רב גובריה וכל מה שנרבה להביא הוכחות מעובדי שבש"ס שלא כדבריו היא הנותנת להכריע הכף לזכות דלאו קטיל קני הוה וחלילה לומר עליו כי לא ידע ונעלם ממנו את הנגלות לנו תלמוד ערוך הוא בידינו לא אחת ולא שתים וע"כ למשכוני אנפשין ולקיים ולהעמיד דבריו שיהיו דברי חכמים קיימים. צא ולמד מההיא דרמי בר תמרי הנז"ל שחשבו איזה רבנים לראיה דבזמן הש"ס לא היו זהירים בזה לפי שלא ראו גירסת הרי"ף והרא"ש דהוא רמי וכו' תחת חמוהי דרמי וכו' ולכן בכיוצא לזה יש לנו לקיים דברי החסיד כיון שאין מפורש בש"ס היפך דבריו ממש ובאופן שלא נוכל לומר לא ראי זה כראי זה שבש"ס מיירי בהכי והחסיד בלאו הכי) וזה דעת הרב נו"ב ג"כ דצריכים אנו למשכוני אנפשין להעמיד דבריו כפי מה שיראה לחכמיה יודעי בינה אך בחלקות ישיתו למו בין דין לדין ולא לדחות דבריו באמת הבנין ומה שהקשה בחיים ושלום שם עמ"ש מרן חיד"א (לחלק דבזמן התלמוד הוו שכיחי כל כי הני זיווגי טובא ולא הוה למיחש לעין הרע) דאדרבא איפכא שמעינן בש"ס בכמה דוכתי דבזמן קדמון היו חוששים ועתה אין חוששין כדאמרינן והאידנא דדשו בה רבים שומר פתאים ה' נראה דאין מזה הכרח לדבר שיש לומר שמה שלא חשו בזמן הש"ס הוא לפי שלא היה מקום לחוש החשש שיש לחוש בזה"ז:
<b>שוב</b> השגתי שו"ת השיב משה וראיתי שם בשו"ת אה"ע סימן ס"ט שהביא הרב צוואת ריה"ח שלא יהיו שני מחותנים משם אחד והקשה ע"ז מדאמרינן בברכות דף מ"ב ע"א רב יהודה הוה מיעסק ליה לבריה בי רב יהודה בר חביבי ופירושו ידוע ועיין בברכות דף כ"ה ע"ב שם רב אחא איעסק ליה לבריה וכו' ועיין כתובות דף ס"ב ע"ב רבי איעסק לבריה בי רבי חייא ועי"ש ברש"י ופירושו מוכרח בש"ס שם בתר הכי דקאמר יתבי וקא מעיינו במשפחות רבי וילמד סתום מן המפורש כי כך דרכה של תורה עיין לקמן (בד"ה שוב ראיתי שבספקו) מה שהבאתי בזה הרי דשני מחותנים היו בשם אחד ואיך חשש לדבר המנגד בש"ס שחכמי התלמוד לא חששו לזה וניחא ליה וז"ל וי"ל בזה דהא לא איריא דהא אנחנו רואים כמה וכמה בני אדם ששם הקודש שלהם יהודה וכיוצא ושם לע"ז שלו הרגיל בפי המון עם הוא שם אחר ואולי גם בימיהם היה כן וא"כ לק"מ דהא בתלמוד ודאי דלא נזכר רק שם הקודש וא"כ יכול להיות דאחד מהם היה שם שלו הנקרא בפי ההמון שם אחר ולכך התחתנו עכ"ל ועם כי בעניותי לא ידעתי מנין לו פשיטות זה דבתלמוד לא יזכירו אלא שם הקודש דאם הוא מתפרסם בפי כל בשם חול שלו מה קפידה יש לרבותינו בעלי הש"ס שלא להזכירו בשמו המפורסם וחניכה שהכל קורין בו מ"מ גברא רבה אמר מילתא דמייתבא דעתין מכל התמיהות מכמה מקומות בש"ס שנמצא מהם התנגדות לצוואותיו בענין שלא יהיו שוים בשמותיהם וא"כ מ"ש הרדב"ז שכל מקום שהקבלה חולקת על הש"ס אית לן למינקט כהש"ס אינו ענין לכאן דאין ללו הכרח שצוואת החסיד הן נגד הש"ס דיש ליישב כנז"ל:
<b>ועל</b> מ"ש הגאון נו"ב די"ל דלא אמר כן החסיד אלא לזרעו השיב הרב חיים ושלום שם ואין דעתי נוחה בזה כי סתם קאמר ואדרבא אותם צוואות שהם לזרעו פירש שם בהדיא שהם לזרעו דוקא (והביא הדברים שבצוואות הללו והם בצואה כ"ח וז"ל וס"א וס"ה עי"ש) משמע הא סתמא לכל ישראל נאמרו ועוד ראיה אחרת דבסה"ח עצמו בסי' תע"ז ששם נאמרו הצוואות בענין זיווג סיים וכתב וכל הירא את דבר ה' לא יעסוק בזה דש"מ שדבריו נאמרו לכל הירא את דבר ה' ולא לזרעו דוקא וזה ברור עכ"ל ולי ההדיוט במחכתה"ר אין מכל זה סתירה לדברי הרב נו"ב דודאי אם הצוואות הללו היו דברי ר"י החסיד עצמו והיה כותב צוואה זו לזרעי וכן זו וזו הא ודאי היה הכרח גמור על השאר שנאמרו לכל אדם אבל כיון שאין הדבר כן ולא מידו נגזרו וכותב הצוואות בעצמו מסתפק באיזו מהן אם הם דוקא לזרעו כיעי"ש א"כ כשיקשה עלינו באיזו מהן שהיא מנגדת למ"ש בש"ס הרשות נתונה ולא נפלאת היא לומר דדוקא לזרעו היא ומה שהכריח ממ"ש בספר החסידים עצמו וכתב שהוא ברור כנז"ל לי הדל אין שום הכרח כלל שהרב חושב שסיום דברי החסיד על הכלל כולו אמורים כי הירא את דבר ה' לא יעסוק בהן ואני אומר שסגנון הלשון מורה דאדסליק מניה דוקא קאי ואעתיק לשונו וזהו וכן שני אחים אחד נשא אשה אמר אחיו לאחד עסוק שיתנו לי אחות אשת אחי או בתה או אשה או האב לקח אשה ואמר הבן עסוק שיתן לי אחותה או בתה כל הירא את דבר ה' לא יעסוק בזה עכ"ל והמעיין בדב"ק בגופן שלהן עין בעין יראה שלא כתב לשון התעסקות כי אם בצוואה זו ועליה הוא דקא מזהר שלא יהא ירא ה מתעסק להיות סרסור בדבר וזה פשוט לענ"ד ואין מקום לדחייתו סברת הרב נו"ב מחמת זה:
<b>ולענין</b> מעשה גם מרן החבי"ף שם העלה דאפילו בצוואה שלדברי הש"ס יש מצוה באותו הזיווג כנושא בת אחותו שאמרו בש"ת שהוא מצוה וריה"ח צוה שלא יהא בת אחותו יכול אדם לחשוך עצמו מזיווג כזה בשואת"ע בסתם ואין בזה שום קפידא שכמה בני אדם אף שיש מצוה בזיווגם לקרב את קרוביו וכו' הם נמנעים מאיזה סיבה שתהיה שלא ישתוו הדעות ואין נוחים זה לזה וכיוצא וכתב שם בשם הרבנים תורת חסד סימן רס"ח וצרור הכסף סי' ו' שפסקו דשני אחים לשתי אחיות ורוצה אחד להפריד השידוך מחשש צוואת ריה"ח דפטור מן הקנס ואף שהרב שב יעקב בסי' כ"ג (הביא דבריו שם) פסק דחייב בקנס וכן דעת מרן החבי"ף שם דבכל זיווג שנמצא ההיתר מפורש בש"ס מי שרוצה להחמיר על עצמו חייב לשלם הקנס מ"מ משמע דגם הרב שב יעקב מודה דלכתחלה יש לחוש לצוואת ריה"ח שלא להזדווג בזיווגים כאלו וגם בסי' צ"א (בשו"ת חיים ושלום הנ"ל) בענין נישואי בת אחותו שכתוב בצוואות ריה"ח שלא ישא בת אחותו הביא מה שמקשים ע"ז מהש"ס וממ"ש בספר החסידים עצמו בסי' תפ"ח וכתב לקיים דבריו דדוקא כשנושא לשם מצוה ולא לשם יופי או ממון הוא דאיכא מצוה על דרך שאמרו ביבמה דאם מיבם לשם נוי וכו' כאילו פוגע בערוה וכי' ולתשובה זו נראה שרמז בספרו לב חיים ח"ב סוס"י כ"ו עי"ש:
<b>שוב</b> ראיתי שבספרו רוח חיים בחאה"ע סי' ס"ב אות י"ג הביא מ"ש מרן חיד"א ביוסף אומץ שראה מעשים שלא הצליחו בזיווגם וכתב הוא ע"ז וגם אני ראיתי הרבה מאד בעירנו זאת אנשים שהיה שמם כשם חותנם ולא הצליחו מהם במיתה ומהם בעוני ומהם בלא בנים ולכן שומר נפשו ירחק ויש מתחכמים לשנות השם וזה כתוב שם בצוואות סי' ז"ך סמוך לזה וז"ל ואם נשאת ישנה שם האחד אולי יש תקוה עכ"ל ומאחר שריה"ח כתב בדרך ספק אולי יש תקוה מי יכנס בספיקא במילתא דאיכא למיחש לסכנה ומה גם שכתב ואם נשאת דמשמע דוקא אם נשאת הלא"ה אף ששידכה יוציאנה ושוב הביא מ"ש בתשו' שב יעקב דכמה גדולים לא הקפידו אפילו לכתחלה וגם הביא תשו' הנו"ב הנ"ל הרי שכתב מפורש דיש לחוש לצוואות אלו ומעיד שראה כמה בני אדם שלא הצליחו בזיווגם בענין זה ולא נתקררה דעתו במה שמתחכמים ע"י שינוי השם דמלבד שהוא ספק אולי יש תקוה כמ"ש החסיד בעצמו וגם שאין זה אלא לכשנשאת ושם ציין לעיין בשם הגדולים ד' א' וכוונתו ששם מביא הראב"ד השני שהוא מר חמיו של הראב"ד בעל ההשגות ומוכח מזה דהראשונים לא הוו קפדי בהכי ומ"מ אין מזה הכרח לדידן דלא ניחוש לה ושם ראיתי בדף ל"ד ע"א שהקשה בשם מר בריה הרב פחד יצחק נר"ו כקושית הרב השיב משה הנז"ל ואעתיק דבריו לקמן באות היו"ד איה"ש:
<b>והנה</b> מה שכתבתי דמשמע דגם הרב שב יעקב מודה דלכתחלה יש לחוש לצוואה זו כתבתי כן לפי שלא ראיתי גוף דב"ק שאין מצוי אצלי רק ראיתי מ"ש בשמו לענין הקנס שו"ר כי טעות הוא בידי כי הרב צמח צדק החדש) בחאה"ע סי' קמ"ג כתב בשמו שנשאל בשם החתן והמחותן שהיו שוים והשיב ששמע מכמה גדולי רבנים שלא הקפידו ע"ז אפילו לכתחלה משום שי"ל שצוואה זו של החסיד היא רק לזרעו אמנם מה שכתבתי בעניותי (בד"ה ודאתאן עלה) שיש לומר דהרב האר"י שהזהיר בזה כמ"ש בשמו בס' מזמור לדוד לא הקפיד אלא על כלה בחמותה דוקא הנה ראיתי בצ"ץ שם סעד לדברי שכתב וז"ל וכן השיב כאאזמו"ר שגם בענין אם שם הכלה כשם חמותה שבזה יש קפידה יותר משאר שמות שוים לפי שזה הוזכר בספר משנת חסידים ג"כ בדף פ"ה ע"א ולא הוזכר שם עוד דבר כלל ואפשר שהיא מהאר"י ז"ל ולא נזכר שם שיהיה זה לזרעו דוקא משא"כ בצוואת רי"ח שזהו רק לזרעו עכ"ל אחר זמן רב השגתי ספר צמח צדק פסקי דינים וראיתי בדף רי"ג סוף ע"ב שכתב שב"י סי' כ"ג משמע דאין להקפיד עמ"ש בצואת החסיד אמנם דו"ז ההגרי"ל אמר לי משם רבינו הגאון שהקפיד ביותר שלא יהיה שם כלה כשם חמותה (יותר מעל שמו כשם חמיו) משום שזה נת' במשנת חסידים והמשנת חסידים לא העתיק רק דברי האר"י אם כן מסתמא ראה זה בהאר"י ומשום הכי הקפיד ביותר ואמר שהוא סכנה עכ"ל וכבר כתבתי למעלה (בד"ה ודאתאן) שמרן מוהרד"ף כתב על צוואה זו שהיא מרבינו האר"י:.
<b>ומרן</b> חיד"א בפירושו לספר החסידים בסי' תע"ז מפרק כלאחר יד מה שקשה באיזה מצוואותיו שנמצא בש"ס בהיפך וז"ל ומ"ש בסמוך שני אחים נשואים לשתי אחיות וכו' הרב כנה"ג אה"ע סי' ס"ב כתב דיש לחוש לזה ומיהו קשה מהש"ס בברכות דף מ"ד פ' זוגות אחים כהנים נשואים לפ' אחיות זוגות כהנות וכן לקמן משיא בת אשתו לבנו מצאתי הגהה כ"י דהא רב אחוה דר' חייא וכו' בפ"ג דמ"ק ובסנהדרין וי"ל דעל הרוב קאמר ע"כ ואין מחוור ולי הדל נראה דכשם ששינוי המקומות ושינוי הזמנים גורם לכמה דברים כגון הרפואות שבש"ס שעתה אינן מועילות גם לענין זוגות שהיה סכנה ושוב ליכא קפידה כלל גם לעניינים אלו נשתנה וגברה הסט"א מעין הרע בזה דוק והאריך שבתי וראה דעיקרא קושיא ליתא דבו בפרק מרבית העם שנות דור ודור נהגו זיווגים אלו ושכיחי טובא ולא היה עה"ר בזה אך עתה דלא אשתכח הרוצה לעשות זיווג כזה יש בו עה"ר ושומר נפשו ירחק מזה דאיכא עה"ר ודוק עכ"ל הרי גילה דעתו דיש לחוש לצוואות אלו ושומר נפשו ירחק. והרב יד שאול שם (עמ"ש מרן היה שם אביו כשם אחרים משנה שמם אם הוא שם שהוא פלאי שאין הכל רגילים לקרות בו) כתב יש מזה סמך גדול למה שנזהרים העולם לזווג כשכלה וחמותה יש להם שם אחד וכן חתן וחמיו ונוהגים כן עפ"י סה"ח סי' תע"ז אבל שם אינו מבואר כן אלא במשולשים וגם י"ל דלא צוה אלא לזרעו עיין נו"ב וכו' ומכאן יש להם סמך דמה יעשו בהזכרת שמם ואף דלא קי"ל כרמב"ם כמ"ש ש"ך סק"ג היינו באי אפשר בע"א אבל לכתחלה למה לא נחוש לדברי הרמב"ם עכ"ל הרי גילה דעתו דעת עליון דיש לחוש בדבר ומעיד בגדלו שהעולם נזהרים בזה ויש להם סמך מצד הדין אלא דטעם זה לא יתכן כי אם לבני האשכנזים כי זה דרכם לקרות הזיווגים זה לזה בשמותיהם וכשתקרא את בעלה משה (כשם אביה) יהא נראה כקוראה את אביה בשמו והאשה ההיא תשא את עונה כמזלזלת בכבוד אביה וכן בבת כששמה כשם חמותה אבל למנהג בני הספרדים כדרך העולם שהביא הרב כנסת הגדולה באהע"ז ריש סי' א' בשם דרשות מוהר"י בליקוטים שהזיווגים אין מזכירין שמותיהם כשקורין זה את זה ובדרך זו מתנהגים גם בימינו בינינו הספרדים בערי תוגרמה כאשר ראיתי במקומות שהייתי בהן אין מקום לטעם זה כמובן ומצד אחר גם כן אין שייך טעם זה אלא למקומות שמקפידים שלא לקרות שם בנו כשם אבא בעודנו חי ורק אחר מות אביו קורא את שם בנו כשם אביו וכן לגבי האם אבל במקומותינו שאדם קורא את בנו בשם אביו אף כשהוא חי וכן את בתו בשם אמו אף אם האב והבן דרים בבית אחד והאיש קורא את בנו משה כשם אביו הזקן משה בפני אביו כמה פעמים ואינו נמנע וכן קורא את בתו צפורה כשם אמו בפניה בין בשם דקטנות (משה גי"ק) ובין בשם עצמו (משה) אלמא לא קפדי בהכי אם כן אין שייך זה לגבי חתן וחמיו כמובן (ועיין בקונטרס הכללים במערכת הכ"ף אות ק"ד בשם שאילת שלום תניינא סימן רמ"ג):
<b>אמנם</b> מדברי הרב חת"ס באה"ע סס"י קט"ז מתבאר דבקפידא תליא מלתא ומאן דלא קפיד לא קפדין בהדיה וז"ל ע"ד מי שרוצה לידבק בבן טובים בחור וטוב אלא דחייש מ"ש העולם משום שמות הבחור עם חותנו ושם אמו כשם אם המשודכת מאן דלא קפיד לא קפדינן בהדיה ובפרט דאיכא כאן זכות תורה דאפילו אדבית עלי מתכפר בתורה וגמ"ח מכ"ש כי באמת לא מצאתי חשש זה בסה"ח כ"א בסי' תע"ז שם נאמר דלא ישאו האב והבן ובן הבן שלש נשים ששמות שלשתן שוות ותו לא נמצא דבר וזהו חבורו של ריה"ח ש"מ דליכא קפידא במידי אחרינא ויהא זיווגם עולה יפה עכ"ל מתבאר מדבריו דלא בנדונו (דא כא זכות תורה) בלבד ס"ל דאין לחוש אלא ללמד על הכלל כולו יצא דאין לחוש למאן דלא קפיד והרב שם אריה בשו"ת אה"ע סי' ס"ה נשאל על חתן וחמיו משם אחד ויפה כחו להתיר אף למאן דקפיד מתרי טעמי חדא די"ל דלא אמרה ריה"ח אלא במשולשים כמ"ש הרב חכמת אדם ועוד כיון דמפורש בש"ס סוטה דף יו"ד ע"ב שמואל סבא חמוה דרב שמואל ושם כתב ובגוף הענין הארכתי בתשובה ולפי הנראה כונתו למ"ש בחיו"ד סי' ז"ך שהאריך מאד בעניינים אלו בחריפות ובקיאות גדולה וראיתי שם (בד"ה ונחזור לענין ראשון) דמסיק בדרך כלל על כל הצוואות דמשנת חסידים היא ומאן דלא קפיד לא קפדין בהדיה ואין בזה איסור רק הירא וחרד לנפשו וחושש לזה תע"ב וזה מסכים למה שנראה מדברי הר חת"ס הנ"ל שבדרך כלל מאן דלא קפיד לא קפדין בהדיה ועם כי לא פניתי לעיין בכל בקיאותו כי בא לו בארוכה מענין לענין מ"מ לדעתי העניה יש לכל אדם לחוש בדבר לכתחלה כדברי הרבנים הנז"ל שסוברים כן וכמדומה לי שבהיותי בעיר גדולה ש"ח וש"ס היה רב מופלא שם ובת היתה לו והשיאה לבחור בן תורה וירא שמים והוא אחד מידי"ן וכעת רב מובהק ויר"ש מאד ומתנהג בחסידות יצ"ו והיה שמו כשמו ולא חשש בדבר ונחלה החותן והיה מדוכא ביסורין ותכהן עיניו כל ימיו עד יום שנסתלק תנצב"ה והיו תולים בזה כן רשום בזכרוני אך לא אוכל להעיד כן בבירור עכ"פ הטוב והישר הוא להתנהג כמ"ש הרבנים הנז"ל למיחש מיהא בעי ומה שכתבתי למעלה שנראה מדברי הרב חת"ס דלמאן דלא קפיד ליכא למיחש מידי עתה ראיתי להרב פ"ת באה"ע סי' ב' סק"ו שאחר שהביא תשו' החת"ס הנ"ל כתב דבס' כרם שלמה כתב שהגידו לו שהגאון חת"ס עשה הלכה למעשה לשנות שם החתן מפני שהיה שמו כשם חותנו ותו אין בית מיחוש וכתב ע"ז הרב פ"ת וצ"ל מה שלא הזכיר מזה בתשו' הנ"ל לפי שהיה שם טעם דזכות תורה לא הוצרך לעצה אחרת עכ"ל. הרי דלמעשה גם הרב חת"ס חייש לה והצריך שינוי שם ואולי בנדונו הוה קפיד ולכן הוצרך לשנוי השם ועיין לקמן באות ז' (בד"ה ומה שכתבתי) שהבאתי דברי הגאון מליבאוויץ בספר צמח צדק לענין שינוי השם אי מהני ועוד כתבתי באותיות שאחר זו אם יש לחלק איזה חילוקים בענין זה לך נא ראה:
<b>ודע</b> שאחר שכתבתי כל הנז"ל עיינתי בקונטרס הציונים. שלי וראיתי שרשמתי לעיין בעניינים אלו בקובץ יגדיל תורה בכמה מקומות ועיינתי שם והם בקונטרס ד' סי' ל"א אות ג' ובקונטרס ט' בסי' קכ"ח אות א' ובקונטרס יו"ד סי' קמ"ה אות יו"ד ושם סי' קנ"ח אות ל"ב וראיתי מראות נגהים נפלאות מתורתם של רבנן קדישי גאוני דורנו יצ"ו וקצת הערות אשר הערותי בעניותי מצאתי בדב"ק בתוספת מרובה לך נא ראה חריפותם ובקיאותם כי רב הוא ומנייהו ומינן יגדיל תורה כי אין מדרש בלא חידוש כאשר עיני הרואה תחזינה מישרים:
<b>עוד</b> זאת למודעי אני צריך כי בבואי לעיר הזאת ראיתי בעדת הקירימצאקים הי"ו שאינם יודעים מצוואות הללו כלל כלל לא והרבה זיווגים מהם נגד הצוואות (חתן וחמיו בשם אחד שני מחותנים בשם אחד שני מחותנים מתחתנים שתי פעמים בן ראובן בבת שמעון ובן שמעון בבת ראובן שני אחים נושאים שתי אחיות חופת שני בניו בשבוע אחת וכמה חתנים בשבוע אחת וכולם בבהכ"ן הגדולה לפי תקנת קדמוניהם וכל אחד נוטל ס"ת בזרועו וקורין לו פרשת ואברהם זקן בס"ת שלו ועוד כיוצא בהן) מהם שכבר נשאו נשותיהם והולידו בנים ובני בנים ומהם משודכים ואחר שדשו בה רבים לא רציתי לגלות להם ולהזהירם על העתיד לבא כי חוששני שלא יהא לבם נוקפם והדמיון פועל ואגרום עליהם קללה חלילה ומהם שלא יחושו כלל ויהיו מזידים ומוטב שיהיו שוגגים ובאמת מה יעשו אלה אשר כבר בנו ביתם אם ע"י חופה וקידושין אם ע"י שידוך וקישור כנהוג ואין בידם לתקן דבר רק יהא לבם נוקף להם על זה לכן אמרתי הנח להם לישראל ויש להם עמודים חזקים לסמוך עליהם שסוברים דבקפידא תליא מילתא ומי שאינו מקפיד ואינו יודע שומר פ"י ולא תאונה עליהם רעה מעתה ועד עולם אכי"ר (עיין לקמן בד"ה עה) ועתה בשנתנו התרנ"א יצא לאור ס' כנסת הגדולה חדש מחברת ד' והראני ידי"ן החביב לנצ"ח תלמידי וחתני רנ"י מאמר אחד שם (צד פ"ד) ובאות ז' כתב רב אחד בדורנו יצ"ו בענין צוואה זו והשיג על מרן חיד"א בפירושו לסה"ח סי' תע"ז שהביא הרבה סתירות מהש"ס נגד צוואת ריה"ח ונכנס לדוחקים ולא הביא דברי הנו"ב במ"ת באה"ע סי' ע"ט אשר היה לנגד עיניו וכאשר העיד ע"ז בספרו שה"ג ערך נודע ביהודה אלו דברי רב המשיג יצ"ו ואני אומר כי ממנו נעלם כי מרן חיד"א היתה מנוחתו כבוד בשנת התקס"ז וס' נו"ב מה"ת לא היה למראה עיניו כי נדפס ראשונה בשנת תקע"א ורק ידע מפי מגידי אמת שיש לו להגאון נו"ב עוד תשו' בכת"י ואת"ל ראהו באקראי אין זה מן התימה אם לא ראה דבריו בזה אחרי כי לא היתה הס"ת הזה לפניו תמיד לעיין בו לעת הצורך ותלי"ת אני בקי קצת בספר מרן חיד"א שבידי ולא ראיתי מעולם שהזכיר שו"ת נו"ב מה"ת כמו שמזכיר הרבה את הנו"ב (סתם והוא המהד"ק) בס' מחזיק ברכה אות היא כי לא ראה את גוף החבור רק כתב מה שנודע לו וכן דרכו בקדש בהרבה מקומות בס' שה"ג ואין מקום להשגת רב המשיג יצ"ו גם מה שהשיג שם ע"ד ידידי הגאון זכר יהוסף יצ"ו בחי' לברכות דף מ"ד במה שהביא ראיה ממנחות דף כ"ט שכבר קדמו הגאון מוהרי"ש נאטאנזאן בהסכמתו לספר שמירת הנפש הנה ס' זה לא ידעתיו ואם נדפס אחר שנת תר"ך או אף קודם לזה בסמוך (כאשר אדמה כי לא הובא באוצר הספרים) אין מקום להשגתו כי עם שהגאון זכ"י יחי' זריז ונזכר כל רז לא אניס ליה איננו צופה עתידות וספרו הנכבד נדפס בשנת כת"ר והחידושים שלו בטח נכתבו לפני כמה שנים ומה שיש להשיג עליו הוא שלא זכר שר מדברי הרב סדר הדורות (בשם שמואל סבא) וגם קצת יש לתמוה עליו שלא ראה דברי היד שאול בסי, ר"מ (אם נדע שהיה בידו ס' הנ"ל כשכתב ח"י) כמו שרמזתי למעלה (בסוף ד"ה הראשון שבאות זו) ובלי ספק אם יש בידו ס' אלה ליד שאול ושמירת נפש) אחר שהדפיס ספרו ראה דבריהם והודיע בקונטרסו ואנחנו לא נדע. וראיתי עוד שם שכתב דלפי הגירסא בש"ס ראמי (באלף) אין כאן ראיה וכבר כתבתי למעלה דלא מסתברא לחלק בהכי כיון שאין נרגש במבטא וראיתי עוד שם שהביא בשם ספר דקדוקי סופרים שהגירסא בכ"י מינכען במנחות הנ"ל רמי בר תמרי דהוא רמי בר דיקולי ושכן גירסת הרי"ף והרא"ש בהלכות ס"ת וכו' ואין סתירה לריה"ח מש"ס הנ"ל וכו' עי"ש ודבריו נכוחים בזה וכמו שכתבתי בראש אות זו עפ"י דברי הרב מעדני מלך וגירסת השטמ"ק במנחות ותו ל"מ עוד ראיתי שם בהכנסת הנ"ל בצד 167 אות יו"ד שכתב רב אחד יצ"ו שנ"ל שבאלו הצוואות חלו בהן יד אחד מהקראים וכתב כן לפי מ"ש בספר דור ודורשיו עי"ש שהכריח כן מדמצינו בכמה צוואות מאלו שהן היפך המפורש בתלמוד ואין דעתי העניה נוחה בזה וכבר האריכו רבנן קדישי ליישב הדברים שיהיו דברי החסיד קיימים וס' דור ודורשיו לא ידעתי מי הוא ואין להאריך:
<b>אחר</b> איזה ימים שכתבתי הנז"ל ע"ד המשיג עמ"ש בזכר יהוסף הודעתי זה במכתבי להגאון המחבר יצ"ו ואלה דבריו בנוגע לפרט זה מ"ש בענין צוואת רי"ח על חתן וחמיו בשם אחד שראה בחוברת מאחד שהשיג על מ"ש בספרי זכ"י ברכות מ"ד ממנחות כ"ט שכתב שכבר קדמני הגרי"ש נט"ז בהסכמתו לשמירת הנפש ואני תמה מאד כי סמיות עינים כאן מהמשיג כי ההסכמה על קונטרס הנ"ל נכתב ביום ג' ר"ח כסלו תרל"ב והדפסת הקונטרס היה בשנת תרל"ד בלבוב אצל ר' אברהם ניסן זיס ואף שבפתח השער כתב הס' הלז נדפס כ"פ והדפסתיו מחדש עם הוספות ותיקונים מהמחבר ועכ"פ ההסכמה מהרב דלבוב נכתבה בשנת תרל"ב וכנ"ל וז"ל מש"ש לענין חתן וחמיו שלא יהיו בשם אחד יעויין בשו"ת אמרי אש חיו"ד סי' ס' וגם אני הבאתי ממנחות כ"ט דהחתן וחמיו היו שם אחד לפי גיר' הרי"ף עכ"ל וכנראה היא הדפסה הראשונה גם מהס' בשנת תרל"ב כפה"נ מההסכמה ורק לא אדע מי המשיג לברר אם לא נדפס השגתו בטעות הדפוס וצ"ל בהיפך שכבר הקדימו בס' זכ"י כי קשה בעיני לחשוד לשום מאן דהוא שלא יראה חתימתו של הרב מלבוב ושלא ראה בס' זכ"י שגמר הדפסתו היה סמוך לסוף שנת תר"ך והגם כי הייתי יכול לציין כ"מ לאין מספר מה שנמצא בספריו שואל ומשיב (אשר במה"ק הוא בשנת תרכ"ח) ואשר כבר נמצא בספרי זכ"י כעניינים יותר נכבדים וגדולים אך אני דן אותו לכף זכות כי לא עיין במקומות הללו בספרי ואשר הוא בר מזלא דילי אשר קדמתיו אנכי ומה שהעיר כ"ת שלא ראיתי דברי היד שאול סי' ר"מ הנה הס' ישנו אצל א' מפה והוא במרחק רב מביתי ואין רצוני לעכב את מכתבי מצד זה לכתו"ר במה שאין כדאי להרבות דברים ואם כי זה דבר חדש אצלי אשר כנראה לפי מכתבו נדפס ספרו יד שאול קודם ספרי זכ"י. ומה שהזכיר כתו"ר מהסה"ד בשם שמואל סבא וט"ס בלשונו וצ"ל שמואל בר אמי שכתב שנראה מזה שלא היו נזהרים וכו' ועיין בשו"ת שם אריה חאה"ע סי' ס"ה שהזכיר ג"כ מהסה"ד שהביא ראיה זו מסוטה יעש"ב. אמר המחבר חח"מ מה. על דבריו אלו כתבתי לו במכתבי ביום כ"ח מנ"א תרנ"א בזה"ל בקונטריסי אסיפת דינים במערכת חתן וכלה הבאתי דברי הרב סדר הדורות והוא מדפוס ווארשא תרל"ח ושם הוא דבור בפני עצמו שמואל סבא. שם הבאתי מאז שו"ת שם אריה והשיב משה וקובץ יגדיל תורה קונטרס ד' שהזכיר כ"ג יחי' (ועוד בקונטרס ט' ויו"ד) אמנם ס' אבני צדק שאילת שלום אמרי אש דבר משה ולפי הנראה לא זה הוא להרב מוהר"ם אמארילייו ספרדי פרענקין) טוב טעם ודעת באור הר"י חיים שהזכיר כ"ג יחי' לא ראיתים ולא ידעתים כלל. וגם כתבתי לו מה שכתבתי למעלה שאין דעתי נוחה במ"ש רב אחד בדורנו יצ"ו (במאמר אומר השכחה שבכנסת הגדולה הנ"ל) שבספר החסידים חלו בו ידי איזה מהקראים וכו' עכ"ד מכתבי בנוגע לפרט זה ואשוב לסיים דברי הגאון יצ"ו) ואלו הייתי יודע מהסה"ד הייתי מביאו ג"כ לראיה שמחזיק ג"כ שלא לחוש לזה ואף שמצד הראיות הנ"ל אין סתירה מוחלטת לדברי הר"י חסיד וכאשר בספרי זכ"י לא כתבתי ראיות אלו רק ענין שאין חושש רק למשולשים וכמ"ש בסה"ח בעצמו וא"כ אין מקום לדבריהם שכתבו להשיג מזה על הס"ח כשחתן וחמיו בשם אחד גם הראיה שכתבתי מברכות מ"ב בשמות המחותנים מצאתי אח"כ בשו"ת השיב משה אה"ע סי' ס"ט שכתב דהתם היה השם הקדש יודא והשם הלע"ז היה לו שם אחר דליכא חשש עינא בישא יעי"ש כי אין ספרו כעת תח"י שכמדומה שגם ספרו נדפס אח"כ. גם ראיתי בשו"ת אבני צדק תאה"ע סי' ר' שהביא משו"ת אמרי אש יו"ד סי' ס' שהוכיח מסוטה יו"ד ע"ב שזה לא נאמר רק לזרעו והוא כ' דהתם נמי אפשר שהיה א' שמו בלה"ק שמואל ובפי כל מכונה זוינוויל וכדומה איזה כינוי וכו' ושוב דחה למ"ש בס"ח סי' תע"ז דאין קפידא רק במשולשין ומ"ש עוד בסי' ו' וגם בסי' יו"ד דלפי מ"ש בהשיב משה חאה"ע והבו דלא לוסיף עלה וכל שיש איזה שינוי ממ"ש בצוואה הולכין להקל ובס"ח כ' ב' בא' ששמותיהן שווין לא יזדווגו יחד בילדיהן וכו' אבל במדינה זו שהחתן והכלה גדולים ובעלי דעה יכולים להתחתן זא"ז אף ששמות אביהן שוין ובפרט ששם כ' שזה ספק אם לזרעו או לכ"א וכו' וע"ש עוד בסי' י"א ובסי' י"ב שהגם שבמשנת חסידים מבואר בשם כלה וחמותה יש קפידא בלא משולשין וכו' וע"ע בשו"ת שאילת שלום תנינא דנדפס בשנת תרמ"ה סי' רמ"ג שהביא ג"כ מסוטה יו"ד ע"ב ומנחות כ"ט ע"ב והביא שבשו"ת דבר משה מה"ק סי' כ"א הר' מזה לנגד צוואת רי"ח ודחה דבריו דשם לא היו שוים לגמרי דבסוטה י"ל דלהאב היו קוראין בשם רב שמואל וכן בהא דמנחות חמוהי היה שמו ראמי בא' וחתנו רמי בלא אל"ף והיה שינוי בקריאת שמם יע"ש ובע"י הגירסא של רמי הראשון ג"כ בלא אל"ף. וביתר דבריו כבר הקדמתיו במאמר בכבוד הלבנון ואכמ"ל ובכלל ראיתי בהרבה ספרים שכ' הראיה ממנחות ומסוטה שנדפסו זמן רב אחר הדפסת הזכ"י ואשר כבר נתפרסם זאת ממני במכתב לשואלים בערך קרוב לעשרה שנים מקודם וע"ע בשו"ת חת"ס חאע"ה ח"א סו"ס קט"ז ועיין בשו"ת טוב טעם ודעת תליתאה סוס"י רס"ג ואסיים רק בקצת הערה במנחות כ"ט ע"ב ע' ברא"ש בהלק"ט רמי בר דיקולי דהוא רמי בר תמרי ובאו"ז הגדול בהלכות תפלין אות תק"ן דהוא רמי בר דיקולי וי"ל שהי' הא' שם אמו כמו אבא בר מרתא דהוא אבא בר מניומי וכי האי גוונא וכן לד"ק בת מטרד בת מי זהב עיין באור הר"י חיים דהי' א' כא' יע"ש או שקצתם קראו לו בהוראת תמרי בארמית דהוא דקל במקום תמר והמדפיסים מחסרון הבנה הגיהו חמוהי וכו' והמעיין יבחר ובהיות הכתיבה עלי לטורח ובפרט בעניינים כאלו הנני מפסיק בין הפרקים עכ"ד הגאון יצ"ו במכתב הנ"ל וכבר כתבתי שאין ספר שמירת הנפש מצוי אצלי ולא הבנתי מה שכתב בהסכמה מהגאון דלבוב שהביא ממנחות דף כ"ט שהיו חתן וחמיו משם אחד לפי גירסת הרי"ף והלא לפי גירסת הרי"ף וכן היא גירסת הרא"ש וכמה גדולים שהזכרתי למעלה שלא הוזכר חמוה אלא רמי וכו' דהוא רמי וכו' אין שום הוכחה דחתן וחמיו היו משם אחד כמובן (עיין לקמן במכתב שני מהגאון זכר יהוסף יצ"ו שהבאתי בד"ה ואנכי הדל):
<b>ואנכי</b> הדל כתבתי לו כי שמחתי שכיונתי לדעת עליון אשר בכלל הערותי על דברי הגאון יד שאול אנכי הערותיו גם בזה (ככתוב למעלה בראש אות זו) אך בלא שום בקיאות כי אם מסברא בעלמא ומני"ר שיתל"א יאר פניו אתנו בבקיאות נפלא כדרכו בקדש והעתקתי לו דברי הערתי ז"ל כנז"ל (בראש אות זו) שוב כתב לי עוד במכתב אחר מיום כ"ד מנ"א תרנ"א בענין זה וז"ל נידון מה שהעיר כ"ת מה"ד שאול סי' ר"מ כבר הודעתי לכת"ר שאיננו אתי רק מזמן רב שהיה אצלי בשאלה והערותי אז איזה הערות על קצת עניינים שראיתי שם וגם ראיתי אז דבריו בסי' ר"ץ על הבא"ש שהזכרתי לכתו"ר. מכבר בנידון השאלה מכתיבת ס"ת לקראים. ועתה בהגיע אלי מכתבו במה שהעיר עליו ולא היה אז בידי להשיגו תכף ולא רציתי לעכב את מכתבי מצד זה ולמחרתו הובא אלי בשאלה וראיתי בסימן ר"מ ס"ק ד' לענין לשנות שמם לחוש לדעת הרמב"ם וכבר הערותי ג"כ בזה מכמה שנים והארכתי קצת גם בשו"ת שאילת שלום בתנינא האריך בזה קצת ועיקר הענין ראיתי ביד שאול שהעיר ג"כ במנחות כ"ט ומהגהות הר"י ברלין בחולין ק"י ע"א שהעיר ממנחות שנזכר חמוהי ועתה בינותי מ"ש בהסכמתו לקונטרס שמירת הנפש עפ"י גירסת הרי"ף שכונתו על הגר"י פיק וכבר הבאתי במכתבי הקודם מהרא"ש בהלק"ט והא"ז דלא גרסי ג"כ במנחות חמוהי ושכנ"ל עיקר וכמשש"ב וכעת ראיתי בי"ש שכתב ג"כ שלדעתו להיפך דבלא"ה מ"ט יש שהוצרכו לציין החותן והחתן וע"כ שהיו לו ב' שמות והוצרכו לתארו שהוא אחר וכן בפסחים הוא יוסף בר הוצל וכו' עכ"ד ועיקר קושיתו היא שגיאה וכדאשכחן אגרא חמוה דר' אבא חולין ק"ד סע"ב רב ייבא חמוהי דאשיין בר נדבך ב"ב כ"ב ע"ב וירושלמי פ"ק דתענית הלכה ו' ר' שמאי חמוהי דריב"ל יע"ש וניחא הירושלמי מ"ק פ"א הלכה ה' ר' פיטרס חמוהי קמא דריב"ל ר' ינאי חמוהי דר' אמי ירושלמי שבת פי"ז סוף ה"ז ובמה"פ ר' יוסא חמוהי דר' אמי ירושלמי פ"ד דעירובין ה"ו אבימי בר נאזי חמוה דרבינא ב"ק קט"ו א' ובירושלמי ברכות פ"ק בפסקא וחכ"א עד חצות ור' תחליפא חמוהי וכו' וכן בכ"מ לאין מספר שם הבן על האב כמו רמי בר חמי אבוה דאמי כתובות כ"א ע"ב ועיין שבת קנ"ו א' וחולין צ"ב א' וצ"ג א' וס"ד ב' וע"ש ל"ח א' רש"י ד"ה אבוה דבר אבוברם מכירין היו את האב ולא את הבן וכה"ג ר' חנן חתנ"י דרב חולין צ"ה ב' ועיין ערכין ט"ז ב' ר"י בן זריז בן חמיו של רם חולין ו' ע"ב ועיין שבת קמ"ז ב' ועוד כי"ב לאין מספר עכ"ל ועוד כתב לי במכתב אחר בענין זה במכתבו מיום ב"א ג"ד לירח אלול תרצ"א) וז"ל השו"ת דבר משה מהדו"ק סי' נ"ח לענין שם חתן וחמיו שוים הוא מהגאבד"ק הארענדענקא שאין ספרי תחי' (רק ספרו האחרון שו"ת אורין תליתאי) ורק ראיתי בשו"ת שאילת שלום תניינא מהגר"ש טויבעס ד"ק יא"ס בסי' רמ"ג שהזכיר זאת בשמו גם מה שהזכרתי בשם טוב טעם ודעת מהרה"ג ר"ש קלוגר מבראד מהדורא תליתאה סוף סי' רס"ג ובמכתבו נכתב באור הר"ר חיים אשר בא מטעות הכתיבה בר"ת הרש"ק ואעתיק את לשונו ובנדון השידוך שלו כבר השבתי לכמה מקומות שבאם אחד יש לו שם אחר בצירוף שם השוה להשני אין קפידא וכו' עכ"ל. ויותר מזה לא נמצא שום חידוש בדבריו ובתשו' הארכתי עוד הרבה מכמה ראיות והוכחות וקצתה נפשי להאריך יותר במה שדשו בהם רבים ואשר בעת כתיבתי בזכ"י דמיתי כי אנכי המעיר הראשון בהראיות באשר גם הסה"ד לא היה אז בביתי רק לעתים רחוקים אשר המשיג היה יכול להשיג עלי יותר מכ"מ אשר חקרתי בכמה סוגיות אשר גם הסה"ד העיר עליהם אם כי אין שנים מתנבאים בסגנון אחד וכל אחד בא בראיות שונות וכמדומה ונדון סתירת דברי היד שאול שמחתי שכיווננו לדעה אחת אם כי בכותבי הבאתי עוד כמה וכמה ראיות ממקומות שונות אשר מפאת נחיצת העת בעש"ק קצרתי בסוף מכתבי ולא ראיתי תועלת להעתיקם בשלימות ומה שהזכיר מסופר אחד שבס"ח חלו בו ידי איזה קראים אנכי לא ראיתי את ספר הכנסת ולכן לא אדע מי הסופר ומה טעמו אשר קרוב יותר לומר וכו' כי הסופר נפתה לדעת החדשים אשר אין דעתם נוחה במה שדעת זקנים נוחה מהם בחסידות ואולי כונתו על איזה ענינים מהצואות אשר אם כי אין לחוש עליהם כ"כ ובפרט מי שאינו מן זרעו אבל חלילה להוציא לעז כזה והארכתי במק"א עכ"ד יצ"ו:
<b>ועל</b> מה שכתבתי למעלה (בד"ה עוד זאת למודעי') דהקרימצאקים הי"ו אין יודעים מצוואות אלו והרבה זיווגים מהם נגד הצוואות ואחד מהם שמתחתנים שתי פעמים בן ראובן בבת שמעון ובת שמעון בבן ראובן הנה השגתי עתה ספר צמח צדק פסקי דינים להגאון מליבאוויטש וראיתי בדף רי"ג ע"א שאין קפידא בזה וז"ל בצוואת החסיד אות ל"ג לא יתחתן אדם ב"פ עם חברו בן ובת בת ובן ואני שדכתי את בני המופלג ישראל נח עם ב"ג אף שכבר שדכתי בתי לב"ג הנ"ל וסמכתי על שו"ת נ"ב מ"ת סי' ע"ט בחאה"ע שכתב וז"ל הוא אומר שלא ישאו אב ובנו ב' אחיות ורב פפא ובנו נשאו ב' אחיות כו' אבל האמת כי האסיד לזרעו אחריו צוה וכו' עכ"ל ואמנם בפרט בצוואה זו יש להוכיח דודאי רק לזרעו צוה כתב שם דב' אחים לב' אחיות ג"כ לזרעו צוה דוקא ופשוט דהא דלא יתחתן בן ובת בת ובן קיל מב' אחים לב' אחיות דהא התם נמי איכא חיתון פעמיים וגם הענין שוה ב' אחים וב' אחיות וה"ל קפידא יותר א"כ כיון דגם התם אין קפידא רק לזרעו כש"כ בנד"ז ועיין בסי' תע"ז מ"ש והרבה כיוצא באלו י"ל דנכלל בזה הא דסי' ל"ג הנ"ל דחיתון פעמיים א"כ הוא קיל ממש"ש בפי' ב' אחים לב' אחיות וא"כ ודאי דוקא לזרעו דלמד סתום מהמפורש וגדולה מזו בשו"ת שב"י סי' כ"ג בחאהע"ז אפי' ע"ד שמבואר שם שספק אם רק לזרעו כו' כתב אין לחוש כשנעשה ואפי' לכתחלה לא הקפידו רבנים וגדולים ע"ש כ"ש בנ"ד דמוכח דודאי רק לזרעו:
<b>גם</b> במה שכתבתי למעלה (בד"ה עוד זאת למודעי) על בני העיר הזאת שאינם יודעים מצוואות אלו שאין להרעיש עליהם על זה ושומר פתאים ה' הנה עתה השגתי ספר יעלזו חסידים לרבין חסידא מוהר"א פאפו (בעל ספר פלא יועץ ועד ספרים רבים) וראיתי שבהעתקתו צוואות רבינו יהודה החסיד בענין הזוג שלא יהיו שם החתן וחמיו וכלה וחמותה בשם אחד וכו' כתב וז"ל והן אמת כי ענייני הזיווגים נגזרים מן השמים וכאשר נגזר מן השמים הקב"ה מגלגל שלא יהיה להם ידיעה מצוואות אלו ומזדווגים ולכן אין לגלות ולא תאונה עליהם רעה כי שומר פתאים ה' אבל מי שיש לו ידיעה חלילה לו שלא לחוש לדברי הרב כי גדול כבודו ומי שאינו חושש לדבריו כדאי הוא להתחייב שלא יהיה זיווגו עולה יפה עכ"ל והוא תנא דמסייען דבכל כי האי השתיקה יפה:
<b>ואם</b> יש לגעור במי שרוצה לעשות שידוך בזיווג שיש בו משום צוואת ר"י החסיד הנה הרב חינא וחסדא בח"ב דף רכ"ו ע"ב כתב דמסתברא דגוערין בו על דרך שכתב הרב יד אהרן בא"ח סי' קמ"א בהגהת ב"י בדף ל"ו ע"א (על מה שכתב מרן בב"י בשם הר"מ והרב המרדכי דאב ובן אין מניחים לעלות לס"ת אף דמותר מפני עין הרע) דכיון שיש חשש סכנה מוחין בידו אף אם רוצה לעלות והביא ראיות לדבר וכן כתב מרן חיד"א בברכי יוסף והכא נמי יש לומר דכוותא ומה גם בצוואה דחתן וחמיו וכלה וחמותה משם אחד שמלבד צוואת רבינו יהודה החסיד איכא נמי אזהרת הרב האר"י וכן כתב הרב המפורסם יפה ללב יצ"ו בחלק הששי הנספח לספר לב חיים ח"ג בדף מ"ט ע"א וכתב שבספרו יפה ללב בחלק רביעי סי' ס"ב אות י"א דף כ"ב ע"ב כתב שבאלו הצוואות שהם משום עין הרע וגורם מיתה כדאיתא בבבא מציעא דף ק"ז ע"א צ"ט מתים מעין הרע וכו' ובזה כתב ליישב מה שנראה סתירה ממה שכתוב בצוואות החסיד אות כ"ו למה שכתב בספר החסידים בסי' תע"ז לחלק בין משולשים לאינם משולשים וכו' עי"ש:
<b>עוד</b> הביא ביפה ללב מה שכתב הרב חינא וחסדא בדף רכ"ו ריש ע"ג שנראה לכאורה שאם יש שינוי בשמותיהם כגון שאחד נקרא אליה בלא וא"ו והשני אליהו בוא"ו וכן אם אחד נקרא גרשון בנו"ן והשני במ"ם דכיון שיש שינוי ביניהם בשמות שפיר דמי וכו' וכתב על דבריו שיש לחלק בזה בין אליה ואליהו לגרשון וגרשם דאליהו ואליה שם אחד הם כמו חזקיה וחזקיהו וכדומה אבל גרשון וגרשם שני שמות מוחלקים הם וראיה ממה שכתב מרן באה"ע סי' קכ"ט סעיף כ"א דמי ששמו גרשם במ"ם וכתבו גרשון בנו"ן או בהיפך אינו גט ובסעיף כ"ב כתב אם לא נודע אם שמו אליה או אליהו יכתוב אליהו ואם כתב אליה לא פסל ועוד הביא איזה ראיות לזה וסיים דאף שכן נראה פשוט מכל מקום לפי שלשמע אזן אין העולם מדקדקים בקריאת השמות בין מ"ם לנו"ן טוב להחמיר גם בזה ואני הדל כתבתי למעלה בתחלת אות זו דאין סברא לומר בשם רמי וראמי שלפי שזה מלא וזה חסר שיהיו נחשבים לשתי שמות לענין זה כיון שהאל"ף נחה ואינה נרגשת במבטא ושוב הבאתי שכתבו תשובות מרבני האחרונים ליישב ההיא דרמי בר דיקולי וכו' דחשיבי שני שמות ולדבריהם נראה דכל שכן גרשון וגרשום אלא שנראה שדברי הרב יפה ללב נכונים שיש להחמיר גם בזה והובא ביפה ללב שם דברי הרב אליא אבואלעפיא יצ"ו בעניינים אלו ובדף ג"ן ע"א וע"ב פקפק על דברי הרב המחבר יצ"ו בזה ולבסוף הסכים לדעתו עי"ש:
<b>איש</b> ואשה ששמותיהם שוים היינו שמחה שהוא שם לאיש וגם לאשה שאל על זה הרב נתן נטע הכהן אבד"ק רארשיץ יצ"ו מהרה"ג ראשון לציון יש"א ברכה יצ"ו הובא בספרו מעשה איש בחלק ח"מ סי' ז' דף פ"ח ע"ג (בד"ה בעת) וז"ל נצרך לי לדעת אם יש איזה חשש בחתן וכלה ששמותיהם שוה היינו שמחה והיתה תשובת המחבר יצ"ו על זה בדף פ"ט (בד"ה ועל מה שנסתפק) אם כונת שאלתו בשביל צוואת רבינו יהודה החסיד שהם שתי שמות שוות בבית אחד כל לגבי דידי איכא למיחש שלא ישא מי ששמו שמחה אשה ששמה שמחה להמדקדקים לקיים צוואת החסיד וכבר האריכו הפוסקים בצוואות אלו עכ"ל ואני הדל חפשתי ולא מצאתי צוואה זו בצוואות ר"י החסיד בס' החסידים שבידי ואם האמת הוא שישנה בכלל הצוואות יפה אמר רב שצריך לחוש לזה ואחד מהם ישנה שמו ולא תאונה אליהם רעה:
<b>ו</b><b>)</b> <b>חתן</b> וחמיו שלא יהיו משם אחד כתב הרב חכמת אדם כלל קכ"ג אות י"ד וה"ד הרב פתחי תשו' יו"ד סי' קט"ז סק"ו דדוקא כשהם משולשים כגון ראובן ששם חמיו ראובן ואם יקח זה ראובן החתן חתן ששמו ראובן לא יצליח וכן אשה ששמה רבקה וכו' וכ"כ להדיא בסה"ח סי' תע"ז והעולם טועים בזה ע"כ וכ"כ הרבנים יד שאול סי' ר"מ סק"ד ושם אריה סי' ס"ה שהבאתי באות הקודמת וכן נראה מדברי הרב חת"ס באה"ע סוס"י קט"ז שהבאתי שם אך מדברי כמה רבנים שהבאתי באות הקודמת מתבאר דלא שמיע להו לחלק בכך ודברי הסה"ח עצמם צריכים ביאור דמתחלת דבריו אדם שלקח אשה ושמה רבקה ובנו לקח אשה ושמה רבקה לא יצליחו משמע אף בלא שילוש שוב כתב תמצא היא לא תצלח שהיא משולשת וכו' או הוא משולש וכו' (שוב ראיתי בספר החסידים דפוס ישן כתוב אדם שלקח אשה ששמה רבקה ובנו לקח אשה ששמה רבקה וכן בן בנו וכו' לא יצליחו תמצא היא לא תצלח שהיא משולשת וכו' ונראה דבדפוס חדש נשמט וכן בן בנו) ובקובץ יגדיל תורה קונטרס יו"ד סימן קמ"ה אות יו"ד כתב רב גדול בדורנו יצ"ו שבחבורו שבעים תמרים והוא באור רחב על סה"ח (לא זכינו לאורו) האריך בזה והביא מכמה שו"ת שמה שהעולם נזהרים אפי' באינם משולשים אינם טועים כלל דלא כהרב חכ"א וידידי הרה"ג אם לבינה יצ"ו בעל ספר נר למאור במכתב אחד כתב לי שמנהג העולם להקפיד גם באינם משולשים והבאתי דב"ק דבריו לקמן בסוף אות ז':
<b>עתה</b> (שנת תרנ"ה השגתי ספר יפה ללב חלק הששי הנספח א לספר לב חיים חלק ג' וראיתי שם בדף מ"ו ע"ב שנשאל רב גדול (אבד"ק רודים) יצ"ו בראובן שרוצה להשיא בתו לחתן ששמו כשמו אי שפיר דמי והשיב שבעירו לא היו חוששים בזה בשנים קדמוניות ועתה על ידי שחכם אחד פרסם ברבים צוואת ר"י החסיד קבלו היהודים ליזהר בזה וכתב דהדין עם הקדמונים שלא היו נזהרים בזה לפי שלא נאמרה צוואה זו אלא כשהם משולשים כדכתב הרב חכמת אדם וכמפורש בגוף ספר החסידים סי' תע"ז ולא יפה עשה אותו חכם שפרסם מה שכתוב בצוואה ולא עיין בגוף הספר וגרם צער הרבה להאבות למצוא זיווגים שאין השמות שוים (חתן חמיו וכלה לחמותה) שלא כדין ועמד מתמיה על הרבנים נודע ביהודה ומרן חיד"א ומרן החבי"ף בספר לב חיים ח"ב סוף סי' כ"ו ובחיים ושלום ח"ב סי' י"ג לקדושים אשר בארץ המה שהבינו דברי הצוואה בזה שהיא גם לשאינם משולשים וכן תמה על רבני דורנו אשר הם חיים יחיו בספר אברהם את ידו דף ע"ז ויפה תלמוד ח"א דף כ' ע"ד דנקטי נמי הכי ולא דקו רבנן דלא נאמרה הצוואה אלא במשולשים זהו תורף דב"ק:
<b>והרב</b> המחבר יצ"ו השיב שגם בעירו אזמיר יע"א לא היו נזהרים בצוואה זו בימים הראשונים אך בימיו נתפשטה על ידי סבה שרב עצום השיא בתו לחתן ששמו כשמו ובמעט הימים החתן חליש ותלה הדבר על שעברו על הצוואה ומאז נתפשטה הצוואה ומקפידים הרבה עד שלפעמים מפסידים ממון רב להפריד הזווג מחמת זה כדכתב הרב חינא וחסדא בח"ב דף רכ"ה ע"ב וכדכתב מרן חיד"א בספר יוסף אומץ סי' ל"ז דחתן וחמיו שלא יהיו בשם אחד וכן כלה וחמותה אף שרבים לא חשו עינו ראה מעשים שלא הצליחו בזיווגם והיה אחד שאמר שאינו חושש לזה ומת החתן בקיצור שנים והכלה אזלא ומדלדלא ועל מה שכתב הרב השואל בשם הרב חכמת אדם השיב כהלכה שמלבד צוואת רבינו יהודה החסיד אית לן צוואת רבינו האר"י כמו שכתב מרן מוהרד"ף במזמור לדוד דף קי"א סוף ע"ב שהזהיר רב האר"י שאין טוב לאדם לישא אשה ששמה כשם אמו ובדבריו אין לפרש דלא קפיד אלא במשולשים ואף שלא נזכר שם שלא יהיו חתן וחמיו בשם אחד הרי בצוואת ר"י החסיד שניהם נסקרים בסקירה אחת (חתן וחמיו וכלה וחמותה) ושוו אהדדי ומה שהביא מספר החסידים סי' תע"ז לא שמה מתיא דהתם מיירי בנשא אביו אשה ששמה רבקה ובן הן לו נשא גם כן אשה ששמה כשם אשת אביו שאינה אמו וכן בן בנו לקח אשה ששמה גם כן כשם האשה שניה שלקח אביו שאינה אמו וקם אתלת שלש נשים מאב ובן בנו שאינן אמותיהם של בנו ובן בנו וזה האופן הוא מה שכתב שלא יצליחו שהיא משולשת וכן מה שכתב שם או הוא משולש וכו' איירי נמי באופן זה וכיון שאין להם קורבה קרובה כחתן וחמיו וכלה וחמותה לא קפדינן אלא בתלתא וכאשר ביארתי בספרי יפה ללב חלק ד' באהע"ז סי' ס"ב אות יו"ד ומה שציין בצוואות לעיין בסי' תע"ז הכוונה לעי"ש שהוא ענין אחר ולא כענין הכתוב בצוואות אלו תורף דב"ק ואין אצלי ס' יפה ללב ח"ד לעיין בו איזה סמך מצא לפירוש זה כי הדברים סתומים וחתומים ואין במשמעותם כונה זו כלל:
<b>וכתב</b> עוד שמאחר שבדברי רבינו האר"י מצינו אזהרה זו וכתב לא טוב לאדם וכו' והכונה שהוא רע כדאמרינן בשבת בפרק שואל דף קמ"ט ע"ב על פסוק גם ענוש לצדיק לא טוב אין לא טוב אלא רע פירש רש"י לא טוב וכיון שאינו טוב הרי הוא רע והכא פי צדיק יהגה שאין טוב ומשמע שהוא רע ואף לפי שיטתם בכונת צוואת ריה"ח שאינו אלא במשולשין מכל מקום כיון שבאזהרת הרב האר"י אין גילוי מזה מידי ספיקא לא נפקא ולא עבדינן לסכנתא פירוקא דחמירא סכנתא וכו' כדכתב בחינא וחסדא דף רכ"ה משם ספר יש נוחלין ובשם הרב רל"ץ מוהר"ם סוזין בתשובתו שבספר הון יוסף והסכים לזה הרב חינא וחסדא ובזה אישר וקיים דרשת החכם לפרסם צוואת ריה"ח שכך היא חובתינו לשמור ולעשות ככל הכתוב בצוואותיו ומה גם בזאת דאשתכח בכתבי רבינו האר"י דקאי כוותיה ועוד הביא שהרב מר אביו בספר רוח חיים אה"ע סי' ס"ב אות ך' ובספר זכירה לחיים ח"ב פרשת לך לך דף ז' ע"ב הביא משם הרב אליהו הכהן (בעל ספר שכט מוסר) בספרו מגלה צפונות פרשת שמות פשיטא ליה דאף על שניהם לבד חתן וחמיו כלה וחמותה יש לחוש ועל מה שכתב שמצטערים הרבה מחמת זה למצוא זיווגים וכו' השיב דלא מבעיא בעיר גדולה שנמצא שיוכל לישא אשה שאין באותו זיווג קפידא כלל אלא אף בעיר קטנה שאין נמצא בה על כל פנים ימצא זיווג מעיר אחרת וכו' וכו' ע"כ תורף דב"ק:
<b>ושם</b> בדף נ"א הובאו דברי הרב אליה אבואלעפיא יצ"ו מסכים לסתור דברי הרב חכמת אדם והוסיף לומר דלכאורה היה נראה דהגאון חת"ס באהע"ז סוף סי' קט"ז קאי כוותיה ושוב דקדק מתוך דבריו שלא ראה כלל מה שכתוב בצוואות ר"י החסיד רק שמע שאומרים העולם שלא יהיו משם אחד וכו' ומדלא הזכיר כלל את הצוואות אות היא כי היה בידו ספר החסידים דפוס ישן שלא נדפסו בו הצוואות וכו' ולדידן דחזינן הכתוב בהצוואות הכי אית לן למינקט וכו' ואני אומר דאף שלא הזכיר את הצוואות לשונו הטהור שכתב ובאמת לא מצאתי בס' החסידים כי אם בסי' תע"ז וכו' ותו לא נמצא דבר וזהו חבורו של ר"י החסיד עכ"ל מורה באצבע שכונתו לשלול מה שכתוב בצוואות וכונתו שאף שכתוב כן בהצוואות הנה הצוואות לא מיד החסיד נגזרו כי אם אחר כתב כן בשמו ויותר יש לנו לסמוך על הכתוב בספר החסידים עצמו כי זהו חבורו של ר"י החסיד זהו למעוטי הצוואות שלא כתבן בעצמו כן נראה לי פשוט בכונתו ולכן כתבתי אני הדל למעלה שגם מדברי הרב חת"ס נראה שסובר כדעת הרב חכמת אדם דאין קפידא אלא במשולשים וכבר הבאתי באות ה' (בד"ה אחר איזה ימים) שגם בשו"ת אבני צדק תופס כן לחלק בין משולשים לאינם משולשים וכן כתב בשו"ת אבן הראשה סי' ל"א בשם האחרונים והבאתי דבריו לקמן באות ז' (בד"ה גם מצאתי) ולא נפלאת לומר שכן גם דעת החת"ס:
<b>שוב</b> כתב ליישב דברי הצוואות שלא יהיו סותרים למה שכתוב בסי' תע"ז והוא דבסי' תע"ז מיירי אחר מיתת הראשונות דבתלתא חמירא מילתא ומדוייק כן לשון הכתוב שם הנמצא הוא לא יצליח דכוונתו דאפילו אם אינן בעולם חמותה של שניה וחמותה של שלישית מכל מקום הנמצא לא יצליח ומה שכתוב בצוואה בסתם ומשמע דאפילו בחתן וחמיו או כלה וחמותה שוים בלתי משולשים יש קפידא היינו כשהן בחיים ואני הדל עיינתי בשני ספרים שיש בידי משני דפוסים ואינו כתוב בהם הנמצא הוא לא יצליח (כמו שכתב הרב י"ו) אלא כתוב תמצא היא לא תצלח שהיא משולשת או הוא משולש עוד כתב דבסי' תע"ז הכוונה דבתרי יחול העונש על אחד משניהם אבל אם שילשו ייענש המשולש בדוקא מלבד העונש אשר על אחד משנים הראשונים ועוד פירש דבשנים כתוב בצוואה ואם נשאה ישנה אולי יש תקוה ובסי' תע"ז במשולשים אין להם תקוה וכל הדרכים הם דחוקים וחוץ מפשטן ומכל מקום לדינא ודאי צריך לחוש למה שנראה ממשמעות דברי הצוואות לרבינו יהודה החסיד וכמו שכתבתי באות ה' שכן דעת כמה מרבנן בתראי ובפרט בהגלות לנו אזהרת רבינו האר"י:
<b>ז</b><b>)</b> <b>דעת</b> הרב נו"ב במ"ת סי' ע"ט וה"ד הרב פ"ת ביו"ד סי' קט"ז סק"ו דאם אינם שוים בשם העצם שניתן להם מלידה או בשעת המילה אלא שוים בשם השינוי מחמת חולי אין חשש בזה גם לזרעו של החסיד ולא הביא טעמו ונימוקו ואבא אחריו למלאות דבריו כי טעם הרב בזה הוא דכמו שמצינו בער"פ דף ק"ט ע"ב לענין זוגות שאמרו כוס של ברכה לטובה מצטרף ולא לרעה הכי נמי בשם זה שנתברך בו לברכה ניתן ולברכה מצטרף שאם היה מזדמן לו אשה ששם אביה כשם העצם שלו היה יכול לקחתה ששם שנתברך מצטרף לטובה והרי יש לו שם חדש אבל אם מזדמן לו אשה ששם אביה כשם החדש שלו אז שם זה שניתן לברכה אינו מצטרף לרעה ויכול לקחתה ולא יזיק לו שם וה החדש ולברכה ניתן שם זה ולא לקללה ועוד דאל"כ הרי היום יקח איש אשה ולמחר יחלה וישנה שמו לשם חמיו ויגרש בזה את אשתו או יחוש כל ימיו לסכנה ואין זה דרכי נועם ולא נתיב שלום הא ודאי שלא היתה כונת החסיד אלא על שם העצם שהוא שם העריסה ולא על שם המתחדש ומלבד כל זה הרי רוצה חותנך להתחתן עם צורבא מרבנן ושומר מצוה הוא עכ"ל והרב החבי"ף בספר ברכת מועדיך לחיים בריש דרוש א' לשבת כלה בנה עפ"י יסוד זה בנין נאה דרך דרש עי"ש דסבר וקביל סברת הרב נו"ב הלזו אמנם הרב חינא וחסדא בח"ב דף רכ"ה ע"ד דחה טעם הראשון שהרי רב נחמן אמר טעם דכוס של ברכה משום דליל שמורים היא משמע דלא ס"ל כרבא דאמר טעמא דלטובה מצטרף ולא לרעה וגם עולא דאמר שם בדף ק"י ע"א עשרה כוסות אין בו משום זוגות לא ס"ל כרבא כמ"ש התוס' בד"ה עשרה ונראה דכונתו לומר דבצירוף מאי דעולא נמי לית ליה הא דרבא אית לן למינקט כר"ן ועולא נגד רבא דאילו לא הוו פליגי אלא רב נחמן ורבא בלחוד הא ודאי דהוה לן למינקט כרבא דבתרא הוא ועיין כיוצא לזה בדברי מרן חיד"א בס' ברכי יוסף סי' תרצ"ג אות ד' אבל כיון שר"ן ועולא לית להו להא דרבא משמע ליה להרב דלית לן למינקט כרבא ועוד כתב דלפי מ"ש הרב מוהרש"א בחי' אגדות דהשלש ברכות של ברכת כהנים שהם ס' אותיות הם מגינים מן המזיקין וכו' עי"ש י"ל דלא מהני לענין זה ועל הטעם השני כתב דאין הכי נמי דאם יחלה הוא או חמיו צריכים ליזהר בשינוי שמו שלא יהיו שמותם שוים דאטו שמות שקלת מעלמא ואם לא דקדקו בשעת השינוי ונתנו לו שם חמיו ישנו שם חמיו ג"כ ויועיל להם ומסיק דכיון דבדברי ר"י החסיד לא בא הדבר מפורש ואין אתנו יודע טעמו של דבר כדי לדון עפ"י טעמו יש ליזהר גם בשוים בשם של שינוי השם ואם מצד איזה הכרח צריכים להתחתן ישנה איזה מהם את שמו אלו תוד"ק ובאמת דלפי מ"ש מרן חיד"א בפירושו לספר החסידים סי' תע"ז דטעם אזהרה זו שלא יהיו שוים בשמות הוא משום עין הרע נראין דברי הרב חינא וחסדא לפי מה שנוהגים דכשעושים שינוי השם השם הראשון נעקר מקריאת העולם וקורין אותו רק בשם השינוי ורק לס"ת נקרא בשניהם ויש שגם בחתימתם תופסים שני השמות אבל קריאת כל העולם אינה אלא בשם השינוי וקפדי בהכי ודאי יש לחוש לצוואת החסיד גם בזה אבל למה שנוהגים באיזה מקומות שכשעושים שינוי השם קורין לו שני שמות וכן הוא קריאה בפי כל בזה אפשר דאין לחוש משום עין הרע אם אינם שוים כי אם בשם האחד שכ"כ הרב צמח צדק החדש) בחאה"ע סי' קמ"ג דאם האחד שמו שמואל בנימין והאחד שמואל אין שום חשש כלל וכלל ואף שמה שנשאל הרב היה על נדון שאחר שכבר נשתדכו גבר חוליה של המחותנת ותולה בזה כי שמעה שיש לחוש בשידוך כזה לצוואת ריה"ח ולזה השיב הרב דבחנם היא מצטערת ותולה בוקי סריקי בהשידוך שאין לחוש כלל מטעם הנ"ל מ"מ נראה דלדבריו כן נמי להשתדך לכתחלה נמי שפיר דמי גם הרב השיב משה בסי' ס"ט כתב כך קבלתי מחכם אחד בעסק שידוך אחד ואחד מהמחותנים נקרא בשני שמות ושם אחד מהשנים היה כשם חותנו הרוצה לשדך עמו והיה נקרא בפי כל בשני שמות ושאל את פי הגאון הצדיק אריה ליב אבד"ק קראקא והשיב דכל כי האי מילתא הוא הבו דלא לוסיף עלה וכל שיש איזה שינוי ממה שנאמר בהצוואה הולכין להקל הרי דגם להשתדך לכתחלה שפיר דמי גם הרב שם אריה בשו"ת אה"ע סימן ס"ה כתב גם נראה לי דאפי' בכלה וחמותה וחתן וחמיו אם האחד נקרא בשני שמות אברהם יצחק והשני רק אברהם או יצחק אין לחוש דזה לא הוי שמותיהם שוים דשני שמות כשם אחד הם גם שם שנשתקע ואין קורין בו כלל ג"כ אינו חשוב שם כלל לענין זה וסיים וכל זה אפילו למאן דקפיד וכ"כ רב גדול בדורנו יצ"ו בקובץ יגדיל תורה בקונטרס ט' סי' קכ"ח מסברא דנפשיה מתוך פלפולו (לפי מה שבאר בטעם הצוואה דכלה בחמותה וחתן וחמיו שלא יהיו שמותיהם שוים שהוא משום לתא דכבוד אב ואם עי"ש ובסי' קנ"ח אות ל"ב ובמה שהבאתי באות ה' בד"ה ומרן חיד"א) דאם החתן יש לו שם אחר זולת שם חותנו שפיר דמי וכתב שבנדונו שהיה רוצה להתחתן עם גאון אחד ישאל עצה מהרב בעל פ"ת והרב פ"ת גמגם לו מצד הצוואה וכשאמר לו דברים הנ"ל הודה לדבריו וגם הגאון המחותן הסכים לזה וכן נעשה מעשה עי"ש וכ"כ רב גדול בדורנו יצ"ו בקובץ יגד"ת הנ"ל בקונטרס יו"ד סי' קמ"ה אות יו"ד גם בשם הגאון מוהרש"ק עי"ש. ומלתייהו דרבנן קדישי הנ"ל הם לפי הנראה במי שיש לו שתי שמות מלידה והה"ד לשתי שמות מחמת חולי ובהאחד מהם שוים נראה דלשיטתם אין לחוש כלל אלא דלפי מ"ש הרב חינא וחסדא לפקפק משום דכיון דאין אתנו יודע טעם הצוואה אין לדון להקל ולא עבדינן פירוקא לסכנתא נראה דגם בזה יש חשש פקפוק אף שלזה שני שמות ולזה רק אחד מהם וידידי הרב המפורסם אם לבינה (אברהם מתתיה בע"ס נר למאור יצ"ו) כתב לי בענין זה במכתבו בזה"ל כבר נודע אשר התירו רבוותא בתראי בשיש לא' מהם ב' שמות וכ"כ בצ"ץ להרה"ק מליבוויץ ובקנאת סופרים ושם אריה והשיב משה וכן נהגו להונות אלא שמורין להבליע השם השוה והנראה שיצא להם זה ממ"ש בצוואה סי' כ"ז ישנה שם הא' והם מסתפקים בדבר ע"כ עצתם שכן אכן מצאתי בס"ד וה"ז כמבואר בפנים הס"ח בסי' תע"ז שכתב שם שלקח אשה ששמה רבקה או שם אחר וכו' שהיא משלשת או הוא משולש וכו' והנה דמשולש דוקא וכ"כ. החכ"א ולאו הכי מנהג העולם וגם סותר הוא עם הצוואה סי' כ"ו והנראה עם שנבין מה זה שכתב או שם אחר באב ולא סיים הכי בבן ואשר אחזה לי כי הוא זה הך דינא דרבוותא וכונתו או עם עוד שם אחר לחמות ובמשולשים אתסר ואילו בצוואה בלאו שם אחר ולאו דוקא במשולשים וכמנהג העולם ובזה א"ש כל מה שי"ל בד"ז ולפ"ז דמבואר הוא בס"ח א"ץ לשנות ולהבליע השם הא' ועיני מצפות לתשו' בפירושי הלזה בהס"ח ובהלכה ובשידוכין מ"ע שהז"ג שמא יקדמנו אחר וה"ז בבל תאחר להשיב במוקדם עכ"ד נר"ו ואני הדל כתבתי לו דהגם דהרב חינא וחסדא הנ"ל פקפק ע"ד הנו"ב (ולפי פיקפוקו בדברי הנו"ב נראה דגם בזה יש לפקפק כנז"ל) כדאי הם הרבנים הנז"ל לסמוך עליהם למעשה ומ"ש שמורין להבליע השם השוה לא נתפשטה הוראה זו בינינו ולא אדע מה לכת"ר לשנות מה שנהגו להורות בזה מהיות טוב ומה שפירש דברי הסה"ח לא הבנתי דבריו ובכ"ז לפי שחביבים דברי סופרים יחיו העתקתי דבריו. ועתה נתכבדתי מהרב עליון יצ"ו בחלק ראשון מספרו בית האוצר וראיתי מ"ש בזה בדף א' ע"ב עי"ש:
<b>ומה</b> שכתבתי למעלה בשם הגאון מליבאוויץ בשו"ת צמח צדק דאם יש לאחד שתי שמות אין לחוש ראיתי עתה שכן כתב גם בספר צמח צדק פסקי דינים שלו בדף רי"ג ע"ג וז"ל ואעפ"כ נ"ל דבנד"ד אין לחוש כלל שהרי אין שמותיהם שוים (מר קעסיק בשם הכלה מוסא ואמו של החתן מוסא הינדא ונקראת בפי כל בשתי השמות יחד) וניחזי אנן לענין גיטין אם על זה שנקראת בשתי שמות כתב רק שם אחד ודאי הגט בטל מדאורייתא אם כן אין על שם אחד משמותיה רק ענין חצי השם כמו דן מדניאל עיין ט"ג לק"ש סי' א' ובביאורו שם סק"ב ואם מקצת קורין אותה רק בשם אחד היה בזה מקום חששא למקפידים מה שאין כן בנ"ד שכולן קורין אותה בשני השמות ומ"ש בספר חסידים ישנה שמה אולי וכו' הרי אפילו בשינוי שאח"כ כתב אולי וכו' היינו משום דלגבי גיטין נמי שם ראשון שהי' שם בפ"ע חשוב שם דיש אומרים דאפילו נשתקע צריך לכותבו וכו' משא"כ בכה"ג דזה שמה מעריסה ב' שמות וסיפר לי א' משום רבינו ששאלוהו תרי גיסי שהיה בת של זו כשם אשתו של זו אם (הכלה) [החתן] ורצו לעשות שידוך והשיב שיוסיפו להכלה עוד שם אחד למשל שהיו קורין אותה רחל ויקראוה רבקה רחל וא"כ אפי' בשינוי סמך להקל בכה"ג כש"כ כששמה מעריסה בב' שמות עוד יש לסמוך ראיה ממ"ש בט"ג בדין שני שמות מחמת חולי שיש מקומות נהגו שמוסיפין שם ואומרים לא יקרא שמו יעקב אלא משה יעקב ואם על יעקב נגזר על משה יעקב לא נגזר ואם כן אם מהני לבטל הגזר דין אפי' כשמוסיפין אחר כך הגם דמ"מ נשאר שם הראשון שם גמור וכותבין דמתקרי עליו לבד משה יעקב דמתקרי יעקב כשנקרא בו בפ"כ כמ"ש (צ"ל כש"כ) בכי האי גוונא דמתחלה נקבעו ב' השמות ביחד עכ"ל, גם אשור בס' חדש ממש מגדים חדשים לידידי הרה"ג בנימן שמואל אבד"ק טעלעפין יצ"ו בדף ס"ז ע"ג כתב דבשו"ת טוב טעם מהדורא ג' סי' רס"ג כתב להתיר באם אחד מהם יש לו שם אחר בצרוף שם השוה לשני אין קפידא ומותר להתחתן ושכן כתב בספרו קנאת סופרים בהשמטות לשיירי טהרה סי' כ"ו דף ל"ט ע"ד והביא גם דברי הרב שם אריה שהבאתי למעלה וידידי הגאון בע"ס מנחת משה אבד"ק קאמינקא יצ"ו בהסכמתו לספר הנ"ל הזכיר גם דברי הצ"ץ והשיב משה שהבאתי למעלה
<b>גם</b> מצאתי בשו"ת אבן הראשה לידידי הגאון אליהו קלאצקי אבד"ק ברעזי יצ"ו בסי' ל"א שנשאל ממר גיסו חות דעתו הלכה למעשה אם יש חשש ליקח לחתן מי שיש לו שני שמות ושם אחד מהן שוה לשם החותן והשיב כבר ידוע מה שכתבו האחרונים דבצוואת החסיד היא דוקא כשהן משולשין והנו"ב כתב דכל הצוואות של החסיד לא היה אלא לזרעו והשב יעקב כתב שכמה גדולים לא הקפידו בזה אפי' לכתחלה והביא מ"ש בסדר הדורות דמש"ס דסוטה אמר שמואל סבא חמוה דרב שמואל בר אמי מוכח שלא הקפידו ליקח חתן ששמו כשמו ושמואל סבא אינו שני שמות שבימיהם לא קראו בשני שמות כאחד וכמ"ש באהע"ז סי' קכ"ט והביא ש"ס דמנחות דף כ"ט ראמי בר תמרי דהוא חמוה דרמי בר דיקולי וכתב שהזכיר אותו דהוא חמוה וכו' לפי שחתנו היה מפורסם יותר וכהא דמנחות שם אגרא חמוה דר' אבא ובסוטה שם חמוה דרב שמואל וכן בפסחים דף מ"ג ודף קי"ז רב נתן אבוה דרב הונא ובזבחים דף ע' ובכריתות דף כ"ה רב תחליפא אבוה דרב הונא בר תחליפא אמנם בחולין דף ק"י גרס רמי בר תמרי דהוא רמי בר דיקולי ולפי שתמרי ודיקולי עניינם שוה ולהגירסא דמנחות ג"כ יש שינוי קצת בין ראמי לרמי וכו' וכתב שטעם הצוואה שלא יהיו חתן וחמיו בשם אחד הוא משום דקיי"ל שאם שם אביו כשם אחרים משנה שמם וכו' לכן יש להקפיד שלא יהא שמו כשם חמיו לפי שתקרא תמיד לבעלה בשמו שהוא גם שם אביה ולפי זה היינו דוקא כשאבי הכלה הוא בחיים ולא אחר מותו דאדרבא קורין הבנים אחר שם האבות ולא שייך זה אם החתן נקרא בשני שמות והשם השני הוא שם שאין אבי הכלה נקרא כן דתו לא יחשבו השומעים שקוראה לאביה כשתקרא לבעלה בשני השמות יחד או בהשם השני לבד ובימים הקדמונים לא קראו בשני שמות כאחד וכן בכלה וחמותה פשוט דשרי כשיש לה שני שמות וכן להיפוך כשהאם נקראת תמיד בשני שמות ביחד והכלה נקראת בשם אחד לבד וקצת יש לומר דמשום הכי בימי הש"ס לא הקפידו בזה לפי שלא היו דרים בבית חמיהם כמ"ש בב"ב דף צ"ח ובקידושין דף י"ב ובפסחים דף פ"ז מה שאין כן האידנא שרגילים לדור בבית חמיהם ולאכול על שלחנם דממילא לא תוכל להזהר מלקרות שם אביה בפניו וגם חשש הש"ס כשדר בבית חמיו שייך טפי בזה וא"כ יש לומר דכשיש היכר והבדל ביניהם שלזה קורין בשני שמות כאחד ליכא שום חשש וקפידא בדבר אלו תוד"ק הנה מה שכתב דדוקא במשולשים כבר כתבתי בזה באות הקודמת ובמה שכתב שיש לומר שהצוואות הן רק לזרעו ושכמה גדולים לא חשו עיין במה שכתבתי באות ה' בשני הפרטים ומה שכתב דשמואל סבא אינו שתי שמות פשוט הוא וברור שכן הוא אך מה שקרא ושנה ושתי פעמים) שבימיהם לא קראו בשני שמות כאחד וכמ"ש באהע"ז סי' קכ"ט ומשמע שכונתו לומר דמפורש בש"ע סי' קכ"ט בדברי מרן או בדברי הרמ"א שלא קראו בשניהם כאחד לא ידעתי איה מקום דב"ק בזה כי אם מפי דברי הרב טיב גיטין בליקוטי שמות ס"ק ל"ב שמענו זאת ששם כתב דבזמן הקדמונים לא הוה שכיח שיהיה לאיש אחד שני שמוה מלידה ויש במשמע לשון זה דדוקא מלידה הוא דלא היה להם שני שמות יחד אבל יתכן שעל ידי חולי קראו לו שם שני וצרפו עם הראשון ונקרא בשניהם יחד גם יש במשמע דלא הוה שכיח כלומר שלא היה נמצא כל כך לא שלא היה נמצא כלל וכבר הבאתי בשדי חמד ח"א בחלק אסיפת דינים במערכת גט סימן ל"ו אות ו' דף רל"ג ע"ב דיש סוברים שגם בזמן התלמוד היו נקראין בשני שמות מלידה עי"ש אבל האמת עד לעצמו דסבא אינו שם רק תואר על שהיה זקן ואין צריך לזה שום הכרח וראיה ומה שהביא מההיא דמנחות וחולין חידוש הוא שלא זכר שר מכל מה שהבאתי למעלה בענין זה באות ה' עי"ש ואתה תחזה מה שיש להעיר על הרב יצ"ו ומה שכתב שייחסוהו אחר חתנו לפי שהיה יותר מפורסם כן כתבתי גם אני הדל שם והבאתי מאבוה דשמואל שנתלה הגדול בקטן ממנו לפי שהיה מפורסם ביותר והוא דומה למאי דאיירינן (חמוה דפלוני) ומה שכתב בטעם הצוואה משום לתא דכבוד אב ואם כן כתבתי באות ה' בשם הנאון שואל ומשיב בספרו יד שאול וכתבתי שטעם זה אינו שייך לנו הספרדים עי"ש:
ח)
<b>נראה</b> פשוט דבכינויים ליכא קפידא אם כינוי שניהם שוה ואין שמות העצם שוה ולא מבעיא בכינויים שכותבים עליהם המכונה אלא אפילו בכינוי שכותבים אותו בדמתקרי כגון בכור שיש נוהגים לכתוב דמתקרי לפי שבכור הוא לשון הקודש מ"מ כיון שאינו שם העצם אם שניהם שוים בו זה וזה נקראים בכור ליכא קפידא כ"כ הרב חינא וחסדא ח"ב דף רכ"ו ע"ח ולי ההדיוט מסתברא דלטעמא דמשום חשש עין הרע כל ששניהם שוים בכינוי אחד ויהיו נקראים בפי כל בכינוי אחד יש לחוש ואין הדבר תלוי בשם העצם ואם שוים בשם העצם ואין שוים בהכינוי (עד"מ שניהם שמם יהודה וזה כיניו בכור וזה כיניו גילבי וכיוצא) ונקראים בפי כל בכינוי שלהם או שהאחד נקרא כשמו והאחד בכינוי וכשמותיהם שוים כיון שאין שניהם נקראים בשם העצם השוה נראה דליכא למיחש לעין הרע וכ"כ הרב השיב משה בסי' ס"ט במה שנשאל במי ששמו נפתלי ורוצה לשדך עצמו עם אחד ששמו הערץ ושם הקדוש שלו נפתלי אם יש לחוש משום צוואת ריה"ח והשיב להתיר מטעמים שכתב וסיים בסוף דבריו ובפרט דדבר המסתבר הוא דלא אמרה רק מחמת חשש עינא בישא וכיון שאין נקרא כן בפי ההמון לית לן בה וזה ברור עכ"ל הרי דס"ל דמשום עין הרע אין לחוש כי אם כששוים בשם שנקראים בפי ההמון וגם לפי הטעם שכתבו איזה מרבני האחרונים דמשום לתא דכבוד אב ואם נגעו בה דכששם הבעל כשם חמיו כשהיא תקרא את בעלה (בשמו שהוא כשם אביה) יהא נראה כאילו קוראה את אביה בשמו וכן בכלה בחמותה כשיקרא את אשתו בשמה (שהיא כשם אמו) יהא נראה כאילו קורא את אמו בשמה ועיין מה שכתבתי לעיל באות ה' בד"ה ומרן חיד"א וגם באות ז') מסתברא ודאי דכל ששניהם נקראים בפי כל בכינוי השוה אף שאין עצם השמות שוים איתא להאי קפידא:
ט)
<b>כלה</b> וחמותה שהאחת נקראת שרה והאחת שרותה לגיעגוע וכן רבקה רבקולה מסתברא שגם בזה נאמרה הצוואה דלפי האמת שם אחד הוא ששרותה נגזר משרה וכו' כ"כ הרב או"ח שם וכתב עוד דבשמות הקאלאבריזי"ס ששם האב הוא כינוי להבן שאם האב נקרא חיים והבן משה קורין אותו משה חיים והכל יודעין תר"ל שמו משה ואביו חיים ועד"ז חוזר חלילה אם היה שם חמיו חיים ושם החתן משה חיים מסתברא דליכא קפידה כיון דשמו השני הוי ככינוי משפחה ולענ"ד יש לפקפק דנהי דמצד ההשוואה בשם החתן עם חמיו ליכא מ"מ הא איכא משום שני מחותנים בשם אחד דשם אבי הכלה חיים ושם אבי החתן חיים ואטו משום שנעשה לו ככינוי משפחה יצא מכלל שם:
י)
<b>שני</b> מחותנים שלא יהיו משם אחד כתב הרב חינא וחסדא בדף רכ"ה סוף ע"ב ששמע מקשים משם מרן החבי"ף ממ"ש בברכות דף מ"ב ע"א רב יהודה הוה איעסיק ליה לבריה בי רב יהודה בר חביבא ותירץ הרב המחבר דבריה דר"י דקאמר לאו בריה ממש אלא בן אשתו דשייך לקרותו בנו כמ"ש בתשו' דשייכי לס' משפטים סי' מ"ח ואינו מחוור בעיני ויותר נכון מ"ש שם די"ל דאם מכוין לשם מצוה שרי וכן היה בזמן התלמוד והאידנא דאחסור דרי אסר ר"י החסיד שמא כונתו לנוי וכו' ונראה ודאי דלא סיימו קמיה דמר כל דברי הרב החבי"ף דאנכי הרואה דאיהו גופיה מייתבא דעתיה בהכי ממה שמקשים על ריה"ח במ"ש שלא ישא בת אחותו ובש"ס אמור רבנן דאיכא מצוה כמו שיראה הרואה בדבריו שבספר לב חיים ח"ב סוס"י כ"ו וכ"ש שתתיישב בזה קושיתו מההיא דרב יהודה הנ"ל וגם הרב השיב משה עמד בקושיא זו עי"ש בסי' ס"ט מה שיישב וכבר כתבתי באות ה' דנראה מדברי מרן חיד"א דאין שום קושיא על הרי"ח משום מקום שבש"ס דיש לחלק בין זמן לזמן וכו' והאידנא יש לחוש בדברי כל הצוואות וראיתי למרן החבי"ף בספר רוח חיים באה"ע דף ל"ד ע"א שהביא צוואה זו וכתב דנ"ל דבנשים אם שמותיהם שוות לא איכפת לן עכ"ל ולי ההדיוט אין נראה לחלק בזה דאם הטעם הוא משום עין הרע נשי לא בעו חיי אתמהא ומי מפיס דבנשים לא שלטה עינא בישא ומה להאי בישא דאזיל בתר גברי וכי בשביל שאני זכר הפסדתי ולא מצאתי בעניות דעתי טעם לחלק בזה בין איש לאשה שו"ר שם באות י"ז מ"ש מר בריה הרב גדול הנאמר באברהם נר"ו דדוקא בשני מחותנים שמזכירים שמותם בכתובה ובבהכ"ן אחד במי שברך ועולין לתורה בספר אחד וכך בבית אחת כלה בחמותה הוא דאיכא למיחש לעין הרע אכן במחותנות אם החתן ואם הכלה דאינן נזכרות בכתובה ולא במי שברך וכו' וגם אינן בבית אחת ליכא למיחש לעיה"ר ומזה יצא לידון דאם שני המחותנים אינם בעיר אחת ולא קרב זה אל זה בזה ליכא צוואת החסיד (בסוף דבריו כתב לנדונו דעל מה שצדד להתיר בנדונו לא הסכים כלל הרב מר אביו החבי"ף ודחה בשתי ידים כל הכתוב לאברהם) והאמת דאם היה מפורש בדברי החסיד דבמחותנות ליכא למיחש היו דבריו נכונים בטעמו של דבר אבל מאחר שלא מצינו כן מפורש בדב"ק מאן ספין להמציא טעמים ולדון על פיהם וגם מה שהמציא דאם בני מחותנים אינם בעיר אחת שרי נראה ודאי דכל הרבנים שהקשו על החסיד מעובדא דר' יהודה הוה איעסק לבריה בי רב יהודה בר חביבא הנז"ל לא שמיע להו כלומר לא ס"ל לחלק בזה דא"כ בקל היה להם לדחות דשמא לא היו שני המחותנים בעיר אחת וגם כל כל הרבנים שמביאים ראיות מהש"ס היפך צוואה דחתן וחמיו לא יהיו משם אחד היה להם לדחות באופן זה דחתן וחמיו לא היו שניהם בעיר אחת אלא ודאי דסברי דאין לחלק ושם ראיתי שהקושיא מש"ס דברכות דף מ"ב הביאה בשם מר בריה הרב פחד יצחק נר"ו והשיב לו דאין פירוש הגמרא שהיתה בת רב יהודה בר חביבא כי אם שעשה החופה בביתו וכן דרך התלמוד לומר כן כפי מ"ש הרב ברכת אליהו קו"ק בסוף הספר עכ"ל וכ"כ מר בריה באות י"ז הנז"ל וס' ברכת אליהו אין אצלי ולפי הנראה אישתמיט מנייהו סוגיא דכתובות דף ס"ב שהביא הרב השיב משה להוכיח דאיעסק בי פ' דאתמר בש"ס הכונה שלקח בתו לבנו ואולי משמע ליה דאין מזה הכרח לכל המקומות והא כדאיתא והא כדאיתא אלא דעיקר פירושו אינו נלע"ד דמה לנו לידע באיזה בית נעשית החופה אבל לפירוש הרב השיב משה ניחא דאשמעינן דליכא למיחש על ששניהם משם אחד מאיזה טעם שיהיה וגם בלא זה ודאי אין זה דבר רק להודיענו מי ומי המתחתנים ענבי הגפן בענבי הגפן:
<b>יא</b><b>)</b> <b>בבואי</b> לעיר הזאת ראיתי מנהג בעדת הקירימצאקים הי"ו בפרק בתולה נשאת תשלח הכלה להחתן במתנה טלית בת ד' כנפות בכלל הנדוניא דהנעלת ליה ומקפידים ע"ז וכמה פעמים באו לידי קטטה ומריבה מחמת זה יש שיש לו ואינו רוצה ליתן ויש שהשעה דוחקתו ולולא כי קשה לבטל מנהגן של ישראל מה שאינו מנגד לדתנו הקדושה היה ראוי לתקן בהסכמת בני העיר לבטל את המנהג הזה אשר לא ראיתיו ולא ידעתיו בינינו הספרדים במקומותינו כלל ולא ידעתי טעם להמנהג הזה ומ"מ הייתי בשב ואל תעשה שלא לבטל מנהגם אף שהקטט שביניהם גם לי יגיע צער לתווך ולבצע ביניהם (וזה היה בשנים ראשונות כי עתה כבר הורגלו ונעשה להם קעע ואין פרץ ואין צווחה ביניהם על זה) ושוב אחר איזה שנים נדפס ספר יפה ללב לידידי הרב המפורסם שלשלת יוחסין מוהרי"ץ פאלאג"י יצ"ו וראיתי שם בדף ט"ל אות ז' שכתב בשם ספר ליקוטי עצות ח"א ערך חיתון אות ג' דמנהג באשכנז שהכלה שולחת טלית להחתן ביום חתונתו ושכתב שיש ע"ז טעם גדול עפ"י הסוד והרב המחבר יצ"ו ישנו בנותן טעם לפי מ"ש הרב מג"א בסי' ק' סק"ג דמשמע בקידושין דף כ"ט שבחור שלא נשא אשה לא היה מכסה ראשו בטלית אפילו הוא ת"ח וכיון היא גורמת לו להזקיקו לטלית זז הנהיגו שיהיה הטלית משלה עי"ש והאמת שכך היה המנהג פשוט בעיר הזו שלא היו הבחורים מכסים ראשיהם בטלית כלל כנהוג אצל האשכנזים הי"ו וכתבו רמז לזה גדילים תעשה לך וסמיך ליה כי יקח איש אשה אמנם אחרי כי בכל תהלוכותיהם הם כמונו הספרדים הי"ו כמו זר היה בעיני המנהג הזה כמו שתמה על המנהג הזה הרב כנה"ג וראיית הרב מג"א אינה מוכרחת עיין להרב באה"ט בסימן י"ז סק"ד ולכן הודעתי ברבים כמה פעמים להוכיחם ע"ז והודעתי להם גודל מצות ציצית שקולה כתרי"ג מצות ושמצלת מידי עבירה גדולה כמעשה אותו אדם שהיה זהיר במצות ציצית וכו' וטפחו לו ציציותיו על פניו וכו' וכמה מעלות טובות שנאמרו בש"ס ע"ז בפרק התכלת דף מ"ג ומ"ד ולבחור המתכסה בטליתו תציל ממות כעובדא שבספר החסידים סי' תמ"ו (שאמרו בחלום לבחור אחד התורה כי מהרה תמות והתענה והתודה וכו' וחלה למות וראה אדם נושא משא גדול ובידו זהוב ודמות אדם אחד מתעטף בטלית א"ל בעל החלום הזכות שאתה בחור והתחלת מחדש להתעטף בטלית והזכות מהזהוב שנתת לעני ת"ח פדאוך מן המות ותחיה ומיד הזיע וניצול ונתרפא) נכנסו הדברים בלב ומתכסים בטלית גם הבחורים ומעטים הם אשר לא הטו אזנם ולפי זה לכאורה אין שייך טעם שכתב הרב נר"ו אבל יש מקום לטעם זה לפי שהבחורים מתעטפים רק בחצי טלית גדול ואחר החופה מתעטפים בטלית גדול שלם ולכל הדברות כיון שיש טעם גדול עפ"י סודן של דברים חלילה לבטל מנהגם והנח להם לישראל בני נביאים הם.
<b>ומתבאר</b> מדברי הגאון שאילת שלום במהדורא תניינא סי' פ"ז שנתינת טלית להחתן הוא חוב ברור מאבי הכלה להחתן עבור שישא בתו שכתב (בד"ה ולענין) וז"ל ולענין שאלתו איך יברך החתן על הטלית שניתן לו מאת חותנו בעטיפה ראשונה אם ברכת הטוב והמטיב או שהחיינו הנה המנהג פשוט שמברך שהחיינו ולא הטוב והמטיב וכן נכון לדעתי משום שאין לברך הטוב והמטיב כיון שאין שותף עמו בטובתו ולא הוי רק כקונה בגד חדש שמברך שהחיינו ולא דמי להא דניתן לו במתנה דפסק בש"ע דמברך הטוב והמטיב דשם היינו כדכתב הרא"ש דבעני נחשב כוונת הנותן דזכהו השם יתברך במצות צדקה ובעשיר שמח הנותן שמקבלו והוי טובה גם לנותן מה שאין כן בנדון דידן דחוב הוא שהתחייב חותנו ליתן לו עבור שישא בתו ולא שייכי טעמים הנ"ל הרי שכתב שחוב הוא שמתחייב אבי הכלה להחתן:
<b>וכתב</b> עוד (בד"ה ומ"ש בשם) ששמע שיש באיזה ספר שיש לברך על הנדן הטוב והמטיב אך הוא לא ראה בשום ספר כתוב כן ולא נהגו כן מעולם והטעם נראה משום דהנדן אינו אלא כהלואה שהרי החתן נותן כתובה בתוספת שליש והוא עליו חוב שריר וקיים וכל נכסיו אחראים לחוב זה ואף דאם מתה בחייו יורשה מכל מקום אינו אלא ספק דשמא ימות הוא בחייה או יגרשנה ולהכי אין שייך לברך על זה הטוב והמטיב ובשערי תשובה מביא בשם מור וקציעה דאם נשא אשה והכניסה לו נכסי מלוג מברך הטוב והמטיב נראה דמשום הכי דייק נכסי מלוג שאינם באחריותו והבעל נהנה במה שאוכל פירות ומחשב שפיר הטבה אלא דקשה דהא בעינן שותפות בהטבה וצריך לומר דמיירי שאביה נתן לה הנכסי מלוג ואם כן היא שותף עמו בהטבה ועיין במג"א מה שהביא בשם ספר חסידים במי שהוכרח לישא אשה עשירה מחמת עניותו ושלא ברצונו דמברך הטוב והמטיב ודיין האמת נראה דמיירי גם כן בהכניסה לו בתורת נכסי מלוג ואי דבעינן שותף בהטבה נראה דשם מיירי דהיה טפלי תלי ביה ולא היה לו ממה לפרנסם וזהו שדחקו לישא אותה שלא ברצונו והוי הטבה גם לבניו:
<b>יב</b><b>)</b> <b>מצוה</b> גדולה לשמח חתן וכלה ולרקד בפניה וכו' כן הוא לשון רבינו הטור בסי' ס"ה וכן היתה גירסת מרן הב"י בטור אמנם בש"ע השמיט תיבת גדולה ולא ידעתי למה וכתב הרב כנה"ג בהגהט"ו דהמנהג פשוט להביא מנגנים מתוף ובכינור מינים ועוגב לשמחת חתן וכלה וראיתי העם נוהגים עכשיו בקושט' שכשיש שם שום אבל תוך שנה שהוא קרוב לחתן ולכלה שאין מביאים מנגנים בחופה ויר' שאין להם סמך דהאיך ידחו שמחת חתן וכלה מפני האבל דהא מעבירין את המת מלפני הכלה ועל זה סמכתי בחופת בני הי"ו שמתה אמו תמ"ה ונשא אשה תוך שנתה והבאתי מנגנים אחר זמן רב מצאתי בדרשות מהרי"ל ז"ל הלכות עירובי חצרות הובא שם אגב גררא שפעם א' מתה מושלת המדינה ולכבודה צוה המושל שלא לנגן בכל המדינה אותה השנה בשום כלי שיר ואירע להיות נישואין בישוב אחד תחת ממשלתו תוך אותו השנה ושאלו ממהרי"ל אם יעשו הנישואין בלי כלי זמר והורה להם שלא יעשו הנישואין כלל בלי כלי זמר דהוא עיקר השמחה של חתן וכלה ואי אי אפשר במקומם ילכו למקום שאפשר וכן עשו שהלכו שלש פרסאות ועשו שם הנישואין בכלי זמר ע"כ צא ולמד כמה הפליג הרב ז"ל שלא לעשות הנישואין בלא כלי זמר עכ"ל ועיין לרבני האחרונים בא"ח סי' של"ח:
<b>ומי</b> שנשבע שלא ליכנס בחופת בן אחיו מתירין לו אפילו נשבע ע"ד רבים משום דלשמחת חתן וכלה הוי דבר מצוה כ"כ הרב קמח סולת דף קל"ג בשם הרב כנה"ג בשיירי יו"ד סי' רכ"ח בהגב"י ואינו מצוי אצלי לראות אם הביא ראיה לזה מדקי"ל בא"ח סי' תט"ו דמערבין עירובי תחומין ללכת למשתה של נישואין דאע"ג דקי"ל דאין מערבין ע"ת אלא לדבר מצוה הא נמי דבר מצוה חשיב ושרי וכתב מרן החבי"ף בספר רוח חיים סי' ס"ה (עמ"ש מרן מצוה לשמח חתן וכלה וכו') וז"ל ועיין ירושלמי פ"ד דדמאי שאמרו בשבת של פרוניניא התירו משום איבה ופירש הר"ש והרע"ב פרוניניא סעודת חתן וכלה בבחור שנשא בתולה ועיין פסחים דף ע"ט עכ"ל דברי הירו' הם גבי דמאי ומזה למד בתשו' אשכנזית שהביא מרן הב"י ביו"ד סוס"י קי"ב להתיר לאכול פת של עכומ"ז לנזהר עם שאינם נזהרים משום איבה וראייתו מהירוש' וכו' ועיין למרן חיד"א בספר מחזיק ברכה סי' שכ"ה אות ד' בשם הרב מור וקציעה דפת שאפאה עכומ"ז בשבת והוא בעיר שרובה עכומ"ז אע"ג דאסורה לישראל בשבת לסעודת תתונה מותר לאכול הימנה וה"ד הרב חינא וחסדא ח"א בהשמטות דף מ' אות מ"ד. ועוד מצינו שהקלו הפוסקים באיזה דברים מפני כבוד החתן וכלה ואי"ה ארשום איזה מהם להלן בל"ן אמנם חלילה להתיר משום שמחתם איסור קריבה לעריות כמו ששמעתי שיש מקומות שעושין ריקוד הטא"ס נערים עם בתולות תוקעים כפם זה את זו ומרקדין וסובבים והולכים מפינה לפינה מדחי אל דחי וכמה רעות רבות גורמים לעצמם כי השטן מרקד ביניהם ואש תוקד בקרבם וירעו וישחיתו לעשות הרע תועבת ה' אשר שנא וכבר הוכחתי בשבט פשעם בקונטרס הכללים בדין קריבה לעריות עיין במערכת הקו"ף באות ז' ולא מבעיא באיסור קריבה לעריות דהוא איסור חמור מאד רע בעיני ה' דלא הותר חלילה משום שמחת חתן וכלה אף אם אינו עושה אלא דבר שאיסורו מדרבנן מ"מ הוי אביזרא דג"ע ולדעת כמה פוסקים הדין נותן ליהרג ולא לעבור עליהם וא"כ פשיטא דאין להתיר משום שמחתם אלא אפילו כל איסור דרבנן דעלמא אין להתיר משום כבוד החתן והכלה או משום שמחתם כמ"ש ג"ע הרב חינא וחסדא בח"א בהשמטות הס' דף מ' ע"ד אות ח"ן בשם מרן חיד"א בשו"ת חיים שאל סי' מ"ג ורבותינו תקנו לברך בחופה שהשמחה במעונו וכשיש נדנוד עבירה אין לומר שהשמחה במעונו שאין זו שמחה אלא תוגה כמ"ש רבני האחרונים בשם ספר החסידים סי' שצ"ג דכשנשים יושבות בין האנשים או שיש ח"ו נבלות הפה ביניהם אין לברך שהשמחה במעונו ונדחקו ליישב מה שאין נזהרים בזה"ז ואומרים שהשמחה במעונו אף כשיש במקום אחד אנשים ונשים ורואין אלו את אלו ועיין להרב הלבוש בסוף חלק א"ח בליקוטי המנהגים סי' ל"ו שמשום שמורגלות בזה"ז נשים הרבה בין האנשים בכל השנה ורואות אלו את אלו ליכא למיחש בראיה בעלמא משום הרהורי עבירה ועיין להרב חינא וחסדא ח"א דף קט"ז ע"א ופשיטא דאין ללמוד מזה לריקודים ותקיעת כף אל כף שהן גופי עבירה ומי זה אשר יאמר זכיתי ודמיין בעיני כי קאקי חיוורי דמלבד דזה לא שייך אלא בראיה בעלמא דלא ניחוש להרהורי עבירה ולא בקריבה דהיא גופה עבירה ועוד דאם אמרו כן רבותינו בעלי הש"ס לפי גודל קדושתם וטוהר רעיונם המה הגבורים לכבוש את יצרם אשר היה בכחם לומר גירא בעינא דשטנא איך נלמוד מהם אנחנו אזובי קיר תשושי כח מלכבוש את יצרנו הרע האורב עלינו תמיד אף בדברים שאין נפשו של אדם מחמדתם וק"ו לעריות וכיוצא אין לנו אלא לגדור גדר לפנים מגדר ולעשות משמרת למשמרת ולהרחיק מכל הדומה לכיעור וכולי האי ואולי וכבר הבאתי בקונטרס הכללים שם דברי מי שגדול הרב תורת חיים מוסר השכל על זה לך נא ראה ואתה תחזה (אמר המעתיק תלמידו יסופרו אברהם נסים אשכנזי הי"ו על פי הסכמת דעת אדמו"ר המחבר יצ"ו אעתיק בסוף אות זו דברי קונטריסו במערכת הקו"ף הנ"ל):
<b>ומצינו</b> מפורש בדברי הקדמונים דאין להתיר איסור משום שמחת חתן וכלה שעל מה שכתב הרמ"א בא"ח סי' תרצ"ו שיש מתירים ללבוש פרצופים וכו' בפורים שאין עושים אלא משום שמחת פורים וכו' כתב מרן חיד"א בספר ברכי יוסף שם והרב בית עובד בדיני סעודת פורים דף קפ"ט אות יו"ד בשם הרב בית חדש בתשובה שדחה היתר זה והעלה לאסור כל זה וכן כתב הרב כנסת הגדולה וסיים בברכי יוסף וז"ל וכן כתב מוהר"ש אבוהב בזכרונותיו שהרבו להשיב על המתירים ודבריהם באורים. והרב בית חדש הביא דברי הרא"ם בס' יראים סי' צ"ו דאסר אפי' בשמחת חתן וכלה וכן מצאתי שאסר הר"מ לחתן וכלה וכתב שלא יעלה על הדעת שמפני היותם חתן וכלה הותר להם איסור תורה ודב"ק באורך הנה הנם בתחלת החידושים שבריש ספר מעשה רוקח עכ"ל הרי שכתב מפורש שאפילו בשמחת חתן וכלה לא הותרו דברים האסורים משום שמחתם ולשמחה מה זו עושה אם ימרו את פי ה' לעשות הרע בעיניו חלילה ונראה ברור דאף שכתב דלא הותר להם איסור תורה אין כונתו לומר דאיסור דרבנן מיהת שרי דזה ודאי לא יתכן אלא דמשום דאיירי בלבישת פרצופים שיש בזה משום לא יהיה כלי גבר זכו' ומשום לא ילבש גבר וכו' שהן הן גופי תורה סירכיה נקיט לשון תורה ומצינו באיזה מקומות שנאמר לשון תורה אמידי דרבנן כמו שכתבתי במכתב לחזקיהו בחלק השיטה דף ס"ד ע"ד ודף ס"ה ועיין במה שרשמתי בקונטרס הכללים במערכת התי"ו אות מ"ו ואין להאריך כאן בזה וכל בעל שכל יודה על האמת שאין שום סברא להתיר איסור משום שמחת חתן וכלה:
<b>וכבר</b> צווחו קמאי דקמן רבותינו בעלי המוסר על כיוצא לזה במנהג הרע שנתפשט באיזה מקומות שמתייחדים ארוס וארוסתו ומטיילים זה עם זו כאח ואחותו ובאים לידי חיבוק ונישוק והם בנים משחיתים ז"ל רח"ל וסתמן נערות או בוגרות שהגיעו לפרק הרואה דם ועוברים אדאורייתא ואל אשה בנדת טומאתה לא תקרב שלדעת הרמב"ם כל מין קריבה לנדה אסורה מן התורה ולדעת הרמב"ן כל מין קריבה אסור מדרבנן מיהא ולאו דוקא חיבוק ונישוק אלא כל נגיעה מידו לידה אסורה יד ליד לא ינקה מדינה של גיהנם וזה שנים רבות ראיתי מוסר השכל חוצב להבות מפום ממלל רברבן רבינו יהונתן בספר יערות הדבש ושכחתי איה מקום כבוד דב"ק ועתה ברוך הוא לה' הרב מסגרת השלחן שהחזיר לי אבדתי כי ראיתי דבריו שם בדף קמ"ח ע"ב ולהלהיב לב בני ישראל הקדושים אמרתי הנה מה טוב להעתיק להבות דב"ק אולי אזכה שיהיו דברים היוצאים מלב טהור נכנסים באזני מי שיש לו לב לשמוע וחדל מעשות עוד כדבר הרע הזה או זה מן הכיעור והדומה לו והיה זה שכרי לעשות רצון אבינו שבשמים וז"ל בדף כ"א ע"א שמעו נא גוי קדוש אשר קדושתנו להתרחק מהעריות ומן היחוד לבל יקרב אל הטומאה זכאה חולקכון קדישי עליון אשר משמרין עצמן מאשה נדה אפילו בנגיעה ושיחה ופרישות ואיש העובר ע"ז הוא מתועב בעיני הבריות ברוכים אתם לה' ומחניכם יהיה קדוש אבל למה תפסתם החבל במקצת אשר יזהר איש מאשתו הנדה בכל מיני הרחקות ובתולה נדה יבוא המיועד לה הנקרא חתן אל הנערה הנקראת כלה והיא נדה לא טהרה מטומאתה והוא יחבקנה וישק לה אין אומר דבר ואדרבה כל אשר לא יעשה כן הוא בחזקת שוטה וכסיל וידברו אתו אבי ואם הנערה וקרוביה ורעיה בפנים זועפות כאלו אינו יודע נימוס העולם או לבבו חלק ממנה וכהנה דברי שטות ומחלת לב אוי לי אמי כי ילדתיני הפרצה הזאת בדור הזה וכי יש חילוק בין אשתו נדה או בתולה נערה פנויה הלא הכל באיסור כרת מבלי הבדל ואם כי לפי דעת הרמב"ם וסיעתו וכדפסק הש"ע בהדיא אם יאמר חיבוק ונישוק לנערה נדה או מות תמות חייב אדם למסור עצמו להריגה טרם יעשה כזאת כי הוא בכלל ג"ע דקימ"ל יהרג ואל יעבור וכמה הפליג (על ענין הרופא למשמש לאשתו נדה עיין מ"ש לקמן סי' קצ"ה דין י"ז ד"ה הב"י אזיל לשיטתו וכו' עיין שם באורך) הרמב"ן להחמיר ברופא אי שרי ליה למשמש לאשתו נדה בדפק במקום סכנה ואין שם רופא אחר ודעתו להחמיר דהוי בכלל ג"ע יהרג ואל יעבור ואפי' המתיר שאני התם דאין כונתו לקריבה וחיבה רק להבחין החולי ולדעת סיבתו אבל זולת זה כ"ע מודים דהוא עומד במקום סכנת נפשות היש תירוץ ואמתלא בעולם לדבר הזה ואם יתלו עצמן במנהג קדמונים מלבד דלא שייך מנהג נגד תורת ה' והמקל ומפקפק בזה הוא רשע ואפיקורוס ודבר ה' בזה אף גם בדורות הקדמונים היו נוהגין להשיא בנותיהן בקטנות ורכות שנים אשר לא הגיע זמנם לראות ומדלא ראו לית כאן חשש נדה לכל הפחות אבל בזמנינו אשר רובן ככולן בוגרות ולהן אורח כנשים א"כ מה נאמר ומה נדבר באיסור נדה החמור מלבד גירוי יצה"ר בקשוי עצמו לדעת ומוציא שז"ל בעוה"ר אף כי איסור כזה האמור בתורת משה בהדיא והוא לאו שלוקין עליו כמ"ש הרמב"ם בהלכות א"ב מי הוא איש חכם ונבון דידע לומר תירוץ על זה או איזה דרך היתר יאמר לי אולי יתישב דעתי במקצת כי מאד לבבי הומה על עון כזה הנפרץ בישראל ועושה ממנו נימוס וסדר ואין שם על לב ויותר נעכר כאבי כי ימים המיועדים לקדושה ותהלות ה' פורים וחנוכה ומועדי ה' שהקב"ה משרה קדושתו ורוחו ממרום על עם קדשו אז יוסיפו לחטוא וכאשר יפקד אז מושב החתן אצל הכלה יבוא אליו אשם אצל משפחתה ונקה לא ינקה בנטירת שנאה תעורר מדנים הוי כאשר במסיבת המלך מלכו של עולם בימים קדושים כאלו נרדו נתן ריחו הסריח חכמת סופרים דודאים נתנו ריח ועל פתחיהם כל בוגדים ויבואו אל הנערה למען חלל קדוש ישראל הביטו וראו מאשר אזניכם ישמעו מאשר ספרו לכם מעון אבותינו מאשר מעלו מעל בה' ויעבדו אלהי נכר אשר הוליכו אבות בניהם לשרוף באש ואמר הנביא האבות בעצמם מלקטים עצים לשרוף בניהם ונשים מבכות ולבל יכמרו רחמים עליהם הביאו תופים ומחולות לבל ישמע קול הנער באשר הוא שם וגלל כן נקרא תופת בגיהנם ידעתי כי יחשבו לדבר עליהם כי קלקלה השורה למאד וכן לא יעשה ותחרקו שן למילי ותאמרו הלואי שיהיה לפנינו לנקום מהם נקמת ה' ולהכות באגרוף רשע המשל עליכם ימשול עם ה' הלא תוסיפו סרה יותר מהם כי הם הרגו בניהם ושרפום מיתה זמנית ואש מכבה ברגע א' כי כאשר יבא האש בקרב הנער ומת ואין לו שום כאב מאש כלל ואתם ורפים בניכם ובנותיכם באש בגיהנם אש עד שאול תוקד אש אבדון שריפת נשמה וגוף קיים שריפת נצחיית והאבות ואמהות מלקטים עצים כי הכינו טבח יום מטבח לשחוט בניהם ובנותיהם ויערכו שלחן מכל מגדים ומעדנים ויקראו לחתן וכלה ויאמרו יקומו הנערים הילדים אשר אין בהם מום מעבירה ת"ל ולהם כח לעמוד בהיכל מלך מלכו של עולם ויצחקו לפניהם בחיבוק ונישוק וכדומה מקריבת ג"ע ואם הבנים שמחה כחנה וז' בניה כי תאמרו לאברהם אתה שחטת בן א' ואנחנו שוחטים הילדים הרבה בחורים וגם בתולות ויעשו תופים ומחולות ושעירים ירקדו שם ושמה הרגיעה לילית ושמה קוננו השטן וכת דיליה ומשמחתם עלה באשם ותעל צחנתם ובעז"ה ימותו בלא חכמה כי אף כשיזקינו לא יתוודו על עון הלז שעשו בהיותם חתנים שעלצו באילת אהבים בחיבוק ונישוק כי במה נחשב אצלם ואתם עם ה' אמרו נא היש בכם א' שהתוודה ביה"כ על עון זה שעשה בימי היותו חתן שעלץ בנערה בחיבוק ונישוק באיסור נדה הוי גוי אכזרי ישכחו ולא יחמלו חבלי יולדתם ומה אעשה להם כיום הזה הבנים בני והבנות בנותי כי נפשי הומה עליהם ונתאבלת אבל יחיד לכן מכאן והלאה אראה אי"ה לגדור גדר בזה בכל יכלתי ולא אהיה מרשה לכתוב קישורי התנאים עד שיתנו שניהם תקיעת כף לבל יגעו זה בזה יד ליד כל ימי חתנותם וע"ז אמר קהלת עת לחבוק ועת לרחוק מחבק ובלא"ה נקראים דברי תנאים וברית שכורתים לאלהי נכר לעבור על מצות ה' כל ימי קישור התנאים לכן הירא וחרד את דבר ה' יפן לקול דברי וישמע ולא יחוש שיצחקו עליו צעירים ויאמרו זה חסיד שוטה הטוב טוב אתה מאבותיך וכהנה דברים כי מוטב לו שיקרא שוטה כל ימיו ואל יהי רשע לפני המקום וכו' עכ"ל. וכתב הרב מסגרת השלחן על דבריו ושפתים ישק ובאמת שפתים ישק ואשרי אדם שומע לו ואשרי האיש שיזהיר לבניו להתרחק מהכיעור ודומה לו קדוש יאמר לו. והרב הגדול ח"ק כמוהר"ר מנחם בכה"ר יצחק נווארא כתב פסק על זה הכי קרא שמו איסור קדושה הנה הוא בקונטרס פני יצחק ובס"ד העלה דאין צד זכות והצלה כלל להמקילים בדבר הזה ובפרט לסברת הרמב"ם וסיעתו דאיסור קריבה כגון חיבוק ונישוק הוא מן התורה דהכי קי"ל ואף לסברת הרמב"ן ודעמיה אסור מדרבנן וצריך לעשות חיזוק לדבריהם יע"ש בד"ק באורך. אלה דברי הרב מסגרת השלחן בזה וידעתי כי נמצא עוד בספרים הקדושים תוכחות מוסר בעניינים אלו ואם אמרתי להעתיק כל דבריהם בזה נצא מגדר מלאכתנו בקונטרס הזה ודי בזה להעיר אזן שומעת תוכחת חיים ועיין לקמן באות י"ד (בד"ה ובאמת) ובספר קדמון ראיתי שכתב שהתקינו והכריזו ומינו ממונים על העבירות ולגדור דבר הארוסים שלא יכנסו בבית הארוסות עד זמן כניסתם לחופה וכן ראוי להכריז ולתקן בכל מושבות בני ישראל (הספר הנ"ל לא ידעתי שמו ולא שם המחבר כי חסר בתחלתו קמ"ה דפים והדברים הנ"ל הן בדף רצ"ט והוא דרוש שהכין לדרוש בק"ק איסורא ליום כ"ד תשרי שנת השל"ה ומדף ש"ג עד סופו חסר גם כן בספר הנ"ל שבידי):
<b>שוב</b> אשוב לדברינו הראשונים כי האף אמנם מצות שמחת חתן וכלה גדולה היא אך חלילה להתיר מפני זה שום איסור חמור וקל ועיקר שמחת חתן וכלה לשמחם בשיר השירים אשר למלך שהשלום שלו בשירות ותשבחות לאל יתברך אשר בחר בנו מכל העמים וזוהי שמחה של מצוה לבני ישראל עם קדושים. להיות גדורים ומכל חטא ועון פרושים. ואוחזים מעשי אבותיהם גזע ישישים. לשמור את חקי האלהים ותורותיו המשמח אלקים ואנשים:
<b>ואלה</b> הדברים אשר בקונטרס שדי חמד חלק הכללים מערכת הקו"ף אות ז'.
<b>קריבה</b> לעריות אם אסור מדאורייתא עיין להרבנים ארעא דרבנן אות ס"ח ויעיר אזן מערכת האל"ף אות ע"א וברכת מועדיך לחיים בדרוש ז' לשבת תשובה ופני יהושע בח"ב סי' מ"ד ומה שהשיג הרב ש"ך על מרן הב"י ביו"ד סוף סימן קצ"ה עיין להרב בית שמואל סי' כ' סק"א ומה שכתב הרב ארעא דרבנן בכונת דברי הרדב"ז עיין בברכת מועדיך לחיים הנ"ל בדף ק"י והגיעו כפול בדף קט"ז עי"ש ומצאתי כתוב בקונטריסי בענין זה שכתבתי מזמן רב בזה הלשון קריבה לעריות דנחלקו הרמב"ם והרמב"ן בספר המצות סי' שנ"ג אם אסור מדאורייתא או מדרבנן עיין למרן הב"י ביו"ד סוס"י קצ"ה שכתב דלהרמב"ם דאסור מן התורה אסור לבעל שהוא רופא למשמש בדפק אשתו נדה אע"ג דאיכא משום פקוח נפש משום דהוי אביזרא דגילוי עריות ועיין בדברי הרב ש"ך שם שדחה דברי מרן והיה בהניח דגם להרמב"ם לא אסיר מן התורה אלא כשעושה דרך חיבה עי"ש ועיין בדברי הרב החסיד בארעא דרבנן אות ס"ח ולמרן חיד"א ביעיר אזן מערכת האל"ף אות ע"א ואולם הרב בית שמואל באה"ע סי' כ' סק"א השיב על דברי הרב ש"ך וכתב דבחנם השיג על מרן הב"י ז"ל כי בתשו' הרמב"ן מבואר שמבין בדעת הרמב"ם דאפילו אם אינו עושה דרך חיבה אסור מן התורה וחולק עליו וסובר דאסור מדרבנן יעי"ש וכל מה שנשאו ונתנו הרבנים הנז"ל היינו להתיר למשמש בדפק דיש צורך בדבר אבל בלתי שום צורך ודאי לכולי עלמא אסור אפילו נגיעה בעלמא ועיין להרב פתחי תשובה שם בס"ק י"ז שכתב בשם הרב מקור חיים שראה מורים בענין משמוש דפק להניח בגד דק על הדפק ואז מותר לבעלה הרופא למשמש בדפק על אותו בגד המפסיק עי"ש מכל זה מוכח ודאי דאפילו נגיעה בעלמא שלא לצורך אסור ומה מאד תמיה לי על מה שראיתי למרן החבי"ף בספר לב חיים ח"ב שכתב בסי' ד' בתו"ד וז"ל והגם כי איסור קריבה שאסרה תורה היא קריבה של הנאה כגון חיבוק ונישוק כמבואר בדברי הרמב"ם וכמ"ש הריב"ש בסי' תכ"ה אבל נגיעה בעלמא לא שמענו עם כל זה נראה דאיכא איסורא ובזה יש ליזהר הרבה מלהתקרב לנערות בתולות לא מבעיא בחבוק ונישוק דיש איסור תורה ומלקות לדעת הרמב"ם ודעמיה אלא אפילו נגיעה בעלמא בדבר ההווה ורגיל בנשיקת ידים שנושקות הבתולות והפנויות לבני אדם גדולים מהן ובפרט לקרוביהן צריך ליזהר שלא ליגע בבשרה וכל שכן אם היא אשת איש כי אמרו במדרש ס' בשלח כל הנוגע באשה שאינה שלו מביא מיתה על עצמו עכ"ד והוא פלא מה שכתב דנגיעה לבד לא שמענו דהא בההיא דמישוש הדפק ליכא אלא נגיעה וכתב מרן דלהרמב"ם אסור במקום פקוח נפש ולדעת החולקים עליו מודו מיהא דאיכא איסורא אלא דלצורך רפואה שרו חכימייא אבל שלא לצורך ודאי אסור מן הדין ולא מדרכי חסידות וזהירות בעלמא כי על הן המנהג הזה שנושקות הבתולות ידי האנשים הגדולים מהן רע ומר הוא וכ"ש שאסור לנשואות כי כבר ידוע כי מילי דעריות דיצרו של אדם מתגבר ונפשו מחמדתן צריך להתרחק אפילו ממה שהוא מותר וסחור סחור אמרין לנזירא וכו' וכל שכן שמן הדין אסור כי אפילו ראיה לחוד ראיה מביאה לידי הרהור עינא ולבא תרי סרסורי דעבירה נינהו ובפרט ראיה ונגיעה בבשרה אפילו נגיעה כל דהו ואפילו סומא אסור משום נגיעה ועל ידי כמה הרחקות שעושה האדם כולי האי ואולי יוכל לנצח האויב הפנימי האורב עלינו תמיד האל יתברך ברחמיו יסייענו לכוף יצרנו ולעשות רצונו תמיד אמן. וראיתי למרן החבי"ף בספר ברכת מועדיך לחיים בדרוש ז' לתשובה הביא שם כל דעות הפוסקים בענין איסור קריבה לעריות אי מדאורייתא או מדרבנן ובאיזה ענין שרי לבעל הנדה למשש בדפק עיש"ב ובדף קי"א (ד"ה גם) הביא דברי הרב ש"ך הנז"ל והביא לו סמוכות ממאמרי רז"ל עי"ש והוא פלא שלא זכר שר שחולק עליו הרב בית שמואל כנז"ל ועי"ש עוד בדף קט"ז ע"א ואילך ועיין להרב נודע ביהודה מ"ת חיו"ד סי' קכ"ב שכתב דפשט המנהג כדברי הרש"ך עי"ש שהעלים עין מדברי הרב"ש הנ"ל והרב בית יהודה בשו"ת אה"ע סוס"י ל"ג כתב דמדברי הירושלמי שהביאו התוס' בסוכה דף מ"ז ובריש פרק ג' דסוטה גבי תנופת מנחת סוטה דכהן מניח ידו תחתיה משום דאין יצה"ר מצוי לאותה שעה מוכח דקריבה מותרת מן התורה וקשה לדעת הסוברים דאסורה מן התורה וניתא ליה על פי דברי הרב ש"ך עי"ש שגם הוא לא ראה דברי הרב בית שמואל הנ"ל:
<b>והן</b> עתה נדפס ספר חיים ושלום ח"ב וראיתי שם בסי' ט"ז שנשאל בענין נשיקת היד שנוהגות הנשים פנויות ונשואות ומסיק שלא ליגע ביד אשה כלל כלל בין פנויה בין אשת איש ואם אי אפשר בלאו הכי יהיה ע"י הפסק מפה שיכרוך ידו במפה וצריך שתהיה מפה עבה כדי שלא ירגיש בבשר אלו תוד"ק (מנהג זה דנשיקות יד הגדולים הוא מנהג קדום עיין רמב"ן פ' ויצא ע"פ כי דרך נשים לי שאמרה רחל היה לי לקום לנשק ידיו אבל דרך נשים לי ולא אוכל להתקרב אליך):
<b>ומה</b> שכתב שעל צד ההכרח עכ"פ יהיה ע"י הפסק מפה הנה הרב תורת חיים במס' ע"ז לדף י"ז (בד"ה אבי ידייהו) כתב מדלא נקט ש"ס אידייהו ואחדייהו משמע דלא הוה מנשק להו על היד ועל החזה גופייהו אלא על בית היד ובתי החזה דהיינו על המלבוש שמכניסין בו היד והחזה והיינו דנקט עולא קריבה בעלמא אסור דאפילו בכה"ג דעביד הרחקה קצת אסור והא דמייתי ראיה מהא דאמרי אינשי אמרי' לך לך לנזירא סחור סחור לכרמא לא תקרב לאו דאמרי ליה שלא יקרב אל תוך הכרם וילך סחור סחור סביבו מבחוץ דא"כ לכרמא לא תקרב לא א"ש דהל"ל לתוך כרמא לא תלך א"נ בכרמא לא תלך ועוד דא"כ לך לך סחור סחור תרתי למה לי אלא משום דכל היכא דכתיב סביב מתרגמינן סחור סחור לפי שהוא מן התיבות הכפולות כמו ירקרק אדמדם ואמרינן ליה לנזיר שילך לו מן הכרם וירחיק עצמו ממנו בתכלית הריחוק דאפילו סחור סחור לכרמא דהיינו סביב הכרם לא יקרב דאפי' קריבה בעלמא אסור:
<b>ונראה</b> דאסור ללכת במחול עם הכלה בשבעת ימי המשתה אפי' אינו אוחז בידה ממש אלא בהפסק מטפחת כדרך שנוהגין מקצת ת"ח שבדור הזה אפ"ה לאו שפיר עבדי כדמשמע הכא דשום קריבה בעלמא אסור ואין לחלק בין כלה לאחרת דליכא האידנא מאן דמצי למימר דדמיא עליה ככשורה ולא אמרו חכמים אלא כיצד מרקדין לפני הכלה ולא עם הכלה וכה"ג פסק ש"ס בפ"ב דכתובות דאסור להסתכל בפני כלה כל שבעה כמו שאסור להסתכל באשה אחרת ואותן בני בליעל ההולכים במחול עם נשים דעלמא עליהן אומר הכתוב יד ליד לא ינקה רע מעונשה של גיהנם וראוי לגעור בהן וכל מי שיש בידו למחות וכו' עכ"ל העתקתי כל דברי קדשו לפי שהספר היקר הזה אינו מצוי ביד כל אדם (וגם בביח מדרשי מזמן קרוב השגתו) ולהבות דב"ק אמרות טהורות יורדות חדרי בטן ונכנסים ללב המטה אזן לשמוע דברי חכמים ואין מזה סתירה למ"ש מרן החבי"ף דיש לחלק כמובן:
<b>ואני</b> ההדיוט שמעתי שמרן החבי"ף היה לובש בתי ידים בכל זמן גם קיץ גם חורף מחמת נשיקת היד הנהוג מאד בינינו בערי תוגרמה בלכת מצוה לקבל פני אביו או רבו או חכם גדול והוא בכלל כבוד אב ואם ורבו וכמ"ש מרן חיד"א בספר מורה באצבע אות קמ"ב כשישק ידי או"א אחר ערבית באור שבת יכוין לקיים מצות כיבוד או"א ומנהג פשוט במקומותינו בערי תוגרמה שאחר תפלת ערבית בליל שבת כל העם קטנים וגדולים נושקים ידי חכם הקהל ההוא וכל הבנים ובנות כמו כן ידי או"א אחר קידוש ועם שהאשכנזים שבמקומות אלו הי"ו לא נהגו בכיבודים אלו ומהם למדו גם הספרדים הקרימצאקים שבמקומות אלו הי"ו ותמנע היתה כי מנע מהם כבוד זה לא בחול ולא בשבת ויו"ט וחושבים ליותרת הכבוד ואם ריק הוא (אין ברצוני להנהיגם ולהדריכם בזה וכיוצא לזה) מ"מ ממ"ש הרב יעב"ץ בספר עמודי שמים דף דש"ס ע"א ובשו"ת שאלת יעב"ץ ח"ב סי' קכ"ח שהביא הרב יפה ללב נר"ו ברס"י ער"א מתבאר דגם אצל האשכנזים יש מקומות שמתנהגים בכיבודים אלו לנשק ידי האבות והרבנים (אף שמלשון הרב באה"ט סי' רס"ב סק"ב בשם רב האר"י משמע דוקא ידי אמו בדברי הרב יעב"ץ מבואר כמו שכתבתי וגם לשון מרן חיד"א בספר מורה באצבע אות קמ"ב הוא כולל בנישוק ידי או"א אחר ערבית באור שבת וכוין לקיים מצות כבוד או"א וכתב הרב יפה ללב דהה"ד כשישק ידי הרב יכוין לקיים מצות כבוד הרב) גם הרב פתח הדביר בסי' רס"ב אות ד' הביא דברי הרב יעב"ץ והביאו שם בפה"ד ויפל"ל מחלוקת אם צריך המברך להניח על ראש הנושק שתי ידיו או רק ידו אחת ולגודל חסידותו של מרן החבי"ף היה חושש שמא הנושק יד לא נטל ידיו וידיו טמאות וגם מפני הנשים והבתולות הנושקות ידיו (וכמדומה לי שכן ראיתי בעיני בהיותי באזמיר כשיצאתי מעיק"ו ירושת"ו בשנת התרי"ג והלכתי לקבל פניו או בבואו לקושטא בשנת התרכ"ג או תרכ"ד. אמנם ברור לי שכן שמעתי שהיה מנהגו והיה טעמו כנז"ל) וזה ידוע ומפורסם לבני דורנו הקרובים והרחוקים שבכל ענייניו היה מתנהג בדרכי החסידות ומדקדק אפילו כחוט השערה וגם בזה צדיק יאחז דרכו של רבינו הקדוש שהיה מתנהג כן כדאיתא בירושלמי במסכת ביצה פרק משילין הלכה ב' (דף י"ט ע"ב מדפוס זיטאמיר) ר"י ורשב"ל תרויהון אמרין אנן לא זכינן לאורייתא אלא בגין דחמינן אצבעתיה דרבי מן גולגיקין דידיה ופירש הרב פני משה מן גולגיקין דידיה מן הבית יד שהיה תמיד על ידיה דרבי וזהו אמרם למה נקרא רבינו הקדוש שמעולם לא הניח ידו מטיבורו ולמטה וכי היאך אפשר זה אלא שהיה תמיד מכוסה בבית ידו ובלא בית יד לא היה נזהר בכך עכ"ל וזה בודאי היה טעמו של מרן החבי"ף להתנהג כמנהג הקדושים זי"ע ולמדנו מכל האמור שמה שנוהגות נשים לנשק ידי האנשים הוא מנהג רע ומר ואילו איישר חילי אבטליניה והוצרכתי להאריך קצת בזה להוציא מלב ידידי נפשי יחיו שחושבים שמה שאני רגיל שלא ליתן יד לנשק לשום אשה גדולה וקטנה נשואה ופנויה ואפילו לבנותי תחיו משנת חסידים היא ואינו כן אלא מצד הדין יש איסור בדבר דאפילו נגיעה כל דהו באשה אסורה ואין לך דבר שאינו רמוז בתורתנו הקדושה וכן אתה מוצא רמז הרומז על הארש בפרשת חיי שרה בפסוק ואשים הנזם על אפה והצמידים על ידיה שכתב רבינו בעל הטורים וז"ל ואשם הנזם חסר יו"ד לומר שלא נגע בבשרה מחמת צניעות עכ"ל וה"ד הרב יפה ללב נר"ו בח"ב דף ק"ד ע"ב צא ולמד מעבדי אבות אשר היו זהירים אף קודם מת"ת אשרי האיש ירא את ה' סחור סחור לכרמא לא יקרב כיוצא לזה עינינו רואות וכלות מנהג רע ומר מתפשט והולך וילמדו ממעשיהם שכאשר יפגע איש את רעהו שלח ידיו בשלומיו תוקעים כף אל כף דרך חיבה וריעות ועושים כן עם נשי חבריהם ועל הרוב עם נשי שאר האומות וכן מהם עושים כן עם נשי ישראל ואם על נישוק יד יש קפידא כאמור הדברים ק"ו בתקיעת כף אל כף דרך חיבה ורעות ושלהבת אש תוקד בקרבם רח"ל ולזה לא יועיל אם יעטוף ידיו בבתי ידים וכבר הזהיר ע"ז רבינו יהודה החסיד בספר החסידים סי' תתר"ץ וז"ל לא יתקע יהודי בכף אשה עכומ"ז ולא העובדת כומ"ז בכף איש יהודי ולא יהודית בכף העכומ"ז ולא עכומ"ז בכף יהודית אעפ"י שהיד מעוטפת בבגד סייג לגילוי עריות עכ"ל וכבר ידוע דרשת רז"ל ע"פ יד ליד לא ינקה מדינה של גהינם ואם אמרו במרצה מעות מידו ליד אשה ק"ו בתוקע כף אל כף אש היא עד אבדון רח"ל:
<b>מכלל</b> הדברים השומע ישמע כי רע ומר המנהג המנוגע שנוהגים איזה בני אדם בימי החתונה לעשות ריקוד הבתולות (הנקרא טא"ס) סמוך לחופה או בתוך החופה ונאספו שמה בבית החתן או הכלה בחורים עם בתולות (כי לא באו להלל את שמו יתברך שבזה נאמר בחורים וגם בתולות כלומר בחורים לבד ובתולות לבדן כי לחלל קדושת שמו יתעלה הם באים ומסכת עירובין שנו כאן וגם ערב רב עלה אתם ה' יכפר להם) ויהי כנגן המנגן אש תוקד בקרבם ויקומו לצחק יחדיו יחובקו איש ואשה שלא זכו ויפשטו יד ליד ותקעו כף אל כף ויסבבו מפינה לפינה סביב רשעים יתהלכון ויבא גם השטן בתוכם מרקד ביניהם ויעשו זר מעשיהם הרבה ילדות עושה הרבה שכנים הרעים עושים ובעלי השיר יוצאים בשיר שירי עגבות וכל פה דובר נבלות אשר אין קץ לעונש המדבר והשומע נבלות פה שאפילו נחתם עליו גזר דין של שבעים שנה לטובה נהפך עליו לרעה וכתיב ישעיה י"ב ט"ז) על בחוריו לא ישמח ה' כו' ולא ירחם כו' וכל פה דובר נבלה וזה כולל גם לאותם שאינם מרקדים רק שומטים חרפת הנרלים האלו המצפצפים בקולם ואינם משיבים להשתיקם בנזיפה מלבד האיסור החמור אשר ע"י ראייתם עוברים על מצות ה' ולא תתורו אחרי לבבכם ואחרי עיניכם עינא ולבא סרסורי דעבירה ומידי הרהורי עבירה הקשים מעבירה לא יצאו ומלבד איסור ישיבתם בסוד משחקים ובמושב לצים כי על כל אלה יביא אלקים במשפט רח"ל והקדמונים לקדושים אשר בארץ הנהיגו שיהיו מתענים החתן והכלה בכניסתם לחופה כי יום סליחה היא להם לכפר עונותיהם ואלה לא דיים שלא יתכפר להם על העבר כי יוסיפו על חטאתם פשעים ומרדים להכעיס את ה' ולמרות בתורתו ובמצותיו אוי לדור שכך עלה בימיו המקום ירחם ויטהר את לבבנו לעבדו בלבב שלם ולפני איזה שנים שעברו נודע לי כי גם בעיר הזאת התחיל להתפשט הנגע המנוגע ריקוד הנ"ל וביום ש"ק בהתאסף עם רב בבהכ"נ הגדולה צווחתי עליהם כי כרוכיא והודעתי להם כי בדיק בשמיה הריקוד הזה הנקרא טא"ס אותיות סט"א כי הוא עצת הסט"א הוא שטן הוא יצה"ר להתגרות בהם להרגילם לכל עבירות קלות וחמורות ופי מלאתי תוכחות חיים בס"ד הן על הבנים המשחיתים לעשות כמעשה ארץ מצרים מעשים אשר לא יעשו בעדת בני ישראל והן על האבות שאין מוחים ביד בניהם ובנותיהם וקולר תלוי על צואריהם וכל שיש בידו למחות בבני ביתו ואינו מוחה נתפס עליהם ועתיד ליתן את הדין וידעתי כי בטוב לבבם כי כל העדה כלם קדושים אבו לתוכחתי לשמוע בקול המדבר בשם ה' ולכבוד תורתו הקדושה וקבלו עליהם שלא לעשות עוד כדבר הזה עד עולם וגם בקונטרס אסיפת דינים במערכת חתן וכלה אות י"ב מידי דברי במצוה לשמח חתן וכלה כתבתי עוד בענין זה ועי"ש באות כ"ו הנה הבאתי דאיסור קריבה לנדה לאו דוקא באשתו נדה כמו שנראה מדברי הרב באה"ט (באה"ע סי' ס"א) אלא בכל הנשים אסור והבתולות הללו כלן נדות הן כי בזמן הזה אין מניחים לטבול בתולות משום חשש תקלה וכמ"ש הריב"ש בסי' תכ"ה והובא בקיצור במרן הב"י יו"ד סס"י קפ"ג ובבאה"ט שם ובא"ח סי' ש"ג ועיין במה שכתבתי בקונטרס אסיפת דינים במערכת יום הכיפורים סי' ג' אות ט' וכ"ש בנגיעה שהיא דרך חיבה חיבוק יד ליד רח"ל ועיין עוד בקונטרס זה במערכת ת"ה אות ב' מה שכתבתי במנהג הרע ה"ה ושמעתי שיש מקומות אשר שלא ברנון חכמים פשטה מספחת הנגע הזה וגדולי הדור העלם יעלימו עיניהם כי אין דורם יפה ואין בידם לגדור ולעצור ביד העושים אלה וכיוצא כי אין כח ב"ד יפה ותצא אש ומצאה קוצים דשו בה רבים נעשה להם כהיתר כמשפט העובר ושונה והוא רחום יכפר ואשרי אדם מפחד תמיד להרחיק עצמו מכל רע והוא יתברך יטע בלבנו אהבתו ויראתו כל ימי חיינו (עד כאן הגיעו דברי אדמו"ר המחבר יצ"ו בקונטרס הכללים מערכת הקו"ף שרמז באות זו):
<b>יג</b><b>)</b> <b>משום</b> שמחת חתן וכלה יש פוסקים שהיו מתירים אמירה לעכומ"ז לעשות דבר שאיסורו מדרבנן דהוי שבות דשבות במקום מצוה ויש שהיו מתירים אמירה לעכומ"ז גם במלאכה דאורייתא והגם שבדבר שדברו הפוסקים בזה בפרטות אין המנהג כן מפני שחששו בדורות שלפנינו לקדושים אשר בארץ לתקלה שיצא ממנו בחילול שבת ויו"ט ולכן אסרו ולא הקלו לא כדברי מר ולא כדברי מר כמו שיתבאר להלן בס"ד בכל זאת לא אמנע טוב ואעתיק דב"ק כי ממנו נקח להתלמד בדבר שיזדמן באקראי בענין שאין לחוש שיצא ממנו שום תקלה ח"ו אם אפשר לסמוך על דבריהם בדבר ההוא ולא יהא אלא כהלכתא למשיחא דרוש וקבל שכר. הנה מרן בש"ע סי' של"ח ס"ב כתב יש מתירים לומר לעכומ"ז לנגן בכלי שיר בחופות והיא סברת ראבי"ה שהביא רבינו הטור וחלק עליו כמ"ש להלן והרמ"א הוסיף דאפי' לומר לעכומ"ז לתקן הכלי שיר שרי משום כבוד חתן וכלה אבל בלאו הכי אסור וכתב הרב מג"א בסק"ד דמ"ש הרמ"א דאפי' לומר לתקן שרי הוא הכרעת דעתו דאף דהמרדכי לא התיר אלא אמירה באיסורין דרבנן הכריע להתיר אמירה אפי' באיסור תורה משום דאיתא במוהרי"ל שפעם אחת גזר המושל וכו' ובאר דבריו הרב מחצה"ש דאע"ג דהאי עובדא בחול הוה מ"מ נשמע מהאי עובדא דעיקר שמחת חתן וכלה תלוי בכלי שיר לשן התיר אמירה אף בדאורייתא לתקן הכלי שיר והנה ע"ד הרמ"א ציין המציין מרדכי פרק משילין וא"כ אין זו דעת עצמו אמנם אין מזה סתירה להרב מג"א דאפשר קאי בשיטת הסוברים דהציונים שבהגהות הרמ"א לא מידו נגזרו כדעת הרבה מרבנן בתראי שרשמתי בקונטרס כללי הפוסקים סי' י"ד אות ד' ושם הבאתי דזימנין לא צדד המציין בציונו עי"ש וא"כ נוכל לומר דאף זו כיוצא בהן אמנם תמיה לי דהרמ"א עצמו יודיע דרכיו למשה שמ"ש בהגהות הוא שכן הבין מדברי המרדכי שהרי עמ"ש הטור בשם אבי"ה שמותר לומר לעכומ"ז לנגן בכלי שיר בחופות דאמירה לעכומ"ז במקום מצוה שרי ואין שמחת חתן וכלה בלא כלי שיר וכ"ש הכא דאפי' ישראל אין בו איסור אלא משום גזרה ואין לאסור לאמרו לעכומ"ז כתב בד"מ וז"ל ובמרדכי פרק משילין דאפילו לומר לעכומ"ז לתקן כלי שיר שרי משום כבוד חתן וכלה עכ"ל מבואר דתנא בתרא לטפויי אתא דמדברי האבי"ה שהביא הריב"ה לא למדנו היתר אלא האמירה לנגן ולא לומר לו לתקן והוסיף משה דבמרדכי מתיר אף לתקן אלמא משמע ליה הכי בכונת המרדכי דלא כמ"ש הרב מג"א גם לא ידעתי למה הוצרך להביא ממוהרי"ל שעיקר שמחת חתן וכלה הוא בכלי שיר והלא כן מבואר בדברי ראבי"ה שבטור הנז"ל ואולי הא עדיפא ליה להורות נתן עד היכן הגיע צורך הכלי שיר דכדאי הוא לעכב החופה מפני זה ובדברי הרמ"א בד"מ יש לדקדק דמשמע מדבריו דלראבי"ה שהביא הטור אינו מותר אלא האמירה לנגן וצא אמירה לתקן והרי מדברי ראבי"ה משמע דגם לתקן שרי שהרי קאמר טעמא דאמירה לעכומ"ז במקום מצוה שרי כו' וכ"ש הכא דאפי' ישראל אין בו איסור אלא משום גזרה דמתבאר דס"ל דגם האמירה למלאכה דאורייתא שריא לדעתו אלא דכי איתשיל אאמירה לנגן הוא דאיתשיל וקאמר דשרי דהא אפילו אמירה לתקן שרי משום שלא גזרו שבות דאמירה במקום מצוה וכ"ש שיש להתיר האמירה לנגן כן הוא משמעות הלשון שכתב בשמו הריב"ה ועיין במה שרשמתי בכיוצא לזה בקונטרס כללי הפוסקים סי' ט"ז אות ל"ח וא"כ לא היה לו לכתוב ע"ד הראבי"ה הנ"ל (שמותר לומר לעכומ"ז לנגן) שבמרדכי מתיר אף האמירה לתקן דמשמע דלראבי"ה אין הדין כן אלא היה לו לכתוב וגם במרדכי וכו' ואפשר דמשמע להרמ"א דעל כרחין לפרש דברי ראבי"ה שלא כמשמעות הלשון ולא התיר אלא האמירה בדרבנן דוקא שהרי מרן הב"י בסימן ש"ז (כד"ה כתב הרמב"ם שאמירה) הביא שדעת ראבי"ה כדעת הרמב"ם שלא התירו אמירה במקום מצוה אלא כשהיא שבות דשבות עי"ש ומצאתי שהרב ערך השלחן שם באות ב' כתב דהרב מנחת כהן עמד בסתירת דברי ראבי"ה דאיהו ס"ל בעלמא דלא שרינן אמירה אלא במקום שהיא שבות דשבות ומדברי ראבי"ה שהביא הטור מוכח דס"ל להתיר אמירה במקום מצוה אפילו באיסור תורה ואין מצוי אצלי לראות מה שיישב וכתב עוד בשם הרב אליהו רבה שגם דעת המרדכי היא להתיר לומר לעכומ"ז לתקן כלי שיר ודחה דבריו דלהמרדכי ודאי לא הותר אמירה באיסור דאורייתא עי"ש ועכ"פ דעת הרמ"א ודאי כן היא מהכרעת עצמו כמ"ש הרב מג"א בכונתו או דס"ל כן גם בדעת המרדכי כדכתיבנא בעניותין עפ"י דבריו שבד"מ:
ועל דברי ראבי"ה הנ"ל כתב רבינו הטור וז"ל על מה שנתן טעם להתיר משום דאמירה לעכומ"ז שרי במקום מצוה אני כתבתי למעלה שאין להתיר אמירה לעכומ"ז אלא בדבר שהוא בעצמו דוחה שבת כגון מילה עכ"ל ומרן הב"י מראה מקום הוא לדברי הטור בסי' ש"ז ששם הביא מחלוקת הרמב"ם והתוס' בזה כיעי"ש והיה נ"ל שכונת רבינו הטור לחלוק בעיקר דינו של ראבי"ה וסובר דאינו מותר לומר לעכומ"ז ויתכן שזו היא דעת מרן בש"ע שכתב דינו של ראבי"ה בלשון יש מתירים וכיון שלא מצינו חולק על ראבי"ה היה ראוי לכתוב הדין בסתם ולא בלשון יש מתירים לולא דמשמע ליה דהטור חולק על ראבי"ה ופוסק כראבי"ה דבשל סופרים הלך אחר המיקל וכמו שסתם בסברא ראשונה בסי' ש"ז ס"ה דשבות במקום מצוה מותר ולרמוז סברת הטור כתבו בלשון יש מתירין אלא שאין זה מוכרח באשר נודע שכן דרך מרן בכמה מקומות לכתוב בלשון זה וכיוצא אף בדבר שאין שום חולק וכבר כתבתי בכלל זה בקונטרס כללי הפוסקים סי' י"ג עי"ש ועכ"פ א שאין הכרח מדברי מרן מ"מ היה נ"ל בדעת הטור דחולק על דינו של ראבי"ה דכיון שדחה טעמו ממילא אזדא ליה דיניה דאם מודה הוא בעיקר דינו כוותיה ולא מטעמיה היה לו לפרש כן. אמנם ראיתי להרב ב"ח שם שכתב וז"ל ומ"ש רבינו ואני כתבתי למעלה וכו' כ' ע"ז מוהרש"ל ומ"מ נהגו העולם היתר לנגן בכלי שיר בחופה וכן ראיתי בתשו' אחרונים וכו' ואף רבינו הטור אינו חולק על עיקר הדין אלא הטעם שאמר דאמירה במקום מצוה שרי דמשמע בכל מצוה שרי על זה בלבד נחלק ואמר דלפי דעת התוס' לא שרינן ליה אלא במקום מילה אבל לענין כלי שיר בחופה ודאי שרי משום כבוד חתן וכלה דעדיף טפי וכדכתב מוהרי"ק בשרש פ' על ריקוד דשמחת תורה ע"כ עכ"ל הרב ב"ח ומדשתיק ליה משמע דכן היא גם דעתו בכונת ריב"ה והגם כי איני כדאי להבין דברי שני המאורות הגדולים הנז"ל זיע"א אף כי לחלוק עליהם מ"מ לענ"ד כונת הריב"ה היא כמו שכתבתי ודברי מוהרש"ל שהביא הרב ב"ח לא ידעתי איה מקום כבודם ועיינתי ביש"ש בפרק חמישי דמס' ביצה וראיתי שם בסימן ו' קרוב לסופו שהביא דעת ראבי"ה ומ"ש עליו הטור וכתב ע"ז וז"ל ואני אומר מאחר שמצינו שהתיר רבינו הקדוש לספק כלאחר יד (כמ"ש בירושלמי שם הלכה ה' דף י"ט ע"ד מדפוס זיטאמר אף שהיה קשה בעיני ר"מ שהיה גדול ממנו עד שאמר וכי הותרה שבת ואפי"ה לא נמנע לעשות בשמחת נישואין ואמירה לעכומ"ז לא עדיף מניה להתיר (שלא התיר כן דצ"ל) בשמחת נישואין וכן ראיתי בתשו' אחרונים וכו' עכ"ל ושוב הביא לענין ריקוד דמוהרי"ק כתב בשורש ט' בשם רבינו האי שביום ש"ת מותר לרקד בשעה שאומרים קילוסים לתורה דנהגו בו היתר משום כבוד התורה כיון דלית ביה (נראה דצריך להוסיף תיבת אלא) משום שבות ע"כ ולפי זה נמי שרי לרקד לנישואין משום כבוד חתן וכלה בעת הנישואין והוא כבוד המקום עכ"ל וממ"ש הרב ב"ח בשמו דהטור לא חלק אלא על טעמו של ראבי"ה אבל בעיקר דינו מודה לו אין שום רמז מזה בדברי מוהרש"ל הללו ועם כי נאמן עלינו הרב ב"ח ועדותו נאמנה ובלי ספק ראה כן במקום אחר הנעלם מעיני מ"מ מדבריו שביש"ש הנז"ל מתבאר לענ"ד שהבין בכונת הטור שחולק על ראבי"ה בעיקר הדין ומני"ר רב גובריה להכריע כדעת ראבי"ה עפ"י הירושלמי הנ"ל והוא תנא דמסייען בכונת רבינו הטור (ועיין לקמן בד"ה והרב מה שהבאתי מתשו' הרדב"ז בזה):
וכן מצאתי למרן החבי"ב בשו"ת לב חיים ח"ב סי' ט' דף י' ש ע"ב שכתב ולענין לנגן בכלי שיר ע"י עכומ"ז בחופות בשבת המרדכי בשם ראבי"ה מתיר משום שהוא דבר מצוה אמנם הטור בסי' של"ח הביא סברת ראבי"ה וחלק עליו וס"ל דאסור דלא התירו לנגן ע"י עכומ"ז אפי' במקום מצוה ומרן שם בש"ע ס"ב כתב סברת ראבי"ה בשם יש מתירין עכ"ד הרי שכתב מפורש דהטור חלק על ראבי"ה וחידוש הוא שלא הזכיר דברי הרב ב"ח בזה אף שבסמוך לו אחר זה הזכיר את הב"ח ולא יעיר במה שכתב בדעת רבינו הטור ודבריו שם מגומגמים לענ"ד שכתב וז"ל והנה כתב מור"ם דנהגו להקל בכלי שיר ע"י עכומ"ז וכ"כ רש"ל ביש"ש פ"ה דביצה סי' ו' ושראה בתשובות האחרונים שגדולי הדור הורו להיתר וכ"כ הרב ב"ח והא"ר וזוטא כ' דס"ל דמ"ש מור"ם שנהגו להקל הוא אפילו שלא בחופות חתן וכלה אכן מדברי הלבוש והב"ח לא משמע כן וכ"כ בפ"מ בא"א סק"ה עכ"ל וס' א"ר וזוטא אין בידי לראות דב"ק אמנם הדבר פשוט לענ"ד דמ"ש הרמ"א שנהגו להקל היינו שלא בשמחת חתן וכלה דאילו משום שמחת חתן וכלה הדין נותן כן להתיר כמ"ש מרן והוסיף הרמ"א שנהגו אף שלא משום שמחת חתן וכלה שהרי כתב ואפי' לומר לעכומ"ז לתקן הכלי שיר שרי משום כבוד חתן וכלה אבל בלאו הכי אסור ומיהו בזה"ז נהגו להקל מטעם שיתבאר בסי' של"ט לענין טפוח וריקוד עכ"ל ושם בס"ב כתב די"א דבזה"ז הכל שרי דאין אנו בקיאין בעשיית כלי שיר וליכא למיגזר שמא יתקן כלי שיר דמילתא דלא שכיח הוא ואפשר שעי"ז נהגו להקל בכל עכ"ל הרי מבואר דעל מ"ש דבלא"ה אסור (דר"ל דשלא משום שמחת חתן וכלה אסור) קאמר דנהגו בזה"ז להקל ובסי' של"ט לא הזכיר כלל שמחת חתן וכלה מוכח ודאי דבכל ענין נהגו להקל מטעם דאין אנו בקיאין וכו' ומ"ש דמדברי הלבוש והב"ח לא משמע כן הנה הרב ב"ח לא הזכיר כלל מנהג זה ומר קעסיק בגוף הדין ואמר דנקטינן כדברי ראבי"ה וכ"כ בשם רש"ל והאמת דמדברי הרב הלבוש נראה דמה שנהגו להקל הוא דוקא משום שמחת חתן וכלה שהרי כתב י"א שמותר לומר לעכומ"ז לנגן בכלי שיר בחופות דאמירה לעכומ"ז במקום מצוה מותר שאין שמחת חתן וכלה בלא כלי שיר ואפי' לומר לעכומ"ז לתקן הכלי שיר שרי משום כבוד חתן וכלה וכן נהגו להקל וע"ל בסי' שאחר זה עכ"ל מ"מ נלע"ד דהשמטת הדפוס היא בדברי הרב הלבוש וצריך לתקן לשונו שיהא מכוון לדברי רבו הרמ"א והמעיין בדבריו שבסימן של"ט ששם הזכיר המנהג שנהגו להקל בטפוח וריקוד משום שאין אנו בקיאים וכו' וכמ"ש הרמ"א יראה שלא הזכיר כלל שמחת חתן וכלה וזה ברור לענ"ד:
<b>וכל</b> האמור בענין אינו אלא מצד הדין ומצד המנהג שהיו נוהגים בדורות ראשונים שכונתם וכל מעשיהם היה לשם שמים ומדבר המותר עפ"י הדין לא היו פורצים להתיר דברים האסורים ולכן העמידו הדבר על הדין ועל האמת שמשום כבוד חתן וכלה ושמחתם מצוה גדולה היא יש להתיר למר כדאית ליה ולמר כדאית ליה אפילו שלא במקום שמחת חו"כ מהטעמים הנאמרים בדב"ק אמנם בדורות האחרונים אשר בעונותינו רבו פורצי גדרי התורה ואם יהיה היתר לנגן בכלי שיר ע"י עכומ"ז יבואו לידי כמה איסורים קלים וחמורים בחילול שבת ויו"ט כאשר כל מודה על האמת לא יכחש בזה לכן בוטל השיר מדורות שלפנינו בכל תפוצות ישראל ואין למנהגו זה (לנגן בכלי שיר בשבת ויו"ט נשמחת חתן וכלה) כל עיקר כי בכל מושבות בני ישראל נהגו איסור בזה לא ראינו ולא שמענו שיהא מנהג זה הן עוד היום בשום מקום והטעם פשוט משום דאחסור דרי וע"י הניגון והריקודים ירקד השטן ביניהם ויכשילם בכמה מיני איסורים בחילול שבת ויו"ט נוסף על אשר נכשלים בימות החול מסכת עירובין שנו ויבואו האנשים על הנשים אש תוקד בקרבם ומידי עבירות גדולות לא יצאו אשר אם ראו זאת אבותינו לקדושים אשר בארץ היו מבטלים הניגון בכלי שיר והריקודים לגמרי כי אף מצות של תורה יש כח בידם להפר משום חשש תקלה שופר ולולב יוכיחו וכ"ש שמחת חתן וכלה שאף שקבלנו שמצוה גדולה היא וגדולים מרבותינו בעלי התלמוד היו מזלזלים בכבודם כדי לשמח חתן וכלה ומרקדין לפני הכלה ואומרים כלה נאה וחסודה לחבבה בעיני בעלה בכל זאת ודאי שאינה בסוג מצוה דאורייתא ופשיטא שיש כח בידם לבטלה מפני חשש תקלה ועכ"פ לבטלה בשבת ותתקיים בשאר הימים יש כח בידם לפי שקרוב לודאי הוא שיבואו לידי תקלות גדולות בחילול שבת ואף דבספר רוח חיים רס"י ס"ה ראיתי שציין לעיין בזרע אמת ח"ג חא"ח סי' ס"ט אם היא מ"ע מד"ת לשמח חתן וכלה וספר זה אינו מצוי אצלי ואני בער ולא אדע היכא רמיזא בדאורייתא ולכל היותר נראה שאינה אלא מדברי קבלה ודברי רבינו הגדול בספר היד ריש פרק י"ד מהלכות אבל קרו בחיל דאינה אלא מדבריהם שכ"כ מפורש מצות עשה של דבריהם לבקר חולים וכו' ולהכנים כלה ורק לשמח הכלה והחתן ולסעדם בכל צרכיהם ואלו הן גמילות חסדים שבגופו שאין להם שיעור אעפ"י שכל מצות אלו מדבריהם הרי הן בכלל ואהבת לרעך כמוך כל הדברים שאתה רוצה שיעשו אותם לך אחרים עשה אתה אותן לאחיך בתורה ובמצות עכ"ל הרי שאינה אלא מדבריהם אלא שנכלל בואהבת לרעך כמוך ועכ"פ ודאי לא מיקרו מצות עשה מד"ת וכן הבינו כמה רבנים שהבאתי בקונטרס הכללים במערכת הבי"ת אות קט"ז (בשדי חמד ח"א) מדברי הרמב"ם הנ"ל דמדרבנן הן כל הדברים הנ"ל עי"ש ואף אם היתה מ"ע של תורה היו יכולים לבטלה בשואת"ע מחשש תקלה כ"ש שאין בזה שום ביטול שמחת חתן וכלה ויכולים לשמחם בשבת בפיוטים ונעים זמירות שירות ותשבחות לאל יתברך ודברי בדיחותא ושמחת רעים אהובים ובאכילת בשר ושתיית יין דמי עדיפא שמחה זו משמחת החג דמפורשת בתורה ואין שמחה אלא בבשר ויין וכיוצא והרי באמת עם שמצות שמחת חתן וכלה היא כל שבעת ימי המשתה ואמרו ז"ל שעיקר שמחת חתן וכלה היא ע"י כלי שיר מ"מ לא יוכלו להעמיד לפניהם בכל שבעת הימים מנגנים בכלי שיר ובהכרח יצטרכו להפסיק מזה איזה ימים מבנתיים והלא טוב לנו להפסיק ביום השבת כי הוא יום מנוחה לחי העולמים ויעשו שמחתם בשאר ימים יום או יומים או עשור כל חד לפום חיליה העשיר לו ירבה משתה ושמחה ככל אות נפשו וכיון שברור הדבר שיבואו העם לידי תקלות גדולות ראו להנהיג שלא יהיה שום ניגון בשבת ויו"ט ולכן אף במקומות שהיו נוהגין היתר לנגן בשבת ע"י עכומ"ז כמו בעוב"י קושטא שהיו נוהגים כן בזמן הרב כנה"ג כבר נתבטל המנהג כמ"ש בלב חיים שם גם אני הדל במשך כמה שנים שישבתי שם קרוב לי"ד אף שהיו במשך זה חופות חתנים שרים וסגנים לא ראיתי ולא שמעתי שהיה ניגון בכלי שיר בבית החופה כלל לפי שכבר נתבטל המנהג והיה כלא היה:
<b>והרב</b> ישרי לב בדף י"א ע"ג כתב בחופה להביא מנגנים עכומ"ז לנגן בכלי שיר בשבת עיין הרדב"ז הישנות סי' קל"ב שהתיר לומר לעכומ"ז מע"ש שיבא למחר לנגן עכ"ל והנה תשו' הרדב"ז הלזו כבר הביאה הרב מג"א בסי' של"ח סק"ד הנ"ל בשם הכנה"ג ואין כל חדש ותמיה לי שהיה לו לכתוב שעתה כבר נהגו בכל מקום שלא להביא מנגנים בכלי שיר בשבת כלל או לכל הפחות לכתוב מ"ש הרב מג"א בשם הרדב"ז דבארצו נהגו איסור זולת אם באים מאליהם לנגן ואף בזה אם יש לחוש להערמה אסור משום גדר ועוד תימה שלא ראה ושמע שבזמן הרב מר אביו היה מעשה שבאו גוים מנגנים בשבת מאליהן לנגן בבית חתן וכלה והרבנים מר אביו ובעל שרשי הים אסרו וגזרו משום גדר כמו שהעיד בשמם מרן החבי"ף בספר לב חיים הנ"ל בדף יו"ד סוף ע"ב ואחר שהשגתי שו"ת הרדב"ז עיינתי בתשו' הנ"ל היא בדפוס ווארשא תרמ"ב בח"ד סי' אלף ר"ב) וראיתי שהרב השואל שאלו אם מותר לשמוע כלי שיר בשבת לפי שראה בזה מנהגים מוחלפים כי בארץ יון נוהגים היתר ובארץ ישראל ומצרים ודמשק נוהגים איסור והשיב דע כי הנוהגים היתר סמכו על ראבי"ה דאמירה לעכומ"ז במקום מצוה שרי ואין שמחה לחתן וכלה אלא בכלי שיר אבל באלו הארצות אסרו דבר זה שאין להתיר האמירה אלא בדבר שהוא בעצמו מותר כגון מילה וכ"כ קצת פוסקים ואם כונתו על רבינו הטור לפי דרכנו נלמוד דמשמע ליה דהטור חולק על ראבי"ה וכמו שכתבתי למעלה) ומה שאמרו אין שמחה אלא בכלי שיר אפשר בארצותם הוא אבל בארצותינו יש שמחה בבשר ויין ושיר בפה לשורר ולשבח את ה' יתברך בשירים שתקנו הקדמונים עכ"ל הרי לך עדות נאמנה שבארץ ישראל ואגפיה נהגו איסור גם מימי קדם ושנים קדמוניות ועתה לפי הנשמע כבר פשט איסורו בכל ישראל ויחדלו הקולות תופים ומחולות קול מצהלות חתנים בחופתם ביום השבת ופורץ גדר יש"ן. והרב ערך השלחן בסי' של"ח אסברה לן דמן הדין יש לאסור האמירה לעכומ"ז לנגן בשבת אף למאן דס"ל בעלמא דשבות במקום מצוה מותר משום דהיינו דוקא במצוה שאין בה הנאה אחרת אלא עשיית המצוה ומצות לאו ליהנות ניתנו משא"כ הכא דאיכא הנאת הגוף כמ"ש המרדכי בפ' הדר בשם ר' יואל והריב"ש בסי' שפ"ז בשם הרמב"ן גבי נר עי"ש וכ"כ בסימן שכ"ה אות ב' דאסור לומר לעכומ"ז בשבת שיקנה לו לחם לסעודת שבת דהא דשרינן שבות דשבות במקים מצוה ה"ד במצוה שאין בה הנאה אלא עשיית המצוה ומלל"ן אבל אי איכא הנאת הגוף לא הרי דהרב עה"ש ישנו בנו"ט לאסור האמירה לעכומ"ז מצד הדין דאין שייך בכיוצא לזה לומר דהתירו שבות דשבות במקום מצוה אלא דמצד זה לא היה לנו לאסור אלא האמורה בשבת עצמו אבל לומר לו מע"ש היה אפשר להתיר כמ"ש הרדב"ז שם דכיון דיש פוסקים מתירין לומר בשבת מסתיין לאסור בשבת עצמו אבל העיקר הוא שכבר פשט איסורו בכל ישראל שאסרו משום סייג וגדר מחשש שלא יבואו לידי חילול שבת בעצמם על ידי זה וחלילה לשום בר ישראל לפרוץ גדרן של אבותינו לקדושים אשר בארץ ואל תטוש תורת אמך ומעשה שהיה בעיר הזאת לפני איזה שנים ביום שמיני עצרת לעת ערב נתאספו איזה אנשים לשמוח בלילה בשמחת תורה ובטוב לבם ביין שלחו אחרי מנגנים והתענגו בניגון כלי שיר וכאשר נכנס יין הרקח בקרבם לא יכלו להתאפק עד שחללו יום הקדוש בנתינת מעות להמנגנים והלכו מבית לבית ותוף וכינור מנגנים לפניהם והיה בעונותינו חילול השם וחילול האומה היינו חרפה לשכנינו וקלסה לעיני כל האומות וכאשר שמעתי ותרגז בטני שלחתי אחריהם ובאו כלם והחרדתי עליהם חרדה גדולה אם חקתי יחללו ומצותי לא ישמורו ופקדתי בשבט פשעם ובנגעים עונם אמר ה' וברב דברים לו יחדל פשע כי תלי"ת נכנסו הדברים בלבם ונחמו על הרעה אשר עשו גזרתי עליהם ליתן פדיון נפשם לצדקה אשריהם ישראל קבלו עליהם את הדין בסבר פנים יפות ונתנו איש כופר נפשו ויבקשו מחילה וסליחה מה' אלקי ישראל ומתורתו הקדושה וקבלו עליהם שלא לשוב עוד לכסלה כי ידעו והבינו את אשר הרעו לעשות זר מעשיהם והוא רחום יכפר ועוד לא נשמע כדבר הרע הזה בקרב מחננו בחסדי האל יתברך. עתה נדפס ספר נוה שלום להראבד"ק נא אמון יצ"ו וראיתי בהלכות שבת אות כ' שהביא איזה דברים בשם הרב שמו משה ומתוך הדברים נראה שבזמן הרב שמו משה (שהיה אבד"ק שם) היה המנהג לנגן שיר על ידי עכומ"ז ביום השבת לשמחת חתן וכלה ולכבוד ברית מילה ובהולכת ספר תורה חדשה לבית הכנסת בשבת ויום טוב והרב המחבר יצ"ו השיב על דבריו וכתב שכשנתקבל הוא שם לרב בטל את המנהג ההוא לגמרי עי"ש בדף י"ז אמרינן לפעלא טבא איישר חיליה:
<b>יד</b><b>)</b> <b>בחור</b> שנושא בתולה מנהגנו אנחנו הספרדים שבשבת חתונה. החתן יושב בסדר מליון לפני ההיכל ובעת קריאת התורה מוציאין ס"ת ונותנים לו ומוליכו לתיבה ואומרים לפניו שירי חתנים ועולה לתורה וקורין לו פרשת ואברהם זקן ותרגומה (אברהם סיב) בניגון ומתזיר הס"ת להיכל ומזמרים לפניו והוא בכלל שמחת חתן וכלה והוא מנהג קדום והוזכר בדברי רבינו הערוך באות חתן ובדברי הריטב"א למסכת יומא על דף ע' ע"א ואלא שיש חילופים ושינוים בענין קריאה זו כמו שיתבאר להלן איה"ש) וברבינו בחיי פרשת חיי שרה וישנו בנותן טעם לשבח להזהיר העם שלא יקח אשה לשם יופי ולשם ממון ושידבק בקרוביו וכו'. וכן הוא מנהג הקרימצאקים הי"ו בעיר הזאת אמנם אלמין שנשא בתולה אין עושים לו שום אחת מכל אלה (כן נהגו בעיר הזאת וכמדומה שכן הוא גם במקומותינו אך לא אזכור זה בברור) ודבר זה מצוי מאד ולאיכא ולא יהיה עוד) אבל בהיפך בחור נושא אלמנה מילתא דלא שכיחא היא בעיר הזאת כי במשך כמה שנים אשר בתוך עמי אנכי יושב בעיר הזאת רק פעם אחת נזדמן שבחור נשא אלמנה בליל ערב שבת קודש ושאלוני איך יתנהגו עם החתן בבהכ"ן ביום ש"ק של חתונתו וגם אחר התפלה שמנהגם הוא שזקני הבהכ"ן ונכבדיה עם הש"ץ מלוים את החתן עד שיבא לביתו ובבואם אל שער החצר משוררים לפניו שירי חתן וכלה ונכנסים עמו לביתו בפיוטים וניגונים אם יעשו כן גם לבחור הזה (מנהג זה להוליך את החתן לביתו עם זקני הקהל בשבת חתונתו הוא מנהג נכון וקדום מאד והוזכר בטור סי' ס"ב והבאתיו לעיל בקונטרס זה במערכת ברכות סי' ב' אות י"א (בשדי חמד ח"א) והיו נוהגים בזמן קדמון שכשהולכים הקהל עם החתן לביתו היו מברכין שם ז' ברכות וע"ז כתב רבינו הטור דאינו מנהג טוב כיון שאין שם פנים חדשות שמרבים בשבילו והר"ן כתב שיש מעררים במנהג זה על שמברכין ז' ברכות בלא סעודה וכתב ליישב המנהג והביא דבריו מרן הב"י בד"ה וכתב הר"ן בשם הרמב"ן אבל כפי מה שנוהגין העדה הזאת אין שום פקפוק כי אין מברכים ז' ברכות רק מזמרים פיוטים ושירים נאים ומקדשים קידושא רבה ואוכלים מיני מגדים בלא סעודה והרמ"א בד"מ כתב ע"ד הר"ן ובזה"ז אין נוהגין כן משה ידבר על מדינתו אבל המנהג ההוא כאשר היה בזמן הקודם לברך ז' ברכות ג"כ הן עוד היום יש מקומות שנוהגים כן כמו שהעיד רב אח"א בספר השומר אמת בדף ע"ב אות כ"ח על מנהג מקומו שכן נוהגים בעיק"ו צפת תוב"ב וכתב דהרב נזר הקדש נין ונכד מרן חיד"א לא ישר בעיניו מנהג זה לברך ז' ברכות בלא סעודה וכשהיה הוא חתן בחופתו אישתמיט נפשיה מבהכ"ן טרם שיצאו הקהל ויבקשוהו ולא נמצא עי"ש ובדף ל"ו אות ג' וגם בליל שבת כתב שם שנוהגים בעירו שמתפללין בבית החתן ואחר תפילת ערבית אומרים ז' ברכות בלא שום סעודה) ואמרתי שיחקרו מזקני העדה אם אירע כן בימיהם ואיך התנהגו בו בפרק ואמרו לי בשמם שהיה מעשה כזה בזמן פ' והתנהגו עמו כשאר בחור שנושא בתולה ועם שמתוך דבריהם הבנתי כי אין דבר זה ברור אצלם ואומרים רק דרך השערה בכל זאת אמרתי להם שאם רצון החתן הוא שיתנהגו עמו כאשר יעשו לבחור נושא בתולה כן יעשו לו וחפשתי בס' דבי רב ולא ראיתי שדברו בזה כי אם באלמון שנושא בתולה כתב הרב כנה"ג בסי' ס"ד הגהט"ו אות ב' (עמ"ש הריב"ה בשם רבינו אפרים דאם החתן רוצה לכנוס בלא סעודה כופין אותו לעשות סעודה) וז"ל אלמון הנושא בתולה וקרובי הכלה רוצים להוליך הכלה מבית אביה לבית בעלה בתוף וכנור כמשפט הבנות הבתולות והבעל מוחה וטוען שירבו בשמחה בבית אביה אבל בצאתה מבית אביה הרי היא ברשותו והוא אינו רוצה להרבות בשמחה מפני שהוא אלמון כיון שמנהג בנות הארץ הבתולות הנישואי' לצאת מבית אביהם בתופים ובכנורות אין הבעל יכול לעכב ע"ז כמ"ש הר' אפרים ז"ל בענין הסעודה ואעפ"י שהוא אלמן עולה עמו ואינה יורדת לשמחה ולברכה לפי דבריו שמחת הדרך אינו ברשות הבעל כיון שהולכין עמה האב או שלוחיו הראנ"ח ז"ל בכ"י. אמר המאסף לפי הטעם שכ' הרב ז"ל דכיון דמנהג העיר לצאת בתופים ובמחולות עולה עמו ואינה יורדת ה"ה ג"כ אם המנהג לרקד ולטפח בתופים ובמחולות בעת הנישואין ובליל ראשון שמיחדים החתן עם הכלה בבית הבעל אם קרובי הכלה רוצים שיעשו לה כמשפט הבנות דכייפינן לבעל ואפי' שהוא אלמון ואפילו בביתו וכן עשיתי מעשה פה תירייא יע"א באלמן שנשא בתולה שלא היה רוצה לישב בסדר היכל ושיהיה לו שושבינין וגם לא רצה לקחת ס"ת בידו ושלא יקראו פרשת ואברהם זקן ואם יקראו אותה שלא ינגנו ויתרגמו אותה וכפיתי אותו לעשות כל הדברים האלה הנעשים לבתולה שנשאה בחור כיון שמנהג הארץ לעשות כל הדברים האלה לבתולה וה"ה כל הדברים שמנהג לעשות לאלמנה שנשאת לאלמן שכופין הבעל לעשותן עכ"ל ונראה דה"ה או כ"ש שעושים כל אלה לחתן בחור נושא אלמנה אם רצונו בכך דלפי הנראה שמחה זו קריאת (בקריאת הפרשה בניגון וזמר נעים) עושה רושם לשמח את החתן שעושין לו כן בפניו מה שתשמח הכלה והיא בביתה לפי מנהגנו שכבודה בת מלך פנימה ואינה הולכת לבית הכנסת כלל רק ששומעת שעשו כן לחתנה וכיון שעיקר בשמחה זו הוא החתן והוא בחור וחפץ בברכה לברך בס"ת וקריאה נאמנה הנהוגה בכל החתנים הבחורים מסתברא שיכולים לעשות כרצונו שהוא כבודו ומה גם שמעידים מבני העיר שכן התנהגו ועשו מעשה כזה לפנים בישראל וכיון שקריאת פרשה זו לחתן מחזיקים אותה לששון ושמחת חתן וכלה גם לבחור שנשא אלמנה יש לעשות שמחה ואף שבעיקר שמחת חתן וכלה יש חילוק בין אלמון שנושא בתולה שחייב בשמחה כל שבעה ואילו בחור שנושא אלמנה דעת מרן בסימן ס"ד דאינו חייב בשמחה אלא שלשה ימים מ"מ בשלשה ימים מיהא ישנו בשמחה כשאר בחור שנושא בתולה וכיון שבחור זה נשא בעש"ק ויום השבת הוא יום שני לחופתו יכולים לשמחו בכל מיני שמחה שנוהגים לעשות לשאר חתנים כן דעתי העניה מסכמת וכן השבתי לשואלי דבר שאם כך הוא רצון החתן הזה יעשו כרצונו ליתן לו ס"ת לעצמו ולקרות לו ואברהם זקן בניגון וזמר כדרך שעושים לשאר חתנים אך החתן בעצמו וגם איזה מקרוביו לא רצו בזה והתנהגו עמו כאלמון נושא אלמנה ושמחתי שלא נעשה מעשה עפ"י שיקול דעתי העניה כי אולי משגה הוא דאף שבאלמון שנשא בתולה הדין נותן להתנהג עמו בכל הנז"ל כבחור נושא בתולה מ"מ אפשר שיש איזה חילוק בין בחור נושא אלמנה לאלמון נושא בתולה ונעלם ממני.
<b>שוב</b> אחר זמן ראיתי להרב אח"א בספר השומר אמת דף ל"ו אות ז' שכתב וז"ל למנהג בקריאת ואברהם זקן שאין קורין כי אם לבחור שנשא בתולה הא ודאי כי היכי דאם היא אלמנה אין להוציא ס"ת אע"ג ששמח עמה ומברכים לו כל שבעת הימים וכמ"ש מרן בסי' ס"ב כ"ש לנושא בחזקת בעולה ונמצאת בתולה דאין מברכין לו אלא ג' ימים עיין חיים שאל סי' ל"ח אות ה"ן וחק"ל אה"ע סי' ל"א עכ"ל הרי כתב מפורש דאם היא אלמנה אין מוציאין ס"ת לקרות ואברהם זקן ומשמע שאף אם החתן רוצה בזה אין שומעין לו ומזה ללמד יצא לאלמון נושא בתולה בחזקת בעולה שהסכים מרן חיד"א לענין ברכה דאין מברכין כל שבעה דכ"ש הוא דאין מוציאין לו ס"ת ומוכח דבאלמון שנושא בתולה בחזקת בתולה גם הוא מודה דיש לו דין בחור נושא בתולה דמוציאין לו ס"ת כמ"ש הרב כנה"ג אלא דבבחור נושא אלמנה אין מוציאין לו ס"ת ובעניותי לא מצאתי טעם לזה למה יגרע כח שמחת החתן ואם באנו לחלק איפכא מסתברא דלענין הקריאה הזו שמחת החתן היא גדולה משמחת הכלה ואם כשהוא אלמון והיא בתולה כופין אותו ליקח ס"ת בזרועו וקורין לו ואברהם זקן משום כבוד הכלה וקרוביה כ"ש כשהחתן עצמו ראוי לאותה איצטלא ועיקר שמחת קריאה זו היא לו שיש לנו לומר שאם רצונו בכך עושים לו כרצונו גם במ"ש ללמוד מזה בק"ו לאלמון נושא בתולה בחזקת בעולה דאין מוציאין לו ס"ת כיון שאין מברכין לו כל שבעה כמ"ש בחיים שאל וכו' הנה ספר ח"ש אין מצוי אצלי ולפי הנראה הן הן הדברים שבשיורי ברכה סי' ס"ב אות ג' ושם כתב מפרש דנותנים לו כל שבעה לשמחה אף דאין מברכין לו ב"ח כל שבעה וא"כ לא ידעתי מנ"ל להרב דמנהג קריאת פרשה זו להחתן בברכת חתנים תליא והלא מנהג זה הוא משום שמחת חתן וכלה וכיון שיש לו דין נושא בתולה לענין שמחה למה לא תהיה קריאה זו בכלל השמחה וצר לי מאד כי אין אצלי שו"ת הרשב"ץ שדבר בזה בח"ב סי' ט"ל ולא כנה"ג א"ח שדבר בזה בסי' רפ"ב כמ"ש הרב זכור לאברהם בח"א דף ע"ה ע"א ומ"מ אף שלענ"ד יש לפקפק בדבריו בשני הנדונים איני כדאי לסמוך על דעתי העניה עד אמצא סעד וראיה לדברי ולכן למעשה יש לחוש בדבר אולי יש טעם כמוס לזה ואנכי לא ידעתי שוב מצאתי שהרב פתח הדביר בח"ג דף קל"ג אות י"ד כתב בשם הרב כנה"ג סימן רפ"ב בהגהט"ו בד"ה ואיך שיהיה וז"ל ובבחור שנשא בעולה לא ראיתי מנהג קבוע שיש מקומות שמוציאין ויש מקומות שאין מוציאין ובמקומות עצמן המנהג משתנה והכל תלוי ברצון החתן עכ"ל והוא מסכים למה שכתבתי בתחלה מדעתי השפלה דתלוי ברצון החתן וחידוש הוא שלא הזכיר רב אח"א את דברי הכנה"ג בזה וצ"ל דעל מנהג מקומו דבר שבמקומו היו נוהגין שאין מוציאין ס"ת לבחור נושא אלמנה כיש מקומות שאין מוציאין שהזכיר הרב כנה"ג:
<b>אחר</b> זמן רב השגתי ספר נוה שלום (שנדפס עתה בשנת תרנ"ד) לידידי הרב הגדול אבד"ק נא אמון מוהר"א חזן יצ"ו ובדף ז' ע"ב הובאה שם תשובת הרה"ג המפורסם מוהר"ם פארדו בעניינים אלו ובה העתיק דברי הרב כנה"ג בסימן רפ"ב שהזכיר הרב פתח הדביר אכן נודע לי שבפתח הדביר הביא הדברים בקיצור נמרץ ובתשובה הנ"ל הביא דבריו במלואם ושמחתי לקראתם ונכון לפני להעתיקם והוא שישנו בנותן טעם למה דוקא בנושא בתולה נוהגים. בקריאה זו וז"ל ואומר שאפשר שהטעם שנהגו כן לשמחת החתן והכלה ובבתולה דשמחה דידה נפישא שאפי' אלמון שנשא בתולה צריך לשמוח עמה ז' ימים תקנו שיקרא החתן פרשת ואברהם זקן לרבוי השמחה אבל בבעולה דשמחה דידה מועטת דאפי' בחור שנשא אלמנה אינו אלא ג' ימים לא תקנו פרשת ואברהם זקן אי נמי שהתקון הזה נתקן להודיע לבני האדם שהיא בתולה ושכתובתה ק"ק כעין חילוק קליות ואגוזים ולפי אלו השני טעמים כל שהיא אלמנה אפי' שהוא בחור אין ראוי לקרות בפ' ואברהם זקן וכו' וכבר קרה מעשה פה תירייא בבחור שנשא אלמנה ערב חג השבועות והורתי שלא יוציאו ס"ת אחר בשביל החתן אלא שיקח החתן ספר שני שהוא חובת היום ולשמחת החתן צויתי שיקראו פ' ואברהם זקן בחומש ויתרגמו וינגנו אותה אמנם אם יארע כך ביום שאין בו ספר שני וירצה החתן שיוציאו ס"ת אחר לקרות בו ואברהם זקן לא אמחה בידו שראיתי בקוסטאנדינא יע"א אינן מוחין בבחור שנשא אלמנה ורוצה להוציא ס"ת אחר עכ"ל (הצריך לענינו) ועוד הביא מה שכתב בספר שיירי כנסת הגדולה בסי' רפ"ב נשאלתי על ראובן בחור שנשא אלמנה ערב סוכות יום ד' ורוצה לקחת ס"ת ביום שבת קודש בקהל כמנהג הבחורים שנושאים בתולות וכו' אם מוציאין ס"ת אחר בעדו כיון דיום ש"ק הוא רביעי לחופתו שכבר עברו ג' ימים לחופתו אינו מן הראוי שיוציאו ס"ת אחר בעדו במקום שאינו צריך והשבתי דאעיקרא דדינא אם בחור שנשא אלמנה לוקח ס"ת הסכמתי במהדורא ראשונה בסי' זה דהכל תלוי ברצונו של חתן אם רוצה לקחת ס"ת יוציאו ואין כאן ביזיון של תורה כיון דלכבוד החתן הם עושים וגם ברכות לבטלה ליכא דכיון שהוא קורא חייב לברך דאפי' למאן דאמר דבחור שנשא אלמנה אין לו אלא ג' ימים לשמחה מה בכך כיון שיש לו שבעה לברכה ומאחר שמברכין כל שבעה וקורא לו שם חתן לברכה למה לא יקח ס"ת במקום שנוהגים ליקח ס"ת בחור שנשא אלמנה עכ"ל (נראה דמה שכתב במקום שנוהגים ליקח ס"ת אעיקרא דמנהגא קאי וכאילו כתב דבמקום שנוהגים בעלמא ליקח ס"ת בבחור שנשא בתולה או אלמון שנשא בתולה למה לא יקח גם בחור שנשא אלמנה) הנה למדנו מדבריו דאפי' אם יום שבת הוא אחר שלשה ימים מחתונתו והוא בחור שנושא אלמנה רשאים ליתן לו ס"ת כשאר החתנים אם רצונו בכך וכל שכן בנדון שלנו שהיה תוך שלשה ימי חופתו:
<b>וכתב</b> עוד בהשומר אמת שם דהמאנס משודכתו שדינה כבתולה הן לענין שמחה והן לענין ברכה כמו שכתבו בחקרי לב סי' ל"ב ובשמש צדקה סי' ה' יש לומר דעדיף מנושא אלמנה כיון דאיש לא ידעה זולתו וכן עדיף מכונס בתולה בחזקת בעולה דאין לה שמחה דברכה אלא שלשה ימים וכן בנושא את הממאנת בבעלה שלא נבעלה לו כלל דהיא כבתולה שכתובתה מאתים ויש לה טענת בתולים כמ"ש בחק"ל שם יש לומר דהדין כן כלומר שקורין לו פרשת ואברהם זקן כשאר חתנים כן נראית כונתו והנה במאנס או מפתה משודכתו אם זכרוני אינו מכזיב כמדומה לי הן בעודני בעוב"י קושטא יע"א היה מעשה כזה ויורו המורים הרבנים הגדולים שלא להביא החתן בשבת חתונתו לבית הכנסת ויתפללו בביתו וכמדומה לי ששמעתי אז כי היה טעמם שלא רצו לכבדו ולשמחו ברוב עם הדרת מלך על שעבר עבירה ובעל נדה ולא אזכור אם בביתו הוציאו לו ס"ת ויקראו לפניו פרשת ואברהם זקן אם לא:.
<b>והנה</b> אם דברי הרב השומר אמת הם בדקדוק שכתב דבריו במאנס למעט מפתה משודכתו ויש מקום לחלק דדוקא באנוסה הוא דאין למנוע ממנו קריאת פרשה זו דבזה יש שמחה להכלה וקריאתה זו היא הללה שמתפרסם שבתולה היא ויעשו עמה כמשפט הבנות הבתולות ואם הוא חטא מה פשעה היא ולא לילקי כרמא בהדי הוצא ולא תלקה עניה בעון רשע וכיון ששקדו רבותינו לשמח את בנות ישראל וקריאה זו היא מכלל השמחה לכן אינו נכון לשנות לו משאר חתנים אבל במפותה ששניהם לדבר אחד נתכוונו לעשות הרע בעיני ה' מדעתם למלאות תאותם ומסתמא מעשיהם גרמו להם ע"י קירוב דעת שביניהם והיו לאחדים בתשוקת אהבה נצמדים ועשו במחשך מעשיהם חיבוק ונישוק וכל תועבת ה' אשר שנא הרעו והשחיתו כמה פעמים אש תוקד בקרבם כארס של עכנא ולא יכלו להתאפק עד אשר הוציאו מחשבתם הרעה מהכח אל הפועל ארס נתנה יבולה ככל אשר זממו מתחלה הנה בזה אין אנו אחראין לשמחם ולשמחה מה זו עושה במקום גילה שם תהא רעדה אם כח ב"ד יפה לענשם ולייסרם עפ"י חקי הקיר"ה ואם אין לב"ד רשות לענשם עכ"פ גם לכבדם אינם חייבים וכיון שקריאת פרשה זו נדבת הציבור היא למחול על כבודם אף שבעלמא גדול כבוד הצבור וכמה דברים אמרו רז"ל מפני כבוד וטורח צבור וכבר האריך קצת בזה רבין חסידא בריש ספר שלמי צבור ועמ"ש במכתב לחזקיהו בחלק התשו' סימן ט' אם טורח צבור הוא מדאורייתא ואפילו בעיכוב ושהייה מועטת יש פוסקים דאיכא משום טורח צבור עיין להרב ט"ז בסי' י"ג סק"ג על בדיקת חוטי ציצית בשעולה לקרות בתורה ובדברי המפרשים שם ולמרן החבי"ף בספר נשמת כל חי ח"א סי' ז' ולג"ע הרב פתח הדביר בח"א רס"י קמ"ח וכל מה שהתירו והקלו באיזה דברים ולא חשו לטורח צבור אינו אלא מטעם מחילת הצבור על טרחתם וכבודם ואף זה כיוצא בהם שלא חשו בקריאת פרשה יתירה משום שמחת חתן וכלה שכבוד הצבור מחול להם אבל בחתן וכלה אשר הרעו לעשות נבלה בישראל אנן סהדי דלא מחלי ליקרייהו והדר דינא שלא להטריח את הצבור בקריאת פרשה זו ואפשר דיש חשש ברכה שאינה צריכה ולכן יש סברא לומר דעל כיוצא לזה לא הנהיגו אבותינו הראשונים ומפני זה כתב הרב השומר אמת כל דבריו בזה במאנס ולא במפתה ואם כנים אנו בזה י"ל דההיא עובדא דנהירנא מפותה הואי כמובן והמעיין בדברי הרב שמש צדקה בחאה"ע סי' ה' (בסוף ד"ה ולענין קידושין ובהגהת מר בריה אהבה רבה באות ג') עיניו תחזנה שיש פנים מסבירות לחלק כן ק
<b>ובחפשי</b> בספרי דבי רב ראיתי שהרב פתח הדביר בח"ג דף קל"ג אות י"ד כתב בשם מרן החבי"ף בס' ספר חיים סי' ו' אות כ"א שבחור שעבר עבירה עם נערה שנתפתתה ותהר ממנו וכנסה לחופה בימי עיבורה אין מוציאין לו ס"ת לקרות ואברהם זקן כמשפט כל החתנים לא מבעיא אם נשאה באמצע השבוע עד שביום השבת כבר כלו ימי השמחה אלא אפי' הנישואין ביום ה' שיום השבת מכלל ג' ימי השמחה אין לקרות לחתן בפרשת ואברהם זקן ואפילו לקרות הפרשה בחומש ולתרגמה כדי לשמחו לא יעשו שהרי דברי מרן החבי"ב הם בבחור שלא עבר עבירה דנשא אשה בעולה דאז עבדינן ליה כל מה דהוא צבי לכבדו ולשמחו אבל כשעשה עבירה גדולה אשר ינאף את אשה נדה ובלא ברכה והיא הרה לזנונים לא יהא חוטא נשכר לכבדו ולשמחו במקום שראוי לענשם ולקונסם ולהלקותם (במקומות שיש רשיון לזה) מצד חקי הקיר"ה) ושלא ינשאו זה לזה ואדרבא אסור לעשות להם שום כבוד ובזה יוסרו אחד אנשים ואחד הנשים ולא יעשו כמעשיהם עי"ש שהביא ראיות לזה והוסיף הרב פה"ד דאף אם החתן הזה רוצה להתפלל בביתו בשבת חתונתו בעשרה ושיביאו לו ס"ת לקרות פרשת השבוע כמו שעושים לשאר חתנים נושא בעולה אין להתיר לו דעיקר היתר הולכת ס"ת לבית החתן הוא משום דחתן כמלך ונקרא אדם חשוב ולבני אדם החשובים מוליכים ס"ת וזה אשר עשה נבלה כזאת איך יתכן לתארו לאדם חשוב ומלך להתיר להוציא ס"ת מהיכל קדשו בגללו זה לא יעלה על לב אנוש וכיון שראוי הוא לענשו ולקנסו וכו' כמ"ש בספר חיים א"כ ילך לבהכ"ן ויתפלל שם כי היכי דלימטי ליה כיסופא וכל העם ישמעו ויראו ולא יתפלל בביתו אף אם לא יקראו לו פרשת ואברהם זקן ואפי' בחומש דאין לו בזה עונש ובזיון כ"כ דלא מיפרסמא מילתא ומוטב לו שיתבייש, בפני כל קהל עם אולי יקל מעליו חומר העון ושב ורפא לו אלו תוד"ק ולכאורה מדבריהם הללו יש סתירה למ"ש הרב השומר אמת הנ"ל בשני דברים. א) במ"ש דהמזנה עם המשודך שלה יש לה דין בתולה הן לברכה והן לשמחה ואילו בפתח הדביר מבואר דאין לה דין בתולה ואין מברכין לו אלא ג' ימים בלבד. ב) במ"ש דיש לקרות לו פ' ואברהם זקן ואילו הרבנים שבפה"ד כתבו דאין להוציא לו ס"ת ואף לא לקרות לו בחומש כנז"ל אמנם לפי מה שכתבתי לחלק בין אנוסה למפותה אין מדבריהם שום סתירה דאינהו דאמור במפותה ומר הוא דאמר באנוסה דכיון דהיא לא פשעה ואנוסה היא אין סברא להעניש את המאנס בדבר הנוגע העדר וחסרון כבוד גם לה אבל כשהיא מפותה שניהם ראוים לעונש ומהיכא תיתי לכבדם ולשמחם ופוק חזי מ"ש הרב חת"ס סי' קכ"ג בפנוי הנושא מפותת עצמו שנסתפק הרב השואל אם לברך ברכת חתנים כל שבעה כלבחור או לא ודעת הרב השואל לברך כל ז' דלא כמ"ש הרב מוהרש"ל בשו"ת נו"ב מ"ת סי' פ"ב והשיב לו דיפה כיון ולו שומעין שאמר כהלכה ובכל זאת כתב מאוס ימאסו הנואף והנואפת ואינם ראוים לברכה ואיך יקבלו פניהם פנים חדשות כל שבעה והמה בועלי נדות חוטא בל יתנאה אך אם ימצאו רעים כמותם לחדש פנים כל ז' יברכו להם כל שבעה הנך רואה דכשהיא מפותה דשניהם עבריינים, ס"ל דאין לכבדם לחדש פנים כל ז' ואשר יכבדום ויקדימו להם פנים על שם אחיהם יקראו בנחלתם כזרזיר הה לך אחר העורב וכ"ש וק"ו שאין לכבדם בפומבי ופרהסיא גדולה ברוב עם הדרת מלכו של עולם יהי כבוד ה' לעולם והחטאים בנפשותם לא יבואו בקהל ה' עד עולם:
<b>ובאמת</b> נדון הרב שמ"ץ שציין בהשומר אמת היה באנוסה ובה הוא דאמר רב דיש לה דין בתולה לברכה ולשמחה ולא נפלאת היא לחלק בין מפותה לאנוסה כמו שכתבתי אלא דמתוך דבריו נראה דגם בנבעלה מדעתה ס"ל דיש לה דין בתולה לברכה ושמחה דכשרצה לדמות נדונו למחזיר גרושתו דאינו מברך ברכת חתנים בסעודה אף לדעת הרדב"ז דמברכין בשעת כניסתה לחופה דחה לזה ואמר דלא דמי למחזיר גרושתו דהא מיהא היתה נשואה לו בקידושין הראשונים וכו' וכשהחזירה עתה אין כאן שמחה אבל הבועל משודכתו שלא מדעתה ורצונה שתקפו יצרו ירא וחרד שלא יתפס כגנב אוכל לחם סתרים בלא שמחה בודאי בבא לכנסה ע"י חופה שמחתו גדולה לאכול חוליו בטהרה ולמה לא יברכו בכל שבעה ימי המשתה ואם הלכה רופפת בידך פוק חזי מאי עמא דבר בפרט במדינת איטאליה של יון שבעו"ה פשט המנהג המנוגע שהחתנים נכנסים לבית כלותיהם ביום ובלילה ומשחקים והשטן מרקד ביניהם ובאים לידי הרגל דבר עד שפעמים בכניסתה לחופה כריסה בין שיניה ואינן אנוסות אלא מפותות ואעפ"י כן לא נמנעו מלברך כל שבעה ואין מוחה כ"ש וק"ו דאין למנוע מלברך כשהוא לאונסה ולבה בל עמה דקרקע עולם היא ואין שמחה גדולה מזו לבא עליה כדרך כל הארץ כשהיא שפויה ודעתה מיושבת עליה דממש פנים חדשות באו לכאן וכבתולה דיינינן לה לכל דבריה עכ"ל (שם בסוד"ה ולענין) מבואר בדבריו דגם במפותה מנהג פשוט הוא ליתן לה דין בתולה לברכה כל שבעת הימים ולא ערער על המנהג ולמד ממנו לנדונו בק"ו ודלא כמה שחשבתי לחלק בין אנוסה למפותה וצריך לעיין בספר חק"ל שציין הרב השומר אמת וכן בגוף דברי הספר חיים שציין הרב פתח הדביר ולא שכיחי גבאי ולפי הנראה המעשה שבספר חיים הנ"ל הוא הנדון שבשו"ת חיים ושלום ח"ב סי' ע"ד והוא במפותה שאינה משודכתו אלא משודכת לאיש אחר ומתבאר שם דמחלק לענין שמחה בין בא על נערה שנתפתתה לו ואינה משודכתו (דזה גרע טפי) לנערה מפותה והיא משודכתו וא"כ יש חילוק בין נדון הרב אח"א לנדון שבספר חיים כמובן אלא דהאמת הוא דלפי הטעם שכתבו הרבנים הנ"ל דמשום שעבר עבירה גדולה לעשות בישראל נבלה אין ראוי לכבדו ולשמחו מסתברא ודאי דאין לחלק לענין הכיבודים הללו בין שאינה משודכתו למשודכתו וזה פשוט לענ"ד:
<b>ואנכי</b> הדל נשאלתי לפני איזה שנים במעשה שהיה בעיר פ' בבחור משודך חתן הדר בבית חמיו כי אין לו אב ואם גם מקום ללון והוא ישן וכו' והיא ישנה וכו' ויהי היום נתפתתה לו ונתעברה ממנו ועד שלא יתפרסם הדבר הכניסום לחופה ואחר שהוכר עוברה ונודע הדבר הודה ויאמר צדקה ממני ובעיר הנ"ל נוהגים אשה כי תזריע וילדה זכר ואם נקבה תלד בשבת הלידה מכבדים את האבי הבן או הבת בבהכ"ן בקריאת התורה ובמצות השייכות לס"ת ולכן שאלו איך יתנהגו עמו בשבת הלידה והשבתי דאם היה נודע זה קודם חופתו היה ראוי להתנהג עמו ככל היוצא מפי המאורות הגדולים חיים שנים (ספר חיים והרב מוהר"ח פונטרומילי בספר פתח הדביר הנ"ל) אם יש רשות לזה עפ"י חקי הקיר"ה כי את דתי המלך נעשה ונשמע ומשום שלא נודע הדבר בעתו ונתכבד בכל הכיבודים בזמן חופתו כחתן יכהן פאר תחת אפר מעטה עון עצמו אינו נמחק והוסיף על חטאתו להתלבש באיצטלא שאינה ראויה לו וברך ברכה שאינה צריכה לו בקריאת פרשה ואברהם זקן יגלו שמים עונו כי תלד אשתו ולד של קיימא וידעו כל העם כי לזנונים הרתה הנה כי כן אם יש רשות עפ"י חקי הקיר"ה יגזרו עליו לבא בשבתו לבהכ"ן ולא יכבדוהו בשום מין כיבוד הנהוג כי מנעו ה' מכבוד ולפי שידעתי את האיש כי איננו פרוץ בעריות חלילה ומתהלך בדרך ישרה אך הפעם כאש בנעורת יצריה אלבשיה ויצא העגל הזה בטחתי כי יקבל דינו בספ"י וידע נאמנה כי לטובתו אדרוש כל העובר עבירה ומתבייש בה מוחלין לו על כל עונותיו ויתגלגל זכות על ידו למען ידעו כל העם כי יש אלקים שופטים ולא ילך איש איש א בשרירות לבו לעשות הרע בעיני ה' וכן היה קבל דינו בשמחה והתנהגו עמו כמשפט כתוב למעלה ושב ורפא לו והוא רחום יכפר.
<b>טו</b><b>)</b> <b>אם</b> נמצא טעות בס"ת בקריאת החתן פרשת ואברהם זקן כתב הרב זכור לאברהם בח"א במערכת ס"ת דף ע"ה ע"א דאין צריך להוציא ס"ת אחרת ויסיים בו הקריאה ולא יברך ברכה שאחר הקריאה כיון שאין קריאה זו מן הדין ואינה אלא מנהג בעלמא ולמד כן ממ"ש הרב שלמי צבור בדף ר"פ ודף רצ"ג ע"ד דאם נמצא טעות ביום שמחת תורה בקריאת החתן בראשית אין צריך להוציא ס"ת אחרת כיון דאין חיוב לקריאה זו ואינה אלא מנהג בעלמא. והנה בדין חתן בראשית שנמצא בו טעות נחלק הרב מוהרא"ז בס' ה"ב שערי אפרים בשער ח' אות ס"ד על הרב ש"ץ ופסק דאם נמצא הטעות באמצע הקריאה יוציאו ס"ת אחרת ויברך לפניה ולאחריה אבל אם לא הרגישו בהטעות עד אחר שבירך לאחריה אין צריך להוציא ס"ת אחרת עי"ש והנה מ"ש דיברך בס' שני לפניה כ"כ לפי מ"ש שם בשער ה' עי"ש ומנהגנו אינו כן אלא אם נמצא טעות שצריך ס"ת אחרת אינו מברך בס"ת הכשרה ברכה שלפניה אלא גומר הקריאה ומברך לאחריה ומ"ש דאם הוא באמצע הקריאה צריך להוציא ס"ת אחרת באר טעמו בפתחי שערים שם דמ"ש הרב ש"ץ דאיכא משום בושת הס"ת להחזירו ולהוציא אחרת הרי גם אם יגמרו הקריאה בלא ברכה איכא בושת אלא דבאמת בס"ת פסולה אין לחוש לבושת כיון שבאמת צריכה תיקון וכיון שנהגו לקרות פרשה זו אין לגמור הקריאה בלא ברכה לאחריה ולברך על ס"ת זו אי אפשר משום דאיכא חשש ברכה לבטלה לכן צריך להוציא ס"ת אחרת ולברך אלו תוד"ק ומעתה לפי דבריו נראה דהה"ד בנמצא טעות בס"ת של החתן בקריאת דואברהם זקן יש להוציא ס"ת אחרת לגמור בה הקריאה ולברך אחריה דכיון שכבר נהגו בקריאה זו איכא משום בושת אם יגמרו הקריאה בלא ברכה כן היה נלע"ד אמנם הרב אח"א בס' השומר אמת דף ל"ו אות ט' כתב דנ"ל דגם להרב שע"א שחולק בחתן בראשית מ"מ בזה מודה דשאני קריאת חתן בראשית שהוא מנהג שנתפשט בכל ישראל משא"כ במנהג קריאת ואברהם זקן שלא נתפשט בכל ישראל ועם שאין נלע"ד שתהיה כן דעת הרב שע"א אלא לדעתו כל קריאה שנהגו בה הרי קבעוה חובה ואיכא בושת לגמור בלא ברכה ומה לי נהגו בה כל ישראל ומה לי מקצתם באתרא דנהיגי בה מיהא קבעוה חובה וכבר כתבתי באות י"ד דמנהג זה הוא מנהג קדמון מזמן הגאונים ונתפשט בהרבה מתפוצות ישראל מ"מ נלע"ד דהדין אמת שאין צריך להוציא ס"ת אחרת ולברך עליה עפ"י סברא בעלמא דאיכא בושת לגמור הקריאה בלא ברכה מאחר שעיקר הקריאה אינה מן הדין אלא מנהג הבו דלא להוסיף עלה להצריך להוציא ס"ת אחרת לא בחתן בראשית ולא בקריאת החתן בפרשת ואברהם זקן ולא יהא אלא ספק שב וא"ת עדיף וכן ראיתי שפסק הרב מעשה אברהם בחא"ח סי' ל"ד שכיון שאין קריאה זו מן הדין אלא מנהג בעלמא כמ"ש בערוך והרשב"ץ ומוהר"י הלוי סי' פ"ב אם נמצא טעות אין צריך להוציא ס"ת אחרת אלא יגמור פרשת ואברהם זקן באותו הספר ולא יברך לאחריה וכן פסק גדול בדורנו הרב מוהרא"ף נר"ו בספר ויען אברהם בחא"ח סוס"י כ"ד וכתב כן גם בשם מר אביו בספר ספר חיים סי' ז' אות ו' דלא כהרב בע"ס קנין פירות במעשה שהיה בנא אמון שהורה בזה לסיים בס"ת זו ולברך אחריה ונדפס עתה ספר נוה שלום לידידי הרה"ג מוהר"א חזן אבד"ק נא אמון וראיתי בדף ז' אות ט"ו שציין בזה לעיין בספר פתח הדביר ח"ג סימן קפ"ג סי"ד (והוא ט"ס וצ"ל סי' רפ"ב כי החלק ג' מתחיל מסי' רמ"ב) ועיינתי שם ואין שם שייכות לדין זה
<b>טז</b><b>)</b> <b>חתן</b> שאירע לו אבלות אחר שנכנס לחופה שהדין נותן שיגמור ימי הרגל שלו ואח"כ מונה ימי אבלות כמו שכתבתי בקונטרס זה במערכת אבלות (בשדי חמד ח"א) אות רט"ז על מה שנשאלתי בחתן שאחר שנכנס לחופה מת אביו בפתע פתאום רח"ל ושם בארתי בס"ד איך יתנהג בכל דבר השייך לאבלות כיעי"ש ודבר זה נשמט משם איך יתנהגו עמו ביום ש"ק חתונתו בכל מה שנוהגים לעשות לכבוד ולשמחת חתן כקריאת פרשת ואברהם זקן וכיוצא ששאלוני ע"ז ואמרתי שיעשו לו ככל הנהוג בכל החתנים אין נגרע דבר שלא יהיה כאבלות פרהסיא ואמרו בשם זקני העיר שלפני ארבעים שנה בערך אירע כן בעיר הזאת והתנהגו כן עם החתן ההוא ובנדון שלפנינו לא נעשה כן לפי שהחתן לא רצה בזה בשום אופן אבל עכ"פ הדין נראה פשוט כן וכן ראיתי עתה להרב השומר אמת בדף ל"ו אות ח' דחתן שאירע לו אבלות עושה שורה כמנהג אף למי שחולק באבי הבן משום דחתן ימי חופתו הם לו כרגל ועדיף מרגל וכו' והוא פשוט:
<b>יז</b><b>)</b> <b>בקריאת</b> פרשת ואברהם זקן לחתן יש מקומות שנוהגים שהחתן קורא בס"ת בסדר חובת היום ואח"כ פרשת ואברהם זקן מתוך החומש וכדעת הרשב"ץ בח"ב סימן ט"ל והריטב"א ביומא כמו שכתב בשמם הרב ערך השלחן בסי' קמ"ד באות ב' כ"כ הרב אח"א בספר השומר אמת דף ל"ו אות ג' ושו"ת הרשב"ץ אין מצוי אצלי ועיין בתשובה שבספר מים רבים סי' ו' (בסוף ד"ה תדע שכן) ובדברי הרב המחבר שם בסי' ח' (בד"ה עוד הוסיף להביא ראיה) במ"ש אליבא דהרשב"ץ ודו"ק. ש"ר שהרב מעשה אברהם בא"ח סי' ל"ד שהזכיר שם דברי הרשב"ץ שנשאל על מה שנוהגים בכמה מקומות להוציא בשבת חתוכה שתי תורות וכו' על מה אדני המנהג הוטבעו ושהשיב שאין לו יסוד ולא רמז בתלמוד ומפני המאורע של יום הוא שהזקיקו לשתי תורות וכו' אלה הדברים שכתב בשמו שם ולא סיים כל לשונו בזה ומדברים אלו נראה דהחתן קורא פרשתו בס"ת ולא בחומש ועיינתי בדברי הרב ערך השלחן וראיתי שכתב בשמו דקורא ע"פ כמ"ש הערוך וכ"כ הריטב"א בחי' יומא דף ע' ועיין מוהר"י הלוי סי' פ"ב ופמ"א סימן ל"ז עכ"ל ובדברי הריטב"א ג"כ לא נזכר לקרותה בחומש אלא בע"פ ודבריו הם עמ"ש בש"ס דטעמא דקורא בג' ובעשור שבחומש ע"פ ולא מייתינן ס"ת אחריתי היינו משום דחד גברא בתרי ספרי איכא פגמא כתב ע"ז וז"ל פי' וכיון שכן לקרוא בע"פ עדיף ומכאן נהגו לחתן בפרשת ואברהם זקן לקרותה בע"פ מפני שכבר קרא בפרשת היום והוה ליה חד גברא בתרי ספרי דאיכא פגמא ויש מקומות שמוציאין ס"ת לפרשת ואברהם זקן ואין החתן קורא בפרשת היום והוה ליה תרי בתרי ספרי וקשה ע"ז איך ברך החתן לפניו ולאחריו על פרשת ואברהם זקן והמנהג הראשון הוא הטוב והתפוס מימות הגאונים עכ"ל הרי שלא הזכיר לקרותה בחומש אלא שקורין אותה בע"פ גם בערוך בערך חתן כתב שפרשת ואברהם זקן קורין אותה בע"פ אחר שקורא בתורה בעניינו של יום ג' פסוקים גולל ס"ת וקורא ואברהם זקן שלשה פסוקים על פה ואח"כ מברך כדרך שעשה כ"ג ביוה"כ שנוטל ס"ת ומברך וקורא אחרי מות ואך בעשור וגולל ס"ת וקורא ובעשור שבחומש הפקודים על פה ואח"כ מברך ואין גוללין לפרשת ואברהם זקן לפי שאין גוללין ס"ת בצבור ואינו קורא בתחלה ואברהם זקן על פה לפי שצריך לראות הכתב קודם שיברך אלו תוד"ק והרי הוא ג"כ לא הזכיר לקרותה בחומש אלא בע"פ ומה שקשה ע"ז דקי"ל דברים שבכתב אי אתה רשאי לאומרם בע"פ כבר באר הריטב"א שם קודם לכן על מה שהכ"ג היה קורא בעשור שבחומש הפקודים ע"פ וכן ע"פ ק"ש ואת קרבני לחמי וגם פסוקים אחרים שקורין בבהכ"ן ע"פ כפסוקי דזמרא ודבתר השכיבנו והללא וכתב ליישב דנראה מהירושלמי שלא אסרו לקרות ע"פ אלא דברים שבכתב שהם מחובת קריאה בצבור אבל פסוקים שאדם קורא לשינון בעלמא או דרך שבח ותפלה והודאה אינו בכלל זה ומיהו נראה שאף הקורא בתורה שבכתב לחובת קריאתה ולומדה אפי' ביחיד אסור לקרות ע"פ ולכן לא היה קורא רב יוסף (שהיה סגי נהור) בתורה שבכתב רק תרגום כדאמרינן כדמתרגם רב יוסף עכ"ל ודברי הירוש' הללו הביא גם הסמ"ג בעשין ר"ט קרוב לסופו ועפי"ז דחה הרב ערך השלחן בסי' מ"ט מה שהוכיח הרב מקראי קדש דהא דדברים שבכתב וכו' אינו אלא מדרבנן מדאמרינן דמה שכ"ג קורא ע"פ ולא מייתינן ס"ת אחריתי הוא משום ברכה שאינה צריכה והרי כתבו התוס' והרא"ש בסוף ר"ה דברכה שא"ץ אינו אסור אלא מדרבנן והיכי שרינן איסור תורה מפניה ולזה דחה בעה"ש דאין איסור קריאה ע"פ שייך בכ"ג ביוה"כ כמ"ש הסמ"ג בשם הירוש' (וחידוש הוא שלא זכר שר את יוסף שכבר קדמו מרן חיד"א בספר ברכי יוסף שם לדחות ראית הרב מק"ק עפ"י דברי הסמ"ג בשם הירוש' וכל יומא שמעתתיה דרב יוסף סני בפומיה דמר) וכתב להוכיח מסוגייא דסוטה ר"פ א"ן דף ל"ג ע"א דהוא מדאורייתא עי"ש ש"מ דנקטי רבנן כי הא דבירושלמי ואם כן:
<b>אמור</b> מעתה דלפי זה בקריאת פרשת ואברהם זקן שאין קורין אותה בתורת חובת קריאה (עד שמזה תמה הריטב"א איך מברכין עליה כנז"ל) אין בקריאתה משום דברים שבכתב אי אתה רשאי לאמרם בע"פ ולפי זה מתבאר דמ"ש הרב אח"א הוא שלא בדקדוק וצ"ל שקורין ואברהם זקן בע"פ. גם בתשובות הרב בית יהודה בחא"ח סי' ס' (בד"ה זאת אומרת) כתב שמנהגם שהחתן קורא בסדר היום ואחר שבירך ברכה לאחריה החזן קורא פרשת ואברהם זקן בע"פ עי"ש אלא דתמיה לי למה לא הנהיגו לקרותה אחר קריאתו בס"ת קודם שיברך לאחריה על מה שקרא בס"ת בסדר היום ותהיה קריאה זו בברכה לפניה ולאחריה כמו שמפורש כן בדברי רבינו הערוך הנ"ל שעושים לחתן כדרך שהיה עושה כה"ג ביום הכפורים ומשמע מדבריו דאיכא קפידא שתהיה קריאת החתן מתברכת בין לפניה בין לאחריה שהרי על מה שהוקשה לו למה אין קורין פ' ואברהם זקן בתחלה יישב משום דקי"ל דאין מברך עד שיראה הכתב ואכתי תקשי יקרא תחלה פרשת ואברהם זקן בע"פ ואת"כ יראה הכתב בסדר היום ויברך ויקרא אלא ודאי מוכח דמהדרינן שתהיה קריאת החתן בואברהם זקן ג"כ מתברכת לפניה ולאחריה כדרך קריאת הכה"ג ביוה"כ ואף שהריטב"א כתב סתם שקורא ואברהם זקן ע"פ ולא פירש אם קודם הברכה שלאחר קריאתו בסדר היום או אחריה נראה דסתמו כפירושו דכיון שכתב שמכאן נהגו וכו' משמע שגם החתן עושה כדרך שכה"ג עושה ביוה"כ וא"כ קשה מה ראו על ככה לנהוג לקרות פרשת ואברהם זקן אחר הברכה שעל קריאתו בסדר היום ובכל מה שעלה בדעתי לומר טעם למנהג זה לא נתקררה דעתי כי אחרי שמפורש כן בדברי רבינו הערוך מה להם לשנות ולברור להם דרך אחרת ואנכי לא ידעתי ודאתאן עלה עיניך הרואות שכתבו הרבנים הנז"ל דפרשה זו קורא אותה על פה ומ"מ אף שבדברי הרבנים הנ"ל לא נזכר קריאתה בחומש ראיתי בשו"ת הרב מוהר"ר מילדולה שבספר מים רבים סי' ז' שכתב ששמע שבערי תוגרמה יש שקורין אותה ע"פ ויש שקורין אותה בחומש וכ"כ שם (בד"ה ומי הוא) בשם ספר תקון יששכר שאחר שברך על קריאתו בס"ת לאחריה קורין לו ואברהם זקן בחומש בלא ברכה (ומה שסיים ואמר וכ"כ הרד"א נוהגין בכל המקומות אחר שקורין בס"ת בסדה"י לקרוא עם החתן בספר שני ואברהם זקן וכו' כונתו לומר שגם הרד"א הזכיר המנהג הזה אלא שיש הפרש במנהג זה דיש קורין בחומש ויש בס"ת) וכ"כ הרב המחבר שם בסי' ח' בשם הרב פמ"א ח"ב סוס"י ל"ז דיש ק"ק בשאלונקי נוהגים לקרותה בחומש:
<b>ומדברי</b> הריטב"א הנז"ל יש סתירה למ"ש הרב מור וקציעה ה"ד הרב פתח הדביר בסי' קט"ז אות ב' עמ"ש רבינו הטור שם דאע"ג דתניא דפסוק שנאמר בלשון יחיד אין מכנים לרבים וכן בהיפך וקרא כתיב רפאני ה' וארפא ואנו אומרים רפאנו ונרפא פי' הרמ"ה דה"מ כשקורא הפסוק דרך קריאה אבל כשאומר דרך תחנה ותפלה מותר לשנות מיחיד לרבים וכו' ולזה כתב הרב מו"ק דלא זו בלבד דמותר לשנות אלא צריך לשנות שאל"כ הוי קורא דברים שבכתב בע"פ דאסור והרי הריטב"א קרי בחיל עפ"י הירושלמי דכל שאינו קורא בתורת חובת קריאה אף שקורא בע"פ לית לן בה וכתב בפירוש דמה שאומר דרך שבח ותפלה והודאה אינו בכלל זה וא"כ שפיר כתב הרמ"ה דמותר ולשנות אם ירצה אבל לא שמוכרח לשנות והרב פה"ד השיגו מטעמים אחרים משום דבדבר השגור בפי כל ליכא משום דברים שבכתב וכו' כמ"ש הראשונים והובא סברתם בטור וב"י סי' מ"ט ועוד י"א דלא אסרו אלא בקורא בניגון ובטעמים וכו' עי"ש ולא זכר שר מדברי הריטב"א הללו כיעי"ש ואף להרדב"ז שרמז הרב מג"א בסי' מ"ט (שם ציין ח"א סי' קל"ח והיא בדפוס ווארשא תרמ"ב בחלק ד' סי' אלף ר"ה) שנראה שאינו סומך לגמרי בדברי הירושלמי לפי שפשט המאמר אי אתה רשאי לאמרם בע"פ לא משמע הכי וגם טעמו של הירושלמי כיון דלא פרישו ליה בגמרא דילן משמע דלא ס"ל ותו כיון שנתנה בכתב צריך שינהוג בה ויקרא בכתב כעין נתינתה מ"מ לגבי פסוקים שאומרים בתפלה כתב שם מפורש דכיון שהם דרך תפלה שפיר דמי והיינו הך דרפאנו ה' ונרפא:
<b>ולפי</b> דרכנו למדנו דהנוהגים לקרות להחתן פרשת ואברהם זקן בחומש היינו משום דחוששים למ"ש הרדב"ז הנ"ל דאין לסמוך עמ"ש בירושלמי דמשמעות המאמר אינו כן וכו' ואין היתר אלא באומר פסוקים דרך תפלה וקריאת פרשה זו שאינה דרך תפלה צריך לקרותה בכתב וגם המנהג האחר שהביא הרב אח"א שם בשם הרב פרח מ"א שקורא תחלה בסדר חובת היום ואח"כ קורא בספר אחר פרשת ואברהם זקן נראה שהוא ג"כ לחוש לזה שלא לקרותה בע"פ ואין ס' פמ"א מצוי אצלי לראות מה אמר על המנהג הזה דלפי הנראה יש לפקפק דהו"ל חד גברא בתרי ספרי שמפני זה הנהיגו הגאונים לקרותה ע"פ ולא אמרו שיביא שתי תורות כמ"ש הריטב"א הנז"ל וכתב עוד שם (בהשומר אמת) דהמנהג הנכון הוא שיקרא החתן תחלה בסדר חובת היום ואח"כ יקרא בחומש פרשת ואברהם זקן והעיד שכן המנהג בארץ הצבי ופרוודהא ואף במקום שנהגו לקרות ואברהם זקן בס"ת אם רצה החתן לעשות כמנהג הנכון הנ"ל רשאי ואין בזה חשש משום משנה מנהג המקום כמ"ש הרב מים רבים בסי' ח' בשם הרב משנת חסידים שעשה כן לבנו אף שהיה מנהג מקומו לקרותה בספר וכ"כ הרב בית יהודה בסימן ס' דכל עיקר מנהג זה אינו אלא לכבוד החתן ואם ירצה לוותר ולמחול על כבודו שלא יוציאו לו ס"ת לקריאת פרשה זו הרשות בידו עי"ש ונראה ודאי דכ"ש אם כל הצבור מסכימים לשנות המנהג (שנהגו להוציא ס"ת לחתן לקריאתו) ולנהוג כמנהג הנכון הנ"ל דשפיר דמי ואפשר שמטעם זה שינו המנהג בארץ ישראל שכתב הרב כנה"ג וה"ד הרב יד אהרן במ"ב בסי' רפ"ב הגהט"ו אות ח' שהיו נוהגים שהחתן קורא בסדר חובת היום וגוללין הס"ת לקרות פרשה ואברהם זקן אף דאין גוללין ס"ת בצבור משום כבוד החתן אין הצבור מקפידים וכתב ע"ד דעתה המנהג שקורא בסדה"י ומברך לאחריה ואח"כ קורין המזמרים פרשת ואברהם זקן ומתרגמין אותה בלא ברכה כיעי"ש הרי ששינו המנהג והמירוהו בטוב ממנו ולא חשו משום לעז על הראשונים וכן נמצא בכמה ענינים בכיוצא לזה שמשנים מנהג הקדמון כשיש בו איזה גמגום אף אם אינו מנהג בטעות גמור ויש כמה חילוקי דינים באיזה ענין לא חיישינן משום לעז עיין במה שרשמתי בקונטרס הכללים במערכת הלמ"ד והרב מעשה אברהם בא"ח סי' ל"ד תמה על מה שהעיד הרב כנה"ג במנהג ארץ ישראל דהרי שלוחי ארץ ישראל מעידים שאין כן המנהג ומסתמא לא נשתנה ממה שהיה מימי קדם ולא ראה דברי הרב יד אהרן שהבאתי עי"ש. ובעיר הזאת נוהגים להוציא ס"ת לעצמו לקריאת החתן ואינו קורא בסדר חובת היום כי אם בואברהם זקן ומברך לפניה ולאחריה ובאמת קשה בעיני המנהג הזה דאף שהוזכר מנהג זה בפוסקים וכתבו דאף דאין קריאה זו קריאת חובה כלל אלא מנהג מברכין עליה ואין שום חשש ברכה לבטלה וכתבו שכן יש ללמוד מדברי מרן החבי"ב בכנה"ג סי' תרס"ט ואין ס' כנה"ג א"ח מצוי אצלי ולפי הנראה דבריו הם על חתן בראשית שאינו אלא מנהג ומדבריו למדו לחתן בקריאת ואברהם זקן ולדעת הרב אח"א שהבאתי באות ט"ו אין לדמות מנהג קריאת החתן בחופתו לקריאת חתן תורה וכן אין לדמות מנהג זה לקריאת ההלל בר"ח שמברכים אעפ"י שהוא מנהג ועוד דברים כיוצא לאלו דיש לחלק כנז"ל ועיין במה שרשמתי בקונטרס זה במערכת ברכות סי' א' אות י"ד בעניינים אלו (בשדי חמד ח"א) ועכ"פ עינינו הרואות לחד מקמאי הריטב"א הנז"ל דאין רוח חכמתו נוחה במנהג זה ותמה איך מברכין אקריאת ואברהם זקן אך בכל זאת לא רציתי לשנות המנהג שנהגו בו משנים קדמוניות כי ירא אנכי לפשוט יד במנהג קדום שיש לו סמך בדין כאשר הזהירונו מהפוסקים ראשונים ואחרונים בכמה עניינים שונים כמו שרשמתי בקונטרס הכללים במערכת המ"ם אות ל"ח ובפרטות בקריאת פרשת ואברהם זקן האריך הרב בית יהודה בסי' ס' ומפיו לפידים יהלכו בתוכחת מגולה להחכם שרצה לשנות מסדר מנהגם עי"ש דב"ק בנעם שיח ולא זו בלבד לא רציתי לבטל המנהג מן הכלל כולו אלא אף לתלמידיי וחתניי יחיו לא הורתי לשנות מהמנהג כאשר חשב לעשות הרב עמנואל חי ריקי שכתב הרב מוהר"ר מילדולה בשו"ת מים רבים סי' ז' בשמו כי כשיעשה חופה לבנו לא יקח ס"ת לקריאת ואברהם זקן כמנהג מקומו כי חושש לברכה לבטלה (כן מפורש שם בד"ה ובדידי והרב אח"א שכתב בשם הרב מים רבים סי' ח' שהרב משנת חסידים עשה כן לבנו כנז"ל הנה בסי' ח' לא מצאתי דבר זה כי אם בסי' ה' והיא תשו' מר גיסו של הרב המחבר ושם לא כתב אלא כמו שכתבתי שאמר לעשות כן אבל מי יודע אולי בשעת מעשה לא מלאו לבו לשנות המנהג) אף שיש איזה דברים נהוגים ביניהם ויש לה על מה לסמוך ואני מניחם לעשות כמנהגם ובעצמי איני מתנהג כמותם ויש איזה דברים אשר גם לתלמידי יחיו אגלה להם להתנהג כמוני ואת צנועים חכמה אבל בדבר זה שהוא בפרהסיא ואוושא מילתא אף שהוא בשב ואל תעשה כקום עשה דמי ואין דעתי נוחה לשנות ממנהגם אחרי שיש להם על מה שיסמוכו ומנהגם תורה ואף בדבר שנראה לי פשוט שהוא מנהג בטעות לא אקפוץ לבטלו ולדחתו בשתי ידים עד אחר הישוב והתבוננות ולפעמים אתייעץ עם רבני גאוני דורנו יחיו ועין בקונטרס זה במערכת אכילה לה אות ו' בשדי חמד ח"א דוגמא לדבר) והאל יתברך יצילנו משגיאות ויהיו כל מעשינו לשמו יתעלה.
<b>עתה</b> ראיתי תשובת הרה"ג מוהר"ם פארדו אשר הובאה בס' נוה שלום החדש (להראבד"ק נא אמון יצ"ו) בדף ז' ע"ב ומתוך דברי תשובתו מובן שהיו במקומו איזה מערערין במנהג זה שנוהגים גם שם (נא אמון) וחשף זרוע לבטל את המעוררין והביא דברי הרב כנסת הגדולה בא"ח סי' רפ"ב שמעיד בגדלו שנוהגים בכל המקומות בשבת חתונה אחר שקורין בסדר היום קורין לחתן בס"ת בפרשת ואברהם זקן בס"ת שקראו חובת היום שגוללין וכו' ואף שאין גוללין ס"ת בצבור מפני כבוד הצבור הנה הצבור מוחלים על כבודם לשמחת החתן וכתב הטעם שנוהגים כן דוקא בחתן שנשא בתולה והביא גם מה שכתב בשיירי כנסת הגדולה שם (והעתקתי דבריו לעיל בסוף אות י"ד) וסיים הרב מוהר"ם הנ"ל הרי דהמנהג יסודתו בהררי קודש ואין שומעין למי שרוצה לשנות מנהג ישראל והבא למחות במנהג זה עובר בחמשה קולות וכו' ואפי' במקום שאין נוהגים מנהג זה אם רצה החתן שיוציאו לו ס"ת ושיקראו פרשה זו שומעין לו כל שכן שבמקום שכבר נהגו כן אין שומעין להמערער כי המנהג נכון וישר הוא ולא מנהג גרוע כמו שעלה על דעת המוחה אלו תורף דב"ק ואני הדל כבר כתבתי למעלה באות י"ד שמנהג זה הוא מנהג קדום והוזכר בדברי רבותינו הערוך והריטב"א ורבינו בחיי ואין לי לתמוה על הרב מוהר"ם הנ"ל שלא זכר דברי קדשם אחרי שספרי כנסת הגדולה א"ח ושיירי כנסת הגדולה הנ"ל אינם אצלי ואולי כבר הוזכר דב"ק בהם אך תמיה לי שלא זכר דברי הרב בית יהודה שרשמתי באות זו אשר הרבה להשיב בתוכחת מגולה להחכם שרצה לשנות מסדר מנהגם בקריאת פרשה זו וכ"ש שאין שומעים למי שבא לעקור את הכל:
<b>יח</b><b>)</b> <b>ברכת</b> חתנים בקונטרס זה במערכת ברכות סימן ג' (בשדי חמד ח"א) רשמתי איזה פרטים בדיני ברכת חתנים עי"ש והנה מנהג פשוט הוא שברכות אלו מברך אותם אחר ולא החתן בעצמו בין ברכת אירוסין בין ברכת נישואין אף שמשמעות לשון הפוסקים בסי' ל"ד גבי ברכת אירוסין הוא שהחתן עצמו מברך (ונראה מדברי הרב אח"א בספר השומר אמת דף ע"ב אות כ"ו שכן הוא מנהג עירו וגם אם הוא ע"ה מקרין אותה לו מלה במלה כמ"ש בשמו בסוף אות זו עי"ש) מ"מ כך נתפשט המנהג יש מקומות שהחזן מברך ויש מקומות שהרב מאריה דאתרא הוא המברך וכן המנהג במקומות אלו וכתבו הטעם שאין החתן עצמו מברך כדי שלא לבייש את מי שאינו יודע לברך בעצמו ועיין להרבנים באה"ט שם ופ"ת בשם הרב נו"ב ועוד יש טעמים בזה הביאם הרב כנה"ג שם משום יוהרא ומשום שאין ברכה זו אלא שבח והודאה ולא ברכת המצוה עי"ש ובסי' ס"ב בהגהט"ו אות י"ד ולכל הדברות היה נ"ל פשוט באם לא ימצא איש אחר לברך יכול לברך החתן בעצמו וכל כי הא מילתא דלא שכיחא היא ולא שייך ביה מנהג ואף דמדברי הרב הדרישה בזה נראה דלפי הטעם שלא לבייש את שאינו בקי אי אפשר לחתן לברך בשום אופן שהרי כתב וז"ל ורש"ל בביאורי סמ"ג כתב הטעם משום יוהרא ומ"ה אם אין אחר אלא הוא יברך בעצמו וכ"כ המרדכי ועכשיו המנהג שאין החתן מברך כלל ושמעתי הטעם שלא לבייש את שאינו יודע וכן בקריאת התורה ג"כ אין העולה קורא אלא הש"ץ משום ה"ט עכ"ל דנראה דדוקא לטעמא דיוהרא הוא דיכול החתן בעצמו לברך כשאין שם אחר היודע לברך אבל לטעמא דכדי שלא לבייש את שאינו יודע, אף כשאין אחר אין לו לברך בעצמו מ"מ ראיתי להרב באה"ט שכתב הטעם שלא לבייש וכו' וסיים בשם הדרישה ואי ליכא אחר יברך החתן נראה שהבין דמ"ש הדרישה דאי ליכא אחר יכול לברך בעצמו דין זה הוא לכל הטעמים ועם שאין נראה כן לענ"ד מתוך דברי הרב הדרישה מ"מ לענין דינא נראה נכון לפסוק כן דאף את"ל דלטעמא שלא לבייש גם אם אין אחר יודע לברך לא יברך בעצמו מ"מ בשעת הדחק יש לנו לסמוך על הטעם דמשום יוהרא דמצי לברך בעצמו כשאין אחר כמ"ש הרב הדרישה וכיון דהוא מילתא דלא שכיחא אין בו תורת מנהג כמו שרשמתי בקונטרס הכללים במערכת המ"ם אות ל"ז עי"ש. כל זה היה נראה פשוט בעיני אמנם ראיתי בספר זכרנו לחיים ח"א דף ל"ז ע"ב שכתב וז"ל חתן והוא ש"ץ ואין שם ש"ץ אחר אי יברך ברכת אירוסין הוא עצמו או לא אריך למיעבד הכי בדבר זה נשאל הרב פני מבין דנ"ז רע"ג והעלה דלא נכון לעשות כן וצריך שיברך אחר עכ"ד ואין ספר זה מצוי אצלי ומשמעות הלשון הוא דלעיכובא קאמר שצריך לחזור אחר ש"ץ אחר שיברך ולא יברך הוא עצמו בשום אופן אבל יותר נכון לומר דכונתו היא שלפי מנהג המקומות שהש"ץ הוא המברך היינו כדי שיברך בניגון וטעמים ולזה צריך ש"ץ בדוקא כי הוא היודע פרק בשיר ומכיר ורגיל בעבודתו ולזה נשאל אם אין ש"ץ אחר אם יוכל החתן עצמו שהוא ש"ץ לברך שאעפ"י שיש בכל העם הנמצאים במזמוטי חתן וכלה מי שיודע לברך הברכות מ"מ אין פרקו נאה כהש"ץ דלאו כ"ע האי פרקא גמירי ולזה השיב דאינו נכון דיברך החתן בעצמו ויברך אחר אחד מהנמצאים שם שיודע לברך אף שאין פרקו נאה אבל אם אין שם מי שיודע לברך כלל זולת החתן גם הרב פני מבין יודה דיברך החתן בעצמו ואין צריך לעכב עד שיחזרו אחר ש"ץ או איש אחר היודע לברך כן נראה לצדד בכונתו ומי שנמצא בידו ספר התורה הנ"ל ישכיל על דבר לאמתו:
<b>ולענין</b> השבע ברכות כתב מרן חיד"א בספר שיורי ברכה בסי' ס"ב וז"ל אין ראוי שיברך החתן עצמו ז' ברכות לפי שז' ברכות הם שבח לשם יתעלה וברכה לחתן וכלה וישראל ולכן הראוי שיברך אותם הגדול שבנמצאים ואין ראוי שיברך אותם החתן לפי שהם ברכה לו ואין ראוי שיברך אדם ברכה כזו לעצמו והרמב"ם כעס על החתן שברך ברכות אלו לעצמו כ"כ רבינו אברהם בן הרמב"ם בשם מר אביו חידושים שבספר מעשה רקח בתחלתו דף א' וידעתי שגדול אחד בירך ז' ברכות לעצמו ואני בעניי אמרתי דנעלם ממנו דברי הרמב"ם ושהוא ז"ל הקפיד על זה עכ"ל הרי דאיכא קפידא עד שכעס רבינו הגדול על החתן שבירך לעצמו וגם מרן חיד"א לא הוכשרה בעיניו הוראת הגדול שבירך לעצמו ובכל זאת משמע לי דלא הקפידו אלא כשיש שם אחר שיכול לברך. שו"ר להרב חינא וחסדא בח"א דף ק"י ע"ג שהביא מ"ש במעשה רוקח הנ"ל וכתב דנראה מדברים אלו דהוי לעיכובא אלא דיש להסתפק אי איכא חתנים אחרים בסעודה ההיא אם יכול לברך או לא ואולי י"ל דבדאיכא חתנים אחרים הגם דמברך לאידך מתברך הוא ע"ד כל המתפלל ע"ח הוא נענה תחלה וש"ד דלא הוי ברכות לבטלה ובהכי אתי שפיר מה שראיתי לרבינו הכנה"ג בספר דינא דחיי דף כ"ו ע"ג גבי מ"ש בש"ס בברכת חתנים דחתנים מן המנין דנ"ל דאפילו לא היה אחר ביניהם אלא עשרה חתנים שאכלו כאחד מברכין אותה וזה היפך מ"ש במעשה רקח בשם הרמב"ם אבל לפי מ"ש לחלק א"ש עכ"ל ומשמע דר"ל דכשיש חתנים אחרים דיכול לברך החתן בעצמו הוא אף בדאיכא בהדייהו גדול אחר ובמטו מניה דמר אין דבריו נלע"ד דאם יש עמהם גדול נלע"ד דלדעת הרמב"ם הגדול מהם צריך לברך ואף אם אין אחר גדול מהם משמע לי דאינו נכון שיברך החתן עצמו אף כשיש חתנים אחרים עמו כל שיש אחר שיכול לברך להם ואם אין נמצא עמהם מי שיכול לברך אף אם אין חתנים אחרים עמו יכול לברך בעצמו כנלע"ד וצ"ע למעשה:
<b>ומה</b> שכתבתי למעלה בשם הרב פני מבין שהביא בזכרנו לחיים הנה עתה ראיתי להרב אח"א בספר השומר אמת דף ע"ב אות כ"ו שכתב וז"ל ברכת האירוסין מברך החתן עצמו וגם אם הוא ע"ה מקרין אותה מלה במלה ובארץ הצבי וארם נהרים וארם צובה שראיתי שהחזן מברך וכ"כ הכנה"ג סל"ד מהט"ז יו"ד ס"א סי"ז וכ"מ קצת ממ"ש הרא"ש בע"פ והמרדכי בפ"ק דכתובות דמפסיקין בנתיים בקריאת הכתובה ואם החתן מברך ברכה זו והש"ץ ז' ברכות אמאי הוצרך להפסיק בקריאת הכתובה ועיין להרב לב מבין ריש הלכות אישות מה שפלפל בזה לתת סמך שיברך אותה הש"ץ ממילא מוכח כשהוא עצמו טפי עדיף אבל ז' ברכות אין ראוי לחתן לברך כמ"ש בח"ש ח"ב סל"ח אות נ"ח מהרמב"ם וכ"ה בתיקונים דף כ"ו כמ"ש הרמ"ז שם עכ"ל הנך רואה חיים שנים מכחישים זה את זה בכונת הרב פני מבין דהזכרנו לחיים כתב בשמו דאין נכון שיברך החתן בעצמו ורב אח"א אמר אליבא דיהיה דטפי עדיף שיברך החתן בעצמו ואם דברי הרב הם בשתי מקומות (שבזל"ת ציין לדף נ"ז ע"ג והשומר אמת ציין ריש הלכות אישות ולא ציין דפי הספר) הני מילי דמר סתראי נינהו:
<b>ואם</b> אפשר לברך ברכת חתנים ביום שבת קדש כשמוליכים נכבדי הקהל את החתן לביתו כתבתי למעלה באות ח"י:
<b>יט</b><b>)</b> <b>מרן</b> החבי"ף בספר לב חיים ח"ב סימן כ"ו האריך להכריח דמ"ש בצוואות ר"י החסיד סי' ל"ז ובגוף הספר החסידים סימן תע"ז שלא לעשות חופות שני חתנים בשבת אחת אינו אלא לחופת שני אחים או שתי אחיות אבל שני חתנים דעלמא וכן הכלות אין לחוש לזה כלל אף אם יעשו שורה לכלם בבהכ"ן אחת לית לן בה והביא מכמה. רבנים שהיו גורסים בסה"ח בפירוש דההקפדה בזה אינה אלא בשני אחים או שתי אחיות ומי שירצה לחוש למה שנראה מסה"ח לפי גירסתנו אינו יכול לדחות שאר חתנים אלא הוא ידחה מפניהם אלו תוד"ק:
<b>כ</b><b>)</b> <b>בחור</b> ובתולה שהזמינו ליכנס לחופה ביום פ' וכבר היה טבחם טבוח וגם באו כמה אנשים מעיירות אחרות לכבודם ויום או יומים לפני החופה נחלה החתן בחולי גדול מסוכן וחסו על כל ההוצאות שלא ילכו לאיבוד ועל כבוד האורחים ולקחו את החתן בעצם חליו בידיהם והעמידוהו תחת החופה שהיה בביתם וסדרו להם חופה וקידושין אילו היה בא מעשה לידי לא הייתי מניחם לעשות כן דיש חשש מצד הדין דהוי חוצה שאינה ראויה לביאה כמבואר בתשו' הרא"ש שבהרמ"א סי' ס"א ס"ב דאשה חולת מות שהכניסוה לחופה ומתה אין הבעל יורשה דהוי חופה שאינה ראויה לביאה ואין לחלק בין אשה לאיש וכו' ואף ששם מתה ובנדון זה הבריא אח"כ מ"מ איך נעשה לכתחלה לברך ז' ברכות דחיישינן שמא ימות בפרט בחולי מסוכן אף דרוב חולים לחיים מ"מ אין לעשות כן לכתחלה ועוד הקדמונים תקנו להתפלל שלא תבאנה בנות ישראל לידי חליצה והתירו גט שכ"מ בלילה מחשש זה ואיך נכניס אותה לכתחלה לספק תבא לידי חליצה שמא ימות ודעת שוטים הוא לעשות כן לכתחלה אלו תו"ד הרב שם אריה בחאה"ע סימן פ"ג ואנכי הרואה דכבר היה מעשה כזה בזמן הרב מוהר"י עאייש במי שהכין כל צרכי חופתו וקרא לו שם שבת שקודם החופה (כב"ת אשיוא"ר ר"ל שבת של נדוניא והוא התחלת החופה ומרבין בשמחה בבית הכלה) כנהוג וביום א' חלה חולי גדול ויהי החולי הולך וחזק ונבוכו קרוביו אם להכניסו לחופה והסכימו והכניסוהו לחופה ובשעת ברכת חתנים העמידוהו אצל הכלה עמידה שיש עמה סמיכה וליל החופה לא בא אליה שהוסיף חליו וגבר עד שכמעט הגיע להיות גוסס וקרוב להתיאש מן הרחמים ושאלו להרב אם ימות אם תזכה הכלה בעיקר ותוספת כש"ת בית יהודה חאה"ע סי' י"א) ולא רפרף על המעשה שלא היה ראוי להכניסו לחופה כמו שהרעיש הרב שם אריה וכתב שזה דעת שוטים) משמע דס"ל דאין חשש בדבר אם שני הצדדים מרוצים בכך דכיון דרוב חולים לחיים יכולים לסמוך ארחמי שמים מרובים ושם באר דע"כ לא נחלקו הפוסקים בחופת נדה אי הויא חופה או לא אלא בנדה שאינה ראויה מחמת אריה דאיסורא דרביע עליה אבל כשיהיה העיכוב מצד חולי ואין המניעה הכרחית אלא מחמת היזק הגוף אם ירצה לחבול בעצמו רשאי ואין לך דבר המונעו מלבא אליה הילכך י"ל דבחלה הוא או היא חופה הראויה לביאה מיקריא ובהורמנותיה דמר יש לפקפק בדב"ק חדא במאי דמשמע ליה דמה שאינו ראוי מחמת איסור מיקרי אינו ראוי טפי ממה שאינו ראוי מחמת מציאות הענין דאדרבא איפכא שמעינן לה מדברי הרבנים ב"ח וט"ז א"ח סי' ל"ב ס"ק ח"י בדין דכל שאינו ראוי לבילה בילה מעכבת בו דלא אמרינן הכי אלא במה שאינו ראוי בעצמו אבל מה שבעצמו ראוי ואריא דאיסורא הוא דרביע עליה לא מיקרי אינו ראוי לבילה וכן הבאתי בקונטרס הכללים במערכת הכ"ף אות ל"ז בשם הרב שאגת אריה סי' ו' ועוד איזה פוסקים עי"ש הרי דמה שאינו ראוי מחמת איסור קיל טפי ואף דיש קצת לחלק בנושאים בין חסר מציאות דבילת מנחה לחסר מציאות הביאה מחמת החולי מ"מ זה יועיל להשוותם אבל לא להעדיף את האינו ראוי מחמת איסור לאינו ראוי מחמת היזק גופו ועוד במאי דפשיטא ליה דאם ירצה לחבול בעצמו רשאי צ"ע דמפורש בדברי הרמב"ם בהלכות חובל ומזיק פ"ה דאסור לחבול בעצמו ורבני האחרונים שקו"ט אם אסורו מדאורייתא או אינו אלא מדרבנן והרב ארעא דרבנן במערכת החי"ת אות נד"ר הביא מ"ש מרן הב"י ביו"ד סי' רל"ו בשם הר"ן דאינו אלא מדרבנן ושבועה חלה עליו ועיין במה שרשמתי בקונטרס הכללים במערכת האל"ף (בשדי חמד א"א) אות מ"א ולהרב שם אריה בשו"ת ליו"ד סי' ז"ך דכ"ע מיהא איסורא איכא למר מדאורייתא ולמר מדרבנן ואיך נקיט בפשיטות דאם רצה לחבול בעצמו רשאי ועי"ש שכתב להכריח דמחמת חולי לא חשיבא אינה ראויה לביאה בין בחלה הוא בין בחלתה היא והוקשה לו מתשו' הרא"ש (שהביא כשם אריה) וכתב ליישב ופסק בנדונו שאם ימות תזכה בכתובתה ולפי שאינו מדין שלפנינו קצרתי בדבריו ואתה תחזה.
<b>כא</b><b>)</b> <b>מה</b> שנהגו שאין נושאין נשים אלא במילוי הלבנה כמו שכתב מרן ביו"ד סי' קע"ט ס"ב והרמ"א באה"ע סי' ס"ד ס"ג כתב הרב מעשה אברהם בחאה"ע סימן ה' דף קמ"ו ע"ד דאין זה אלא בבחור ובתולה אבל באלמון ואלמנה אין מקפידים על זה כמו שאין נוהגים בנישואי אלמון ואלמנה להקפיד בכמה דברים שנוהגים בנישואי בחור ובתולה כגון לזרוק על ראשם תטים ואורז ומיני מתיקה והוא לסימנא טבא וכן לעשות החופה תחת אויר השמים שיהא זרעם כככבי השמים לרוב כמו כן לענין נישואין שלא במלוי הלבנה וכתב שהעידו לפניו שכן נהגו מימי עולם ומשנים קדמוניות וכתב טעם לזה ויש לפקפק בטעמו ואין לה להאריך בזה אמנם ראה זה חדש אצלי כי מלשון הפוסקים המדברים בענין זה (תשובה להרמב"ן במיוחסות סי' רפ"ג והרב הנמקי יוסף שהביא מרן בב"י ובש"ע והרמ"א והרב הלבוש שכתבו בלשון נישואין לישא במילואה שלא לישא עד מילואה וכיוצא) היה נראה לי שההקפדה היא על יום כניסה לחופה שזהו משמעות לשון נישואין ובמקומות שנוהגים לעשות הקידושין וברכת אירוסין יום או יומים לפני החופה ידקדקו שיהא יום הכניסה לחופה שהוא יום הנישואין במלוי הלבנה דכניסה לתופה בעינן שתהיה במלוי הלבנה ואולי על הקדושין אינם מדקדקים שיהיו במלוי הלבנה ויקדשו בסוף חדש זה ויכנסו לחופה בתחלת חדש הסמוך כן הייתי מבין ממנהג זה עד עתה שראיתי במעשה אברהם שם בתחלת הסימן שכתב וז"ל ומה שכתבו שלא לישא נשים לאו היינו יום ז' ברכות שהוא יום א' מהחופה דהא קחזינא רובא דעלמא אין מקפידין לעשות ) מלפשית) יום א' של חופה בחסרון הלבנה לפי שזה תלוי בנשים כמובן אלא עיקר המנהג ואיכא קפידא הוא בשעת הקידושין וכן נהגו פה אאאאא אשה במלוי הלבנה ש ם עכ"ל:
<b>הנך</b> רואה גדול הנאמר באברהם מעיד בגדלו דרובא דעלמא לא זהירי בכניסה לחופה שלא תהי בחיסור הלבנה ועל פי זה היה אפשר ליישב קצת מה שדקדק הרב בספר המקנה הביא דבריו הרב פתחי תשובה שם בסק"ה על מה שכתב הרמ"א בא"ח סי' תקנ"א ס"ב נוהגים להחמיר שאין נושאין נשים מי"ז בתמוז תיפוק ליה שהוא אחר חצי חדש דיש לומר דקמשמע לן דאף במקומות שנוהגים לקדש איזה ימים לפני יום החופה עיין בדברי הרמ"א באה"ע סי' ס"ב ס"ג ולהרב פתחי תשובה שם סק"ה בשם ספר המקנה ואם כן מצד חיסור הלבנה אם קידש אותה במילוי החדש יכול לישא אותה בי"ז לחדש מכל מקום להיות אתחלתא דתלתא דפורענותא נוהגים להחמיר שלא לישא מי"ז בתמוז ואף אם נאמר דבעל המנהגים והרמ"א לא ידעו ממנהג איזה מקומות בהספרדים שמקדשים יום או יומים לפני החופה מכל מקום בלא זה גם כן יש ליישב דהא גם להרמ"א משכחת קידושין בלא חופה עיין בדבריו שבסי' ל"ג ואם כן יש לומר דאף אם קידש כמה ימים מקודם ובא אחר כך לכונסה כבאופן ההוא או על ידי חופה ממש מי"ז בתמוז נוהגין להחמיר משום תלתא דפורענותא אף שאין חשש בענין זה משום חיסור הלבנה כן היה אפשר ליישב על פי דברי הרב מעשה אברהם:
<b>אלא</b> דלעניות דעתי אין כן משמעות לשון הפוסקים אלא על הכניסה לחופה הוא דקפדי דהוא עיקר בנין ביתם ואם תמצא לומר דקפדי על הקידושין מכל מקום גם על הכניסה לחופה ודאי קפדינן דלשון נישואין מורה על הכניסה לחופה כמו שכתב מרן הבית יוסף בסי' כ"ז בשם תשובת הרשב"א דהאומר הרי את נשואתי אינו כאומר הרי את אשתי דמקודשת דלא מתקריא נשואה עד שתבעל או שתכנס לחופה ואף למה שכתב הרב קהלת יעקב בקונטרס מענה לשון ח"ב אות שצ"ג בשם הר"ש חאקאן שבכנסת הגדולה בכללים נפרדים סי' ע"ה ובשם התוס' והרדב"ז דלשון נישואין כולל גם קידושין עי"ש מכל מקום כניסה לחופה לא אימעיטא מלשון נישואין אלא דגם קידושין בכלל נישואין שקולים הם ויבואו שניהם וכיון דנקטי הפוסקים במאי דקמן לשון נישואין מוכח ודאי דגם על הכניסה לחופה קפדינן ובקונטרס הכללים במע' הנו"ן אות כ"ט הבאתי דברי הפוסקים לענין אם אירוסין נכללין בלשון נישואין ואיני מופנה כעת להתיישב בדב"ק כי נראה לי הדל פשוט דבמאי דקמן בכניסה לחופה ודאי קפדינן ולהלן איה"ש אכתוב מה שנראה לי הדל ליישב דקדוק זה ולגבי דידן אין נפקא מינה מאחר שהקידושין והחופה סמוכים בשעה אחת:
<b>ומה</b> שתירץ הרב המקנה על דקדוקו על הרמ"א כנז"ל על פי מה שכתב הרב מגן אברהם בסי' ת"ץ סק"ט בשם הרמ"א בתשו' (וז"ל לכן דקדקתי וכתבתי והעם נהגו ולא כתבתי סתם וכן נוהגין) לא זכיתי להבין דלעניות דעתי נראה דכונת הרמ"א היא לחלק בין נוהגין סתם דהכונה דנוהגין כן על פי בית דין שהנהיגו להם כן ובין והעם נהגו דמשמע שהם נהגו כן מעצמם שלא על פי הוראת בית דין כבההיא דסי' ת"ץ שהביא הרמ"א בתשובה דכמה פוסקים כתבו לברך והעם נהגו שלא לברך ואם כן בהא דסי' תקנ"א שכתב ונוהגין להחמיר מי"ז בתמוז ולא כתב והעם נוהגין וכן במאי דקמן שכתב ונהגו שלא לישא נשים אלא בתחלת החדש ולא כתב ונהגו העם הכונה בשתיהם היא שנהגו על פי מורים שהנהיגום כן ולא שנהגו מעצמם שלא תורה כונה זו אלא כשנאמר נהגו העם או העם נהגו אבל נהגו לבד משמעותו כנוהגים דלפי הנראה כונת הרמ"א בחילוק זה הוא על דרך דאמרינן בתענית (דף כ"ו ע"ב) דרב אמר הלכה כר"מ ור"י אמר נהגו העם כר"מ ורבא אמר מנהג כר"מ ואמרינן דלמאן דאמר הלכה דרשינן לה בפרקא ולמאן דאמר מנהג בפרקא לא דרשינן אורויי מורינן ומאן דאמר נהגו אורויי נמי לא אורינן ואי עביד עביד ופירש רש"י דנהגו העם משמע שהם מעצמם נהגו כן פסע עי"ש:
<b>ובדרך</b> זו בחר לו הרמ"א שעל מנהג שאינו כשר וראוי להורות כן יכתוב ונהגו העם או והעם נהגו שמשמעות לשון זה הוא שנהגו מעצמם אבל לשון מנהג או נהנו נוהגים בלא כינוי העם יתפרש שנוהגים כן על פי בית דין שהורו להם והנהיגום בזה וא"כ כשכותב איזה מנהג בלשון ונהגו בלבד הרי הוא כאילו אמר ומנהג או ונוהגין דאורויי נמי מורינן ומדקדוק לשון הרמ"א בתשובה שלא כתב דקדקתי וכתבתי ונהגו ולא כתבתי ונוהגין דמזה הוא משמע דהחילוק הוא בין נוהגין לנהגו) אלא כתב לכן דקדקתי וכתבתי והעם נהגו ולא כתבתי סתם וכן נוהגין עכ"ל להורות נתן דכונת חילוקו הוא בין סתם (נהגו) למפרש (ונהגו העם) אבל בין נהגו לנוהגין אין שום חילוק ומשמעות שניהם שוה כן נראה לי הדל בכונתו ואם כן אינו מתיישב דקדוקו על הרמ"א בזה (ולקמן בד"ה והנה בעל כתבתי שנראה לי הדל שאין כונת הרמ"א בכתבו לשון ונהגו העם לומר שאין עיקר לאותו המנהג כהוראת הלשון בההיא דתענית אלא אף שהאמת הוא שהעם נהגו כן מאליהן יש למנהג ההוא טעם כעיקר לכן ראוי לנהוג עי"ש):
<b>ועוד</b> יתכן דלא כתב הרמ"א בתשובה שדקדק לכתוב וכו' שמורה מזה שאין המנהג ההוא מוסכם מכל הפוסקים אלא אם כותב והעם נהגו כההיא דסי' ת"ץ והעם נהגו שלא לברך אבל אם כותב ונהגו העם אף שבלשון הש"ס בתענית הנ"ל נהגו העם רוצה לומר אורויי נמי לא מורינן מכל מקום הפוסקים ישתמשו בלשון זה אף על מנהג שהוא הלכה והן מורין כן כמו שמצינו בדברי רבותינו בעלי התוס' במסכת ברכות ד נ"א ד"ה מעיקרא נהגו העם לברך כל הברכות אחר הנטילה והוא דין מוסכם גם הרמ"א בסי' תקס"ב ס"ח כתב מיהו נהגו העם לקבלם בקבלה אחת וסגי בהכי וכן דעת מקצת רבוואתא עכ"ל ופשיטא דאורויי נמי מורינן הכי שהרי לא מצינו מי שחולק בדין זה כי אם הרא"ש נסתפק בו כמו שכתב מר בריה הריב"ה וכיון שדעת מקצת רבוואתא דסגי בהכי הרי כלל גדול הוא בידינו במילתא דלמר פשיטא ליה ולמר מספקא ליה נקטינן כמאן דפשיטא ליה דאין ספק מוציא מידי ודאי וכלל זה שריר וקיים בין בלשונות הש"ס בין בלשונות הפוסקים כמו שמתבאר ממה שרשמתי בקונטרס כללי הפוסקים סי' ט"ז אות י"ט:
<b>ואם</b> כן בההיא דסי' תקס"ב הדין נותן דאורויי נמי מורינן ובכל זאת כתבו בלשון נהגו העם וכן הוא לשון המרדכי והגמי"י שהביא מרן בב"י נהג העם וכו' ולכן צ"ל דדוקא בוהעם נהנו הוא דאפשר להבין שתהיה הכונה כנהגו העם שבש"ס דתענית אבל לא בנהגו העם שבלשון הפוסקים כיון שמצינו שמשתמשים בו בדבר שהוא נכון להלכה אבל לשון זה והעם נהגו כעת לא ראיתי שנשתמש בו הרמ"א אלא בההיא דסימן ת"ץ ולכל הדברות תמיה לי על הרב המקנה שבנה דיוקו על דברי הרמ"א בסי' תקנ"א ולמה לא דקדק כן גם על מה שכתב מרן ברס"י תצ"ג נוהגים שלא לישא אשה בין פסח לעצרת עד ל"ג בעומר וכו' דתיפוק ליה דאחר הפסח הוא זמן החיסור ולא היה לו לכתוב אלא נוהגים שלא לישא מר"ח אייר וכו' כדקשיא ליה בההיא דסי' תקנ"א דלא היה לו לכתוב אלא שנוהגים שלא לישא מר"ח אב. ואף שבישובו מתיישב גם זה מכל מקום היה לו להעיר בדבר ולא ניחא לי לומר דמשום דימי החיסור שבההיא דסי' תצ"ג הם מועטים נגד שאר ימי הספירה לא ק"ל על מה שמרן כללם בהדי רוב ימי הספירה מה שאין כן בההיא דסי' תקנ"א לא הוה ליה למיכללינהו כי ברבים היו נגד ימים שמר"ח עד התענית:
<b>וגם</b> היה לו להעיר על מה שכתב הרמ"א שם ברס"י תצ"ג מיהו מל"ג בעומר ואילך הכל שרי והיכי שרי מל"ג בעומר ואילך לישא אשה והרי הם ימי החסור ודוחק לפרש דהכל שרי דקאמר ר"ל דשרי מצד המנהג של ימי הספירה ואין הכי נמי דמצד המנהג של חיסור הלבנה אינו מותר לישא אלא ביום ל"ג עצמו שהוא כמו יום טוב כמו שכתב הרמ"א שם בס"ב ונפקא מינה בהיתר זה לענין שיהא מותר מר"ח סיון שאז אין בו משום חיסור וקא משמע לן דאין בו גם משום מנהג בימי הספירה דכל זה דוחק וגם מדברי רבני האחרונים שם מתבאר שהבינו מדברי הרמ"א כמשמעות לשונו שבכל יום שמיום ל"ג ואילך מותר לישא אלא שכתבו שזה הוא להנוהגים היתר בתספורת וכו' עיי"ש בדב"ק ואין להאריך ואיך שיהיה מה שכתבתי לחלק בין נהגו סתם לנהגו העם נראה לי הדל נכון דרק בנהגו העם הוא דאמרינן בההיא דתענית דר"ל דנהגו העם מעצמם ואין עיקר להמנהג:
<b>ובאמת</b> שבעיקר דברי הש"ס דתענית הנ"ל דנהגו העם מורה דאין למנהג ההוא עיקר ואורויי לא מורינן קשיא לעניות דעתי דהא אמרינן בחולין (דף קל"ו ע"ב) והאידנא נהוג עלמא כתלת סבי כר' אילעי בראשית הגז כר"י בד"ת כר' יאשיה בכלאים ונקטינן כוותייהו עיי"ש בתוס' ובדברי הפוסקים ומה בין נהגו העם לנהוג עלמא הן אמת דבקונטרס כללי הפוסקים סי' י"ד אות ח' הבאתי מה שכתבו הרבנים ארח מישור ופרמ"ג כלל מחודש בדברי הרמ"א דכשכותב והכי נהוג כונתו דראוי לנהוג כן ואם נאמר כן בנהוג עלמא שבש"ס שר"ל שראוי שינהגו לא קשיא מידי דנהגו העם לחוד ונהוג עלמא לחוד אלא דמלבד דאנא עניא שדינא נרגא בהאי כללא שאינו פשוט לומר כן כיעי"ש ועוד דלישנא דהאידנא נהוג עלמא אינו מורה על העתיד וצ"ע. ואולי יש ליישב בדוחק דלא בכל המקומות משמעות לשון נהגו העם הוא שאין למנהג ההוא עיקר אלא דוקא בההיא דתענית דקים ליה להש"ס דרבי יוחנן אתא לאפלוגי אדרב ורבא אתרווייהו הוצרך לפרש דבהא פליגי אבל בעלמא לשון נהגו העם אפשר לפרשו כההיא דנהוג עלמא כתלתא סבי שיש לו עיקר ונקטינן נמי הכי ועוד יתכן לחלק דלשון נהגו העם יתכן לפרשו על דלת העם (כאמרם עם הארץ) שעמי הארץ נהגו כן ואם היה אומר רבא נהגו העולם לא היינו מפרשים דלא מורינן דהעולם כולל גם התלמידי חכמים והיינו הך דנהוג עלמא (נחזור לדברי הרב המקנה) ועל כל פנים מתבאר מכל הרשום בכתב דדקדוקו של הרב המקנה אינו מתיישב על פי דברי הרמ"א בתשובה כמבואר וגם מה שחשבתי ליישב על פי דברי הרב מעשה אברהם דלא הקפידו בזה אלא על הקידושין לא הכניסה לחופה כבר כתבתי דלא נתקררה דעתי בו לפי שנ"ל מלשון הפוסקים דיש קפידא בזה בכניסה לחופה שלא תהיה בחיסור הלבנה. אמנם מה שנראה לי ליישב בפשיטות הוא על פי מה שמתבאר מדברי התשובה להרמב"ן ריש סי' רפ"ג שמנהג זה להקפיד על מילוי הלבנה לא היה פשוט בכל המקומות (שכן כתב שם וז"ל מה שנוהגין שאין נושאים נשים עד מילוי הלבנה באלו הארצות אינו ניחוש אלא כשם שמושחין את המלכים וכו') ואם כן שפיר קאמר הרמ"א בא"ח דנהגו שאין נושאין נשים מי"ז בתמוז וכו' דאף במקום שלא נהגו להקפיד על מילוי הלבנה מכל מקום משום ימי בין המצרים קפדי שלא לישא משבעה עשר בתמוז:
<b>וגם</b> לפי מה שכתב הרב מעשה אברהם שנהגו במקומו מימי עולם שאין מקפידים על מילוי הלבנה אלא בבחור ובתולה ולא באלמון ואלמנה מתיישבים גם כן דברי הרמ"א דודאי לגבי ימי בין המצרים מקפידים גם באלמון ואלמנה ועיין מה שכתבתי בקונטרס זה במערכת בין המצרים סי' א' אות י"ג בשדי חמד ח"א) אף שאין מקפידים בהם בשאר החדשים משום חיסור הלבנה ויתכן דבעל המנהגים שממנו מקור דברי הרמ"א בסי' תקנ"א לא שמיעא ליה האי מנהגא דחיסור הלבנה כלל או כי במקומו לא היו מקפידים בזה כמו שלא היו מקפידים בשאר ארצות בזמן הקודם (כפי המבואר בתשובות הרמב"ן הנ"ל) או כי ידע מהמקומות ההן לכן כתב דמי"ז בתמוז מיהא נוהגין שלא לישא אשה והרמ"א אף כי כל יקר ראתה עינו דברי התשו' להרמב"ן ודברי הנמק"י שהביאו מנהג זה אף אם בזמנו כבר פשט מנהג זה בכל מושבות בני ישראל בכל זאת צדיק עת"ק לשון בעל המנהגים כמות שהוא כיון שהדבר אמת משה אמת ותורתו אמת:
<b>וקרוב</b> לזה נראה דאפשר ליישב בדרך אחרת דאף אם נאמר דמרן והרמ"א ובעל המנהגים כבר נתבאר להם שמנהג זה שלא לישא בזמן החיסור פשט בכל ישראל מקדם קדמתה ואם היו דבריהם (שבימי הספירה ותלתא דפורענותא) רק על ימי החיסור ודאי לא היו צריכים לכתבם דתיפק לי משום שהם ימי החיסור שאין נושאין בהם בלאו טעמא דימי, הספירה ודפורענותא אבל כיון שדבריהם מיצרך צריכי לימים שאינם מהחיסור כמר"ח אייר עד ל"ג בעומר ומר"ח אב עד התענית אינו מן הקושי אם יכתבו המנהג בכולל ימי החיסור כיון ששייך לאומרו גם בהם אף שאינו צריך ומצאתי און לי מדברי הרב ב"ח בסי' תקע"ג שכתב דלפי מ"ש הרמ"א שם דחתן ביום החופה מתענה בר"ח ניסן מפני שהוא יום תענית צדיקים בסי' תק"ף הוא הדין דחתן הנושא ביום כ"ח כסליו שהוא גם כן אחד מן הימים שמתענים בהם ולא עדיף מר"ח ניסן מתענה בו ביום חופתו ומה שלא הזכירו הרמ"א הוא לפי שאין רגילין לעשות נישואין בסוף החדש עכ"ל ולכאורה יש לתמוה איך נתיישבה דעתו בזה והרי מצינו להרמ"א שכתב דבר לימי החיסור אף שאין רגילין לעשות חופה בסוף החדש והיינו ההיא דסי' תקנ"א אמנם לפי מה שכתבתי לחלק בין פט לכלל ניחא כמובן (ועיין לקמן בד"ה ולפני איזה שנים):
<b>ודאתאן</b> עלה ( בעיקר מנהג זה שלא לישא בחיסור הלבנה) לפי הנראה נתפשט בתפוצות ישראל למקפידים על זה כמו שכתב הרב מעשה אברהם ומוכח מדבריו שם להמעין בגופן שלהן) דבנדונו שכבר היה טבחו טבוח והכל מזומן לסעודה והיה ביום י"ז לחדש אב הנחמות והנושא בא לשאול אחר כל אלה לולא שהיה הנדון אלמון שבא לישא אלמנה היה מורה לדחות את הנישואין אף שהיה הפסד מרובה כמובן דשמעת מינה דקפידא טובא איכא במילתא אלא דלפי הנראה אפשר דאין להחמיר בזה וכמה דברים שיש בהם חשש איסור הותרו במקום הפסד מרובה וכל שכן בזה שאין שום נדנוד איסור ורק מנהג בעלמא לסימנא טבא ויש לומר דלא נהגו כן אלא לכתחלה אבל לא במקום הפסד מרובה ופשיטא דאין שייך לומר דנתפשט המנהג אף בענין זה דכל כי הא מילתא דלא שכיחא ואין בזה תורת מנהג ומכל מקום לכתחלה ודאי קפדינן:
<b>וכן</b> ראיתי למרן החבי"ף בספר לב חיים ח"ב סי' כ"ו שהזכיר מנהג זה שכתב (בד"ה אצל זה תינח) דזמן הנישואין של כל ימות השנה לא יעלו ימי מספר של ד' חדשים שלמים דדל מנייהו חצאי החדשים שאין נושאין בהם מפני חיסור הלבנה ומפסח עד י"ח לחדש אייר מפני הספירה ותלתא דפורענותא וכו' עי"ש. וזה הסכים עם מ"ש במעשה אברהם דמנהג מקומו (אזמיר) להקפיד שלא לישא בזמן חיסור הלבנה ולא תעזוב נפשי שאול במה שנראה מדבריו דמי"ח אייר ואילך נושאין נשים באייר הלא הם ימי החיסור והיה נראה להכריח מזה כדברי הרב מעשה אברהם דאין מקפידין על הכניסה לחופה רק על הקידושין ואם כן יכולים לקדש קודם החיסור וליכנס לחופה אחר ל"ג בעומר (אלא. דלזה קשה דאם כן היכי מדלו מנייהו כל ימי החיסור של כל החדשים, והרי אפשר להתנהג כן בכל החדשים לקדש קודם החיסור וליכנס לחופה בימי החיסור) או הכריח כמו שכתבתי דמקום הפסד מרובה לא קפדינן בהא והוא הדין אם הוא שעת הדחק מצד אחר דאין להקפיד אף שאין הפסד ממון ומאחר שרבים מקפידים שלא תהיה חופות שני חתנים בשבת אחת ויש גם כן מקפידים על ימי אג"ה (יום א' יום ג' יום ה') שבכל חודש ומקפידים על ימי הגבלה שלא לישא בהם ואם לא יהיה להם היתר בימי החיסור שבחדש זה יהיה להם דוחק גדול ולכן לא הקפידו בחיסור שבחודש זה אבל האמת דאין להכרית לא זה ולא זה שהרי גם לשון הפוסקים בסימן תצ"ג נוהגים שלא לישא בין פסח עד ל"ג בעומר דמשמע דמל"ג ואילך שרי תיקשי לן ומי שרי והלא ימי החיסור הם אלא ודאי צ"ל דכונתם דמצד הספירה אינו אלא עד ל"ג בעומר ונפקא מינה לאלמון ואלמנה דלא קפדי אחיסור ועם שמה שכתב בלב חיים הוא על בחור ובתולה כמו שיראה הרואה בדב"ק נמשך אחר לשון הפוסקים בהא דימי הספירה:
<b>ועל</b> כל פנים למדנו מדבריו גם כן שמנהג פשוט הוא ביניהם שלא לישא בימי החיסור ואם זכרוני אינו מכזיב בזה כמדומה לי שזה מנהג פשוט שמקפידים על זה בעיק"ו ירושת"ו ציון היא עיר מולדתי ובעי"ת קושטא יע"א אשר גרתי בה קרוב לי"ד שנה (כי בשנת התרי"ג גרשוני עוני להבדיל בין קודש לחו"ל עם ב"ב ודרתי שם עד מקצת שנת התרכ"ז):
<b>ואני</b> בבואי מחרן לגור בארץ הזאת גר אנכי בארץ ודעתי לשוב לשלום אל בית אבי אל ארצנו ונחלת אבותינו איה"ש) ראיתי שבני העיר הזאת ובפרטות עדת הקרימצאקים יחיו אין מקפידין בזה והרבה מהם יחיו נושאים נשים אחר חצי החדש ומיעוטא דמיעוטא מדקדקים על זה והדבר תמוה בעיני שאחר שהוזכר מנהג זה בדברי מרן ובדברי הרמ"א שמעינן דמנהג כשר הוא ונתפשט בין בספרדים בין באשכנזים הי"ו ואלה הצאן עדת הקרימצאקים הי"ו מתנהגים על הרוב כמונו הספרדים ובאיזה דבר מתנהגים כמנהגי האשכנזים שהנהיגום כן (להשערתי הרבנים ומ"ץ שהיו להם מלפנים מרבני אשכנז ומדוע לא ינהגו מנהג זה שהוא מנהג בספרדים ובאשכנזים ובכל זאת הרעשתי עליהם כי כפי המובן מדברי הרב המקנה שכתב בשמו בפתחי תשובה הנז"ל מנהג שנהגו העם מאליהם הוא ולא על פי הוראת ב"ד ואורויי לא מורינן אף דשדינן נרגא בעניותין ולדידי חזי דמנהג זה לא נופל הוא משאר המון מנהגי ישראל וקרוב לומר דמה שאין מקפידים בזה הוא מחסרון ידיעת בית רבם אהני לן שיטתיה דסבא דאורייתא הרב ספר המקנה דלא למידרשה בפרקא ושלא למחות ביד חזקה על שאינם מדקדקים בזה ולכן אם אדע שאיש פלוני יחזר לעשות חופתו בזמן החיסור בודאי חיובא רמיא להודיעו אך על הרוב לא אדע עד אחר שהזמינו כל צרכי החופה או אפילו מקצת הכנה והתחלת החופה אין דעתי נוחה למחות בהן וה' הטוב לא ימנע טוב מהם בכל ימי הלבנה המלאה החרבה:
<b>ותלמידי</b> היקרים האחים המבורכים ידידי נפשי הגבירים ר' משה ור' מאיר פסח הי"ו הם המדברים להמליץ טוב בעד מנהגם כי לא זו בלבד שאין לפקפק עליו כי אדרבא מנהג הגון וכשר הוא שלא להקפיד בזה לפי דעתם כי נכון יותר לעשות חופה בחיסור הלבנה מבמילואה והוא על פי מה שהראוני מאמר מסופר אחד במכ"ע הצפירה תרמ"ה ותורף דברי הכותב הם להכריח ממה שכתב בספר מנורת המאור סי' קל"א ומספר צרור המור בפרשת בא ובד"ה ואמר ראש חדשים) ממה שכתב בהצופה להמגיד שנה רביעית (מאמר השפעת הירח על הארץ ואלאיה) כל בתר איפכא מהמנהג הזה ואדרבא לישא אשה במילוי הלבנה מגרעות נתן ויש חשש סכנה ח"ו וסיים דבריו ואמר ולו ידע ההמון את כל הרעות ההן אשר יפעול מילוי הלבנה לא נשא אשה בלי ספק כי אם בעת חסרון הלבנה ובליל חשך ואפלה ואשר הובא מנהג זה בש"ע יו"ד ואבן העוזר וכו' הוא בעבור אשר כבר החזיק בו ההמון ולא יכול עוד לפרוש ממנו ולכן לא כתבו עליו בש"ע שכן ראוי לנהוג אך נהגו ובתענית (דף כ"ו ע"ב) ומאן דאמר נהגו וכו' ובפי' המיוחס לרש"י נהגו משמע מאליהם א אינו עיקר עכ"ד הסופר לדעתו וכונתו לומר דגם לדעת בעלי הש"ע (מרן והרמ"א) אשר כל בית ישראל נשען עליהם אין למנהג זה עיקר ולכן לא כתבו שכן ראוי לנהוג רק נהגו וכמו שאמרו בתענית וכו' כן נראית כונתו וקצת סיעתא לדבריו מדברי הרב ספר המקנה שבפתחי תשובה הנ"ל כמובן אלא שהרב המקנה לא אמר לבטל את אשר נהגו מפני זה ויוכל להיות שסובר שמנהג זה הוא כמו המנהג בההיא דסי' ת"ץ שרבני האחרונים הסכימו עליו וההוא ספרא בקש לעקור את הכל:
<b>ואנכי</b> לא ידעתי את האיש ואת שיחו אך עכ"פ ידוע היא מליצת הקדמונים אין חולקים כבוד לרב ואין נושאין פנים בהלכה ורשות ביד כל אדם לגלות דעתו וסברתו והבוחר יבחר וההכרח יאלצני לבוא במשפט להוכיח שאין לסמוך על דבריו הללו לפי שדברים שבכתב (מכתבי העתים בישראל) יד הכל ממשמשין בהם, אף מאן דלא גמיר סברא וגמרא וסומכין על המאמר ההוא להבדיל כמשה מפי הגבורה ולא יצטרכו לשאלת חכם כאשר באזנינו שמענו בכמה עניינים כיוצא לוה יכחישו הבעלי בתים יודעי קרוא מקרא במכ"ע את דברי רבניהם על פי מאמר שקראו במכ"ע לא כדברים הנאמרים בספר (דלאו כולי עלמא ידעי לה ויצטרכו לשאול פי הרב והמו"ץ והוא יברר וילבן אם לסמוך על אשר אמר עם הספר ועל פיו יקום דבר) הם דברים שבמכ"ע כי עליהם יסמכו ראשם ורובם בלתי שאלת חכם כידוע ומפורסם (ועליהם נאמר ומקלו יגיד לו וכדרשת חז"ל כל המיקל נעשה מגיד לו):
<b>ואף</b> גם זאת כל הרואה ושומע מאמר במכתבי עתים הנ"ל והוא לא ידע להעמיק בדבר לא זו בלבד שיקל ראש נגד מנהג זה כי גם יבוא לתת דופי בדרך כלל במנהגי ישראל כי יאמר לכו חזו מנהג שתפסו בו אבותינו ואבות אבותינו כמה מאות שנים שוא שקד שומר המנהג כי הביא עליו קללה ולא ברכה והפרט יעיד על הכלל מדהא ליתא וכו' ויהרסו אל ה' לפרוץ גדר כל המנהגים אשר נצטוינו אליהם מאל תטוש תורת אמך שאל אביך ויגדך ואפילו מנהג שנראה גרוע לעין כל לאו כל אדם זוכה לערער עליו ולבטלו ומנהג מבטל הלכה אמרו חז"ל וכבר הפליגו הפוסקים במקומות רבו מספר שאין רשות ביד שום אדם לבטל מנהג מקומו אף כי מנהג שנתפשט בכל ישראל מכמה מאות שנים אפס קצהו תראה במה שרשמתי בקונטרס הכללים במערכת המ"ם אות נ"ח בעניינים אלו הנה הבאתי דברי רבותינו גדולי האחרונים מוהריק"ו והרדב"ז שאין לבטל בקל שום מנהג המקום שאם כן בעיר זו יבטלו מנהג זה ומנהג אחר בעיר אחרת ועל ידי זה יבוטלו מנהגי ישראל שהם תורה ורב לא רצה לבטל קריאת ההלל בר"ח אף שהיו מברכים ולדעתו היא ברכה לבטלה כיון שכבר נהגו אבותיהם אלו תורף דבריהם ונמשכו אחר דבריהם כל רבני האחרונים שהבאתי שם והרמ"א בתשו' סי' כ"א כ' בשם מוהרי"ק בשרש קמ"ד דאם נמצא המנהג באיזה פוסק אין לבטל אפילו בשעת הדחק אין לשנות המנהג אפי' יש במנהג צד איסור אין לבטלו כמו שכתב מוהרי"ק בשורש ט' ובמנהג דהכאת המן שמוהרי"ל לא היה חושש לו כתב הרמ"א בסימן תר"ץ סעיף ז' שאין לבטלו ולא שום מנהג כי לא לחנם הוקבעו:
<b>ועוד</b> הבאתי מה שכתב רבינו מוהרשד"ם דכל אדם בריא בחיובא לחפש ולבקש טעם להצדיק המנהג אף שהוא נגד הדין ואם כך במנהגים פרטים בעיר פלוני ובעיר פלוני קל וחומר בן בנו של ק"ו במנהג כולל שנתפשט בכל ישראל בכל מקומות מושבותיהם כמנהג זה שעליו אנו דנים שהוא מאושר ומקויים מפי סופרים וספרים זה כמה מאות שנים מדור דורים עלי דידן רמיא להיות מהדרים שכן ראוי להיות חוזר אחר קיומו ויחזקהו במסמרים ולא תהיה כלה דוחקא וחתן נאה חמד בחורים נעצבים בפרק הכונס בימים המאורים ונהפוך הוא שמחה וששון ישיגו קול ששון וקול שמחה ושר בשירים. כי באלה חפצתי יאמר ה' אדיר אדירים וירא אלהים את האור כי טוב השמים מספרים והלכת בדרכיו כי זה כל האדם מילדי העברים האמנם לא נודעתי במאמרים גלויים במכתבי העתים ומה אני לאטרוחי רבנן קדישי גאוני דורנו יצ"ו לשאול בעצתם מה יאמרו בדברי הסופר ולא בעינא בזה פן אהיה כחוכא להם דבר פשוט וברור שאם יבואו כל רוחות שבעולם לא יזיזו זיז כל שהוא ממנהג גלוי וידוע ומפורסם מאבות אבותינו לקדושים אשר בארץ ומה ידענו ולא ידעהו וכחס על הנייר ועל איבוד זמן יקר ישיבונו אחור ותשובה תולה וכשאני לעצמי עצור במלין לא אוכל להתאפק אמרתי אשפוך שיחי בקונטריסי ואולי יזכינו האל יתברך להוציא ספרי זה לאור הדפוס ויהיו דברי אלה קרובים רצויים ומקובלים לפני חכמי ישראל רבני גאוני דורנו ישמח לבי גם אני:
<b>והנה</b> בעל המאמר יסד ארש לכסות עינים שלא יטפחו על פניו דברי רבותינו המאורות הגדולים מרן הב"י והרמ"א אשר העלו על שלחנם מנהג זה ואמר שכתבו נהגו לומר שאין מנהג זה עיקר וכההיא דתענית וכו' ולכן לא כתבו שראוי לנהוג כן וכו' והלא מראש כבר כתבתי בראשית מאמר שיש לחלק דההיא דתענית הוא בנהגו העם וכן הם דברי הרמ"א בתשובה (דקדקתי לכתוב והעם נהגו) דבלשון זה הוא שיש להבין שהעם מאליהם נהגו כן ואין כל הפוסקים מסכימים לזה ואף בלשון זה ממש (כלומר שלא יכתבו ונהגו בלבד אלא יצרפו אליו תיבת העם לומר העם נהגו או ונהגו העם בלשון זה כשישתמשו בו הפוסקים אין כונתם לומר שאין למנהג זה כל עיקר (כמשמעות הלשון בהש"ס דתענית) וממקומו הוא מוכרע מדברי הרמ"א בתשו' בההיא דסי' ת"ץ כמו שיתבאר להלן בס"ד אבל אם כותבים הפוסקים איזה מנהג בלשון נהגו לבד (בלא העם) משמעותו כאילו כתבו ונוהגים או והמנהג וכיוצא ללשונות שמשתמשים בו במנהגים מוסכמים מהפוסקים ועם כי דבר זה ברור בעיני שבמקומו:
רבו מספר משתמשים הפוסקים ומכללם רבותינו בעלי הש"ע בלשון זה (נהגו) במנהגים ישרים ונכונים ומוסכמים ולהטריח הקולמוס בזה הוא שלא לצורך לפי דעתי ויש לחוש מפני ביטול בית המדרש. בכל זאת להוציא מלבן של מחוסרי אמונה אשר למראה עיניהם ישפוטו ולא ישמעו לקול מלחשים שכן הוא האמת ארשום פה איזהו מקומן בדברי מרן ובדברי הרמ"א מאשר ראו עיני בדב"ק לידע ולהודיע כי כן ארחות צדיקים לכתוב ונהגו במנהגים מצודקים מאושרים ומקויימים כראי מוצק חזקים ומזה ישמע חכם ויבין זאת דמה שכתבו בש"ע במנהג זה בלשון נהגו לא משום שאין לו עיקר כדברי הסופר ואתן מקום לדברי אלה בסוף האות הזאת במדור בפני עצמו שלא לבלבל את הקורא וכעת אכתוב מה שיש להכריח מדברי הפוסקים שדברו במנהג זה שכונתם לקרב את המנהג הזה:
<b>הנה</b> במאי דקמן לשון רב הנמק"י הוא כמו שנהגו לישא אשה במילואה לסימן טוב ובד"מ באה"ע כתבו בזה הלשון כתב הר"ן בסוף פרק ד' מיתות ואשגרת לישן הוא וצ"ל נמקי יוסף כמו שכתבתי בקונטרס כללי הפוסקים סי' ד' אות ד') דנוהגים שלא לעשות נישואין אלא כשהחדש במילואו ואין בזה משום ניחוש עכ"ל עכ"ד הד"מ וכן הוא לשון תשובות המיוחסות להרמב"ן בסי' רפ"ג מה שנוהגים שאין נושאין נשים עד מילוי הלבנה באלו הארצות אינו ניחוש אלא כשם שמושחין המלכים. על המעיין דתמשך מלכותייהו כן עושים במילוי ולא בחסרון לסימנא טבא הוא כדרך שמושכין יין בצינורות לפני חתנים ואין בו משום דרכי האמורי עכ"ל הרי דמ"ש בנמק"י בלשון מה שנהגו כתבו הרמ"א בד"מ בשמו בלשון נוהגין ובמפה כתבו בלשון ונהגו והרב הלבוש ביו"ד כתבו בלשון מה שנהגו העולם (שהוא כלשון נהגו העם) ומסיים ואין זה משום ניחוש אלא לסימן טוב וכו' מכל זה מוכח ודאי דנהגו או נוהגים הכל אחד ומפורש בתשובה להרמב"ן דמ"ש וסימנא טבא הוא הם דברי עצמו שמסכים להמנהג ולא כמו שאפשר לפרש בלשון הנמק"י והרב הלבוש שמ"ש לסימן טוב ר"ל שהעם העושים כן חושבים זה לס"ט ודחה הדוחה לומר שהוא אינו מסכים שהוא סימן טוב רק דעת העם הוא כותב אבל בתשובות להרמב"ן אי אפשר לפרש כן אלא דברי עצמו הם) ואף אם היה הרמ"א כותב בזה ונהגו העם לא היינו יכולים לפרש שכוונתו שאין למנהג זה עיקר כמו שנפרש בההיא דתענית שהרי גם בההיא דסי' ת"ץ שכתב בדקדוק והעם נהגו אין כונתו לומר שאין למנהג ההוא עיקר שהרי המעיין בתשובתו עיניו תחזנה אשר הרבה להשיב והראה פנים מסבירות לקיים את המנהג שלא לברך מכמה טעמים נכונים לא אחת ולא שתים ולא שלש כי הולך על ארבע טעמי תריצי ישרים וברורים ומאירים מזהירים כמו שיראה הרואה בדברי תשובתו בגופן שלהן וכדבריו הסכימו האחרונים בדן ההוא הלא בספרתם).
<b>ואם</b> כן בהכרח לומר שלא נשתמש בלשון זה אלא להורות שהמנהג הזה אין כל הפוסקים מודים בו אלא העם נהגו כן מאליהן ומכל מקום המנהג יש לו על מה לסמוך וכן ראוי להורות זאת היא כונתו בההיא דסי' ת"ץ וכן נמי בהא דקמן אך אם היה כותב ונהגו העם לא היה לנו הכרח לומר שכונתו שאין לזה המנהג עיקר אלא היינו מפרשים כמו העם נהגו שבההיא דסי' ת"ץ שאם היתה דעתו שאין למנהג זה עיקר לפי שיש בו חשש סכנה ורעה נגד פני המנהג לא היה לשתוק אלא לפרש ולומר שראוי לבטלו שאפילו במנהג שאין שום חשש איסור ולא חשש סכנה בקיומו כשאין דעת הרמ"א נוחה בו כותב בפירוש שאין לחוש לאותו המנהג עיין לדוגמא בא"ח סי' תע"א ס"ב ויש מחמירין שלא לאכול פירות כדי לאכול חרוסת לתיאבון ואין לחוש למנהג ההוא ויש מחמירין שלא לפרר המצות וכו' ואין לחוש גם לזה ועוד ארשום בזה איה"ש בסוף האות הזו (בד"ה מכלל) וק"ו במנהג שלדעתו יש בו צד איסור בעצמו משום חשש סכנה שהוא גם כן איסור משום ושמרתם מאד לנפשותיכם דודאי לא ידום ולא יקבל שכר על השתיקה ומצינו לרבינו הרמ"א בסי' תרס"ד במה שכתבו הראשונים שיש סימן בליל הושענא רבא בצל הלבנה כתב על זה דמפני שם החשש דלא ליתרע מזליה נראה לו שיותר טוב להיות תמים עם ה' ולא לחקור עתידות ואם כך מפני חשש בעלמא ודלא ליתרע מזליה) ק"ו בדבר שהסכנה מרחפת בו שעליו להגיד לאדם ישרו שלא להתנהג כן ואם מפני הרגל ההמון לא יוכל לפרוש אולת זה הוא יעשה את שלו והשומע ישמע ואם כן היתה חובה עליו לגלות דעתו שאין ראוי לקיים המנהג הזה:
<b>ובפרט</b> לפי מה שכתבתי דמוכרח מלשון תשובה להרמב"ן דרוצה בקיומו של מנהג זה כי השבח השביח את בני ישראל כי הוא לסימנא טבא וגם דברי הרב נמקי יוסף מטין לזה אם כן אחר שראה הרמ"א דב"ק ואם אין דעתו מסכמת לזה (על פי חכמת הטבע וספר מנורת המאור וצרור המור וכו') פשיטא ודאי שצריך להודיע דעתו שראוי לבטל המנהג הזה ולא לבד שלא הועיל לנו בהביאו המנהג הזה שתיקתו היתה יפה לו מדבור כי עתה שהעלה על השלחן הטהור את המנהג הזה יעלה על דעת הרואה והשומע שמנהג הגון וישר הוא ככל המון מנהגי ישראל שהם תורה וכמו שהוא האמת לדעתי ותהי האמת נהדרת) דלאו כ"ע גמירי דנהגו העם ר"ל דאין לו עיקר ורב גדול בדורו של הרמ"א לא נחית לזה ושאל לו שדעת מוהרי"ל היא בהפך והוצרך להשיבו כי בדקדוק כתב והעם נהגו כלומר דאין כן דעת הפוסקים ולא הספיק לו בזה משום שהיה קשה עליו ואם כן למה הביאו למנהג זה אחרי שאין כן דעת הפוסקים לכן הוצרך לבאר שלדעתו אין להזניח המנהג ויש לו קיום והעמדה מכמה טעמים שבאר בתשובתו עי"ש הרי שלולא שהמנהג ההוא ראוי והגון הוא לא היה עולה על שלחן מלכים כלל:
<b>ומרן</b> בש"ע כתבו בלשון זה נהגו שאין מתחילין בב"ד ואין נושאין נשים אלא במלוי הלבנה הנה כלל שני עניינים בדבור אחד ועל שניהם הוא אומר נהגו ועל אין מתחילין בב"ד לא מצינו שום פקפוק אף לדברי הסופר הי"ו וכתב עליו בלשון נהגו א"כ גם המנהג דאין נושאין וכו' יגיד עליו רעו דאין בו שום פקפוק לדעת מרן וכן היא דעת הרמ"א והפוסקים שקדמום והבאים אחריהם כל ישרי לב קיימו וקבלו המנהג הזה והוא שריר וקיים בלי ספק ומה שהוכיח הסופר הי"ו ממה שלא כתבו על המנהג הזה שכן ראוי לנהוג אין זה כלום לפי דעתי הדלה שלא בכל המקומות יכתבו שכן ראוי לנהוג (כי אם במקומות מועטים ונער יכתבם על צד איזה הכרח שראו באותו המנהג מאן דשדי ביה נרגא כההיא דסי' תר"ץ סי"ז שמוהרי"ל לא חשש למנהג להכות המן והוצרך הרמ"א לכתוב דאין לבטלו כי לא לחנם הוקבע) ועל הרוב בכל המקומות יביאו המנהג בסתם וסתמו כפירושו דיש מקום למנהג ההוא וכשלא הוטב בעיניהם יכתבו בפירוש שאין לחוש לו או שאין לקיימו ושראוי לבטלו וכיוצא:
<b>ולפני</b> איזה שנים (בשנת תרל"ח או תרל"ט) במכתב ששלח לי ידידי רב מופלג הסמוך למדינה זו מר ניהו הרב הגדול מוהר"ר שניאור זלמן פינסער האבד"ק חארסאן נ"י ראיתי שהוציא מכלל זה נישואין בזמן חיסור הלבנה) חדש אדר וחדש אלול דבשניהם לית דחש להא דחיסור הלבנה והעיד שפעמים רבות מזדמן שנושאין נשים בכלה דאדר ובכלה דאלול גם בימי החיסור והעיד כן בשם גדולי הרבנים בעיירות גדולות ואמר מר דנ"ל הטעם שהקלו בהם לפי שבחדש אדר נאמר בו והחדש אשר נהפך להם מיגון לשמחה ומאבל ליו"ט וכל החדש במשמע ומשנכנס אדר מרבין בשמחה ובר ישראל דאית ליה דינא בהדי וכו' דבריא מזליה וכן חדש אלול איתא במגילת תענית פרק ו' וז' דבי"ז בו איתנטיל רומאי מיהודה וירושלים שהיו מצירין להם מלכי יון מושיבין קסטראות בעיירים ומענים את הכלות ואח"כ היו נשואות לבעליהן ולא היה אדם מבקש לישא אשה מפני הקסטראות וכו' ובת אחת למתתיהו בן יוחנן כהן גדול כשהגיע זמנה להנשא וכו' ולא הניחו אותו וכו' וגברה ידם על מלכי יון וכו' ובאותו היום שבטלוהו עשאוהו יום טוב ואף דבטלה מגלת תענית עם כל זה ודאי דנעשה מזלא דנישואין בריא בחדש אלול ומזלו הוא גם כן מזל בתולה אשר על כן בודאי דעל ידי הנס הזה נתבטל לגמרי החשש דמילוי הלבנה בחדש זה שהרי הנס נעשה בי"ז בו וגם הוא מכלל ימי רצון שעלה משה בהר לקבל לוחות אחרונות ובתשב"ץ סי' תס"ד ותס"ה נתן טעם לכל מנהגי אירוסין ונישואין שהם דומה בדומה ממש לכל העניינים שנעשו במגלת תענית וסיים דבריו נקוט האי כללא בידך כל המנהגים של חתן ושל כלה אנו למדין ממתן תורה עכ"ל ויום ל"ג בעומר ידוע שהוא יום טוב גמור ועל כל פנים לא נראה ולא נשמע במדינתנו מי שיפקפק בדבר עכ"ד הרב הנ"ל נ"י בענין זה:
<b>ולפי</b> דבריו יש ליישב מה שדקדקתי למעלה (בד"ה ועוד יתכן) על מה שכתב מרן בריש סי' תצ"ג דנוהגים שלא לישא מפסח ועד ל"ג בעומר דלא הוה ליה למימר אלא מר"ח אייר דעד ר"ח אייר תיפוק ליה משום שהוא ימי האיסור ולדברי הרב נ"י אתי שפיר דחדש ניסן שנעשו בו נסים ונפלאות לישראל בריא מזליה ואין בו משום חיסור הלבנה ויש בו מצד המנהג בימי הספירה אבל מה שדקדקתי בדברי הרמ"א שם לפי משמעות לשונו דבכל הימים שמיום ל"ג שרי לישא וכו' לא יתיישב בזה דנהי דיום ל"ג עצמו חשוב יום טוב ושרי לישא בו ואין בו משום חשש איסור כמו שכתב הרב נ"י מכל מקום כאן שלא נעשה בו נס לכללות ישראל לא חשיב בריא מזליה שימשוך אחריו את כל ימי החדש שלא יהא לחוש משום החיסור (כמו בכל חדש אלול ואדר) ואין סברא לומר דמשום שיום ל"ג עשאוהו כיום טוב מושך את ימי כל החדש שאחריו אף שלא נעשה בו נס כללי דחשיבות היום טוב מהני לזה שאם כן גם בחדש סיון ותשרי לא יהיה לנו לחוש שבהם ימים טובים לישראל וגם במה שכתב דחדש שנעשה בו נס לישראל כחדש אדר חשיב כולו כימים טובים ומבורכים ולא חיישינן ביה משום החיסור יש לפקפק דאם כן נוציא מן הכלל הזה גם את חדש כסליו שנעשה בו נס גדול לישראל ומאי שנא דנהגו להקל בכלה דאדר ודאלול ולא גם בכסליו ובפרט בימי חנוכה עצמם לא היה לנו לחוש משום חיסור הלבנה וכבר הבאתי למעלה (בד"ה ולפי דברו) מה שכתב הרב בית חדש בסי' תקע"ג דמה שלא כתב הרמ"א החתן ביום חופתו בכ"ח בכסליו יתענה שהוא מתענית צדיקים היינו משום שבלאו הכי אין רגילים לעשות נישואין בסוף החדש מתבאר יפה דגם בחנוכה שנעשה בו נס גדול תשועה ופורקן נוהגים שלא לישא בימי החיסור:
<b>והן</b> אמת דהרבנים מגן אברהם בסי' תקע"ג סק"ב ופרי מגדים באשל אברהם סי' תק"ף סק"ה חלקו על הרב ב"ח וכתבו דחתן ביום כ"ח כסליו לא יתענה משום שיש חילופי נוסחאות אם מה ששרף יהויקים המגלה היה בכ"ח כסליו או ביום אחר ושמעת מינה דסברי דאפשר לעשות חופה בסוף החדש אבל אין מזה הכרח שלא נתפשט המנהג בחנוכה דאינהו דאמור כאשר יצטרך על פי איזה הכרח לעשות החופה ביום כ"ח כסליו לא יתענה בו דודאי מפני איזה הכרח כאשר יהיה האופן יתכן לעשות החופה בימי החיסור כמו שכתבתי למעלה שאם לא כן לא היה צריך הרב ב"ח לכתוב דינו כמובן ואם כן שפיר נוכל להוכיח מדברי הרב ב"ח דפשט המנהג גם בימי חנוכה. ובאמת לולא שהעיד הרב הנ"ל שכן מנהג פשוט אצלם על פי הוראת הגדולים לא היתה דעתי העניה נוחה בזה ומשמעות דברי כל הפוסקים המדברים במנהג זה (דשלא לישא בחיסור הלבנה) הוא דכל חדשי השנה שוים בזה וגם צריך לעיין בגוף מס' מגלת תענית ן (כעת אינה בידי) אם אין בשאר חדשי השנה כיוצא להא דבחדש אלול ואין להאריך עוד על כל פנים למדנו מפי עדות הרב הנ"ל נ"י דגם גדולי דורנו לא הזניחו את המנהג הזה כדברי הסופר הי"ו אך בחלקות ישיתו ויחנו בחסרות שני חדשי השנה הנ"ל ובכן לי הדל כבוד הסופר הנ"ל במקומו מונח ואין לנו לזוז ממנהג זה כי הוא שריר וקיים ככל מנהגי ישראל שהם תורה ואף אם לפי חכמת הטבע מילוי הלבנה תפעל רק רע וקללה במקום ברכה אנחנו מאמינים באמונה שלמה ותגזר אומר ויקם לך צדיק גוזר והקב"ה מקיים והרי כמה גדולים צדיקים הרמב"ן והרב הנמקי יוסף ובעלי הש"ע וכמה אלפים רבנים שמכמה דורות שלפני פנינו ברכו את המנהג הזה באמרם שהוא לס"ט בטח יהפוך ה' את הקללה לברכה לטוב לנו ולבנינו עד עולם טבא הוא וטבא ליהוי נס"ו:
<b>מוצא</b> שפתי אשמור ובא לציון מקומות שראיתי בדברי רבותינו מרן והרמ"א שמביאים מנהגים שאין עליהם פקפוק בלשון נהגו או ונהגו ולא אטפל לרשום כי אם אשר ראיתי בדב"ק בחלק א"ח ומהחלק הזה נלמוד דרכם בקודש בשאר החלקים כי הוא מקור מים חיים וזה החלי בס"ד. הנה מרן הב"י בעשרים וחמשה מקומות הגיד שדרכו בקדש בשלחנו הטהור לכתוב נהגו ונהגו במנהגים טובים וישרים ואלו הם. א) בסי' י"א סי"ד ונהגו לעשות בסוף כל חוט קשר והוא מנמקי יוסף והרקח ורבינו ירוחם ואין שום מפקפק על המנהג וכן הוא בכל מה שארשום אי"ה כאשר יראה הרואה (ושם בסט"ו ויש מתירין וכן נהגו וכן בכמה מקומות כיוצא לזה ואלו לא ארשום לפי שיש ביד הדוחה לדחות כמובן וארשום רק מ"ש נהגו ונהגו). ב) בסי' ל"ב סל"ו נהגו שפרשת קדש לי וכו' ובב"י באר הטעם והעלהו על שלחנו הטהור ג) שם סעיף מ"ד ונהגו שיהא שער של עגל. ד) סי' ל"ה נהגו במנין השיטין וכן לשון הטור. ה) סי' ל"ו ס"ב נהגו שלא להניחם כל היום וכן לשון הטור. ו סי' מ"ו, ס"ב נהגו לסדרם בבית הכנסת. ז) סי' מ"ז ס"ט נהגו לומר פרשת ברכת כהנים. ח) סי' קכ"ח ס"ד נהגו שלא ליכנס לביה"כ. ט) סי' קל"א ס"ד נהגו שאין נופלים על פניהם לא בבית החתן וכו' י) שם ס"ו נהגו שלא ליפול על פניהם בט"ו באב. יא) סי' קל"ה סעיף יו"ד נהגו לקרות כהן אחר כהן בהפסק ישראל יב) סי' קל"ט ס"ג ונהגו ששליח צבור כשרוצה מברך וקורא יג) שם ס"ה נהגו לכסות הכתב בין גברא לגברא. יד) סי' חק"ן סעיף י"א ונהגו שלא לברך עד אחר ניגוב טו) סי' רכ"ה ס"ג ונהגו שלא לברך עד שעת אכילה. טז סי' רצ"ז ס"ד נהגו לברך על ההדס יז) סי' שמ"א ס"ג נהגו להתיר גזרות הקהל. יח) סי' תע"ג ס"ד נהגו שיהיה זרוע ונהגו שיהיה צלי ועי"ש בב"ח ס"ה. יט) סי' תצ"ג ס"ד נהגו הנשים שלא לעשות מלאכה וכן הוא לשון הטור. כ) סי' תק"ב ס"א נהגו היתר במפוח של בעלי בתים. כא) סי' תקנ"א ס"ב ונהגו לאסור וכו' כב) סי' תקנ"ב ס"ז נהגו לישב על גבי קרקע בסעודה המפסקת ובטור כתב זה בלשון דין בלא מנהג והוא מוסכם מכל הפוסקים. כג) סי' תרי"א ס"ב והאידנא נהגו לאסור וכן הוא בטור על פי הש"ס. כד) סי' תרכ"א ס"ה נהגו לידור צדקות וכו' ובב"י מביא דברי המרדכי שיש ראיה מהספרי כה) סי' תרל"ט ס"ח נהגו שאין מברכין על הסוכה אלא בשעת אכילה והוא על פי סברת ר"ת שהביאו הרא"ש והמרדכי והרב המגיד כתב שכן נהגו העולם:
<b>כה</b> תאמר לבית יעקב לידע ולהודיע שלשון זה (נהגו) נאמר על מנהגים טובים שיש להם טעם כעיקר ועוד מצינו באיזה מקומות שכותב בלשון ונהגו העולם והוא מנהג שריר וקיים ופשוט בכל ישראל עיין בסי' כ"ה סי"ג נהגו העולם שלא לחלוץ תפילין עד אחר קדושת ובא לציון וביום שיש בו ס"ת. נוהגים וכו' וביום ר"ח וכו' ובסי' כ"ז ס"ח ונוהגין העולם לכרוך על הזרוע וכו' ובסי' רכ"ה ס"ג נהגו שלא לברך וכו' הם דברי הרא"ש שהביא בב"י בלשון ונהגו העולם ובסי' ל"ו ס"ג והסופרים נהגו ובסי' תק"ב ס"א ונהגו היתר במפוח וכו' הוא מהתוס' שכתבו זה בלשון והעולם נהגו והשמיט מרן תיבת העולם ובסי' י"ב ס"ג מנהג העולם כרש"י והיכא דלא אפשר יש לסמוך על ר"י ובסי' ל"ד ס"א ומנהג העולם כרש"י והרמב"ם ובסי' רע"ב ס"ז ומנהג העולם כסברא הראשונה:
<b>והוסיף</b> משה (רבינו הרמ"א) על הסכום הנ"ל אחד עשר כוכבים כלם ברורים כלם אהובים לא רחוקים והיו הקרובים למען דעת כי כן דרכו גם כן לכתוב לשון זה על מנהגים טובים ואלו הם. א) בסי' ג' סי"א ועכשיו וכו' נהגו לקנח וכו' ופוק חזי מאי עמא דבר. ב) סי' ד' ס"א וי"א וכו' וכן נהגו ובב"י הביא מרן שכתב הרד"א שנהגו לברך וכו' וכתב מרן ואיני יודע טעם לברך והרמ"א בד"מ ישנו בנו"ט לקיים המנהג וכתב סברתו במפה וסיים וכן נהגו. ג) סי' מ"ו ס"ט ונהגו לסדר ברכת התורה. ד) סי' נ"ז סעיף א' ונהגו שהשליח צבור מאריך בברכו. ה) סי' קכ"ג ס"א ונהגו לומר אח"כ יהי רצון. ו) סי' קכ"ז ס"ג ונהגו לומר בשחרית שים שלום. ז) סימן קכ"ח ס"ה ונהגו להקל בקצת מקומות. ח) שם סעיף כ"ג על כן נהגו לשלשל הטלית ונהגו גם כן לומר הפסוקים אך יותר טוב שלא לאמרם. ט) שם סמ"ד ונהגו שנושא כפיו אף שאינו נשוי. י) שם נהגו בכל מדינות אלו שאין נשיאות כפים אלא ביום טוב. יא(סי' קל"ד ס"ב ונהגו לעשות כן אחר קריאת ס"ת. יב) סי' קנ"ד ס"ח ונהגו ליהנות בכמה הנאות. יג) סי' קס"א ס"ג ונהגו קצת להקל אבל יש להחמיר וכו'. יד) סי' רס"ט א' ונהגו לעמוד כשמקדשין בבית הכנסת. טו) סי' רע"ג ה' נהגו ליתן לתינוק. טז) סי' ער"ה י"ב נהגו לכסות הקטנים שלא יהיו ערומים. יז) סי' ר"ף ד'' ונהגו להזכיר אחר קריאת התורה. יח) סי' רצ"ה א' ונהגו להזכיר אליהו הנביא. יט) סי' רצ"ו א' ונהגו לומר קודם הבדלה כ) סי' ש"ג סכ"ו נהגו לאסור. כא) שם נהגו להקל. כב) סימן שי"ח ט"ז ונהגו להחמיר מיהו במקום צורך. כג) סימן שנ"ה ג' הולכי ספינות נהגו לעשות. כד) סי' תכ"ט ס"ב ונהגו שאין מתענים בו תענית כלל. כה) סי' תס"ז ס"ח ולכן נהגו ובד"מ אות ד' כתבו בלשון וכן המנהג. כו) סי' תק"ט ס"ג ונהגו וכו' ובד"מ באר שכן שורת הדין. כז) סי' תקל"ו ס"א וכן נהגו וכו' ובב"י שם וכן נוהגין העולם וסומכים וכו' והכי נקטינן. כח) סי' תקנ"א ס"ז ונהגו להקל. כט) סי' תקס"ה ס"ג ונהגו בכל הצומות שלא לאומרו כי אם במנחה ומרן בב"י כתב בשם ר"י שנהגו העולם כן וכתב הרמ"א בד"מ אות ב' וכן הוא המנהג. ל) סי' תקצ"ב ס"א לומר היום הרת ובד"מ כתבו בשם מוהרי"ל בלשון פסק דין בלא מנהג לא) תרי"ג ס"ד ונהגו בזה וכו' ובד"מ כתבו בשם מוהרי"ל בלשון ואנו נוהגין. לב) סי' תרמ"ח ס"ב ונהגו להכשיר וכו' לג) סימן תרנ"א ס"ז ונהגו להסיר התפילין. לד) סימן תרס"ט עי"ש כמה פעמים. לה) סי' תרע"ד ס"א נהגו להחמיר. לו) סי' תרצ"א ס"ב ונהגו שלא לתייגה גם נהגו וכו' ונמצא גם כן שכותב בלשון זה על נוהגים פרטיים בסי' ל"ב סל"ב מיהו נהגו הסופרים. ובסי' תקמ"ז ס"ו ונהגו בני אשכנז וכו' ושם בד"מ כ' זה בשם התה"ד שכ' וכן נוהגים באשכנז וכו' ושינה הלשון בהגהותיו וכתב ונהגו במקום נוהגין להורות דהכל אחד היינו נהגו היינו נוהגין וכשם שיש המון רב מנהגים שונים בלשון נוהגין ושרירים וקיימים כן גם כן בלשון ונהגו וזה ברור:
<b>מכלל</b> הדברים אתה תשמע שלא בכל המקומות שיביאו רבותינו מרן והרמ"א מנהגן של ישראל יתנו עדיהן לומר שראוי המנהג הזה (כמו שנראה מדברי הכופר הי"ו) דהא ודאי ליתא כמו שמתבאר מתוך כל הרשום למעלה (במנהגים שהביאו בלשון נהגו מלבד שיש כמה מאות מנהגים שכתבום בלשון נוהגים ונוהגים המנהג ומנהג וכיוצא הרבה מאוד) שהביאו המנהג בסתם וסתמו כפירושו שהוא עיקר שאל"כ היו מערערים במנהג ההוא כמו שמצינו למרן בכמה מקומות. א) בסי' כ"ג ס"ב. ב) בסי' ל"ב סט"ו. ג) סי' מ"ו ס"ו לברך הנותן ליעף כח ואין דבריהם נראין. ד) שם ס"ז יש נוהגים לברך וכו' וטעות בידם. ה) בריש סי' ס"ח יש מקומות וכו' ונכון למנוע מלאומרם ו) סי' קנ"ד הנוהגים וכו' מוחים בידם. ז) ר"ס רס"ט נוהגין וכו' ויותר טוב להנהיג וכו'. ח) סי' תצ"ג ס"ג נוהגין וכו' וטעות בידם. ט) מה שנהגו וכו' יש למנוע המנהג. י) סימן תרצ"ו ס"ב לאסור של זה אינו מנהג:
<b>עיניך</b> הרואות שדרך מרן הוא הקדוש שמנהג שלא הוכשר כ"כ בעיניו לא יביאנו בשתיקה כהודאה ויאמר מפורש שאינו נכון וכיוצא גם הרמ"א יאחוז צדיק דרכו כי במנהג שיש לו לפקפק כותב שאינו נראה שאינו נכון ויש למחות וכיוצא ללשונות אלו. א) סי' מ"ז ס"ו וכן נהגו אבל יותר טוב וכו'. ב) סי' קכ"א ס"ג המנהג הפשוט וכו' ואינו נראה ג) סי' קכ"ח סכ"ו נהגו גם כן לומר וכו' אך יותר טוב שלא לאומרו. ד) סי' קנ"ט ס"ו ונהגו להקל אבל הסברא ראשונה עיקר. ה) סי' קס"א ס"ז ונהגו קצת להקל אבל יש להחמיר. ו) סי' רמ"ב נהגו וכו' ולא ראיתי לחוש לזה. ז) סי' רנ"ג ס"ב ונוהגין להקל וטוב להחמיר. ח) שם והמנהג להקל אך טוב להחמיר ט) סי' רנ"ז ס"ג אין לנהוג כן. י) סימן רע"ו ס"ב נהגו וכו' ויש להחמיר. יא) סי' רצ"א ס"ד פשט המנהג וכו' אבל יש להחמיר. יב) ובסי' רצ"ט ס"י המנהג להקל אבל העיקר כסברא הראשונה. יג) סי' תרכ"ד, ס"ב ואין לנהוג בחומרא זו. יד) סי' תרס"ד ס"ז והמנהג פשוט וכו' ויותר טוב וכו'. וכבר כתבתי למעלה (בד"ה והנה בעל המאמר) מ"ש בסי' תע"א ס"ב ומתבאר שכן ארחות צדיקים טובים השנים מרן והרמ"א לגלות דעתם כשאין המנהג הגון בעיניהם ואם כן מוכת ודאי הא סתמא שתיקה כהודאה דמיא שאין על אותו מנהג פקפוק וממילא במנהג זה שאנו דנים עליו שלא כתבו עליו שום ערעור דעתם מסכמת לנהוג כמנהג זה כי נכון הוא:
<b>ולא</b> אכחד כי נמצא בדברי מרן בש"ע שעל כמה מנהגים כותב עליהם הנפק (אין לערער מנהג יפה מנהג כשר וכיוצא) וארשום אשר ראיתי והם בסי' ו' ס"ד ובסי' כ"ד ס"ה ומנהג יפה וכו' והכל הוא חיבוב מצוה ובסי' נ"ג ס"י ובסי' ס"א סי"ב ובסי' קמ"ד ס"ב ובסי' קנ"ד ס"י ובסי' ע"ר ובסי' ש"ך סי"ח ובסי' תי"ז ובסי' תמ"ב ס"ו ובסי' תנ"ה ס"ה ובסי' תס"א ס"א ובסי' תקנ"א סעיף ב' ובסי' תקס"ו ס"ד ובסי' תקצ"א ס"ו ובדברי הרמ"א נמצא כהנה וכהנה. עיין בסי' ג' סי"א ובסימן ח' ס"ו ובסי' ט' ס"ה ובסי' ל"ז ס"ג ובסי' מ"ו ס"ח ושם ס"ט ובסי' ס"א ס"ג ובסי' קל"ט ס"ה ובסי' קפ"ב ס"ב ובסימן קפ"ח ס"ב ובסי' קצ"ג ס"ג ובסי' קצ"ט סעיף יו"ד ובסימן רל"ד ס"א ובסי' רל"ו ס"א ובסי' רמ"ב ובסי' רמ"ח ס"ג ובסי' רנ"ו ובסי' רנ"ז ס"ו ובסי' רס"ב ס"א ובסי' ער"א סי"ב ובסי' רע"ט ס"ד ובסימן רפ"ב ס"ד ובסי' שכ"ה ס"י ובסי' של"ז ס"ב ובסי' של"ט ס"ג ובסי' שס"ו ס"ג ובסי' תנ"ג ובסי' תנ"ה ובסי' תק"ד סעיף א' ובסי' תקפ"ה ס"ד ובסי' תק"ץ ס"ד ובסי' תר"ה וכן נוהגין במדינות אלו ואין לשנות כי הוא מנהג ותיקון יש מקומות וכו' והכל מנהג יפה ובסי' תרי"א ס"ב ובסי' תרנ"א ס"ט ובסי' תרנ"ד ובסי' תרע"א ס"ז ובסי' תר"ץ סי"ז ובסי' תרצ"ה ס"ב ועם כי לא נוכל לידע טעם פרטי על כל ענין מהנז"ל למה הוצרכו לזה נוכל לומר דרך כלל כמו שכתבתי למעלה, דכשנראה בעיני קדשם שיש מקום לגמגם במנהג ההוא ואולי ראו ג"כ באיזה מהם שהיה מי שגמגם הוצרכו לומר בפירוש שמנהג הגון וכשר הוא ואין להרהר אחריו על כל פנים מיעוטא דמיעוטא הוו דוכתי הנ"ל נגד כמה מאות מנהגים שהוזכר בדבריהם בלתי סעד ולא דחיה כאשר רשומים אצלי כל המקומות שנזכר איזה מנהג בדבריהם בלשון והמנהג או ונוהגים וכן נוהגים וכן המנהג ולא יכולתי לפרטם פה כי ברבים היו ולא כתבתי אלא מקומות שכותבים ונהגו ולא ערערו בדבר דמוכח ודאי דלדעתם אין חשש ופקפוק במנהג ההוא וכן הדבר במנהג הזה שכתבו מרן והרמ"א בלשון נהגו אין בו חשש כלל כן נראה לי הדל ברור בס"ד:
<b>הודעתי</b> הן כתיב כאן כי כל אשר כתבתי לפלפל בלשון זה נהגו העם אם משמעותו הוא דאורויי לא מורינן או דמורינן נמי הכי היה מפני שנעלמו ממני אז דברי הראשונים התוס' והרא"ש ורבינו יהודה החסיד ורבינו בצלאל בשיטה מקובצת שלו וחידושי הריטב"א והבאתי דב"ק בקונטרס הכללים במערכת הנו"ן אות ל"ט באריכות ועיני הרואות תחזנה מישרים כי דעת כל הראשונים שוה בזה שעל הרוב לשון ונהגו העם דאמור רבנן בש"ס הכונה דאורויי נמי מורינן וההיא דתענית שאני משום דקאי אפלוגתא דמר אמר הלכה ומר אמר מנהג ומר אמר נהגו העם ובזה נסתר בנין הרב הסופר הי"ו עד היסוד בה שאף אם רבותינו בעלי הש"ע היו כותבים נהגו העם לא היה לנו לפרש אלא שנהגו ומורים כן ורק בוהעם נהגו הוא שכתב הרמ"א בתשובה שדקדק לכתוב כן וכו' כמו שכתבתי למעלה בעזר ה' אלהים חיים:
<b>אף</b> גם זאת להודיע כי בספר כנסת הגדולה החדש בחוברת רביעית נדפסו כל הדברים האלה בשמי הדל במאמר מנהג שנהגו נומר מ' ובסוף המאמר בנומר נ"א נשמט שם סיום המאמר ונמנה החסרון בנומר צ"ב עי"ש אמנם יש שם שיבושים רבים ונדפסו דברים אלו גם בספרי דברי חכמים בסי' קי"ח וגם שם יש כמה טעיות ועתה הכל מתוקן בקונטרס זה בס"ד ואחר שנדפס כל הנ"ל נתוסף עוד בענין זה מאיזה ספרים שהשגתי אחרי כן ואיזו הערות מרבני דורנו יצ"ו כאשר אבאר בס"ד:
<b>הנה</b> ידידי הגאון אבד"ק יאסי יצ"ו בקבלתו את הספר דברי חכמים כבדני בספר היקר אורי וישעי וראיתי שם בסימן קכ"ה שנשאל שלפעמים נחוץ לעשות חופה ונישואין בימים אחר מולד הלבנה (כן כתוב בספר ונראה שיש איזה טעות סופר וכונתו על ימי חיסור הלבנה כמובן בתשובתו) שאם לא יעשו יוכל לבא לידי ביטול הנישואין אי שפיר דמי להעמיד החופה ובתשובתו הביא דברי מרן והרמ"א שביו"ד סי' קע"ט ושבאהע"ז סי' ס"ד והביא גם דברי הרב המקנה שדקדק על מה שכתב הרמ"א בסי' תקנ"א בשם המנהגים דאין נושאין מי"ז בתמוז דלא מסמני דתיפוק לי דהם ימי החיסור ומה שתירץ על פי דברי הרמ"א בתשובה דוהעם נהגו משמעותו שאינו מנהג מוכשר ומוסכם (כמו שהבאתי למעלה בראש אות זו בד"ה ומה שתירץ) דמובן שלדעת הרב המקנה אין מנהג זה מוסכם ונכון כל כך וסיים הרב יצ"ו שנראה לו גם כן ראיה להתיר מדקימא לן דאין נושאין נשים בחול המועד משום דאין מערבין שמחה בשמחה או משאר טעמים שנאמרו במועד קטן דף ח' ע"ב ואם איתא דאסור לעשות נישואין בחיסור הלבנה למה הוצרכו לאסור מטעמים הנ"ל תיפוק ליה שהם ימי חיסור הלבנה אלא ודאי דאין אסור מן הדין כלל וגם מדברי מרן והרמ"א דקדק דלא החליטו לאסור מן הדין אלא מטעם מנהג שכן משמע מדכתבו בלשון ונהגו דאי איכא איסורא הוה להו למימר לישנא דאסור בהדיא ומדנקטי לשון מנהג משמע דחומרא בעלמא הוא מחשש שהכוכבים הצומחים בהם קשים הם וכמבואר בטורי זהב סי' קע"ט והיינו היכא דאפשר להמתין אבל לצורך גדול ודאי דאין לחוש וכדקימא לן בכל מידי דחשש סכנה דשרי לדבר מצוה דשומר מצוה לא ידע דבר רע כמבואר בסי' תנ"ה לענין מים ללישת המצות וכן בקטלנית יש הרבה דעות דמותרת להתיבם מטעם זה והביא לשון הזהר הקדוש בפרשת עקב דף רמ"ג גבי הא דאין מתחילין ביום שני (עיין בש"ע יו"ד כי' קע"ט אין מתחילין בב"ד) שהיקל מטעם דשלוחי מצוה וכו' וכמו כן כאן לענין נישואין ועל כל כבוד חופה דיש להתיר לצורך הרבה אלו תורף דב"ק:
והצדק אתו דאין בזה שום צד איסור מן הדין ורק מנהג א הוא שנהגו כן וגם לא בכל הארצות (כמו שכתבתי למעלה דמוכח כן מלשון הרמב"ן שכתב מה שנוהגים שאין נושאין נשים עד מילוי הלבנה באלו הארצות עיין לעיל בד"ה ובאמת) ודבר זה היה פשוט אצלי עד שלא היה צריך להטריח הקולמוס בזה. וגם מה שכתב דיש להתיר משום צורך גדול לעשות החופה בימי החיסור הדין אמת וכן כתבתי אני הדל למעלה לדבר פשוט דמפני איזה הכרח וסבה עושים החופה בימי חיסור הלבנה (עיין בד"ה והן אמת):
<b>ומה</b> שהכריח דמן הדין מותר מדאמרינן דאין נושאין בחול המועד משום דאין מערבין שמחה בשמחה או משאר טעמים ותיפוק לי משום שהם ימי החיסור אלא ודאי דמן הדין מותר הנה אף שיש ביד הדוחה לדחות דשאני ימי חול המועד שהם ימים טובים ומבורכים על דרך שכ' האבד"ק חארסאן שהבאתי למעלה (ב"ה ולפני איזה שנים) כבר כתבתי דמדברי הרב בית חדש בסי' תקע"ג מתבאר יפה דגם בימי חנוכה שהם כימים טובים ומוצלחים ומבורכים שנעשה בהם נסים ונפלאות שייך מנהג זה שלא לישא בימי החיסור ועיין לעיל בד"ה ולפי דבריו והוא הדין לימי חול המועד. ועוד דסברא זו לחלק בין ימים סתם לימים מבורכים מהניא רק לכשנאמר דאין איסור מן הדין אלא מצד המנהג אבל אם נאמר דמן הדין אסור נראה דאין סברא לחלק כן ואם כן הוכחתו דמן הדין מותר היא נכונה רק שהיא משנה שאינה צריכה דפשוט דאין צד איסור אלא מנהג נכון הוא דאיכא ומה שכ' בטעם ההיתר משום דסמכינן אשומר מצוה לא ידע דבר רע הנה אם נאמר דחשש הסכנה בזה הוא על פי דרך הטבע בטבע העולם יש לפקפק אם מועיל בכגון זה הא דשומר מצוה לא ידע דבר רע לפי מה שכתבתי לחלק בזה בקונטרס הכללים במערכת השי"ן אות ח"ן ונדפס בדברי חכמים סי' פ"ב לחלק בין ענין סגוליי לענין טבעי עי"ש והבאתי שם דיש סוברים דדוקא כשעושה המצוה לשם שמים ומצוה כתקנה אפשר לסמוך בזה ולא כל אדם זוכה:
<b>ובשו"ת</b> דבר אליהו להגאבד"ק טרלא בסי' ט"ז (בד"ה ובדרך אגב) כתב וז"ל אמרתי ליישב מנהג העולם שאין משגיחין ונושאין נשים אף לאחר חצי חודש והלא הדין מבואר ביו"ד סי' קע"ט ובאהע"ז סי' ס"ד שאין לישא אשה אלא במילוי הלבנה ורציתי לומר מדמתיר כאן הש"ע (בא"ח סי' תצ"ג) לישא לאחר ל"ג בעומר דהוא לאחר מילוי הלבנה שמעינן דאין קפידא וגם מדאסרו לישא בחול המועד והא בלאו הכי אסור דהוא לאחר מילוי הלבנה ולמה הוצרכו לאסור מטעם יום טוב וגם מדמותר להחזיר גרושתו מכל זה מוכת דאין קפידא כל כך אף בבתולה או אפשר דבאלמנה או גרושה אין להקפיד כלל ומזה גם כן יש להוכיח מדמותר בחול המועד לישא גרושה אלמא דאין לו שמחה כל כך אם כן היה הסברא דאף בימי הספירה מותר בכי האי גוונא אף קודם ל"ג בעומר אך מסתימת הפוסקים נראה דאסור:
והנה לכאורה לפי זה יסתרו פסקי הש"ע אהדדי אך יש לומר שאין סתירה מזה כלום דהא עיקר הטעם במילוי הלבנה הוא משום סימן ברכה וסימנא טבא אבל כד חזינן דהיום בעצם הוא מבורך וטוב אין להשגיח כלל על חסרון הלבנה לכן בחול המועד אי לאו מטעם דאין מערבין שמחה בשמחה היה מותר דהימים בעצמם המה מבורכים וכן בל"ג בעומר דהיום בעצם הוא מוצלח וכן ממנו ואילך לכן אין להקל בשאר חדשים אם לא ביום שאירע בו הצלחה או קדושה והיה בזה שלום וכו':
<b>וראיתי</b> דבר תימה בתשובה המיוחסת (סי' רפ"ג) וז"ל תשובה לרמב"ן מה שנוהגים שאין נושאין נשים עד מילוי הלבנה אינו ניחוש וכו' עיי"ש הרי דבזמנו היה מנהג שלא לישא כלל אף בחצי חודש הראשון אלא עד מלוי הלבנה ממש ולא מקודם ולא מלאחריו ודבר תימה הוא הלא שעת המלוי אינה אלא רגע אחד וברגע שנתמלאה מילואה בשלימות התחיל מיד להתחסר וכמדומה לי שטעות סופר יש בדבריו וצריך להיות מה שנוהגין שאין נושאין נשים אלא עד מילוי הלבנה וחסר שם תיבת אלא וכתבתי זאת מחמת שראיתי להאחרונים שהאריכו בדברי הרמב"ן אלו והנראה לענ"ד כתבתי ע"כ דברי הרב יצ"ו ולי הדל גם בלא הגהה מובן שאין כונתו לומר שאין נושאין נשים אלא ברגע המילוי אלא הכונה שממתינים מעשות החופה בימים של חיסור הלבנה עד אשר יבואו ימי המילוי ומיום המולד והלאה הכל הם בכלל מילוי הלבנה עד גמר חצי חדשה וזהו שסיים הרמב"ן כן עושים במילוי ולא בחסרון ומה שכתב לחלק בין בחור ובתולה לאלמנה וגרושה יש לו רב מעשה אברהם שסובר כן כמו שכתבתי בראש אות זו ומה שכתב על אחר ל"ג בעומר שכל הימים הבאים אחריו מתברכים מיום הל"ג וכו' עיין במה שכתבתי למעלה (בד"ה לפי דבריו) ואההיא דאין נושאין בחול המועד כבר כתבתי בסמוך על דברי הגאון אורי וישעי יצ"ו:
עתה ארשום בס"ד איזו הערות שקבלתי מרבני דורנו יצ"ו במכתב לחזקיהו בענין זה. א') ידידי הרב הגדול מוהר"ר דוד שור אבד"ק טאלנא יצ"ו כתב וז"ל ומידי דברי לכת"ה מצאתי עצמי חיוב בדבר לבא בקול תודה לפני כ"ת כאשר עברתי על בתרי אמריו כי נעמו הגם כי ת"ל יש לי לפלפל פלפולים עצומים בהם לא היו ברצוני להטרידו שיקדיש חלק מעתותיו לשית מהלכי עשתנותיו בהם וכו' אך הדבר הזה כאבן מעמסה וכו' חזיתי בספר דברי חכמים סי' יק"ח אשר הביא מהצפירה. אשר הא דאיתא בש"ע דאין נושאין רק במילוי הלבנה דהיא היפך מספר צרור המור וספר מנורת המאור עי"ש והגם דכ"ת בא בלבו בוער כאש לבלי לבטל מנהג ישראל רק לא ראו עיניו ספר צרור המור לא רצה להכות קדקדם אשר שגו או זדו ברואה ותהי בם היפך להפוך דברי אלקים חיים לכן הנחוץ כרוך להעתיק דברי הרב צרור המור פרשת בא וז"ל ואמר ראש חדשים להורות שעתידים להתחדש כמו הלבנה המתחדשת ובזכות זו יזכו לאור וכו' וכן רמז להם להורות להם שהיו כמו בריה חדשה וכו' כמו היום נולדו כמו הבע"ת שמתחדש ונולד מאותו זמן והלאה וכו' וזהו לכם ראש חדשים וזהו סימן טוב לכל החדושים בעולם וכן רמז החודש הזה וכו' להרחיקם מחוקי מצרים כי מ"כ כי בעבודת מצרים וכו' והחודש להם ועבודתם הוא בהיות הלבנה בשלימות אורה ותקפה מאז מתחילין ומונין החודש ממילוי למילוי וכו' הם מתחילין ממלוי הירח ותוקף אורה אתם מתחילין החודש בעת מולדתה עכ"ל הנה מבואר ההיפך וכל רואה בו יחכם ויערב ויבוסם לו כל דברי חז"ל ומנהג ישראל תורה היא ובספר מנורת המאור חפשתי ולא מצאתי עכ"ל יצ"ו:
ב) ידידי הגאון מוהר"ר דוד שיפמאן מעיהק"ו טבריא יצ"ו כתב לי לעיין בדרשת בנו לחתונתו הנקרא בשם דורש וקבל שכר באחרית דבר שם ימצא השייך לענין זה ועיינתי שם וראיתי שציין לעיין בשו"ת בנין ציון ויש אתי ספר בנין ציון שו"ת החדשות אך לפי הנראה כונתו לשו"ת בנין ציון מהדורא קמא שאינו מצוי אצלי:
ג) ידידי הגאון מוהר"ר יאודה ליב איסתירין אבד"ק שעדרין יצ"ו כתב לי וז"ל הנה בדברי חכמים האריף כלשון הזהב של משה רבינו הרמ"א לענין נהגו ובסוף מסקנתו לחלק בין נהגו העם להעם נהגו והביא מגמרא דתענית דף כ"ב ונפלאתי על כת"ר אמאי לא זכר כלל דברי תשובת הרב מים חיים בסי' כ"ז תשובת הגאון מוהר"ם בן יעב"ץ מה שהשיב לקדוש ד' מהר"י הבעש"ט זצלה"ה וכתב שם גם כן לדייק בלישנא דרמ"א ממש כהך לישנא דגמרא תענית דיש חילוק בין נהגו למנהג והלכה ע"ש בד"ק כי טוב. עכ"ד יצ"ו ועמו הסליחה. הפלאה זו איני יודע מה היא אחרי שכבר כתבתי למעלה ( בד"ה הודעתי הן כתיב) שבקונטרס הכללים במערכת הנו"ן אות ט"ל הארכתי בס"ד בענין זה ולא רציתי להאריך עוד בקונטרס זה שכבר ארכו הדברים יותר מדאי וקבעתי להם מדור בפני עצמו בחלק הכללים כאחד משאר כללי הש"ס ומקומו מוזכר בקונטרס זה למען יעיין הקורא שם כשאזכה להדפיס אותה המערכה בעה"י ומעתה אין לו להתרעם גם מקום ללון על מה שלא זכרתי דברי הגאון הנ"ל טרם שיראה את הכתוב במערכת הנו"ן כי אולי שם הובאו גם דבריו. אמנם האמת אגיד כי נעלמו ממני דברי הגאון מים חיים ועתה רשמתי שם דב"ק לעיין בדב"ק כשאגיע לסידור אותה המערכה איה"ב ואפריון נמטייה ומחזיקנא טיבותא לידידי הרב יצ"ו בזה:
ד) וידידי הגאון משה מישל שמואל שפירא אבד"ק ראגאווא יצ"ו במכתבו אלי כתב וז"ל בכנה"ג ח"ד במאמר מנהג שנהגו כתב הדר"ג חקירות שונות בענין נישואין בחיסור הלבנה והנני לציין איזה הערות בזה. א') ס פר אחד במכה"ע הצפירה ערער מאד על שנושאין נשים במילוי הלבנה שיש חשש סכנה בדבר על פי מה שכתב במנוה"מ סי' קל"א ובספר צרור המור בפרשת בא ואשר הובא מנהג זה בש"ע יו"ד סי' קע"ט הוא בעבור אשר כבר החזיק בו ההמון ולא יכול עוד לפרוש ממנו ולכן לא כתבו בש"ע שכן ראוי לנהוג אך נהגו ובתענית כ"ו ע"ב ומאן דאמר נהגו כו' משמע מאליהם אבל אינו עיקר ע"כ תו"ד הסופר והדר"ג הרם נפשו בשפק תנוח. אם כדאי הסופר לדחותו כלאחר יד ונשא ונתן בהם והנה כשאני לעצמי אם אין מאמר הסופר הלז לפני אך רוב הסופרים במכה"ע כפי אשר שמענו ונדעם יש רשות ורשות בידנו לדין בחקירותיהם הבל ובפקפוקיהם כפי מה שעינינו רואות ומה גם כטענתם הוא להורות ולדין היפוך הכתוב בשו"ע ונו"כ אשר מפיהם אנו חיים והמה לנו למאורות בספרי התורות:
והנה עיינתי בספר מנוה"מ סי' קל"א ואינני רואה בדבריו שום מאמר שיורה שיש סכנה בנישואי מילוי הלבנה וספר צרור המור איני תחת ידי לעיין בו מה הוא שח בזה והנה הסופר סיים ולו ידע ההמון את כל הרעות ההן אשר יפעל מילוי הלבנה לא נשא אשה בלי ספק כי אם בעת חסרון הלבנה כו' עכ"ל. ואנכי הרואה אתר דהסופר תלי זייניה עליה מנוה"מ סי' קל"א הלא כה דבריו ונהגו לקרות בר"ח מזמור ברכי נפשי את ה' שיש בו פסוק עשה ירח למועדים ללמדינו שמילואה ומיעוטא אינו לעשות רושם בבנ"א כמו שחושבים החוזים בכוכבים, אלא לספור בחידושה המועדים הנקראים מועדי ה' שצונו לעשות כסדר מהלך כוכבי ללכת. להודיענו שהוא יתברך שליט ומושל על הכל וכו' ובידו להחליף כפי ערך הכלל או הפרט והכל כרצונו ונרמז בכתוב וחנותי את אשר אחון וכו' יעי"ש ויעו"ש בסי' קל"ב שגם ברכת הלבנה מורה על כך שאל יחשוב שום אדם שיש ברשות שום גברא לעשות שום דבר בעולם טוב או רע בלתי מאמר קונו ועושה ויעויין שבת דף קנ"ו באורך מה שהורונו חז"ל דאין מזל לישראל וכמה מאורעות לזה יעו"ש ובמחברים הקדמונים שנו"נ בגדרי המזל לישראל. והנה שפתי הרמב"ן ברור מללו בתשובה סי' רפ"ג מה שנוהגין שאין נושאים נשים עד מילוי הלבנה באלו הארצות אינו נחוש אלא כשם שמושחין המלכים על המעין דתמשך מלכותו כן עושין במילוי ולא בחסרון וסימנא טבא הוא כדרך שמושכין יין בצינורות לפני חתנים ואין בו משום דרכי האמורי עכ"ל הרמב"ן וכבר אמרו בחולין צ"ה אע"פ שאין ניחוש יש סימן ויעיין בשילהי הוריות ובמס' כריתות השתא דאמרת סימנא מילתא יהא רגיל אינש למיכל בריש שתא קרא רוב"י וסילקא כו' ודאי דיש לנו לעשות נישואין במילוי החודש שהוא סימן טוב להזיווג שילכו הלוך וגדול בהוספת אורה ולא בחיסור החודש שמורה סימנא מילתא כמו הלבנה שהולכת הלוך וחסר ואם גם עפ"י סדר מערכת הכוכבים היה איזה ענין לפי ההשקפה מורה לא כן יותר יש לנו להשגיח על הסימן טוב של מילוי הלבנה לעשות הנישואין דוקא במילוי דברכת הלבנה וקביעות ר"ח הכל מורים שהשי"ת מחליף את הזמנים לטובה לעם ישראל שאינם נתונים תחת המזל כמש"כ בזה בעל מנוה"מ והחשש שחש הסופר ממערכת השמים כבר נצטוינו מאותות השמים אל תחתו וגו':
ב) ראו זה מצאתי וראיתי בספר בנין ציון מהדורא קמא סי' קמ"א נשאל הגאון מוהרי"ו עטטלינגער מהרב ר' פנחס שיפער וזה תו"ד השאלה דמלשון הרמב"ן בתשו' סי' רפ"ו שכתב מה שנוהגין שאין נושאין נשים עד מילוי הלבנה באלו הארצות אינו ניחוש אלא כשם שמושחין המלכים על המעין דתמשך מלכותו כן עושין במילוי ולא בחסרון וסמנא טבא הוא וכו' יעי"ש מפשטות לשונו משמע דהנוהגים לדקדק בענין הנשואין אין עושין הנישואין רק בחצי כ"ט י"ב תשצ"ג הלבנה במילואה לא קודם ולא אח"כ שאז הלבנה היא בחסרון ע"כ:
<b>והגאון</b> מהרי"ו עטלינגער זצ"ל השיבו שדוחק לומר שכונת הרמב"ן על הרגע של מילוי הלבנה כו' ולכן ודאי כוונת הרמב"ן כמו שפירש הרמ"א שאין נושאין בחצי האחרון של החודש שאז הלבנה הולכת וחוסרת אלא ממתינין עד תחלת החודש עת מילוי הלבנה דהיינו כשהלבנה מתמלאת והולכת וכו' ומקור המנהג שחושבין מילוי הלבנה לסימן טוב יצא ממש"א בסנהדרין דף מ"ב ולברך הטוב והמטיב (פירש רש"י הטוב והמטיב שכל שעה היא מטיבה לנו במילואה תמיד שמוספת להאיר לעולם) ומתרץ אטו כי חסר מי מברכינן דיין האמת ויעי"ש בפירש"י, ועוד סמך משמור פרשת בא החודש הזה לכם הלבנה בראשון של ניסן מתחלת להאיר וכל שהיא הולכת מאירה עד ט"ו ימים ומט"ו עד שלשים אור שלה חסר כך ישראל ט"ו דור מן אברהם ועד שלמה כיון שבא שלמה נתמלא דוס קוס של לבנה כו' ומשם הולכין פוחתין והולכין וכו' יעי"ש הרי שבעת מילוי הלבנה הוא סימן לעליה וחסרונה סימן לירידה וכן מפורש בתיקוני זוהר סי' ס"ט יעי"ש ועל פי זה נתיסד המנהג במקום שנהגו שלא לישא רק עד ט"ו לחודש וכדעת הרמ"א ע"כ תו"ד הבני"צ. ודברי הבני"צ האלו הם בטעמן ונועמן להראות ולהורות כי יסודתו של המנהג הלז ממקום קדוש תהלך בבבלי ומדרש ותיקוני זוה"ק ואשכחנא תנא רבא דמסייע למר הדר"ג הרם העומד בפרץ בעד המנהג הלז:
ג)
<b>והנה</b> המחברים הקשו על המנהג הלז שלא לישא בחיסור הלבנה ממש"א מ"ק ח' כמה טעמים על המשנה דאין נושאין נשים במועד ולמה לא אמרו הטעם משום דחוה"מ הוא בעת חיסור הלבנה. והנה לפי דברי הרב מעשה אברהם שהביא הדר"ג דבאלמן שנשא אלמנה שאין מקפידים לעשות הסימנים לטובה כגון לזרוק על ראשם חטים ואורז ומיני מתיקה ולהעמיד החופה תחת השמים שיהיה זרעם ככוכבי השמים לרוב כן לענין נישואין שלא במילוי הלבנה אין להקפיד באלמון ואלמנה יעו"ש ויש להסמיך קצת ממה שאמרו בכתובות י"ד ארמלתא מאי תני רב יוסף ארמלתא לית לה כיסני ויעיי"ש. אולם לפי זה תיהדר הך דינא גם על בחור שנשא אלמנה וזה לא שמענו ויל"ה בזה ועל פי דברי הרב מעשה אברהם אפשר ליישב גם הקושיא הנ"ל ממ"ק ח' י"ל דקאי אאלמון שנשא אלמנה ואף שבמשנה נאמר להדיא לא בתולות ולא אלמנות וי"ל בדוחק דקאי על אלמנה מן האירוסין והיא בתולה ועיין יבמות מ"ב מה דמפרש הגמרא המשנה אחד בתולות ואחד בעולות שנתארמלו או שנתגרשו בין מן האירוסין בין מן הנשואין וה"נ דכוותיה. אולם באמת נראה לפי עניות דעתי מאחר דהמנהג הלז הוא משום סימנא טבא ולא מעיקר הדין יש לומר דהתנא שנה המשנה לפי עיקר הדין אם בא האיש לשאל לפי שורת הדין וזה ודאי דבמקום שיש חשש מכשולות באיסורי לאווין וחייבי עשין דוחין המנהג מפני המכשולות ויעויין בנחל אשכול להגאון מוהרצ"ב אורבאך זצ"ל על ספר האשכול להראב"ד קדמון בסוף ה' שלוח הקן שכתב, וגם אנחנו שנות ראינו רעה יוצאה מהחזק במנהג שלא לישא אלא במילוי הלבנה שגרם חופת נדות ויחוד ואיסורי כרת בדור תהפוכות לא החזקנו כלל עכ"ל. והמחבר נחל אשכול היה גאון וצדיק כאשר הרבה בשבחו הגאון מוהר"ר ישראל סאלאנטער זצ"ל וסיפר לנו בשמו הגריע"ק קראזער ועל פי זה חיסר גם קושית המקנה מא"ח סי' תקנ"א ס"ב שכתב להחמיר שאין נושאין מי"ז בתמוז ואילך תיפוק ליה שהיא לאחר חצי חודש כן מה שדקדק הרד"ג הרם ממש"כ הרמ"א בסי' תצ"ג נוהגין שלא לישא אשה מר"ת אייר וכו' ולפי מש"כ י"ל דהרמ"א קאי במקום שרואין הב"ד שיש חשש מפשילות דאי משום המנהג על חיסור הלבנה היו הב"ד מרשים לעשות נישואין בלא הקפדה אבל משום אבילות דבין המצרים או ספירה מחמירים אף בכי האי גוונא כן נראה לעניות דעתי לכאורה:
ד)
<b>ויעויין</b> בשו"ת יהודה יעלה חלק אה"ע סי' כ"ד שגם הוא דרך קסתו נגד המנהג הלז ופשיט אליה שגם הש"ע לא אמר דיש לנהוג כן אלא אשמעינן דנהגו כן בזמנם ואין למחות בידם משום או מעונן ומהאי טעמא לא כתב כן מרן המחבר הדין הלז בש"ע אהע"ז רק ביו"ד בדין מנחש ומעונן ואך הרמ"א העתיקו באה"ע כמזכיר שאין למחות בהנוהג כן משום ניחוש וראיה לזה ממ"ק ח' משיטת דגמרא על הא דאין נושאין נשים במועד ומא"ח סי' תקנ"א ס"ב כו' והאריך בזה ועוד אפילו היה בדברים אלו לחוש מדין הגמרא מכל מקום במקום מצוה אין לחוש דשומר מצוה לא ידע דבר רע וגדולה מזו התיר בנו הגאון חר"ץ והנוב"י סכנתא דקטלנית במקום יבום מה"ט דשומר מצוה לא ידע דבר רע אף על גב דקטלנית סכנתא ואיסורא הוא מדין המשנה והגמרא ואם כן הוא הדין נמי וכל שכן האי דאין נושאין אלא במילוי הלבנה דלדבר מצוה אין לחוש כלל ואם כן מי שכבר הגיע לעשרים שנה ולא נשא שהקב"ה אומר תפח עצמותיו פשיטא דשהויי מצוה לא משהינן ואדרבא משום חסרון הלבנה סימנא בעלמא הוא וחששא שמא השעה וזמן מוצלחת היא ושמא לא אבל קללת הקב"ה הנ"ל היא ודאי ואין ספק מוציא מידי ודאי עד כאן תורף דברי היהודה יעלה בקוצר אמיר ומעין דבריו כתב גם כן הגאון אבד"ק יאססי נ"י בספר אורי וישעי ס"א והנה הראיות שהביא ממ"ק ת' ואו"ח סי' תקנ"א כבר כתבתי מה שיש להשיב ולדחותם ומה שכתב דאין לחוש בזה בנישואין משום דשומר מצוה לא ידע דבר רע לכאורה יש להשיב ע"ז דמאחר שהרמ"א כתבו המנהג הלז להלכה וכל עיקרו אינו אלא בנישואין הלא התקנה הלז נתקן במקום מצוה דהא בכל נישואין איכא מצוה חוץ ביש לו אשה ובנים (ועיין ביצה ל"ז ברש"י דגם בזה איכא קצת מצוה משום לערב אל תנח ידיך ובתוס' שם בזה) ומש"כ כשהגיע לעשרים שנה יש לחיש ביותר לקללת הקב"ה מעל הקפדת הזמן לדעתי י"ל מאחר דנותנין לבתולה יב"ח הכנה של החתונה בכל ענין אף אם כבר הגיע לשנות ך' ולא חיישינן לקללת הקב"ה ולישהויי מצוה וצ"ל מאחר דהוא הכשר אל הנישואין לית לן בה ויעיין כתובות דף ז' ע"ב מפ"מ אמרו בתולה נישאת ליום הרביעי כו' שקדו חכמים על תקנות בנו"י שיהא אדם טורח ג' ימים בסעודה כו ויעיין שם וה"נ דכוותיה לענין זמן חיסור הלבנה מאחר דממתינן לעשות החתונה בעת שמסומן יותר למזל ולברכה אין כאן משום שהויי מצוה ויל"ה קצת זכר לדבר ממש"א פסחים דף צ"ב ערל והזאה ואיזמל העמידו דבריהם במקום כרת ויעיין תוס' שבת דף ד' ע"א וה"נ י"ל דמאחר שיש לעשות נישואין בעת מצלחת ומסמנא מילתא וכמש"א הכ' ביום טובה היה בטוב שוב אין בהמתנת איזה ימים על זמן המסומן חשש קללת הקב"ה מאחר דגם ההמתנה נעשה ברצון חכמים ובצדיקים נאמר ותגזר אומר ויקם לך ולא יהא ענין רוחניי גרע מענין גשמיי דעל כמה עניינים שפלים מעניינים הגשמיים מאחרים זמן החתונה ועל ענין רוחניי לעשות זמן החתונה בעת מסומן ומוצלח אשר גם דעת רז"ל הורונו שסימנא מילתא ודאי דיש לנו להשהות קצת לעשות בזמנו ומועדו:
ה)
<b>ויעי"ש</b> עוד בשו"ת יהודה יעלה שכתב שקצת משמע שגם נישואי יצחק אבינו את רבקה אמנו היה אחר מילוי הלבנה לפי מש"כ בפדר"א פט"ו ובמד"ר פ' נ"ז דרבקה נולדה בשעת עקידה והעקידה היה ביו"כ כמו שכ' בע"מ ובמסכת סופרים פכ"א בת ג' שנים וג' ימים היתה כשיצאה מבית אביה ואע"ג שבאותו היום באו לביתו של יצחק סתמא ביום שלאחריו הוציא יצחק בתוליה באצבע כמש"כ בפרק דר"א שם שהרי שעת ערב באה ואח"כ נשאה לאשה או בי"ד בתשרי או אחר עבור ימי החג דהיינו בכ"ג בתשרי כיון דאין נושאין נשים במועד ולא בערב הרגל עכ"ל היהודה יעלה.
<b>והנה</b> במסכת סופרים שלפנינו נמחק שתי מלות "וג' ימים" וכן במסכת סופרים הנדפס עם פי' מקרא סופרים ליתא כלל לשתי מלות אלו ובאמת מאחר שהיתה כבר בת ג' שנים כבר היתה עומדת להבעל ולמה המתינו לו בני עירו של בתואל עוד ג' ימים ויעיין בנחלת יעקב שיגע לתרץ שבתואל טעה והיה סבור שהיא אך בת ג' שנים ודוחק אולם אף לפי הגיר' של ג' ימים י"ל בפשיטות דמאחר דנולדה ביוה"כ א"כ יוכ"פ של קץ שנה השלישית שלה הוא יום ראשון של שנה רביעית שלה ויום י"א וי"ב בתשרי הרי כבר כלו הג' ימים וביום הי"ב באה ליצחק ונשאה באותו יום או נשאה למחרת ביום י"ג הרי גם כן עדיין בעת חיסור הלבנה וקודם ערב הרגל:
ו)
<b>סוף</b> דבר לענ"ד הנכון הוא דודאי יש במנהג זה חלוקי מנהגים כמש"כ הרמב"ן שאין נושאין נשים עד מילוי הלבנה באלו הארצות כו' משמע דבארצות אחרות אין מקפידים על מנהג זה וכ"כ הבנין ציון דבמקומות שנוהגין מנהג פולין אין מקפידין ואין איסור בדבר ויוכל היות שבמקומות ההם עושין סימנים אחרים טובים ויעיין כתובות י"ז ביהודה חילוק קליות ראיה בבבל דרדוגי משחא ארישא דרבנן וכמה סימנין טובים שהם עושים לנישואין ויעיין גיטין נ"ז ע"א דהוו עבדי גנזא מארזא דנטעי כי מתילידיו החתן והכלה וגם עתה יש כמה חלוקי מנהגים לסימנא טבא בארצות שונות זה מזה ולפי זה על אותן ארצות שאין מקפידין על חיסור הלבנה ודאי יש לומר עליהם מאן דלא קפיד לא קפדי בהדיה ויוכל לזרז א"ע להמצוה של נישואין והזריז לדבר מצוה מוקדם לברכה אולם בארצות אשכנז ואנו שנמשכין אחר מנהגי אשכנז ודאי דיש לנו לחוש אל המנהג הלז בכל תוקף וכמש"א שם בערבי פסחים מאן דקפיד קפדי בהדיה וה"נ דכוותיה אך גם באשכנז והנגררים אחר מנהגם לדעתי אין הדבר לעיכובא ורשות ביד ב"ד השופטים צדק ומשפט משום חשש מכשולות וכיו"ב להתיר המנהג לפרקים ולשון חכמים מרפא ותיכף לת"ח ברכה שלוחי מצוה שנאמנין בשליחותם לציית את הוראת רבם אינם ניזוקין בזה ובבא וכל רעה להם לא יאונה ויעיין ביערות דבש להגאון ר' יונתן זצ"ל מה שצווח ככרוכיא על הקרובות של החתן והכלה ורצה לגדור גדר לעשות ת"כ בשעת התנאים שלא יגעו החתן והכלה עד ימי החתונה ויעיי"ש ויעיין בספר חופת חתנים סי' א' מש"כ בזה:
<b>ז</b><b>)</b> <b>והנה</b> הרה"ג מ' שניאור זלמן נ"י הגאב"ד חארסאן כתב לו להעיד שראה מעשה שבחדשי אדר ואלול נושאין בכל החודש ואף מגדולי הרבנים ראה שאין מקפידים על כך והרה"ג הנ"ל טעמא טעים דבחודש אדר נאמר בו והחודש אשר נהפך להם מיגון לשמחה כו' (הכל ככתוב אצלי למעלה בד"ה ולפני איזה שנים) וסיום דבריו נקוט האי כללא בידך כל המנהגים של חתן ושל כלה אנו למדין ממתן תורה עכ"ל הרה"ג מוה' ש"ז נ"י. והנה אף שלא נזכר בפוסקים מעליותא דחדשי אדר ואלול לענין נישואין בימי חיסור הלבנה מ"מ נאמן עלינו הרה"ג מו"ה ש"ז נ"י ודבריו דברי טעם ושכל טוב הן. ומה שהרהר הרד"ג הרם נ"י אם אין במגילת תענית גם בשאר חדשי שנה כיו"ב להא דחדש אלול אנכי הרואה בגוף מגלת תענית ואין בשום חדש כיו"ב דחדש אלול עוד יתרה בו נלע"ד עפ"י המבואר בחז"ל דחדשי אדר ואלול הן המה היו ירחי דכלה שבם נקבצים הישיבות מכל המקומות ונושאין ונותנין במלחמתה של תורה עד שמעמידין דבר על בוריו והלכה לאמתה וכו' עכ"ל המדרש תנחומא בפרשת נח ויעויין בפירש"י בברכות דף י"ז ע"ב ד"ה שבחא דאורייתא ובפי' רב ניסים שם ובסדה"ד במנהג הישיבות בסוף דור שביעי של האמוראים ויעיין שם באורך ולפי זה יש לומר על פי זה גם כן סניף להעדר הקפדה של נישואין בחיסור הלבנה בחדשים אלו משום דבחדשים אלו שקבצו ורבצו תורה הרבה בשתי הישיבות לא חשו כל כך לחיסור הלבנה דתורה אגוני מגני ואצולי מצלי בין בעידנא דעסיק בה ובין בעידנא דלא עסיק בה ולשון נופל על לשון ירחא דכלה ויעיין במדרש שה"ש במה שהמשיל הדורש לכלה ולכן זכות התורה היא המסיעה להגין מכל רע ואולי בהקבץ כל הבחורים לומדי למד בשתי הישיבות היו כל החרדים ותאבים להשיא בתם לת"ח נאספים גם כן להדבק בד' ולבחור חתנות מרבנן ומפני כבוד התורה והרבנן קבעו כל החדשים אדר ואלול לנישואין על כל פנים סניף מיהו ליהוי ללמד סניגוריא להמנהג הלז שהביא לנו הרה"ג מוהש"ז נ"י:
ח)
<b>עוד</b> אחת אביא העירה מה שנסתפקתי בזה זה רבות בשנים אם המולד מתחיל באותו יום ואז שני ימים ר"ח אם נכון לעשות הנישואין קודם המולד באותו יום כיון דהוי ר"ח וסימנא טבא הוא או עכ"פ קודם המולד שייך הוא לסוף החודש שלעבר והוי זמן חיסור הלבנה ואין לעשות נישואין בו והיה נלע"ד דאין להקפיד בו כל כך מאחר דעכ"פ כבר נחקדש החודש וכבר קרא השם שהוא מועד ר"ח לא תנוח ההקפדה על חיסור הלבנה וכבר כתבתי דאין הקפדה משום מערכת המזלות דהא עיקר קביעות ר"ח וברכת הלבנה מורה שהשי"ת מחליף הזמנים וקפדת הנישואין במילוי הלבנה הוא רק משום סימנא טבא ואם כן ודאי כיון שנתקדש החודש הוי סימנא טבא שיתחדש המזל לששון ולשמחה ואף המערכת השמים תלוי בקידוש ב"ד החודש והמחברים בארו בזה כמה אגדות חז"ל ובתוכם גם מאמר המדרש רבא פרשת ואתתנן כשמתכנסין מה"ש לפני הקב"ה לומר אימתי ר"ה אימתי יום הכיפור אומר להם מה אתם שואלים אני ואתם נלך אצל ב"ד שלמטה מנין דכתיב אשר לו אלהים קרובים אליו אשר לו אומה קרובה אין כתיב כאן אלא אשר לו אלהים קרובים אליו הוא וכל פמליא שלו בארו דכוונת המאמר לומר דכל סדר הנהגה העליונה למשטריהם וסדריהם לזמניהם ולמועדם תלוי הכל רק בקביעות ב"ד שלמטה והן עתה דברתי בזה עם ידי"ן הגאון פה"ד מוה' אליה דוד ראבינאוויץ שליט"א גאב"ד פאניוועז הי"ו והגיד לי גם הוא כי באה מעשה בשם איזה רב להקפיד בזה מלעשות הנישואין אף בר"ח קודם המולד אך הוא אין דעתו נוחה מהקפדה זה ומשעה שנתקדש החודש נתחדש החודש גם לזה לסימן טוב ומזל טוב:
ט)
<b>כן</b> עמש"כ הדר"ג בענין נהגו שנזכר בפוסקים וכן במלת ונוהגין ואסף מלא חפנים ציונים מש"ע א"ח בזה הנה תוכן דברי הסופר במכה"ע הצפירה לחלק בין ונהגו ובין ונוהגין כבר כתוב עלי ספרים ספר המקנה וספר תשובה מאהבה וספר תשובת מהרי"א אסאד ומחדש בספר אורי וישעי סי' קכ"ה וע"ד הכללים בענין לשון ונהגו ונוהגין העירני רב גדול אחד מידידי ש"י הוא ניהו הגאב"ד ע"ת הסמוכה לפאניוועז מוה' אברהם ברוין נ"י בעל המחבר ז"ז כ' בספר מים חיים להגאון מוהר"ח ראפפורט כתוב שמה תשובה מהגאון מו"ה מאיר בהגאון החכ"ץ ודקדק מלשון הרמ"א ביו"ד סי' נ"ה סעיף ה' שכתב ומזה נתפשט המנהג באלו המדינות להטריף שבורה בעצם וכו' מכל מקום המנהג להטריף וכו' אבל אם חזר ונקשר נוהגין להכשיר וכמושי"ת עכ"ל הרמ"א בשינוי הלשון בין המנהג ובין נוהגין יעיי"ש והאריך בציונים עוד מכמה מקומות בפוסקים ואין הספר תחת ידי לעיין בו:
<b>וידידי</b> הרה"ג משה קאצענעלענבויגען דומ"ץ במעזריטש מח"ס שו"ת אהל משה יצ"ו כתב לי וז"ל סיוע למה שכתב בסי' יק"ח שמעתי בשם הגר"א עת לחבוק ועת לרחוק מחבק עת לחבוק הוא הח"ו שבעיתים (ושנת סי' ג') לרמוז כי עד מלוי הלבנה יעשה נשואין ולרחוק מחבק שהוא עת ט"ז לאחר מלוי הלבנה ירחיק מחבק וכן מצאתי בפירושו לתקונים עכ"ד יצ"ו:
<b>כב</b><b>)</b> <b>במאי</b> דקי"ל בש"ס והביאו הרמ"א בסימן ס"ה ס"ב א מבטלין ת"ת להכנסת כלה שכתבו הרבנים חמ"ח וב"ש דחיוב זה הוא אפילו למי שתורתו אומנותו אך הרב קרבן נתנאל בפ"ב דכתובות ע"ד הרא"ש בסי' ה' כתב דלא אמר הרא"ש דמבטלין ת"ת הוא חיובא דלא כהיש סובר ם שהביא שם דאינו אלא רשות) אלא לגבי שאר העם אבל למי שתורתו אומנותו אינו חייב לבטל לימודו דאל"כ מאי ריבותיה דר"י בר אלעאי שאמרו עליו שהיה מבטל ת"ת להוצאת המת ולהכנסת כלה אלא ודאי מי שתורתו אומנותו רשאי דלא כהב"ש וכו' ע"כ והנה כתב כן לפי שלא ראה מ"ש הרב"א באס"ז שם בשם חי' הריטב"א עיקר הפירוש דברייתא כפשטה דמבטלין בחיוב קאמר ומ"ש על ריב"א לאו למימרא דשאר רבנן לא מבטלו אלא באו לומר שהדבר חובה לכל מכם אפילו מי שתורתו אומנותו כר"י בר אלעאי וכ"כ בשם ליקוטי הגאונים בשם הרמב"ן מדאמרי' אמרו על ר"י בר אלעאי שהיה מבטל אלמא שאר רבנן לא מבטלי ואינו נכון אלא מעשה שראו לר"י ב"א הביאה לראיה שמבטלין עכ"ל וידוע דכשהאחרונים לא ראו דברי הראשונים נקטינן כדברי הראשונים וכן פסק הרב חינא וחסדא בקו"א שבתחלת ח"ב דף יו"ד ע"ב:
<b>ואם</b> עיקר חיוב זה הוא דוקא כשרואה הכנסת הכלה אבל ידיעה בלא ראיה אינו מזקיקו לבטל לימודו הוא מחלוקת דהרב חמ"ח ס"ל דאינו אלא כשרואה ההכנסת כלה והרב ב"ש ס"ל דכיון דשנו חכמים בלשון הברייתא מבטלין ת"ת להוצאת המת ולהכנסת כלה כשם שלהוצאת המת בידיעה בלא ראיה מבטלים כן בהכנסת כלה וה"ד הרב באה"ט וגדול בדורנו סב"ק הגאון נציב מלך זצ"ל בספרו הנכבד העמק שאלה בפרשת חיי שרה שאלתא י"ד ובפ' ויחי שאלתא ל"ד סק"ב נותן כנגד היסוד של הרב ב"ש וכתב להוכיח מדברי רבינו השאלתות ומדברי הפוסקים דאין חיוב לבטל לימודו משום הוצאת המת אלא דוקא כשרואה שמוציאין את המת ואף בזה דוקא כשאין לו כל צרכו אבל אם אינו רואה שעת הוצאתו אינו חייב לבטל לימודו כמשמעות לשון הש"ס הרואה את המת ואינו מלוהו וכן הוא לשון רז"ל במס' שמחות פי"א כך הוה ר"י ב"א עושה בשעה שהיה רואה את המת ואת הכלה מקלסין היה נותן עיניו בתלמידים וכו' ומסיק דלא כהב"ש סי' ס"ה סק"ג עי"ש ועיין לקמן בסמוך:
<b>עוד</b> נחלקו בדין זה אם בהוצאת כלה יש חילוק בין אין לה כל צרכה ליש כל צרכה (כמו בהוצאת המת) שהביא באס"ז (בסוף ד"ה מבטלין ת"ת בשם תלמידי רבינו יונה וז"ל ולענין הוצאת כלה נראה כיון שהוא מפני כבוד החיים לחבבה על בעלה די לה כשמוליכין אותה לפי כבודה ויש אומרים דלגבי כלה אין לה שיעור ולעולם מבטלין כי ברוב עם הדרת החתן והכלה ומוסיף יותר בשמחה ובחבוב ודייק הכי מדאמרינן מעבירין את המת מלפני הכלה דמשמע שיותר היו חוששין לכבוד הכלה מלכבוד המת ודייק נמי דקאמרינן כל צרכו ולא קאמר כל צרכה ע"כ עכ"ל ומוכח מסיגנון הלשון דאף דבתחלה כתבו להשוות כלה למת מ"מ מכי שמיעא להו סברת הי"א הדרי בהו ודקו במילתא מדמשמע דיותר חשו חז"ל לכבוד הכלה מלכבוד המת ומדאמרו כל צרכו וכו' וא"כ כן עיקר לדינא ולפי זה מוכח ודאי דסוגיין דעלמא כדעת הרב חמ"ח וכהסכמת גאון עוזינו העמק שאלה זצ"ל שהרי בעיירות גדולות שנמצאים בהן ת"ח הרבה ורבנים דיתבין ועסקין באורייתא תדירא לא ראינו ולא שמענו שכלם יבטלו לימודם להכנסת כלה אף שיודעים כי ביום הזה יכפר על פ' כי יקח איש אשה וכ"ש לפי הנהוג ששולחין פתקאות הזמנה ומתפרסם עי"ז באיזה יום באיזו שעה ואין כולם הולכים כי אם השייכים אל החופה מצד קורבה או אהבה ורעות ובעיר קדשנו ירושלים היקרה תוב"ב מנהג קדום הוא בשבת שלפני החופה הקרובים מוליכים את החתן לבית הרבנים ולבית החכמים הרשומים לנשק ידיהם קדש ולקבל מהם ברכת צדיקים שיהא זיווגם עולה יפה וע"י זה יודעים כלם יום חופתו ובכל זאת לא כל החתנים זוכים שיבואו כל הרבנים והחכמים הרשומים שבדור לחופתו והכל לפי כבודו כי הם עוסקים בתורת ה' חפצם ואין רוצים לבטל תמידין כסדרן וחלילה לומר שכלם עושים שלא כדין ולומר שדנין בהיקש הויה ליציאה ובלעדם יש כדי צרכם לא יתכן שהרי מוכח דהעיקר כדעת הי"א וא"כ בהכרח לומר דנקטי עיקר כסברת הרב תמ"ח דאינו חייב לבטל לימודו אלא כשרואה הכנסת כלה וכיון שצדיקים יושבים בבית מדרשם ואין רואין הכנסת הכלה אף שיודעים לכוין את השעה רשאים הם שלא לבטל לימודם משום ההכנסת כלה ומצאתי לג"ע הרב חינא וחסדא בקו"א שבתחלת ח"ב דף יו"ד ע"ג שעמד בזה למה אין נזהרים בדין זה לבטל ת"ת להכנסת כלה וניחא ליה דסומכים עמ"ש התר"י דהכנסת כלה היא כהוצאת המת דכשיש לו כדי צרכו אין מבטלים ודוקא כשידוע שאין לו כדי צרכו הוא דצריכים לבטל אבל לא מספק וכן הדין בהכנסת כלה ולפי מה שכתבתי דנראה מסגנון לשון התר"י דחזרו להודות כדברי הי"א אין בזה כדי סמיכה וכתב עוד דישוב זה לא מהני אלא לגבי רבנן ותלמידהון ומה נענה על שגם הבעה"ב שאין עוסקים בתורה אין נזהרים בזה וניחא ליה דמסתמא אבי החתן ואבי הכלה מזמינים קרוביהם ואוהביהם יחד עשיר ואביון א"כ יש להם כפי כבודם לכן נוהגים שלא להתבטל מעסקיהם לצאת לקראת חתן וכלה וגם בזה יש לפקפק שהרי גם המזומנים לבא להוצאת כלה לא כולם יבואו לשליש ולרביע לא שמענו ולפי טעמו אין להם על מה שיסמוכו והביא עוד שם מה שנחלקו החמ"ח והב"ש אם תלוי בראיה או אף בידיעה חייב לבטל ת"ת וכתב דנ"ל דמחלוקת זו תלוי בפלוגתא דהרר"י עם הי"א והאריך קצת בזה עי"ש דב"ק:
<b>ובעיקר</b> מחלוקת הנ"ל בהא דמבטלין תלמוד תורה להכנסת הכלה אם הוא אף ביש כדי צרכה ראיתי עתה בשו"ת הגאון מוהר"ם שיק בחא"ח סי' ב' שתמה בזה דהרי באבות דר"ן פ"ג מבואר דדוקא בכדי צרכה מבטלין עי"ש ומעשה רב והצ"ע ולפי זה יש לקיים דברי הרב חינא וחסדא דהעולם סומכים על השנוי במסכת סופרים דדוקא בכדי צרכה מבטלין ועם שהרב הנ"ל שם הוכיח מדהוסיפו מסדרי התפלות בהנוסח אלו דברים שאדם אוכל פירותיהן בעולם הזה והקרן קיימת לעולם הבא וכיילו בהדייהו הכנסת כלה והלוית המת וזה לא נמצא במתני' דמסכת פיאה ולא בברייתא דבמסכת שבת וצ"ל דסברי כיון דתני ותלמוד תורה כנגד כולם וכיון דבתלמוד תורה אוכל פירותיהן וקי"ל דמבטלין תלמוד תורה להכנסת כלה שמעינן דהכנסת כלה עדיף מת"ת ומשום דאתי בק"ו מת"ת לא הוצרך התנא למיתני הכנסת כלה אבל מסדרי התפלות נקטי בפירוש ולא סמכו על דאתי בק"ו ומזה הכריח דסוגיין דעלמא כסברת האומרים דגם ביש לה כל צרכה מבטלין שאם לא כן איך סתם ותני דבהכנסת כלה אוכלין פירות בעולם הזה וכו' אלא ודאי לעולם מבטלין תלמוד תורה מפני הכנסת כלה ואם כן שפיר מוכח דאוכלין הפירות בעולם הזה וכו' ואף דבסידור התפלה אמרינן נמי ולויית המת ובההיא לכ"ע הוא דוקא בכדי צרכו יש לומר דילפינן לכת לכת מהוצאת כלה דבשניהם נאמר לכת טוב ללכת אל בית אבל מלכת אל בית משתה וכו' אלו תורף דב"ק עי"ש מכל מקום לגבי דידן שבסדורי תפלות שלנו לא הוזכר הכנסת כלה יש לומר לאידך גיסא דסוגיא דידן כמו שאמרו במסכת אבות הר"ן דדוקא לכדי צרכה מבטלין וק"ל:
<b>כג</b><b>)</b> <b>אחות</b> לנו קטנה. והנה היא לאה מב"ת היתה כאלמנה. והלכה והיתה לאיש למשה הי"א היתה למנה. עי' חו"ק בראשית השנה. בעשרת ימי תשובה בשנת שש מאות ול"ת (תרל"ח) שנה. למנין שאנו מונין בקראסוב באזר קריה נאמנה. ולא עלה על דעתי הקטנה. שום חשש ופקפוק בראשונה כי לא ידעתי שום מנהג בזה ולא ראיתי כתוב בספר שום דבר מזה גדולה וקטנה. אך אם יום או יומים יעבור ואשמע את הקול לעזה המדינה הזקן שבהם ההוא אמר נער הייתי גם זקנתי ולא ראיתי שום חופה וקידושין בימים הקדושים האלה ימי סליחה וכפרה תפלה ותחנה. עד שמפני זה כי יקח איש אשה בחדש זה מידי שנה בשנה. אין קיחה אלא בכסף אחרי אשר נכספה וגם כלתה נפשנו בתפלתנו ביום אדיר בימי שנה. ואם חל יוה"כ ברביעי וכ"ש ובחמישי בשבת וירבו שמחות בישראל נדחקים לעשות חופת אחד מהם תכף בליל מוצאי יוה"כ ליתן ריוח בין הדבקים (כן היה מנהגם מאז אמנם בעה"י בטלתי מהם מנהג זה והיה כלא היה בעיר הזאת אחרי שידעתי כי היו אנוסים לחלל את יום הקדוש לזלזל בו בכמה דברים המתנהגים ביניהם בהכנסת כלה בתולה נשאת לבחור והיו עושים גם ביוה"כ כמעשיהם בחול ולא הועיל להם אזהרות וציווים אחת ושבע כי כבר דשו בה ולמצוה יחשב בעיניהם לכבוד הכלה ושבשתא דעל על ולא מצאתי להם פרופה בזה בזולת זה לשרש אחר המנהג כי ביטולו זה הוא קיום הדת וקדושת יום אדיר בימי שנה) אלה דברי הזקן ודבריו הרעידו את לבבי כי לא מלבי לזלזל בשום מנהג כל שאינו ברור בעיני שראוי לבטלו ועיינתי שנית בדברי הפוסקים ולא מצאתי בספרי דבי רב דשכיחי גבאי הם המדברים בזה ועיינתי בפנקסי הכתובות שבעיר הזו (שבו רושמים כל החופות הנעשות בכל ימות השנה מידי שנה בשנה ביום פ' הכניסה פ' לפ' סך כך וכך לנדונייתה) חדשים גם ישנים ולא ראיתי רשום בהם שום חופה שנעשית בימים האלו אות היא כי עדות הזקן נאמנה. ולא נפלאת היא ליתן טעם לשבח למנהג הזה כי הימים האלה נזכרים ונעשים ימי תשובה ובחופה דשכיח שכרות לא יבצר מקלות ראש וכמה איסורין חטאת היחיד והצבור ובמקום גילה נכנס יין אין שם רעדה ולכן אין מהראוי להביא אותם לידי מכשולות כן נראה פשוט בטעם מנהגם והוא נכון אך כל זה אינו אלא בחופת בחור עם בתולה שמרבים בשמחה ריקודין ומחולות ותוף וכינור ויין משתיהם יעבירם על דעת קונם חלילה אבל בנישואי אלמון ואלמנה אין קול ששון ושמחה. ואין קול עונה שיר ושבחה. והיתה זאת להם ליגון ואנחה. על אבדן חברת נעורים אשר ישבו במנוחה. ומי יתן והיה גדול הבית האחרון ומצאן מנוחה. ונסו יגון ואנחה. ואף כי גם נישואי אלמון ואלמנה נעדר מספר הזכרונות הנ"ל אולי לא אתרמי להוכי מגרש ומגורשת לא ימצא כ"כ בעיניהם (כאשר הודעתי כקונטרס זה במערכת גט סי' א' אות ד' בשדי חמד ח"א) ואלמון ואלמנה מיעוטא דלא שכיח כולי האי לא יבא ולא יהיה לכן לדעתי בנישואי אלמון ואלמנה אין שום חשש והאמת שאם ידעתי מזה קודם מעשה לא הייתי ממהר לעשות מעשה עד שאתייעץ ברבני גאוני דורנו יצ"ו ובשנת התרל"ט הראוני בהצפירה שנה ההיא בנומר מ"א צד רכ"ג שהזכיר סופר אחד מנהג זה שלא לישא בימ"ת בשם ספר מטה אפרים וספר זה אין נמצא אצלי ולא ראיתיו עד הנה הא למדת כי לא דבר רק הוא וצריך לעיין בגוף הספר אם מנהג זה הוא דוקא בבחור ובתולה או גם באלמון ואלמנה וקצת משמע מדברי הרב יד אהרן שהביא הרב ברך את אברהם פריסקו בדף ק"ז רע"א דלא משכחת חופה בעשרת ימי תשובה שכתב דממ"ש הרמב"ם בתשו' שהביא הרשב"ץ בח"ג סי' ל"ה וסי' ע"ט דאם חל מילה בט"ב ויוה"כ שאין מביאים כוס כלל ומי שיברך בפה"ג בימים אלו הוי ברכה לבטלה נלמוד שאם יש חופה ביום עשרה בטבת או צום אסתר שכולם בתענית אין מברכין על הכוס עכ"ל ומדלא אמר סתם שאם יש חופה בתענית צבור ונחית לפרש יו"ד בטבת וצום אסתר ושייר צום גדליה משמע קצת דליכא ביה קופה ואחכי לא נקיט ליה כי היכי דלא נקיט י"ז בתמוז וט"ב. אחר זמ"ר השגתי ספר מטה אפרים וראיתי בסי' תר"ב אות ה' וז"ל נוהגים שלא לעשות נישואין בימים אלו ומ"מ אם מחמת אונס וסיבה אירע שעשו נישואין ביום צו"ג אם הוון נדחה מותרים החתן והכלה לאכול אחר שיצאו מחופתם אבל תוך ז' ימי המשתה אין להקל עכ"ל ואכתי מבעיא לי אם מנהג זה הוא כולל גם לאלמון ואלמנה כמו שנראה מסתמיות דבריו שלא חלק ואם באמת הטעם כמו ששיערתי נראה דבאלמון ואלמנה אין חשש לעשות חופתם בימים אלו וגם בעיקר המנהג עם שנראה נכון מצד הסברא מטעם שכתבתי אמנם איני זוכר אם כן הוא המנהג בינינו הספרדים דמ"ש הרב מטה אפרים אינו מוכרח שכונתו שכן נוהגים בכל העולם ואולי רק האשכנזים נוהגים כן ועכ"פ מה שהוסיפו מאנשי העיר הזאת לומר שגם בכל חודש אלול אין נוהגים בו לעשות חופה לא ראיתי ולא שמעתי מנהג זה ואני מעיד על עצמי שנכנסתי לחופה בעיק"ו ירושת"ו בחדש אלול והיה הכנסת כלה בבית הרב הגדול המפורסם מוהר"ר יצחק פרחי והיו על החופה כמעט כל גדולי הדור רבני גאוני תקיפי דארעא דישראל זיע"א וכן מתבאר ממ"ש מרן החבי"ף בס' לב חיים ח"ב סי' כ"ו (בד"ה אבל זה תינח) ששם פרט כל הימים שאין נושאין נשים בהם הן מצד הדין והן מצד המנהג ולא מני בהדייהו כל חדש אלול כיעי"ש (ולפי דרכנו נלמוד מדבריו דחדש תשרי שוה לשאר חדשים שנושאין בהם כל חצי חדש ראשון מדלא הוציא מכלל הימים הראוים לישא את ימי התשובה כיעי"ש וכיון שלא נמצא מנהג זה בשום ספר וקרוב לומר שרק דרך השערה אומרים כן ומשנה שלמה שנינו המלך והכלה (כל שלשיםיום) ירחצו את פניהם נראה לכאורה דאין לחוש לזה והן אמת שבמכתב ששלח לי ידידי הרב הגדול מוהר"ר שניאור זלמן פינסקער האבד"ק חארסאן נ"י העיד שגדולי הרבנים מסדרים חו"ק בכל חדש אלול עד התחלת ימי הסליחות (כפי מנהגם שמחילים לומר סליחות אחר נצבים) ואז אין מסדרים וישנו בנו"ט לפי שהם ימי בכיה על תמרורי עונותינו בכל השנה וכו'. ולפי זה לדידן דנהגינן באמירת הסליחות מר"ח אלול כמ"ש מרן יש לומר דאין ראוי לעשות חופה בכל החדש כמו לדידהו אחר אתם נצבים לפי מה שנראה מדברי מכתבו דמניעת החופה תליא באמירת הסליחות דבימים שאומרים סליחות אין מסדרים חו"ק וכיון שבעיר הזאת הקרימצאקים הי"ו נוהגים באמירת סליחות כל חדש אלול וגם מתבאר ממה שכתבתי למעלה שנוהגים כמנהג זה שהזכיר הרב מטה אפרים יוכל להיות שנוהגים מנהג זה כל חדש אלול שאומרים בו סליחות אלא דמדברי הרב מטה אפרים עצמן נראה דאין מנהג זה תלוי באמירת סליחות מדהביא מנהג זה בסי' שהוא אחר ר"ה ולא הביאו בסימן תקפ"א בדיני אמירת הסליחות וכשבא מעשה לידי עיינתי בספר הזכרונות שבעיר הזו ומצאתי בארבעה שנים שכבר נעשו בעיר כמה חופות בחדש אלול ומזה נתברר לי שמה שאומרים קצת מהם שאין נוהגים לעשות חופה בכל חדש אלול שגגה היא בידם וכן עשינו בנדון שנשאלתי ונתפשט המנהג כן בריש גלי בלי פקפוק ובמקומותינו יש מדקדקים ומקפידים שלא לעשות חופה בכל חדש מרחשון ובמכתבי להרב הנז"ל נתגלגלו הדברים להודיעו ממנהג המדקדקים הנ"ל ובתשובתו אלי כתב כי לא ראה ולא שמע מעולם מי שמקפיד ע"ז ומה שנקרא מרחשון אינו לשון מרירות אלא על שם שבו רביעה ראשונה והוא מלשון כמר מדלי והאריך קצת בזה במכתבו הנ"ל הלא הוא כמוס עמדי ובאמת לא ראינו אינו ראיה וכבר הוזכר מנהג זה בלב חיים ח"ב סי' כ"ו הנ"ל שכתב ויש הרבה שאין נושאין בחדש מרחשון עי"ש ואם זכרוני אינו מכזיב כמדומה לי שכן המנהג בעיק"ו ירושת"ו וקושט"א יע"א ועם שהאמת הוא שמה שנקרא מרחשון הוא על שם טיפת גשמים שיורדים בו וכבר הביא כן הרב קמח סולת בדף דק"ן ע"ב בדיני חדש מרחשון מ"מ חששו העולם למ"ש עוד שם שי"א שנקרא מרחשון על שם שאין בו יו"ט ולא נזכר שם החדש בשום אופן וי"א על שם שבו מתה שרה ומטעם זה סדר הרב קמח סלת כל דיני אבילות ואנינות בחדש זה כיעי"ש דלפירושים האלה מרחשון הוא לשון מרירות ולכן נמנעים מלישא בו אך בעיר הזאת אין מדקדקים בזה ונהרא נהרא ופשטיה:
<b>אחר</b> זמ"ר נדפס (שנת תרמ"ט) ספר אברהם אזכור לגדול בדורנו יצ"ו הרב המפורסם בחבורים רבים מוהר"א פלאג"י יצ"ו וראיתי שם בדף כ' אות קכ"ג שכתב וז"ל חתן דהוכרח לעשות החופה בתוך יו"ד ימ"ת וחל יוה"ך בשבת ושאלו על עלית ס"ת בפרשת ואברהם זקן ולתרגמה בניגון כמו שנוהגים לסימנא טבא מתי יעשו זה ויגורתי לומר להם דביוה"ך יעשו כזאת אלא אני אמרתי בחפזי דיום ב' או יום ה' דמוציאין ס"ת דילך לבית הכנסת ויעלה ג' בעלית ס"ת וטרם יברך ברכה אחרונה יגללו הס"ת לפרשת חיי שרה ויקראו לו ואברהם זקן עם התרגום בניגון ואח"כ יאמר ברכה אחרונה וקדיש וצא יוציאו ב' ספרים כי בחול לא מצינו לא תוספת עולין ולא ב' ספרים ומאותו פרק פשטה הוראה זו בעירנו וינהגו וילכו כסדר הזה כמה וכמה חתנים אשר הם בדוחק העתים שלא להרבות בהוצאות החופה והנח להם לישראל דמעיקרא זהו מנהג ואינו בכל מדינה ומדינה עכ"ל מתבאר מדבריו דלא נכון לעשות חופת בחור ובתולה בעשרת ימי תשובה ומשמע שכן הוא המנהג אצלם אם לא על צד ההכרח אחד היה ופרסמו:
<b>כד</b><b>)</b> <b>בעיר</b> הזאת היה המנהג בעדת הקרימצאקים הי"ו לעשות החופה ביום הששי בבקר אחר תפלת שחרית ומפני כמה קילקולים שהיו נמשכים מהמשתה ושמחה שנהוג ביניהם לעשות קודם החופה והיה המשתה בלילה שלפני החופה הוצרכתי לשנות מנהגם בשני דברים. א) שלא יהיה המשתה הזה בלילה כלל (מפני כמה מכשולות שהיו במשתה הבחורים בלילה שאין רצוני לפרטם להעלותם בספר) והמשתה הזה עם כי לא עלתה בידי לבטלו עכ"פ יהיה ביום עד סמוך למנחה קטנה ואז יתפללו מנחה ואחריה החופה. ב) נמשך מזה שלא תהיה שום חופה בערבי שבתות וערבי ימים טובים כי מחמת המשתה הזה אשר אי אפשר לבטלו יבואו לידי חילול שבת ויו"ט ח"ו וברוך ה' תקנה זו קיימת מאז ועד עתה וכן תהיה לעולם בעה"י אך זוהי שקשה שע"י שהמשתה הזה נעשה ביום החופה לא נתקיימה מחשבתי שתהיה החופה קודם הלילה כי בשהיה המשתה בלילה היה להם שהות הרבה להמשיך המשתה מתחלת הלילה שבני אדם מצוים בבתיהם עד אור הבוקר מה שאין כן ביום יצא אדם לפעלו ולעבודתו וקשה להתאסף יחד עד סמוך לחצי היום מלפניו או מלאחריו וצריכים הכנה רבה להוליך את החתן לבית המרחץ ולהחזירו לביתו ולהלבישו כחתן יכהן פאר בתוף וכינור ואחר כל זה לעשות המשתה ושמחה כמנהגם וימשך עד שעה או שתים בלילה ותהיה החופה בלילה וצר לי מאד על זה כי האף אמנם דינא יתיב דמקדשין בלילה כהסכמת הפוסקים וכן פשט המנהג בכמה מקומות מ"מ למיחש מיהא בעי לסברת רבינו ישעיה הראשון והרב מוהר"י מינץ שהביא הרב כנה"ג בסימן כ"ו בהגב"י אות ו' דהקידושין בלילה הם ספק קידושין דשמא מקשינן הויה ליציאה גם לזה מה יציאה בלילה לא אף הויה ביום והרבה צווחתי על זה ולא זכיתי שיקובלו דברי בזה אף שיבטיחוני קודם החופה לעשות החופה ביום לא יוכלו להקים מוצא שפתם מחמת המשך המשתה ובפרט בימי טבת הקצרים וכיון שלדברי כל הפוסקים מותר לקדש בלילה לא רציתי להחזיר המנהג כבראשונה כי מהמנהג ההוא יצאו תקלות רבות בכמה איסורין ויש לנו לסמוך ע"ד רוב ככל הפוסקים שסוברים דמהני קידושין לילה כיום וכן דעת רבינו מוהרש"ל ביש"ש לכתובות (שנדפס בימינו) בפ"ק דכתובות פסקא ב' דשם שקו"ט בהכינו לעשות החופה בע"ש ומחמת קטט ומריבה נמשך עד הלילה אם יש להתיר לקדש בליל שבת משום שהוא דבר מצוה והפסד מרובה (ועיין בזה בדברי מרן הב"י בא"ח סי' של"ט ובשאר פוסקים שם) וסיים ע"ז אבל בשאר לילות אפילו לכתחלה שרי דלא כא"ז שכתב בתשו' אשה שקבלה גרושין בלילה אינו גרושין וספק אי אמרינן ה"ה בקידושין דאיתקוש אהדדי וצמצא כתוב במרדכי ריינוש שבימיו היו חולקים עליו גדולי הדור אף גבי גט וכן בקידושין והרמב"ם כתב להדיא מארסין כל ימות החול בין ביום בין בלילה וכן הורה מוהר"י וויל בתשו' עכ"ל הרי לך שגדולי דורו של רבינו הא"ז חלקו עליו וכן דעת רבותינו הרמב"ם וגדולי האחרונים ולכן יש לקיים אשר תקנתי בעה"י שלא יהיה משתה הבחורים בלילה אלא ביום אף שנמשך מזה לעשות החופה בלילה ובכל זאת בחופת בנותי תחי' ובחופת בניי אלו תלמידיי יחיו הנהגתי ואנהיג איה"ב כמנהגנו לעשות החופה דוקא ביום ליכנס הכנסת כלה) בכי טוב וכן הוא מנהג עדת האשכנזים דפה הי"ו ועל הרוב) והרב כנה"ג איישר חיליה ושינה מנהג עיר תיריא שהיו נוהגים לעשות החופה בלילה והחזירו לנהוג לעשותה דוקא ביום ועיין למרן החבי"ף בספר נשמת כל חי ח"ב סי' ב' וממני ראו וכן עשו איזה בע"ב והשתדלו בכל כחם להשכים התחלת משתה הבחורים ועשו החופה ביום אדם דן גזרה שוה וירא אלקים את האור כי טוב מצא אשה מצא טוב מי יתן ויהיו דברי אלה נכנסים באזני כל העם הזה לטוב להם ולבניהם עד עולם:
<b>אחר</b> ששלחתי מערכה זו (חתן וכלה) לבית הדפוס השגתי תשו' רבינו עקיבא אייגר מהדורא תניינא וראיתי מה שכתב בסי' ע"א ומתבאר שאין בין האשכנזים יצ"ו מנהג קבוע בכניסה לחופה אם ביום או בלילה והוא שנשאל שהמנהג בכמה מקומות לאחר הקידושין והחופה עד הלילה אם נכון הדבר והשיב אין יסוד בראשונים ולא באחרונים לזה רק באהע"ז סי' קכ"ג בהגהה כתב ואין לגרש לכתחלה בלילה והגט פשוט שם הביא דברי הרא"ם הטעם דהוי כתחילת דין ומדמה לחליצה והרא"ם בח"ב סי' ל"ו העלה דגט בלילה מדאורייתא אינו גט ומגמגם על קידושין משום דכתיב ויצאה והיתה ויש צדדין בדבר וביאר (רעק"א) צדדי הספק דיש לומר דלזה אין שייך היקש הויה ליציאה כיון דבגט עצמו לא כתיב קרא לפסול בלילה רק מסברא כיון דגובה כתובתה הוי כתחלת דין וכיון דהסברא ליתא בקידושין ממילא אין לפוסלו ומדאמרינן בשילהי גיטין גבי המגרש אשתו ולנה עמו בפונדקי וכו' אין אדם עושה בעילתו בעילת זנות ובעל והן לשם קידושין יש ראיה דבקידושין מהני מדינא בלילה דהא לנה משמע בלילה ומהני וכו' ולכן בשעת הדחק אם נמשך עד הלילה יש לסמוך להתיר לקדשה כיון דאף בגט רבו המקילים ושלא בשעת הדחק ראוי ונכון לקדש ביום ואי משום טבילת הכלה כבר הסכימו עבודת הגרשוני בסי' כ' ופנים מאירות ח"ב סי' ד' ובתפארת למשה ואורח מישור וסדרי טהרה דמותרת לטבול בשביעי אחר הנץ החמה דלא כהשפתי כהן ומכל מקום אם מנהג העיר בשביל הטבילה נראה דקבלו עליהם להחמיר כדעת השפתי כהן ואין לשנות מנהגם כדברים המותרים וכו' כיון דקידושין בלילה אין קפידא כל כך כנראה מהרמ"א שהשמיט זה לענין קידושין ובגט פשוט סימן קכ"ג תמה מסוגיא ערוכה בקידושין דף ח' ודף י"א דקידשה בלילה (וכתב לדחות ראיה זו דעיקר יסוד החומרא בגט הוא משום דקיימא לן דחליצה בלילה פסולה דהוי כתחלת דין והכי נמי גט הוי תחלת דין ואם כן סוגיא דקידושין מצינן למימר דהיא אליבא דמאן דאמר דחניכה בלילה כשרה וכו' דכגמר דין דמי ממילא גם גט כשר בלילה ולר' אליעזר על כל פנים משכחת לה דאישתכח ביני זוזי וכן ההיא דדף י"א יש לומר דר' זירא סובר דחליצה כשרה בלילה) ולפי מה שכתב השער המלך ריש הלכות גירושין לתרץ קושית הגט פשוט הנ"ל דיש לומר דהרא"ם סובר דבקידושי כסף לא מקשינן ליציאה ומסתפק רק בקידושי שטר עיי"ש עם שלפי הנ"ל אין הכרח לומר דגם בקידושי כסף מספקא ליה אמנם דבריו מספיקין ליישב ראיה דילן מההיא דלנה עמו בפונדק דיש לומר דבאמת כסף וביאה מהני בלילה אבל לא קידושי שטר על כל פנים זכינו לדין מכח ראיה דילן דלמנהגנו דמקדשין בכסף מותר בלילה אלו תורף דב"ק ומכוונים דבריו למה שכתבתי אני הדל דלכתחלה ודאי נכון לעשות החופה ביום לחוש לדברי הפוסלים אבל אין לאסור מדינא:
<b>כה</b><b>)</b> <b>נהגו</b> בעיר הזאת לעשות סעודה לזקנות (במידי דמיזן מתוקים מדבש) בבעילת מצוה ועם כי לא נהגו כן במקומותינו הנה מנהג זה הוא קדום והביאו הרש"ל בח"ש בכתובות ע"ד התוס' דף ה' ד"ה מהו וז"ל מכאן יש לדקדק דהיו עושים סעודה לבעילת מצוה אפילו היכא דכבר היו הנישואין אבל בחיבורי שדיתי ביה נרגא עכ"ל ועכ"פ יש סמך למנהג זה וגדולה מזאת יש מקומות שנוהגין שאם פירסה נדה קודם החופה וזמן טבילתה הוא אחר כלות ימי החופה עושים סעודה בליל טבילתה ומברכים ז' ברכות אלא דלא הוטב מנהג זה בעיני הרב מר בריה דרב קרבן נתנאל הובאו דבריו בנתיב חיים סי' רמ"ח דאף דיש סמך לסעודה זו מ"מ אין לברך ברכת חתנים אחר שכלו ימי השמחה ואף שנמצא כן בהג"א ע"ד הרא"ש בפרק אעפ"י סי' ו' בשם ספר המקצועות הנה הפוסקים לא הביאו דבריו לפי שי"ל דקאי בשיטת הרמב"ם דחופת נדה אינו קונה ולא קי"ל הכי וגם י"ל דהג"א מיירי בתוך ימי השמחה וכו' ולכן מסיק שלא לברך ב"ח על סעודה זו כשהיא אחר כלות ימי החופה ואף שבאותו מקום (שכשאל הרב מהם) נהגו כן עפ"י הוראת הרב דשם אין לנהוג כן לברך אלו תוד"ק ומר אביו הרב נתיב חיים סמך שתי ידיו עליו שדבריו טובים ונכוחים שלא לברך והמברך הויא ברכתו לבטלה והביא ראיה לדבריו עי"ש. עיניך הרואות כי מנהג זה לעשות סעודה לבעילת מצוה לא דבר רק הוא ומ"ש הרש"ל שבחיבורו שדי נרגא דבריו הם ביש"ש למס' כתובות (שנדפס בימינו) בפ"ק סי' יו"ד ולפי שאינו מצוי ביד כל אדם הנה מה טוב להעתיק את דב"ק וז"ל התוס' מפרשים על הא דאיבעי לקמן אי שרי למבעל בשבת משום חבורה איירי אף אליבא דמתניתין אחר תקנת עזרא דלא היתה נשאת אלא בד' ופריך היכא שלא בעל אי שרי למבעל בשבת דמסתמא לא חייבו חכמים להמתין עד יום ב' או עד יום ה' וכתבו מי ששאל האבעי לא ידע גזרה שמא ישחוט בן עוף דאי ידע לא הוי קמבעיא ליה מאחר דלא ידע עדיין החכמים דמתירין לבעול בשבת מכאן יש מדקדקים שעושים סעודה לבעילת מצוה דהא הכא איירי שנשאת בד' ואפ"ה איכא חשש דבן עוף היכא דיבעול בליל שבת ונפ"מ דהוי סעודת מצוה ונ"מ לנדרים וכה"ג וטעות בידם כי לא עלה על דעת התוס' כן דמסתמא גזרה דבן עוף דליל שבת הוי כגזרה דמוצאי שבת דהיינו צורך הנשואין ודעת התוס' הכי דהך בעיא אי מותר לבעול בשבת איירי סתמא ואיירי אף אליבא דידן דנשאת בכל יום ואליבא דידן דנשאת בששי צריכים אנו לפרש דלא ידע הגזרה דישחוט בן עוף לצורך הנשואין אבל היכא שכבר נשאת ליכא חיוב סעודה כלל אלא בעילת מצוה לחוד וכן הא דאמרינן והלכתא מותר לבעול בתחלה בשבת קאי אפי' היכא שנשאת בששי כדפירש"י לעיל סי' ז' עכ"ל וקצת יש לפקפק במ"ש בנתיב חיים הנז"ל ממאי דקי"ל דבמקום מנהג לא להודיע להחתן תתלה אשר אמרינן ספק ברכות להקל וא"כ לכשתמצא לומר דמנהג זה הוא עפ"י מ"ש בספר המקצועות שבהג"א משום דס"ל כשיטת הרמב"ם דחופת נדה אינו קונה וצריך לברך אף אחר שכלו ימי השמחה כמו שצדד הרב א"כ מאחר שנהגו כן אין לערער עליהם דגדול כח המנהג וצריך להתיישב במה שרשמתי בענין זה בקונטרס זה במערכת ברכות סימן א' אות ח"י סק"ו (בשדי חמד ח"א) לעת הפנאי בל"ן:
<b>כו</b><b>)</b> <b>נהגו</b> בעיר הזאת שלא לדקדק בכניסה לחופה אם טהורה היא (כמנהג הכשר שכתב מרן בש"ע סי' ס"א ס"ג) וכמנהג שהזכיר הרמ"א שם ואם לא טהורה היא הוא ישן בין האנשים וכו' כמשפט כתוב בש"ס ופוסקים וכבר כתבו רבני האחרונים דאף שאין למחות ביד המנהג מ"מ יש לחוש לדעת מקצת גאונים ורבינו מוהר"י בן מיגאש והרמב"ם שסוברים שלא תנשא כשאינה טהורה ואין מברכין להם ברכת חתנים ואין חילוק בין כשאינה טהורה מחמת שהיא נדה לכשיושבת ז' נקיים מחמת דם חימוד כמ"ש מרן חיד"א בספר שיורי ברכה יו"ד סי' קר"ץ אות ה' בשם הרב מוהר"י זיי"ן בתשו' כ"י וירא שמים לא ישא עד שתטהר בין בנדה בין בז' נקיים וכן ראוי לעשות לחוש לסברת הרמב"ם ולסברת מרן שכתב גבי נדה כשר הדבר ובחימוד כתב עבר וכנס וכתב שהסכים עמו רב גדול ושגם בספר חיים שאל הביא תשו' מר אביו שהעלה דאין להתיר אלא כשהדבר מוכרח ושהסכימו ע"י רבנן דמתיבתא שבעיר קדשנו ירושלים תובב"א ובשם מר רבו בספר נחפה בכסף סי' קי"ט כ' דלסיבה קלה התיר לכנוס תוך ימי החימוד וע"י שמירה שלא תתייתד עמו כמו בנדה ועיין להרבנים זכור לאברהם בח"א חיו"ד דף רל"א ובחאה"ע באות נדה ובח"ג שציין שם ועבודת משא דף צ"ג סי' מ"ב שמן המשחה בהלכות איסורי ביאה סי' ק' ולמרן החבי"ף בספר רוח חיים סי' קב"ץ:
<b>אחד</b> הרואה במלתייהו דרבנן קדישי הנז"ל דיש מקילין בדם חימוד דקיל והיינו בקטנה שלא ראתה דם מימיה אבל נערה ובוגרת שכבר הגיעו לפרקן וראו דם מכבר הרי הן נדות גמורות ואין להן קולת דם חימוד והסכמת דעתם דלכתחלה בלתי שום הכרח וסבה אין להקל בדבר שיש לחוש לדעת הרמב"ם ודעמיה שלא לישא אשה שאינה טהורה וכן התנהגתי בנישואי בנותי תחיו לאורך ימים ושנים ועטרותיהן בראשיהן חתנים מן המנין יחיו דשנים ורעננים יפרו וירבו וידגו לרוב בנים ובני בנים נטעי נאמנים גידולי הקדש לתורה ולעבודה ויראת ה' טהורה הנה נחלת ה' בנים ישאו ברכה מאת ה' ברכה טעונה מדה טובה מרובה מושבעין ועומדין בשבח המגיע לכתפים מנייהו מלכי חכמים מחוכמים זרעא מעליא רובץ בין המשפתים חיים וקיימים לעד גם עד זקנה ושיבה והעושר והכבוד כחדא שריין טובים השנים אכי"ר:
<b>ובעיקר</b> סברת הרמב"ם דבעינן חופה הראויה וחופת נדה לא הוי חופה כבר האריכו הראשונים והאחרונים ואתה תחזה פלפלא חריפתא בדברי הרב ישועות יעקב בסימן ס"א ומה שהקשה שם לשיטת הרמב"ם מדאמרינן בההיא דאף אשה אחרת מתקנין לכה"ג שאם תמות אשתו יכנוס זו והלא כיון דחמשה עינוים מן התורה ובכללן תשמיש הוי חופה דלא חזיא וכו' עי"ש. יש לפקפק שהרי בכונס נדה גם לדעת הרמב"ם יש תקנה ע"י שמודיעים אותו כי לא טהורה היא וכמ"ש הרב ב"ש בסי' ס"ד סק"ה והרי הכה"ג יודע שהיום אינה ראויה ומהניא חופה לכ"ע וצ"ל דהרב ישו"י קאי בשיטת הרב. בית מאיר שהזכיר הרב פ"ת בס"ק י"ב עי"ש אך תמיה לי לפום ריהטא שהרי דעת הרמב"ם דרך אכילה ושתיה הם מן התורה אבל שאר עינויים הם מדרבנן כמ"ש רבין חסידא בספר ארעא דרבנן במערכת החי"ת אות רב"ן ובקונטרס הכללים במערכת העי"ן כתבתי בזה ואכמ"ל ודע שאף שכתבתי שנהגו בעיר הזו כמנהג שהזכיר הרמ"א וכו' מ"מ לא ככל מ"ש הרמ"א דטוב להודיע להחתן תחלה אשר לא טהורה היא וכתב מרן החבי"ב בכנה"ג בסוף הגהט"ו דבתשו' כתב טעם לזה והרב מסגרת השלחן בסי' קב"ץ דף קמ"ט ע"א כתב דהמנהג פשוט לישא גם את שאינה טהורה אמנם כתב שם דנותן החתן הטבעת לכלתו ע"י זריקה ולא מידו לידה (כמו שכתבתי בשמו לקמן בסוף ד"ה וכן תמיה) וא"כ זו היא הודעתו:
<b>וגם</b> נוהגים שאף כשאינה טהורה נותן החתן טבעת הקידושין באצבע הכלה כדרך החתנים המקדשים כלותיהם הטהורות בלתי שום שינוי ויש להם על מה שיסמוכו ולרגל מלאכתי ארשום בס"ד מה שראיתי שדברו רבני האחרונים בזה הנה ראש המדברים בזה מר ניהו מוהרי"ל בדרשות וה"ד מרן החבי"ב בכנה"ג סימן ס"א בסוף הגהט"ו דאם אינה טהורה לא יגע בה אך מניח מעצמה ליפול באצבעה ולא רפרף על דבריו אמנם הרב באה"ט שם בסק"ח כתב על דבריו ואנן לא נוהגין כן אלא החתן בעצמו נותן הטבעת באצבעה דקודם שקדשה בטבעת לא הויא אשתו ומיד כשקדשה בטבעת מתרחקת ממנו אם אינה טהורה עי"ש ובעניותי איני מבין דבריו שהרי מוהרי"ל חשש משום קריבה לנדה דכתיב ואל אשה בנדת טומאתה לא תקרב דדרשינן מיניה כל מיני קריבה ונחלקו הפוסקים אם כל קריבה לעריות ונדה אסורה מדאורייתא או אינה מדאורייתא אלא קריבה של חיבוק ונישוק וכמו שרשמתי בקונטרס הכללים במערכת הקו"ף אות ז' בס"ד ולכ"ע אסור מדרבנן כל מין קריבה ונגיעה ומפורש בתשו' הריב"ש סי' תכ"ה דלאו דוקא באשתו נדה אלא בכל אשה נדה דעלמא אסור כל מין קריבה ועיין בדברי הרמ"א יו"ד סס"י קפ"ג וגדולה מזאת מבואר בדברי היש מפרשים שהביא ה"ה בפ"ד מהלכות אישות והביא דבריו מרן הב"י בסוס"י זה שמפני חשש איסור זה הוא שאסר הרמב"ם לקדש אשה נדה שעמ"ש הרמב"ם שאין ראוי לקדש את נדה כתב שטעמו שמא יגע בבשרה והרמב"ם בכל אותו הפרק לא מיירי בכונס את אשתו (שדיני חופה הלא הם כתובים בפרק עשירי) רק במארס לבד וחשש שמא יגע בבשרה ומשמע דר"ל דאף אם נזקיק אותו שלא יתן כסף קידושיה בידה ממש אלא ע"י זריקה לרשותה וכיוצא באופן המועיל עפ"י הדין לענין קידושין בכל זאת חיישינן שמא יתן בידה ויגע בבשרה דאל"כ מהי תיתי למיחש שמא יגע בבשרה) ולזה כתב מוהרי"ל דאף דאנן נקטינן דיכול לקדש את הנדה (וכ"כ הרמ"א בד"מ אות ג' ע"ד הרמב"ם הללו דהאחרונים חולקין וכן נוהגין) מ"מ צריך שלא יגע בבשרה דמאי דלא קי"ל כהרמב"ם היינו שלא לאסור קידושי נדה אף אם אין נוגע בבשרה משום חשש שמא יגע בבשרה אבל ליגע בבשרה ודאי אי אפשר להתיר וכמה דיות נשתפכו בהיתר מישוש הדפק באשתו נדה חולה והוא רופא ומביא ראיה הרב ש"ך ביו"ד סוס"י קצ"ה דשרי ממנהג פשוט שרופאים ישראלים ממשמשים הדפק של אשה אפילו אשת איש או עובדת כומ"ז אעפ"י שיש רופאים אחרים עכומ"ז דש"מ דאיסור נגיעה באשה נדה לאו דוקא באשתו כי כל הנשים שוו בזה ועיין בדברי הרב יערות הדבש שהבאתי לעיל במערכה זו אות י"ב (בד"ה וכבר אותו) וא"כ מאי קאמר הרב באה"ט דקודם שקדשה לא הויא אשתו דמשמע דלא קפדינן בנגיעת נדה אלא באשתו ואין הדבר כן לענ"ד וצ"ע:
<b>והרב</b> מוהר"י עאייש בשו"ת בית יהודה סי' ל"ג נשאל ע"ז והשיב דלכאורה נראה דאפי' למ"ד דאיסור נגיעה באשה נדה היא מדרבנן משום שמא יבא לידי הרגל דבר אף דדבר זה שהוא נעשה בפני רבים ליכא חשש הרגל עבירה לא פלוג רבנן וכי הא דתנן לא יאכל הזב עם הזבה מפני הרגל עבירה וכתב הרשב"ץ בח"ג סי' ח"ן דאסור אפי' בפני אחרים ואף דיש לחלק דשאני קידושין דעיקרן בפני עדים דאי אפשר בינו לבינה וגם הוא עוסק במצות בוראו ית"ש ואין לחוש שיבא לידי עבירה דכלה בלא ברכה אסורה לבעלה כנדה (כ"כ בדברי הרב ב"י ואיני מבין למה הוצרך לזה והלא היא גופא נדה וע"ז אנו דנים וצ"ע) מ"מ אין להקל בלא ראיה וכ"ש למ"ד דהוא איסור תורה וגדולה מזו אסרו למשש בדפק וכו' אע"ג דלא העמידו דבריהם גבי חולי דעלמא גבי נדה החמירו וכו' ומיהו התוס' בסוכה דף מ"ז גבי תנופה כתבו וז"ל ובירושלמי דסוטה (והביאהו גם כרפ"ג דסוטה) משמע קצת דהוי בנגיעה ממש גבי תנופת מנחת סוטה דפריך ואין הדבר כיעור מביא מפה ואינו חוצץ מביא כהן זקן ואפילו תימה ילד אין יצה"ר מצוי לאותה שעה עכ"ל ור"ל דהתם דהוי בעזרה בכינופיא דכל הנשים עומדות שם וכל הרוצה לראות יבא ויראה כיון דרבים מצויים אין יצה"ר מצוי אלא שיש לפרש מטעם אחר כיון שעל דבר ערוה דנים אותה ומגלים נבלותה משו"ה ליכא למיחש שיבואו לידי מכשול ומסיק ולכן כשר הדבר להושיט לה הטבעת על ידי אחר והוא יאמר הרי את מקודשת ומיקרי קידושין על ידי עצמו עכ"ל ומשמעות דב"ק הוא שהאחר יתחוב הטבעת באצבע הכלה ואם לכך נתכוון תמיה לי מה לי הוא מה לי אחר דאת"ל דס"ל כמו שנראה מדברי הרב באה"ט דאיסור נגיעה בנדה באשתו אמרו ולא באשה דעלמא מלבד מה שקשה שזה לא יתכן כמו שכתבתי ע"ד הבאה"ט ועוד דא"כ גם ע"י עצמו אין לחוש דבהא שפיר קאמר הרב באה"ט דאכתי לא הויא אשתו עד דמקדש לה ואף אם נפרש דאחר דקאמר היינו אחד מקרוביה אביה או אחיה מלבד דאין זה במשמע דסתם קאמר ע"י אחר ועוד מי זה אמר דאין איסור (באב את בתו ואח את אחותו הגדולות) בנגיעה בבשרן משום ערוה ומשום נדה ואם באנו לחלק בין נגיעות דעלמא לנגיעה בהושטת הטבעת א"כ גם ע"י עצמו שפיר דמי ואם כונתו שיושיט לה ע"י קטן דאין מוזהר על הנגיעה ואע"ג דקטן אינו נעשה שליח לקדש דהכל כשרין להיות שליח לקידושין חוץ מחרש שוטה וקטן שאינם בני דעת כמבואר בש"ס ובפוסקים בסי' ל"ה כבר תקן לזה באמרו שע"י שאומר הוא הרי את מקודשת לי חשיב מקדשה בעצמו וא"כ הושטת הטבעת ע"י הקטן מעשה קוף בעלמא הוא וכבר ידוע דדעת קצת מרבני האחרונים דטלי קידושיך מע"ג קרקע בקידושי בסף או שוה כסף (לאפוקי קידושי שטר דמקיש הויה ליציאה דטלי גטך מע"ג קרקע לא מהני) מהני דלא אמרי' בזה איתקוש הויות אהדדי עיין בדברי המפרשים באה"ע סי' ל' ולהרב באה"ט שם סק"ח ופ"ת בריש הסימן וא"כ גם הרב ב"י אפשר דקאי בשיטה זו ולכן ס"ל דיכול להושיט הטבעת ע"י קטן ולומר לה הוא הרי את מקודשת לי כל כי הא ודאי דוחק לפרש בכונתו דהו"ל לפרש וגם לא ניחא לי לומר שט"ס הוא וצ"ל להושיט ע"י אחרת ור"ל שיתן לאיזהו אשה את הטבעת קידושין והיא תתחוב באצבע הכלה דא"כ לא הו"ל למימר אחרת כלל אלא תושיט לה הטבעת ע"י אשה באופן שחזרתי על כמה צדדין ולא יכלתי להלום דב"ק לפי ענ"ד:
<b>וכן</b> תמיה לי על הרב מוהר"י עטייה בקונטרס פלפלת כל שהו שבתוס' זרע יצחק בסי' ט"ז שהביא תורף דברי הרב ב"י הנז"ל וכתב דנ"ל תקנה אחרת שהחתן יזרוק לידה טבעת הקידושין ולא תגע בה ידו ואף שיש אוסרים לזרוק דבר לאשתו נדה וכמ"ש הרב כנה"ג ביו"ד סי' קצ"ה הגהט"ו אות ד' מ"מ נסמוך על דברי המתירין ובפרט שיש לומר דלא אסרו זריקה לאשתו נדה אלא לדבר הרשות אבל חתן הבא לעשות מצוה בעצמו ליתן הקידושין מידו לידה משום חיבוב מצוה לעשות המצוה בעצמו ולא ע"י שליח ולשמחה ולא ליתנם בארץ אפשר דהכל מודים שיכול ליתן ע"י זריקה ואין כאן בית מיחוש וכו ועוד יש מקום לחלק דלא דמי לאשתו נדה דהא אכתי לאו אשתו דכלה זו מתי תהי אשתו כשתקבל הקידושין ובמאי דביני וביני לאו אשתו היא עד שיאמר לה ותקבלם ומיד יסיר ידו ויפרוש ממנה ועוד כתב דאפשר לפרוס מפה על יד הכלה ואז מותר להניח באצבעה והרוצה להחמיר אף ע"י מפה יעשה בזריקה והעיד שכן מנהג מקומו עפ"י הוראת רבנן קדישי ותיקון זה עדיף ממ"ש הרב בית יהודה להושיט ע"י אחר דמצוה בו יותר מבשלוחו ע"כ תו"ד הנך רואה שגם הרב הנ"ל קאי בשיטה זו דמה שאסור בנדה אינה אלא באשתו ולכן כתב דאף למאן דאוסר זריקה מידו ליד נדה היינו דוקא באשתו וזו שעדיין אינה אשתו שפיר דמי והדברים תמוהים כמו שכתבתי ולפי הנראה לא היה בידו ספר כנה"ג אה"ע רק חיו"ד ולכן לא הזכירו אבל תימה שלא ראה דברי הרב באה"ט הנז"ל ומה שכתב די"ל דלא אסרו זריקה אלא לדבר הרשות אבל חתן זה שרוצה ליתן בידה משום חיבוב מצוה לשמחה ולא ליתנם בארץ י"ל דהכל מודים דשרי יותר נכון לומר דחתן זה שרוצה ליתן בידה ולא ליתנם בארץ לא משום חיבוב מצוה אלא מעיקר הדין דהא כמה פוסקים סברי דטלי קידושיך מע"ג קרקע הוי ספק קידושין ומוהרי"ל פשיטא ליה דלא הוו קידושין והרב חת"ס אה"ע סי' פ"ב ס"ל דהכי אית לן למינקט וכתב דאם הפוסקים שנסתפקו בזה המה ראו דברי מוהרי"ל הוו הדרי בהו וא"כ מצד הדין יש לו לחוש שלא ליתנם בארץ אלא בידה וגם במ"ש שיותר טוב תיקון הזריקה משום מצוה בו יותר מבשלוחו יש לפקפק שהרי כשמקדשה בהושטת הטבעת ע"י אחר והוא אומר לה הרי את מקודשת לי כתב הרב בית יהודה דחשיב מקדש ע"י עצמו כמו שכתבתי למעלה בשמו ובמה שהביא בשם הרב כנה"ג לענין זריקה מידו לידה לא ידעתי למה לא הזכיר דברי הרמ"א בסי' קצ"ה ס"ב ואולי הכנה"ג הביא דברי הרמ"א ואין מצוי אצלי כי אם כנה"ג להלכות מליחה וכזאת וכזאת תמיה לי על הרב עיקרי הד"ט בחיו"ד סי' כ"א אות ד' הן על מה שמתבאר שכן דעתו לחלק באיסור נגיעה לנדה בין אשתו לאחר והן במה שלא הזכיר דברי הרמ"א לענין זריקה מיד ליד כיעי"ש גם אשור להרב נחמד למראה בפ"ב דבכורים דף קצ"ג ע"א שעמד בענין זה ותמה על הרב ב"י שלא ראה מ"ש מוהרי"ל ומ"ש על דבריו הרב באה"ט דקודם שקדשה בטבעת לא הויא אשתו וסיים וז"ל וא"כ תורה יוצאה שהחתן בעצמו נותן הטבעת באצבעה וכן פשט המנהג בעירנו איזמיר וכו' עכ"ל ואברהם הולך בשיטת הרבנים הנז"ל דכל שאינה אשתו אין לחוש משום נגיעה בנדה ולי ההדיוט הדבר תמוה לומר כן וג"ע הרב חינא וחסדא נר"ו בח"א בציוני חתן וכלה שבסוף ספרו באות ח' עמד ג"כ על מנהג איזמיר שהחתן בעצמו נותן הטבעת באצבע הכלה וכ' הטעם שכיון שהחתן הוא מבוהל באותה שעה מרוב הנצבים עליו במזמוטי חתן וכלה אוהבים וקרובים שמשני צדדים אן לחוש להרגל דבר והביא תשו' הרב ב"י הנז"ל והשיב על כ דבריו שאין לחוש בזה ויש לפקפק בדבריו ואין בטעמו כדי שביעה וחידוש הוא שלא זכר דברי הרב באה"ט הנז"ל ואם לא נתקררה דעתו בטעמו היה לו לבאר ולא ראה ג"כ דברי הרב עיקרי הד"ט שם שישנו בנו"ט לשבח שנהגו כן כדי שלא לפרסם הדבר לעיני הנצבים אם טהורה היא או לא והוא הנכון לענ"ד דע"י הפירסום יש חשש הירהור ומעין דוגמא מצינו שהתירו חפיפת הנדה בלילה כשהוא בענין שאם תעשה ביום יתפרסם זמן טבילתה ונשים צנועות מתביישות ומצניעות טבילתן כמ"ש בתשו' הרש"ל סי' ו' שהובא בשו"ת אור לי סי' קל"ג (בד"ה והוא שנשאל) עי"ש והרב מסגרת השלחן בסי' קב"ץ דף קמ"ט ע"ב פקפק על טעם הרב עיקרי הד"ט וכתב שנוהגים בפאדווא ובסיינא לקדשה על ידי זריקה והיא מתקנת הטבעת באצבעה:
<b>וראיתי</b> להרב ישרי לב דף מ"ד ע"ג אות ל"ב שהביא מ"ש הרב ב"י לקדש ע"י אחר והוא יאמר לה הרי את מקודשת וכתב ע"ד ואין המנהג כן וציין יד אהרן בסי' מ"ד וכנה"ג הנז"ל בשם מוהרי"ל והרב המניה נר"ו כתב דבס' הגיד מרדכי סי' ד' הפליא להקשות על הב"י מסוגיא ערוכה וכתב הוא נר"ו ע"ד ואין כאן תימה אלא מדברי הה"מ שלא חש לדברי היש מי שאומר וכבר קדמו הי"א שם ויש ליישב דברי הה"מ דהחשש הוא שמא יגע בבשרה אחרי כן וע"כ לכתחלה אין ראוי לעשות כן ויש סמך לזה דאם כמו שהבינו שהוא הנחת הטבעת שמא ס"ד הא ודאי נגע בה ובבשרה ודוחק ליישב כמ"ש מוהרי"ל שהביא הכנה"ג דא"כ למה לא סייעו הכנה"ג מדברי הה"מ וכו' ועיין חינא וחסדא הנז"ל ובשו"ת בנין ציון סי' קצ"ט עכ"ד נר"ו ולפי שס' יד"א והגיד מרדכי ובנין ציון אין מצוים אצלי (כי הבנין ציון שיש לי כמו שמוזכר בקונטרס זה בכ"מ הוא התשו' החדשות שנדפס בשנת התרל"ח כמה שנים אחר שנדפס הישרי לב) לא אוכל להבין דברי חכמים הנז"ל דהמובן הוא שכונתם על דברי הה"מ בפ"ד מהלכות אישות דין י"ב שהבאתי למעלה שכתב שיש מי שאומר שטעם הרמב"ם שכתב שאין ראוי לקדש אשה נדה הוא מחשש שמא יגע בבשרה ואיני מבין מאי ק"ל להרב יד אהרן על הרב ב"י מזה ונהפוך הוא דיש מזה סיעתא לסברתו מדברי היש מי שאומר ומ"ש שהרב המגיד לא חש לדברי היש מי שאומר לא ידענא היכא רמיזא שהרי הה"מ הביא דברי היש מ"ש ולא כתב ע"ז דבר כיעי"ש ומ"ש דכונת היש מ"ש הוא על אחרי כן ולא על נתינת הקידושין אינו נלע"ד וכבר כתבתי למעלה (בד"ה וגם) מה שנ"ל בכונתם והוא האמת לענ"ד והרב אח"א בספר השומר אמת דף ע"ב אות ז"ך הביא דברי הרב ב"י וכתב דהבאה"ט וי"א לא חשו לנגיעה בטבעת הקידושין וסיים וכשגם ידעתי דהרב יד אהרן ובסמ"ר השיגו דלא ראה דברי המ"מ מ"מ ראוי להחמיר כיון דאיכא למ"ד הכי ומ"ש הב"י ע"י אחר אני חוכך בזה ואני עושה מעשה שתפתח ידה ויתננו לה מהאויר ויאמר הרי את מקודשת עכ"ל ומה שכתב דע"י אחר חוכך בזה אולי הוא מטעם שכתבתי אני הדל למעלה דלגבי איסור נדה מה לי הוא מה לי אחר ואיך שיהיה הנה הבאתי כל דברי רבני האחרונים שראיתי בענין זה ולפי הנראה ברוב המקומות פשט המנהג שלא לחוש לנגיעה זו כמו שנוהגים בעיר הזאת ויש להם על מה שיסמוכו כאמור למעלה. וראיתי באיזה חופות של האשכנזים שבעירנו הי"ו שהכלה לובשת לכבוד בתי ידים לבנים ובשעת נתינת הטבעת באצבעה אומר לה הש"ץ הי"ו להסיר הבית יד שתקבל הקידושין ואני הייתי מסדר הקידושין כנהוג ולאו אדעתאי לומר לו שלא יעשה כן ואדרבא לפי מה שהבאתי מדברי הרב זרע יצחק שכתב תקנה לכלה נדה שתפרוס מפה על ידה לקבל הקידושין מיד אדרבא הכי עדיף שתקבלנה כל הכלות ביד מעוטפת בבית יד שאם לא טהורה היא הרי אינו נוגע בבשרה ממש וכיון שעושות כן כל הכלות לכבוד בעלמא אין כאן משום הרגש ופירסום שאיננה טהורה ואיה"ש אזהירנ שלא יעשה עוד כן והנח להן לבנות ישראל יעשו בזה כרצונן:
<b>זאת</b> להודיע כי אשר היה פשוט בעיני דאין שום חשש בנתינת טבעת הקידושין בידה ע"י בתי ידים ואדרבא נכון לנהוג כן וחשבתי להזהיר את הש"ץ שלא יצוה להסיר הבית יד מהכלה כנז"ל הנה עתה נתכבדתי בספר שמחה לאיש די שדר לן המחבר מר ניהו הרב הגדול תנא דירושלמאה גאון יעקב יש"א ברכה יצ"ו וראיתי שם בחא"ח סי' ד' שכתב שבעיר בוקרשט נוהגים לקדשה בבתי ידיה ושהרב הגדול מוהר"י פראג יצ"ו אמר דלא נכון לעשות כן וצריך שלא יהיה דבר חוצץ כמ"ש הרב כרם שלמה אה"ע סי' פ"ו ומני"ר הרב המחבר הביא טעמו ונימוקו דמקיש הויה ליציאה כמו שהזהירו מסדרי הגיטין שלא להיות טבעת בידה בקבלת הגט והאריך קצת לדחות טעמו מכמה אנפי ובסו"ד הביא מ"ש הרב הלק"ט ח"ב סי' ר"ס דלא איתקוש אהדדי לכל מילי וטלי גטך מע"ג קרקע לא מהני ובקידושין מהני וכו' ומסיק דאין לחוש לדברי הרב כרם שלמה וכתב דהשואל הרב המובה"ק איש ירושלים יצ"ו עשה מעשה שלא להצריך להוציא הבית יד שלא להטריח את הצבור שלפעמים הבתי ידים אדוקים בבשרה מחמת הזיעה ובקושי וטורח להוציאם ושהאריך הרב השואל להתיר אלו תוד"ק יצ"ו וכבר הבאתי דברי הרב מוהר"י עטייה שיש תקנה לכלה שפרשה נדה ליתן מפה בידה וכו' ומ"ש והרוצה להחמיר יזרוק לה וכו' היינו משום חשש נדה אבל משום חציצה בקידושין נראה מדברי דאין שום חשש בדבר ומ"מ מה שעשה הש"ץ הי"ו לא נפלאת היא שלפי הנראה כן דעת רבני האשכנזים הי"ו ואינהו בדידהו שפיר עבדי:
<b>כז</b><b>)</b> <b>מה</b> שנוהגים לקרות לחתן בשבת חתונתו פרשת ואברהם זקן אם צריך בדוקא בשבת או יוכלו לקרות לו בשני או בחמישי למעט ההוצאות כתבתי לעיל בסוף אות כ"ג עיין שם:
<b>כח</b><b>)</b> <b>חתן</b> שלא ידור בבית חמיו עיין במה שרשמתי בקונטרס הכללים במערכת החי"ת אות קב"ל:
<b>כט</b><b>)</b> <b>נשאל</b> הרדב"ז בחדשות סי' רל"ח אם מותר החתן בתוך שנתו לצאת לסחורה למדינה אחרת והשיב דמלשון הגמרא בפרק משוח מלחמה משמע דלאו דלא יצא בצבא ועשה דנקי יהיה לביתו שנה אחת לא איירי אלא לצאת למלחמה אבל שלא ילך בסחורתו לתועלתו ולהנאתו אין זה בכלל וכי אם אין לו אומנות אלא זה ימות ברעב או ישאל על הפתחים והלאו לא יתחלק בין עניים לעשירים וכן לשון הסמ"ג סו' ר"ל ובמצות עשה סי' קכ"א שלא יצא בצבא כלל וכו' ולא הזכיר שלא יצא בסחורה אלא שלא יצא לאחד מן הדברים שכופין את הרבים לצאת ואם הוא ירצה לצאת עובר בלאו ועשה וכן כתב הרמב"ם בשביעי מהלכות מלכים אין מספיק מים ומזון ולא מתקן דרך ולא שומר בחומה ולא נותן לפסי העיר ולא יעבור עליו לשום דבר בעולם שנאמר לא יצא בצבא ולא יעבור עליו לכל דבר לעבור עליו בשני לאוין לא לצרכי העיר ולא לצרכי הגדוד ואם אסור הוא לסחורה היה לו להזכיר זה שהוא חידוש יותר ומה שכתוב בספר המצות להרמב"ם ולא תעשה שי"א) ודע כי החתן עצמו מוזהר מלצאת מביתו בסחורה כל שנתו שיבוש הוא בספרים אפשר מן המעתיק בלשון ערבי או המעתיק הספר אבל בלשון ערבי כתוב וכו' והכוונה כי החתן בעצמו מוזהר שלא יצא לדרך כלומר לצרכי רבים אבל לצורך עצמו למה לא יצא להרויח לשמח את אשתו אם שאין לו מה יאכל אין לך עצב גדול מזה:
<b>ולפי</b> הנראה דברי הרב החינוך בפרשת כי תצא מצוה תקפ"א ותקפ"ב (שמתבאר שסובר דלאו דוקא למלחמה אלא הוא הדין לכל דבר אסור לו לצאת תוך שנתו) מיוסדים על פי דברי הרמב"ם בספר המצות הנ"ל ולא שמיע ליה כלומר לא סבירא ליה מאי דמתרגם לה הרדב"ז וזה לשון הרב החינוך מצות תקפ"א שנמנע החתן לצאת מביתו כל השנה כלומר ללכת במסעות רחוקים ונמנע גם כן השר הצבא מלהוציאו בעל כרחו כלומר להוציאו ללכת למלחמה או לעשות מהמלאכות הצריכות לצרכי המלחמה וכו' ומשמע דמה שכתב שנמנע ללכת במסעות רחוקים כונתו על שאר עניינים ולא על מלחמה וצרכי המלחמה ובמצוה תקפ"ב כתב שישמח החתן עם אשתו שנה אחת כלומר שלא יסע חוץ לעיר לצאת למלחמה ולא לעניינים אחרים לשבת זולתה ימים רבים אלא ישב עמה שנה שלמה מיום הנישואין ולזה נאמר נקי יהיה וכו' משרשי המצוה וכו' על כן גזר עלינו שנשב עם האשה המיוחדת לנו להקים זרע שנה שלמה מעת שנושא אותה כדי להרגיל הטבע עמה ולהדביק הרצון אצלה ולהכניס ציורה וכל פעלה בלב עד שיבא אצל הטבע כל מעשה אשה אחרת וכל עניינה דרך זרות כי כל טבע ברוב יבקש ויאהב מה שרגיל בו ומתוך כך ירחיק האדם דרכו מאשה זרה ויפנה אל האשה הראויה לו מחשבתו ויוכשרו הילדים שתלד לו ויהיה העולם מעלה חן לפני בוראו וזהו שאמרו אחד הנושא את הבתולה או האלמנה או היבמה חייב בזה שכולן ראוין לכך לפי הטעם אבל לא מחזיר גרושתו וכו' ונוהגת מצוה זו וכו' ולענין שראוי לכל אדם לשמחה ולישב עמה שנה אחת נוהגת בכל מקום ובכל זמן והעובר על זה ופירש ממנה תוך שנה לעמוד זולתה ואפי' במחילתה ביטל עשה זו ומכל מקום הרוצה לצאת לדבר מצוה או לשמוח עם רעו על דעת שישוב לימים מועטים בשמחה מן הדומה שאין בזה ביטול מצוה ויש אומרים שבמחילתה מותר עכ"ל:
<b>דבריו</b> ברור מללו שדעתו שגם לסחורה ולכל דבר אסור לצאת לימים מרובים אלא שלימים מועטים ולצורך מצוה מספקא ליה דאולי אין בזה ביטול מצוה אבל על כל פנים דמתו מבוארת שבכלל המצוה הזאת הוא שלא לצאת לשום דבר אפילו להנאתו ולתועלתו אם הוא לימים מרובים ולאו דוקא למלחמה וצרכיה וכנראה למד כן מדברי הרמב"ם שבס' המצות הנ"ל ואף שספר המצות לא היתה יד הכל ממשמשת בו דכמה מהקדמונים לא הגיע לידם העתקת הספר המצות כמו שכתב הרב יד מלאכי בכללי הרמב"ם אות נ"א בשם הרא"ם בפירושו להסמ"ג בהלכות חמץ ומצה שהסמ"ג לא ראה ספר המצות להרמב"ם ושכן הסכים הרב נחפה בכסף והוסיף שגם הרב המגיד לא ראה אותו ובזה השיג עליו שהרי בראשון מהלכות חמץ דין ז' ובריש הלכות אישות הזכיר הרב המגיד את ספר המצות ובשם הרדב"ז בח"ב קובץ ג' סי' רנ"ז מלשונות הרמב"ם כתב דשמא לא הגיע לידי הראב"ד ובעל מגדל עז העתקת ספר המצות כי בלשון קדר חברו הרי שכמה גדולים לא ראו את ס' המצות מ"מ אין מזה הכרע לומר שגם הרב החינוך לא ראה אותו ושפיר נוכל לומר שעל פי הדברים שראה בספר המצות כתב כן וישנו בנותן טעם לשבח ככתוב בדב"ק ויתכן שמה שכתב הרדב"ז בשם השואל שראה מחמירים בזה כונתו על שראה כן בספר החינוך הנ"ל ועלה בדעתו דאזלי למד הרב החינוך כן מדברי הרמב"ם בספר המצות ולכן ביאר שאין כן כונתו כנז"ל כן אני אומר בדרך השערה כי אין לי ידיעה ברורה שמזכיר הרדב"ז את ספר החינוך כי אף שרבנים רבים מייחסים אותו להרא"ה בר פלוגתיה דהרשב"א וקדים טובא להרדב"ז הנה מלבד שיש מפקפקים ואין מסכימים לזה ועוד דאין מקדימת הזמן הכרח ברור לזה שכמה ספרי הקדמונים לא היו בידי רבנים הבאים אחריהם כנודע וספר המצות להרמב"ם יוכיח שכמה רבנים לא ראוהו כמו שכתבתי:
<b>שוב</b> ראיתי שהרב חכמת אדם בקונטרס בינת אדם בשער בית הנשים סי' ל"ז שהביא מה שכתב הרדב"ז שטעות המעתיקים הוא במנין המצות להרמב"ם וכו' וכתב על זה ובודאי לא ראה שכן מפורש בליקוטי הפרדס ובספר החינוך שהרי לא הביא דבריהם וכן משמע במנין המצות להרמב"ם עצות עשה רי"ד וז"ל שצונו להתיחד החתן עם אשתו שנה תמימה שלא יצא חוץ לעיר ולא יצא לצבא אבל ישמח וכו' ומדכתב שלא יצא חוץ לעיר ולא יצא בצבא מוכח דאפילו לסחורה אסור ומה שלא כתב הרמב"ם היינו משום שכתב שם דהיוצא בצבא עובר בשני לאוין ואם כן יש לומר דבאמת לסחורה אינו מוזהר בלאו אבל הוא בעשה דושמח את אשתו ומה שהקשה הרדב"ז דאם כן מי שאין בידו להתפרנס וכו' יש לומר דבודאי אם האשה מוחלת הוא פטור כמו בשמחה בשבעה ימי המשתה שיכולה למחול כדאיתא באה"ע סי' ס"ב אף דיש לומר דהתם אינו אלא תקנת חכמים ובזה שייך לומר אי אפשי בתקנה זו אבל שנה ראשונה הוא מן התורה אפשר דלא מהני מחילתה מכל מקום אינו מוכרח הנך רואה שהחליט הרב שלא ראה הרדב"ז בזה דברי החינוך וליקוטי פרדס מדלא הביאם שנראה מזה שראה הרדב"ז את ספר החינוך אלא שבדבר זה נעלמו דבריו ממנו ולי ההדיוט אין הכרח ממה שלא הביאם בפירוש שסמך על מה שכתב השואל שראה מחמירים והבין שכונתו שראה בספרים שמחמירים בזה:
<b>ולפי</b> דרכנו למדנו שדעת הרב חיי אדם שהעיקר כמו שכתבו בליקוטי פרדס והחינוך שגם לסחורה אסור ומפרק כלאחר יד מה שהכריח הרדב"ז ממה שלא כ הרמב"ם בחבורו דבר זה דהוא משום שאינו עובר על זה בלאו וכו' ועם שזה אלא גדול דאף אם לא היה אפשר להרמב"ם לכלול יציאה לסחורה בהדי יציאה לצבא משום דלא ראי זה כראי זה שיוצא לצבא עובר בלאו ויוצא לסחורה עובר רק בעשה על כל פנים היה לו לכתוב ביחוד והיוצא לסחורה מבטל מצות עשה כמו שכותב כן הרמב"ם בכמה דינים שמבאר איזה מן הפרטים הוא בלאו ואיזו במצות עשה מכל מקום בהכרח לקבל הלחץ זה הדחק ליישב דעת הרב החינוך שסובר דאסור והס כי לא להזכיר שלא דקדק חלילה בדברי הרמב"ם:.
<b>ומדברי</b> רבינו החינוך בטעם המצוה הזאת נראה דיש לפשוט ספקו טהור של מרן מוהרד"ף בספר ספרי דבי רב בפרשת כי תצא דף רפ"ב ע"ב הביא דבריו הרב חינא וחסדא בח"ב בציונים שבסוף הספר סי' ק"ה דף ר"ל ע"ב בהא דממעטינן מדכתיב אשה חדשה מחזיר גרושתו שאינה חדשה אצלו וז"ל מספקא לי המחזיר גרושתו מן האירוסין הואיל וחדשה הוא לו לענין בעילה מי קרינן בה חדשה או לא והרב המחבר כתב שנראה פשוט לחלק בין נשואה לארוסה ולמד כן מדברי הירושלמי וכן פסקו הפוסקים בדין דאין נושאין נשים בחול המועד ולהחזיר גרושתו מותר דהיינו דוקא גרושה מן הנישואין אבל מן האירוסין אסור להחזיר וכו' עי"ש ולדעתי הקצרה כן מתבאר מדברי רבינו החינוך הנ"ל כמובן ותימה שלא זכרו שרים דב"ק ולא היה צריך לדמות מילתא למילתא וממקומו הוא מוכרע (ועיין לקמן בד"ה אחר שכתבתי):
<b>עוד</b> ראיתי בחינא וחסדא שם בסוף הסימן שכתב וז"ל ונראה ברור דאפילו אם נחלה החתן אחר החופה וישב בחליו רוב השנה וכן אם אסרוהו בבית האסורים וישב שם אפילו אם היה שם שנתו עולה לו השנה אף דלא שימח עמה ותיכף אחרי שיצא השנה יכול ליסע לעיר לעשות חפצו ורצונו בכל אופן שיהיה ואין צריך למנות מחדש שנה אחרת דהוי אנוס עכ"ל ולי הדל אין נראה שיהיה פשוט כן ואדרבא מדברי רבינו החינוך יש ללמוד קצת דאם היה חבוש בבית האסורים כל השנה ולא היתה אשתו עמו אינה עולה לו אותה השנה אי אזלינן בתר טעמא דבעינן דליהוו גייסי אהדדי עד שיכנס ציורה וכל פעלה בלב וכו' וכיון שהיה בבית האסורים ולא באו אל תכלית המבוקש אף אם עברה שנה או יותר עוד לא יצא ידי חובתו בזה ועם שיש לצדד בזה על כל פנים נראה שאינו פשוט לומר דעלתה לו שנתו כדפשיטא ליה להרב חינא וחסדא.
<b>וראיתי</b> בספר מנחת חינוך בפרשת כי תצא בסי' תקפ"ב שהניח דברי הרב החינוך בצ"ע וז"ל גם מה שכתב הרב המחבר דאסור לעמוד זולתה בשנה ראשונה ועובר בעשה בש"ס וברמב"ם אינו מוזכר זה רק למלחמה ולצרכי העיר ועל זה באו הלאוים והעשה נקי וכו' היינו דאין רשאים להטיל עליו אבל זה פשוט דמותר לצאת לביתו למרחקים שנה ראשונה ומנא ליה להרב המחבר דחתן אסור ואי מדכתיב ושמח את אשתו כיון דלא מצינו כן בש"ס ובשום מקום לא נוכל לדרוש דינים מדעתנו מפשט המקרא רק פירוש קבלת חז"ל וכעת לא מצאתי ברמב"ם ואין עולה על זכרוני בשום פוסק דבר זה שחתן שנה ראשונה לא יעמוד זולתה ימים רבים ודברי הרב המחבר צריכים עיון כעת עכ"ל ואני הדל חמה אקרא על גאון נפלא שכמותו שלא ראה דברי רבינו הגדול בספר המצות הנ"ל שמתבאר שסובר כן ועם שמדבריו בחבורו מוכח שאינו סובר כן כדכתב הרדב"ז שאם כן היה לו לכתוב דבר זה שהוא יותר חידוש מכל מקום אין מזה השגה על רבינו החינוך שיכול להיות שהוא סובר שכיון שמפורש כן בדבריו שבספר המצות אף שממה שכתב בחבורו לא משמע הכי לא שבקינן המפורש מפני הסתום ועל כל פנים אם ראה הגאון הנ"ל את דברי הרמב"ם והרדב"ז היה מזכירם והיה מסתייע מדברי הרדב"ז אלא מוכח שלא ראה דב"ק והוא חידוש לגודל בקיאותו ומה שכתב דאין לדרוש מדעתנו וכו' הנה לפי מה שהסביר הגאון חתם סופר בחלק יו"ד סי' רנ"ד והבאתי דב"ק בקונטרס הכללים מערכת הטי"ת אות ט"ו (בד"ה וכתב) דהיכא דנפיק חומרא דרשינן טעמא דקרא הרי הכא נמי שפיר דרשינן טעמא דקרא להחמיר גם לסחורה:
<b>ומצאתי</b> שדבר בענין זה ידידי הרה"ג מוהר"ר חיים הכהן אבד"ק טראבלוס מחבר ספר לב שומע יצ"ו בספרו הבהיר מצות המלך בדף י"ד אות כ"ו ותורף דבריו הוא שהביא דברי ספר המצות ודברי הרדב"ז הנ"ל ושוב כתב שהרב אבק דרכים בדרך שלום סי' ט' כתב בשם הרדב"ז דדוקא אם אין לו מה יאכל מותר ותמה עליו שהרי כתב שלא לחלק בין עניים לעשירים ובשם הרב דברי מרדכי סי' ג' כתב שהרמב"ם חזר בו ממה שכתב בספר המצות ומסכים שמותר לצאת לסחורה וציין לעיין בספר דבר משה בחלק אהע"ז סי' כ"ח ובס נתיב מצותיך דף קל"ב אלו תורף דב"ק צר לי מאד כי מהספרים הנ"ל אין גס אחד מצוי אצלי (כי מה שציין ספר דבר משה לפי הנראה כונתו על ח"א או על ח"ב שאינם אצלי כי אם החלק ג') ואיני יודע אם הזכירו דברי הרב החינוך שהבאתי ומי שנמצא בידו ספרים הנ"ל יראה מסקנתם לדינא וכפי הנשמע מנהג העולם שלא להקפיד בסחורה ויש להם על מה שיסמוכו:
<b>אחר</b> שכתבתי כל הנ"ל ראיתי שהרב חינא וחסדא בח"ב הנ"ל בסי' ק"ו דף ר"ל ע"ד הביא דברי הרדב"ז הנ"ל וכתב דלכאורה מדברי הרב החינוך נראה שלא כדבריו והביא תורף דברי הרב החינוך וכתב דיש לומר שגם הרב החינוך מודה דלצורך פרנסתו שהוא פיקוח נפש מותר לצאת אפילו לימים רבים דנם כלתו ניחא לה בהכי ואף שעדיין נראה דאפילו לצאת לדבר מצוה או לשמחה דלדעת הרדב"ז אסור אף לימים מועטים ולדעת הרב החינוך מותר יש לומר דהרדב"ז איירי ביוצא לדעת להשהות חוץ לעירו ימים רבים דהיינו שנה אחת דאקרא דנקי וכו' קאי אבל לימים מועטים אפשר דיודה להרב החינוך דמותר וכתב שבדבר משה ח"א סי' כ"ח עמד בדין זה והביא דברי הרב החינוך ודברי הרמב"ם בספר המצות וכתב (בחינא וחסדא) דאף שהרדב"ז כתב שהוא טעות סופר הרב דבר משה לא ראה תשובת הרדב"ז כי תשובות החדשות להרדב"ז לא נדפסו בימיו וסיים דנראה לו בדין זה דאם החתן יוצא עבור דוחק מזונות שבעירו אין לו מקום להתפרנס אף בדוחק מותר לו לצאת דהוי כפיקוח נפש שדוחה כל התורה וגם זה יהיה על פי רשותה ומחילתה ומ"מ אם אפשר לבא לביתו לכל הפחות פעם אחת בתוך השנה יבא אבל אם יכול להתפרנס בעירו אף בדוחק אז אף שאם יצא מעירו ירויח יותר בכגון דא אז לימים מועטים מותר אבל לא לימים מרובים וכן לדבר מצוה וכן לשמחה ועל ה' ישליך יהבו ולפי הנראה כשהביא ספקו של מרן מוהרד"ף לענין מחזיר גרושתו מן האירוסין לא ראה אז דברי הרב החינוך שאם כן היה פושט ספקו מדבריו כמו שכתבתי למעלה:
ולענין אי מהני מחילתה הביא (בחינא וחסדא) שם מה שכ' הר מלאכת הקדש בדף רט"ז ע"ד על דברי רש"י בפרשת כי תצא על פסוק נקי יהיה לביתו אף בשביל אשתו וז"ל כתב הרמב"ם בספר המצות דע כי החתן מוזהר שלא לצאת מביתו לסחורה כל שנתו ונראה שאם יוצא ברשות אשתו פטור וצריך להתיישב בדבר ותמה עליו שלא זכר דברי הרב החינוך שהוא מחלוקת אי מהני מחילה או לא מסתברא כדברי הרב החינוך דאסור ואין לסמוך על מחילתה שנותנת בעל כרחה שלא ברצונה כיון שאינה יכולה להפציר בבעלה וחוששת שאם לא תרשנו תהיה שנואה בעיניו ולכן הסברא נותנת דלא מהני מחילתה אלו תורף דב"ק וזה שלא כדברי הרב בינת אדם שהבאתי למעלה (כד"ה שוב ראיתו) דפשיטא ליה דמהני מחילה. והאמת שלפי הטעם שכ' הרב החינוך מסתברא דלא מהני מחילה אבל להרדב"ז שאינו סובר טעם הרב החינוך שאם כן היה אוסר גם לצאת לסחורה שפיר יש לומר דאין הכי נמי דלסחורה נמי אסור ומי שאין לו מה יאכל יקח רשות מאשתו ומחילתה מהני:
עתה ראיתי להגאון חת"ס (שצוין הרב פתחי תשובה בסי' ס"ד אות ב') בחלק אהע"ז ח"ב סי' קנ"ה שהאריך בענין זה ובתחלת דבריו הביא מה שנחלקו הרמב"ן והרא"ם בפרשת כי תצא על פסוק לא יצא בצבא ולא יעבור עליו שהרמב"ן פירש דעליו דקרא קאי אצבא דלעיל והרא"ם כתב דעליו אהאיש קאי וכו' וביאר דבין למר ובין למר ממעטינן כל שארי עניינים שאינם מהצבא כגון יציאה לסחורה שמותר אפילו לחתן בתוך שנתו וכן משמע מלשון רמב"ם בשביעי ממלכים וכן מבואר להדיא בסמ"ג עשין קכ"א ולאוין ר"ל דאינו אסור אלא בענייני מלחמה ושמירת העיר ובסמ"ק דלא מנה רק מצות הנוהגים לא הביא כלל הך עשה דנקי יהיה ולא הלאוין דלא יצא ולא יעבור והיינו משום שאינם נוהגים אלא בשעה שהיה מלכות לישראל ולא בזמן הזה כלל ראה לבד זה מצאתי בספר המצות להרמב"ם במצות עשה רי"ד משמע נמי דלא קאי אלא אמלחמה וכן בלאוין שי"א מבואר דלא קאי אלא אמלחמה אך סיים ודע כי החתן עצמו מוזהר לצאת מביתו לסחורה כל שנתו ושקיל וטרי במה שכתב הרמב"ם דאף דאיכא שני לאוין לא יצא ולא יעבור אינו נמנה בשתי מצות והרמב"ן השיגו וסיים איך שיהיה צריך עיון תינח אי נימא דלא מיירי אלא בדברי צבא שפיר יש לומר דלעולם עובר על שני לאוין וכו' אבל אי נימא דגם היוצא לסחורה עובר בלאו זה וכו' אלא על כרחין נראה ברור דלא לאו ולא עשה אמרו הרמב"ם אלא מסברא כיון דהזהירה תורה שלא להכביד עולו בשום ענין מלחמה משום שיהיה נקי לביתו לשמוח עם אשתו שמעינן שמצוה לשמח עמה ושלא לצאת לסחורה ולא ראה דברי הרדב"ז שהבאתי למעלה שכתב שטעות הוא בספרים וכו' ומה שכתב שכן משמע מדבריו שבהלכות מלכים כונתו למה שכתב הרדב"ז מדלא כתב דבר זה שהוא יותר חידוש ולא שמיעא ליה מה שכתב הרב בינת אדם דלא נקט ליה משום שאינו עובר על זה בלאו וכו' לפי שסובר כמו שכתבתי אני הדל למעלה (וסיים כחתם סופר):
<b>ואפשר</b> עוד דתליא בפלוגתא דאי דרשינן טעמא דקרא הכא דמפרש טעמא ושמח אשתו על כרחין אתא להוסיף איסור סחורה כל דבר המונעו משמחת אשתו ולר' יהודה דלא דריש בעלמא טעמא דקרא אם כן אף דמפרש טעמא לא נאסור מניעת שמחת אשתו אלא על ידי עול שמטילים אחרים עליו לצבא המלחמה אבל לא ביוצא לרצונו בסחורה והרמב"ם גבי בגד אלמנה פסק כר' יהודה אמנם בספר החינוך פרשת כי תצא מבואר דמצות עשה ולאו זה נוהג בזמן הזה ביוצא לסחורה וגם הטעם שנתן מבואר דנוהג גם ביוצא לסחורה אלא שקשה למה נוהגת מצוה זאת גם בנוטע כרם ובונה בית ודוחק לומר כדי שלא יחמוד בית וכרם אחר אם כן גם בלובש בגד חדש נימא הכי דכתיב לא תחמוד כל אשר לרעך וראיתי בטעמי מצוה של ר' מנחם הבבלי טעם אחר הגון שבשעה ראשונה דעתו שקועה באהבת אשתו ולבו בל עמו לעשות לצבא ולכן הנושא אשה על אשתו גם כן נקי יהיה לביתו פירוש ויעשה בלא לב ויקלקל יותר מאשר יתקן וטעם זה שייך גם בבית וכרם ולפי זה מותר לעשות לסחורה של עצמו ואפשר החינוך מודה לטעם זה וסובר בבית וכרם ליכא אלא טעמו של ר' מנחם ובאמת מותר לצאת לסחורה ובאשה יש טעם נוסף שלא יהרהר באחרת ולכן אסור אף לסחורה ויותר היה ראוי לומר הטעם מפני האשה שתקבע דעתו באשה ולא תהרהר באחר אבל לא ידעתי מי נתן לנו רשות לחדש דינים על ידי טעמי מצות נעו מעגלותיה לא תדע וכו' וסיים ומכל מקום לדעתי הרב החינוך יחיד הוא בדבר הזה זולת הרמב"ם במנין המצות שמשמע קצת לזהירות בעלמא ומכל מקום בחיבורו לא פסק כן ויש לפקפק כמו שכתב דתלי האי דינא בפלוגתא דדרשת טעמא דקרא ושהרמב"ם פוסק כר' יהודה דלא דריש טעמא הלא מר הוא דאמר בחתם סופר חלק יו"ד (ד"ה ונ"ל) דגם ר' יהודה דלא דריש טעמא דקרא מודה דהיכא דלפום טעמא נפיק חומרא מחמרינן והכא נמי הרי נפיק חומרא כי דרשינן טעמא למיסריה בסחורה ומה גם לפי מה שכתב הרב שהטעם מפורש בכתוב ודאי דכיון דהוא חומרא אית לן למידרשיה דהא היכא דמפרש קרא טעמא אין הדבר פשוט דלר' יהודה לא דרשינן טעמא וכמו שמתבאר ממה שכתבתי בקונטרס הכללים במערכת הטי"ת אות י"ד (בד"ה ולדעת ר' יהודה) וכל שכן היכא דאיתנהו לתרווייהו חומרא ומפורש בקרא (נחזור לדברי הרב חתם סופר שסיים בענין זה וז"ל:
<b>ונראה</b> דאף להחינוך לא מיבעיא לתלמוד תורה מותר כדאשכחן בפרק אף על פי דאזלי לבי רב ומשמע מיד אחר הנישואין וגם החינוך עצמו כתב בדבר מצוה מותר וכן בדין דלא עדיף מוצא צבא דלמלחמת מצוה יוצא אפילו חתן מחדרו והכי נמי לתלמוד תורה אלא אף למזונות נמי דהוי מצוה כמבואר בריש פרק אלו מגלחין ואף דלהרוחה פליגי תנאי מכל מקום בזמן הזה הכל הוא למזונות כבש"ע א"ח סוף סי' רמ"ח ובטורי זהב שם סק"ה ועיין היטב בירושלמי ריש פרק מקום שנהגו ועוד נראה דלענין סחורה אם נישאת לספן או לגמל פשיטא דאדעתא דהכי נישאת שאחר הנישואין ישכים למלאכתו כדרכו ולא נצרכה אלא למי שנשא ואחר כך נזדמנה לו נסיעה ובכל זאת אמינא דליכא קפידא אלא לטייל בעלמא אבל לסחורה בזמננו הכל הוי דבר מצוה ולכל הפחות נטילת רשות מהני כדכתב החינוך לחד דעה ואין להחמיר בזה כי לדעתי העיקר כמו שכתבתי למעלה בדעת רוב הפוסקים אלו תורף דב"ק ודברים של טעם הם וכבר כתבתי שכפי הנשמע כן עמא דבר החתן יוצא מחופתו נכנס ויוצא למרחקים לרגלי סחורתו באין פוצה פה ומוחה בדבר:
<b>ל</b><b>)</b> <b>מנהג</b> העולם כשמעמידים את החתן והכלה תחת החופה לסדר הקידושין מעמידים את הכלה לימין החתן וכ"כ הרב כנה"ג בסי' ס"א הגב"י אות ג' צריך להעמיד החתן לשמאל הכלה כדי שתהיה הכלה לימין החתן הר"ם מינן סי' ק"ט וכן נהגו בקושטא רבתי ושמעתי הטעם משום דכתיב נצבה שגל לימינך וס"ת כלה וכ"כ בדרשות מוהרי"ל ופה תיריא היו נוהגים להעמיד החתן לימין הכלה ומנעתי מנהג זה ונהגתי להעמיד הכלה לימין החתן עכ"ל. הנה הפליג הרב בזה ולא הוכשר בעיניו מה שנהגו בתיריא ולא נתקררה דעתו עד שבטלו והנהיג כפי מ"ש הקדמונים הנ"ל אמנם אני הדל איני מקפיד בזה מטעם שאכתוב להלן ופעם אחת היה בעת סידור הקידושין אחד הלומדים שבעיר ידיד נפשי יצ"ו ומפני הכבוד לא דבר לי מה שבלבו לפקפק על שלא השגחתי בהעמדת הכלה לימין החתן ולמחרתו שדר פתקא לשאול הגיע אם בכונה עשיתי או דלאו אדעתאי אמר עם הספר ראה בס' וכן המנהג פשוט בין האשכנזים הי"ו להעמידה לימינו ומדקדקים ומקפידים ע"ז והשבתי לו כי הצדק אתו לפי שאין בידו ספר בית עובד (כי ספר זה לא נתפשט בין האשכנים הי"ו) ואנכי הרואה שם בדברי ברכת נישואין אות ב' דף ר"ג אחר שהביא מ"ש בכנה"ג הנ"ל כתב שהרב יד אהרן כתב בשם הרב האר"י שזהו קודם החרבן אבל בזמננו זה צריך להעמיד החתן בימין הכלה על דרך השיב אחור ימינו עכ"ל ופשיטא לי דאילו הרב כנה"ג אך הוא ראה אחד קדוש מדבר הוא הארי החי היה מחזיק במנהג שנהגו בתיריא בראשונה וכ"ש שלא היה מבטלו וכבר כתבתי בקונטרס זה בכמה מקומות דברי מי שגדול מרן חיד"א בס' ברכ"י א"ח סי מ"ו אות י"א דאף דקבלנו הוראות מרן קים לן דאלמלי ראה מרן דעת קדוש האר"י גם הוא היה פוסק כן ומזה נתפשט בעולם לברך בכל יום ברכת הנותן ליעף כח אף שמרן פסק שלא לברך פשט המנהג עפ"י כתבי האר"י ואם כך בברכה שיש חשש ברכה לבטלה ק"ו לדקמן שאינו אלא מנהג ודאי שיש לנו לנהוג כמותו ולכל הפחות שלא למחות ביד הנוהגים כן זאת היפה לי שלא להקפיד ולדקדק על ימין שהוא שמאל עד ישקיף ה' השקפה לטובה וירם ימינו אנא ה אב הרחמן מלך גואל ומושיע תעז ידך תרום ימינך שלח לנו משיחנו רב להושיע הושיעה ימינך ועמו ועלו מושיעים בהר ציון הר זה קנתה ימינו בבנין אפריון דחשיב ופקיע ישמע בערי יהודה ובחוצות ירושלים קול ששון וקול שמחה קול חתן וקול כלה לבלתי סור מן המצוה ימין ימינך ה' נאדרי ימין ה' עושה חיל ויהי להם למושיע בב"א:
<h1>שפתי כהן בארשית</h1>
רבי מרדכי הכהן
<b>הקדמת</b> <b>המחבר</b>
<b>אמר</b> המחבר, בהיותי בבאר שבע בארה של תורה, חצבה עמודיה שבעה, שבע בלחמה של תורה, מקום נהרים יאורים מקום מים חיים, ישבתי בין משאבים ללקוט שושנים, לשמוע אמרות ה' אמרות טהורות, פה צפת תוב"ב, עיר גדולה של חכמים ושל סופרים, וקורות הזמן לא הניחוני הממוני הלמוני וגרשוני והוציאוני מבית אבי שבשמים ללכת מבאר שבע לחרון אף לחוצה לארץ, וגם שם לא הונח לי, לא שלותי ולא שקטתי ולא נחתי ויבא רוגז, הצרות חולפות ובאות תכופות זו אחר זו. סבוני גם סבבוני לא הניחוני עד בלעי רוקי, להשלים חוקי, חוק התורה ומי שכל אלו התלאות חולפות ובאות עליו ובפרט מי שהוא טבוע בכור עוני, כמו שאמרו חז"ל עניות לא הניחה מדה טובה לישראל, ובפרט עול הגלות שהולך וגדל, מה פנאי יהיה לאדם ללמוד ולהבין ושמעתתא בעיא צלותא כיומא דאסתנא. וכן אמרו במדרש על פסוק כי חולת אהבה אני א"ר יצחק בראשונה היתה הפרוטה מצויה היה האדם מתאוה לשמוע דבר משנה דבר גמרא עכשו שאין הפרוטה מצויה וביותר שאנו חולים מן הצרות אדם מתאוה לשמוע דבר מקרא דבר אגדה ע"כ. זה אמר רבי יצחק בזמנו מה נאמר אנו שכל יום קללתו מרובה מחבירו שנאמר רק רע כל היום, כי עקר חיי האדם בזה העולם הם יום אחד לבד ועל זה היום אמר התנא ושוב יום אחד לפני מיתתך, כי יום גורר יום ועל זה אמר ואותי יום יום ידרושון, ועל יום זה אמרה תורה וידעת היום, כי אפילו שיחיה האדם אלף שנה בשעת מיתתו ידמה כאלו הם יום אחד, והלואי יום אחד, כמו שארז"ל כי צל ימינו עלי ארץ לא כצל כותל ולא כלל אילן אלא כצל עוף הפורח שצלו עובר עמו, ועל זה צותה תורה אשר אנכי מצוך היום וכתיב וידעת היום הוא ע"ד ושוב יום אחד לפני מיתתך. גם ירמזו על יום המיתה שיהיה תמיד בין עיניו ועל זה ארז"ל אם פגע בך מנוול זה משכהו לבית המדרש נצחו מוטב ואם לאו יזכיר לו יום המיתה, לזה אמר אשר אנכי מצוך היום על יום זה שהוא יום המיתה, למען תחיה חיים אמיתיים שהם חיי עולם הבא. עוד ירמזו על יום הכפורים שהוא יום גדול ונורא, יום אדיר בשנה ויום חשוב כימי השנה שנאמר יום לשנה:
<b>נחזור</b> לעניננו כי היום קצר והמלאכה מרובה ארוכה מארץ מדה, ומה יוכל לעשות בקוצר יומו והוא טרוד אחר טרפו ומזונו טרדת הגוף הנגוף, לעלוקה שתי בנות הב הב, הב מה לאכול בערב הב מה לאכול בבקר, שתי בנות שבנין האדם על שתי אכילות כמו שהוא עומד על ב' רגלים, וגם עמידתו על יום ולילה, ביום חי ובלילה מת, שהשינה היא אחת מס' במיתה אי אפשר לחיות זולתה, ולזה רמזה תורה החיים והמות נתתי לפניך ובחרת בחיים ומי לא יבחר בחיים ויבחר במות, אלא יבחר לעשות המות חיים שיעשה מהלילה יום, ולזה אמר והגית בו יומם ולילה היה לו לומר לילה ויום כי היום מתחיל מהלילה והלילה קודמת בבריאה שנאמר ויהי ערב ויהי בקר, ואמר יומם ולא אמר יום לומר שיאריך מהלילה ליום שאחריו, וכן אמר מאן דלא מוסיף מהלילה על היום יסיף, וכן הוא עומד על ב' בנות יצה"ט ויצה"ר, וכל אחד אומר הב הב, ועל זה ארז"ל לעולם ירגיז אדם יצה"ט על יצה"ר שהוא דומה ללילה, והאדם הוא מורכב מחומר שהוא הגוף וכל בנינו הוא אחר היצה"ר ואיך אפשר להרגיזו, לזה צותה תורה שביום יציאתו אחר שעבר עליו ז' ימים כדי שיהיה לו קצת חיות, למולו ביום השמיני, כדי שיהיה כפות תחת בחירתו, וכן צוה לאביו להוליכו לבית הספר כמו שארז"ל אם פגע בך מנוול זה משכהו לבית המדרש בן חמש למקרא שהיא מתשת כחו, בן עשר למשנה שהיא תורה שבעל פה חמש נגד חמש, בן י"ג למצות קרי ביה למצות לאכול מצה ולבער חמץ, ולזה רמזו חז"ל אור לי"ד בודקין את החמץ לאור הנר, שהיא התורה שהיא אור ולמצות שהם נר שנאמר כי נר מצוה ותורה אור, ואומר ושמרתם את המצות שמרו עצמיכם מלהחמיץ, ולאכול לחם עוני לענות חומרו ויצרו, ענ"י בא"ת ב"ש ע"ה בגי' הטמא, שהוא היצר, ובזה יאיר נרו שהיא התורה והמצות. ענ"י, עי"ן יו"ד נו"ן גימ' נרו, ובזה יוכל ליחד ה', עני במ"ק אחד, ובהיות האדם טבוע בכור עוני וטרוד במלחמת היצר וטרדות הזמן איך יוכל לכוין וליחד הבנין ולעיין ולפלפל בתורה שדנין אותו ואומרים לו קרית פלפלת בתורה ואפילו בפשטיה, שהיא בת מלך ואי אפשר להביט אפילו בקצתה או בקצת ממלבושיה כי אין לבא אל שער המלך בלבוש שק שהוא החומר, כי בת מלך אינה נתנת אלא למלך מאן אינון רבנן, וע"י מלבושים שנאמר לרקמות שהם המלבושים תובל למלך, והתורה אי אפשר להשיגה אלא ע"י מלבוש לפי שאנו מלובשים בחומר והתורה כולה שמותיו של הקב"ה זו התורה מבראשית ועד לעיני כל ישראל היא בעצמה שהיו לומדים המלאכים קודם שהורידה משה רבינו מן השמים, ואי אפשר שהיו לומדים אותה כמו שאנו לומדים, כי כתוב בה אדם כי ימות ואין מיתה ביניהם, וכן אשה כי תזריע וטמאה ואין טומאה ביניהם ולא נשים, וכן דברים הרבה שאי אפשר שיהיה ביניהם, אבל היתה במלבוש יותר זך רוחני כפי כח הרוחניות שבהם. ואפילו האבות שהיו לומדים התורה היו לומדים אותה במלבוש אחר לא כמו שאנו לומדים אותה, כי א"א לו לאברהם לומר הן לי לא נתתה זרע וכתוב בה אלה תולדות יצחק בן אברהם, אלא ודאי מוכרח הוא שהתורה שהיו לומדים היתה במלבוש אחר, וכשנשתברו הלוחות נתלבשה במלבוש אחר שהוא זה המלבוש שהוא עתה בו אלא כל דור ודור כפי הנהגתו וכפי זכות חומרו היתה ידיעתם בתורה כמו שאמרו בגמרא מס' חגיגה שאמר רבי אליעזר הגדול הרבה למדתי מרבותי ולא חסרתי מהם כטפה מהים והרבה למדו ממני תלמידי ולא חסרו ממני כמכחול בשפופרת, והביאו שם שהיו לומדים מעשה מרכבה ובא האש והקיפתם, א"כ היו לומדים אותה בסודות ה' כפי הכנת גופם, וכן גבי יונתן בן עוזיאל כשהיה דורש כל עוף הפורח היה נשרף, פירש"י ז"ל שהמלאכים היו באים לשמוע הדרשה, משמע שלא היה דורש פשט, וכן אמרו בגמרא רבא ברא עגלא תילתא, פירש"י ז"ל כשהיו לומדים בספר יצירה, וכן רבא ברא גברא וכו', וכן ארז"ל שהיו סדרי המשניות שש מאות ועתה לא נשאר לנו אלא ששה ומאלו הששה לא יש גמרא אלא על ארבעה, ואפילו אלו הארבעה צריך עיון להבינם, שאמרו בגמרא בד' לא מצינן בשיתא מצינן, וכן אמר בזוהר פ' תולדות יצחק דף קל"ה עמוד א' ז"ל ת"ח אתא שלמה ובעא לקיימא על מילי דאורייתא ועל דקדוקי אורייתא ולא יכיל אמר אמרתי אחכמה והיא רחוקה ממני, דוד אמר גל עיני ואביטה נפלאות מתורתך, ת"ח כתיב בשלמה וידבר שלשת אלפים משל ויהי שירו חמשה ואלף, והא אוקמוה דחמשה ואלף טעמים הוו בכל משל ומשל דהוה אמר, ומה שלמה דאיהו ב"ו כך הוו במלוי מלין דאורייתא דקאמר קב"ה על אחת כמה וכמה דבכל מלה ומלה אית בה כמה משלים כמה שירין כמה תושבחין כמה רזין עילאין כמה חכמאן, וע"ד כתיב מי ימלל גבורות ה' ע"כ. א"כ כל אחד אמר לפי זכות חומרו לא כזמננו זה שחומרנו עכור ואין לנו אלא פשטי הדברים וספורם:
<b>ועוד</b> בזוהר פרשת תולדות יצחק (דף קמ"ה עמוד ב') ז"ל, דלית מלה זעירא דלית בה כמה אורחין ושבילין ורזין דחכמתא עלאה. ת"ח דהא ר' שמעון הוה אמר תלת מאה הלכות פסוקות ברזא דחכמתא עילאה בפסוק שם אשתו מהיטבאל בת מטרד בת מי זהב, ולא גלי לון אלא לרבי אלעזר דהוה עמיה בגין למנדע דכמה רזין עלאין אינון בכל עובדא ועובדא דאיהי באורייתא ובכל מלה ומלה חכמתא איהו ואורייתא דקשוט, בגין כך אינון מלין דאורייתא מלין אינון לאחזאה מינה נפלאות, כד"א גל עיני ואביטה נפלאות מתורתך. ואם בזמן ר"ש ז"ל לא גלי לאנשי דורו אלא לר"א לפי זכות חומרו כ"ש בדורנו זה שהוא בתכלית העכירות כדתנא דבי אליהו. דתנא דבי אליהו כשנשתברו הלוחות נגזרה גזירה על ישראל שילמדו התורה מתוך צער ומתוך שעבוד ומתוך טלטול ומתוך טנוף ומתוך דוחק ומתוך שאין להם מזונות, ובשביל אותו הצער שמצטערים עתיד הקב"ה לשלם שכרם לימות משיחנו כפול ומכופל שנאמר הנה ה' אלהים בחזק יבא וכו', לטובתי נשברה רגל פרתי ע"כ. ואומר מתוך טינוף למה והלא אסור להרהר בד"ת במקום הטנופת ואם הרהר עליו נאמר כי דבר ה' בזה כ"ש דבור וצריך להרחיק ד' אמות ממקום שכלה הריח ועל זה רמזו ז"ל אסור לשמש מטתו בבית שיש בו תפלין אלא אם כן היו בכלי תוך כלי וכלי השני אינו כליין, וכן התורה נתלבשת בכלי שני שנראה שהוא ספור דברים היינו שאינו כליין והיינו מתוך הטנופת, ואילו לא נשתברו הלוחות לא היה רשות לשום אדם לחדש בה שום חדוש או לעשות בה שום פירוש כי אין לבא אחר מלך מלכי המלכים הקב"ה, ולא היתה יכולה לקבל שום פירוש מבשר ודם לפי שהיא שכלית ודקה בתכלית הדקות ובשר ודם גס בתכלית הגסות, אבל כשנשתברו ונעשו ע"י ב"ו נתנה רשות לחדש ולדרוש בה, והיינו מתוך טנוף ר"ל היותה נדרשת ע"י ב"ו ועל דרך שהיא עתה בו על דרך גשמות:
<b>ובזה</b> נבין מאמרם ז"ל, שאמר קודם שבא שלמה היתה התורה דומה לאסקופה שאין לה אזנים בא אחד ועשה לה אזנים והיתה נטלת על ידם. כאן רמזו ז"ל מה שאמר לא היה יכול שום אדם לעשות בה שום פירוש עד שבא שלמה והלבישה במשלים גופניים, לומר שיש רשות לבאר ולפרש, וכן אמר משל לבור עמוק שיש בו מים עבר אדם אחד ואמר מי יוכל להוציא מים מבור זה עד שבא פקח אחד וקשר חבל בחבל וחבל בחבל ודלה מים, כאן רמזו שיכול להעמיק בה, ולזה אמר ב' משלים משל לאסקופה שהיתה נטלת ע"י אזנים לומר שיש רשות לפרש אפילו על דרך הסוד שהוא עמוק, ולזה במשל החבל אמר בא פקח אחד, ובמשל של אסקופה אמר בא אדם אחד ולא אמר פקח, והוכרח לומר ב' משלים לפי שהתורה יש בה פשט וסוד, ולמד שלא יסתפק האדם בפשט לבד אלא שצריך לטרוח אחרי רמזי הדברים ואחר סודם, ולזה בא משל לבור עמוק שצריך להביא חבלים לקשור חבל בחבל לדלות מים לרוות צמאו:
<b>וכן</b> אמרו בזוהר פרשת בהעלותך (דף קמ"ט ע"א) ז"ל, זכאין אינון ישראל דאתיהיב להו אורייתא עלאה אורייתא דקשוט ומאן דאמר דההוא ספורא דאורייתא לאחואה על ההוא ספור לבד קאתי תיפח רוחיה דאי הכי לאו איהי אורייתא עילאה אורייתא דקשוט אלא ודאי אורייתא קדישא עילאה איהי אורייתא דקשוט, ת"ח מלך ב"ו לאו יקרא דיליה הוא לאשתעי מלה דהדיוטא כ"ש למכתב ליה, וכי סליק בדעתך דמלכא עילאה קב"ה לא הוו ליה מלין קדישין למכתב ולמעבד אורייתא, אלא דאיהו כניס כל מלין דהדיוטין, כגון מלין דעשו, מלין דאתון, מלין דבלעם, מלין דבלק, מלין דזמרי, וכל שאר ספורין, ועבד מנייהו אורייתא, אי הכי אמאי אקרי תורת אמת תורת ה' תמימה עדות ה' נאמנה פקודי ה' ישרים מצות ה' ברה יראת ה' טהורה, וכתיב הנחמדים מזהב ומפז רב, אלא ודאי תורת ה' אקרי וכן אקרי תורת אמת תורה תמימה, וכל מלה ומלה אתיא לאחואה מלין אחרנין עילאין, דההיא מלה דההוא ספור לאו לאחואה על גרמיה בלבד קאתי אלא לאחואה על ההוא כללא כמא דאוקימנא, ע"כ:
<b>ולקמיה</b> בפרשה הנזכרת דף קנ"ב ז"ל, רבי שמעון אמר וי ליה לבר נש דאמר אורייתא דאתא לאחואה ספורין בעלמא ומלין דהדיוט, דאי הכי אפילו בזמנא דא אנן יכלין למעבד אורייתא במלין דהדיוטי ובשבחא יתיר מכולהו אי לאחוא מלין דעלמא אפילו אינון קפסירי (פי' שלטונין) אית להו מלין עילאין יתיר אי הכי נזיל אבתרייהו ונעבוד מנייהו אורייתא, אלא כל מלין דאורייתא כהאי גוונא, ת"ח עלמא עילאה ועלמא תתאה בחד מתקלא אתקלו, ישראל לתתא ומלאכי עילאה לעילא, מלאכי עילאי כתיב עושה מלאכיו רוחות האי באתר עילאה בשעתא דנחתי לתתא אע"ג דנחתי מתלבשי בלבושא דהאי עלמא ואי לא מתלבשי בלבושא כגוונא דהאי עלמא לא יכלי למיקם בהאי עלמא ולא סביל לון עלמא, ואי במלאכי עילאי כך אורייתא דברא להו וברא עלמין וכלהו קיימין בגינה כיון דנחתא להאי עלמא אי לאו דמתלבשא בהני לבושי דהאי עלמא לא יכיל עלמא למסבל, ועל דא האי ספור דאורייתא לבושא דאורייתא איהו מאן דחשיב דההוא לבושא דאורייתא איהו ממש ולא מלה אחרא תפח רוחיה ולא יהא ליה חולקא בעלמא דאתי, ובגין כך אמר דוד גל עיני ואביטה נפלאות מתורתך, מה מתחות לבושא דא דאורייתא, ת"ח אית לבושא דאתחזי לכלא ואינון טפשי כד חמאן לבר נש בלבושא דאיתחזי לון שפירא לא מסתכלין יתיר חשיבו דההוא לבושא גופא, חשיבותא דגופא איהו נשמתא, כהאי גוונא אורייתא אית ליה גופא ומילי אורייתא דאקרון גופי תורה, האי גופא מתלבשא בלבושין דאינון ספורין דהאי עלמא, טפשין דעלמא לא מסתכלין אלא בההוא לבושא דאיהו ספור דאורייתא ולא ידעו יתיר ולא מסתכלן במה דאיהו תחות ההוא לבושא, ואינון דידעין יתיר לא מסתכלן בלבושא אלא בגופא דאיהו תחות ההוא לבושא, חכימין עבדי דמלכא עילאה אינון דקיימי בטורא דסיני לא מסתכלי אלא בנשמתא דאיהי עיקרא דכולא אורייתא ממש ולעלמא דאתי זמינין לאסתכלא בנשמתא דנשמתא דאורייתא, ת"ח הכי נמי לעילא אית לבושא וגופא ונשמתא לנשמתא, שמיא וחיליהון אלין אינון לבושא, וכ"י דא גופא דמקבלא לנשמתא דאיהו תפאר"ת ישראל, ועל דא איהי גופא לנשמתא. ונשמתא דאמרן דאיהי תפארת ישראל דאיהי אורייתא ממש, ונשמתא לנשמתא דא איהו עתיקא קדישא וכללא אחיד דא בדא, וי לאינון חייביא דאמרי אורייתא לאו איהי אלא ספורא בעלמא ואינון מסתכלי בלבושא דא ולא יתיר, זכאין אינון צדיקיא דמסתכלי באורייתא כדקא יאות, חמרא לא יתיב אלא בקנקן כך אורייתא לא יתבא אלא בלבושא דא, ועל דא לא בעי לאסתכלא אלא במא דאית תחות לבושא, ועל דא כל אינון מלין וכל אינון ספורין לבושין אינון ע"כ. מכאן ראיה לכל מה שאמרנו. ובזה יאירו עיניך להרבה דברים כמו ענין ראובן שאמר השליכו אותו הבורה להשיבו והרי כתיב וימשכו ויעלו את יוסף מן הבור וימכרו, וענין יהודה עם תמר איך אמר ולא ידע כי כלתו היא והוא כתוב בתורה בארוכה, וענין תבערה ומסה וענין המתאוים מאחר שהן כתובים הם מוכרחים ואינם בני עונשים, ובזה לא יהיה מן הגסים האומרים ונפשנו קצה בלחם הקלקל, ובזה לא יערב להם לחמה של תורה, ואמר הקלקל לפי שאינם יודעים טעם, הוא קל בעיניהם זהו לחם הקלקל, ובזה יערב לך אכילתך באכלך לחם ערבה בלא מסה ומריבה של שטן, באמר לך מה טעם אף אתה הקהה את שניו בזה ויעבור זעם, מלבד שיש כמה וכמה טעמים וסודות עמוקים והנפשות משתוקקים עד שיצאו ממאסרם וידעו הדברים על ברים, וכל עוד שהחומר לא הופשט יסתפקו בזה ע"ד הפשט:
<b>ובזוהר</b> פ' בראשית (דף כ"ו) ז"ל, ד"א ונהר יוצא מעדן בודאי יוצא לעילא בעץ חיים דתמן לית קלפין נוכראין הה"ד לא יגורך רע, אבל בעץ דלתתא אית קלפין נוכראין ודאי ואיהו נטוע בגנתא דעדן דזעיר אנפין דאיהו חנוך מטטרו"ן ובגין דא ונהר יוצא יכילנא למימר במטטרון יוצא מעדן מעדון דיליה להשקות את הגן גן דיליה פרדס דיליה דתמן עאלו בן עזאי ובן זומא ואלישע וקלפין דיליה מסטרא דא טוב ומסטרא דא רע ודא אסור והתר כשר ופסול טמא וטהור ע"כ. אם כן אחר שנעשה מטטרון שרו של עולם ונתנה תורה ע"י, מטטרו"ן ש"ר הפנים ראשי תיבות משה והבן, נתלבשה במלבוש של טוב ורע אסור ומותר כשר ופסול טמא וטהור, ולזה רומז בי"ת של בראשית, וכן ארז"ל יהי כבוד ה' לעולם פסוק זה אמרו שרו של עולם, הרי קראוהו שרו של עולם, וכ מצאתי כתוב בלשון זה אמר בפרקי היכלות, אמר הקב"ה לקחתי לחנוך בן ירד והמלכתיו על עולמי ומסרתי בידו שס"ה מפתחות כו'. והכונה הוא כשראה הקב"ה שהכל הולכים אחר ההבל ואחרי השקר ואינם כדאים להשתמש באור העליון עמד והמליכו לחנוך על העולם כדי שאם יחטאו לא יהיו נענשים כ"כ, אינו דומה מי שחוטא למלך כחוטא לעבד, וכל זה כדי להקל מעליהם העונש, וזה הוא טעם שחזרו ונשנו עשרת הדברות ע"י משה במשנה תורה, ולזה רמז שלמה תחת עבד כי ימלוך וימי מלכותו הם ששה ימים ועליו רמזה תורה שש שנים יעבד, וארז"ל שתא אלפי שני הוי עלמא והם נקראים ששת ימי המעשה. ובזה תבין שאלתו של קיסר שאמר לרבי יהושע בן חנניא, א"ל אלהיכם הוא אוהב את השבת למה אינו שובת שהוא מוריד גשמים ומצמיח אילנות וצמחים ומשיב רוחות ומצמיח פירות וזרעים. והסוד הוא כי העבד פטור ממצות וימי המעשה וימי החול אליו הם רומזים עד בא היובל הגדול שהוא מלך העולם לא שרו של עולם, בו יצאו העבדים לחירות שנאמר וביובל יצא ואז יגלו נ' שערי בינה ע"י תורה חדשה אחר חדוש העולם שנאמר כי כאשר השמים החדשים והארץ החדשה וכו' ותהיה ההנהגה על ידו ית', ויאיר עינינו לראות נפלאות מתורתו. ואשאל מאתו ית' מחילה וסליחה וכפרה, ואל יחשבני כהולך רכיל מגלה סוד, כי מרוב חשקי ותאותי באתי עד הנה:
<b>ונחזור</b> לעניננו שהתורה נתלבשה וכן פסוק ראשון של התחלת התורה מתחיל בבי"ת בראשית ומסיים בצ', בי"ת צד"י גימ' תיק"ו, כלומר שיש לה תיק ומלבוש, פסוק ראשון יש בו כ"ח אותיות כח מעשיו הגיד לעמו, כשתסיר שתי אותיות שהם ב' צ' ישאר כ"ו הוי"ה, והב' אותיות שעלו בגימ' תיק"ו הוא רמז לוה' בהיכל קדשו, שהכל סתום וחתום בו, ואע"פ שאמר שאנו מסורים תחת ממשלתו של מטטרו"ן בימי המעשה לבד, לא בימי שבתות וימים טובים ולא בזמן שאנו עושין רצונו של מקום, כי באותו זמן אנו כבנים זהו אם כבנים אם כעבדים, אם כן נתנה רשות למי שחננו ה' קצת דעת וחכמה ובינה לבאר ולפרש מה שקבלה נשמתו בסיני, כמו שאמרו ז"ל אפילו מה שתלמיד ותיק עתיד לחדש לפני רבו הכל נאמר למשה בסיני, ואם לא יכתבם נראה לי שהוא נענש כמו הנביא שכובש נבואתו שחייב מיתה. ואני יודע בעצמי שאין בי לא דעת ולא תבונה לא מנה ולא מקצתה, אלא מרוב ההתלהבות והחשק אמרתי לכתוב מה שקבלה נשמתי, וגם מפחדי מהעונש, גם לפי כח צערי ועניי כמו שאמר דוד ע"ה זאת נחמתי בעניי אין זאת אלא תורה שנאמר וזאת התורה, ואומר לולי תורתך שעשועי אז אבדתי בעניי,:
<b>ואל</b> אלהים יודע שלא להתגדל ולא להתפאר ולא להתחכם ולא להתיהר ולא להתעשר ולא להתגאות ולא להתנאות הלא אלהים יחקור זאת כי הוא יודע תעלומות לב, ועל זה לא כתבתי שמי אלא ברמז וקראתיו שפתי כהן, יהי רצון שיהיה לי לנר לעולם הבא ויאמר עלי אשרי מי שבא לכאן ותלמודו בידו. ואמרו במדרש משלי נצור בני מצות אביך מה כתוב אחריו קשרם על לבך תמיד, למה בהתהלכך תנחה אותך, ר' מאיר אומר עשם לך אור לכשתלך לאורי ואיזה זה אורה של תורה שנאמר כי נר מצוה ותורה אור:
<b>ואני</b> מחלה ומשביע לכל הקורא בספר זה שאם יראה בו שום דבר שכתוב בשום ספר מהמפרשים שידון אותי לכף זכות, כי בלא שבועה שאין לי שום מפרש כי אם רבינו בחיי ז"ל ורש"י ז"ל ורבי מנחם רקנאט"י ז"ל והזוהר, וה' ידין אותי לכף זכות אמן נצח סלה. כי האומר מה ששמע מאחר ואינו אומרו על שמו נקרא גזלן, כמו שאמר בתנחומא על פסוק אל תגזול דל כי דל הוא בפר' במדבר ז"ל אל תגזול דל כי דל הוא א"ר תנחומא בר אבא א"ר לוי אל תגזול דל כי דל הוא זה התורמוס שנכנס עם הפרפרת אל יאמר אדם יש לפני אגוזין ותרדין עליהם אני אומר ברכה תחילה ואניח את התורמוס אמר הקב"ה אל תניח את התורמוס אל תגזול דל כי דל הוא, וצריך אדם כשהוא שומע דבר לומר אותו בשם אומרו אפילו משלשה כמו ששנו רבותינו אמר רבי תנחום הלבלר מקובל אני מפי ר' מישא שקבל מן הזקנים הלכה למשה מסיני, כל מי שאינו אומר דבר בשם אומרו עליו הכתוב אומר אל תגזול דל כי דל הוא, וכל האומר דבר בשם אומרו זוכה שיגאלו ישראל על ידו, ממי אתה למד מאסתר ששמעה הדבר ממרדכי ע"י כן זכתה שיגאלו ישראל על ידם. אגב אורחין נלמוד שלא יסתפק בדרשות ובדרך הסוד ויניח הפשט כמו התורמוס, כי הפשט לא יופשט, שגם הפשט יש לו צורך והדינים אינם אלא מפשטי התורה והוא המלבוש העליון שהוא הנראה והמתקבל. ומה שאמר אפילו משלשה, פירוש שאותו דבר נאמר על שם שלשה איש מפי איש כמו שאמר ר' תנחום הלבלר מקובל אני מפי מישא אחד, שקבל מן הזקנים שנים, הלכה למשה מסיני שלשה, שצריך לומר משם כולם כי כל אחד אחד קבלה נשמתו במעמד הר סיני ופעמים מה שקבל זה לא קבל זה והוא אומרה משם עצמו נמצא שמכזב בקבלתו וגוזלו מגאולתו, כי אילו היה אומרה בשם אומרו היה מביא לו גאולה, כי האדם נקרא עולם קטן ויהיה לו נחת רוח וזה מנעו ממנה אם כן אין לך גזלן גדול מזה שהוא גזל שאין הבן שת"ח שהוא הבן זהו תי"ש ברא, ובזעת אפו יאכל לחם לחמה של תורה שאין הלכה ברורה אלא ע"י קל וחומר, בחומר, ובלבנים עד שתתלבן ההלכה. עוד בראשי"ת בר"א תי"ש שהוא אילו של יצחק שנברא מששת ימי בראשית. עוד בראשי"ת ב"ת ארש"י כלומר ארוסתי שנאמר וארשתיך לי וכו'. עוד בראשי"ת ב"א תשר"י שבתשרי נברא העולם. עוד בא תשרי לומר שהוא מוחל וסולח עונות כשעושין תשובה. עוד בראשית ב"א רשת"י, לומר כמו שאמר התנא הכל צפוי, כלומר שיש צופה ומביט על כל מעשה בני אדם והם כנלכדים ברשת. עוד בראשית נוטריקון בראשונ"ה רא"ה אלהי"ם שיקבל"ו ישרא"ל תור"ה, עוד בראשית ברא שי"ת, שהן שש קצוות ד' רוחות ומעלה ומטה, לזה התחילו התורה במלה בת שש אותיות. עוד בראשית אב"י שר"ת, פירוש אב"י לומר שהרצון והכוונה כמו אבי יבחן איוב וכו', שר"ת פירוש לשרתו. עוד בראשי"ת בי' ארש"ת, כלומר בעשרה מאמרות נברא העולם, ארשת פירוש מאמר כמו וארשת שפתיו, ופירוש בי' מאמרות, לומר שבאמירת הדבר ובמבטאו היה נעשה מאליו, ואין זה מן התימה שהרי בימי חכמי הגמרא כשהיו לומדים בספר יצירה בהוצאת האותיות היו נעשים ונבראים מה שהיו לומדים מאליהם, כמו שאמרו ר' פלוני ברא עגלא, רבא ברא גברא, אע"פ שלא היתה כוונתם לבריאה אלא בדבור לבד, והכוונה כדי שיתנהג העולם בלי עמל ובלי טורח עוד בראשית ברי"ת א"ש שהיא התורה שלא נברא העולם אלא בשבילה שנאמר הלא כה דברי כאש, ואומר מימינו אש דת וגו', תורה בגימ' תרי"א, ברי"ת תרי"ב, על זה אמרו שצריך להקדים הברית בברכת המזון. עוד בראשית רבי"ת א"ש, שמי שהוא מלוה ברבית תאכלהו אש של גיהנם אש לא נופח. עוד בראשית יר"א בש"ת, לומר ראשית חכמה יראת ה', לזה הזהיר על היראה קודם הכל. וכה"א יראת ה' ראשית דעת וכשיהיה בו יראה יהיה לו בושת פנים ולא יחטא שנאמר בעבור תהיה יראתו על פניכם לבלתי תחטאו וגו'. עוד בראשית יר"א שב"ת, שבשמרו שבת של זה העולם יזכה לעולם שכולו שבת, ולזה תיקנו רז"ל בכל תפלות השבת והנחילנו ה' אלהינו באהבה וברצון שבת קדשך, הוא שיזכנו לעולם שכלו שבת. שזה היא תכלית הבריאה שיטרח בערב שבת כדי שיזכו לשבת שהוא עולם הבא. עוד ארז"ל על שלשה דברים העולם עומד על הדין ועל האמת ועל השלום, והשלשה הם רמוזים בפסוק, ברא אלהים דין, בר"א אלהי"ם לעש"ת ס"ת אמ"ת, השמים היינו שלום שהם מאש ומים שנאמר עושה שלום במרומיו:
<b>בראשית</b> ברא אלהים את השמים וגו'. בראו בשם אלהים שהוא שם השתוף, לפי שכל הברואים כולם הם משותפים מזכר ונקבה ואפילו הגלגלים כאשר אמרו חכמי המחקר, שמש זכר חמה נקבה, ירח זכר לבנה נקבה, ואפילו אדם דו פרצופין נברא ואפילו האילנות ואפילו העשבים יש בהם זכר ונקבה ורוב המלאכות ע"י כלים שהם זוג ואפילו שמים וארץ הם מורכבים לכך נברא בשם אלהים שהוא א"ל הי"ם הי"ם סודו כל"ה, ולפי שבריאת זה העולם הוא כלה ונפסד שנגולו כספר השמים ונאמר והארץ כבגד תבלה ושמים כעשן נמלחו ותכלית הבריאה היא שיתא אלפי שני, וזהו בראשית בר"א שי"ת שזהו תכלית הבריאה לבד, לכך נברא בשם אלהים שהוא א"ל הי"ם, אל הוא ההתחלה שנאמר אמרתי עולם חסד יבנה והי"ם הוא סוף שהיא נקראת הים האחרון ונקראת ים סוף. ולכך נברא בשם אלהים כי אם יברא בשם אחר היה בלתי תכלית והיה מוכרח במעשיו ול היה לו שכר ועונש והיה עולם בלתי תכלית וכו' ולא כך היא הכוונה. ולא ח"ו שיש שום תכלית בשם אלהים ח"ו כי הוא מעשרה שמות שאין נמחקים אלא הוא שם משותף לפי שכל בריאת זה העולם היא בשתוף שמים אש ומים והאדם ג"כ מורכב הגוף מד' יסודות והנשמה וזהו את השמים את לרבות הנשמה שכן הנשמה עם המלה סודה א"ת, ואת הארץ זה הגוף וכן הוא אומר וייצר יצירה מן העליונים יצירה מן התחתונים ואפילו העליונים יש להם צורך בתחתונים שנאמר רוכב שמים בעזרך, והוא מאמרם ז"ל היה לך לעזרני, וזהו אשר ברא אלהים לעשות שלא תושלם העשיה אלא ע"י בשר ודם וזהו פירוש לעשות ולא עשה אלא הניחה לבשר ודם להשלימה שהיא המילה, שאין נקרא הישראלי שלם אלא ע"י המילה, ואפי' האילנות כשעושין מאליהן לא יעשו פירות ואם יעשו פירות לא יהיו טובים אם לא ישתלו אותו או ירכיבוהו, ואפילו הכסף והזהב והאבנים טובות גמר עשייתם ע"י ב"ו, ולכך אמר אשר ברא אלהים בשביל שברא העולם בשם אלהים ולכך לעשות ע"י ב"ו. ורז"ל בהרבה מקומות אמרו כאילו נעשה שותף להקב"ה. ולכך נברא בב' שהבי"ת היא חשבון שנים לשון שנוי ד ולכך נברא אדם דו פרצופין. ומה שארז"ל שברא הקב"ה את העולם במדת הדין וכשראה שלא יכול לעמוד שתף עמו מדת רחמים, כוונתם לומר כששתף א"ל עם הי"ם כמו שאמרו יותר גובר הדין כמו האש שמזלפין עליה מעט מים אזי היא מתגברת יותר מפני שמנגד ותתאה גבר, מה עשה עמד ושתף עמו מדת רחמים, לא אמר רחמים אלא, מדת רחמים דייקא שהוא סוד הברי"ת שהוא שלום הבית שהוא סוד היו"ד הפרועה שעולה לקראתה אז נרפה הדין ונקראת מדת הדין הרפה, וכשתוסיף י' על הי"ם סודה ה"ס לשון שתיקה בעל הבית בבית שלו"ם בבית מוש"ל בבית, ולכך הם במלואו עולה כ"ו ק' והם סוד החבור ובאותיות ר' עקיבא ק' זה הקב"ה. הי"ם סודו כל"ה הי"ם מ"ה יו"ד סודו היכ"ל, היכ"ל במלואו ה"א יו"ד כ"ף למ"ד בגי' קו"ף י"ד שהוא נקרא יד ה', והכל הוא בשתיקה כי מושל בבית ואתה מושל בכל. עוד היכל כלי ה' שהיא ה' אחרונה היינו הכל"י, וזהו אין האשה כורתת ברית אלא למי שעשאה כלי, וכל"י הוא הכ"ל והכל ברמ"ז כי רמ"ז איברים יש לו לאדם מלבד שלום הבית א"כ הכל ברמ"ח רמ"ז במ"ק אח"ד הכל אחד, ולחכימ"א ברמיז"א. לחכימא שהיא חכמת שלמה ברמיז"א שהוא היסוד שכן יסוד במ"ק י"ז היינו טוב, וזהו טוב ה' לכל, ויש סוד ליודעי חן שעשר הויות דאצילות סודם ר"ס בגימ' ברמיז"א, א"כ לחכימא שהיא שכינת העשיה היא ברמיזא היא רמיזא באצילות בשכמל"ו, ומה שתמצא בזוהר ובהרבה ספרים דאלהים דבראשית הוא בבינה זהו בבריאה ביצירה, אמנם הנושא שלנו הוא אשר ברא אלהים לעשות דייקא. או אפשר ג"כ ביצירה. ואבי"ע רמזו כאן אשר ברא אלהים לעשות, אש"ר רא"ש היינו אצילות, ברא היינו בריאה, אלהים היינו יצירה, לעשות היינו עשייה, והאצילות נקרא ראש לפי שהן הויו' וראשיהן יודי"ן והיו"ד היא נקודה שאין לה צורה ולא תוך כן האצילות אין מחשבה נתפסת בה אבל היא בראש כל אות ואות שא"א לכתוב שום אות אם לא יתחיל בנקודה קודם כל דבר ולכך היו עשר ולא ט' וכו'. ואפשר עוד לומר שנברא משניהם מיצירה ומעשיה שכן אלהים לעשות יציר"ה עשי"ה וזהו אמז"ל דו פרצופין נבראו:
<b>ואפשר</b> עוד לומר בראשית ברא אלהים שהוא בעל היכולת כולם לזה ברא השמים תחלה להראות כח מעשיו שאינו כב"ו ב"ו כשרוצה לבנות בית ועליה בונה הבית תחלה ואח"כ בונה העליה אבל הקב"ה בנה העליה תחלה שנאמר המקרה במים עליותיו זהו בראשית ברא אלהים:
<b>ובמדרש</b> התחיל הקב"ה לברוא עולמו במדה"ד שנאמר בראשית ברא אלהים ראה שאינו מתקיים שתף עמו מדת רחמים. ביאר הרב רבינו בחיי ז"ל ראה שאינו מתקיים פירוש שיבא להאמין שמדת הדין בלבד עשתה זאת ויבא לקצץ לכך אמר ה' אלהים, א"כ מכאן ראיה דבראשית הוא שם השתוף ואלהי"ם בגי' כול"ל שהוא כולל דין ורחמים וכדי שלא נאמין שהוא דין לבד הוצרך לכתוב ה' אלהים. ומה שדרש רבי אבהו כתיב זכר ונקבה בראם וכתיב ברא אותם אלא בתחלה עלה במחשבה לברוא שנים ולבסוף לא נברא אלא אחד. פי' בתחלה עלה במחשבה לבראו שנים שהזכר יהיה מרחמים לבד והנקבה מדין לבד ויבא מזה קצוץ ולא יזדווגו זה עם זה ויבאו ג"כ לומר ב' רשויות יש אחד ברא זכר ואחד ברא נקבה ויבאו לידי כפירה לכך, לא נברא אלא אחד. והרי אנו רואים שנבראו שנים שנלקחה חוה מאדם אלא פי' אחד שכל אחד יהיה משותף מדין ורחמים ובזה יהיו שניהם פונים לאחד שאחד יצרם והוא בראם ולא יבואו לידי כפירה, אבל הזכר הרחמים גובר בו לפי שנוצר מן העפר שהוא רך והנקבה הדין גובר בה לפי שנוצרה מהצלע שהוא עצם והוא קשה אבל לעולם יש בכל אחד ואחד דין ורחמים ונברא מד' יסודות אש רוח מים עפר שנים עליונים ושנים תחתונים, אש רוח עליונים מים עפר תחתונים, וכל שנים אחד דין ואחד רחמים, אש דין, רוח רחמים שהוא האויר, מים דין מים הזידונים, עפר רחמים, כל זה להורות שנברא משותף בכל בריאת העולם:.
<b>ובמדרש</b> בראשון ברא שמים וארץ מן העליונים ומן התחתונים בשני ברא רקיע מן העליונים בשלישי תדשא הארץ מן התחתונים ברביעי יהי מאורות מן העליונים בחמישי ישרצו המים מן התחתונים בא לבראות אדם בששי אמר אם אני בורא אותו מן העליונים רבים עליונים על התחתונים בריה אחת ואין שלום בעולמי מן התחתונים רבים התחתונים על עליונים בריה אחת ואין שלום בעולמי אלא הריני בורא אותו מהעליונים ומן התחתונים הה"ד וייצר ה' אלהים את האדם עפר מן האדמה מן התחתונים ויפח באפיו נשמת חיים מהעליונים ע"כ. ובזה תבין למה אמר ה' אלהים. וד' יסודותיו עפרו לוקח ממזבח העליון כאמרם ז"ל עפרו של אדם הראשון ממקום כפרתו לוקח, ויסוד האש מהמלאכים, ויסוד המים ממים העליונים, ורוחו מאויר העליון שנאמר ויפח באפיו נשמת חיים, וכשבא הנחש על חוה הטיל בה זוהמא וכשבא עליה אדם באות נפשה שאפה רוחו וטמאה רוחו וכשלקחה הפרי נטמא הפרי ונתנה לאדם ואכלו בטומאה וטמא כל גופו ונטמאו כל ד' יסודותיו וגרמה מיתה לד' יסודות:
<b>כדאיתא</b> בזוהר פ' פנחס ז"ל את מ' סימנא קדמאה לאדם הראשון למבני מות על עלמא בגין דאת דא הוה טאס על רישיה דאדם בשעתא דכתיב ותקח מפריו מ' פרי"ו והוה מחכא ו"ת בזמנא דכתיב ותקח ותאכל ותתן ותפקחנה כדין אתבני מות על עלמא וכו' מ"ט בגין דאיהי סימנא דמות איהי סימנא דמ' מלקיות איהי סימנא דד' מיתות ב"ד ומתמן סליק ונחית סליק במ' ונחית בד' אינון, ד' רוחין דמתפרשן מגו דכר ונוקבא ממסאבותא ובגינייהו ד' מיתות ב"ד ומתמן סליק למ"ם והיינו מ' סימנא דמות ומאנין דמלאך המות ע"כ. ונ"ל פי' מ' נתחברה עם ו"ת דותקח ותאכל ותתן ותפקחנה הרי ד' כנגד ד' יסודות וזמ"ש כדין אתבני מות על עלמא שהוא הגוף שנקרא עולם קטן ודא סליק במ' שהוא מות ונחית בד' שהם ד' יסודות והוצרך להתגלגל כדעת הרשב"י ז"ל. ולפי שהוא יציר כפיו של הקב"ה נתגלגל באברהם אבר מה ובו נטהר יסוד העפר שאמר ואנכי עפר ואפר וכתיב יתן כעפר חרבו, ובו נטהר ג"כ יסוד המים במימי החס"ד מדת אברהם ואמר יקח נא מעט מים יו"ד קו"ף חי"ת כתוב יקח וקרי יוקח אם כן יו"ד קו"ף ח"ת עם ו' דקרי ולא כתיב ולכך אין לה מלוי עולה כתר ולכך אמר מעט מים, כתר לי זעיר שהוא מקום שאינו נתפס, ויסוד האש נטהר ביצחק שנאמר והעלהו שם לעולה, ונקרא יצחק ישח"ק וסודו חי הנשמה, שהכוונה להביא חיות לאדם שנאמר בו נשמת חיים וכשתחבר יצח"ק וישח"ק סודם בגימ' כתרו ויצחק סודו ר"ח ר"ש ח"ת סודו תקח הנשמה, ולפי שמים העכורים כשנחו מעכירותם ונעשו צלולים יורד העכירות למטה ונעשה עפר לכך יצא ממנו ישמעאל איש מעל, ולפי שהעפר אינו קשה וכשמערבין עמו מעט מים הוא נגבל ולכך עשה תשובה בסוף ימיו, אבל יצחק שהוא אש והאש מוציאה סיגים לכך יצא עשו קשה כסיגים שלא עשה תשובה, ויסוד הרוח נטהר ביעקב שהוא סוד הוא"ו שאמר כי במקלי עברתי שהו' כמקל, במקלי גימ' יעקב, נכנס בו ב' אותיות של יצחק שהוא ר"ח ונעשה רוח, ולזה אמר ורוח תשימו בין עדר ובין עדר כלומר שיצא הרוח ויפתהו לעשו שלא יזיקו ולזה אמר עברתי את הירדן גימ' סדר שסדר היסודות, ועתה הייתי לשני מחנות שהוא הוא"ו ומשך הוא"ו הוליד י"ב בנים צדיקים בלא סיגים כי הרוח אין בו סיג אלא כלם רוחניים א"כ הרי נטהרו ארבעת יסודותיו של אדם א"כ לא הוצרך לגלגל יותר ליעקב גלגל בא"ת ב"ש בגימ' מת, גלגל הוא שחוזר ויעקב לא מת ונאמר עליו תתן אמת ליעקב וכשתסיר אל"ף מאמת ישאר מת, לזה אמר תתן אמת ליעקב, ולזה אז"ל יעקב לא מת מה זרעו בחיים אף הוא בחיים, רמזו על אדם שלא הוצרך לגלגול, והקב"ה גם כן טיהר יסודותיו של עולם, יסוד המים במבול, ויסוד העפר בהפלגה שנאמר הבה נלבנה וגו', ויסוד האש בסדום וכו' וה' המטיר על סדום ועל עמורה גפרית ואש, ויסוד הרוח וירח ה' את ריח הניחוח, אם כן נזדככו ארבעה יסודותיו של עולם. וישראל קודם שקבלו התורה ג"כ נזדככו ד' יסודותיהם, הורידם למצרים על ידי פרעה שהוא העפר והוא יסוד הכבד שבכולן והוא מלך עליהם, ולכך בחומר ובלבנים, ולכך ויחזק לב פרעה, כבד לב פרעה. ויסוד המים כל הבן הילוד היאורה תשליכוהו הרי יסוד המים, גם כן היה לוקח בניהם ושורפם לאלהיהם כאמז"ל במדרש דכתיב ויוציא אתכם מכור הברזל ממצרים הרי יסוד האש, וגם כן אמרו מקוצר רוח הרי יסוד הרוח, אם כן הן כל אלה יפעל אל פעמים שלש עם גבר, והחזירן ליסודו הראשון שהוא מקום כפרתו ולכך העלם לארץ ישראל וזכך יסודותיהם והיו כמלאכים שהיא כוונה הראשונה שהיא בראשית ברא אלהים שיהיו כבני אלהים כמלאכים, ולכך אמר במעמד הר סיני ומשה עלה אל האלהים ויוצא משה את העם לקראת האלהים, משה ידבר והאלהים וגו', וידבר האלהים, לנסות אתכם בא האלהים, אם כן באו לארץ ישראל לטהר יסוד העפר, ונגלה עליהם באש לטהר יסוד האש, ואמר וכבסו שמלותם שהוא גופם שהוא מלבוש לטהר יסוד המים, והרוח בדבור לכך פרחה רוחם לטהרו, אחר כך חטאו וטמאו הד' יסודות, חטאו במרגלים והוציאו דבה על הארץ נטמא יסוד העפר, עשו את העגל שהוא "עון "גדול "לישראל ראשי תיבות עג"ל טמאו יסוד האש שנאמר ואשליכהו באש, גם בתבערה, גם במסה שהוא יסוד המים, ובקברות התאוה יסוד הרוח. לכך צוה להם עשיית המשכן לטהר הד' יסודות, מזבח אדמה לטהר יסוד העפר, כיור לרחצה ונתת שם מים לטהר יסוד המים, אש תמיד תוקד על המזבח לטהר יסוד האש, ובקרבנות נטהר יסוד הרוח אשה ריח ניחוח וכו', והכל לתקון אדם. מזה תדע למה אנו אומרים עבדים היינו ודאי היינו, ואומרים ממצרים גאלתנו ולא גאלת את אבותינו אלא גאלתנו, ומה שאמר ואילו לא גאלתנו עדיין אנו וכו' הוא פשט מה שנאמר הוא הסוד שלא למסרו לכל אדם:
<b>מצאתי</b> כתוב שאדם נתקן ביעקב כאומרם ז"ל שופרא דיעקב מעין שופרא דאדם, פירוש שופרא תקון כמו ברוחו שמים שפרה וישראל נתבלעו בכלל שבעים זקנים ושבעים זקנים נתבלעו בכלל י"ב בני יעקב ובני יעקב עתידין להבלע ביעקב ויעקב באדם ואדם מתבלע בסבה ראשונה שנאצל משם. ועל זה רמזו ז"ל עשה עבירה אחת אוי לו שהכריע את כל העולם לכף חובה לפי שהוא מחלק אדם ובעברו העבירה מטיל מום ונאמר כל אשר בו מום לא יקרב א"כ הוא מאחר ההתבלעות מחריב העולם וצריך תקון לתקן, א"כ הגלגול לדעת חז"ל סודו חסד ר"ל חסד עשה עם הבריות כדי להחזירם לסיבה ראשונה שנאמר אם תשוב ישראל אלי תשוב אלי דייקא, וזה מוצי"א אסירים בכושרות ר"ל מוציא הנשמות ממאסר הגופים בכשרות מעשיהם, וזהו בכושרות בכי ושירות בכי לגופים ושירות לנשמות שיצאו ממאסר:
<b>ונחזור</b> לעניננו שהעולם והאדם נבראו בשם השתוף שהוא שם אלהי"ם. וכן תמצא בילקוט סימן ה' מתחילת ברייתו של עולם נתאוה הקב"ה לעשות לו שותפות בתחתונים ולכך דו פרצופין נבראו, ולכך התחילה התורה בב' ד'למעלה ו'למטה היינו דו ולרמוז לב' עולמות ולב' תורות ולב' לוחות שבהן י' הדברות כמנין ד"ו הכל מן האחד ב"ה על כן אחר האל"ף ב' וכן בראשית בגימ' שכתב ועל פה, ובגימ' שני לוחות אבנים, ובגי' שני עולמות עה"כ, לומר לך כי המקיים תורה שבכתב ותורה שבעל פה שנכללו בתוך י' הדברות שבשני לוחות זוכה לב' עולמות, ולכך נקראו ישראל בכור שנאמר בני בכורי ישראל כי הבכור נוטל פי שנים, ולכך זכו ישראל לב' תורות ולב עולמות ולנפש ולנשמה שכן שנים בגימט' הנשמה, נוטל פי שנים ר"ת נפש, ואע"פ שהן ב' תורות וב' עולמות הם אחד שכן שנים במ"ק אחד וישראל נקראו גוי אחד והכל ברמז רמז במ"ק אחד:
<b>ובזוהר</b> למה התחילה התורה בבי"ת ר' חייא אמר תורה שבכתב ותורה שבע"פ אוקמוה ליה לבר נש בעלמא הה"ד נעשה אדם בצלמנו כדמותנו צלם ודמות ועל דא שירותא דאורייתא ב' ואוקמוה, ר' יצחק אמר מפני מה בפתיחא וסתימא אלא בשעתא דבר נש אתי לאתחברא באורייתא הרי היא פתיחא לקבלא ליה ולאשתתפא בהדיה ובשעתא דבר נש סתים עיניו מינה ויהך לארחא אחרי הרי היא סתימא מסטרא אחרא ולא אשכח פתחא חד דיתוב לאתחברא בה באורייתא אפין באפין ולא יתנשי מינה, וע"ד אורייתא פתחא קמי בני נשא ואכריזא וקריא לון אליכם אישים אקרא וכו' וכתיב בראש הומיות תקרא בפתחי שערים וכו':
<b>נחזור</b> לעניננו כי לכך נברא אדם דו פרצופין שהם נפש נשמה והנקבה היא הנפש נפש חיה ונמשכה מן היו"ד ונקראת חוה והזכר הוא מן הנשמה, ולפי שהשטן מנפש ועד בשר יכלה שהוא קץ כל בשר וראה שחוה היא מורכבת לכך רכב על הנחש והטיל בה זוהמא, והאדם ידע שנתעברה ממנו כאומרם ז"ל והאדם ידע מאי ידע ידע שעיברה ובא עליה הוא ג"כ ונתעברה בשנים קין והבל קין מצד הנחש והבל מאדם ולכך לא אמר בדמותו כצלמו כמ"ש בשת. ולפי שאדם מושך בערלתו פי' אשתו שכן אשה בגימ' ערלה ע"ה ואיש מזריע תחלה יולדת נקבה ולכך ב' תאומות עם הבל וגברה הקליפה שהוא קין וקלטה הפרי לתוכה לכך קם קין על הבל והרגו ולקח ב' תאומותיו וגברה הקליפה עד שבאו דור המבול והיו נזקקין לשאינן מינם לפי שבא נחש על שאינו מינו והביא עליהם המבול להגעיל ולהטביל העולם ולכך היו מים רותחים ומים צוננים כדין ההגעלה, ונשאר נח מדור המבול ולא נטהר מזוהמתו של קין ולכך היה איש אדמה וקין היה עובד אדמה שלא נפסקה ממנו זוהמתו של נחש ולכך נח מאותיות נחש בשמו, ולכך הוליד חם ומצד נח ומצא חן שהם כסדר אבג"ד הוליד שם ונח מצא חן ויצא ממנו אברהם שנאמר בו ומצאת את לבבו וחם הוליד כוש ומצרים ופוט וכנען הם ד' קליפות של אגוז, קליפה א' אינה קשה שהיא כוש, ב' קשה שהיא מצרים וקלטה הפרי לתוכה והקיפה עליו סביב ולכך היה הגלות במצרים שהיא קליפה שנית תחת יד. פרעה שהוא משרשו של קין שכן פרעה מלך מצרים בגימ' מזרע של קין הוא, שהוא משרש הנחש שכן פרעה בגי' נחש עם ג' מלות והוא הנחש הרובץ בתוך יאוריו ונקרא נחש בריח נחש עקלתון, ולכך בא משה שהוא הבל וגבה חובו ממנו זהו שבעתים יוקם קין, ומשה שביעי לאברהם יצחק ויעקב לוי קהת עמרם משה, יקום ויקח נקמתו מקין שהוא פרעה ומשה שהוא לז' דורות יוקם קין שהוא פרעה יבא משה ויקח נקמתו ממנו, והקב"ה מגיד מראשית אחרית ביום שחטא אדם בו ביום נברא המטה להלקות בו לקין שהוא פרעה שכן קין בא"ת ב"ש בגימ' מטה ע"ה, ומסרו לאדם ואדם לחנוך וחנוך לשם ושם לאברהם ואברהם ליצחק ויצחק ליעקב ויעקב ליוסף וכשמת יוסף נתטלטלו כל מה שבביתו ונתן בפלטרין של פרעה, ויתרו היה יועץ של פרעה וראה המטה וחמדו ונטעו בגנו ולא היה יכול להקימו עד שבא אשר הוא לו שהוא משה בן בנו של קהת שכן מטה במלואו מ"ם טי"ת ה"א בגי' קהת. והמטה היה משקלו ארבעים סאה בגי' שפט, והמטה צורתו ו' היינו שופט ולכך נברא בין השמשות בעת הדין, ומטה בגי' דן לעשות בו דין ומשפט, מסנפרינו"ן הי"ה בגי' תיקון, ר"ל לתקן ליפה להלקות הנבראים, וכשבא משה אשר לו משפט הגאולה א"ל הקב"ה לך אל פרעה שהוא קין שנשכך י' נשיכות כנחש ואתה הכהו כנגדם י' מכות, ולקח צאנך והחלב והביזה והולדות גם אתה קח כספו וזהבו והמרגליות שיש לו בבתי תסווראות ובבתי גנזיו שנאמר ונמצא ישלם שבעתים את כל הון ביתו יתן הוא בעצמו ולא תבוא אל ביתו לעבטו אלא הוא יתן שנאמר ונתתי את חן העם בעיני מצרים וישאילום בעל כרחם יתנו למשה ולאנשי דורו שהם שביעיים וזהו ישלם שבעתים כלומר ישלם לשבעיים כל הון ביתו שנאמר וינצלו את מצרים עשאוה כמצולה שאין בה דגים וכו' והרגך ולקח דמך מידו ודם בניך לקח ורחץ בדמיהם הקים עליהם ושלט עליהם ולקחם לחלקו, א"ל, משה אני מפחד ממנו ואיני יכול עליו שלח נא ביד תשלח שהוא מלך המשיח וכן שלח נא ביד תשלח עולה במ"ק שהוא מלך המשיח, במ"ק והוא יכלה בכל, א"ל מזה בידך בגימ' פ"ח, כבר נאחז בפח והוא אסור ומסור בידך שכן קין שהוא פרעה בא"ת ב"ש בגי' מטה ע"ה, א"ל השליכהו ארצה וכשהשליכו חזר לנחש א"ל ראית כשיצא מידך חור לסורו לכך חזור ואחוז בו ואל תניחהו כי בעודו בידך הוא עץ יבש ואתה יכול עליו, א"ל הבא ידך בחיקך כלומר הסיח דעתך ממנה, ויוציאה והנה ידו מצורעת א"ל ראית אין הוא טמא ומטמא אחרים. ולכך היה אות הותש במדבר להראות למשה שאע"פ שהוא במקום ממשלתו שהוא מדבר שנאמר מקום נחש שרף ועקרב עכ"ז הוא כפות בידך כמו עץ:
<b>ובמדרש</b> למה אות ראשון היה הנחש אלא מה הנחש נושך וממית בני אדם כך היה פרעה ועמו נושכים וממיתים לבני ישראל, וחזר ונעשה כעץ יבש כך פרעה ועמו כעץ יבש ולמה הראה לו בדבר טמא אלא מה מצורע הזה טמא ומטמא כך היה פרעה ועמו טמאים ומטמאים את ישראל וחזר ונטהר כך ישראל יטהרו מטומאת מצרים א"כ אין זולתך לגאול זאת הגאולה שהרגך ולקח שני זוגותיך ולקחת דמך מידו, והנה תאומתך האחת היא בתו שהיא הצילתך וחמלה עליך, ותאמר מילדי העברים זה בגי' זה הוא הבל שנקם עליו קין אחיו והרגהו ע"ה, ואע"פ שרחצה מגלולי אביה עם כל זה לא יוכל בעלה הראשון אשר שלחה לשוב לקחתה אחרי אשר הוטמאה ולא נשאת לשום אדם ונכנסה בחיים לג"ע, ולקח תאומתו השני שהיא צפורה שהיא בת חבר הקיני נפרד מקין וצפורה שמה מעיד עליה צרופה צפורה תרגום בקר צפרא, ג"כ צפרה בגימט' שמי כה כמו שאמז"ל על יעל אשת חבר הקיני ותכסהו בשמיכה ר"ל שמי כה מעיד עליה שלא נגע בה סיסרא כ"ש צפורה שלא נגע בה קין, וא"ל ראה נתתיך אלהים לפרעה שהכונה ראשונה שיהיו כולם כמלאכים וישראל שנטה עליהם הקליפה ועליך לא שלטה הקליפה ואתה תשברם ותוציא הפרי מתוכם ויהיו כולם כבני אלהים ואשרה שכינתי ביניהם ואסלק ד' קליפות מעליהם. הא' נסתלקה בים שחפו עליהם מי הים א"כ לצורך גדול העבירם בים, והב' נסתלקה בענני כבוד שהיו מרחצים ומגהצים אותם מבחוץ והמן מבפנים שהיה נבלע באיבריהם והיה רוחץ כל חלודה שבפנים והיה מוציא כל עקמימות שבלב כדי שיהיו נקיים וברים לקבל אלהותו יתב', ויהיה תוכם כברם, והקליפה הג' נסתלקה במעמד הר סיני ונגלה עליהם באש וההר היה מקרר האש שכן ה"ר סינ"י בגימטריא להקר, ולנהר דינור עלתה נשמתה לטבול והאש רחצה גופם כדי שיהיו טהורים מבית ומחוץ. והקליפה הד' שהוא כנען לך ולקחת את ארצו מידו, אם כן שליחות זה יש לך צורך גדול בו שהוא תכלית הכונה וא"א לעשותו אלא על ידך, א"כ ועתה לכה בגי' לך משפט גאולה זו, לפי שראה הקב"ה שעתיד לומר שלח נא ביד תשלח שהוא מלך משיחנו לכך אמר הקב"ה גאולה זו א"א אלא על ידך ועוד שפרעה אותיות העפר והעפר אינו נגבל אלא במים, ואתה מים שנאמר כי מן המים משיתיהו, ולכך מכה ראשונה במים מאחר שנגבל העפר במים עושה היוצר ממנו כל מה שרוצה שנאמר כי כחומר ביד היוצר וכו', וג"כ המים מכבים האש והם היו שורפין את בניהם באש וכו' שנאמר ויוציא אתכם מכור הברזל, ולכך היתה מכת השחין, וגם א"ל הך את עפר הארץ שהוא פרעה אם כן שליחות זה א"א אלא על ידך ועוד שלכך באת, כי מן המים משיתיהו בגי' להוציא עמי מארץ. מצרים עם ד' מלות, וכן אמר להם משה לישראל ויתעבר ה' בי למענכם, ולא עוד אלא שהוא מתגאה עליך ששמו יתר על שמך עשר, שפרעה בגימטריא שנה, ולכך נדון י"ב חדש שהוא שנה, ויתר על שמך עשר לכך הכהו עשר, ואעלה אותך עליו ראה נתתיך אלהים לפרעה, אם כן ועתה לך ואשלחך אל פרעה, כמו שאמר המדרש שכינה בתחתונים היתה כיון שחטא אדם נסתלקה לרקיע א' עמד קין וחטא נסתלקה לרקיע ב', דור אנוש לרקיע ג', דור המבול לרביעי, דור הפלגה לה', סדומיים לששי, מצרים לז'. ועמדו ז' צדיקים וכל אחד הורידה רקיע א' עד שהורידוה לארץ ואלו הם אברהם יצחק יעקב לוי קהת עמרם משה, אם כן כנגד המצרים שסלקוה לרקיע שביעי בא משה שהוא הז' שבצדיקים והורידה לארץ שהוא ז' למעלה ממטה, ונשתברו הד' קליפות שנאמר אל גנת אגוז ירדתי וכי האגוז יש לו גנה אלא ירד להוציא ישראל שהם גנת הקב"ה שנאמר גן נעול אחותי כלה מתוך ד' קליפות ששלטו עליהם, ואילו לא היה מעשה העגל היו ישראל זכים ונקיים כבני אלהים, ולכך התורה נתנה בשם אלהים שנאמר וידבר אלהים והיו נכנסים לארץ מיד כי קליפה ד' שהיא כנען נסתלקה. והיה משה הרועה מכניסם ורועה אותם במטה שהיא בגי' דן שבה נדונו הקליפות ולא היה רשות למלאך המות לשלוט עליהם, וכנען שעולה קץ היה ת"ס ומת מן העולם, והיו כלם כבני אלהים ומאכלם כמאכל בני אלהים אלא שגרם עון העגל, שכן עגל ר"ת עון גדול לישראל, וחזרו הד' קליפות למקומם ושלט עליהם מלאך המות ונסתלק כל אותו הדור ומשה עמהם ולא נכנסו לארץ כנען מאחר שעלו בעלוי גדול, כמו שאמר הזוהר משה וששים רבוא מעלמא דאתי אינון איך ירדו להכנס ברשות הקליפה שהוא כנען ונסתמו מן העין הרועה עם צאנו כי לא נזכר מיתה אלא בערב רב המתאוננים והמרגלים והמתאוים והזונים ויחל העם לזנות, והמתים שמתו במגפה מתים היו מתחילתם שנאמר ויהיו המתים, ומה שהרגו בני לוי כלם היו מערב רב אבל ס' רבוא שעלו ממצרים נסתמו מן העין שנאמר במדבר הזה יתמו ר"ל יושלמו, ושם ימותו ר"ל אותם שהם שם שעלו לארץ כנען ימותו כי היל"ל ופה ימותו כמ"ש במדבר הזה אלא לרמוז למ"ש:
<b>או</b> יאמר ושם ימותו כמו שאז"ל למ"ד דור המדבר אין להם חלק לעוה"ב, ועוד ראיה מאגדה דפ' המוכר את הספינה דא"ל ההוא טייעא תא אחוי לך מתי מדבר אזל חזינהו ודמו כמאן דמבסמי, פי' רש"י פנים צהובות כשתויי יין ובודאי כי לא היו אלא ערב רב ולפי שראו מעלתן של ישראל שעמדו על הר סיני וראו כבוד ה' לא הבאישו ולא שלטה בהם רמה ודמו כמאן דמבסמי שאם היו ישראל למה לא זכו לקבורה אלא ודאי מערב רב היו והיו בהם כל אותה מעלה שלא שלטה רמה בהם כמה שנים, מכאן תראה מעלתן של ישראל כי ודאי נעלמו מן העין עם משה רבן עד שיבא ויביאם עמו שנאמר ויתא ראשי עם שהם ראשים של עם שהם ערב רב ולאותם שעלו עמהם אמר לא בצדקתך אתה בא לרשת וכו', וכן אמר מעט מעט אגרשנו, וכן אמר ונשל ה' אלהיך את הגוים האל מפניך מעט מעט לא תוכל כלותם מהר וגו' כל זה מריבוי עובי הקליפה שנתעבת, והד' יסודות ג"כ נתעבו ולז"א וזכרתי את בריתי יעקוב זה יסוד הרוח ולכך יעקוב מלא וא"ו, שיצחק בגימ' ר"ח ונכנסה ו' של יעקוב בין ר' לח' לשכך הפחד והגבורה ונעשה רוח, ולכך הקדימו לפי שהוא היסוד היותר קל שבכולן, ואף את בריתי יצחק שהוא יסוד האש שהוא ג"כ קל מיסוד המים, ואח"כ אמר ואף את בריתי אברהם שהוא יסוד המים, והארץ אזכור זה יסוד העפר, אם כן תכלית כוונת הבריאה הוא שיהיו כבני אלהים שהם המלאכים בגוף ונפש, וכן לעתיד ג"כ נאמר מוציא אסירים לא אמר הוציא על מה שעבר אלא מוציא לרמוז על העתיד שעתיד הקב"ה להוציא הנשמות ממאסר גופם, ואין הדבר תלוי אלא בתשובה עד שישובו בתשובה וישובו ויתישבו ולא יצטרכו עוד לגלגול, כמאמרם ז"ל אין בן דוד בא עד שיכלו כל נשמות שבגוף שלא יצטרכו עוד לגוף ויצאו ממאסר גופם בכשרות מעשיהם, בכי ושירות, בכי שנאמר בבכי יבאו, ושירות שנאמר וענתה שם כימי נעוריה וכיום עלותה מארץ מצרים, ואין עניה אלא שירה שנאמר ותען להם מרים ותאמר שירו וכו':
<b>מצאתי</b> כתוב על שם ספר התמונות כי הבהמות של שמטה שעברה הם בני אדם של זו השמטה והבל היה רועה אותם שנאמר ויהי הבל רועה צאן וחזר משה ורעה הצאן שנאמר ומשה היה רועה, והיו ימיהם של אותם אנשים שהיו באותה שמטה שהיא שמטת אברהם ונאמר עליהם כימי העץ ימי עמי היו ארוכים שהיו אוכלים מפרי העץ, אבל אנשים של זו השמיטה שהיא שמיטת יצחק הם הצאן של אותה שמטה, והצאן אין אכילתם אלא מפרי האדמה, ולכך נצטוו שלא לאכול מפרי העץ ולכך אין ימיהם ארוכים, ובני אדם של אותה שמיטה היו כמלאכים, ומשה היה מאותה שמיטה שכן משה משמיטה שעברה הוא ולכך עלה אל האלהים לפי שהיה מלאך וכה"א וישלח מלאך ויוציאנו וכו', ולכך היה המטה של סנפרינון בערכם כן היה העצים שלהם לפי שהיו זכים מאירים ומזהירים כן היתה המטה להורות על מהותם כאומרם ז"ל והכית בצור מכאן שהמטה של סנפרינון, ולכך לא ידע איש את קבורתו ולכך ויורהו ה' עץ ולא להם ע"כ. א"כ יראה שרצה ה' להשלימם ולהעלותם לעלוי גדול מבהמה לאדם ומאדם למלאכים אלא שגרם עון העגל שנאמר אני אמרתי אלהים אתם ובני עליון כלכם אכן כאדם כו', ולא עלו למעלת המלאכים:
<b>ותוצא</b> הארץ דשא וגו' ועץ עושה פרי. אז"ל שהארץ קלקלה במאמר הקב"ה שאמר עץ פרי עושה פרי והיא לא עשתה כן אלא עץ עושה פרי, והקלקול היה שאמרה הארץ אם יהיה טעם העץ כטעם הפרי אחר שילקטו הפרי יאכלו העץ. ואצטרך להוציא אילנות בכל שנה ושנה אני אוציא עץ שיהיה עץ שאין בו טעם פרי כדי שאם ילקטו הפירות ישאר העץ, והיא לא ידעה שאחר שילקטו הפרי יוציא פרי אחר פרי ולא ימיש מעשות פרי, ולמה איררה אליבא דרבי פנחס כדאיתא במדרש הארץ קלקלה כדאמרינן נתקללה שנאמר ארורה האדמה ר' פינחס אומר הוסיפה על הצווי עץ עושה פרי אפילו אילני סרק עשו פירות ולמה נתקללה אלא כאנוש דאמר ליטין ביזייא דהכדין איינוק, אם כן אליבא דרבי פינחס לא נתקללה, וכן נראה כי אליבא דת"ק היה לו לקללה מיד, ועוד שאמר במדרש כל תולדות שבמקרא חסרים אלא אלה תולדות השמים מה חסרים ששה דברים שניטלו מאדם, זיוו חייו וקומתו ופרי הארץ ופרי האילן והמאורות, הרי מכאן ראיה שלא נתקללה מפני שקלקלה אלא מפני האדם, לפי שראה הקב"ה שאינן כדאין שיהנו מאותם פירות אלא שבכל שנה חורש וזורע כן בכל שנה יעדור ויזמור עד שתוציא פירות, וגנזו לצדיקים לעתיד לבא כמו שגנז האור, וכה"א ועץ הארץ יתן פריו, יתן לעתיד משמע. וכן אז"ל עתידה אשה שתלד בכל יום ועתידין אילנות שיוציאו פירות בכל יום צא ולמד מתרנגולת שמטלת ביצים בכל יום, יתן פרי"ו בגימטריא ובל"ו הפסק"ה, וכה"א לא יבול עלהו ולא יתום פריו לחדשיו יבכר. עוד אמרה הארץ אם העץ יהיה מאכל לא יודע גדולת הבורא ב"ה כי יאמרו שהוא בטבע שיהיה כך, אבל כשיראו העץ שנשר עליו ונשאר עץ יבש וחוזר ויצץ ציץ ומוציא פרח ועושה פירות בכל שנה אז יוכר גדולת הבורא:
<b>ויעש</b> אלהים את שני המאורות הגדולים. רמז על אלף הרביעי שבו היה משכן שילה ובית עולמים, והם גדולים שהיה בהם השכינה, והאחד נקרא מנוחה והאחד נקרא נחלה, והיו לגדולה וכבוד וזהו לממשלת היום שהיה להם לישראל ממשלה ומעלה וכבוד, אבל כשחרב מארת כתיב והוצרכו למאור הקטן שהוא בית שני ונקרא קטן לפי שחסר ה' דברים, ונאמר עליו לממשלת הלילה לפי שנבנה ביום ובלילה שנאמר והיה לנו הלילה למשמר והיום למלאכה, והיו תחת יד ממשלת העכו"ם זהו לממשלת הלילה שהיינו לממשלתם שדומה ללילה, ואת הכוכבים אלו בתי כנסיות שבכל דור ודור שאין להם כ"כ אורה:
<b>ובמדרש</b> בראשון ברא שמים וארץ, בשני ברא רקיע מן העליונים, בשלישי תדשא הארץ דשא מן התחתונים, בד' יהי מאורות מן העליונים, בה' ישרצו המים מן התחתונים, בו' בא לבראת אדם אמר אם אני בורא אותו מן העליונים עכשיו רבים עליונים על התחתונים בריה אחת ואין שלום ביניהם ואין שלום בעולמי, מן התחתונים רבים תחתונים על עליונים בריה אחת ואין שלום בעולמי אלא הריני בורא אותו מן העליונים ומן התחתונים הה"ד וייצר ה' אלהים את האדם עפר מן האדמה מן התחתונים ויפח באפיו נשמת חיים מן העליונים ע"כ. הרי שאדם הוא מורכב, ולא אמר ויפח באפיו נשמה אלא נשמת חיים שיחיה כמלאכים:
<b>ובספר</b> הזוהר פ' נח ז"ל אלמלא לא חטא אדם לא עביד תולדין בגוונא דא מסטרא דיצה"ר אבל עביד תולדין מסטרא דרוחא קדישא ובגין דכל תולדין דבני נשא כלהו מסטרא דיצה"ר בגין כך לית לון קיום וא"א לון לאתקיימא דסטרא אחרא בהון אבל אלמלא לא חטא אדם ולא אתתרך מג"ע עביד תולדין מסטרא דרוחא קדישא קדישין כמלאכין עילאין קיימין לדרי דרין כגוונא דלעילא כיון דחטא ואוליד בנין לבר מגנתא דעדן ולא זכה לאפקא לון מגנתא לא אתקיימו אפילו לאשתרשא בעלמא דא עד דאתא נח ואעל לון לתיבה ומן תיבה נפקו כל דרין דעלמא ע"כ. הרי הכוונה שיחיה ויהיה כמלאכים אלא שחטא ואח"כ באו ישראל למעמד הר סיני ופסקה הזוהמא ונעשו בני חורין כאומרם ז"ל חרות אל תקרי חרות אלא חירות ממלאך המות:
<b>וכתב</b> בעל שערים ז"ל על פסוק ביום עשות ה' אלהים ארץ ושמים, אמר שהדין הוא נגד העליונים והרחמים הם נגד התחתונים, והכוונה הוא לומר שמרוב רחמנותו יתברך לפי שהם מורכבים מחומר וצורה לזה עשה לנגדם מדת רחמים ואלמלא כך לא היה לעולם השארות, ולז"א משה רבינו ע"ה ילך נא אדני בקרבנו, ולזה נקראת מה"ד הרפה, והגבורה נקראת מה"ד הקשה, וכפי הנראה היה ראוי להיות להפך כי הגבורה היא קרובה לעליונים ואדנות היא רחוקה וכל ריחוק מורה דין אלא לכוונה שאמרנו. ומה"ד הקשה נגד העליונים כי אינם צריכים דין, סיני סמ"ך יו"ד נו"ן יו"ד בגימטרא רוני ר"ל רוני שפסקה הזוהמא, וכשעשו העגל נגעלו וזהו עגל כמו געל וזהו וגעלה נפשי אתכם ושלטו עלינו אומות העולם שנאמר היינו חרפה לשכנינו לע"ג וכן עגל עי"ן גימ"ל למ"ד בגימטרא פזר שלח מעל פני ויצאו, ובהתרחקם מאתו יתברך שהוא מקור החיים מיתה שלטה עליהם, ע"כ אכן כאדם תמותון שנטרד מג"ע ונפרד מן החיים ומת, ואח"כ חזר הקב"ה לכוונת הבריאה וצוה להם שיעשו משכן להשרות שכינתו ביניהם לחזור לכוונת הבריאה
<b>ובמדרש</b> הקב"ה נמלך במלאכים אמר להם עולם אני מבקש לבראות, אמרו לו למה, אמר להם הקב"ה בשביל עם אחד שנקרא ישראל, אמרו לו ומה טיבו, א"ל כשם שבא' הבדלתי בין האור לחושך כן במצרים ולכל בני ישראל היה אור במושבותם, בשני הבדלתי בין מים העליונים למים התחתונים אף אני עתיד לעשות להם כן שנאמר והמים להם חומה, בשלישי בראתי דשאים וזרעים אף אני עתיד לעשות להם כן שנאמר והמן כזרע גד הוא ואומר בנאות דשא ירביצני וכו', בד' בראתי מאורות להבדיל בין היום ובין הלילה אף אני עתיד לעשות להם כן שנאמר לא ימיש עמוד הענן יומם. בה' בראתי עופות ודגים אף אני עתיד לעשות להם כן שנאמר ורוח נסע וכו'. בששי בראתי אדם שנאמר ויפח באפיו אף אני עתיד לעשות להם כן שנאמר עץ חיים היא למחזיקים בה, אמרו לפניו רבש"ע מה עשה לך העם הזה שאתה מחבבו כל כך, אמר להם ביום א' בראתי שמים וארץ ומתמתחים שנאמר הנוטה כדוק שמים אף הן אני משרה שכינתי ביניהם שנאמר ועשו לי מקדש וכו'. בב' הבדלתי בין מים למים אף הן כן והבדילה הפרוכת לכם, בג' בראתי דשאים וזרעים אף הן אוכלים ירקות בליל פסח ומביאים לחם הפנים. ברביעי בראתי מאורות אף הן ועשית מנורת וכו'. בה' בראתי עופות אף הן והיו הכרובים. בז' בראתי אדם אף הן בזאת יבא אהרן וכו'. הרי נראה בפירוש שהכוונה היא שיהיה לו עם בארץ אע"פ שהם בגוף כמו המלאכים, וזהו הכוונה בראשית ברא אלהים כאומרם ז"ל בשביל ישראל (סבא) שנקרא ראשית. וגם נראה מזה המאמר שאחר שברא העולם וברא אדם אמר למלאכים עולם אני מבקש לבראות, לפי שחטא אדם ולא נעשית הכוונה שיהיו כמלאכים שנקראו אלהים כמו שאמרתי, וכן אלהים בגימ' הכונה, וכן בראשית ברא אלהים בגימטריא בשביל ישראל עם אחד וגוי מיוחד הכונה, ולכך אמר בשביל עם אחד שנקרא ישראל היל"ל בשביל ישראל אלא לרמוז למה שאמרנו. וההמלכה היא כדי שלא יקנאו בהם כשישרה שכינתו ביניהם בבנין ב"ה, ואמר עם אחד ולא אמר עם שנקרא ישראל אלא עם אחד, לפי שבראשית במ"ק אחד, ולזה היא כוונת הבריאה שיהיה לו עם חביב מיחדים אותו ואין יחוד אלא במקום שנוי ופרוד שהוא עולם השפל שהם בני אדם שהם בעלי שנוי ובחירה, לז"א אתה הראת לדעת כי ה' הוא האלהים, לך ראוי לדעת שאתם בעלי שנוי לא למלאכים כי בעולם המלאכים לא יש שנוי כי הם קיימים לכך אין צריכים ליחד אלא שאומרים קדוש לפי שהם מופרשים ומובדלים אומרים שהוא ב"ה מופרש ומובדל בכמה הבדלות, ולכך אומרים ג"פ קדוש בתכיפה כלומר אע"פ שהם מופרשים יש הפרש גדול בינם לבינו יתברך והוא הנעלם ושואלים איה מקום כבודו, אבל בעולם השפל שיש בו שנוי שמא יעלה בדעתך ח"ו שיש בו שום שנוי חלילה וחס לכך אנו אומרים ה' אלהינו ה' אחד והשנוי בא לנו מצד החטא של אדם לא מצדו יתברך, ולכך בא הפירוד שנפרדה השכינה ממנו כשם שיש בינינו פירוד הנשמה מן הגוף, כי שכינה בתחתונים צורך גבוה לומר שיש לנו חלק אלוה ממעל שהיא הנשמה ואין פירוד בין הפרי לאילן, ולכך היה אדם אילו לא חטא היה קיים לעולם אלא שהוא הפריד בחטאו ונתקלקלו הצינורות כאומרם ז"ל ואיש תרומות יהרסנה זה אדם הראשון שהיה חלתו של עולם והחלה נקראת תרומה שנאמר חלה תרימו תרומה עד שחזר הקב"ה לתקן ולטהר כמ"ש ולעשות עולם חדש ולהשרות שכינתו ביניהם כמ"ש המאמר אמר לפניו רבש"ע מה עשה לך העם הזה שאתה מחבבו כ"כ א"ל ביום ראשון בראתי שמים וארץ ומתמתחים שנאמר הנוטה כדוק שמים אף אני משרה שכינתי ביניהם שנאמר ועשו לי מקדש, הרי בפירוש שכוונת הבריאה היא לשרות שכינתו בתחתונים, וזהו שאמר אלה תולדות השמים והארץ בהבראם ביום עשות ה' אלהים ארץ ושמים, כלו' אע"פ שבבריאה היו שמים תחלה בעשיה ארץ תחלה כי זאת היא הכוונה כמ"ש:
<b>וע"ד</b> הקבלה שכינת הבריאה היא כתר העשיה לכך בבריאה אמר שמים תחלה ובעשייה אמר ארץ תחילה ולזה אמר ביום עשות וכו'. ומזה תבין גם כן שאמר ויהי ערב ויהי בקר "יום "הששי ר"ת י"ה, "ויכלו "השמים ו"ה. ובפ' "ישמחו "השמים "ותגל "הארץ, י"ה שמים, ו"ה ארץ והבן. וכן שמים במ"ק כמו ארץ במ"ק, ועם א' הנעלם היינו אחד לומר שהכל אחד. בשכמל"ו:
<b>יום</b> <b>הששי</b> ויכלו השמים. כשבא יום ששי בסיון שקבלו ישראל התורה אז בקבלתם ויכלו כביכול כאילו נעשו שותפים להקב"ה במעשה בראשית ויכלו כתיב שנאמר אם לא בריתי וכו', א"כ ביום הששי הידוע שהוא ששי בסיון אז נשתכללו השמים והארץ כתרגומו ונשלם השם, ולזה לא נזכר שם הוי"ה בבריאה שאין התכלית בבריאה כי אם בקבלת התורה שניתנה בשם אלהים, שנאמר וידבר אלהים וכו', זהו בראשית ברא אלהים בשביל אלהים את השמים את היא התורה שהיא מורכבת על כ"ב אותיות שתחילתן אל"ף וסופן תי"ו, וכן אמרו חז"ל על פסוק אנכי תכנתי עמודיה סלה, שבאנכי ה' אלהיך נתכן העולם זהו וכל צבאם, תרגום ואם לא יחפוץ יצבי, וכל צבאם כאילו אמר וכל חפצם, כי החפץ הוא בקבלת התורה. ולפי הפשט צבא השמים הם הגלגלים ושבעה כוכבי לכת וי"ב מזלות ולפי שכוכב שבתאי שהוא שולט ביום שבת הוא מורה על חורבן ושבי ורעב, לז"א ויכל אלהים כילה כל דינין שבו במה כילה אותם ביום השביעי כשבא יום השביעי, לזה היה שבתאי ביום שבת להתיש כחו באכילה ובשתיה ובמלבושים נאים ובעונה ולענגו בכל מיני עונג הפך מכל מה שמורה כוכב שבתאי, ואמר מלאכתו אשר עשה ולא אמר מכל מלאכתו לרמוז למה שאז"ל עשרה דברים נבראו בין השמשות, אותם עשרה דברים אינן גמר מלאכה אלא כלים לעשות בהם מלאכה, ואמר יום השביעי ג"פ לרמוז לשני שבתות ולמעלי דשבתא שנקראת שעת כלה, ויכל אלהים היא שבת מלכתא שבה נגמר הכל, וכן אמר בבראשית רבה רבנן אמרי למלך שעשה חופה ציורה וכיירה וסיירה מה היתה חופה חסרה כלה שתכנס בתוכה כך מה העולם חסר שבת ע"כ. הרי רמזו לכלה הכלולה מן הכל, וישבות ביום השביעי, זה שבת דכלה שהוא היסוד ששובת ומתענג בה מכל מלאכתו וסימנך ויאהב המלך את אסתר מכל הנשים וכו' והבן. ויברך אלהים, דא אמא, ויקדש דא אבא, יהבו להו מתנן ונבזבזן, לזה ויברך אלהים את, א"ת דייקא מאמא לברתא ומאבא לברא והבן:
<b>נחזור</b> לעניננו שכוונת הבריאה היא לדור בתחתונים אלא שאדם הרס, ולזה אמר אשר ברא אלהים לעשות שיהיה גמר ע"י ב"ו וזהו פירוש לעשות שיגמור עשייה על ידו הואיל והוא הרס כמו המילה והרבה דברים שגמר להם ע"י ב"ו, וג"כ להורות שיש לאדם חלק אלוה ממעל אם כן אין ראוי לו לעבור על דבורו ולמרות פיו הואיל ונתן לו הקב"ה יתרון על שאר ב"ח ויתן אל לבו כי הוא כביכול שותף להקב"ה וידע מעלתו, וכן אז"ל ויכולו אל תקרי ויכולו אלא ויכלו כאילו שניהם כלו, ואפילו שמים וארץ אין להם העמדה וקיום אלא בקיום התורה שנאמר אם לא בריתי וכו', א"כ הקב"ה בראם והוא מקיימם, אם כן הרי כביכול הוא שותף, ואם ח"ו אינו מקיים התורה ראוי ליפרע ממנו לא על העבירות שעשה לבד אלא על חורבן העולם, וזו היא משנת בעשרה מאמרות נברא העולם לא אמר ברא אלא נברא לומר שבקיום התורה כאילו נברא מאליו, וכן בראשית בגימ' קיי"ם עול"ם בתור"ה עם שש אותיות כלומר שקיום העולם בקיום התורה, ולזה אמר לעשות פירוש לקיים, וכן לעשו"ת בגימטרא ז"ה הו"א בקיו"ם התור"ה, ורמז גם כן על המילה כמו שאמרנו:
<b>ובמדרש</b> שאל טורנוסרופוס את רבי עקיבא איזה מעשים נאים של הקב"ה או של ב"ו וא"ל של ב"ו, א"ל הרי שמים וארץ אדם יכול לעשות כיוצא בהם, א"ל ר' עקיבא לא תאמר בדבר שהוא למעלה שאין הבריות שולטין אלא בדברים המצויים בבני אדם, א"ל למה אתם מלים א"ל והלא הייתי יודע שבדבר זה אתה שואלני ולכך הקדמתי לך מעשה ב"ו נאים משל הקב"ה הביא לו שבלים וגלוסקאות א"ל הללו מעשה הקב"ה והללו מעשה בשר ודם, א"ל אם הקב"ה רוצה במילה למה אין יוצא הולד מהול ממעי אמו א"ל לפי שלא נתן הקב"ה המצות אלא לצרף בהם את ישראל שנאמר אמרת ה' צרופה וכו' ע"כ. ר' עקיבא ז"ל רצה לסתום פיו של אותו רשע ודחאו בקש אבל עיקרן של דברים שאדם מושך בערלתו היה לכך רצה הקב"ה שהוא יתקן מה שעוות שהוא נברא מהול, ולזה אמרו לא נתן הקב"ה המצות אלא לצרף כמו הכסף והזהב שמצרפים אותו מסיג שבו ולכך נחתכה הערלה, וזהו שנאמר וביום השמיני ימול בשר ערלתו ולא אמר ערלת בשרו אלא ערלתו ממש, לכך אמר הקב"ה תוצא הארץ עץ פרי הוא על אדם שנקרא עץ שנאמר כי האדם עץ השדה, עץ פרי עושה פרי שהוא בעצמו יהיה פרי, וכשמשך ערלתו אמר ותוצא הארץ עץ עושה פרי אבל הוא אינו פרי, ואע"פ שזה היה ביום הג' קודם שנברא אדם כותב התורה כתב שכך היה ראוי מאחר שחטא, ובאילן ג"כ אמר וערלתם ערלתו את פריו לא אמר ערלת פריו אלא ערלתו של אדם שנגזר עליו מיתה וסיבב מיתה לו ולכל הנבראים, וכן וערלתם" ערלתו" את" ס"ת מות, ולז"א וכי תבאו אל הארץ ונטעתם כל עץ מאכל, שהעץ בעצמו יהיה מאכל, שלש שנים יהיה לכם ערלים, רמז על יום ג' של בריאת העולם שאמר הקב"ה תוצא האר עץ פרי שהעץ בעצמו יהיה פרי ואמר ותוצא הארץ עץ עושה וכו' ולכך וערלתם וכו', ואז"ל את פריו את הטפל לפריו שהיא הקליפה שנמשכה וקלטה הפרי בתוכה. ומכאן תראה שכותב התורה כתב כן אחר שחטא אדם, שהרי ביום ג' נאמר בו ב"פ כי טוב, אלא אחר שחטא נמשכה הקליפה ולא יש פרי בלא קליפה כי אם התות, לעשות בגימ' תות, והכל ברמז:
<b>עוד</b> אפשר לומר שרמז לעשות מה שאמרו בזוהר על פסוק ואשים דברי בפיך, שכשהאדם מחדש שום חדוש בתורה אם הוא מדברי קבלה הוא בונה שמים ואם מפשטי התורה הוא בונה ארצות שנאמר אתהלך לפני ה' בארצות החיים, לזה רמז לעשות שמים חדשים שנאמר השמים החדשים והארץ החדשה אשר אני עושה עשיתי לא נאמר אלא עושה שבכל עת אני עושה בשותפות המחדש. אשרי הזוכה:
<b>או</b> ירמוז לעשות לצבת שנבראה בין השמשות שבה נעשות כל המלאכות וזהו לעשות כל המלאכות. עוד לעשות כל מלאכה ומלאכה שהתנה הקב"ה עם עולמו לעשותה בזמנה כמו שהתנה הקב"ה עם הים שיבקע לבני ישראל כשיעברו בו והדג שבלע יונה וכן התנה שהשמים יתנו טלם ויגשימו בעתם שהעולם צריך לוי, ובזה יסתם פיו של קיסר שאמר לר' יהושע בן חנניא אם הקב"ה אוהב השבת למה אינו שובת ומוריד גשמים ומצמיח זרעים, כבר עשה הקב"ה תנאי זה, כמו ששנינו פותקים מים לגנה מע"ש והיא הולכת ומשקה מאליה וכן שורין דיו וסממנים והם נעשים מאליהם וכן הרבה דברים השנויים שם במשנה מס' שבת פ"ק, וכה"א המכין לארץ מטר שהוא מוכן ועומד לזמן שהעולם צריך לו:
עוד לעשות רמז על המזיקים שנבראו רוחין בלא גופין, ולצורך נבראו שלא יאמר אדם אין לי קיום והעמדה אלא בגוף ולא יחזור לבקש אלא אחר גופו, אומרים לו הרי אלו יש להם קיום והעמדה בעולם השפל והם בלא גוף, אם כן אע"פ שיענה האדם גופו יש לרוחו ונפשו קיום, וגם כדי שיפחדו מהם הבריות וידביקו עצמם בהי"ת ויתהלכו אל האלהים בכשרון מעשיהם הטובים ולא יטו ימין ושמאל:
<b>ובמדרש</b> לעשות ועשה אין כתיב כאן אלא לעשות עדיין יש מלאכה אחרת לעשות וכיון שבא שלמה ובנה בית המקדש אמר הקב"ה עכשיו נשלמה מלאכת שמים וארץ לכך נקרא שלמה שהשלים הקב"ה מלאכת ששת ימי בראשית לתוך מעשה ידיו ע"כ. ענין אומרו לתוך מעשה ידיו רמז על השכינה שמצאה מנוח, ולזה אמר בתחלת המאמר ותשלם המלאכה אין כתיב כאן אלא כל המלאכה, וכל רמז לבתו של אברהם אבינו, והבן:
<b>ואמר</b> מכל מלאכתו אמרו בתנחומא ממלאכת עולמו שבת אבל לא שבת ממעשיהם של צדיקים ולא ממעשיהם של רשעים אלא פועל עם אלו ועם אלו ומראה לאלו מעין דוגמא שלהם ולאלו מעין דוגמא שלהם, ומנין שפורענות רשעים קרויה מלאכה שנאמר פתח ה' את אוצרו ויוצא את כלי זעמו כי מלאכה היא, ומנין שפעולתן של צדיקים קרויה מלאכה שנאמר מה רב טובך אשר צפנת ליראיך פעלת וכו'. ואמר וישבות מכל מלאכתו לומר שאין עוד בריה חדשה ואין כל חדש ועולם כמנהגו נוהג
<b>עוד</b> לעשות רמז למה שאחז"ל במדרש ג' בריות ברא הקב"ה בכל יום במעשה בראשית, ביום ראשון ברא שמים וארץ ואורה, בשני ברא רקיע וגיהנם ומלאכים, בג' ברא אילנות ודשאים וג"ע, בד' ברא חמה ולבנה ומזלות, בה' ברא דגים ועופות ולויתן, בו' ברא אדם וחוה ורמש ובהמה וחיתו ארץ ומריאים. אשר ברא ועשה אין כתיב אלא אשר ברא אלהים לעשות מה שעתיד לעשות בשביעי עשה בששי ע"כ. להודיע מה שאמר במקום אחר ששת ימים תעבוד ועשית כל מלאכתך ר"ל כשיבא יום שבת יהיה כאילו כל מלאכתך עשויה, וגם כדי שידע האדם מעלת השבת ויזמין לו מנה יפה ביום הששי שנאמר והיה ביום הששי והכינו וכו'. והלא ביום אחד יכול לבראות כל מה שברא בששה ימים וברגע אחד חלא להודיע לבני אדם שיתנו לכל יום ויום חלק הראוי לו ומצות הראויות לאותו יום אם חול אם שבת או יום טוב כמו שאני עתיד לפרש על פסוק ביומו תתן שכרו בעזרת האל:
<b>ויברא</b> אלהים אח האדם. לא אמר ויברא אלהים אדם אלא את האדם בה"א הידיעה לרמוז למ"ש במדרש ויברא אלהים את האדם בזכותו של אברהם דכתיב האדם הגדול בענקים זה אברהם למה קורא אותו האדם הגדול שהיה לו להבראות קודם אדם הראשון אלא אמר הקב"ה שמא יקלקל ואין מי שיבא ויתקן אחריו. ויש לשאול על זה המאמר איך אמר שמא יקלקל וכי אברהם שנתנסה בעשרה נסיונות ועמד בכלן יאמר עליו שמא יקלקל, ועוד מאי שמא מי איכא ספיקא קמי קוב"ה, ועוד מה אומר ואין מי שיבא אחריו ויתקן והרי יצחק והרי יעקב שנתקן בו כמו שרמזנו שופריה דאדם וכו'. אלא אין הכוונה שמא יקלקל חוזר לאברהם ח"ו אלא לאדם אם יבא אחריו אחר אברהם אין מי שיבא ויתקן אחריו לפי שאין תיקון אלא אחר ג' פעמים, כי ביעקב שהוא ג' אמר שופריה פירוש חזוק כמו ברוחו שמים שפרה בתלתא זמני הויא חזקה, ואם אברהם יבא קודם אין מי שיבא ויתקן שלא יש כי אם יצחק ויעקב ובתרי זמני לא הויא חזקה, וכן אברהם יצחק יעקב ע"ה גימ' בא"ו לתק"ן האד"ם, וכן אברהם אכר מ"ה, ומ"ה היינו אדם, וכן בצלם אלהים בגימ' רמ"ח היינו אברהם, אם כן ויברא אלהים את האדם בזכותו של אברהם ושלשתם רמוזים, ויברא" אלהים" את" ס"ת אמת זה יעקב שנאמר בו תתן אמת ליעקב, האדם בצלמו בגימ' זה יצחק עם ב' מלות, בצלם אלהים בגימ' אברהם, הרי רמזה, כי הוא יודע העתידות טרם מכה ציץ רפואה פרח ומגיד מראשית אחרית הקב"ה. וכן אז"ל אלה תולדות השמים והארץ בהבראם באברהם:
<b>ודע</b> שיש במעשה בראשית שש פעמים אמ"ת רמוזים בס"ת אלו הן, ברא אלהים את השמים וכו', לומר שאע"פ שמתחם כאהל שנאמר הנוטה כדוק שמים וימתחם כאהל לשבת והארץ רקעה על המים חתמם בחותם אמת שלא יזוזו לעולם ועד עד עת חליפתם הנגזר להם שנאמר שמים כעשן נמלחו והארץ כבגד תבלה, וכשמתחם ונמתחו למקום שנגזר להם שהוא זרת שנאמר ושמים בזרת תכן חתמם בחותם אמת. וכן אמ"ת במלואו אל"ף מ"ם תי"ו גימ' זר"ת וזר"ת במ"ק אחד שניכר בהם אחדותו יתברך שנאמר השמים מספרים כבוד אל. והאור הגנוז חתמו באמת, לפי שדבר הגנוז והמופקד צריך חותם חתמו באמת, שנאמר וירא אלהים את האור וכו'. ובבריאת התנינים ג"כ חתמם באמת שהם לויתן ובת זוגו שהם מזומנין לעשות מהם סעודה לצדיקים כמו שאז"ל סרס את הזכר והרג את הנקבה ומלחה לצדיקים לעתיד לבא, אמר ויברא אלהים את ס"ת אמ"ת, ובבריאת אדם נאמר ויברא אלהים את האדם בצלמו וכו' ס"ת אמת שיהיה זה הבנין עומד לעולם דור הולך ודור בא עד שיושלמו שיתא אלפי שני. ואחר שעשה לכל אחד חותם בפני עצמו עשה ג"כ חותם כללי לכלול שאר הדברים, שנאמר וירא" אלהים" את" כל אשר עשה, ועשה חותם לשבת בפני עצמו שהוא עולם שכלו שבת שהוא גנוז לישראל כדי שיזכו בו, וחתמו באמת שנאמר ברא אלהים לעשות ס"ת אמת, ולז"א אשר ברא אלהים לעשות שהוא עולם המעשה שצריך לעשות מעשה כדי שיזכו לעולם שכלו שבת, ולזה תקנו בברכה אחרונה של ק"ש שש פעמים אמת, וכן נמצא ברוב המחזורים ו' פעמים וכן כתב הרמב"ם ז"ל בתיקון תפלותיו, וחתמו ביציאת מצרים אמת ממצרים גאלתנו וכו' כמו שחתם בבריאה, אלהים לעשות בגימ' יציאת מצרים ע"ה, ולז"א לעשות, שצפה הקב"ה שעתיד להשתכח חדוש העולם וצריך לעשות דבר שיורה עליו שהוא יציאת מצרים וכן לעשות פירושו לקנות שלמות שהוא זה העולם שהוא עולם המעשה שבו משתלם האדם וכן לעשות בגימ' לשלמות, שאפילו שכל מה שנברא בו' ימי בראשית נבראו בשלמותם כאמרם ז"ל בקומתן נבראו בצביונם נבראו בדעתם נבראו, כדי שלא לתת פגם בבריאה, אבל מכאן ואילך ועיר פרא אדם יולד, והם יקנו השלמות, ולזה סמך אלה תולדות, ולזה רמזו במדרש כל תולדות שבמקרא חסרים בר מן ב' אלה תולדות פרץ והדין, מפני מה אינון חסרי' כנגד ו' דברים שניטלו מאדם הראשון זיוו וחייו קומתו ופרי הארץ ופרי האילן והמאורות, זיוו מנין שנאמר משנה פניו ותשלחהו. חייו מנין שנאמר ואל עפר תשוב. קומתו מנין שנאמר וימח את כל היקום שנכפפה קומתו. פרי הארץ ופרי האדמה שנאמר ארורה האדמה בעבורך, המאורות לקו במוצאי שבת. ואינם חוזרים עד שיבא בן פרץ לכך תולדות מלא, זיוו שנאמר ואוהביו כצאת השמש בגבורתו, חייו שנאמר כי כימי העץ ימי עמי. קומתו שנאמר ואולך אתכם קוממיות בקומה זקופה, פרי הארץ שנאמר הגפן תתן פריה, המאורות שנאמר והיה אור הלבנה כאור החמה וכו':
<b>ובמדרש</b> ז' הבלים אמר קהלת למה כנגד ז' ימי בראשית אמר, מה נברא ביום ראשון שמים וארץ ומה סופן שמים כעשן נמלחו והארץ כבגד תבלה ואמר הבל, ומה נברא ביום ב' רקיע ומה סופן ונגולו כספר השמים ואמר הבל, מה נברא ביום ג' יקוו המים מה סופן והחרים ה' את לשון ים מצרים וחמר הבל, מה נברא ביום ד' יהי מאורות ומה סופן וחפרה הלבנה ובושה החמה ואמר הבל, מה נברא ביום ה' ועוף יעופף ומה סופן אסוף אסיפם מעל פני האדמה אסוף עוף השמים ואמר הבל, מה נברא ביום ו' אדם ומה סופו כי עפר אתה ואל עפר תשוב ואמר הבל, מה נברא ביום ז' שבת חזר ונסתכל לכאן ולכאן ליתן בו פגם ולא היה מוצא לפי שכולו קדושה ומנוחה, אמר רבי יצחק אחר הסתכלו ראה כשאדם חוטא כו' מתחייב בנפשו ואמר הבל ע"כ. א"כ הרי נראה מאלו המאמרים שצריך לשלמות והשלמות הוא כדי לזכות בו לעולם שכולו שבת וזהו לעשות את השבת, פירוש לשלמות שהשבת הוא יום נברא ואינו נעשה אלא ודאי כמו שאמר, ולכך בהבראם בה"א זעירא. וכתב רבינו בחיי ז"ל ועד"ה בהבראם בה' בראם, הה' הזאת היא ה' אחרונה שבשם והיא זעיר נאצלת מכח אלהים והיא שבראה את העולם, מכאן סיוע לדברינו. וכדי שלא יחשוב אדם לפי שנברא העולם בדין א"כ ראוי הוא ובדין הוא שיהיה כך ובטבע, שכן אלהים בגימ' הטבע, לכך אמר ביום עשות ה' אלהים בגימ' יב"ק, יחיד ברוך קדמון, יחוד ברכה קדושה. יב"ק יק"ב בגימ' בחירה ע"ה, זהו וגם יקב חצב בו למד על הבחירה, זהו רבוי וגם יקב ויק"ב, אז יהיה בק"י בבחירה ולא יהיה מוכרח במעשיו, ולכך אחר שאמר ויברא אלהים את האדם אמר וייצר ה' אלהים וכו'. וכתב הרב רבינו בחיי ז"ל בפ' בא אל פרעה אמר בתחלה אלהים ואח"כ ה' אלהים כדי שלא תאמין שמדת הדין בלבד עשתה זאת ויקצץ לכך אמר אח"כ ה' אלהים לחבר את האהל:
<b>נעשה</b> אדם. אז"ל נמלך בנשמותיהן של צדיקים, וההמלכה היתה לפי שהן יוצאין מחלציו של אדם והם מתים כמיתתו ויהיה להם תרעומת על הקב"ה לומר למה בראם, ויש לעולם צורך בבריאתם כדי להנהיג דורם ולהעמידו בזכותם ולכפר על הדור במיתתם, וכדי שלא יהא להם תרעומת נמלך בהם, לז"א התנא על כרחך אתה נולד וע"כ אתה חי וע"כ אתה מת וכו. ולזה רמז הכתוב שאמר ויפח באפיו, לא אמר בחוטמו ואמר באפיו בלשון רבים רמז על ד' על כרחך שאמר התנא, באפיו לשון על אפו ועל חמתו, באפיו בגי מאה חסר אחת, האחת היא הבחירה שהיא ביד האדם. עוד יכולין לומר האחת היא הערלה שהשלמתה ע"י ב"ו כדי שיהיה לו שייכות עם הקב"ה כמ"ש על פסוק ויכלו, ועל כרח"ך גימ' רמ"ח מלמד שהקב"ה גזר על הנשמה שתתישב בכל אבר ואבר מרמ"ח איברי האדם, זהו ע"כ אתה נוצר וע"כ אתה נולד וע"כ אתה חי, ובשעת מיתה לאחר שנזדווגה עם איברי האדם מוציאה מרמ"ח איבריו זהו ע"כ אתה מת:
<b>עוד</b> היתה ההמלכה שאם היתה בריאת האדם ע"י הקב"ה לבד היה רוחני בתכלית הרוחניות שכל פשוט בלא שום הרכבה ולא היתה כוונתו אלא שיהיה בעל בחירה ורצון לזה היתה ההמלכה בנשמותיהם של צדיקים שיהיה כמותם בעל בחירה ורצון:
<b>ויהי</b> האדם לנפש חיה. אמר האדם בה"א הידיעה רמז על משה ע"ה, וכן האדם לנפש חיה ס"ת משה, האדם במ"ם סתומה **((מ"ם סתומה היא ת"ר באי"ק בכ"ר):)** ע"ה בגימ' תרי"א היינו תורה שהוריד משה לישראל להחיות נפשותיהם זהו לנפש חיה כי האדם אין לו חיות והעמדה אלא בתורה שנאמר כי הוא חייך ואורך ימיך ונאמר ובדבר הזה תאריכו ימים וזהו ויהי שיש לו הוי"ה והשארות וקיום נצחי בקיום התורה שיש בה רמ"ח מצות עשה כנגד איברי האדם ושס"ה מצות לא תעשה כנגד שס"ה גידים שבאדם, האדם במ"ם סתומה עם ב' מלות עולה תרי"ג, ובסיבת התורה יש לנפש קיום והעמדה ואפילו בקבר כההוא מעשה דקפולאי במסכת שבת, וכמו שדרשו ז"ל בשכבך תשמור עליך בקבר א"כ כל הויתו של אדם הוא להחיות נפשו, וכתב רבינו בחיי ז"ל האדם מורכב משני עצמות, האחד חי בטבע והשני מת בטבע ומפני התחברותם קרה לכל אחד ואחד מקרה בפני עצמו, וקרה חיות לגוף מפני התחברותו לנפש וקרה מיתה לנפש מפני התחברותה לגוף א"כ הנפש חיה בטבע מתה במקרה והגוף מת בטבע חי במקרה ע"כ. ולכך צריך האדם להיות כל השתדלותו בחיות הנפש שהחיות לה בטבע ולא יביאנה במקרה המות בסיבת חיות הגוף שהוא לו מקרה, כי לכך נגזר על אדם מיתה לפי שנמשך והשתדל אחר צרכי הגוף. ובהיות הגוף קרה מיתה לנפש להתיך אכילה, ונתקצרו הימים שלא יחיו אלא עד ע' שנה ולא יותר שהוא שביעית ת"ק שהוא תשלום ז' שמיטות מלבד כ' שנים הראשונים שהם שני ההוספה, ולכך ב"ד של מעלה אין עונשין אלא מבן כ' ומעלה שהן שני ההעמדה שאין אדם עומד על דעתו עד תשלום כ' שנה, ולכך נתן אדם לדוד ע' שנה שהם שנותיו של יובל ואילולא אכל מעץ החיים היה חי נ' אלף שנה שהוא יובל הגדול, וזהו ואכל וחי לעולם לעולמו של יובל, אבל אחר שנמשך אחר תאות הגוף שהוא עץ הדעת נתחייב שיתקצרו ימיו ויתקצרו הגופים עד שיותך, ואדם שנתקן בדוד שהוא תשלום גופו לא חי אלא ע' שנה לפי שניתך גופו וכל ימיו ישב בתענית להתיך האכילה, וכן תענית כמנין שנותיו של אדם, ובביאת בן בנו שהוא מלך המשיח יתארכו הקומות שנאמר ואולך אתכם קוממיות, ויתארכו הימים שנאמר כימי העץ ימי עמי, והאדם עץ השדה, משיח במ"ק בגימ' קומ"ה זקופה, אבל אכילתו מעץ הדעת גרם שקפח הגוף, עץ הדעת בא"ת ב"ש גימ' זה קפיח, אבל לעתיד יאכל מעץ החיים בא"ת ב"ש זה רם בקומה זקופה, ויחיו חמשים אלף שנה כי כן מהלך עץ החיים נ' אלף. לכך אמר לאדם מות תמות, כי הולך ומתמעט בקומה ובקוצר ימים, ובקוצר הימים נתקצר גם כן כל העולם ומהלך הגלגלים והימים, כי כפי ערך אורכו כך היה העולם ארוך והיו הימים ארוכים, ובערך העולם שהיה כך היו הגלגלים ארוכים ומהלך השמש ארוך והיה כל יום כמו שנה או יותר, וכשחטא ונתמעטה קומתו נתקצר גם כן העולם ונתמעטו הגלגלים, ונתמעטו הימים ונתקצרו, אבל לע"ל שעתידין להלוך בקומה זקופה שנא' ואולך אתכם קוממיות, במדרש חד אמר מאה אמה כגובהו של היכל וחד אמר מאתים שתי קומות כגובהו של היכל, א"כ יתארך העולם לפי שפסיעותיו של איש במדת ר' אמה תהיה כל פסיעה לפחות שלשים אמה ואם העולם מהלך ת"ק שנה משנותינו אפשר שילך אחד בשמונה שנים כל העולם כולו, אלא ודאי מוכרח שיארך ובהתארכו יתארך ג"כ הגלגל ויהיה כל יום כמו שנה של זמן הזה או יותר. ובזה יובן מה שאמר דוד שמחנו כימות עניתנו, ואנו עתה בגלות אלף תקכ"ט שנה לחרבן לא נשאר מאלף הששי כי אם שש מאות וחמשים והיכן שמחה שישמחנו כימות שעיננו ולא חצי ימות שעיננו, לפי שתם אלף הששי והשביעי חרוב, אם כן מוכרח הוא שיתארך היום והעולם ויתארך הגלגל עד שנשב בשלוה כימי הענוי. ולפי שעתה העולם הוא כפול ומכופל הולך ומתמעט בגלות לפי שנכפפה הקומה. ובזה תוכל להבין איך מקום השכינה מצומצם בין בדי הארון לפני ולפנים מקום שאפילו כהן גדול לא היה נכנס אלא פעם אחת בשנה אחר כמה טבילות וקידושין ואחר כמה תפלות שהיו ישראל מתפללים עליו, איך עתה הוא בית תורפה של ישמעאלים בית תורפה שלהם אלא שנתקפלה ירושלים וגברה עליה קליפה של שאר ארצות, ואפשר לומר שבקיפול ארצות באה שום רצועה מארם עד שבנו שם בית התורפה שלהם והם חושבים שבנו בירושלים והם מכזבים, וכה"א הרחיבי מקום אהלך. עוד ראיה מפ' הנזקין ז"ל ס' רבוא עיירות היו לו לינאי המלך בהר המלך וכל אחת ואחת היו בה כיוצאי מצרים חוץ משלש שהיו בה כפלים כיוצאי מצרים, אמר עולא לדידי חזי לי ההוא אתרא ואפילו ס' רבוותא דקניא לא מחזיק א"ל ההוא מינאה שקורי משקריתו א"ל ארץ צבי כתיב בה מה צבי זה אין עורו מחזיק בשרו אף ארץ ישראל בזמן שיושביה עליה רווחא ובזמן שאין יושביה עליה גמדא ע"כ. ותבין סוד זה מהשער שנכרוך על התפילין עד שיבערו הקב"ה שנאמר והלך בסערות תימן, ותחילתו של זה היה שלמה הוא גרם כמו שאז"ל יום שנשא שלמה בת פרעה לקח גבריאל קנה ונעצו בים הגדול ועלה עליו שרטון ועליו נבנה כרך גדול של רומי (שבת נו) והבן:
<b>או</b> אפשר שאמר מות תמות שתי מיתות אחת לו ואחת לדוד אע"פ שלא נזכרה מיתה בדוד אלא שכיבה לפי שהושלם וכן א"ל נתן הנביא גם ה' העביר חטאתך לא תמות, אמר גם לרבות אדם שהושלם בו אע"פ שנאמר עליו מות שנאמר מות תמות לא מת:
<b>זאת</b> הפעם עצם מעצמי וגו'. היה לו לומר צלע מצלעי אלא שאותו צלע לוקח עם חצי חוליא של השדרא שהוא העצם שממנו מתהוה שהוא לוז, ולז"א עצם מעצמי שאני מתהוה ממנו, ולזה תמצא אפילו בבהמות י"ב צלעות בימין וי"א בשמאל, וכדי שלא תהיה הבהמה בשלימות ומין האדם בחסרון נחסר גם בבהמה אפילו שנקבתו לא נקחה מצלעו:
<b>והנחש</b> היה ערום מכל חית וגו'. יש לשאול למה פיתה לאשה ולא לאדם, רז"ל אמרו שהאשה נוחה להתפתות שדעתה קלה, והרי אנו רואים שאדם היה נוח להתפתות שהרי אמר לאשה לא מות תמותון כי יודע אלהים וגו' ולאדם כשנתנה לו מיד אכל שנאמר ותתן גם לאישה עמה ויאכל מיד ולא שאל ולא דבר, וא"ת שלא ידע אם הוא מן העץ כדאיתא במדרש אדם היכן היה נתעסק בדרך ארץ וישן, ר' אמר נטלו הקב"ה. והחזירו בכל העולם וא"ל כאן בית נטע כאן בית זרע והראה לו ג"כ מוצא הכסף והזהב ואבנים טובות, הרי כשאמר לו הקב"ה המן העץ וכו' אמר האשה היא נתנה לי מן העץ, הרי בפירוש אמר מן העץ. ועוד מאחר שהפתוי הוא לאשה למה אמר לה בלשון רבים אף כי אמר אלהים לא תאכלו כי ביום אכלכם וכו' ונפקחו עיניכם וכו', ועוד אדם חכם גדול יציר כפיו של הקב"ה איך נתפתה, ומה היתה טענתו האשה אשר נתת כפוי טובה שלפי שנתן לו אשה ישמע ממנה ויאכל ממה שמנעו הקב"ה. ועוד למה לא קללו מיד עד שאמר לאשה מה זאת עשית וקלל לנחש ולאשה ואחר כך לאדם הראשון, ועוד מה היתה כוונתה של האשה שנתנה לו. אלא הפתוי שפתה לאשה לא יכול לפתות לו לאדם, שהפתוי היה שאמר הנחש הקב"ה צוה לאדם שלא יאכל מן העץ שהעץ הוא מורכב מטוב ורע ואדם טוב בלא רע שהוא יציר כפיו אבל עתה באכילתכם נעשיתם מורכבים מטוב ורע ולא יזיק לכם אדרבה שתהיו כאלהים יודעי טוב ורע ולכן אמר לה בלשון רבים שכיון שתתן לאישה שהוא טוב ואת רע תהיו מורכבים ולא תוזקו, ולכך נתנה לו שנאמר ותתן גם לאישה גם רבוי הוא שהטעימה לו הדברים שאם תאכל היא ולא הוא תנזק ואם יאכל הוא יהיו מורכבים ויועיל להם, מיד ותתן גם לאישה עמה ויאכל, ולכך אמר אדם האשה היא נתנה מצדה שהיא רע, ממנה היתה ההתחלה לא ממני שאני טוב ואם היא תאכל ולא אוכל אני יהיה רע לעולם בלא טוב, ולכך לא קללו מיד, ואמר לאשה מי אמר ל שאת רע והוא טוב, אמרה הנחש השיאני צד אותי בפיו כמו עשו שכנו, השיאני בגימ' עש"ו, שכנ"ו נשכני, השיאני בגימ' נושך, ואני ריקה הדעת, השיאני בגימ' ריק"ה אנ"י:
<b>עוד</b> נאמר שהפתוי היה שאמר הנחש לאשה ענינים שמורה שמונע אותה מהנזק, אמר אף כי אמר אלהים לא תאכל מכל עץ הגן, לא מבעיא מהפירות אלא אפילו מהעץ עצמו של שאר אילנות אסר עליכם, ולזה אמר אף כי שהוא לשון לא מבעיא, ועשה כן כדי להטעותה שיש פרי ויש עץ (ונפקחו עיניה, ובאה לה ידיעה אחרת מה שלא היתה יודעת) ואמר לה שלא יש הפרש בין העץ לפרי (אז אמר לה ונפקחו עיניכם וכו') ואמרה לו מפרי עץ הגן נאכל ומפרי העץ אשר בתוך הגן ג"כ נאכל ממנו, שהקב"ה לא מנענו אלא מהעץ לא מהפרי, אבל העץ בעצמו אמר אלהים לא תאכלו ממנו ולא תגעו בו פן תמותון, היא מקודם לא ידעה שיש הפרש בין פרי ובין עץ אלא הנחש בערמימותו שם מגמתה שיש הפרש כדי להטעותה, אמר הנחש הואיל ואת אומרת שמהפרי מנע הקב"ה ולא מן העץ עצמו, לא מות תמותון כי יודע אלהים כי ביום אכלכם ממנו בעצמו ונפקחו עיניכם, כי אין הפרש בין העץ ובין הפרי. ותרא האשה ראתה בעין שכלה הקלה והקלקלה שיש הפרש בין פרי ובין העץ הפרש גדול, ולכך יש פזר גדול על האשה, כי טוב העץ למאכל ומרוב חשיבותו ומעלתו נמנע שלא יאכלו ממנו מן העץ בעצמו ולקחה מהפרי ולא מהעץ ותתן גם לאישה שפתתהו ונתפתה, ותפקחנה עיני שניהם וידעו כי ערומים הם ערום ועריה מזאת הידיעה שיש הפרש בין העץ לפרי. ולכך כשאמר לו הקב"ה המן העץ וכו' אמר האשה אשר נתת עמדי היא נתנה לי מן העץ שלא יש הפרש בין העץ לפרי. ואין מן התימה שיהיה טעם העץ ופריו שוים, שהרי אז"ל פרי עץ הדר איזהו עץ שטעם עצו ופריו שוה הוי אומר זה אתרוג ויש אומר אתרוג היה וגם כן אמר על ונטעתם כל עץ מאכל מאחר שאמר וערלתם ערלתו את פריו איני יודע שהוא עושה פירות למה אמר מאכל אלא לומר לך שהעץ בעצמו נאכל ואיזה זה הפלפלים, אם כן אין מן התימה שאילני ג"ע יהיה טעם העץ והפרי שוה:
<b>עוד</b> אפשר לומר שהמניעה היתה שלא יאכל מקצת אלא כולו שלא יפריד, וזהו פירוש ממנו מקצתו, ולא די שלא אכלה מן העץ אלא אפילו מן הפרי ג"כ לא אכלה אלא מן הטפל לפרי שהיא הקליפה וזהו ותקח מפריו ולא פריו, והוא פרוד וקצוץ שעשתה מהקליפה פרי ועיקר:
<b>עוד</b> אפשר לומר שהקב"ה אמר לו מכל עץ הגן אכל תאכל ומעץ הדעת גם כן אבל לא ממנו לבדו שלא יקצץ אלא על ידי חבור. ותשובתו של אדם הראשון שאמר האשה אשר נתת עמדי, כוונתו לומר שבשעת הצווי לא נבראת אלא להיות לו לעזר כאומרם מביא אדם סאה של חטים חטים אוכל אלא טוחנת מרקדת ולשה ואופה ועושה פת ומביאה לפני בעלה, אם כן תקון המאכל הוא על ידה, לכך אמר האשה אשר נתת עמדי היא נתנה לי ואוכל אע"פ שידעתי שהוא מן העץ אכלתי כי חשבתי שנתקן על ידה הואיל ונבראת לכך:
<b>ובמדרש</b> אמרו סחטה ענבים, כוונו לומר שלא המתינה עד שיתבשל היין ויפרדו השמרים וירדו למטה שהוא סוף השמיטה, כי מה שכתוב בתורה אדם כי ימות גם מות יומת גם יטמא, הכל היה עתיד לבא בסוף, אבל היא לא המתינה וערבה הכל לזה הדורות מעורבים ומרודפים זה מזה, הבל מקין, נח מאנשי דורו, ובאותם הדורות באו למך ומתושלח, ואברהם מורדף מנמרוד, יצחק מפלשתים, יעקב מעשו, ישראל ממצרים עד שעמדו על הר סיני ונצלל היין שנאמר הביאני אל בית היין וכה"א אנהגך אביאך אל בית אמי תלמדני אשקך מיין הרקח שאין בו זוהמא כמו שאז"ל חירות ממה"מ:
<b>עוד</b> במדרש אמר רבי יצחק למלך שאמר לעבדו לא תטעום מהתבשיל עד שאבא מן המרחץ א"ל אשתו טעום את התבשיל הזה שלא יהא מבקש ליתן בתוכו מלח או מורייס בא המלך ומצא אותו טועם בשפתותיו א"ל המלך ולשפחות שמעת יותר ממני, כך אמר הקב"ה ולחוה שמעת יותר ממני מיד נטרד שנאמר ויגרש את האדם. הוקשה לו לרבי יצחק כיון דקיימא לן קם ליה בדרבה מניה א"כ למה קלל לאדם ונתגרש מסתייה המיתה שאמר לו כי ביום אכלך ממנו מות תמות, לכך בא לומר שזה העונש אינו אלא על השמיעה לבד, ואגב אורחיה אשמעינן שלא נאסר עליו לעולם אלא עד שיבא מבית המרחץ, עד שיבא יום השבת, ולכך נברא ביום ששי, שאם היה נברא ביום אחר היה מצטער על אכילתו כי לא יוכל לסבול כלום אבל כשהזמן קצר יוכל לסבול, ואמרה לו אשתו טעום שלא יהא צריך מלח או מורייס ולא אמר תבלין לפי שהמלח צריך תבשיל כאומרם ז"ל בעיא מלחא בשולא כבשרא דתורא, והמורייס ג"כ צריך בשול ויבא יום שבת ולא תוכל לבשלו, ובא המלך ומצאו טועם בשפתותיו כלומר עד שלא יבלע האכילה שאם היה בולעה אי אפשר להתקיים אפילו שעה אחת לפי שהוא עונש דבק כמו סם המות ולכך בא אליו בעודו טועם בשפתותיו, ולפי שהיתה הטומאה בו כפולה מהנחש ומהאשה לכך נתגרש שלא יטמא משכן ה' וישב בדד מחוץ למחנה, ואולי מה שאמר שלא יהא מבקש ליתן בו מלח או מורייס הוא רמז לחסרון סחיטת הענבים לעשות יין כאמז"ל סחטה ענבים והסחיטה אחת מארבעים מלאכות לכך אמר לו קודם שיכנס השבת שיסחוט והיה משומר בענביו לקדש היום וחללתו והפרידתו מהענבים ועשתה מהקודש חול ופסלתו מן קדוש היום ולא המתינה עד שקדש היום ועד שיתבשלו הענבים והאכילתו ענבים קהות וקהו שניו ושני הבריות ונקרא ערל שאכל מן הפרי בשנת הערלה. או נאמר שהתבשיל הוא שפע שבא לבית שכן אז"ל משל לבת מלך שהריחה ציקי קדרה והוא משל על השפע והיחוד הבא אליה, ואמר לו המלך, שלא יהנה ממנה עד שיותקנו שבע צנורות העליונות כדי שיהיה השפע שלם ומבושל בשלמות מהשבע עליונות ועדיין לא נשלמו אלא ששה ימים ויום השביעי שהוא שבת גמר הבשול והוא התבלין כאותו מעשה (שבת קי"ט) של קיסר שהריח ריח התבשיל והיה ריחו נודף וא"ל ר"י בן חנניה יש לנו תבלין ושבת שמו, והוא לא המתין עד שיושלם הפרי ואכלו פגה, וכן עשה בגלגולו בדוד שאכלה פגה לבת שב"ע, בא המלך שהוא הבינה שהוא מלכו של עולם וא"ל לשפחות שמעת שהם שאר המדות יותר ממני, פירוש שעדיין לא באה השפעתי עד יום שבת, ולזה אמר מצאו שהיה טועם בשפתותיו פירוש שהיה מקבל משאר המדות והיא כמו פרוד וקצוץ לפי שעדיין לא בא להן מלמעלה וסימן ויבנהו שבע שנים, ולזה עלו ב' וירדו ד' והבן, לפי שבשעה ראשונה עלה במחשבה, ב' נתיעץ, ג' כנס עפרו, רביעית גבלו, ה' רקמו, ו' עשאו גולם, ז' זרק בו נשמה, ח' הכניסו לג"ע, ט' נצטוה, י' סרח, י"א נדון, י"ב יצא בדימוס, הרי שנצטוה בט' ונשאר ג' שעות י' וי"א וי"ב כנגד ג' שני ערלה, והד' היא יום שבת שכן השבת הוא בדבור ד', והלא היה יכול לעשות הכל בשעה אחת אלא הניח ג' שעות לרמוז על שנות הערלה ובשנה הד' יהיה כל פריו קדש הלולים, והוא לא המתין אלא בי' סרח לכך נקרא ערל ונתחלל ונטרד מן הקדש, שכן מרח"ץ בגימ' של"ח, וגם ירקח"ך, ואם לאו ירחק"ך יחרק"ך חריק"ך, ולזה מקדשין על היין בכניסתו וביציאתו, ואז"ל זכור את יום השבת זכרהו על היין אין זכירה אלא במקום שכחה מאחר ששכחו ונתנה לו היין בשמריו ולזה רמזו ז"ל סוחט אדם אשכול ענבים וכו'. עוד רמז לו שלא יאכל מן הפרי עד שיטבול וירחץ כל גופו, מרח"ץ במ"ק עולה גופ"ו, מבי"ת מרח"ץ בגימ' ישת"ף שלא יעשה שום שורפית, ובזה יתורצו כמה קושיות שבמאמר. אבל עדיין השאלה היא חזקה על אדם איך יציר כפיו ישמע לאשה, היא נתפתית בדעתה הקלה אבל אדם ודאי שהיה חכם גדול איך נתפתה. נוכל לומר כשראה אדם מעלתו כמו שאחז"ל שהיה אורו. מבהיק מסוף העולם ועד סופו עד שמלאכי השרת טעו בו וחשבו שהוא אלוה עד שאמר להם באו נשתחוה ונכרעה נברכה לפני ה' עושנו אני עשוי ונברא ככם כשאמר כן כוון לש"ש, אמר אולי הדורות הבאים יגבה לכם ויטעו אחריהם ובפרט אם יהיו חייהם ארוכים יעשו עצמם אלוהות והיה הוא רוצה לאכול משום עת לעשות לה' הפרו וכו', והיה קשה עליו לאכול הוא בעצמו, וכשבא לו ע"י אשה מיד אכל, והן אמר האשה וכו' היא נתנה לי מן העץ אע"פ שידעתי שהוא מן העץ ואוכל, כי אם לא הייתי אוכל הייתי כמו מלאך והיו העולם טועים אחרי ולהודיע פחיתותי ומפחיתותי תוכר מעלתך אע"פ שאמות, גם להודיע לכל בני העולם שהבחירה היא ביד האדם וכן אמר דוד שהוא תיקונו למען תצדק בדברך שהיא הבחירה שהיא מסורה ביד האדם, אם לא היה חוטא כלל היה נראה שטבעו כמו המלאך ואינו מבחירתו. ולזה לא קללו אלא אמר ארורה האדמה, שאם היא היתה מוציאה עץ שהוא עצמו פרי לא היתה האשה נסתית כי בראותה שיש הפרש בין הפרי ובין העץ לזה נסתית, לזה ארורה האדמה, וכשראה הקב"ה אמר בעצבון תאכלנה כדי שיהיו טרודים במזונם ולא יתגאו, וכן אמר עוד כל ימי הארץ זרע וקציר וכו' וגם כן כי עפר אתה ואל עפר תשוב כדי שלא יעשו עצמן אלהות, לזה אחר הבל אמר ויקרא האדם שם אשתו חוה תרגום ויספר וחוי, אמר אדם ע"י בא הספור כמו שכיוונתי וידעו הכל שהם נולדים ולא יעשו עצמן אלהות, ועל זה לא מת ביום שאכל, וקלל לאשה קודם. ואמר כי עפר אתה ואל עפר תשוב כמו שנא' הכל היה מן העפר והכל שב אל העפר שעתידין הכל לחזור לעפרן הראשון, ולזה אמר ואל עפר תשוב ולא אמר ותשוב עפר רמז לו שישוב לחומר הראשון שהוא מן הבינה, והבן:
<b>ויאמר</b> האשה אשר נתת עמדי היא נתנה לי מן העץ. יציר כפיו של הקב"ה יאמר כן ולא עוד אלא שאמר ואוכל. יש מי שאמר דרך הלצה שאמר ואכל כי היא אכלה והיא מתה וכדי שלא להטריחך לברוא לי נקבה אחרת לזה ואכל. עוד אמר ואכל לפי שהתשובה נבראת קודם שנברא העולם וכדי להראות כחה לבריות לזה ואכל, וכן אמר דוד שהוא סופו של אדם למען תצדק בדברך. עוד טעם אחר לפי שאדם הראשון היה חכם גדול וראה שהדורות הבאים עושים עצמם אלהות כמו נמרוד וכמו פרעה וכמו נבוכדנצר וכמו חירם מלך צור, לזה אכל כדי שידעו גוים אנוש המה סלה שסופם למות והם ילוד אשה ואינם אלהות ולזה כשקללו הקב"ה לפי שראה שכוונתו לשם שמים, לא קללו אלא אמר ארורה האדמה ואמר לו בעצבון תאכלנה וקוץ ודרדר תצמיח וכו' כי עפר אתה ואל עפר תשוב וכו', כל זה למה שכיון כדי שידעו שהם ילודי אשה ואינן אלהות, ונתקלל בט' קללות ולא עשה כמו שקלל לאשה ולנחש כל זה לפי שראה הקב"ה שכוונתו לטובה היתה, אד"ם במ"ק ט' (טוב), והבן:
<b>ויאמר</b> קין אל הבל אחיו ויהי בהיותם בשדה פסקא באמצע פסוק רמז למה שאז"ל שאמר דברים הרבה שאמר לית דין ולית דיין וכו', ולפי שהוא נולד ראשון מן יציר כפיו, ומפני כבודו לא נכתב מה שאמר והניחוהו חלק:
<b>ויקם</b> קין על הבל אחיו וכו'. כבר הוקדם לך שקין הוא מצד הקליפה שהיא הערלה שהיא בגימ' אש"ה ע"ה, ולכך נאמר בו ותהר ובהבל לא נאמר ותהר, וההריגה היתה שכסתה הקליפה וקלטה כל הפרי בתוכה וזהו ויקם קין על הבל שקם עליו והקיף כל סביביו, ואמר לו הקב"ה אי הבל אחיך למה נתחברת עמו, ויאמר לא ידעתי לא נתחברתי אלא שומר אחי אני עליו כקליפה שהיא שומרת הפרי, לכך לא שעה למנחתו לפי שהפרי אינו שלו. וה"א של השומר אחי אינה ה"א התימה אלא ידיעה. ויאמר מה עשית קול דמי אחיך שאת שותה ושואב התמצית קודם הפרי לכך כי תעבוד את האדמה לא תוסף תת כחה:
<b>ושמעתי</b> למה נתחייב הבל הריגה לפי שלא נתעורר מדעתו להקריב קרבן אלא אחר שהקריב קין שנאמר ויבא גם הוא. וכתב הרב ז"ל ועל דרך השכל קין הבל יש בשמם התעוררות ורמז לענין הויה והפסד כי הם אחים סמוכים זה לזה, וקין רמז לעולם הזה לקנות קניינים, והבל מהביל כל זה העולם, ועל כן היתה מנחתו ממין הצאן שהוא שפל יותר מכל בעלי חיים, וע"כ דבק בו רצון השי"ת שנאמר וישע ה' אל הבל ואל מנחתו, ומנחתו של קין היתה מפרי האדמה כי היה אוהב קנייני העולם הזה עבודת הגוף שאין בו קיימא ונמשך אחר התאוות הגופניות ועל זה לא חל עליו רצון השי"ת, והבל המהביל הרג עצמו לקנות חיי העולם הבא, וקין שאהב קנייני עולם הזה נתקלל ואמר לו נע ונד, כי אוהב כסף לא ישבע כסף והולך ומטלטל ממקום למקום בימים ובמדברות ובמקום גדודי חיות ולסטים ולא יעכבהו לא שלג ולא מטר ואין לו מנוחה אפילו שעה אחת וכל ימיו מכאובים, והאריך וכתב בסוף דבריו וראוי היה ענין זה שיהיה ברמז בשמות שני בני אדם הנולדים בעולם ראשונה ע"כ:
<b>ועוד</b> יש לומר שהשנאה היתה לפי שקין היה הבכור, והיה לו להקריב. מבכורתו וכשראה שלא הקריב והקריב הוא מבכורות מבכרות כתיב שהקריב הבכורות שהם קודש, ולא די זה אלא שהקריב עצמו גם כן שנאמר והבל הביא גם הוא שהקריב גופו ונפשו וזהו רבוי גם, וכשראה קין שמה שהיה לו להקריב לא הקריב נפלו פניו:
<b>ועוד</b> במדרש פרקי רבי אליעזר הגיע ליל יום ט"ו של פסח קרא אדם לבניו א"ל עתידין ישראל להקריב בלילה הזה קרבנות פסחיהן הקריבו גם אתם לפני בוראכם, והביא קין מותר מאכלו קליות זרע פשתן, והבל הביא גם הוא מבכורות צאנו כבשים שלא נגזזו. והסוד הוא שקין חרה לו על מפלתו של פרעה שכן פרעה אותיות העפר, ולזה הביא מפרי האדמה מפרי האדמה בגימ' שכינה שהיא עשתה המכות במצרים, ומכה ראשונה היתה דם ונאמר ובושו עובדי פשתים וכו', ולכך הביא קליות זרע פשתן כלומר שעתיד ליאבד גם במכת הברד נאמר והפשתה נוכתה, אבל הבל שמח שיצאו ישראל והוכו בכורי מצרים ומבכורי ישראל לא מת אחד ולכך הביא מבכורות צאנו. צאנו ומחלביהן בגימ' עם ב' מלות יצא"ו קה"ל גדו"ל, וכן מבכורות צאנו ומחלביהן, ר"ת גי' א' קהל, ר"ל קהל אחד:
<b>לא</b> ידון רוחי באדם. אמר מן הראוי להביא להם משה רבינו שינהגם ולא ידון רוחי שלא תחול עליהם מדת הדין אבל הוא בשר ואינו יכול עליהם וגם ימיו קצרים שהם ק"כ שנה והם מאריכים ימים ובערך ימיהם כחם ולא יקבלו ממנו, הרי מתושלח שהיה צדיק גמור ולא קבלו ממנו ולא בא המבול עד שמת, וזהו מתושלח מת ושלח המבול, ועליהם נאמר ואם לא ישמעו בשלח יעבורו, שעברו ונשתלחו אחר שעבר מתושלח, א"כ דור המבול אינם ראויים לו שינהיגם וזהו כי מן המים משיתיהו והנחתיו לדור הגון לרח עליהם בשג"ם הוא בשר בגימ' מש"ה הוא שם רב ברחמים, והיו ימיו ק"כ שנה, כלומר הרי נח היה עסוק בתיבה כמנין שנותיו ולא חזרו, משיתיהו בגימ' משה הוא בעל הרחמים:
<b>מצאתי</b> כתוב למה נקרא שמו מתושלח לפי שהיה לו חרב והיה חקוק עליה שם המפורש והיה הורג בה בכל יום ת"ק מזיקין ושדים וכשמת נגנזה י. זה מתושלח מת ושלחו עמו, ופירוש שלח חרב כמו בשלח יעבורו באיוב, וכן כל צדיק וצדיק יש לו חרב לעכב הפורענות שלא יבא ומה היא החרב התפלות שמתפלל על דורו אותה תפלה היא כמו חרב לעכב הפורענות שנאמר וחרב פיפיות בידם פיפיות הם הפה שלהם שמתפללין בו, פיפיות בגימ' תוקף, שתוקפין בדין שלא יחול בעולם כמו שעשה אהרן ופינחס, וזה הוא בידם כלומר כשהחרב הוא בפה שמתפלל בכוונה ידועה התוקף שהוא הדין מסור בידו, וכן מ"ש מתושלח מת ושלח המבול כן ג"כ כל צדיק וצדיק מת ושולח הפורענות שנאמר כי מפני הרעה נאסף הצדיק. שלא תבוא ח"ו ומגין בזכותו, שגדולים צדיקים במיתתם יותר מבחייהם:
<b>גימטריאות</b>
<b>אלו</b> <b>הגימטריאות</b> <b>מצאתים</b> <b>בספר</b> <b>כתיבת</b> <b>יד</b> <b>על</b> <b>שם</b>
<b>רבינו</b> <b>שמשון</b> <b>ואכתבם</b> <b>בסוף</b> <b>כל</b> <b>פרשה</b> <b>ופרשה</b>
<b>בעזהי"ת</b><b>:</b> <b>את</b> האור, בגימ' תרי"ג, כי טוב הוא, שהם טובים לישראל, תדשא הארץ דשא, אלו ד"ת שהם מרובים כדשאים וכעשבי השדה:
תדשא, אש דת:
ואת כל עוף כנף למינהו, ר"ת בגימ' המלאכים:
אעשה לו, בגימ' בית:
עזר, זרע שיתקן בו ויעזר:
כנגדו ע"ה, דוד ע', רמז על עי"ן שנה שנתן אדם לדוד:
אדם חוה, בגימ' דין, למה נקרא שמו נחש שגרם זוהמא בחוה ופרסה נדה ופגע בחלתו של עולם ונטרד מעולם שכולו שבת, נח"ש נדה חלה שבת:
האדם נפש חיה, ס"ת משה. נפש חיה, ר"ת נח:
ויקרא ל"ו האד"ם נפש, ס"ת למפרע שמואל. האדם נפש חיה, ר"ת למפרע חנה, למדך שאף שמות הצדיקים והצדקניות נגלו לו לאדם:
הנפילים היו בארץ, ס"ת למפרע צום, שצום יום הכפורים מכפר עליהם, כדאיתא במסכת יומא גורל אחד לעזאזל לכפר על מעשה עזה ועזאל:
הגבורים אשר מעולם אנשי שם, ס"ת מרמי"ם את בני אדם. ורק רע, בגימטריא יצר הרע:
נח, בהפוך אתוון חן, ונח מצא חן:
<b>פרשת</b> <b>נח</b>
<b>אלה</b> תולדות נח. כבר אמרו שנח היה בו קצת מזוהמת הנחש ויש בו בשמו נ"ח של נחש ולכך היה איש אדמה אבל כשמצא חן שהוא על סדר א"ב"ג"ד הוליד שם שיצא ממנו אברהם שנאמר ומצאת את לבבו נאמן, נהפך נחש ח"ן ש' היינו ברחמים שמצא חן ורחמים להוליד שם, אבל כשנקרא נח על סדר תשר"ק הוליד חם, ואע"פ שאמר ויולד נח, היינו לומר שבא שם בהיסח הדעת שנאמר בו מציאה והמציאה אינה באה אלא בהיסח הדעת שהוא כיון לנח אדם שנתקן בו אברהם ולא יצא אלא מחן ונח מצא חן:
ואלה תולדות נח נח, שתי פעמים כנגד ב' מדות צדיק תמים, וכנגדם הוליד שני בנים, כנגד צדיק הוליד יפת שיצא ממנו כורש צדיק וכשר וכן יפת במ"ק כורש, וכנגד תמים הוליד שם שיצא ממנו אברהם שנאמר בו התהלך לפני והיה תמים, וכן יפת ג"כ עולה תמים, שהיה תם ולא שמע בעצת סנבלט שכתב שטנה לבטל בנין בית המקדש. והזכירו פעם שלישית שאמר את האלהים התהלך נח כנגד הבן הג' שהוא חם שהלך בשרירות לבו, והלך נח עצמו ונטע כרם, הוליד חם שנתחמם ורבעו, אם כן לא אמר איש צדיק תמים אלא בערך הבנים שעתיד להוליד ולא בערכו, וכן אז"ל פ' חלק (ק"ח) אפילו נח שנשתייר מהם לא היה כדאי אלא שמצא חן שנאמר החמס קם למטה רשע לא מהם ולא מהמהם ולא נח בהם, וכן אמר אמחה את האדם אשר בראתי וכו' כי נחמתי כי עשיתים ונח, פירוש ג"כ אלא שמצא חן וכו', וכן נחמתי נח מתי שהוא מן המתים, וכן נח בא"ת ב"ש ט"ס שהוא חלל ע"ה וט"ס ג' פעמים עולה זר וכל זר לא יאכל קדש, לפי שנתחלל ולכך נטרד מן הקודש ולא הוליכו לא"י שלא היה שם מבול, וג"כ אמר לו קח לך מכל מאכל אשר יאכל והיה לך ולהם לאכלה, שאתה שוה להם לבהמה ולעוף ולרמש וכו':
<b>עוד</b> אלה תולדות נח נח. אמר נח ב"פ נכפל שמו לומר לך שכל מי שרוח הבריות נוחה הימנו רוח המקום נוחה הימנו, זהו צדיק בדורותיו שרוח הבריות נוחה הימנו רוח המקום נוחה הימנו שנאמר כי אותך ראיתי צדיק לפני:
<b>עוד</b> נח הוא שם הווה לא אמר מנוח או מנוחה לזה א"ל במדרש אתמהה, התמיהה היא שאמר נח ולא אמר ממה, לזה אז"ל נייחא לו נייחא לעולם נייחא לאבות נייחא לבנים נייחא לעליונים נייחא לתחתונים נייחא בעולם הזה נייחא לעולם הבא, תמצא בכאן ד' נייחות כנגד ארבע אותיות של נ"ח נ"ח:
<b>עוד</b> אלה תולדות נח נח, כשנח הגשמי עושה תולדות עושה ג"כ נח השכלי ולזה נח נח:
<b>ויאמר</b> אלהים לנח בא אתה וכל ביתך אל התבה כי אותך ראיתי צדיק לפני. א"ל הקב"ה בצדקתך לא היית מפורסם כמו אברהם שעתיד לקרא בשם ה' אבל צדקתך אינה אלא לפני בסתר ואינך זז ממני ואין אתה מתוכח עם אנשי דורך על ענין ע"א, צדיק לפני, צדקתך שהיא לפני שלא יהיה לך אלהים אחרים על פני היה ראוי שתודיענה לדור הזה כמו אברהם שעתיד להתוכח עם אנשי דורו ומודיע אלהותי בעולם שנאמר ויקרא בשם ה', לזה נאמר לו התהלך לפני שעתיד להלוך ולהתוכח עם אנשי דורו אבל אתה דבק בי ואינך זז ממני לכך הסתר בתיבה וכו':
<b>היה</b> בדורותיו. אמר היה בסוד ומשה היה רועה ולזה בדורותיו ב' דורות והבן. ולז"א צדיק תמים. צדיק בדור הזה שנאמר כי אותך ראיתי צדיק לפני בדור הזה ולא תמים כי לא היה שלם שלא יש בו זכות להגן על דורו, אבל באברהם אמר התהלך לפני והיה תמים, לכך הסתר גם אתה ולא תתגאה ותביט אחריך ותראה באבדן אנשי דורך ואתה נצול, צדקתך אינה כדאי אלא לשום לעולם שארית, ולזה לא אמר לו שילך לא"י שלא היה שם מבול שנא' ארץ לא גושמה ביום זעם לפי שלא היה כדאי ללכת למקום קדוש אבל אברהם שהיתה צדקתו מפורסמת א"ל לך לך וכו', וג"כ הטמן והכנס בתיבה שלא יראך השטן ויקטרג עליך לפי שאין צדקתך ניכרת אלא לפני ולא לו לכך הטמן, לפי שהיה מתהלך בתומו בקרב ביתו, וזהו צדיק תמים היה בדורותיו קרי ביה בדרתיו היינו בדירתו בדירה שלו היתה צדקתו:
<b>עוד</b> ויאמר אלהים לנח קץ כל בשר. כאן גילה לו סוד הגלגול כרשב"י שאמר לו הבשר כלה לא הנשמה שנקראת נשמת חיים אבל הבשר שהוא גוף כלה, ולכך התיר לבני נח בעלי חיים בשחיטה שישפכו הנפש שהוא הדם על הארץ שנאמר כי נפש כל בשר בדם הוא ואני נתתיו על המזבח לכפר וכו', א"כ א"ל קץ כל בשר קץ כל שבר כל בשר יש לו קץ ויש לו שבר ותקוה בגלגול, וצוהו שלא יאכל הב"ח כי אם בשחיטה לפי שקלקל הבשר לכך הותר הבשר לא הדם וזהו על השחיטה על שחטא נשאר מאותיות השחיטה י"ט היינו ח"י ע"ה א"כ על חי שחטא, שחיטה באותיות אחורים תטרי"ו בגימ' הנשמ"ה אד"ם, כלומר מתגלגלת עד שתושלם נשמתו כרשב"י כאדם הראשון שממנו נאצלה, ולפי שהנפש חטאת בסיבת הגוף שנתחברה לו והגוף הויתו מן הארץ לכך ישפך על הארץ, ורמז לו שעתיד לחזור לצמוח מן הארץ שנאמר ויציצו מעיר כעשב הארץ, אבל לא יאכלנו שלא יחזור להתחבר לבשר והבשר שברו ותקותו הוא שיאכלנו הב"ח ויהיה חלק ממנו. ולכך נאמר בהם גויעה ולא מיתה לומר שיש להם שבר ותקוה, וכן ויגוע כל בשר ע"ה בגימ' הו"א לתיקונ"ם, לא כגויעת הצדיקים כי בגויעת הצדיקים לא נזכר בהם בשר כי הצדיק גופו זך ונקי שהוא הבשר ורמ"ח איבריו נטהרו בעשיית המצות אבל דור המבול נשחתו כל איבריהם ודבר הנשחת הוא צריך לתיקון. וכן ויאמר אלהים לנח ס"ת רמ"ח רח"ם, יש להם רחמים, אבל ע"י גלגול כרשב"י, ולכך ויאמר אלהים בדין ובאמירה ולכך ויאמר:
<b>ובמדרש</b> ויאמר אלהים לנח קץ כל בשר. הגיע זמנם ליקצץ הגיע זמנם ליעשות בוסר הגיע זמנם ליעשות בתה, י"ל למה אמר הגיע זמנם ג"פ. ואם הוא בא לדרוש הפסוק שאמר קץ היינו הגיע זמנם ליקצץ, כל בשר היינו הגיע זמנן ליעשות בוסר, בא היינו הגיע זמנן ליעשות בתה, א"כ ידרוש ג"כ מלת כל ויאמר הגיע זמנם ליעשות כלה, וידרוש ג"כ מלת לפני ויאמר הגיע זמנם ליפנות מן העולם, אלא כוונו ז"ל לג' גלגולים כרשב"י, ובאחד אמר ליקצץ כמי שקוצץ האילן ומניח השורש מריח מים יפריח ועשה קציר, ובשני הגיע זמנם ליעשות בוסר שהבוסר ג"כ יש לו צורך בעולם אבל לא כ"כ שיש דבר אחר ליכנס במקומו כגון החומץ וכיוצא בו, ולג' אמר הגיע זמנם ליעשות בתה כמו ואשיתהו בתה בישעיה שהוא משל על הכרם שישאר כמו שהוא אבל לא יזמר ולא יעדר ואם ירצה לחזור אליו בתיקון מועט ישוב כמו שהיה, א"כ הודיעו לג' גלגולים דיש לו תיקון כרשב"י, ולכן אמר כל בשר, קן כל בשר, לשחת כל בשר, ג"פ בשר, וברביעי ומכל החי מכל בשר שנתקן ונקרא חי, ולכך הנני משחיתם את הארץ לבד שהוא הגוף והכל לתיקון, ולכך א"ל שיתוקן לפי שנשמתו מאדם, וכן לך תבת ע"ה בגימ' היא נשמת אדם, ולכך א"ל עשה לך עשה עצמך ותקף עצמך בגלגולך כמו שאז"ל נח ראה ג' עולמות בנו וחרב ובנוי, כוונו לומר שגלגולו היה על צד הרחמים, ולכך אמר לו וכפר"ת אותה בגימ' כופר הנשמה, בכפר ברחמים, בכפר בפרך, מך הדין היה שגלגולו בפרך שיתפרך הגוף שהוא הבשר ויבא בשאר גלגולים אלא שריחם עליו ונחשב לו גלגולו בשלשה עולמות שראה, וזהו בכפר ברחמים כמו שאמרנו. ולכך היתה תחתיים שניים ושלישים כי היה לו לומר ראשונים שניים שלישיים או תחתיים אמצעיים עליונים ואמר תחתיים שניים ושלישים לרמוז לו על גלגולו, לפי שנח מצא חן וזה היה גלגולו בראיית ג' עולמות, ולכך אמר לו על האורך ועל הרחב ועל הקומה האורך ש' בגימטריא ברחמים והוא ראשון שבא בארוכה, ורוחב שבא בקצרה שהיא פעם שנית שאין מאריך כ"א חמשים שעלה למעלה לשער החמשים, ועל הקומה אמר שלשים אמה שהוא הל' מגדל עד שעלה למקום שאינו נראה והכל ברמז, ולכך הטריחו בתיבה ולא אמר לו לעלות לא"י כי היה צריך תיקון:
<b>עוד</b> כוונו ז"ל במדרש לדור המבול ולדור הפלגה ולאנשי סדום, כנגד דור המבול אמר הגיע זמנם ליקצץ שקוצצין האילן ושרשו בארץ, מריח מים יפריח רמז על נח שהיה שרש בעולם ומריח מי המבול, שיצא מן התיבה והקריב קרבן וירח ה' את ריח הניחוח וכו' ושם לעולם שארית, ועשה קציר כמו נטע נטע נטיעה של מעשה בראשית ונטע האילן שיצא ממנו אברהם שהוא תיקון אדם, ואברהם נאמר בו יוקח נא מעט מים, וכנגד דור הפלגה אמר הגיע זמנם לעשות בוסר שלא נאבדו לגמרי, וכנגד אנשי סדום אמר הגיע זמנם לעשות בתה שהוא לשון חורבה ושממון לא תזרע ולא תצמיח ונזרעה גפרית ומלח היינו בתה, ולז"א והבאתי את השלישית באש רמז על אנשי סדום שהם היו בפורענות שלישית ונדונו באש, וכן באב הם שהיה באותו הדור נצטרף באשו של נמרוד היינו וצרפתים כצרוף כסף ובחנתים כבחון את הזהב, ואנשי סדום לפי שהיו סיגים ספו תמו מן בלהות בלהבות אש שמצאה האש עצים יבשים ואכלתם. וג' גלגולים רמוזים בפ' כי לא אחפוץ במות המת כי לא אחפוץ במות זה גלגול א', המת זה גלגול ב', כי אם בשובו זה גלגול ג', וחיה זה גלגול ד', וכן אמר כאן ג"פ בשר, ובג' אמר ומכל החי וכו', ונח בגלגול אדם שנתגלגל בו כרשב"י, שכן נח בעלואו נו"ן ח"ת גימ' תיק ד', ותיק היינו אדם בא"ת ב"ש, וד' היינו ד' יסודותיו, אם כן לא יהיה אלא תיק לבד לא נשלם גלגולו של אדם אלא באברהם אבר מה, ומה היינו אדם, ואפילו באברהם לא נשלם אלא באבר מאיבריו והשלמות היה כשעמדו ישראל בסיני שנאמר ויחן שם ישראל נגד ההר ויחן בלשון יחיד שכולם נתבלעו באחד ולכך ראוי למלך אל אחד ולכך נאמרים הדברות בלשון יחיד:
<b>וכתב</b> רקנט"י ז"ל על פסוק עשה לך תבת וז"ל אפשר שירמוז לסוד היובל הגדול שישוב הכל לתשובה הרמוזה בתיבה, וזהו טעם חמשים אמה רחבה רמז לנ' שערי בינה, ומלת רחבה מרחובות הנהר מלשון ונהורא עמיה שרי. וטעם תחתיים שניים ושלישים רמז לג' עולמות שישובו כולם לתיבה הנזכרת, וטעם בא אתה וכל ביתך וגו' כי אז יכלו גלגול הנשמות כרשב"י וחשב לבלתי ידח ממנו נדח:
<b>ומכל</b> החי מכל בשר כו' מהעוף למינהו כו' שנים שנים כו'. י"ל כי בזה הציוי א"ל ומכל החי כו' זכר ונקבה ומהעוף שצריך צידה אל שלא יטריח עצמו בהם כי הם יבאו מעצמם, ולז"א יבאו אליך ולא אמר תביא כמו שאמר ומכל החי תביא אל התבה, ולא צוה לו על הבהמה הטהורה שיקח שבעה שבעה, אח"כ בביאתו לתבה אמר ויאמר ה' לנח בא אתה וכל ביתך אל התבה ואמר ומכל הבהמה הטהורה תקח לך שבעה שבעה ומן הבהמה אשר איננה טהורה שנים איש ואשתו, אחר כך בפועל אמר ויבא נח ובניו כו' מפני מי המבול מן הבהמה הטהורה ומן הבהמה אשר איננה טהורה ומן העוף שנים שנים באו אל נח זכר ונקבה כאשר צוה וכו', השוה טהורה לטמאה ולעוף הכל שנים שנים, ובצווי אמר שבעה שבעה בבהמה טהורה גם מעוף השמים שבעה שבעה לחיות זרע כו', ועוד שבעה שבעה אם הם לחיות זרע למה שבעה זכרים ושבע נקבות שהם י"ד ג' זכרים או ב' זכרים מספיק לכמה בהמות ונלמוד מיעקב אבינו כששלח המנחה לעשו שלח עזים מאתים ותישים הם הזכרים עשרים וכן ברחלים, ואפילו לדברי רבותינו שאמרו כדי להקריב מהם קרבן למה היו הנקבות והזכרים שוים, ועוד למה אמר תקח לך שבעה שבעה יאמר קח לך תקח לך למה לי, וכן גם כן במאכל אמר ואתה קח לך מכל מאכל המאכל לא היה לו לבדו כי אמר והיה לך ולהם לאכלה א"כ למה אמר לך. אלא הקב"ה כדי שלא להטיל קנאה בין הבריות לא אמר לו שיקח מן הבהמה הטהורה שבעה שבעה אלא תביא אל התבה מכל החי מאותם שהם חיים שלא נזדווגו לשאינם מינם זה נקרא חי, זכר ונקבה יהיו ולא פירש כמה, ואמר דרך כלל מהעוף למינהו ומן הבהמה למינה וכו' שנים מכל יבאו אליך, לא אמר שנים שנים אלא שנים מכל יבאו כדי שיבינו שר"ל שיבאו זכר ונקבה כמו שאמר הפסוק הקודם זכר ונקבה יהיו שלא יבאו ג' זכרים וב' נקבות או ב' נקבות וג' זכרים אלא שנים פירוש זוגות, כל זה כדי שלא להטיל קנאה בין הבריות כמו שאמר העורב רבך שונאני ואתה שנאתני. אבל בעת ביאתו אל התיבה אמר מכל הבהמה הטהורה תקח לך שלא תקחם בפרהסיא בפני שאר הבריות, ולז"א לו לך שלא יראה אותך שום בריה בעולם, ולזה בפועל אמר ויבא נח ובניו מפני מי המבול מן הבהמה הטהורה לא אמר כמה אלא סתם, ושם על הבהמה הטהורה יש זקף קטן, אח"כ אמר ומן הבהמה אשר איננה טהורה וכו' שנים שנים, והבהמה הטהורה נסתמה מן העין ולכך הברכה מצויה בהם יותר משאר שאפילו ששאר יולדות ששה בכרס אחד אין בהם כל כך ברכה, ובעוף לא אמר תקח לך שבעה שבעה כי אינו ציד אלא אמר גם מעוף השמים שבעה שבעה הר יבאו, מעצמם כמו שאמר יבאו אליך להחיות וכן אמר בביאתו ומן העוף ועליו זקף קטן, אח"כ אמר שנים שנים באו אל נח זכר ונקבה. אחר שאמר שנים למה אמר זכר ונקבה, אלא לומר לך שנים מן הבהמה אשר איננה טהורה וזכר ונקבה חוזר לעוף, וכן תמצא שעשה בעל הטעמים ואמר שנים שנים באו אל נח אל התבה ועשה טעם טרחא, זכר ונקבה וגו' את נח. ולמה היה בבהמה הטהורה זכרים כנגד הנקבות לפי שקרבן עולה הוא זכר שנאמר אם עולה קרבנו זכר תמים יקריבנו ובשאר קרבנות אמר אם זבח שלמים קרבנו אם מן הבקר הוא מקריב אם זכר אם נקבה ואם מן הצאן קרבנו לזבח שלמים זכר או נקבה, א"כ הם שוים והזכרים הם צריכים לעולות והוא לא הקריב אלא עולות ולכך היה המנין שוה בהם, ומ"ש במאכל קח לך, ג"כ צוהו שיהיה סמוי מן העין כדי שתחול בו הברכה כי א"א שיהיה מקום מספיק למאכל י"ב חדש לכל הבהמות לפילים ולראמים והתיבה כולה לא היתה מספקת למאכלם יום אחד, לכך צוה שאם יהיה סמוי מן העין ואפילו שיהיה דבר מועט יספיק לו ולהם, וזה"ש ואספת אליך והיה לך ולהם לאכלה כי מאחר שאמר ואתה קח לך מכל מאכל למה אמר והיה לך כו' למה יקחהו ודאי לאכילה אלא לרמוז למ"ש. גם צריך לדקדק שאמר בבהמה הטהורה איש ואשתו ולא אמר זכר ונקבה כמ"ש בעוף שאמר גם מעוף השמים שבעה שבעה זכר ונקבה, אלא לפי שהעוף מטיל ביצים והבהמה היא יולדת חיים לכך הקפיד בבהמה ואמר איש ואשתו, לא מיבעיא שלא נזדווג לשאינו מינו אלא אפילו למינו לא קרב אלא באשתו אבל בעוף אין הקפדה אלא שלא נזדווגו לשאינם מינם לבד:
<b>ויהי</b> לשבעת הימים. כל מקום שנאמר ויהי לשון צער אף כאן כביכול שנצטער הקב"ה ואמר וי על שבעת ימים שבראתי בהם העוה"ז ולז"א הימים בה"א הידיעה שהם שבעת ימי בראשית כאדם שבנה פלטרין והחריבו ומתחרט על מה שטרח ואמר חבל על אינון יומיא. ובמדרש לשבעת הימים שנתאבל הקב"ה על עולמו עד שלא בא המבול מ"ט ויתעצב אל לבו ואין עציבה אלא אבל שנא' כי נעצב המלך על בנו וכי מתאבלים על המת עד שלא ימות, אדם שאינו יודע מה עתיד להיות אינו מתאבל עד שימות המת אבל הקב"ה שיודע מה שעתיד להיות התאבל על עולמו תחילה, ולכך וינחם ה' קודם כביכול כאדם שמנחמים אותו ומקבל תנחומין. אשר עשה את האדם זה האדם הגדול שהוא אברהם אמר אילו לא בראתי את העולם אלא בשבילו שהוא עתיד לפרסם אלהותי די שנאמר וינחם. ואמר ומי המבול ולא אמר המבול אלא מי המבול הוא כמו שאמרו חז"ל ויהי לשבעת הימים אלו שבעת ימי אבלו של מתושלח ללמדך שהפסדן של צדיקים מעכב הפורענות ולכך נקרא שמו מתושלח מת ושלח המבול. והקב"ה אמר לנח כי לימים עוד שבעה אנכי ממטיר על הארץ ארבעים וכו', רמז לו שבתחלה יהיה מטר ויפסק מפני אבלו של מתושלח, ולזה אמר ויבא נח ובניו ואשתו מפני מי המבול שהתחיל לבא עד שהגיע עד צוארו ופסק ובא לתיבה עד קרסוליו כמאמר רבי יוחנן נח מקטני אמנה היה, ופסק להודיע שהספדן של צדיקים מעכב הפורענות כ"ש צדיקים עצמן וגם תלה להם כדי שיחזרו בתשובה, לזה אמר מפני מי המבול ולא המבול אלא מי המבול, וכן ויהי לשבעת הימים ומי המבול היו כבר, אח"כ אמר בשנת שש מאות שנה וכו' ביום הזה נבקעו כל מעינות תהום רבה וארובות השמים נפתחו, שאם לא כן איך היינו יודעים שהספדן של צדיקים מעכב הפורענות:
<b>מצאתי</b> כתוב למה נקרא מתושלח שהיה לו חרב שהחרב נקראת שלח שנא' ואם לא ישמעו בשלח יעבורו והיה חקוק עליה שם המפורש והיה הורג בה בכל יום ת"ק מזיקים וכשמת נגנזה עמו וזהו מתושלח מת ושלחו עמו. וצדיקים אחרים היו ג"כ בדורו כמו שאז"ל על פסוק כל אשר נשמת רוח חיים באפיו מכל אשר בחרבה מתו כל הצדיקים שיש בהם נשמת רוח חיים ר"ת נר חיים, חיים שחייהם מן מ"י שהיא הבינה שמשם נאצלו נשמות הצדיקים, ומכל אשר בחרבה, אותם שהיו בחרבה של עיר להוכיח אנשי העיר ולתיקון אנשי העיר מתו תמו. ונזכר מתושלח שהוא היה צדיק יותר מכולם, ולפי שבשאר הצדיקים נשמת רוח חיים באפיו שלא נתפשטה בהם הנשמה בכל גופם כי אם באף לבד:
<b>עוד</b> אומרו מי המבול ואח"כ אמר ויהי המבול, לומר שבתחלה ירדו מים צוננים ואחר כך עלו מים רותחים, כנגד מה שקלקלו ברותחין, עשה הקב"ה הגעלה לעולמו להפליט הקליפה מבליעת החמוץ שהחמיצה מים רותחין מן התהום ומים צוננים ירדו עליהם מלמעלה שהם הרחמים העליונים, מים רותחין בגימ' דין הנשמה ברחמים, לומר שהגוף, בדין והנשמה ברחמים שהביאם בגלגול כאז"ל, ולכך היה דינם במים ולא בדבר אחר וכל דינין שלהם דן ברחמים, לזה שתף מדת הדין עם מדת רחמים שנאמר אלה תולדות השמים שהוא גימ' נשמה, והארץ שהוא הגוף שהוא מן הארץ, ביום עשות ה'. אלהים ארץ ושמים לומר שהאדם שהוא עולם קטן והעולם הכל נבראו בדין ורחמים, ומזה למדו ז"ל שתמצא פעמים רבות אומרים נתן עיניו בו ונעשה גל של עצמות, הוא דין ברחמים, שכל זמן שהבשר קיים יש לו לגוף צער שנאמר אך בשרו עליו יכאב וגו' ולזה נעשה גל של עצמות למרק הדין מעליהן ולמתקן ותהיה המיתה מכפרת לפי שהמיתוהו מיתה פתאומית ולא התודו ואולי לא הרהרו ולא עשו תשובה ולכך היו מאכילם הבשר מעליהם למרק עונותיהם, ולא היו עושין כן אלא לרשעים ובצדיקים אומרים יהב עיניה ביה ונח נפשיה, וקבלתי פירושו יהב ביה עיניה שראו למרחוק וראו שיוצא ממנו זרע שאינו הגון או ראו שיזדמן לו שום עון ולא יהיה לו נחת רוח שיצטרך לגלגול לכך יהבו ביה עינייהו ונח נפשיה עשו נחת רוח לנפשו שלא יבא בגלגול כאז"ל, או שלא יצא ממנו אותו זרע הפסול ולא יהיה דעתו נוחה הימנו:
<b>ויהי</b> המבול ארבעים יום על הארץ. הי"ל ויהי המבול על הארץ ארבעים יום, אלא כאן רמז למה שאמרו במדרש ז"ל על בנין הבית אמר ובשנה האחת עשרה בירח בול כלה הבית, מהו בירח בול בירח שבוללין לבהמה מתוך הבית, ד"א מהו בירח בול בריח מבול חסר מ' כנגד מ' יום, שאע"פ שנשבע הקב"ה אע"פ כן בכל שנה היו אותם הימים עושים רושם בעולם עד שעמד שלמה ובנה את בית המקדש ופסקו אותם מ' יום לפיכך כתיב חסר כנגד מ' יום שפסקו, זהו ויהי המבול שהיה לו הויה בעולם מ' יום:
<b>וישלח</b> את העורב. יש התעוררות ורמז לגלגול האדם כדעת חז"ל באלו ד' שלוחים, וישלח את העורב רמז על הגוף שהוא ערבון שלא יחטיא הנפש ולא יטמאה ולא ילכלכה בחטאים ובעונות, ולזה ערב כתיב. ויצא יצוא ושוב רמז על פעמים שלש עם גבר, ויצא א', יצוא ב', ושוב ג', ובראשון אמר ויצא וי צא שאומר הגוף לנשמה וי צא ממני, שאני מלוכלך מטונף מהעבירות ומהעונות, יצוא פעם ב' שנתקן מעט לא אמר וי, פעם ג' אמר ושוב שיש לה יישוב כמו בשובה ונחת, זהו דרך כלל. ודרך פרט וישלח את היונה היא הנפש שהיא מאונה, ועליה נאמר לא תונו איש את עמיתו עם שאתו לרמוז על הנפש, ובראשון אמר ולא מצאה היונה מנוח, וייחל עוד שבעת ימים זה תקון שני שבעת ימים הם שבעים שנה ר"ל שב עם שאומר לנפש שב עם הגוף שהוא הולך אחר הזמן והשנוי והמנין, והנשמה עולה למעלה למקום שאין שם מנין שנים אלא אריכות ימים כי הוא יום ארוך שאין אחריו לילה, ותבא אליו היונה לעת ערב והנה עלה זית טרף בפיה, לעת ערב שעדיין לא העריב שמשה לא ערב לה עדיין העריבות והמתיקות, לפי שעלה זית שעדיין יש לה מרירות, טרף בפיה מטרפה ומזונה לא נתעכל, בפי"ה בא"ת ב"ש שומ"ץ, שיש עדיין שם שום שמץ פגול בה, וייחל עוד שבעת ימים אחרים וישלח את היונה ולא יספה שוב אליו עוד, זה תקון שלישי שאינה צריכה עוד לגוף לשוב אליו שחל עליו שמו ית', לזה אמר ויי חל, ו' ב' יודי"ן, שהוא כ"ו חל עליו, שכל הגלגולים הם לתקן הנשמה שהיא חלק אלוה ממעל והיא נקראת הוי"ה בערך אותו חלק, וייחל סודו ה"ס ע"ה, שצריך להעלים דבר זה, ולזה אמר הס כל בשר שהוא הגוף הם, יונה ע"ה סודה גלגול, ובערב שהוא רמז על הגוף כמו שאמר שהוא ערב לערבות אמר ויצא יצוא ושוב עד יבושת המים עד שיכלה כל לכלוך הגוף, וזהו עד יבשת המים שאין להם לא מתיקות ולא ערבות, אז תנוח ותכנס לשבת ליום מנוחה, יבשת שבתי שבת שלה, יבשת גימ' קבי שש, קבי שהוא הגוף שש ושמח, אם בק"י אתה ביחוד ברכה קדושה:
<b>עוד</b> יש כאן רמז לגלותן של ישראל שנקראו יונה שנאמר יונתי בחגוי הסלע, והם הונו עצמם שגרמו גלות ראשון ושני, ועל גלות ראשון רמז וישלח את היונה מאתו שנא' שלח מעל פני ויצאו, לראות הקלו המים הקלו המים הזידונים רמז על גלות בבל, ולא מצאה היונה מנוח כו' ותשב אליו עשתה תשובה ושבה אליו בכל לבה, אל התיבה זה מקדש בית ראשון, וישלח ידו ויקחה שידו פשוטה לקבל שבים. וייחל עוד שבעת ימים אחרים הם ע' שמיטות של בנין בית ראשון, ויוסף שלח את היונה שלחה גם כן, ותבא אליו לעת ערב והנה עלה זית טרף בפיה שעשו תשובה, אבל לא עשו אותה תשובה שלימה ולזה חסר בית שני ה' דברים, ומרוב רחמנותו של הקב"ה קבלם, וייחל עוד נכתבו בב' יודי"ן לומר שישב בית שני עשר שנים יותר על בית ראשון עד שנחרב, וישלח את היונה זה גלות אחרון שאנו בו, ולא יספה שוב אליו עוד מעצמה עד שישיבנה הקב"ה ויאמר לה קומי שבי ירושלים, כמו שאז"ל על פסוק נפלה ולא תוסיף קום אז"ל נפלה ולא תוסיף קום מעצמה עד שהקב"ה יקימנה ויאמר לה קומי שבי ירושלים:
<b>כי</b> יצר לב האדם רע מנעוריו. אז"ל. מיום שננער מבטן אמו, דרשו כן לפי שמלת מנעוריו מנעריו כתיב חסר ותמצא בט' חדשים ר"ע ימים, אבל משה שהיה בן ז' חדשים נאמר בו ותרא אותו כי טוב הוא ואין בו רע שלא ישב ר"ע ימים:
<b>ויאמר</b> אלהים זאת אות הברית וכו' את קשתי וכו'. הודיעו הקב"ה לנח שברא העולם מתחלה במה"ד שנאמר בראשית ברא אלהים וראה שאין לו העמדה וקיום שתף עמו מדה"ר שנא' ביום עשות ה' אלהים וכו', עתה הודיעו שלא יהיה שקול אלא יכריעו לצד החסד וינהגהו בחסד ובריותיו ברחמים רבים, לז"א לו את קשתי כשהקשת אין בו יתר כיצד יורה החצים, וג"כ אפילו יהיה בו יתר אם היתר לצד מטה יורה החצים למעלה, א"כ א"ל את קשתי בלא יתר וג"כ יהיה רגליו לארץ וגבו מעלה כל זה להורות שהוא מנהגו בחסד כמ"ש ולא אוסיף להכות את כל חי, וכן אמר דהע"ה קשתו דרך ויכוננה, הקשת דרך שהכינה ויכוננה ששם לו היתר, ולו הכין כלי מות חציו ואפילו ששם החצים בקשת יורה אותם לדולקים אחרינו העכו"ם השונאים אותנו והוא לא דרך הקשת אלא לנו ומרוב רחמיו חציו לדולקים יפעל, שהקב"ה אינו בא בטרוניא עם בריותיו אלא לאיים עליהם לזכותם, וכן אמר וכיראתך עברתך כפי היראה שיראים ממנו כן הוא העברה כפי אותו הערך, וכן תנן במסכת סוטה משרבו המנאפים פסקו המים המרים שנאמר לא אפקוד על בנותיכם כי תזנינה ועל כלותיכם כי תנאפנה כי הם עם הזונות יפרדו וגו', כשהיתה יראה היתה המים עושים בה פועל לפי שהיתה עברה וכשאין יראה אין עברה. לכך אמר ה' לנח ואני הנני מקים את בריתי אתכם ואת זרעכם אחריכם, כל דור ודור כפי מוראו כן אתנהג עמו כמו שמצאנו בימי רבי יוחנן שעלה שער התבואה ובדקו ומצאו אחד שבא על ארוסתו בבית חמיו והביאוהו לב"ד והלקוהו וחזר השער כמו שהיה, ובפ"ק דיומא (דף י"ט:) א"ל אליהו לרב יהודה אמריתו אמאי לא אתי משיחא והא האידנא יומא דכיפורי הוא ואיבעול כמה בתולתא בנהרדעא א"ל והקב"ה מאי קאמר אמר ליה לפתח חטאת רובץ, כלומר יצרם הרע הוא מחטיאם על כרחם, הרי כפי הדור כן העברה:
<b>ולא</b> יכרת כל בשר עוד ממי המבול ולא יהיה עוד מבול. פירוש ולא דבר שהוא דומה למבול שהוא כליה לגמרי ח"ו. ואמר את קשתי נתתי בענן לומר שכשהקשת נתונה במקום לח תפסד ואין יכולין לירות בה כי הלך הקושי והיא לחה ונפסדת, אמר הקב"ה את קשתי נתתי בענן והיתה לאות, זהו אות שאיני בא עם בריותי בטרוניא שאם הייתי בא לא הייתי נותנה בענן במקום לח והייתי נותנה בגלגל חמה כדי שתהיה בקושי לעשות בה פועל, אבל אני נתתיה בענן לפי שאיני רוצה לעשות בה פועל, וע"כ כשאני מראה אותה לאיים איני מראה אותה אלא בענן שנאמר והיה בענני ענן וגו':
<b>יש</b> להקשות שתמצא ג' אמירות בפרשת הקשת, א' אמר ויאמר אלהים אל נח ואל בניו, ואח"כ אמר ויאמר אלהים סתם זאת אות הברית וכו', ואחר כך אמר בסוף ויאמר אלהים אל נח ולא אמר לנח, עוד שאמר זאת אות הברית ב"פ, עוד שמאחר שאמר את קשתי נתתי בענן למה חזר ואמר והיתה הקשת בענן, ולמה שינה הלשון ואמר והיתה, ועוד שאמר ונראתה הקשת ואח"כ אמר וראיתיה, ועוד שני אחר אמר וזכרתי את בריתי ואח"כ אמר לזכור ברית עולם וכו'. אלא אמר הקב"ה לנח לך ולבניך הנני מקים את בריתי אתכם ואת כל נפש חיה בעוף ובבהמה וכו' ומכל יוצאי התיבה, אבל אינו שוה לכל, לכם אין צריך אלא והקימותי את בריתי אתכם ולא יכרת כל בשר וכו' בלא אות לפי שאתם צדיקים, אבל לדורות שאינם הגונים צריכים אות, ולז"א ויאמר אלהים סתם זאת אות הברית אשר אני נותן לדרת חסר, לדורות החסרים מן התורה ומן המצות, את קשתי נתתי וכו' ונראתה הקשת, אראה להם הקשת להודיעם שאינם ראויים והגונים להצלה אלא שאני זוכר הכרית וזכרתי את בריתי וכו' ולא יהיה עוד המים למבול, אבל אם הדור הוא הגון וראוי והיתה הקשת בענן תהיה גנוזה שם לזכור לזכירה לדורות הבאים, ולז"א ויאמר אלהים אל נח זאת אות הברית כלומר כשיהיה צדיק בדור כמו נח, לכך אמר אל נח ולא אמר לנח אלא אל נח כלומר אם יהיה צדיק כמו נח זאת אות הברית הוא בעצמו אות אין צריך לאות אחר כמו דורו של רשב"י ע"ה וכמו דורו של רבי יהושע בן לוי ז"ל (כתובות ע"ז:):
<b>ודע</b> שז' פעמים ברית בפרשת הקשת לומר שז' דורות שמנח ועד אברהם צריכים ברית, אבל דור הפלגה לא נכרת להם ברית שבברית אמר ולא יכרת כל בשר ומהם נעשו קופין ורוחין ושדין ולילין כמו שאז"ל במדרש. וג"כ אנשי סדום אע"פ שלא אבד הדור כולו הם היו עיקר הדור ואבדו, ואברהם אינו צריך לברית הקשת לפי שהיה לו ברית אחר שהוא ברית מילה שנכרתו עליה י"ג בריתות, שהמילה נקראת קשת כאומרם ז"ל כל המסתכל במילתו קשתו ננערת, ונח גם כן נולד מהול, אם כן ז' דורות הם צריכים לברית לכך נאמר ז"פ ברית, ולז"א את קשתי נתתי בענן לא אמר באד או בעב כי ה' שמות נקראו לו אד, ענן, עב, חזיז, עב מפני שהוא מעבה פני רקיע, אד שהוא שובר לבעלי שערים, ענן שהוא עושה את הבריות ענוים אלו לאלו, פירוש הענן הוא משוה עשיר ורש כדאיתא בגמרא במסכת תעניות, כל זה להראות לאדם שיתלבש בענוה שענוה מביאה לידי יראת חטא ויראת חטא מביאה לידי חסידות וחסידות לידי רוח הקודש וכו', לכך אמר וענן ה' עליהם יומם, א"כ לזה היה בענן להראות לבריות שאין שואל מהם אלא היראה שנאמר ועתה ישראל מה ה' אלהיך שואל מעמך כי אם ליראה, וענוה מביאה לידי יראה, וכן בגלוי שכינה נאמר וכבוד ה' נראה בענן, וכן נאמר במשכן ולא יכול משה לבא אל אהל מועד כי שכן עליו הענן, וכה"א כי בענן אראה וכו', וכה"א אתה ה' ועננך עומד עליהם, וכן וביום הקים את המשכן כסה הענן, כן יהיה תמיד הענן יכסנו, כל זה להראות לבני אדם מעלת הענוה שכביכול הקב"ה הוא מלובש בה, הוי וענותך תרבני, ואע"פ שנאמר ה' מלך גאות לבש, זהו להטיל מורא, ולזה אמר ה' מלך כמו שאמרו חכמינו ז"ל שום תשים עליך מלך שתהא אימתו עליך, אם כן ה' מלך לכך גאות לבש לאיים על הבריות, ולז"א לבש כמו המלבוש שהוא חוץ ממנו, ולזה אמר גאות ולא אמר גאוה שהיא הגאוה בעצמה אלא גאות לרואה, אבל הגאוה היא שנואה אצלו ית' כמו שנאמר גבה עינים אותו לא אוכל, וכן גאה וגאון וגו' שנאתי. וכן תמצא בפ' הקשת ד"פ ענן כנגד ד' יסודות שאם יתגאה אחד על חבירו אין להם תקומה אלא כל אחד ידע מדרגתו, וכן בבני אדם:
<b>ויהיו</b> בני נח היוצאים מן התבה שם וחם וכו' וחם הוא אבי כנען. כנען עדיין לא נולד למה נזכר, פירש"י ז"ל לפי שהפרשה עסוקה ובאה בשכרותו של נח שקלקל בה חם ועל ידו נתקלל כנען ועדיין לא כתב אלה תולדות חם ולא ידענו שכנען בנו לפיכך הוצרך לומר שכנען בנו ואמר וחם הוא אבי כנען ע"כ. עוד יכולים לומר שחם לא היה ראוי לצאת מן התיבה שהוא מאותם ששמשו בתיבה ולמה יצא כדי להוליד כנען כדי להושיב א"י ולבנותה ולזרעה ולנוטעה לקיים ייעודו שייעד לישראל ארץ זבת חלב ודבש ונאמר ערים גדולות וטובות אשר לא בנית ונאמר ובתים מלאים כל טוב אשר לא מלאת וגו' כרמים וזיתים אשר לא נטעת, ומה שניתנה א"י לכנען ולא לאחר כתב רבינו בחיי ז"ל לפי שהוא עבד מקולל ואי אפשר להחזיק בנכסי האדון לזה אמר וחם הוא אבי כנען כלומר לא יצא אלא להולידו, ולזה כשעשה באביו אותו מעשה קלל לכנען שהוא היה סיבת הצלתו ויציאתו מן התיבה ולזה חם מוטעם ו זקף גדול] וחם, כלומר לא היה ראוי לצאת. ולאחר שהשלים מנויו צותה תורה עליו להרגו שנאמר לא תחיה כל נשמה, וכן וחם הוא אבי כנען במלואם כזה וא"ו ח"ת מ"ם ה"א וא"ו אל"ף בי"ת יו"ד כ"ף נו"ן עי"ן נו"ן בגימ' יצא חם להוליד כנען ליישב ארץ ישראל עם ז' מלות:
<b>ויחל</b> נח איש האדמה ויטע כרם. רצה נח לראות אם בניו ראויים לברכה ואם כנען חזר מסורו הרע ששמש בתיבה אם חזר בו עתה שהוא גדול והוא אבי בנים, ולז"א וחם אבי כנען, ויחל שנעשה חולין לנסות בניו ושתה מן היין לראות אה ימשכו בניו אחריו, וכן ויחל נח איש ס"ת לחש שעשה כמו לחש לראות. וירא חם את ערות שנראה לו הדבר ורצה למשוך לב אחיו ויגד לשני אחיו וג"כ תרגום משכו נגידו. ויקח שם ויפת את השמלה את השלמה שקנו ונתלבשו שלימות, וילכו אחורנית שהשליכו אחריהם התאוות, וערות אביהן לא ראו שלא נראה להם מה שעשה אביהם, וייקץ נח כו' וידע וכו' שחזר לסורו כמו שעשה בקטנותו ולכך אררו עבד עבדים פעם ושתים כנגד מה שעשה ונהיה עבד תאותו אסיר יצרו, וזהו עבד עבדים עבד ליצרו ולאחיו:
<b>גימטריאות</b>
<b>האלהים</b> התהלך נח, ס"ת למפרע חכם ועליו נאמר והחכמה תחיה בעליה, והחכמה תעוז לחכם נדרש על נח:
ובאת, אותיות אבות, בזכות אבות נכנס לתיבה. והמים גברו, והמים אותיות הומים שהיו הומים במהומה וכתיב כהמות מים וגו'. ולכך נקרא תהום שמימיו הומים:
יבשה הארץ:
בגימטריא תרי"ג בזכות תרי"ג מצות יבשה הארץ. ויעל עולות. בגימ' תרי"ג בזכות תרי"ג. ויעל עלות, בגי' התורה שהתורה שקולה כנגד כל המצות שנאמר זאת התורה לעולה וגו':
כרו ורבו, בגי ת"ק ללמדך שכל המקיים פריה ורביה כאילו קיים כל העולם שמהלכו ת"ק:
כל דגי הים בידכם נתנו, בגימ' לויתן רמז שעתידין הצדיקים לאכול לויתן:
שרצו בארץ, שרצו בגימ' ירושלים, שהיו פרים ורבים בה הרבה שנאמר העיר רבתי עם, כאומרם ז"ל היו משיאים קטנה לגדול וגדולה לקטן וזהו ורבו בה שהארץ היא סבת הרבוי:
זאת אות, ז"פ נזכר אות ברית בקשת כנגד ז' ימים וז' לילות וז' רקיעים וז' ארצות. וירא חם אבי, בגימטריא רבעו, ומ"ד סרסו ממלת ויגד, פירוש ויגד חתך כמו גודו אילנא, ומצינו בעריות קורין לביאה ראיה שנאמר וראה את ערותה:
נינוה רמוז יונה. והנו"ן תוספת, מ' יום ונינוה נהפכת. וי' ימים עד שהלך:
הגדולה, הגדלה כתיב הגד לה פשעה:
וימצאו בקעה, עקבה היה להם:
לחמר, לחרם:
ונעשה לנו אותיות העונש, שנענשו על זה עונש גדול אור כשדים, בגימטריא אור בכבשן:
יסכה, זו שרה שהיתה סוכה ברוח הקדש, ד"א על שיצאו ממנה נסיכים ושרים. ד"א על שם שסך הקב"ה והגין בעדה כשלקחה פרעה ואבימלך:
אין לה ול"ד, בגימ' מ' כנגד מ' יום של יצירת הולד:
<b>פרשת</b> <b>לך</b> <b>לך</b>
<b>ויאמר</b> מר ה' אל אברם לך לך. אברם מנין מג"ר, שבא מתרח שנתגייר וגר"ם לו להתגייר ורג"ם צלמי אביו וגמ"ר שלמות אדם, ותקינו, וכן אברם במ"ק אדם. ויאמר ה' אל אברם לך לך וכו'. לפי שהיה אברהם משוטט בדעתו איך נולד מטיפת ע"א והיום או מחר יבזו אותו ויאמר לו מי היה אביך לכך אמר לו הקב"ה כלך מזו המחשבה אני אעשה אותך בריה חדשה ולכך שינה שמו לומר שאותו שהיה בן תרח שמו אברם וזה שמו אברהם, וגם לא יאמר בארץ פלונית נולד אלא בריה חדשה שנתחדש בארץ ישראל בחלקו של הקב"ה, לזה אמר לו לך לך מארצך וממולדתך אל הארץ שמשם לוקח עפרך כמו שאז"ל, שאדם הראשון לוקח עפרו ממקום כפרתו, ואברהם הוא תקונו של אדם, אם כן לצורכך אני שולחך לזקק עפרך אל הארץ אשר אראך ס"ת לצרך, ולזה אמר לו שישנה שלשה יסודות, מארצך יסוד העפר, וממולדתך יסוד האש שהוא מן האש שנא' ובחטא יחמתני אמי, ומבית אביך זה יסוד המים שהוא ע"י הזרע שבא ע"י האב:
<b>אשר</b> אראך. גי' ברך, א"ל אתם מאכיל ומשקה לכל העולם ואומר להם שיברכו למקום שהאכילם והשקם, הברכה צריכה להיות בא"י כי שם עיקר הברכה כי המתברך (באלהי) בארץ ית' באלהי אמן (ישעי' ס"ה), כלומר המברך בחו"ל הוא מברך לאלהי הארץ לשר שהוא שולט על
<b>הארץ</b> אינו יותר, טוב שיתברך באלהי אמן, אמן בגימטריא אץ שהוא חבור ב' שמות, לזה אמר לו אשר אראך שם עיקר הברכה והבן. ולזה לא גילה לו הארץ כדי שירבה היחוד בכל א"י, וכה"א ואולך אותו בכל ארץ כנען, בכל ארץ דייקא כי שם הוא עיקר היחוד. וכן ג"כ אמר הנביא הביטו אל צור חוצבתם ואל מקבת בור וכו', יאמר לא יעלה בדעתכם לומר שאתם עו"א שההולדה גרמה לכם לפי שבאתם מזרעו של תרח, זה לא יעלה בדעתכם אלא מידכם היתה זאת לכם הבחירה בידכם ואינו מהכרח ההולדה. הביטו אל צור חוצבתם, יאמר כמו שהצור אין בו שום לכלוך ואינו מקבל לכלוך כן אתם ולזה הזהירו ז"ל לעשות המשקלות מצור או מזכוכית שאינו מקבל שום לכלוך, אם כן הביטו אל צור חוצבתם שלא היה בו שום לכלוך מאביו תרח, כי אותו שהיה בן תרח היה שמו אברם ולא היה מוליד, הביטו אל אברהם אביכם שהוליד אתכם, וג"כ לא תאמרו שמצד אמכם שהיתה בת נחור עובד ע"א מחומרה אתם עובדי ע"א, לז"א ואל מקבת בור כמו שהבור אין בו מים שכל מקום שנאמר בור הוא ריק וסימן הבור ריק, וכן שרה לא קבלה שום לכלוך מאביה כי אותה שהיא בת הרן היא עקרה ואינה יולדת והיתה שמה שרי, אלא הביטו אל שרה תחוללכם,. א"כ מידכם היתה זאת לכם. ואגב גררא ידענו למה שינה שמו ושמה:
<b>ועל</b> דרך הנעלם יאמר ויאמר ה' אל אברם שאומר הקב"ה לנשמה כששולחה לזה העולם, לך לך מארצך שהיא ארץ העליונה, וזהו אל אברם שהיתה שוכנת עמו, וממולדתך הוא הבטן, ומבית אביך הוא אחר י"ג שנה שהבן מברך ברוך שפטרני מעונשו של אבא, אל הארץ אשר אראך ס"ת בגימ' ע"ה זהו יצר הטוב, ואומר לה כשתלכי לארץ התחתונה לך לך מארצך, לא תאמר הואיל ומתלבשת בחומר שתלך אחריו, לך לך מארצך ומחומרך שלא תלך ותתפתה אחריו, וממולדתך שלא תלך אחר ההולדה כמו שאמר דוד ובחטא יחמתני אמי, לומר שאחר שבאתי מחמימות היצר, הנני הולך אחריו, ומבית אביך זה יצה"ר שנולד עמו והיה עמך כשהיית ברשות אביך דהיינו כשהיה קטן עד בן י"ג, ואעשך לגוי גדול, מרבוי המצות הם בני הנשמה:
<b>או</b> נאמר לך לך שהוא על הנשמה כשיוצאה מן הגוף אומר לה הקב"ה, לך לך מארצך, שתפשוט יסוד העפר שהיא מורכבת ממנו, וממולדתך זה יסוד המים שהוא מלכלוך ההולדה, ומבית אביך זה יסוד האש שבא מצד חום האב, וישאר לו יסוד הרוח כדי שיהיה דומה למלאכים שנאמר עושה מלאכיו רוחות שזוהי מעלת הנשמה שתהיה דומה למלאכים שנא' ונתתי לך מהלכים בין העומדים, שהם שרפים שנאמר שרפים עומדים וכו'. הארץ אשר אראך ס"ת גי' י"ש עולמות, להנחיל אוהבי י"ש:
<b>וע"ד</b> הפשט לא גילה לו הארץ כדי שלא ידע השטן ויקטרג עליו וימנענו בדרך, כמו שעשה בעקדה לפי שא"ל קח נא את בנך סתם, א"ל יש לי ב' בנים עד שפירש וא"ל את יצחק הלך אצל שרה והמיתה, לכך סימא עינו כדי שתחול הברכה בדבר הסמוי מן העין שהרי אפילו במתן תורה אז"ל גירהו באיוב כאומרם פ' ר' עקיבא בא שטן לפני הקב"ה ואמר תורה היכן היא וכו':
<b>ועד"ה</b> ויאמר ה' אל אברם, ויאמר הוא לשון מעלה ונשיאות כמו וה' האמירך כו', והואיל ובא בתיקון אדם האמירו והחיהו, וכן ויאמר ה' אל אברם ר"ת בגי' חי וס"ת בגי' רעה, שירא להעביר הרעה מן העולם והארירה שאירר האדמה בסיבתו, ולז"א לו לך לך, תסיר הלכלוך מן הארץ, כי לפי שנתאררה האדמה ניתנה לכנען שהוא ארור, ואתה צריך לנקותה כדי שיבא יעקב ובניו שהוא מעין שופריה דאדם וימצאנה משופרת, וגם הדרים בה תלבנם ותטהרם מטומאתם ותכניסם תחת כנפי השכינה ותוציאם מארור לברוך על ידי המזון והכלכלה, וזהו שאמר לך לך אותיות כלכל, וכן עשה שנאמר ויטע אשל "אכילה "שתיה "לויה, ע"י האכילה נטע האשל בלבם שהיה אומר להם ברכו למי שזן אותי ואתכם וברא את כל העולם וצבאיו וברא אותי ואתכם, א"כ הוציאם מארור לברוך. ואפשר כן א"ל הקב"ה לך לך מארצך שהיא א"י לפי שממנה נוצר האדם שנאמר וייצר ה' אלהים את האדם עפר מן האדמה, ואמר כן לך לך מארצך תסיר הלכלוך מארצך, שהוא עפרך, וממולדתך הנולדים ממנה ואיך ידע הנולדים ממנה אמרו חז"ל על פסוק והשענו תחת העץ, אם ענפי האילן מחופפין עליו היה יודע שדבריו מתקבלים והיה, מגיירם, ואם לא היו מחופפין היה מאכילם ומשלחם, שהיה יודע שאינם מן הנולדים ממנה שאינם מעפרו של אדם, וזה הוא תחת העץ כי האדם עץ, אמר כן ממולדתך ומבית אביך שהם מעפר אביך שהוא אדם:
<b>ובמדרש</b> לך לך לפי שהיה אברהם אבינו מתיירא לצאת ואומר אצא ויתחלל בי שם שמים ויאמרו הניח אביו לעת זקנתו ויצא, אמר לו הקב"ה לך לך אני פוטרך מכבוד אב ואם, ואין אני פוטר אחר מכבוד אב ואם. והאחר הוא יעקב אבינו שנענש לפי שהניח אביו והלך אע"פ שהלך לדבר מצוה כדאיתא במדרש, ולמה יפטור אותו הואיל והוא חייב, אלא ממה שאמר שעושה אותו בריה חדשה ואינו בן תרח אם כן הוא פטור ממילא, וכן ויאמר ה' אל אברם לך סופי תיבות בגימטריא פוטר, ובגי' רצה, כן רצה הקב"ה ואין טעם ברצון לומר איך יפטור אחד ויחייב אחר, ולפיכך ממה שאמר מובן למה פטרו לפי שהוא פטור ממילא. עוד רמז לו שיחיה ק"פ שנה שכן מא' עד כ' במספר כללי ע"ה, ומא' עד ל' ק"ה הרי ק"פ, מכאן אז"ל שאברהם אבינו היה לו לחיות ק"פ שנה כמו יצחק אלא שנתמעטו לו ה' שנים כדי שלא יראה עשו בן בנו יוצא לתרבות רעה, אמר כאן לך דהיינו מנין ל"ך דהיינו ק"פ לך:
<b>וילך</b> אברם כאשר דבר אליו ה'. להגיד זריזותו שלא המתין עד שימצא שיירא או מי שיורהו בדרך או עד. שימכור חפציו ויקנה מה שהוא צריך, בפרט אם יש לו אנשים שהולכים בחברתו שצריך להכין לכל אחד ואחד די ספוקו ולהכין להם צדה לדרך, לז"א וילך כאשר דבר אליו ה' תיכף לדבור הלך מיד להודיעך זרוזו ובטחונו בה', ושמא תאמר שהלך הוא לבדו או הוא ואשתו לבד, לכך אמר ויקח אברם את שרי אשתו ואת לוט בן אחיו ואת כל רכושם אשר רכשו ואת הנפש אשר עשו וכו', להודיעך חבתו של אברהם אבינו שמרוב חבתו להקב"ה שלא חשב עצמו ולא אשתו ולא כל מה שעמו הכל לא עשה מהם חשבון, ולז"א ואת לוט בן אחיו כלומר אעפ"י שהוא בן אחיו, ואת כל רכושם אשר רכשו אעפ"י שטרח בהם עד שקנאם, וכן את הנפש אשר עשו שטרחו בהם. ואמר ויצאו ללכת וכו', אפשר שנוכל לומר שקפצה לו הארץ ומצא עצמו בתוכה, ואין מן התימה, לעבדו קפצה לו לכ"ש, לפי שנתנו לב ללכת ארצה כנען מיד ויבאו ארצה כנען, לפי שייעדו הקב"ה ואמר לו אל הארץ אשר אראך לכך קפצה לו הארץ ומצא עצמו בתוכה:
<b>ובזוהר</b> לא אמר והנפש אלא ואת הנפש לרבות זכותם של כל הנפשות שגיירום שהלך עמהם, ומה ראה אברהם לגיירם אלא כבר ידעת שאברהם תקונו של אדם אברהם אבר מ"ה היינו אדם, ואדם כשחטא חטאו כל הבריות שהיו עתידות לצאת ממנו, לזה בא אברהם שהוא תקונו של אדם והיה מגייר האנשים ושרה שהיא תקונו של חוה והיתה מגיירת האנשים כדי שלא יתלו הענין ביום הדין באדם הראשון לומר שהוא גרם לזה, וטרח אברהם אבינו ושרה אמנו בטורח הגדול הזה:
<b>ויעבר</b> אברם בארץ וכו'. להודיעך חבתו של א"א שלא ישב עד שינוח וישקוט מטורח הדרך אז עד שיושיב אנשי ביתו ויושיבם ואחר כך ילך, שג' ימים הבא מן הדרך הוא פטור מן התפלה, ואברהם אבינו לא נח ולא שקט אלא מיד ויבאו ארצה כנען ויעבור אברם בארץ, ולא תאמר בקצת ממנה אלא עד מקום שכם עד אלון כו', וזהו עד עד כמו מגדיש ועד קמה עד כרם זית, כלומר עד שעבר לכמה מקומות מרוב חבתו לארץ ע"ד כי רצו עבדיך את אבניה וכו'. והכנעני אז בארץ, כלומר אע"פ שהכנעני היה בארץ לא פחד מלעבור מרוב חבתו בארץ. ורבותינו ז"ל אמרו עד מקום שכם שנטה שכמו לעולו של מקום, עד אלון מורה לבריות לקבל אלהותו של מקום, הוקשה להם ז"ל ששכם היינו אלוני מורה א"כ איך אמר עד עד אלא ודאי לדרשה:
<b>ואברם</b> בן חמש ושבעים שנה ללמדך שמאה שנה היתה ישיבתו בא"י שהוא חי קע"ה שנה שמנין ק' קדושה אחר שישב שם כ"ה שנה אמר לו התהלך לפני והיה תמים, התהלך לפני לפנים מכ"ה כי שם הערלה, לפי שהוא נמול בן צ"ט צא מהם ע"ה נשאר כ"ד בכניסתו לכ"ה אמר לו התהלך לפני' למקום המילה, שיוסף נולד מהול והבן. ואחר שנמול חי ע"ה שנה כנגד מה שעמד בחוצה לארץ והכל ברמז:
<b>ויעתק</b> משם ההרה,. כל זה להודיעך חבתו שאע"פ שהוא מקום שהלוכו קשה שיש בהם אבנים ומכשולות והבהמה מחלקת שם עכ"ז לא נמנע מלהלוך שם, ובנה שם מזבח וקרא בשם ה' אעפ"י שהוא מקום שאין בו הכנה:
<b>ויט</b> אהלה כל מקום שהיה הולך היה קודם כל מכין מקום הלמוד וביתה מדרש וה"א וילך למסעיו וכו' אשר היה שם אהלה בתחלה שכל מקום שהיה הולך קודם כל היה מטה אהל שבו לומדים, וכן עשו שאר האבות, יצחק נאמר בו ויביאה האהלה, יעקב נאמר ויבא. באהל יעקב ובאהל לאה וכו' משמע שהיה לו אהל לבדו לת"ת, ומהם למדו ישראל במדבר, ועל זה אמר בלעם מה טובו אהליך, הם אהלי התורה שהיה להם מקום מוכן להשתמש בקדושה ולא היו משתמשין בו חול:
<b>ובמדרש</b> ויקרא כאדם המחזיק את התקרה שלא תפול, לפי שעל אברהם היה העולם עומד שנאמר אלה תולדות השמים והארץ בהבראם באברהם והחזיק בה שלא תפול במלחמות העי שלא יפלו בניו, ולזה בנה מזבח. ובמדרש ג' מזבחות בנה, אחד לבשורת הארץ ואחד לקניינה, ואחד שלא יפלו בניו בעי הה"ד ויקרע יהושע שמלותיו וכו' וזקני ישראל ויעלו עפר על ראשם, התחילו מזכירים זכות אבות זכותו של אברהם שנאמר בו ואנכי עפר ואפר:
<b>ויהי</b> רעב בארץ זה נסיון שני, שאחר שנטלטל והניח כל משפחתו וארץ מולדתו ובית אביו והלך ולא מצא מנוח עד שהוצרך לטלטול הוא וכל אשר לו לרדת למצרים ואירע לו מה שאירע מענין אשתו ולא הרהר אחר מדותיו לומר אתה אמרת ואברכך ואעשך והיכן היא הברכה לא ראיתי אלא קללה ורעב משבאתי לארץ מה שלא היה מקודם, או כשלקחו אשתו לומר אתה אמרת ואגדלה היכן הוא הגידול. ולמה היה הנסיון ברעב לפי שלקח עמו לוט, לוט בא"ת ב"ש כפן ותרגום רעב כפנא והוא לקחו להחזירו למוטב. לפי שהיה מבית אביו שכן לוט בגי' מ"ה והוא אדם, והוא היה מהקליפה, עד שאמר. לו אברהם הפרד נא מעלי, מעלי ממש לא אמר ממני ולא אמר לך מעמי כמו שאמר אבימלך ליצחק לך מעמנו כי עצמת ממנו, אלא הפרד כקליפה הנפרדת מהפרי, ולכך היה רעב שגברה הקליפה על הפרי ולא היה נאכל, וכן הפרד בגימטריא פרי חסר אחד שהפרי הוא בחסרון ולכך צותה תורה לא יבא עמוני ומואבי בקהל ה', ולכך קראה שמו מואב לא אמר מואבי אלא מואב כוונה לאדם, ולזה בא דוד מחוה לפי שהוא תקון אדם כפי דעת חז"ל ושבר הקליפה שיצא ואחר שנפרד מעליו נתייחד לו הדבור שנאמר וה' אמר אל אברם אחרי הפרד לוט וכו':
<b>ובזוהר</b> אמר ר' יהודה ת"ח כיון דנחת אברהם למצרים בלא רשו אשתעבדו בנוי ת' שנה דהא כתיב וירד אברם ולא כתיב רד מצרים ע"כ. ולזה היה הגלות במצרים, עוד שם וירד אברם מצרימה מ"ט למצרים בגין דשקיל לגן ה' דכתיב כגן ה' כארץ מצרים דתמן שקיל ונחית חד נהרא דאיהו לימינא דכתיב שם האחד פישון הוא הסובב את כל ארץ וגו' ואברהם כיון דידע ועאל בהימנותא שלימתא בעא למנדע כל אינון דרגין דאתאחדן לתתא ומצרים הוה נטיל לימינא ובגין כך נחת למצרים לתקנא סטרא ימינא, ות"ח כפנא לא אשתכח בארעא אלא כד מסתלקי רחמי מן דינא ומצרים דהוה נטיל מימינא לא אשתכח בה כפנא ולמנדע דא ולתקני ליה נחת למצרים:
<b>אמרי</b> נא אחותי את כו'. יש לשאול א"א איך הביא אשתו בבחינת הנסיון וגם כן שרה אמנו שהיה אברהם טפל לה בנבואה איך רצתה לבא לידי כך. אלא אמר לה אברהם כל מקום שבאנו פרסמנו אלהותו ית' ויצא לנו מוניטין ובארץ מצרים הם כלם מכשפים ויאמרו שכל מה שעשינו הכל בכישוף ולא יאמינו לי מה שאומר להם על ענין קבלת אלהותו יתברך, אמר הנה נא ידעתי בא בידיעתי במראה הנבואה כי אשה יפת מראה את, כלומר שע"י היופי שלך יתפרסם אלהותו יתברך, אם כן אמרי נא אחותי את למען ייטב לי בעבורך, לא ח"ו שא"א היה מבקש טוב העולם הזה כי לא אמר ואחיה בעבורך אלא וחיתה נפשי על טובת הנפש היה מבקש, ואם יתאמת להם שכל מה שעשינו היה ע"י כשוף הפסדנו כל מה שעשינו, אלא אמרי נא אחותי את למען ייטב לי טוב לי וטוב לך, ולכך ב' יודי"ן שהיא טובת העוה"ז שהוא חיות הגוף וטובת העוה"ב שהיא חיות הנפש, א"כ הנה נא ידעתי במראה הנבואה שע"י היופי יתפרסם אלהותו, ועכ"ז לא רצה לסמוך על הנס שלא לנכות מזכיותיו, והחביאה בתיבה ובא המוכס ופתח התיבה על כרחו של אברהם אבינו כדאיתא במדרש, ז"ל כיון דמטא למכסא אמרין ליה הב מכסא אמר יהיבנא אמרי מאנין את טעין אמר יהיבנא מכסא דמאנין אמרי מטכסין את טעין (פירוש משי) וכו' מרגלאן את טעין אמר יהיבנא מכסא דמרגלאן אמרי א"א אלא דפתחית וחמית לן מה בגוה, כיון שפתחה הבהיקה כל ארץ מצרים מאורה ר' עזריה ור' יונתן בר חגי משום ר' יצחק אמרי איקונין של חוה נמסרו לראשי דורות, להלן הוא אומר והנערה יפה עד מאד מגעת עד איקונין של חוה ברם הכא כי יפה הוא מאד, מאד מאיקונין של חוה. ולזה אמר לה הנה נא ידעתי כי אשה יפת מראה ששום אשה לא הגיעה ליופי זה וע"י יופי זה יתפרסם אלהותו ית' והבהיק אורה על כל ארץ מצרים זה היה סבה כדי שלא יתעוללו בה המוכסים תחלה אלא מיד ותוקח האשה בית פרעה כי נתפרסם יופיה לכל ואמרו זו אינה כדאית אלא למלך, ולכך כשקרא פרעה לאברהם ואמר לו מה זאת עשית לי וכו' לא שמע לו שום טענה, וגם כן אברהם לא דבר שום דבר כמו שאמר לאבימלך רק אין יראת וכו' והרגוני, לפי שדבר ידוע הוא כי מצד היופי שהיה בה בפרט במצרים שהיו מכוערים כל מי שרואה אותה הורג עצמו עליה לכך לא שמע לו שום טענה אלא אמר לו הנה אשתך קח ולך מהרה כדי שלא יהיה לו בזוי שיאמר אשה כזאת באת לידו והניחה והלך לו הוא ואשתו לעיני כל מצרים ולא רדפו אחריו ולא הרגוהו אעפ"י ששלח עמו פרעה אנשים עכ"ז היו נהרגים עליה אלף בני אדם בודאי, אלא הכירו הכל וידעו חבתו של א"א אצל הקב"ה והאמינו בו ונתפרסמה אלהותו יתברך, ולא די ששלחו אלא גם שטר כתובה שנתן לה והיה כתוב בה שארץ גושן לה במתנה והיא היתה במושב בני המלכים וכדאיתא בפרקי ר' אליעזר לא לקחו ממנה, ולז"א יוסף לאביו שיביא שטר מתנה עמו ז"ש וישבת בארץ גושן וכו' ואמר לפרעה אבי ואחי באו אלי והנם בארץ גושן שהראה לו שטר המתנה, והנה ג"כ אמר ועתה ישבו נא עבדיך בארץ גושן. ולא די אלא שנתן לו בתו שפחה כדי שתהיה אימתו מוטלת על הבריות, ולזה אמר וישלחו אותו ואת אשתו את לרבות הגר בתו וא"ו דואת לרבות שטר המתנה, וגם כן נתן בלבו הקב"ה לתת לו בתו כדי שידעו הכל שלא קרב אליה ולזה אמר לו הנה אשתך קח ולך, כלומר אשתך היא מותרת לך, ועתה" הנה אשתך" קח" ולך" ס"ת בגימ' חן, שנתן לו הקב"ה חן בעיני הכל. והוצרך לומר הנה אשתך לומר שהיא מותרת שאע"פ שאשת ישראל שנאנסה מותרת לבעלה אשת כהן שנאנסה אסורה לבעלה ואברהם היה עתיד להיות כהן על דברתי מלכי צדק. ואפשר עוד לומר שענין מלכי צדק היה קודם ירידתו למצרים ואין מוקדם ומאוחר בתורה:
<b>ובזוהר</b> אמרו ומה אברהם דאיהו דחיל חטאה רחימו דקב"ה אמר הכי על אתתיה בגין דייטבון ליה אלא אברהם אע"ג דהוה דחיל חטאה לא סמיך על זכותא דיליה, ולא, בעא קב"ה לאפקא זכותיה אלא זכותא דאתתיה דירווח בגינה ממונא דשאר עמים עכו"ם דהא ממונא דאתתא זכי לה בר נש הה"ד בית והון נחלת אבות ומה' אשה משכלת מאן דזכי באשה משכלת זכי בכולא וכן אמרו בגמרא אוקירו לנשייכו כי היכי דתתעתרו, ואומר מצפון זהב יאתה מהאשה שלקחה מהצלע שהוא צפון והיא צפונה בבית זהב יאתה ואברהם הוה אזיל בגינה למיכל שללא דשאר עמין עכו"ם וסמיך על זכותה דילה דלא יכלין לאענשה ליה ולחייבא בה ובגיני כך לא אמר איהו אחותי הוא ולא עוד אלא דחמא חד מלאכא דאזיל קמיה דאברהם ואמר ליה לא תדחל מינה קב"ה שדר לי לאפקא לה ולאפקא ממונא דשאר עמין עכו"ם ולנטרא לה מכלא וכדין לא דחיל אברהם מאתתיה אלא מיניה דלא חמא עמיה מלאכא אלא עמה אמר היא מתנטרא ואנא לא נטירנא ובגיני כך אמר אמרי נא אחותי וייטב לי ייטיבו לי מב"ל דכתיב והיה כי יראו כו' אלא ייטיב לי דא דאזיל קמך וייטב לי בהאי עלמא קב"ה בממונא וחיתה נפשי בההוא עלמא בגללך דלא תסטי מן ארחא דקשוט דאי זכי אנא בגינך בממונא בהאי עלמא ותסטי את מארחא הא מיתה זמינא בההוא עלמא ותחי נפשי בההוא עלמא בגללך, ובגין דההוא מלאכא אזיל קמה לנטרא לה מה כתיב וינגע ה' את פרעה על דבר שרי דהות אמרה למלאכא מחי והוא מחי ועל דא לא דחיל אברהם מינה דאיהי מתנטרא ומה דדחיל אגרמיה דחיל דלא חמא עמיה נטורא ע"כ. ובזה תבין למה לא אמר למען ייטב לי ותחיה נפשי בגללך לפי שהם ב' דברים, ומה שאמר דאי אנת תסטי הא מיתא זמינא לפי שהיא חצי גופו ובחר שלא תתפתה כי היא באה לתיקון קלקול אם כל חי:
<b>עוד</b> י"ל שא"א היה מצטער שהיה למוד בהכנסת אורחים ובמצרים יש שובע גדול ואין הכנסת אורחים נחשבת מרבוי השובע ואברהם אבינו לא קנה הנפשות וגיירם אלא ע"י לגימא שנאמר ויטע אש"ל אכילה שתיה לויה, ולזה אמר ויהי הוא לשון צער. ויאמר אל שרה אשתו אמר לה אני הייתי מגייר אנשים ואת מגיירת נשים ע"י הלגימא במצרים ואם לא יש לגימא במה יתפרסם אלהותו יתברך, הנה נא ידעתי עתה נתחדש לי במראה הנבואה, וזהו לשון הנה נא כי אשה יפת וכו' שעל ידי היופי שעליך יתפרסם כמו שאמרנו:
<b>ואמר</b> ויראו אותה שרי פרעה ויהללו אותה אל פרעה ותוקח האשה בית פרעה, למה ג"פ פרעה אלא להודיע שבחה של שרה שלא נשתנה מראיה ויופיה כשראו אותה שרי פרעה וידעה שהם שרי המלך ולא ג"כ כשהללוה ואמרו ראויה זו למלך והיו אומרים כן בפניה ובודאי היה לה ליקח שום התפעלות ולהזדעזע ולהבעת, ולא ג"כ התפעלות כשלקחוה לבית פרעה אלא אדרבא הוסיפה יופי, ולזה אמר ותוקח האשה בה' הידיעה וזה היה לפי שהיה ה' מחזק לבה. ולזה תמצא בס"ת שרי פרעה ויהללו אותה שם הוי"ה. ויש מי שאומר שלקחה שדה עמה, ולכך ותוקח כתיב, האשה בגימ' בשדה וכן עשתה בת בתה אסתר שהיתה מנחת שדה במקומה וישנה בחיקו של מרדכי:
<b>ובזוהר</b> ותוקח האשה בית פרעה. האי קרא לדרשא הוא אתא תלת פרעה הכא חד בההוא זמנא וחד ביומוי דיוסף חד ביומוי דמשה דאלקי ליה בקולפוי האי קרא כלא אתקיים בפרעה קדמאה אבל בשעתא דאתנסיבת שרה לגביה רמז לאומנין וציירו ההוא דיוקנא באידריה על ערסוי בכילתא ולא נח דעתיה עד דעבדו דיוקנא בנסירו וסליק לה לערסיה ע"כ ופי' ויהללו אותה אל פרעה זה הוא מה שרמז לאומנין ותוקח האשה בית פרעה הוא דעבד דיוקנא בנסירו וסליק לה לערסיה. עוד אמר פרעה ג"כ שהפחידוה לראות אולי מפחדה ישתנה יופיה וכשהיה מתוכח עם המוכס מטכסין את טעין מרגלין את טעין ביני ביני החשיך והיה לילה והבהוק אורה על כל ארץ מצרים, וזה סימן לבניה שנאמר ולכל" בני" ישראל" היה" אור במושבותם ס"ת לילה, שהתחיל האור מהלילה כמו שאכתוב בהגיעי שם בעז"ה:
<b>ואת</b> ביתו. מה חטאו אנשי ביתו, אלא כדי שידעו הכל שלא קרב אליה שהרי אנשי ביתו לא קרבו אליה ולקו אלא ודאי על הלקיחה לבד שנאמר ותוקח האשה בית פרעה על זה היה הלקות, ובזה היו שוים פרעה ואנשיו:
<b>ובמדרש</b> ואת ביתו אפי' קורות ביתו לקו והכל אומרים על דבר שרי אשת אברם, פירוש ביתו ביתו ממש:
<b>ואברם</b> כבד. מאד במקנה בכסף ובזהב. יש לשאול מנין היה לו לאברהם ג"כ ממון מה היתה מלאכתו ומה סחרותו וירושה מאבותיו לא היה לו כי אביו היה עושה צלמים ומוכרם כבמדרש, ובפרט מדבריו של עבד אברהם כשהלך אצל בתואל אמר וה' ברך את אדני מאד ויגדל ויתן לו צאן ובקר וכסף וזהב ועבדים ושפחות וגמלים וחמורים, והיה מאכיל לכל באי עולם כפי רצונו שכן אז"ל ויטע אשל שא"ל שהיה אומר לו קופרא את בעי, פירוש בשר, או ירקא את בעי, היה צריך ממון רב מאין היה לו לאברהם כ"כ ממון, ואם היה לו כ"כ ממון למה לא הניח לבנו ליצחק ואליבא דהראב"ע שפירש על פסוק ועשה לי מטעמים ואוכלה שהעני מממונו. אלא הענין הוא כמו שפירשתי על ענין מלחמת המלכים שאברהם אבינו הוא תיקון אדם ואדם הוא משל על כל העולם כולו אפי' הכסף והזהב היה נכנע לו והיה נגלה לו המוצא שלו, כי לא נברא כל העולם אלא בשביל אברהם שנאמר אלה תולדות השמים והארץ בהברא"ם באברה"ם והיה לוקח ממנו די ספוקו כדי להאכיל לכל באי עולם כדי שיכירו יחודו של מקום, כי אברהם הוא אדם הראשון כמו שאמרנו והיה יודע מקום הכסף והזהב, לפי שבתחלה הראם הקב"ה לו כמו שאמר במדרש וכתבתיו בפרשת בראשית על פסוק והנחש היה ערום:
<b>וגם</b> ללוט ההולך את אברם היה צאן ובקר ואהלים אמר זה לפי שלא תחשוב שמה שאמר ואברם כבד מאד במקנה היה ממתנות פרעה שנתן לו, לזה אמר לא תחשוב כך אלא אברהם שונא מתנות ובפרט על אשתו לא יקח מתנות כדי שלא יאמרו הכל אילו לא אירע לו זה הענין היה אברהם עני והיה כאילו מצפה שכר אשתו והוא אחד מהדברים שאינו רואה סימן ברכה כדאיתא בפסחים פרק מקום שנהגו המצפה לשכר אשתו אינו רואה סימן ברכה לעולם, א"כ מה שהיה אברם כבד מאד במקנה בכסף ובזהב היה מזכותו, שהרי לוט לפי שנתלוה אל אברם היה לו מקנה צאן וכו' בזכות אברהם, ומה שאמר ולאברהם היטיב בעבורה ויהי לו צאן ובקר לא אמר ויתן לו אלא ויהי לו שהיה לו מה שהיה לו כלומר שהניח לו את שלו ולא לקחו ממנו לפי שהיו עובדים מזל טלה ומהם עובדים לבקר כמו שיש עוד היום בארץ הודו, וגם העבדים לפי שהיו יכולין לומר למה לך להשתעבד בבני אחינו שהעבדים הם מבני חם ובני חם כוש ומצרים וכו', אלא בעבור שרה לא לקחום כי איך יתן לו ועדיין לא ישב עמה לא יום ולא יומים ולא הכיר לא לו ולא לה. ואולי לזה כיון אברהם שאמר למען ייטב לי בעבורך שלא יקחו מה שעמנו, ולזה אמר ויהי כב אברם מצרימה שהיו לוקחים כל מה שיש לו מהטעם שאמרנו, אמר כאן ולאברהם היטיב, ולזה ויהי לו, כי קודם לא היו לו כי שמא היה בספק לקיחה אבל עתה הם לו בודאי:
<b>ויאהל</b> אברם ויבא וישב באלוני ממרא ויבן שם מזבח. כדי להחזיק בה ולזה אמר לו הקב"ה קום התהלך כדי להחזיק בה בהלוך, והוא עשה חזקה אחרת במזבח שבנה שם שכבר בנה מזבח בעי שנאמר ויבן שם מזבח ויקרא שם בשם ה', ופירש"י ז"ל על בשורת הזרע ועל בשורת הארץ אבל זה המזבח למה כדי לעשות חזקה כדי לקחתה, לזה כשרצה לקבור שם שרה אמר גר ותושב כבר נתישבתי כאן בחזקה שיש לי וקניתיה בחזקה:
<b>וישמע</b> אברם וכו' וירק את חניכיו י"ח ושלש מאות וכו'. במדרש זה אליעזר שעולה בגימ' שי"ח, וכתב רבינו בחיי יש לשאול כי לפי המדרש שי"ח אינו כפשוטו אלא על אליעזר לבדו ואין לנו להוציא המקרא מידי פשוטו וכו' אבל הענין היה כי כל המספר הזה היו ילידי ביתו ואחר שנזדרז לצאת למלחמה מיעט אותם וריקנן לפי שהזכות הוא המנצח לא רבוי עם, וזהו לשון וירק שכולל לשון זיין ולשון מיעוט מלשון רק וכיון שנמעטו מצא אברהם את עצמו עם אליעזר לבדו ע"כ. עם כל זה יש לשאול איך אברהם ילך עם אליעזר לבדו להלחם עם ד' מלכים שנצחו לה' מלכים אפי' מלך אחד לא היה אפשר להלחם עמו אלא ברבוי עם א"כ איך הלך הוא ואליעזר וסמך על הנס והקב"ה כשעושה נס עושה על דרך הטבע ראיה לזה מלחמת העי שאמר ליהושע שים לך אורב, והיאך נצחם הלא לא היו עשרה או עשרים ד' מלכים וחיליהם היו. אלא כבר ידעת כי אברהם הוא תקון אדם וכן רמזו ז"ל במדרש על פסוק וייצר ה' אלהים את האדם בזכותו של אברהם שנאמר האדם הגדול בענקים זה אברהם ולמה קורא אותו גדול שהיה לו ליבראות קודם אדם הראשון אלא אמר הקב"ה שמא יקלקל ואין מי שיבא אחריו ויתקן, א"כ הרי אברהם בא אחר אדם לתקן ואדם היתה אימתו מוטלת על הבריות והיתה קומתו מן השמים עד הארץ שנאמר אשר ברא אלהים אדם על הארץ ולמקצה השמים ועד קצה השמים כו', ואפי' המלאכים טעו בו והיו רוצים לומר לפניו קדוש עד שהפיל עליו תרדמה וישן וידעו שהוא אדם, א"כ נתלבש אברהם באותו ניצוץ של אדם אז פחדו ויראו ונפלו לפניו, ועל זה אמר הנביא מי העיר ממזרח צדק יקראהו, ר"ת בגי' אדם קם, וס"ת ירחקו, שרחקו מישע, ולקח עמו אליעזר לסימן שיעזרהו האל, וכשראה שנתלבש באדם נתיירא אמר שמא יש בו עדין מזוהמתו לכך אחר הדברים האלה היה דבר ה' אל אברם וכו' אל תירא אברם, כלומר אל תירא מאב שהוא אדם שהיה רם, אנכי מגן לך שכרך הרבה מא"ד אד"ם, אתה יותר מאדם, אברהם רדף אחר ה' מלכים והרגם והיה סימן לבנים שיהרגו ה' מלכי מדין ולא נפקד מהם איש, וכל מה שאירע לאבות סימן לבנים שכן בניו במלחמה ראשונה של מדין אומה גדולה היתה והרגום והרגו ה' מלכים ולא נפקד מהם איש, ואמר לו אנכי מגן לך נגד ל"ה שרים העומדים מצד ימין, כי מצד שמאל שם יצחק שעומד במדת הגבורה ועומד שם בתוקפו, לפי שהם מסטרא דשמאלא והם קשים ביותר לזה נתלבש כנגדם בגבורה, אבל מצד ימין אינם כ"כ קשים במגן די, לזה אמר לו אנכי מגן לך אהיה מגן לישראל מצד השרים של ימין ואנכי מגן לך שלא יזיקוך. ועיין פ' בהר פסוק ואכלתם ישן שה תמצא פירוש אנכי מגן לך יותר ארוך:
<b>ובמדרש</b> אחר הדברים האלה, הרהורי דברים היו שם שאמר אברהם רבש"ע כרת ברית עם נח שאין אתה מכלה את העולם עמדתי וסגלתי מצות ומעשים טובים יותר ממנו ודחתה בריתי לבריתו תאמר שאחר עומד ומסגל מצות ומעשים טובים יותר ממני ותדחה בריתו לבריתי. א"ל הקב"ה מנח לא העמדתי מגינים של צדיקים ממך אני מעמיד מגינים של צדיקים ולא עוד אלא בשעה שיהיו בניך באים לידי עבירה ומעשים רעים אני רואה צדיק אחד שהוא יכול לומר למדת הדין די אני נוטלו ומכפר עליהם ע"כ. פירוש אל תירא אברם, אל תירא מאב שהוא נח שהיה רם שכרתי אותו ברית, אנכי מגן פירוש אנכי ברית שכרתי אתך לא תדחה כמו שאני חי וקיים לעד, למה מגן לך, לפי שיש לך מגינים, וראיה לזה אנכי מוטעם פשטא לומר שאינו נמשך אחר מגן לך, ולא עוד אלא שכשאני רואה צדיק וכו' וזהו שכרך הרבה כשיש לך שכר הרבה שהוא הצדיק מא"ד אד"ם אותו אדה מספיק להגן על הדור, וזהו הרבה הרב ה' שהיא התורה חמשה חומשי תורה בר ה"ה, א"כ אל תירא. ועוד שכרך הרבה מאד, ר"ת שה"ם, רמז לו שעתיד לצאת ממנו שהם יקר וספיר שהוא משה, וזהו שאמר לו הקב"ה למשה במראה הסנה אנכי אלהי אביך אלהי אברהם. לאביך אברהם בישרתהו בך, וזהו הרבה מא"ד אדם גדול, וזהו הרבה ב"ר ה"ה שהוריד עשרת הדברות ה' בכל לוח, הרבה גי' רבי, שהיה רבי לכל ישראל, וכן אנו אומרים לו מש"ה רבינ"ו, בגימ' תרי"ג, א"כ מאד אדם, וכן נאמר במשה והאיש משה ענו מאד:
<b>ויאמר</b> אברם הן לי לא נתתה זרע, למה חזר ואמר ויאמר אברם וכבר אמר ויאמר אברם מה תתן לי ואנכי הולך ערירי, ועוד למה אמר יורש אותי יאמר יירשני, אלא אברהם לא הוקשה לו שהוא הולך ערירי אלא המדות הטובות שהיו בו באברהם יירשם, ולכך אחר שאמר ואנכי הולך ערירי אמר ויאמר אברם הן לי לא נתתה זרע, כלומר מה שהוקשה עלי מניעת הזרע הוא לפי שהוא יורש אותו לא ירושת הממון אלא ירושת המדות, וזהו יורש אותי ממש כמו שאז"ל דמשק אליעזר דולה ומשקה מתורתו לאחרים, וכן יורש בגימ' מגייר גרים, ולזה הוקשה עליו כיצד יצא מזרע ארור מי שיירש מדותיו, וזהו בן ביתי בגימ' הוא ארור, וזהו תחת עבד כי ימלוך מאן מלכי רבנן, עד שאמר לו הקב"ה לא יירשך זה במדות, כי אם אשר יצא ממעיך הוא יירשך, שנאמר וישב יצחק ויחפור את בארות המים אשר חפרו בימי אברהם אביו, הבארות הם הגרים, סתמום פלשתים שהחזירום לסורם, כן פי' הרב רבינו בחיי ז"ל פרשת תולדות יצחק. באר בגימ' גר וכן יעקב למד מאביו והיה מגייר גרים שנאמר בארץ מגורי אביו קרי ביה מגיורי אביו. ומה שאמר ממעיך כי היה לו לומר מחלציך כי המעים הם לנקבה שמשגרת ממעיה, אלא רמז לו על יצחק שחיה ק"פ שנה וכן ממעיך בגימ' ק"פ, בזכות שנמול לק"פ שעות, ז' ימים הם קס"ח שעות וי"ב שעות של ליל שמיני כי זריזין מקדימים למצות ומלין בבקר א"כ הם ק"פ שעות ומילה במלואה מ"ם יו"ד למ"ד ה"א עולה ק"פ, ממעיך במלואם מ"ם מ"ם עי"ן יו"ד כ"ף גימ' זה יצחק ויעקב עם ב' מלות ששניהם היו מגיירים גרים:
<b>עוד</b> נוכל לומר שאמר ממעיך ולא אמר מחלציך, כדאיתא במדרש אמר רבי יוחנן שני בני אדה אמרו דבר אחד, אברהם אמר רבון העולמים אם עתיד אני להוליד בנים להכעיסך מוטב לי ואנכי הולך ערירי, דוד אמר חקרני אל ודע לבבי, דע הפורשים ממני, אם דרך עצב בו ונחני בדרך עולם, אמר לפניו רבש"ע אם עתיד אני להוליד בנים להכעיסך מוטב לי ונחני בדרך עולם, לזה השיב לו הקב"ה אשר יצא ממעיך. בשרו שיצא ממנו צדיק כיוצא בו, לזה אמר ממעיך הוא אבר מאיבריך כאבר הפורש ממך וכל מה שבלבבך בלבו הוא ממעיך ממש:
<b>ובמדרש</b> הנה דבר ה' אליו לאמר מלאך אחר מלאך דבור אחר דבור אני ושלשה מלאכים נגלים עליך ואומר לך לוט ליטא לא ירית אברהם. ואמרו במדרש ר' אלעזר (בשם רבי יוסי בן זמרא) ובן משק ביתי זה לוט שנפשי שוקקת עלי ליורשני, הוא דמשק אליעזר שבשבילו רדפתי מלכים עד דמשק ועזרני אל, א"כ לסברת רבי אלעזר בשם רבי יוסי שהוא לוט ליטא לא ירית אברהם, אבל צריך להבין שאמר אני וג' מלאכים נגלים עליך היכן הם השלשה מלאכים ושמא שהם רמוזים בג' אמירות **(עי' במדרש דדריש באופן אחר:)** שנאמר כאן והנה דבר ה' אליו לאמר, ויוצא אותו החוצה ויאמר, ויאמר כה יהיה זרעך, הרי שלש אמירות לשלשה מלאכים, אם כן אמר ויאמר אליו אני ה' ממש זה מה שאמר אני וג' מלאכים נגלים עליך ולזה אמר אברהם אדני ה' בנקוד אלהים, הם המלאכים שהם נקראים בני האלהים הרי הכתב הוי"ה והנקוד אלהים לפי שאמר לו אני ושלשה מלאכים נגלים עליך הוצרך להשיב אברהם לכלם ואמירה שוה לכלם, ולפי שהוא בהיכלו לזה הקדים אדני יהוה במה אדע וכו'. ולזה אמר לו קחה לי עגלה משולשת כנגד ג' המלאכים ג' עגלים רמז לג' פרים, כפירש"י ז"ל וכן עז ג' עזים של קרבן, וכן ג' אילים של קרבן עיין בפירש"י ז"ל ואמר קחה לי רמז שלא יביא קרבן אלא לשם הוי"ה כי זובח לאלהים יחרם:
<b>ויחשבה</b> לו צדק"ה. בגי' מאתי"ם חסר אחת ושנינו במסכת פאה מי שיש לו מאתים זוז לא יטול לקט שכחה ופאה היו לו מאתים חסר אחת אפי' אלף נותנים לו כאחת, ואברהם אעפ"י שהיה כבד מאד בכסף ובזהב הואיל והוא חסר בן חשבה כמו צדקה שחסר אחת שנוטל ואינו בכלל מי שאוכל עולמו בחייו וקבל שכרו, ועל פי זה נוכל לפרש ויחשבה לו צדקה בין לאברהם בין להקב"ה:
<b>ויאמר</b> לאברם ידוע תדע כי גר יהיה זרעך וכו'. טעם הגלות של מצרים הוא כמו שאומר בהגדה בתחילה עובדי עבודה זרה היו אבותינו ועכשיו קרבנו המקום לעבודתו. הכוונה לומר מאחר שמתחלה היו אבותינו עובדי ע"ז אנו שבאנו מגזעם הוצרכנו להסיר אותם הסיגים מכור הברזל ממצרים, ולא הודיעו שיהיה הגלות במצרים שלא יקשה עליו לומר שמשעבד בניו תחת יד בני ארור שהוא כנען תחת עבד כי ימלוך, וכוונת הקב"ה שיהיו במצרים פירשתיה בפרשת שמות ע"ש. ובשרו שלא יתחיל הגלות עד סוף ד' דורות שהם אברהם יצחק ויעקב ובניו, וכן כתיב וימת יוסף וכל אחיו וכל הדור ההוא ואחר כך ויעבידו מצרים וכו', וגם כי לא שלם עון האמורי וכו', אגב חדא תרתי גם כן הודיעו, באומרו כי גר יהיה זרעך לומר כי כמו שנתקדש שמי על ידך כן יתקדש שמי על ידי זרעך, לפי שיציאת מצרים שמעוה כל האומות שנאמר שמעו עמים ירגזון וכו', וגם יתרו אמר וישמע יתרו וכו' כי הוציא ה' את ישראל ממצרים, וגם רחב אמרה שמענו כי הוביש ה' וכו' בצאתכם ממצרים, אין עבד יוצא ממצרים ויצאו ישראל שהם ששים רבוא, וג"כ כדי שיקבלו התורה שאל"כ לא יקבלוה אבל אחר שאוציאם ואקנה אותם עבדים שנאמר כי לי בני ישראל עבדים ויקבלוה על כרחם, ולזה בהרבה מצות נזכר בהם יציאת מצרים לומר שהם מחוייבין לעשות, וכן במעמד הר סיני נאמר אנכי ה' אלהיך אשר הוצאתיך מארץ מצרים מבית עבדים כדי שיהיו לי לעם ואנכי אהיה להם לאלהים, ואגב חדא תרתי. ואמר ואחרי כן יצאו, ולא הודיעו הכנסתם לארץ רמז לו שימותו במדבר, ולא גילה לו כדי שלא יתרעם כמו שגילה לו ענין סדום, ואמר יהיה זרעך לומר שיהיה להם הויה וקיום והשארות בעולם וידעו הכל שהם זרעך שהפרי דומה לאילן וידעו כי זרע ברוכי ה' המה, ברוכי ה' הם אברהם יצחק ויעקב שברכם ה', לאברהם אמר כי ברך אברכך וכו', ליצחק נאמר גור בארץ הזאת, ואהיה עמך ואברכך, וליעקב במראה הסולם נאמר והיה זרעך וכו' ונברכו בך, וג"כ וירא אלהים אל יעקב עוד בבאו מפדן ארם ויברך אותו, וישראל זרעם של ברוכי ה':
<b>באר"ץ</b> ל"א לה"ם. גימ' זו מצרימה ע"ה, ואמר לא לא להם שלא תהיה להם לעולם שנא' לא תוסיפו לראותה עוד, ונאמר ולא ישיב את העם מצרימה, ונאמר עוד וה' אמר לכם לא תוסיפו לשוב בדרך הזה עוד, אומר כאן בארץ לא להם שאין להם רשות לדור בה והדר בה עובר בג' לאוין וזהו בארץ לא, שעובר בלאו, ולפי שנאמר לו לזרעך נתתי את הארץ מנהר מצרים עד הנהר הגדול נהר פרת, לזה אמר לו חוץ ממצרים שאע"פ שהיא נכנסת בתוך התחום על זה התנאי שלא יהיה להם בה שום דירה, א"כ אע"פ שיכבשו כל העולם במצרים לא ידורו בה לעולם אפי' לעתיד שכן אמר לא תוסיפו לראותה עוד עד עולם. **(ועי' רמב"ם ה' מלכים פ"ה ה"ח.)** ואמר וענו אותם ת' שנה, כאן רמז לו שישתעבדו כמו שיעור ת' שנה, כי לא אמר ועבדום בארבע מאות שנה אלא ת' שנה שיעור ת' כמו שאני עתיד לכתוב על פ' כי ידעתי את מכאוביו, שבא להם כ"כ כאב באלו רד"ו שנים כשיעור ת' שנה:
<b>ואחרי</b> כן יצאו ברכוש גדול. הבטיחו הקב"ה שיקבלו ישראל התורה שהיא רכוש גדול שאין למעלה ממנו, וכן יצא"ו ברכ"ש גימ' ז"ו התור"ה, שאי אפשר שהקב"ה מבטיח לאברהם על ההבטחות של עולם הזה שהוא רכוש כמשמעו, אלא על התורה שהיא עיקר הכל, ואמר ברכוש כלומר שיהיו פנויים ללמוד בתורה ובה יזכו לשכר גדול וכן ברכ"ש גדו"ל בשכ"ר גדו"ל, וכן ברכוש גדול בשרו שיעבור מלכם לפניהם וה' בראשם כמו שנאמר וה' הילך לפניהם יומם וכו', וכן רכ"ש הוא בגי' שם ההוי"ה באלב"ם, והבטיחו ג"כ שמשה יהיה הרועה ועל ידו תהיה הגאולה, כן" יצאו" ברכש" ס"ת בגימ' ז"ה מש"ה ע"ה, ג"כ ברכש רמז לו על גאולה של בבל שהיא ע"י כר"ש רכ"ש היינו כר"ש המלך, וזהו ואחרי כן רמז לו שאחר גאולה זו תהיה להם גאולה של בבל, ואמר ואחרי כן בוא"ו לרמוז על גאולה האחרונה שהיא על ידי הוא"ו שלקח יעקב מאליהו הנביא ולזה הוא הרבוי וגם לרבות גאולה אחרונה. עוד ברכו"ש גדו"ל, גימ' ז"ה בזמ"ן מל"ך המשי"ח ע"ה, שנאמר תחת הנחושת אביא זהב וכו' ונאמר חיל גוים יבאו לך. עוד אחרי כן רמז לו שאם יעשו מה שהוא אמת שהוא התשובה, ופירוש כן כמו כן בנות צלפחד דוברות, שיחיש להם הגאולה, או בזכות הצדיקים שביניהם, ופירוש כן כמו כנים אנחנו, וזהו מדלג על ההרים, פירוש על בעבור, ההרים הם הצדיקים שנקראו הרים שנאמר אשא עיני אל ההרים, ועיין במדרש שיר השירים פסוק קול דודי. אחר"י כ"ן גימ' פט"ר, בזכות פטרי רחמים שעתידין לקרב במדבר יפטר"ו ויטרפ"ו זרוע אף קדקוד:
<b>ואמר</b> ועבדום ד' מאות שנה. שמעתי שנגזר זה המנין כנגד מה שאמר במה אדע, במ"ה בא"ת ב"ש גי' ת', וזהו כי לא שלם עון האמורי עון האמירה שאמר אברהם במה אדע:
<b>ובמדרש</b> דן אנכי בשתי אותיות הללו הבטיח הקב"ה את אברהם שהוא גואל את בניו, וכתב רבינו בחיי ז"ל ממכת הדם עד נגע אחד תמצא עשר מכות פירוש ד"ן ד' ד"ם ן' נג"ע שהיא מכה אחרונה שהיא מכת בכורות. עוד במדרש אחר אין כתיב כאן אלא אחר"י אח"ר י' מכות, א"ל אברהם אף אני בשעבוד א"ל ואתה תבא אל אבותיך בשלום וכו', יצא להם ז"ל מוא"ו של ואתה הואיל והוא אומר כי גר יהיה זרעך זרעו ולא הוא, ואם בא לבשרו שיעשה אביו תשובה ובנו ישמעאל יאמר אתה תבא בלא וא"ו מאי ואתה בוא ו אלא קדם לו דברים שאמר אף אני אמר לו ואתה:
<b>אחר</b> הדברים כרת ה'. עיין פרשת שופטים על פסוק אם ירחיב ה' ויספת לך שלש ערים:
<b>ושרי</b> אשת אברם לא ילדה לו. במדרש לא ילדה לו, לו לא ילדה אילו נשאת לאחר ילדה דברי רבי יהודה רבי נחמיה אומר לא לו ולא לה והיינו לא ילדה לו ולה, ולה שפחה מצרית ארשב"י בתו של פרעה היתה כיון שראה פרעה מעשים שנעשו לשרה בביתו נתן לה בתו אמר מוטב תהא שפחה בבית זו ולא תהא מטרונא בביתי ושמה הגר הא אגריך, פירוש כמו שציערתני תבא זאת ותצערך, הג"ר בא"ת ב"ש גר"ץ צ' מתחלפת בש' באותיות זסשר"ץ, א"כ היינו גר"ש סופך לומר גרש האמה מהצער שיבא לך ממנה א"כ הא אגריך. וסבת עקרות של שרה הוא כדי שיצא יצחק בימי הלבון והזקנה, פירוש טעם אחד. עוד טעם אחד יצחק נולד לק' לאברהם וצ' לשרה הרי ק"ץ בזכות זה נחסר מנין ק"ץ מן ועבדום וענו ותם ת' שנה ואחר המילה. עוד ט"א כדי שיצא ישמעאל קודם וכל אותה זוהמא שיש לו מתרח אביו ישליכנה בו ואח"כ יצא יצחק בתכלית השלמות והנקיות, ולזה אמר הנה נא עצרני ה' תדע סבת עקרותי למה הוא כדי שתבא אל שפחתי ותשליך שם הזוהמא של תרח אביך ואח"כ בוא אלי ואבנה ממנה, ממנה בסבתה, כי שרה היתה במדרגת הנבואה יותר מאברהם כמו שאמרו ז"ל על פסוק כל אשר תאמר אלי שרה שמע בקולה ואמרה בוא אל שפחתי, ל כמו שעשו לאה ורחל שנתנו לו השפחות לאשה אבל שרה נתנה אותה לאישה וצותה שלא יבא אליה לשם אישות כדי שלא יירש הזרע היוצא ממנה, כי אין הכוונה אלא להטיל הזוהמא כמו שאמרה וכן אמר לה אברהם הנה שפחתך עודנה שפחתך שלא באתי עליה לשם אשה:
<b>ותאמר</b> שרה הנה נא עצרני ה' וכו'. אמרה שרה אני שרי אין לי ה' שהיא ה' ראשונה שהיא אם הבנים ואתה ג"כ אין לך ה' בוא נא אל שפחתי כלומר הגר יש בה ב' ההי"ן ה' ג"ר במ"ק ה', אתה קח לך אחת ואני אחת, ולזה אמר הנה נא עצרנ"י ה', צערני, עשאני יו"ד צעירה סתומה אטומה שלא אלד, ולכך כשהוליד ממנה ישמעאל אמרה חמסי עליך אנכי נתתי שפחתי, כלומר לקחת צרכך ולא נתת לי צרכי והיא שפחתי ולי ניתנה ואני קודמת לך, כשראה הקב"ה כוונתה נתן לה ה', שנאמר שרי אשתך לא תקרא שמה שרי כי שרה שמה.
<b>ישפוט</b> ה' ביני וביניך. כתב הבחיי ז"ל דרשו רבותינו כל מי שהרתיע אחר מדת הדין לא יצא שפוי מתחת ידה ראויה היתה שרה להגיע לשנותיו של אברהם וע"י שאמרה ישפוט ה' נמנע מחייה מ"ח שנה. ישפוט ה' ביני וביניך, ס"ת עם ד' מלות מ"ח, ר"ת מחסרון חייה, ולמה מ"ח כנגד מ"ח צרופי ה' ולכך לא אמר ישפוט אלהים כי המשפט לאלהים הוא אלא ה' כוונה שיהיה דין ברחמים:
<b>ישפוט</b> ה' ביני וביניך. כתב רש"י ז"ל והוא מן המדרש כל בניך שבמקרא חסרין וזה מלא קרי ביה וביניך מלמד שהכניסה שרה עין הרע בעיבורה של הגר והפילה עוברה, וח"ו כי שרה אמנו יש לה עין הרע אלא כדי שלא יצא אותו עובר ויתבע הבכורה מיצחק לזה נתנה עינה בה והפילה:
<b>במדרש</b> רבי אבא בר כהנא יבעי דיני גביך משל לב' בני אדם שהיו חבושים בבית האסורים נמצא המלך עובר א"ל חד תבע דיקיון דידי (פי' עלבוני), אמר אפקוניה, א"ל חבריה יבעי דיני גבך אילו אמרת תבע דיקיון דידן כמא דאפקך כך הוה מפיק לי עכשיו דאמרת דיקיון דידי לך אפיק ולי לא אפיק, כך אמרה שרה אילו אמרת ואנו הולכים ערירים כמא דיהיב לך בן יהיב לי וכדו שאמרת ואנכי הולך ערירי לך יהיב ולי לא יהיב. משל לשני ב"א שהלכו ללוות זרע מן המלך א"ל חד תשאיל לי זרע אמר המלך ויהבון ליה אמר ליה חבריה יבעי דיני גבך אילו אמרת תשאיל לן זרע כמה דיהיב לך כך הוה יהיב לי וכדו דאמרת תשאיל לי לך יהב לי לא יהב הכא נמי אילו אמרת הן לנו לא נתתה זרע כמה דיהיב לך הוה יהיב לי וכדו דאמרת הן לי לא נתתה זרע לך יהיב לי לא יהיב. הביא רבי אבא ב' משלות לפי שאברהם אמר ב' אמירות ויאמר אברהם אדני ה' מה תתן לי ואנכי הולך ערירי ואח"כ אמר ויאמר אברם הן לי לא נתתה זרע, וכנגדם אמרה שרה חמסי עליך ישפוט ה' ביני וכו', כנגד מה שאמר ואנכי הולך ערירי אמר משל חד תבע דיקיון שהוא עלבון שהיא חרפה לו אשר אחר כל עמל וטורח ילך עקר, וכנגד זה אמר שהוא חרפה, וגם כן לה שהיא ג"כ מגיירת גרים ויאמרו זו שכרה ויש כמעט חלול ה'. וכנגד האמירה שאמר אברהם, הן לי לא נתתה זרע. וא"ת שעל זו החרפה אתן לך זרע כל דהו כדי שלא יאמרו היה עקר, לזה אמר אם יהיה לי זרע הגון יורש מדותי ואם לאו הנה בן ביתי יורש מדותי שהמעשים טובים הם הבנים וכוונתי בזרע כדי שיתמידו במדות, ולזה הביא משל שהלכו ללוות זרע, וכנגד זה אמרה שרה ישפוט ה'. לפי שאני ג"כ יעדרו מדותי מן העולם כמו ששאלת על מדותיך למה לא שאלת על מדותי, אמרה לו על הראשונה ששאלת העלבון שהיא חרפה שיאמרו שהוא עקר יצאת ידי חובותיך בבן השפחה היינו זרע כל דהו, ולזה אמרה ותרא כי הרתה, אבל כל מה ששאלת זרע הגון אין זה זרע הגון אלא אדרבא הוא זרע של קלון, ומרוב צניעותה אמר ואקל בעיניה ולא אמר ותקל שיש לך קלון שבנך הבא מן השפחה הוא עבד ואינו מתיחס לך שהולד הולך אחר הפגום, וכדי, שלא תתלה בו אמרה בלשון יחיד ואקל אני. אנכי נתתי שפחתי בחיקך, אמרה לו לא יעלה על דעתך לומר שקנית אותה בביאה והמקדש שפחתו יצאת לחירות כי אז"ל מאי לישנא דקידושין דחסרה אכולי עלמא ואין אדם אוסר דבר שאינו שלו וזו היא שפחתי כי כשנתתיה לך אמרתי בוא נא אל שפחתי על מנת שתהא שפחתי. ישפוט ה' ביני וביניך על מדותי ועל מדותיך, ולכן ביניך מלא שהוא על הבן שבמעיה ואין זה ראוי שיקרא בנך, ויאמר לה הנה שפחתך בידך, אמר לה לא תחשבי שבשביל שנתעברה שהוסר שם שפחות ממנה, אני ג"כ יודע שהולד הולך אחר הפגום ועדיין שם השפחות עליה ואינה אשתי, עשי לה כטוב וכו'. ולפי שקללה בשם בן ד שצרופו מ"ח לכך נחסרו מ"ח שנים מחייה, וזהו ותמת שרה בקרית ארבע על שקראה שם בן ארבע, לפי שהמשפט לאלהים הוא ואע"פ שכוונה שיהיה הדין ברחמים כמו שאמרה עכ"ז נענשה שאילו אמרה ישפוט אלהים לא נענשה, עוד אמרה חמסי עליך, אמרה העלבון והחרפה של העקרות אינה אלא עליך שיאמרו העולם אילו הקב"ה חפץ בו לא היה נותן לו בן מן השפחה.. או חמסי עליך אנכי נתתי כו', אמרה לו היה לך להתפלל ולומר אם תתן לי בן יהיה מן הצדקת הזאת כמו שעשה יצחק לנוכח אשתו, והתפלה אינה עלי כי אשה לא מיפקדה אפריה ורביה ואם נתתי שפחתי כדי שהקב"ה יראה עלבוני ותרא כי הרתה ונתרצית בהריון שלה לבד כדי שידעו העולם שהעקרות ממני ולא ממך וגלית חרפתי שעד עתה היתה מכוסה ועתה נגלית, ואתה סבה שלא התפללת כי התפלה היא מצדך. ובזה יובן המשל לב' שהיו חבושים עבר המלך חד תבע דיקיון דידיה יתבע האחר גם כן למה יתרעם על חבירו ויאמר יבעי דיני גבך, וגם המשל לשני בני אדם שהלכו ללוות זרע כמו ששאל האחד ישאל האחר אלא כמו שבארתי דאשה לא מיפקדה:
<b>ויהי</b> אברהם בן תשעים שנה ותשע שנים וירא ה' וכו'. י"ל למה המתין לו הקב"ה עד זה הזמן לצוותו על המילה ולא קודם. עוד למה לא נולד מהול ואמרו במדרש וימול בן מ"ח שנה כשהכיר את בוראו אלא שלא לנעול דלת בפני גרים, פירוש שלא היו הגרים מתגיירים לפי שהיו אומרים אברהם נמול כשהכיר בוראו ואנו הכרנו בוראנו זה כמה ולא מלנו אין הקב"ה מקבלנו לכך מל בן צ"ט לומר שהקב"ה מגלגל עם האדם עד שעת מותו אם ישוב יקבלו. ועד צ"ט הוא שנות האדם אחר זה הזמן הרי הוא כאילו מת ועבר ובטל מן העולם כאומרם ז"ל במסכת אבות, א"כ נמול אברהם בן צ"ט כדי לפתוח פתח לגרים וליתן שכר ימים ושנים שיש להם זמן להתגייר עד יום מותם כמו שאירע בקטיעא בר שלום שמל עצמו יום שהוציאוהו ליהרג כדאיתא בפרקא קמא דע"ז עיין שם, וגם לפתוח פתח לבעלי תשובה שימולו ערלת לבבם שאפילו שיזקינו לא יתיאשו מלעשות תשובה שהרי אברהם לא צוהו הקב"ה במילה עד שהיה בן צ"ט. ועוד המתין עד זה הזמן עד שיצא ישמעאל ויוציא עמו כל הסיגים ובשנת ק' יצא יצחק שהיא שנת הקדושה וה' עמו, וא"ר עקיבא קו"ף זה הקב"ה, ויצא זך ונקי בלא סיג כלל כדי שיהיה ראוי ליקרב על גבי המזבח, שהוא היה ראשון לנמולין בשמיני, וכן מזב"ח נוטריקון מילה זמנה ביום ח'. וכן בפרקי רבי אליעזר נאמרה ערלה באילן וכי תבאו אל הארץ וערלתם וכו' ואין עץ האמור כאן אלא גפן ואם אין כורתין ערלתו כל הפירות שהוא עושה עוללות קטופין ולא טובים למראה לאחר שכורתין אותו פירות שהוא עושה טובים למראה ונחמד יינם להקריב על גבי המזבח, כך א"א עד שלא נמול הפרי שעשה לא היה טוב במעשיו ונפסל מעל גבי המזבח וכשנמול הפרי שעשה טוב במעשיו נבחר להקריב על המזבח, מכאן אתה למד שכל מי שהוא מגיש בנו למילה כאלו כהן גדול מקריב מנחתו ונסכו על גבי המזבח ע"כ:
<b>ולא</b> יקרא עוד שמך אברם והיה שמך אברהם א"ל אתה לקחת ה' של הגר לכך יצא ישמעאל, אני נותן לך ה' משמי כדי שיצא יצחק צדיק וקדוש, צדיק עם ד' אותיות יצחק, וכן לשרה נתן לה ה"א שנייה של שמו והיו"ד ביצחק והוי"ו במילה, אם כן הרי כשהגיע לק' היה שלם יהו"ה א"כ קו"ף זה הקב"ה. כתב הרמב"ן ז"ל שנתוסף ה"א באברהם לומר שקיים אברהם סוד ה"א שהיא רומזת ג' הויות היה הוה ויהיה. ויש מי שפירש שנתוסף לו ה"א לומר שהיה שלם בה' ערלות שהם ערלת השפתים בדבור שלא סח שיחה בטילה ולא נבלות פה, וערלת הלב שלא הרהר שום עבירה יג"ל לב"י בגימטריא מילה, לרמוז על ערלת הלב, וערלת האזן בשמיעה, וערלת הלשון, וערלת המעור להוליד בן צדיק וגדר עצמו מכל צד זנות. והמדרש מנה ד' ערלות ר"ע אומר ד' ערלות הן נאמר ערלה באזן וכו' ונאמר ערלה בפה וכו' ונאמר ערלה בלב וכו' ונאמר ערלה בגוף וכו' ונאמר לו התהלך לפני והיה תמים, אם ימול מן האוזן אינו תמים, מן הפה אינו תמים מן הלב אינו תמים, מהיכן ימול ויהיה תמים, הוי אומר זו ערלת הגוף, אם ימול מן האוזן אינו שומע, מן הפה אינו מדבר, מן הלב אינו חושב, הוי אומר זו ערלת הגוף, ופי' אם ימול מהאוזן אינו שומע ר"ל לא ישמע שום דבר רע ולא דבור של בטלה, וזה אי אפשר שהשמיעה אינה ברשותו, וגם כן הלב, וגם כן הפה שעל כרחו צריך לדבר לדבר שיחת חולין בצרכיו אי אפשר שיהא ברשותו, אלא ערלת הגוף, לא מנה ערלת הלשון לפי שהוא בלול בערלת הפה וכנגד הה' נאמר לאברהם ה' פעמים לך ולזרעך אחריך, ה' פעמים ולזרעך שיהיו שלמים בה' ערלות הנזכרים. אבל הגרים אעפ"י שנמולין הם בן נכר ר"ת ב"ן ונשאר נכר א"כ ב"פ בן נכר, כלומר אע"פ שנמול הוא כמו שהיה כמו, שאמרו חז"ל קשים גרים וכו' וכן אמרו גיורא עד עשרה דרי וכו', וכן אמרו בפרקי ר' אליעזר כל העבדים שנמולו עם אברהם לא נתקיימו לא הם ולא זרעם בישראל ולמה מלן בשביל הטהרה שלא יטמאו את אדוניהם במאכלם ובמשתיהם שכל מי שאוכל עם כותי ערל כאלו אוכל בשר שקץ וכל הנוגע בו כאלו נוגע במת שהם בחייהם כמתים ובמותם כנבלה וכל הרוחץ עמהם כאלו רוחץ עם הנבלה ואין תפלתן נכנסת לפני הקב"ה שנאמר לא המתים יהללו יה, אבל ישראל שהן נמולין תפלתן נכנסת כריח ניחוח שנאמר ואנחנו נברך יה מעתה ועד עולם, ולזה אמר מכל בן נכר אשר לא מזרעך הוא לעולם לא יתערבו בזרעך:
<b>ובמדרש</b> ר' יודן אומר חמש, אם מקבלין בניך אלהותי אני אהיה להם לאלוה ולפטרון ואם לאו לא אהיה להם לאלוה ולפטרון, אם נכנסים בניך לארץ הם מקבלין אלהותי ואם לאו אין מקבלין אלהותי, אם מקיימין בניך את המילה הם נכנסים לארץ ואם לאו אין נכנסין לארץ, אם מקיימין בניך את המילה אהיה להם לאלוה ולפטרון ואם לאו לא אהיה להם לאלוה ולפטרון. ואם מקבלין בניך את המילה הן מקבלין אלהותי ואם לאו אין מקבלין אלהותי. הדקדוקים שיש בזה המאמר הם רבים, ראשון מהו פי' ר' יודן אומר חמש. ועוד למה הכפיל למה שאמר ואם לאו לא אהיה וכו', ועוד אומרו נכנסים בניך לארץ הן מקבלין אלהותי אולי לא יקבלו כי הם בעלי בחירה, ועוד אמרו אם מקיימין בניך את המילה הן נכנסים לארץ, אם הכנסתן הוא תלוי במילה למה אם נכנסין בניך לארץ הם מקבלין אלהותי, הואיל והדבר תלוי במילה יאמר אם מקיימים בניך המילה הן נכנסין לארץ ואהיה להם לאלוה, ועוד שאמר שאם מקבלים אלהותי אהיה להם לאלוה ולפטרון ואם לאו לא אהיה להם לאלוה כו' ולא אמר לאלהים, ועוד אומרו אם מקיימין בניך את המילה אני אהיה להם לאלוה לא אמר לאלהים. ועוד שאמר שאם מקבלין בניך את המילה הן מקבלין אלהותי ואם לאו אין מקבלין אלהותי, תלה הכל במילה אם כן אינם חמש כי כולם אחת קבלת אלהות והכנסת הארץ וקיום המילה הכל תלוי בקבלת המילה, ועוד למה אמר בתחלה אם מקיימין בניך את המילה וכאן אמר אם מקבלין ולא אמר מקיימין. אלא רבי יודן ז"ל הוקשה לו שיש חמש פעמים ולזרעך אחריך, והקימותי את בריתי ביני ובינך ובין זרעך אחריך, להיות לך לאלהים ולזרעך אחריך, ונתתי לך ולזרעך אחריך את ארץ מגוריך, ואתה את בריתי תשמור אתה וזרעך אחריך, זאת, בריתי אשר תשמרו ביני וביניכם ובין זרעך אחריך המול לכם כל זכר, ועוד שאמר והקימותי את בריתי להיות לך לאלהים ולזרעך אחריך, לא אמר להיות להם ובייעוד הארץ אמר ונתתי לך ולזרעך אחריך את ארץ כנען והייתי להם לאלהים, ולא אמר לך אלא להם, ועוד אחר ייעוד הארץ אמר ויאמר אלהים אל אברהם, ועד עתה למי היה מדבר הלא עם אברהם, ועוד אמר ואתה את בריתי תשמור אתה וזרעך אחריך אחר כך אמר זאת בריתי אשר תשמרו למה כפל ולמה בלשון רבים. לזה בא ר' יודן ואמר כי מה שאמר והקימותי את בריתי ביני ובינך ובין זרעך הוא על קבלת האלהות, וזהו להיות אם יקבלו ואם לאו לא אהיה להם לאלוה ולפטרון, לא אמר לאלהים אלא לאלוה ולפטרון, כלומר אהיה להם לאלהים על כרחם ובחמה שפוכה אמלוך עליהם, אבל לא אהיה להם לפטרון, ואח"כ אמר ונתתי לך ולזרעך והייתי להם לאלהים, א"ל אם נכנסים בניך לארץ הם מקבלין אלהותי כלומר אם יקבלו אלהותי צריך אני להכניסם לארץ כדי שאהיה להם לאלהים, כי כל הדר בח"ל כאילו עובד ע"א כי היא תחת ממשלת השרים, ולז"א בקבלת האלהות להיות לעתיד כי אחר שיקבלו אלהותי אכניסם כדי שאהיה להם לאלהים, ויאמר אלהים אל אברהם כשאמר והייתי להם לאלהים לא אמר לך ולהם כמ"ש להיות לך ולזרעך אחריך וחלשה דעתו לכך ויאמר שאמירה היא בלשון רך, ואתה את בריתי תשמור אם בניך הם מקיימין המילה הם נכנסים לארץ שהכנסתם לארץ הוא תלוי במילה אבל אתה, הכנסתיך לארץ קודם שתמול כי אני יודע שאתה את בריתי תשמור שהיא על ברית המילה, אבל זרעך אחריך זאת בריתי אשר תשמרו השמירה היא הקיום ביני וביניכם, זהו אהיה להם לאלוה ולפטרון שאדור ביניהם ואתנהג עמהם ברחמים, ולא אמר לאלהים דין אלא אלוה כלומר אתנהג עמהם ברחמים אע"פ שאלוה בגימ' מ"ב הוא שם הגבורה, ולז"א לפטרון שאהיה להם כמו אומן כמו שאמר כאשר ישא האומן וכו', ואמר זאת בריתי, כלומר אע"פ שאמרתי והקימותי את בריתי שהיא על קבלת האלהות זאת בריתי זהו הברית העיקרי שאם מקיימים בניך את המילה הם מקבלין אלהותי, למה שהן חתומין בחותמי ובקבלתם אלהותי צריך אני להוליכם לתחומי ולהכניסם לביתי א"כ זאת בריתי זהו העיקר. וה' פעמים אמר למילה המול לכם כל זכר ונמלתם, ובן שמונת ימים ימול לכם כל זכר, המול ימול, וערל זכר אשר לא ימול, לרמוז לה' ערלות שאמרנו ולזה אמר ונמלתם את בשר ערלתכם כל ערלות שבבשרכם א"כ נמול אברהם לצ"ט שנה ששם היא הערלה קודם שיכנס לעשר ששם הקדושה, ולכך צ' קודם הק' שהיא הקדושה וט' קודם הי', וצ"ט הם סוד מילה ופריעה והכל ברמז, ולזה רמזו ז"ל לעולם יכנס אדם שיעור ב' פתחים, ולזה רמז ואתה את בריתי תשמור אתה, ב"פ אתה:
ועל מה ששאלנו למה לא נולד מהול מאחר שהיא עשירי לנח ונח נולד מהול כדאיתא בפרקי רבי אליעזר שנים עשר נולדו מהולין, התשובה בזה כבר ידעת כי אברהם הוא תקון אדם, אברהם הוא אבר מ"ה ולזה אחר שקראו אברהם ואמר התהלך לפני והיה תמים צוהו על התשלום ועל התקון שהיא המילה, ולפי שאדם משך הערלה ונולד שלם ומהול אלא שמשכה לערלה, ולזה רמז המול ימול וכן בירושלמי את בריתי הפר זה המושך ערלתו, וכן בריתי גימ' זה אדם הראשון עם ג' מלות, וכן את בריתי ר"ת אב הוא האב הראשון, הפר נוטריקון הוא פועל ראשון, שבמין האדם, ולזה נאמר לו כי אב המון גוים נתתיך, פירוש אדם שהוא אב הראשון של כל העולם, וזה אב המון גוים. נתתיך הוא ניתן בך נתקן בך לפי שהוא משך הערלה ואתה כרת אותה, מקודם היה שמך אברם בר אם, עתה נעשית אב כי אב המון גוים וכו', וזהו אברהם אבר מ"ה, שהוא אדם, ועתה שנתוסף ה' כאלו אמר אבריהם שהאברים נשלמו שנשלמו רמ"ח כי קודם המילה היה לו אבר פגום ואינו עולה במנין, והיה רמז לזה אברם אינו מוליד ובעת יצא לפועל הוליד, כי הה"י נתעברה והלידה מי' והיינו דוד והם שנים הוא הבן שהולידה, ולכך הוא שמשך הוא בעצמו יתקן. וכן אמרו חז"ל על פסוק וכרות עמו הברית מלמד שהוא מל עצמו והקב"ה סייעו, והמתין עד צ"ט שהוא המקום שפגם שהוא ביסוד שהוא תשיעי והוא ט' שכל אחד כלול מעשר והבן. ולכך כל כך צוויים על המילה, ואחר שנמול אברהם חי ע"ו שנה לתשלום שנותיו של אדם והשש היתרות לתקון ששה ימי הבנין שחלל, ולזה היו שבעים כנגד ע' שרים:
<b>במדרש</b> אני אל שדי התהלך לפני והיה תמים אמר אברהם אם חביבה המילה למה לא ניתנה לאדם הראשון א"ל הקב"ה דייך אני ואתה בעולם ואם אין אתה מקבל למול דיו לעולמי עד כאן ודיה לערלה עד כאן ודיה למילה שתהיה עגומה ע"כ. כתב רבינו בחיי ז"ל בפירוש זה המאמר ז"ל ודאי כי כחם של ישראל בני ברית הוא הלב וע' שרים שלשים וחמשה מימינים לזכות ול"ה משמאילים לחובה וזהו לשון ערלה ער ל"ה שהם ל"ה המשמאילים ואומרים ערו וזהו לשון ערלה, ואין אדם רשאי לאחוז בלב שיוסרו הקליפות, ואילו לא יקבל אברהם את המילה הייתי אומר לעולמי דיו עד כאן, כלומר שלא יפעלו פעולה לא השכינה ולא השרים מכאן ואילך ויבטל העולם ע"כ. עוד אפשר לומר בפירוש דיו לעולמי ע"כ, שהקב"ה ברא העולם על ששה ימי ההקף וכל אחת משמשת יומה שהוא אלף שנה שמש יום ראשון כו' שהוא אני שהוא יום הששי שבו נברא אדם ונאצלה ממנו חוה כי שם הוא עולם הנקבה ושם יש אחיזה לערלה ובא אדם ומשכה, אבל אברהם בא באלף השני שהוא היסוד שהוא אל שדי לזה א"ל הקב"ה אני אל שדי צריך לחבר אני עם אל שדי שלא יש פרוד ושם הוא הברית ושם המילה ופריעה ואם אין אתה נמול דיו לעולמי עד כאן, שהוא יום הששי, ודיו לערלה ע"כ, שאי אפשר שתשמש עוד לפי שאין ערלה לפנים, וזהו התהלך לפני התהלך לפנים שהוא אלף השני והיה תמים שאין שם ערלה ואם לאו דיו לערלה ע"כ, ודיה למילה שתהא עגומה ע"כ, שתהא נפרדת. זה נראה לי ואם טעיתי ה' ימחול לי:
<b>אני</b> אל שדי ס"ת ילי, והוא שם שני מע"ב שמות. וזה מעט סיוע לדברי, ולסוד זה נמולו ישראל במצרים כי מצרים הוא מצר ים ועתה יוצאים ונכנסים לתוך הענן שהיא מדה שנייה ואי אפשר ליכנס שם ערל, וכן מצרים בגימ' רצה מילה, כי אחר שנמולו נפתחה המ"ם של מצרים לצאת משם, וכן הוא אומר גם את בדם בריתך שלחתי אסיריך וכו', ואמר גם לרבות מה שאז"ל שנצול מגיהנם, וכן אנו אומרים בברכה צוה להציל שארנו משחת וכו' והכל ברמז. ותמצא בפ' זו עשר פעמים ברית לומר שעל ידי הברית הוא חבור העשר, ובפרשה שאחריה שהיא ויאמר אלהים אל אברם שרי אשתך יש ג' פעמים ברית להורות סוד היחוד והחבורים י' בו וג' בה, וכן יהושע מלן קודם שיכנסו לארץ לסוד זה. במדרש וזה הדבר אשר מל יהושע, דבר אמר להן ומלן אמר להם מה אתם סבורים שאתם נכנסים לארץ ערלים, וכבר ידעת פירוש זה והיכן רומז:
<b>ויאמר</b> אלהים אל אברהם שרי אשתך לא תקרא את שמה שרי כו' א"ל כשאתה קוראה שרי משמע שהיא שרתך ואני נתתיך אב המון גוים אב לכל העולם כולו והיא טפלה לך לזה אמר אשתך שאתה שולט עליה, ואמר כי שרה שמה לומר שמיום שנתתיך אב המון גוים נעשית היא ג"כ שרה על כל העולם אתה מלך והיא מלכה:
<b>ויאמר</b> אברהם אל האלהים לו ישמעאל וגו', פי' שאמר לו יה"ר שיהיה ישמעאל צדיק כי אפילו שבשרו ששרה תלד לו בן אחר, אותו הבן ודאי יהיה צדיק לפי שאמו צדקת, אבל זה מצד אמו הוא רשע כי בנך הבא מן הכותית אינו קרוי בנך והולד הולך אחר הפגום והעולם קורין אותו בן אברהם, לזה יחיה שיהיה חי לפניך, וכן פירש"י ז"ל יחיה לפניך יחיה ביראתך כמו התהלך לפני פלח קדמי וכן דעת רבינו סעדיה גאון, והשיבו השי"ת ולישמעאל שאמרת שיהא צדיק שמעתיך שיהיה זה בסוף ימיו כמשז"ל על פסוק ואתה תבא אל אבותיך בשלום בשרו שיעשה תרח אביו תשובה, תקבר בשיבה טובה בשרו שיעשה ישמעאל תשובה, ולזה ולישמעאל יש זרקא לומר שהתשובה תהיה בסוף, אחר הנה יש פסיק לומר כבר ברכתי אותו על ידי המלאך שאמר להגר הרבה ארבה את זרעך, ואמר לה והוא יהיה פרא אדם ידו בכל, לזה יש פסיק לומר כבר יצאה הברכה ולז"א הנה ברכתי ולא אמר אברך שנראה כי יש קצת המלכה בדבר. אבל שרה אשתך באמת שכבר היא אשתך שודאי לא עשית בעילתך לשם זנות אלא לשם קדושין וע"כ שרה היא אשתך היא בת זוגך תעשה עיקר מולדתך, וישמעאל הוא בן שפחה ואינו עיקר. עוד י"ל שאמר אבל לפי שהוא אמר לו ישמעאל יחיה, א"ל הקב"ה אתה נתרצית בישמעאל אבל שרה צריכה ג"כ זרע ולזה שרה אשתך יולדת בן שצריך ג"כ לרצותה, ואמר יולדת לך, לפי שבישמעאל אתה כוונת להולידו אבל הגר לא היתה כוונתה הוליד ממך אבל שרה היא מכוונת לך שתלד ממך בן צדיק כמותך, זהו יולדת לך לך ודאי כמו שנאמר אלה תולדות אברהם וכו':
<b>גימטריאות</b>
<b>ואגדלה</b> שמך רמז משה, שיצא ממנו משה שנאמר בו גם האיש משה גדול מאד. ואת הנפש אשר עשו בחרן וסמיך ליה ויצאו, אלו הגרים שיצאו מע"א שלהם ובאו להסתופף תחת צל הקב"ה. אלון מורה, זה אברהם שנמשל לאילן וע"י אילן שאמר והשענו תחת העץ היה מורה לבריות אלהותו:
יפת מראה את, יפת פת"י למפרע מי שיפתה אחרי יפייך. ותקח האשה בית, למפרע תיבה, כמו שאמרו חז"ל במדרש נעלה בתיבה:
ועבדים ושפחות, שפחת כתיב שפחה אחת והיא הגר. וינגע ה' את פרעה, וי נגע היה צווח וי וי כי נגעה בו יד ה':
נגעים גדולים, גדלים כתיב שהיו גדלים והולכים רמז על מכות מצרים, וכשם שנתפסה שרה בבית פרעה כן ישראל נתפסו במצרים:
ויעל אברהם ממצרים ולוט עמו, רמז על ערב רב שעלו עם ישראל, ואברם כבד מאד, כך יצאו ישראל ברכוש גדול:
אשר היה שם אהלה, אהל ה' שהיה לו בית המדרש. ולא נשא אותם הארץ לשבת יחדו כתיב, שלא היו מיחדים הקב"ה ולכך לא נשא אותם הארץ, בב' עולמות הם נפרדים מזרעו של אברהם לא יבא עמוני וכו', וזהו הארץ זה העולם הזה, לשבת לעולם שכולו שבת:
ויהי ריב בין רעי, כתיב טוב פת חרבה ושלוה בה מבית מלא זבחי ריב, ר"ת ממזר, מתוך מריבה הלך לוט והביא ממזרות בעולם ובזרעו:
הפליט ויגד לאברם, ר"ת וס"ת עם ג' מלות בגימ' זהו עוג:
מחוט, בגימ' מזבח, רמז למה שאמרו ז"ל בזכות אם מחוט זכו בניו לכפרת מזבח שהיה בו חוט הסיקרא, מחוט גימטריא נביא זכה להעמיד נביאים וזכה לנבואה. ותור. רמז שבניו עתידין לקבל תורה. ומצות יתר על האומות:
ותענה שרי, בגימ' תשמיש יש אומרים תשמיש המטה, וי"א תשמיש הבית:
מרוב, בגימ' אברהם:
ויד כל בו, קרי ביה כלבו מה כלב אוכל נבילות אף הוא כן:
אם בריתי תשמור, תשמר כתיב אם תשמור תשמר:
המול ימול. מהול ימול. ד"א המול מהלו שמצוה על ב"ד למול ערלים שביניהם:
מאת בן נכר, סופי תיבות למפרע רנת, שהיו נמולים במזמורים:
<b>פרשת</b> <b>וירא</b>
<b>וירא</b> אליו. לפי שהיה מצטער מכאב המילה לכך נגלה לו באור פני מלך חיים, מיד חיתה המכה וקם ועמד על רגליו ורץ שנאמר וירא וירץ. ועוד נראה לו השם שכביכול נתאוה לו, וכן וירא אליו ה' ס"ת אוה, ולזה בא הרמז בס"ת שאלמלא מקרא אי אפשר לאומרו. ולמה באלוני כתב רבינו בחיי ז"ל לפי שבשרו שיוליד אחר זקנתו שנאמר כי יש לעץ תקוה, גם נאמר לפי זה, שלכך אחר שנמול נגלה לו באילן כמו שהאילן כשכורתין אותו וכוסחין זמורותיו עושה פירות יפים וטובים כן אחר שנימול בשרו הוליד זרע כשר ונעים, זהו אם יכרת ועוד יחליף. ועוד יחליף עם ב' מלות גימ' זה יצחק:
<b>ובמדרש</b> כי יש לעץ תקוה זה א"א שהיה לו תקוה, אם יכרת ועוד יחליף, כד"א כורת הברית אם יאמר לו כרות הברית והוא כורת, ועוד יחליף מצות ומעשים טובים ועוד עומד בנסיון, ויונקתו לא תחדל זו לחלוחית שבו, ועוד ויונקתו לא תחדל זה יצחק לא יחדל מלגייר אנשים כד"א בארץ מגורי אביו גיורי אביו, אם יזקין בארץ שרשו ואברהם ושרה זקנים, ובעפר ימות גזעו ותמת שרה, מריח מים יפריח מריח מצות ומעשים טובים יפריח ועשה קציר כמו נטע, התוספת מרובה על העיקר ע"כ:
<b>וכן</b> בפרקי רבי אליעזר וכי תבאו אל הארץ ונטעתם כל עץ מאכל כו' עץ האמור כאן הוא גפן אם אין כורתין אותו ערלתו כל פירות שעושה עוללות קטופין ולא טובים למראה ואחר שכורתין אותו עושה פירות טובים אברהם כמו שכתוב למעלה. שמעתי למה נגלה באילן אלונים לפי שיש לו פרי שקורין בלו"ט ואותו פרי יש עליו קליפה ואותה קליפה אינה חופה על כל הפרי כך צריך לגלות העטרה כמשז"ל נאמר באברהם בשר ערלתו ונאמר בישמעאל את בשר אלא אברהם ע"י שנתמעך ע"י אשה נאמר בשר ערלתו שלא הוצרך לפריעה אבל ישמעאל שלא נתמעך ע"י אשה נאמר את בשר וכו', א"כ כדי להזהירו על הפריעה שלא היתה בו לזה נגלה לו על האלון ולא על אילן אחר כדי שיפרע כמו זה הפרי שקליפתו פרועה למעלה כן צריך לעשות לפריעה, גם נגלה לו על זה האילן לפי שזה האילן ששורפין אותו חוזר ופורח כן אברהם אחר שהפילוהו לכבשן עשה פרי. עוד אילן גימ' א"ץ הוא חבור שני שמות וזהו פתח האהל והבן:
<b>ד"א</b> וירא אמר אברהם עד שלא מלתי היה הדבור לי ולא לשום אדם אפילו ענר ואשכול וממרא בעלי בריתי לא נדבר עמהם עכשיו שהם נמולין יהא נדבר עמהם לז"א נמולו אתו וסמיך ליה וירא אליו. שגלוי שכינה אינו אלא לו בפרט כמו ששאל משה שתשרה שכינה על ישראל ולא על אומות עכו"ם ונתן לו, לכך נרמז לו כאן וירא אליו הוא רואה והן אינן רואין לפי שהן ערלים עכו"ם ואע"פ שהן נמולים הן אטומים וסתומים, ומשנה שלמה פרק שלישי דנדרים קונם שאיני נהנה לערלים מותר בערלי ישראל ואסור במולי עכו"ם, קונם שאיני נהנה למולים אסור בערלי ישראל ומותר במולי עכו"ם שאין הערלה קרוי' אלא לשם העכו"ם שנאמר כי כל הגוים ערלים וכל בית ישאל ערלי לב, לכך נאמר לו בפ' מילה והקימותי את בריתי ביני וביניך ובין זרעך אחריך וגו' להיות לך לאלהים ולזרעך אחריך:
<b>ובמדרש</b> אמר אברהם עד שלא מלתי היו העוברים ושבים באים אצלי משמלתי תאמר שאין באין אצלי, פירוש לפי שנבדלתי מהם א"ל הקב"ה עד שלא מלת היו בני אדם ערלים באין אצלך עכשיו אני ופמליא שלי נגלים לך הדא הוא דכתיב וירא אליו ה' וגו' וירא והנה שלשה אנשים, וירא בשכינה וירא במלאכים. וישא עיניו וירא והנה שלשה אנשים נצבים עליו השלשה מלאכים הם מארבעה מחנות שכינה והם מיכאל גבריאל אוריאל רפאל, ואוריאל בגימ' רמ"ח ואברהם רמ"ח והם נצבים עליו לתשלום, ולו אמר אל נא תעבור מעל עבדך, מעל ממש שבו נשלמה המרכבה. אם כן השלשה מלאכים הם לצורך אברהם, אוריאל הוא רמ"ח הוא אברהם, מיכאל גם כן הוא חסד, רפאל בא לרפאות את אברהם לכך והנה שלשה אנשים וכו', וירא וירץ ראה שגבריאל אין בו צורך והיה הולך לו לכך וירא וירץ לקראתם, ואחד בלשון רבים לו ולחיילותיו, ולזה וירא מוטעם, שראה בו ראיה אחרת משא"כ בשאר כמו שאמר, ולו ג"כ אמר אל נא תעבור מעל עבדך כדי שתהיה המרכבה שלימה. תעבור בגימ' למלאך גבריאל אמר כן:
<b>והוא</b> יושב פתח האהל מי שיש לו כאב חבורה הרוח מזיק לו והיה לו כאב המילה כמו שאמרו חז"ל יום שלישי למילתו היה, היה לו לישב בחדר תוך חדר למה ישב בפתח והתורה אמרה השמר לך ושמור נפשך שלא יביא אדם עצמו לידי סכנה ויאמר שעושין לו נם שמא אין עושין לו ואם עושין לו נס מנכין לו מזכיותיו, לזה אמר כחום היום לומר שישב בפתח לפי שבא חום היום ולא היה רוח, ואמר כחום היום ולא בחום, לומר שאברהם אבינו היה ממתין עד שיתחיל החום לבא ומיד כשהתחיל הלך לפתח לראות אם יש עובר ושב, ולזה כתיב ישב לא יושב שמשמע שמקודם היה יושב:
<b>יקח</b> נא מעט מים. אמר להם אברהם עתיד אחד מבני לעלות אצלכם וליקח התורה אל תעכבו על ידו, ולזה אמר יוקח על ידי אחר על ידי שליח, ולזה האכילם כמו שאמרו במדרש על פסוק ומשה עלה אל האלהים וגו' באותה שעה שעלה משה למרום באו מלאכי השרת לפגוע בו עשה הקב"ה קלסתר פניו של משה דומה לאברהם אמר להם הקב"ה אין אתם מתביישים הימנו לא זה שאכלתם בתוך ביתו, אמר הקב"ה למשה לא ניתנה לך התורה אלא בזכות אברהם שנאמר לקחת מתנות באדם ואין אדם האמור כאן אלא אברהם שנאמר האדם הגדול בענקים וכו' ע"כ. אם כן לכך האכילם והקדים להם יוקח נא מעט מים שהמים הם מימי החסד והם מצד אברהם והיה לו ליקח אותם הוא בעצמו, אלא לרמוז למה שאמרת שרמז על התורה שניתנה על ידי שליח שהוא משה. ורחצו רגליכם, כלומר בטלו עצתכם. כן פירש רש"י ז"ל על פסוק וכל העם אשר ברגליך אשר בעצתך. והשענו תחת העץ, אמר להם אין אתם צריכין לתורה אתם נשענים תחת העץ שאתם מרכבה לעץ שהוא הקב"ה שנקרא עץ, וכן ה' פעמים עשרה הם חמשים, עשר פעמים ה' חמשים, ו' פעמים ה' שלשים, ה' פעמים ו' שלשים, צרף הכל עולה עץ, אם כן התורה למה לכם, אם כן לזה האכילם אע"פ שידע שהם מלאכים, ואמר ואקחה פת לחם, יקח יו"ד קו"ף ח"ת בגימטריא תורה ע"ה יתר ב' הם ב' תורות, יקח במ"ק י':
<b>כי</b> על כן עברתם על עבדכם. במדרש מיום שברא הקב"ה את עולמו הייתם מזומנין לבא אצלי ע"כ. פירוש לפי שהקב"ה לא ברא עולמו אלא לקבל התורה כמו שאמר יום הששי עד ששה בסיון שיקבלו ישראל התורה, והתורה היתה ראויה ליתנה על ידי כמו שאז"ל ראויה תורה להנתן ע"י אברהם אבינו אלא שלא היו ס' רבוא ונתנה ע"י משה, הוא במקומי כאלו נתנה על ידי. ויאמרו כן תעשה, ודאי שהתורה בזכותך תנתן כמו שאמר המדרש ויקרא אליו ה' מן ההר לאמר אין הר אלא אבות שנאמר שמעו הרים את ריב ה' א"ל בזכות הרים שהם אבות ניתנה התורה לך:
<b>ויתן</b> אל הנער. אז"ל זה ישמעאל. וימהר לעשות אותו היל"ל וימהרהו או יאמר ויעש אותו, אם המהירות הוא לישמעאל, אלא אמר וימהר לעשות אותו ולא עשה, שלא רצה הקב"ה שיהיה לו שום זכות ועשהו אברהם, וכן הוא אומר ויקח חמאה וחלב ובן הבקר אשר עשה, מלמד שהוא עשה:
<b>ויאמר</b> שוב אשוב אליך כעת חיה והנה בן לשרה. אמר לו אמרתי לך לעיל וגם נתתי לך ממנה בן והרי הוא כמו שנתתיו לך, לך בן, הבן הוא לך, לפי שישמעאל הוא מן השפחה אינו קרוי בן, אתה אומר לו ישמעאל יחיה, אתה נסתפקת בו שמספיק לך אבל לא לשרה לכך והנה בן לשרה, וכן אמר לו כשאמרת לו ישמעאל יחיה אמר לו אבל שרה אשתך אני חייב לה. עוד והנה בן לשרה, אמר ברמז שמד"ה שהיא מדת הגבורה משפעת בשרה לזה בן לשרה ולא לאברהם. יולדת ילדת. כתיב הרי היא כאלו ילדה אם כן בן לשרה אשתך לפי שנעשה אשה לך אני חייב לה:
<b>ואברהם</b> ושרה זקנים וכו' חדל להיות לשרה אורח. יאמר אע"פ ששניהם זקנים הפרסום הנה הוא בה ולא בו כי האיש אע"פ שהוא זקן יוליד אבל האשה אחר שפסקה דרך נשים שוב לא תלד ונתיאשה לגמרי, וכן אמר לעיל כשאמר לו וגם נתתי ממנה לך בן, אמר הלבן מאה שנה יולד לא אמר יוליד אלא יולד כלומר בן זקונים יהיה חלש כמו שאמר כחצים ביד גבור כן בני הנעורים, ובשרה אמר הבת תשעים שנה תלד, ולז"א חדל וכו' נס בתוך נס לא די שהיתה עקרה אלא אחר היאוש שאפילו היתה ראויה ללדת אחר שהקזינה ופסקה שוב א"א ללדת:
<b>ותצחק</b> שרה בקרבה, היא פרסה נדה קודם האכילה ואחר האכילה אמר לה הבשורה והיא כשראתה שבא לה דם נדות צחקה בקרבה לאמר אחרי בלותי היתה, לא אמרה תהא אלא היתה לי כבר היתה לי, אלא כמו שחזרה לי העדנה כן ראוי לחזור הבחרות לאדוני ואני רואה שהוא זקן. ויאמר ה' אל אברם למה זה צחקה שרה לאמר האף לא ספקה על עצמה לפי שכבר ראתה סימנין שהוא הדם וגם היא אמרה היתה לי כמ"ש לא ספקה אלא בך שאתה זקן ומה תספק בי כי אם אתה זקן אני לא זקנתי היפלא מה' כו', ושרה היתה במדרגת הנבואה יותר מאברהם שנאמר כל אשר תאמר אליך וכו' מלמד שאברהם היה טפל לה בנבואה א"כ איך ספקה, אלא לפי שנטמאה לא חלה נבואה עליה, ואותה הטומאה היתה כדי שלא תספק בעצמה לכך, ועכ"ז ספקה בבעלה שאמרה ואדוני זקן, וכן אברהם נסתפק בזה ואמר הלבן מאה שנה יולד ולא אמר יוליד, לומר שמאחר שיצא הדבר מפי הקב"ה ודאי יהיה אבל ע"ד פלא, סיפק על עצמו קודם ואח"כ על שרה שאמר הבת תשעים שנה תלד, כי פעמים שיש כח במוליד להוליד אע"פ שאין האשה ראויה לילד מרוב התגברות הזכר, לזה אמרה ואדני זקן, שיבש לחותו כדי שיצא יצחק נקי וצדיק, לזה אמרה שרה מי מלל לאברהם היניקה בנים שרה, אמרה בערכי שחזרה לי העדנה יש בי להניק ולילד כמה בנים, אבל בערך אברהם שלא חזר לבחרותו ועדיין הוא בזקנותו הוא פלא אחר שיבש לחותו, לזה אמרה כי ילדתי בן לזקוניו, ואמר לה ה' היפלא מה' בערך ה' אין פלא כמ"ש דהע"ה נפלאותיך ומחשבותיך הם אלינו לא לך, וכל זה היה מאתו יתברך כדי שיצא יצחק נקי וקדוש וטהור, לזה אחר שפסקה מהטומאה ודם הנדות להפסיק זוהמת הנחש שזרק בחוה יצא יצחק. א"כ מצד אמו טהור ונקי ומצד אביו קדוש שהולידו בשנת ק' קדוש, לזה אמר ואברהם ושרה זקנים שפסק מהם יצר הרע ונתלבנו בלבנינות החסד יצא, לזה היה אב רחמן כמו שאז"ל על פסוק כי אברהם לא ידענו, וכן אומר בברכה ב' שהיא אתה גבור ביום הדין מי כמוך אב רחמן וכו'. ובסוכה (נ"ב:) על פסוק והקימונו עליו שבעה רועים מאן נינהו ז' רועים דוד באמצע אדם שת מתושלח מימינו אברהם יעקב ומשה משמאלו, ויצחק להיכן אזל אזיל וקאי אפיתחא דגיהנם ומציל לבניו מדינה של גיהנם, והוא על מדת הגבורה לשככה ולעוקרה מעל בניו, ומתגבר עליה ומעלה עשנה על העכו"ם:
<b>וה'</b> אמר המכסה אני מאברהם, מה צורך לומר לאברהם, רז"ל אמרו כי לא יעשה ה' אלהים דבר כי אם גלה סודו אל עבדיו כדי שיבקשו רחמים. עוד יכולין אנו לומר לפי שאברהם הוא תיקון מדת החסד והעמידה והיה עושה חסד עם כל הבריות כולם ואנשי סדום מנעו מדת החסד לכך אמר הקב"ה יבא אברהם שפגמו במדתו ויסכים באבודם, ועכ"ז לא נמנע מלבקש עליהם רחמים מרבוי החסד שהיה גובר עליו:
<b>ואברהם</b> היה יהיה לגוי גדול כי ידעתיו, יתכן למאן דאמר שהג' מלאכים נראו לו בדמות ערביים אמר ה' אולי כשיראה אותם הולכים לסדום והכל יודעים שאינם מכניסים אורחים אם כן לא הלכו אלא ללסטם ולגנוב ולשלול שלל ולבוז בז, אולי כשיראה אברהם כך יהא תוהא על מה שהאכילם ולא יכניס שום אורח משם ואילך, ואברהם היו יהיה לגוי גדול וכו', שהם הולכים לאורו ואוכלים בזכותו ואני רוצה שתהא משכורתו שלמה, לכך צריך אני להודיעו למה הם הולכים לסדום להפוך את סדום שלא יחשוב שהם אנשים ואינם אלא מלאכים:
<b>כי</b> ידעתיו, פירוש כי אע"פ, כמו רפאה נפשי כי חטאתי לך אע"פ שחטאתי לך, כי אני יודע וגלוי לפני שלא יהא תוהה על הראשונות עם כל זה אני רוצה להודיעו ולומר לו צעקת סדום ועמורה כי רבה וחטאתם כי כבדה מאד, הצעקה היא לפי שאין ביניהם משפט וחטאתם כי כבדה היא הצדקה שאינה ביניהם, וקראה חטא לפי דעתם שהן אומרים אין אנו גוזלים משום אדם אלא אין אנו רוצים לפזר ממוננו, לזה אני רוצה להודיעו למען אשר יצוה את בניו ואת ביתו אחריו ויזהירם שלא ילכו באותו הדרך ויאבדו אלא שיעשו צדקה ומשפט, ולזה ואברהם שב למקומו שב למדתו שהיא הכנסת אורחים:
וכתב בעל שערי אורה, והיה כצדיק כרשע אמר אברהם אם אדם עושה עבירה בידים ואתה דן אותו נמצא עול כנגד העינים ושאר הגוף כי הם צדיקים לא עשו עון, זהו והיה כצדיק כרשע. ויאמר ה' ארדה נא ואראה וכו' אמר הקב"ה לאברהם הם לא רצו לחבר צדק עם משפט והפרידו אף אני אדונם במדת הצדק שהיא מדה העשירית, וזהו שאמר ארדה לעשירית, אמר לו אברהם שב במדתך שהיא מדת המשפט שהיא החמישית, ולזה אמר אולי ימצאון שם חמשים כנגד מדתה כי אם אתה יורד לעשירית היא אף, שכן נקראת אנכי בגימ' אף, אם כן האף תספה צדיק עם רשע, וכן אמר דוד ה' מלך עולם ועד אבדו גוים מארצו, יאמר אם הקב"ה מלך רוצה לומר שיחזיק במדת המלכות לעולם אין עולם אבדו גוים אלא רומה על השמים, בגימ' המלך ברחמים:
<b>ובמדרש</b> אמר לו אברהם אם עולם אתה מבקש אין דין ואם דין אתה מבקש אין עולם את תפיס חבלא בתרין רישין בעית עלמא ובעית דינא אם לית את מוותר צבחר (פירוש מעט) לית עלמא יכיל קאים, השופט כל הארץ לא יעשה משפט א"כ שב במדת המשפט שהיא מדת ה'. א"ל אולי יחסרון ה' יהיו מ"ה שהוא הוי"ה במלואו שהוא שם הרחמים, ויאמר לא אשחית אם אמצא שם מ"ה, ויוסף עוד אולי ימצאון שם מ' שב במדת הנצח לנצח מדת הדין שהיא מדה ד' ממטה למעלה, א"כ מ' כל א' כלולה מי' היא מדת הנצח, ויאמר לא אעשה וכו'. ויאמר אל נא יחר וכו', לפי שעתה אומר לו שישב במדת הוד והיא דין לז"א אל נא יחר הוא מקום החרון אבל אל נא יחר לאדני שהיא ג"כ דין אולי ימצאון שם שלשים, שהוא כנגד מדת ההוד שהיא שלישית, ויאמר לא אעשה לא אמר אשחית אלא אעשה אגביר מדת הרחמים וכו', ויאמר הנה נא הואלתי, לא אמר יחר שהוא מדבר כנגד מדת היסוד, ואמר אדני שהיא יש בה דין אלא שהוא מזוג ומשוך מרחמים, ולזה לא אמר יחר, אולי ימצאון שם עשרים וכו', ויאמר אל נא יחר לאדני וגו' שיתנהג במדת הדין הרפה, ויאמר לא אשחית בעבור העשרה, לא אמר אם אמצא שם עשרה אלא אמר בעבור העשרה בה"א הידיעה, א"ל לא אשחית עולמי אלא להם לבדם אשחית. וילך ה' שהוא מדת הרחמים ופעלה בהם מדת אדני, ולכך נצול לוט וב' בנותיו, ולז"א ויאמר לוט אל נא אדני הנה נא מצא עבדך חן וכו' אדני דין ברחמים. וכן אמרו במדרש וה' המטיר על סדום ועל עמורה אם יעשו תשובה הרי מטר ואם לאו הרי גפרית ואש, ולזה אמר וה' הוא ובית דינו אם ישובו ה' ואם לאו ב"ד, וכן במצרים וה' הכה כל בכור רחמים לישראל ודין למצרים, שנאמר ואמרתם זבח פסח הוא לה' אשר פסח על בתי בני ישראל ולזה אמר וה' הוא ובית דינו:
<b>ותאמר</b> הבכירה אל הצעירה אבינו זקן ואיש אין בארץ וכו', אז"ל שהיו סבורות שכלה העולם בדור המבול, ואם תאמר והלא היה אברהם וישמעאל בנו, וא"א לומר שלא ידעו, שהם לא נצולו אלא בזכותו כדאיתא במדרש ההרה המלט בזכות אברהם שהיה גדול כהר כמה דאמר מדלג על ההרים, ויאמר לוט וכו' הנה נא מצא עבדך חן וכו', רבי ברכיה ורבי לוי בשם רבי חנינא אמר שני בני אדם אמרו דבר אחד לוט וצרפית צרפית אמרה לאליהו עד שלא באת אצלי היה הקב"ה רואה מעשי ומעשי עירי והיו מעשי רבים על מעשה עירי עכשיו באת אצלי להזכיר את עוני ולהמית את בני, לוט אמר עד שלא הלכתי אצל אברהם היה הקב"ה רואה מעשי ומעשי עירי והיו מעשי רבים על מעשי עירי עכשיו שאני הולך אצל אברהם מעשיו רבים משלי ואיני יכול לעמוד בגחלתו הה"ד ואנכי לא אוכל להמלט ההרה וכו'. אם כן הרי ידעו שהרי שמעו הדברים שהיה אביהם מדבר למלאך שהרי נאמר ויחזיקו האנשים בידו וביד אשתו וביד שתי בנותיו. אלא הם ידעו שאברהם וישמעאל הם קיימים אלא אמרו אין ראוי להעמיד זרע מישמעאל שאינו איש שהוא בן שפחה והוא דומה לחמור כמו שאמרו שבו לכם פה עם הדומה לחמור, ולזה אמרו איש אין בארץ
<b>ובמדרש</b> ונחיה מאבינו זרע בן אין כתיב כאן אלא זרע אותו זרע שהוא בא ממקום אחר ואיזה זה מלך המשיח, ולזה ותקרא את שמו מואב במלואו מ"ם וא"ו אל"ף בי"ת בגימ' ממנו יוציא המשיח, וכן גם כן בגימ' התורה, ראויים לקבל התורה, וישמעאל מזרע חם אין ראוי לקבל התורה ולזה קראה שמו מואב בא"ת ב"ש יפת ש' שכוונה ליפת ולשם, והקב"ה לא קפח שכרה ויצא ממנה דוד שחשבה שאבד מין האדם יצא ממנה דוד גלגולו של אדם כאז"ל, והצעירה זכתה גם כן למלכות ב"ד אלא לפי שהבכירה היא נתנה העצה זכתה לדוד שלא נפסקה ממנו המלכות שנאמר כסאו כשמש נגדי, אבל הצעירה יצא ממנה רחבעם שנחלקה מלכותו:
<b>ויסע</b> משם אברהם ארצה הנגב, נסמכה פרשה זו לפרשת בנות לוט, במדרש פנה ממקומו מפני ריח רע שהיו אומרים לוט בן אחי אברהם בא על בנותיו, ופירוש ויסע משם, משם רע. ועוד פירשו ש"ם בלשון ערבי ריח. דבר אחר לפי שחרב מקומה של סדום אמר אברהם אפסיק צדקה מביתי הלך ונטע לו אהל בגרר, ולזה ויסע מש"ם אותיות שמם, אחר שחרב המקום נסע משם, ולזה אמר ארצה הנגב תרגום חרבו המים נגיבו מיא, רוצה לומר שהיה אברהם מבקש מקומות היבשים מצדקה ומגמילות חסדים ונוטה אהלו שם, ולזה היה אברהם יושב בארץ סדום שנאמר אברם ישב בארץ כנען ובבני חם נאמר ויהי גבול הכנעני מצידון באכה גררה עד עזה באכה סדומה, ולפי שלא היו. עושים צדקה רצה ללמדם, כשחרבה בא לגרר שהיא גם כן מנחלתם והיא ג"כ נגובה, כמו שאמר גררה ארצה הנגב כי היה לו לומר ארץ גרר מה לנו אם היא בנגב או בצפון ולא אמר גם כן ארצה דרום וכו' שכן אמרו במדרש ז' שמות נקראו לו דרום נגב ים תימנה ימין חדר וסינים, אלא לרמוז למה שאמר שהיה אברהם מבקש מקומות נגובים מצדקה ונוטה אהלו שם ובית מדרשו ללמדם מעשה הצדקה:
<b>ויאמר</b> אברהם אל שרה אשתו אחותי היא וכו' רבינו בחיי ז"ל שאל אחר שנלקחה שרה במצרים אצל פרעה ונעשה לו נס גדול שהוצרך לו להחזירה בעל כרחו על ידי נגעים גדולים מה חוזר עתה בגרר ואומר לכל אחותי היא וכי היה סומך על הנס בכל פעם שמא אין עושין לו נס. והוא השיב בשם רבינו חננאל ז"ל כאשר תמצא בספרו. ואחוה דעי אף אני כי א"א כוונתו לפרסם יחודו ב"ה כמו שעשה עד עתה על ידי אכילה ושתיה, ועתה בגרר היא מדינת מלך אולי יחרה אפו שגנאי הוא לו שהדיוט יאכיל וישקה מה שלא עשה המלך, לזה אמר צריך להשלים עם המלך תחילה כדי שאוכל לעשות מה שאני צריך ורגיל, לכך עשה הדבר הזה כי בטח בה' הואיל וכוונתו לשמים, ולא אמר לה כשם שאמר לה בבואו למצרים אמרי נא אחותי את אלא ויאמר אברהם אל שרה אחותי וכו', קרא לה כן בפני כל העם והיא גם כן אמרה אדוני אחי התרצה, ולזה אחותי הוא כתיב שהיא אמרה ג"כ אחי, וכן אמר אבימלך הלא הוא אמר וכו' והיא גם היא אמרה אחי הוא וכו', וכשראה כן וישלח אבימלך מלך גרר וכו' לפי שהוא מלך ראויה לו, ומכאן ואילך לא נאמר מלך כי אחר שהכיר מעלתו של אברהם אמר שאין ראוי להזכיר מלך בפניו:
<b>ואבימלך</b> לא קרב אליה ויאמר הגוי גם צדיק תהרוג, יאמר שאם הוא חטא יוצאי חלציו מה חטאו ואפילו שעתידין הפלשתים להרע לישראל מכל מקום באשר הם. שם הם צדיקים אם כן הגוי שהם כל יוצאי חלציו היינו גוי רב יהרגו בהריגתו, וכשבא האלהים בחלום והודיעו מעלתו של אברהם ואמר השב אשת האיש כי נביא הוא ויתפלל בעדך וחיה ואם אינך משיב דע כי מות תמות אתה וכל אשר לך, אז ידע מעלתו ואמר לו הנה ארצי לפניך כטוב בעיניך שב וכרת עמו ברית ואמר לו השבעה לי אם תשקור לי ולניני וכו', ונעשה רצונו של א"א שנאמר רצון יראיו יעשה תאות צדיקים יתן, אחר כך כתיב ויטע אשל בבאר שבע ויקרא שם בשם ה' אל עולם בפומבי בלא פחד והלך בכל ארץ פלשתים, ראיה לזה שאברהם היה בגרר ונאמר ויהי בעת ההיא וכו' ויקם אבימלך וישובו אל ארץ פלשתים ונאמר ויגר אברהם בארץ פלשתים ימים רבים:
<b>עוד</b> ועתה השב אשת האיש כי נביא הוא מה לנו בנבואה עתה, פירש"י ז"ל והוא מהמדרש א"ל אל תהא סבור שתתגנה בעיניו ולא יקבלנה נביא הוא וידע שלא. קרבת אליה, ושמא תאמר שישנאך לא אדרבא הוא יתפלל בעדך, להודיעו זה קרא לאברהם ואמר לו מה חטאתי לך כי הבאת וגו'. ויקח אבימלך צאן ובקר וכו' וישבע לו וגו', כדי להרחיק מעל אברהם לזות שפתים, שיאמרו אשה כזאת שהיה אורה מבהיק בכל הארץ והוא משיבה ולא די זה אלא שנותן לו מתנות כדי שיקבלנה ודאי לא נגע בה, ולשרה אמר הנה נתתי אלף כסף לאחיך, למה אמר לה ולמה לא נתן לה הכסף, אלא אמר לה אם הייתי נותן לך היו אומרים שבאתנן נתתים לך אבל עכשיו שנתתים לאחיך ולך לא נתתי שום דבר בזה יהיה לך כסות עינים לכסות עיניהם ולהוכיחם שלא קרבתי אליך שליך היה ראוי ליתן, זהו ואת כל ונוכחת, ונתן לו אלף לא פחות ולא יותר, לומר שהוא מאמין ביחודו ית' כי אלף היינו א' שהוא אחד ב"ה, ועוד א' היינו אדה"ר, ולזה נתן לאברהם ולא לשרה, ולזה כרת עמו ברית:
<b>עוד</b> נוכל לומר ויאמר אברהם אל שרה אשתו, אמר לה אכסנאי אסור בתשמיש המטה אם כן לא ננהוג אישות אלא כשני אחים, וידע אבימלך באצטגנינות כמו שאמרו בזוהר על פסוק וישכם אבימלך כו', ובזה לא נצטרך לפירוש רש"י ז"ל שפירש ויאמר אברהם אל שרה אל כמו על אלא אל ממש:
<b>וגם</b> אמנם אחותי בת אבי היא, א"ל אם תבא לדעת האמת היא אחותי באמת, למה לפי שממעלה מבטן העליון יצאנו שנינו, כאומרו זכר ונקבה, ז"ש אחותי בת אבי, אבל כשבאנו לזה העולם היא נפרדה ממני והלכה למקום אחר, ז"ש אך לא בת אמי, ותהי לי לאשה שחזרה לזוגתי. ויהי כאשר התעו אותי אלהים, עיקר הזווג הוא בא"י שם הזווג והייחוד, וכאשר התעו אותי אלהים שהן השרים ושרי חוצה לארץ לשבת תחת ממשלתם אמרתי לה זה חסדך כל מקום אשר נבוא שמה אמרי לי אחי הוא:
<b>וה'</b> פקד את שרה כאשר אמר ויעש ה' לשרה כאשר דבר. יש לדקדק בזה הפסוק כמה ספקות. האחד שהוא כפול, ועוד למה אמר את שרה יאמר לשרה כמו שאמר ויעש ה' לשרה. ועוד למה בפקידה הזכיר אמירה ובעשיה אמר דבור. עוד למה שרה שרה ב' פעמים, ולמה ה' שתי פעמים אלא כבר אז"ל כל מקום שנאמר וה' הוא ובית דינו, והבן מי הוא ומי בית דינו, ולזה הזכיר אמירה תורה שבע"פ ודבור תורה שבכתב, ולזה אמר בלשון פקידה לנקבה. ועוד יובן כפל הפסוק ממה שאמר המדרש רבי יצחק אומר כתיב ואם לא נטמאה האשה וטהורה הוא ונקתה ונזרעה זרע וזו שנכנסה לביתו של פרעה ויצאה טהורה ולביתו של אבימלך ויצאה טהורה אינו דין שתפקד, אם כן יאמר וה' פקד את שרה כבר כי מיום שנכנסה לבית פרעה מאותו יום היא מוכנת ומזומנת ומופקד בידה באמירה שאמר ונקתה ונזרעה זרע, אלא שהמתין עד שעשה לה מטרין כמו שאמרו ז"ל במדרש שאפילו מטרין שהוא בית הולד לא היה לה וגלף לה הקב"ה עיקר מטרין, וזהו ויעש ה' לשרה כאשר דבר, שנאמר ויאמר ה' לאברהם שרי אשתך לא תקרא את שמה שרי כי שרה שמה וברכתיה שעשה לה מטרין, וזו היא הברכה שהאשה אינה מתברכת אלא מפרי בטנו של איש שנאמר וברך פרי בטנך בטנה לא נאמר אלא בטנך, אם כן האשה אין לה ברכה אלא הברכה היא המטרין שעשה לה, ולזה אחר שאמר שרי אשתך לא תקרא שמה וכו' וברכתי אותה וגם נתתי ממנה. לך בן חזר ואמר וברכתיה, כלומר זו היא הברכה שאמר לך שהוא בית ולד, ואחר שכבר ברכתיה הרי הוא כאלו נתון כבר, זהו שאמר נתתי הרי הוא כאלו נתון, אם כן זהו ויעש ה' לשרה כאשר דבר במטרין:
<b>עוד</b> נוכל לומר לפי ששתי פעמים נתבשרה שרה בבן, אחת שאמר לה המלאך כעת חיה והנה בן לשרה וכו', ולזה אמר וה' פקד את שרה כאשר אמר ע"י המלאך, ופעם אחרת אמר הקב"ה לאברהם שרי אשתך יולדת לך בן וכו', זהו ויעש ה' לשרה כאשר דבר, שהאמירה ע"י המלאך והדבור ע"י הקב"ה, ולזה אמר שרה ב' פעמים שהמלאך אמר ולשרה בן והקב"ה אמר שרה אשתך יולדת לך בן וכו', ומה שאמר וה' והוא דבור המלאך שנקרא על שם משלחו:
<b>עוד</b> במדרש וה' פקד את שרה כאשר אמר ליתן לה בן ויעש ה' לשרה כאשר דבר לברכה בחלב. אם כן וברכתיה שאמר הקב"ה לאברהם היינו ברכת החלב, וזהו פירוש וברכתיה והיתה לגוים כלומר אותה הברכה של חלב תהיה לגוים, כמו שאמרו במדרש אמר רבי ברכיה בשם רבי לוי כיון שילדה שרה אמנו את יצחק היי או"ה אומרים ח"ו לא ילדה שרה אלא הגר ילדה מה עשה הקב"ה יבש דדותיהן של נשי או"ה והיו המטרונות באות ונושקות עפר רגליה של שרה ואומרות לה עשי מצוה והניקי בנים שלנו, ושרה היתה צנועה יותר מדאי אמר לה אברהם אין זה שעת הצניעות גלי דדיך וקדשי שמו של הקב"ה ושבי בשוק והניקו בנים כדי שידעו הכל בנסים שהקב"ה עושה, וגלתה דדיה והיו נובעות כשתי מעיינות והיו המטרונות באות ומניקות בניהם ממנה הה"ד היניקה בנים שרה, א"כ זהו שאמר וברכתיה בחלב והיתה לגוים מלכי עמים ממנה יהיו שאילו לא היתה מניקה אותם היו מתים, אם כן ממנה יהיו, הויתם ממנה וחיותם ממנה, אם כן זהו ויעש ה' לשרה כאשר דבר:
<b>עוד</b> במדרש שרה נפקדה אחרות מאי איכפת להו אלא בשעה שנפקדה הרבה עקרות נפקדו עמה והרבה חולים נתרפאו עמה והרבה חרשים נתפקחו עמה והרבה שוטים נשתפו עמה, נאמר כאן עשיה ונאמר להלן והנחה למדינות עשה מה עשיה שלהלן נתן דרוריא לעולם אף עשיה שנאמר כאן נתן דרוריא לעולם. אם כן עם זה יובן למה אמר את שרה לרבות כל העקרות, וכן אמר רבי אליעזר אילו נאמר, פקד שרה הייתי אומר שרה לבדה כשהוא אומר את שרה מלמד שכל העקרות נפקדו עמה:
<b>עוד</b> וה' פקד שהבטיחה בבן, ויעש ה' לשרה שהבטיחה שתלד בלא צער, והיכן הבטיחה שאמר הקב"ה לאברהם שרה אשתך יולדת לך בן לא אמר תלד אלא יולדת ילדת כתיב הרי היא כאלו ילדה, וכמו שעתה אין לה צער שהרי אין לה הריון גם כן בעת לדתה לא יהיה לה שום צער. וכן בתנחומא ותהר ותלד מקיש עבורה ללדתה מה עבורה בלא צער אף לדתה בלא צער, אם כן זהו ויעש ה' כאשר דבר:
<b>עוד</b> במדרש האנוש מאלוה יצדק אם מעושהו יטהר גבר, וכי אפשר לו לב"ו להיות צדיק יותר מבוראו, אם מעושהו יטהר גבר וכי אפשר להיות טהור יותר מבוראו מה אלישע אומר לשונמית למועד הזה כעת חיה את חובקת בן מה כתיב שם ותהר ותלד בן למועד אשר דבר אליה אלישע, דבורו של בשר ודם מתקיים דבריו של הקב"ה עאכ"ו ע"כ, אם כן ויעש ה' לשרה, אם מיום שנברא העולם צפה הקב"ה שעתיד אלישע לומר לשונמית למועד וגו' את חובקת בן ואני מקיים דבריו שנאמר מקים דבר עבדי וגו' אם כן עלי לקיים גם דברי, אם כן ויעש ה' לשרה כאשר דבר ויעש שלא יאמר מעושהו יטהר גבר, ותראה ותשמח לבך שהכל רמוז בתורה, אלישע ע"ה בגימ' כמו ויעש יהו"ה לרמוז למה שאמרנו, ויעש ה' יתר א' כי ודאי יש לו להקב"ה יתרון על ב"ו, שאלישע לח עשה אלא בסיוע הנעלם ב"ה, ולזה אלישע ע"ה שהוא הנעלם ב"ה וכן עם המלה גימ' נעלם:
<b>ותהר</b> ותלד שרה, לאברהם למה לי ודאי שהיה לאברהם אלא להודיעך שבע שנתבשרה האמינה וכיונה דעתה באברהם שיהא צדיק ושלם בכל מדותיו של אברהם ושיהא דומה לו, ולכך ותהר ותלד שרה לאברהם מעת ההריון עד עת הלידה לא הסיחה דעתה מאברהם, וכן רמז יצחק יחיד צדיק חסיד קדוש נוטריקון. ויקרא אברהם את שם בנו הנולד לו אשר ילדה לו, לו למה לי אלא לומר לך שהיא כיונה לו. ויקרא אברהם את, ס"ת אמת להודיע אמיתתו של הקב"ה, ויקרא אברהם את שם בנו, והלא הקב"ה קראו יצחק שנאמר אבל שרה אשתך יולדת לך בן וקראת את שמו יצחק, לז"א כאשר צוה אותו אלהים אחר וימל וחוזר על שניהם, ויקרא אברהם וגו' וימל אברהם את יצחק בנו כאשר צוה אותו אלהים, בקריאת השם שאמר לו, וקראת שמו יצחק ובמילה שאמר לו בן שמנת ימים ימול לכם כל זכר, שאברהם היה מכוון בעשיית המצות לעשותם לשמה, וזהו כאשר צוה אותו אלהים. וא"ת למה לא קרא לו שם אחר המילה אחר הקדושה, ויש לומר לפי שכשיצא יצחק בא דרוריא לעולם יצחק יצא חק ובאו כולם להניק משרה והיה יום שחוק לכל העולם אפילו העליונים לפי שנתקדש שמו בעולם שהקב"ה פוקד עקרות מרפא חולים ומפריח עץ יבש, וכן אמר שרה שחוק עשה לי אלהים חדוה עבד לי ה' כתרגומו כל, השומע יתאמת לו יצחק לי, כלומר שיצחק הוא בני ולא כמו שאמרו ראו מה עשו זקן וזקנה לקחו אסופי מן השוק וכו' כבמדרש, אלא יצחק, לי ודאי, אם כן מעת שיצא ראוי לקרא לו שמו ואין צריך להמתין למילה, שהוא נתקדש מעת ההריון והלידה שכוונו לו אביו ואמו כמו שאמרנו, וכן הוא אומר ואת בריתי אקים את יצחק, אשר קדש ידיד מבטן ר"ת אקים, ולא שלטה עליו הערלה ח"ו, ולא מלו א"א אלא לקיים מצות מילת הבן בן ח' ימים, וזהו כאשר צוה אותו אלהים לקיים ולהשלים תרי"ג מצות שנאמר עקב אשר שמע אברהם:
<b>ואברהם</b> בן מאה שנה בהולד לו את יצחק בנו, כבר אמרנו שיצחק נולד בשנת ק' קדושה ג"כ כדי להתיש כח הגבורה שאלמלא נולד יצחק בימי הבחרות לא היה העולם מתקיים מפני תוקף הדין והגבורה של יצחק שנאמר כחצים ביד גבור כן בני הנעורים, וזהו ויעקוד את יצחק בנו ויקח את האש ואת המאכלת, את האש הוא הדין ואת המאכלת היא מדה"ד שהיא מכלה בני אדם, ויקח את העצים הם בני אדם, כי האדם עץ השדה, וישם על יצחק בנו לקח העצים הידועים שהם הצדיקים והשליטם על הדין:
<b>ותאמר</b> מי מלל לאברהם הניקה בנים. יאמר מי היה הסבה שהיניקה בנים שרה כי ילדתי בן לזקוניו הזקנה היא היתה הסבה עד שהוצרך הקב"ה לעשות לנו נסים, ואולי כל אותם בנים שהניקה, אנטונינוס למד תורה וקדש עצמו כ"ש בנים שינקו מחלב שרה אמנו שנתקדש בה שם שמים ולכך נקראו בנים. היניקה בגימ' ק"פ ומילה במילואה ק"פ מלמד שנמולו ולא יגעה לריק, ועוד היניקה הי נקיה מעתה שלא יאמרו מאבימלך נתעברה שרה שהקב"ה אינו עושה נס כזה לזונות שתניק כ"כ בנים. עוד היניקה בנים הל"ל היניקה ילדים כמו היליכי את הילד הזה והיניקהו לי, ותקח האשה הילד ותניקהו, אלא אמר בנים ד ם לומר שכלם נהיו בנים למקום כד"א בנים אתם וכו', וכן היניקה עם ו' אותיות גימ' מקום, לפי שינקו מחלב קדוש וטהור עשה בהם רושם, אם כן אברהם טפל לשרה אברהם גייר אנשים ושרה גיירה נשים ואנשים ע"י החלב ויחדו הש"י, וכן חלב במ"ק אחד, ובפרט חלב של שרה אמנו שעיקרו היה טהור אחר שפסק מדם הנדות שנאמר חדל להיות לשרה אורח, כי החלב עיקרו מדם הנדות כמו שאז"ל על פסוק מי יתן טהור מטמא כדי שיצא יצחק טהור וקדוש, מכאן שאין להניק מן הכותית שחלבה טמא ומוליד טומאה בגוף, מחלב הכותית יהיה מחבל העולם, היניקה בנים שרה, ר"ת למפרע שבה, וס"ת המה, שכולם שבו בתשובה. עוד מ"י מלל, פירוש אם היה נמול אברהם שנת מ' או נ' הייתי מניקה הרבה בנים לאברהם:
<b>ותרא</b> שרה את בן הגר המצרית, ראתה במראה הנבואה שסופו לחזור לעיקרה של אמו ולזה אמרה את בן הגר המצרית אעיקריה קאי, וראתה שלא כוונה בעת ההריון וזהו אשר ילדה לאברהם, הלידה לבד היתה לאברהם:
<b>ויגדל</b> הילד ויגמל ויעש אברהם וגו', רז"ל אמרו ביום הגמל שהוא על יום המילה ה"ג מל, ה"ג ח', ומה שאמר ויגדל הילד לומר שבז' ימים גדל כנער שהגיע ליגמל לפי שהנולד בימי הזקנה נולד חלש וכל שכן כשהוא מזקן וזקנה אבל זה ויגדל הילד גדל שלא כדרך העולם כדי שימול לח' שהוא היה ראשון לנמולים לשמנה, לזה עשה משתה גדול על הגידול שגדל בח' ימים כמו אחר בשתי שנים, משתה על המילה, גדול על הגידול, דאי לא תימא הכי גדול למה ודאי שאברהם אבינו היה עשיר גדול שנאמר ואברהם כבד מאד וגו', והיה נדיב לב, שהיה מאכיל לכל באי עולם ובא לו בן לאחר היאוש ודאי שיעשה משתה גדול מה צורך לספר, אלא ודאי למה שאמר שבשמנה ימים היה כבן ב' שנים:
<b>ותאמר</b> גרש האמה הזאת ואת בנה, כי לא כוונה לך אם כן אינו בנך אלא בנה וכן א"ל הקב"ה אל ירע בעיניך על הנער וגו' אינו בנך אלא כנער מאמתך, כל אשר תאמר אליך שרה שמע בקולה, שהיה טפל לה בנבואה, ואמרה האמה הזאת, לפי שאולי תלמד לבנה שיקח נקמת אביה פרעה על שלקה, אם כן אע"פ שאינו בן ירושה לפי שהוא בן אמה עם כל זה הוא מזרעו של חם ועברתם שמרה נצח וכו', ולזה אמר ב"פ האמה הזאת כאמה הוא, כי לא יירש, פי' כי אע"פ שאינו בן ירושה ועוד בן האמה הזאת אולי נוטרת איבה מצדי, ולזה אמר עם בני מצד שהוא בני שלקה אביה על ידי, ומצד אחר ג"כ אין מן הראוי שישב עמו שהוא יצחק, והקב"ה אמר ואת בריתי אקים את יצחק שהוא קדוש ואין מן הראוי לשבת קדוש עם חול, אם כן מכל אלו הטענות ראוי לגרשה:
<b>ובמדרש</b> בשעה שנולד יצחק היו הכל שמחים א"ל ישמעאל שוטים אתם אני בכור ואני נוטל פי שנים, שמתשובתה שאמרה שרה אתה למד שאמרה כי לא יירש, אמר זה לזה נלך לשדה והיה ישמעאל נוטל קשת וחצים ויורה כלפי יצחק ועושה א"ע כאילו מצחק הה"ד כמתלהלה היורה זיקים חצים ומות, אמרה שרה כי לא יירש עם בני אע"פ שאינו יצחק עם יצחק אע"פ שאינו בני ק"ו עם בני עם יצחק ע"כ. וקראה אמה ועד עתה קראה שפחה שנאמר בוא אל שפחתי וכן אמר אברהם לה הנה שפחתך וכן המלאך אמר לה הגר שפחת שרי אי מזה באת ואנה תלכי, וכאן קראתה אמה הוא יותר שם חשוב משפחה שנאמר כי ימכור איש את בתו לאמה וכו' שהיא בת ישראל, לפי שיש לה זרע מאברהם:
<b>בפרקי</b> רבי אליעזר נטל ישמעאל קשת וחצים והיה יורה אחר הפרגוד והיה יצחק יושב לבדו ויורה עליו חץ להרגו וראתה שרה והגידה לאברהם וא"ל כזה עשה ישמעאל ליצחק עמוד וכתוב ליצחק כל מה שנשבע הקב"ה ליתן לך ולזרעך שאין בן האמה הזאת יורש עם בני וכתוב גט גירושין ושלח האשה הזאת ואת בנה מעלי ומעל יצחק בני מן העוה"ז ומן העוה"ב ע"כ. ולזה אמר גרש האמה ואת בנה מן העולם הזה כי לא יירש בעולם הבא, ולכך ב' יודי"ן שלא יירש ב' ירושות, ולזה אמר עם בני בעוה"ז עם יצחק בעוה"ב:
<b>וישכם</b> אברהם בבקר, אע"פ שרע בעיניו הדבר כמו שאמר בפרקי רבי אליעזר ומכל רעות שבאו עליו רע בעיניו הדבר הזה עם כ"ז רצה לעשות דבורו של הקב"ה שאמר לו כל אשר תאמר אליך שרה שמע בקולה והשכים בזריזות ולא חשש על עצמו ולא על ישמעאל אע"פ שהוא בנו, זה נסיון תשיעי:
<b>ויקח</b> לחם וחמת מים שם על שכמ"ה, שם כ"ו עם המלה, שלא יכלו לא הלחם ולא המים אבל כשהלכו אחר ע"א ואחר התעתועים חסרו המים שנאמר ותלך ותתע שהלכה אחר התעתועים כן איתא במדרש. ואם תאמר א"כ היה רשע מאחר שהיה עובד ע"א א"כ איך אז"ל אמרו מה"ש לפני הקב"ה מי שעתיד להמית בניך בצמא אתה מעלה לו את הבאר אמר להם הקב"ה עכשיו מה הוא צדיק או רשע אמרו צדיק אמר להם איני דן את האדם אלא לפי שעתו והיכן צדקתו אם הוא עובד ע"א, י"ל שב"ד של מעלה אין דנין אלא מכ' שנים ולמעלה. עוד במדרש בן י"ז שנה היה ואת אמרת שם על שכמה אלא מלמד שהכניסה בו שרה עין הרע ומתוך כך חלה ונכנסה בו חמה ונתנונה, תדע לך שהוא כן דכתיב ויכלו המים מן החמת שכן דרך החולה להיות שותה כל שעה ע"כ. ואם תאמר וכי שרה הצדקת יש לה עין הרע אלא היא היתה נביאה שאברהם טפל לה. בנבואה וראתה שעתידין מלכות רומי להביא מבני ישמעאל שמונים דוכסים רוכבים על פילים להחריב הבית ולזה אמרה גרש האמה אמה בא"ת ב"ש תי"ץ שעתיד לבוא לנתוץ את הבית, אם כן גרש שעתיד לרגש העולם, ולזה קראת אמה מלשון אימה ופחד כי היה לה לקראה שפחה וכן אמר בוא נא אל שפחתי וכן המלאך קראה שפחה שנאמר ויאמר לה הגר שפחת שרי וגו'. ועוד יש לומר שקראה אמה בשביל כבוד אברהם שיש לו ממנה בן כמו שרה אמנו:
<b>ותשלך</b> את הילד תחת אחד השיחים. תרגם אונקלוס תחות חד מן אילניא, וכי לא היתה התורה יכולה לכתוב תחת אחד מן האילנות אלא אחד השיחים אחר ששחה ואמר להקב"ה רבש"ע הואיל ואתה עתיד להורגו בצמא איך בשרתני ואמרת לי הנך הרה וילדת בן וכו' ועל פני כל אחיו ישכון, וישמעאל ג"כ אמר הואיל ואתה הורגני בצמא למה בשרת לאבי ואמרת ולישמעאל שמעתיך. אז וישמע אלהים אל קול הנער, אם כן יהיה פירוש שיחים מלשון שיחה ודבור:
<b>ויהי</b> אחר הדברים האלה, במדרש אחר דבריו של שטן, והוא רמוז במלת האלה וכן אחר הדברים האלה ס"ת המ"ר, הממרר לבות בני אדם:
<b>והאלהים</b> נסה כתיב ה' צדיק יבחן שהוא שם הרחמים אבל כאן והאלהים וכו' במדרש אמרה מד"הד לפני הקב"ה כל הנסיונות שנסית לאברהם היו בממונו נסהו בגופו יקריב לפניך בנו מיד אמר לו קח נא את בנך למדנו שמדת הדין המנסה ועכ"ז עמד בנסיונו, ולא מדה"ד בלבד אלא מדת הדין וב"ד שהיא מ"הד הקשה ומה"ד הרפה כמו שאמר וה' הוא ובית דינו, גם והאלהים הוא וב"ד, ועמד כנגדם, וזה היה לפרסם כמה היתה אהבתו של אברהם להקב"ה, כמו שאמרו במדרש נתת ליראיך נס להתנוסס נסיון אחר נסיון גדולה אחר גדולה מה טעם נתת ליראיך נס בשביל להתנוסס לנסותם בעוה"ז לגדלם לעוה"ב כנס הזה של ספינה, כל כך למה בשביל קושט סלה, בשביל שתתקשט מה"ד בעולם שאם יאמר לך אדם למי שהוא רוצה מעשיר למי שהוא רוצה מעני למי שהוא רוצה עושה אותו מלך אברהם כשרצה עשה אותו עשיר עשהו מלך. יכול אתה להשיבו יכול אתה לעשות מה שעשה אברהם אחר ק' שנה נולד לו בן ואחר כל הצער א"ל קח נא את בנך את יחידך ולח עכב ע"כ, אם כן והאלהים נסה שמדת הדין נתעלית כנס הזה ונתעלה דגלו ונסו של אברהם, זהו עתה ידעתי קרי ביה יידעתי לכל באי עולם:
<b>עוד</b> נוכל לומר והאלהים לרבות השטן שלא גער בו הקב"ה שלא ישטין, לפי שהוא נסיון עשירי והוא נסיון לכל הנסיונות ולכך הזכיר בו נסיון מה שלא הזכיר בשאר, וגם כן אמר נא מה שלא אמר בשאר הנסיונות כאז"ל אין נא אלא לשון בקשה אמר לו הקב"ה הרבה נסיונות נסיתיך ועמדת בכולן בבקשה ממך עמוד לי בזה כדי שלא יאמרו ראשונים אין בהם ממש ואמר את אברהם לרבות יצחק שגם כן לו הנסיון שהיה בן ל"ז שנה בתוקפו ובגבורתו והיה אברהם בן ק' ויצחק בן ל"ז שנה בידו אחת היה יכול להשליכו והעמיד עצמו כשעקדו א"כ לו היה גם כן הנסיון:
<b>ויאמר</b> אליו אברהם, כלומר אעפ"י שקראתי שמך אברהם אב המון גוים קח נא את בנך מי שהוא קרוי בנך ובנך הבא מן השפחה אינו קרוי בנך, ועם זה יובן מדרש ז"ל שאמר זה בני וזה בני, את יחידך שהוא יחיד בדור, אשר אהבת שהוא ראוי לאהבו, את יצחק שכל העולמות שמחו בצאתו כמו שאמר שחוק תרגום חדו, ואחר כך אמר והעלהו לי כו', שהקב"ה רמז לו מיד אבל לאברהם לקבל שכר על כל דבור ודבור אמר כן. אח"כ אמר ויקח את שני נעריו עמו מי היו ישמעאל ואליעזר שניהם שוים זה עבד וזה בן שפחה ואלו נקראו נערים, ואת יצחק בנו זה נקרא בן:
<b>ולך</b> לך אל ארץ וכו', בנסיון ראשון נאמר לו ג"כ לך לך תדע כי מאל"ף עד כ' ע"ה ומאל"ף עד ל' ק"ה, ע"ה עם ק"ה עולה ק"פ ב' פעמים ק"פ ש"ס כנגד ל"ך לך יעלה שמ"ך, רמז לו שיהיה לו שם בעולם שיאמרו אחר ק' שנה הקריב בנו לאהבתו ית', וגם כן בנסיון ראשון אמר ואגדלה שמך. ועוד לך לך מארצך וכו' ולך לך אל ה"ר וכו' ע"ה והכולל אור, רמז שאחר שני אלפים של תהו יבא אור של תורה שממנו ההתחלה של ב' אלפים תורה, וכן ך' פשוטה ת"ק ד' ך' ך' ך' ך' הרי שני אלפים ועליו נאמר ויהי אור, ויהי בגימטריא אברהם עם ג"פ ה' אותיותיו, עוד רמז לו שהכל ילכו לאור העקידה וכולם אוכלים בזכות לך לך היינו כלכל שיכלכל את כל העולם ומעמידם בזכותו, ולזה אנו אומרים פרשה העקידה בכל יום, ועוד לך לך אינם מתחלפים בא"ת ב"ש והיינו כל לך לומר שזכותה עומדת לעד:
<b>וישכם</b> אברהם בבקר, עד שלא יבא לו שום עצה או שום מחשבה וימנע מלעשות מצות קונו סנהדרין פרק הנחנקין קדמו שטן לדרך א"ל הנסה דבר אליך תלאה א"ל ואני בתומי אלך, א"ל הלא יראתך כסלתך תקותך ותום דרכיך א"ל זכור נא מי הוא נקי אבד, כיון דחזא דלא שמע ליה א"ל ואלי דבר יגונב כך שמעתי מאחרי הפרגוד השה לעולם ואין יצחק לעולה א"ל כך עונשו של בדאי שאפילו אומר דבר אמת אין שומעין לו ע"כ. כוונת השטן באומרו כך שמעתי מאחרי הפרגוד השה לעולה וכו' כדי שילך אברהם בלב בטוח שאין יצחק לעולה ולהמעיט שכרו של אברהם אבינו, והוא לא שמע לו ולא האמין לדבריו והלך בכוונה לשחוט בנו:
<b>ויחבוש</b> את חמורו, שכבש החומר, ויקח את שני נעריו הם שני יצרים יצר טוב ויצה"ר, שני נעריו ר"ת בגימטריא יצרי"ם, להרגיזם זה על זה כאמרם ז"ל לעולם ירגיז אדם יצה"ט על יצה"ר ופירש"י ז"ל שני נעריו הם ישמעאל ואליעזר שאין אדם חשוב רשאי לצאת לדרך בלא שני אנשים עמו שאם יצטרך האחד לנקביו ויתרחק יהיה השני עמו ע"כ. והוא מהמדרש. עוד י"ל שמה שהוליכם עמו הוא שהם היו שונאים ליצחק, על אליעזר אמר והנה בן ביתי יורש אותי, וישמעאל ממה שאמרה כי לא יירש אתה למד שהיה רוצה לירש, ולקחם פן ח"ו יעכב יצחק בעקידה, אחר כן ראה שאין כדאין לעלותם למקום קדוש כזה, וגם כן כדי שלא יהיה להם חלק במצוה זו, ולכך אמר שבו לכם פה עם החמור עם הדומה לחמור שאין לו חלק כי אם בזה העולם. עוד י"ל שמה שמנעם מהלוך עמו הוא אולי כשיראו שהולך לשוחטו ירחמו עליו ויעכבו על ידו לכך מנעם:
<b>ויקח</b> אברהם את עצי העולה וישם על יצחק ואם תאמר יוליכם על החמור י"ל שלא רצה להוליך בהמה טמאה וכל שכן בהר המוריה ועוד שמא יטיל גללים ויטנף, הנה בהר סיני אמר גם הצאן פירוש גם אעפ"י שהיא בהמה טהורה כל שכן כאן שהיא בהמה טמאה וכל שכן בהר המוריה מקום שהקריב אדם שכבר נתקדש על ידו. ולזה אמר וירא את המקום מרחוק מאדם שהוא רחוק, מרחוק מרוחק מכירו היה לשעבר, ולזה אמר המקום בה' הידיעה:
<b>שמעתי</b> שמה ששם העצים על יצחק הוא כדי להתחיל לנסותו אם יקבל מצותיו אם יבעוט, ולזה אמר וישם על יצחק בנו, בנו למה אלא לראות אם הוא יכול לסבול ולעמוד בנסיון כמו שעמד הוא, ולזה אמר בנו ברא כרעא דאבוהי ודאי יעמוד שטבע האב בבן. ולזה אמר לנעריו שבו שבטח בה' שיעמוד בנסיון ויעשה מצות אביו, ולזה אמר בנו שאע"פ שהוא בן ל"ז שנה הוא כמו בנו בן ח' שנים או י' שנים בערך קבלת עול אביו:
ויקח בידו את האש ואת המאכלת. הסכין, למה ביד יניחנה בחיקו או תלויה עמו כל זה לנסות את יצחק לראות אם כשיראה הסכין אם יעמוד כנגדו עכ"ז וילכו שניהם יחדו ביחוד אחד:
<b>ויאמר</b> יצחק אל אברהם וכו', יש לשאול למה לא שאל כשיצא מהבית ולא היה עמהם שה יאמר איה השה, אלא הוא חשב שהולך לטייל, וכשאמר ונשתחוה אמר אין השתחויה אלא בקרבן אם כן איה השה לעולה:
<b>ויאמר</b> יצחק אל אברהם אביו ויאמר אבי ויאמר הנני, א"ל כשתעשה זה הפועל בי לא תעשנו באכזריות כאלו אין אתה אבי אלא תעשנו באהבה. ויאמר הנני בני כן אעשה בכל פועל שאני עושה אעורר אהבתך, וכן בכל פעם הוא מזכיר בנו, וישם על יצחק בנו, ויעקוד את יצחק בנו, לומר שעם כל זה לא נמנע מלעשות מצות ה' בשמחה ולא באכזריות, וכן אז"ל על פסוק ויבאו אל המקום, שניהם מביאים את האש שניהם מביאים את העצים, אברהם דומה כמי שעושה חתנות לבנו, ויצחק דומה כמו שעושה חופה לעצמו, אם כן גדול כחו של אברהם יותר משל יצחק כי היתה אהבתו כאהבת האב לבן מתעורר בכל פועל ופועל, מה שאין כן ביצחק כי לא היה בו הנסיון אלא בשעת השחיטה, אבל אברהם בעקידה ובשריפה כי לזה השימו ממעל לעצים, א"כ נסה את אברהם, עיקר הנסיון היה לאברהם:
<b>עוד</b> ויאמר אבי, א"ל אתה החסד והרחמים ובפרט בזמן הזקנה והלבנינות אולי בשעת המעשה יכבשו רחמיך ואפסל מהקרבה, א"ל הנני בני נתהפכתי למדת בני שהוא מדת הגבורה ולזמן הבחרות, וכן בנו בא"ת ב"ש פשט שפשט מדת החסד ונתלבש במדת הגבורה, בני בגימ' חן שבכל פועל ופועל שהיה עושה היה אומר יהי רצון שאמצא חן לפני השי"ת:
<b>ויבואו</b> אל המקום ויבן את המזבח, מזבח לא נאמר אלא המזבח הוא מזבח הידוע שהקריב עליו אדם הראשון, וזהו וירא את המקום מרחוק מרוחק שהכירו, לפיכך הקריב עליו שמח, וכן מרח"ק בגימט' שמח, המזבח בגימ' בני, שראה אברהם שזה המזבח נברא מששת ימי בראשית ליקרב עליו בנו:
<b>ויקרא</b> אליו מלאך ה' וגו' למה מן השמים שאילו לא כן לא היה נמנע שאילו בא אליו המלאך ואומר לו אל תשלח ידך אל הנער היה אומר לו דברי הרב ודברי התלמיד דברי מי שומעים ולא היה נמנע מלשחוט, לזה היה מן השמים לומר שגזרת עילאין היא:
<b>עוד</b> אל תשלח ידך אל הנער, הוא בן ל"ז שנה וקורא אותו נער, אלא לפי ששמע לדברי אביו כשנעקד ידיו ורגליו ופשט צוארו לשחיטה ולא בעט באביו שהיה זקן בן קל"ז שנה, וכאן רמז שהעקידה הוא גם כן נסיון ליצחק:
<b>עוד</b> אל תשלח ידך אל הנער, קרא אותו נער גימטריא זהו אב רחמן ע"ה, לפי שראה הקב"ה שעתיד לומר כשיאמר לו הקב"ה בניך חטאו יאמר הוא ימחו על קדושת שמך, לא כיצחק אבינו שעתיד לומר וכי על חנם פשטתי צוארי לשחיטה עליהם בני ולא בניך כדאיתא פרק רבי עקיבא במסכת שבת ע"ש, לזה נאמר לו ברמז זה הוא אב רחמן, זהו שאומר שם לא בסבי טעמא ולא בדרדקי עטא, ולזה רמז לו כאן אל תשלח ידך אל הנער עכשו ואל תעש לו מאומה לעתיד כשתאמר ימחו על קדושת שמך שלא אעשה כמאמרך כי המים כשהם נקפים נעשים קשים כן אתה אחר שזקנת נתלבשת באכזריות:
<b>ויאמר</b> אברהם אברהם שתי פעמים א"ל רח"ם על רמ"ח איבריו רח"ם לך רח"ם ליצחק. רח"ם רח"ם. א"ל כמו שאתה שמך רח"ם ונתמלאת אכזריות לעשות מצותי כן אני אמלא רחמים בעת שהעולם צריך אכזריות, אברהם אברהם ב' פעמים בגימט' המאכלת, שישראל אוכלים מתן שכרה:
<b>וירא</b> והנה איל, במדרש ר' יהושע אומר מלאך הביאו מגן עדן ותחת עץ החיים היה רועה ושותה מהמים שעוברים תחתיו והיה ריחו נודף בכל העולם, וכן בקרני"ו בגימטריא מלאך הביאו לו מגן עדן:
<b>עוד</b> במדרש והנה איל רבי זכריה אומר איל שנברא בין השמשות רץ ובא להתקרב תחת יצחק והיה סמאל עומד ומסיתו כדי לבטל קרבנו של אברהם אבינו ונאחז בשתי קרניו בין האילנות מה עשה אותו איל פשט את ידיו ואת רגליו בטליתו של א"א והביט אחריו והגישו והקריבו ע"כ. וזהו לשון נאחז כי היל"ל אחוז אלא הוא נאחז שהיה בורח מסמאל שלא יסיתו, בקרניו בגי' ריחו נודף עה"מ, מכאן ידע אברהם שהוא מגן עדן ואינו של שום אדם והקריבו, אחר בגימ' ברח ע"ה שברח מסמאל, ונאחז בסבך שנאחז באילנא רברבא שהוא אברהם, ולזה רמזו ז"ל הרוצה ליתלות יתלה באילן גדול, בסבך בא"ת ב"ש בגי' לתרח, שההסטה היתה שהוא מזרעו של תרח, איל אחר נאחז בסבך גימטריא ת' שהוא סמאל שהוא ר"ע עי"ן, שרעה עינו שלא יקרב תחת בנו, וכשנאחז בסבך שהוא אברהם ברח, וכן איל אחר נאחז בסבך (ע"ה והמלות) בגימ' ברח מידי סמאל. אז"ל כי האיל הוא אחד מי' דברים שנבראו בין השמשות, והוצרך להיות כן נגד מדתו של יצחק, כי אברהם מדתו בקר שנאמר וישכם אברהם בבקר וחשב לו הקב"ה כאילו הקריב תמיד של בקר, והאיל שהוא תחת יצחק במקום תמיד של בין הערבים לזה נברא בין השמשות:
<b>בי</b> נשבעתי כי יען, כי זה אין לו טעם מכל ד' לשונות שהוא משמש מאחר שאמר יען. ועוד פעם אחרת כי ברך אברכך, אלא אמר לו הקב"ה כי אשר עשית, פירוש כי דהא, א"ל הרי עשית והמעשה אין. ערך לשכרו כי שכר עשיית המצות בהאי עלמא ליכא, כי ברך אברכך, פירוש כי אם, ר"ל אם ארבך וארבה את זרעך הוא עקב על שדש בעקיבו והשכים בבקר, אשר כמו ואשר שמע בקולי על השמיעה לבד אבל על העשייה אין ערך לשכרה:
<b>ויקרא</b> שם המקום ה' יראה. כמו שאמרו במדרש על פסוק ויבאו אל המקום מתחלה היה המקום עמוק אמר הקב"ה אין דרך המלך לשכון בעמק אלא במקום גבוה מעולה ויפה והגביהו הקב"ה לכך נקרא הר המוריה, שמיראתו נעשה הר, ולזה אמר אברהם ה' יראה ה' ראה המקום כדי שיהיה המקום רצוי ומקום שכינה ומקום קבלת התפלה ולכך עשאו הר, וזהו אשר יאמר היום בהר ה' יראה שאמר ונעשה הר ואמרו ונשאו ועלהו כן יהיה לדורות שיהיה מקום רצוי ומקובל כמו שתרגם הכא יהון פלחין דריא, אם כן בהר ה' יראה יהיה הר ראוי לדורות, וזה רמז לו הקב"ה בתחלת הענין על אחד ההרים אשר אומר אליך, אינו הר אלא אשר אמרתי יהיה הר, וזהו אשר אומר באמירה מאושרת שאין ראוי למלך לשכון בעמק כמו שאמרו במדרש:
<b>וישב</b> אברהם אל נעריו. ויצחק לא בא עמו אז"ל שהלך ללמוד תורה. ועשה אברהם כן שלא הביאו עמו להראות חבתו להקב"ה שאם היה מביאו היה מתוסף ביצחק אהבה, כמו אדם שחלה בנו והגיע למיתה או נצול מהריגה שהאב מביט בו ואינו שבע מראות שדומה עליו כאילו נולד מחדש ותתקשר בו אהבתו יותר ממה שהיתה מקודם, אבל אברהם אבינו אם היה עושה כן היה נראה ח"ו כתוהא על מה שעבר ולזה הניחו כאילו כבר מת שחט וכמעט שהוקשה עליו שלא נשחט מרוב אהבתו להקב"ה:
<b>ויהי</b> אחר הדברים האלה ויוגד לאברהם וכו' כשראה הקב"ה אהבתו כל כך עזה בא הקב"ה לנחמו עד שלא נשחט ואמר לו הנה ילדה מלכה גם היא, שלא היתה ראויה אלא לפי שהוא אחיך בזכותך זכה לבנים אם הוא אוכל בזכותך אתה שאתה עיקר לא יהנה לך זכותך, אם כן. אל יקשה בעיניך על שלא נשחט כי נחור לא זכה אלא בזכותך וכדי להוליד רבקה זוגתו של יצחק כדי לקיים מה שאמר לך כי ברך אברכך והרבה ארבה את זרעך וביצחק יקרא לך זרע ולא ישמעאל. ואם תאמר למה נתאחרה לידתה של רבקה עד אחר העקידה, כבר אמרנו דיצחק מחילא דנוקבא אתא שנאמר והנה בן לשרה אשתך לא אמר והנה בן לאברהם, כמו שאמר הזוהר על בן הצרפית שאמר לה את חובקת בן (אה מת) דמסטרא דמותא אתא לזה מת עד דמתיא מסטרא דדכורא, ומה שישב במעי הדגה ג' ימים וג' לילות כי הדגים הם חמים ביותר ומעכלים המאכל במהרה, והסוד הוא שמה שהיה מחמת המיתה דאתי מחילא דנוקבא נתקן ע"י אליהו אבל הגוף שנבנה ע"י כותי וכותית הביאו הקב"ה במעי הדגה ונתעכל אותו גוף ונעשה בריה חדשה והיה בו ג' ימים וג' לילות הם ע"ב שעות גימטריא חס"ד שעשה עמו הקב"ה חסד כדי שתחול עליו הנבואה בכלי נקי וזך, כן אירע ביצחק עד דאתא מחילא דאברהם, א"כ כשנולד לא היה לו בת זוג עד דאתא מחילא דדכורא שנאמר הנה ילדה וכו'. ולמה לא בא מעיקרא מחילא דדכורא ויאמר לו והנה לך בן, י"ל שמא לא היה יכול לעמוד בנסיון שהיו גוברים הרחמים אברהם גימטריא רחם, ולזה מתה שרה אחד העקידה כי קודם היו חייו תלויים בחייה דאתא מסטרה וכיון דאתא מסטרא דאברהם שוב אין לה צורך, ולזה ויהיו גימט' ל"ז שהוא שנותיו של יצחק באותו פרק היה בן ל"ז שנה, עתה שנסתלק לדכורא שוב אין לה חיות, זהו ויהיו שני חיי שרה שלא היו לה יותר חיים והבן:
<b>ויהי</b> אחר הדברים האלה. דבריו של מי, ועוד אמרו הנה ילדה מלכה גם היא מה רבוי גם, ועוד מאי בעי הכא לנחור אחיך יאמר לנחור מהו לזכור האחוה, ועוד מהו את עוץ בכורו ודאי שהראשון הוא בכורו, ומהו אומרו אחריו ואת בוז אחיו ולא הזכיר אחוה בכשד וחזו וכו', ולמה הזכיר ובתואל ילד את רבקה והשאר לא הולידו, ועוד מה הוא שמונה אלה ילדה מלכה לנחור אחי אברהם, מה לו להזכיר האחוה, ועוד ופילגשו מה לנו בפלגש, ומה לנו בשם שאמר ושמה ראומה. אלא עם מה שאמרו חז"ל יובן זה. אמרו חז"ל ילדה מלכה היא אין כתיב כאן אלא גם היא שכשם שהיתה שרה עקרה ונפקדה כן מלכה נפקדה. ואמרו רבותינו כל נביאי אומה"ע מן מלכה עמדו שנאמר את עוץ בכורו זה איוב שנאמר איש היה בארץ עוץ איוב שמו את בוז אחיו זה אליהוא בן ברכאל הבוזי ואת קמואל זה בלעם שקם כנגד אומתו שלא אמר בלעם ובלק אילולא הם לא היינו בעולם וכך באנו לפרוע מן האדם ע"כ. ולזה אמר אחי אברהם כלומר שבזכות אברהם באו לו הבנים. אמר את עוץ בכורו הזכיר בו הבכורה ולפי שיצא ממנו איוב שאמר עליו הקב"ה כי לא דברתם אלי נכונה כעבדי איוב ואת בוז אחיו נזכר בו אחוה לפי שהוא גם כן סייע לאיוב וניחמו בדברים משא"כ בשאר חביריו אליפז התימני ובלדד השוחי וצופר הנעמתי שקנטרו לאיוב ובאו כנגדו בדברים, שנאמר זכור נא מי הוא נקי אבד ואמר הלא יראתך כסלתך וכו', לזה בכשד וחזו ופלדש שיצאו אלו מהם לא נזכר בהם אחוה, ובתואל לא בא אלא להוליד את רבקה, כי אחר שהולידה מת שהרי הוליד לבן, אלא לא בא אלא להוליד את רבקה, והזכיר הפילגש לומר שגם בה הנס והפלא שהיא גם כן היתה עקרה ולזה אמר בה גם היא, ולזה נזכר שמה כלומר רא"ו מ"ה הפלא. וילדה ארבעה אז"ל מה זו בני גבירה ח' שהם לאה ורחל שילדו ח' והפילגשים ד' שהם בלהה וזלפה אף זו בני הגבירה ח' והפלגשים ד' ע"כ. לזה אמר ח' אלה ילדה וכו'. לומר שלא זכו לנבואה אלא בשביל שהוא אחי אברהם לזה אמר פעם אחרת אחי אברהם:
<b>ובמדרש</b> ופילגשו ושמה ראומה כלם לשון מרדות הן. טבח טבחון גחם גחמון תחש תחשון מעכה מעכון ע"כ. והכוונה לומר שאעפ"י שאלו שהם בני הפלגש ותראה שהם בעלי דין אינן אלא בני מרדות, כי הן מצדו של אברהם שהוא איש חסד, ואעפ"י ששמותיהם מורה עליהן שהן בעלי דין אינן אלא לאיים לבד כמו שאמר דהע"ה אם לא ישוב חרבו ילטוש לטישה לבד כדי לאיים, קשתו דרך ששם החצים בקשת לדולקים יפעל ולא עליהם כי אינו אלא לאיום לבד, זהו אז"ל טבח טבחון וכו':
<b>גימטריאות</b>
<b>כחם</b> היום אותיות חמה כיום שהוציא חמה מנרתקה אותו היום. ויאמר אדני. פירש רש"י ז"ל לגדול אמר ד"א לשכינה. ויאמר אדני אם נא, בגימ' זה היא השכינה:
ואקחה פת. גימ' ת"ר רמז לו שבזכותו ירד המן לת"ר אלף שהם כלל כל ישראל:
זקנים באים בימים מזומנים ובאים לעולם שכולו ימים ואין בו לילות:
עדנה, העדן:
אשר יצוה בגימטריא גמילות חסדים:
צדיק עם רשע, ר"ת צער כי צער לצדיק להקבר עם הרשע:
חלילה לך, חללה כתיב חסר י' כי עשרה דורות מנח ועד אברהם אמר לו וכי תעשה בהם כמו דור המבול להרוג אותם ולעשותם חללים:
וכמו השחר עלה, שהשכים אברהם להתפלל תפלת השחר ונצול בזכותו וכן אמר לו ההרה המלט בזכות ההר הגדול, שהאבות נקראו הרים שנאמר אשא עיני אל ההרים:
הנך מת על האשה אשר לקחת, על הלקיחה לבד אתה חייב מיתה, לקחת והפרדת אשה מבעלה:
כי עצור עצר, למה עצר שאר העם כדי שידעו כולם שאבימלך לא קרב אליה שהרי הם נעצרים כמוהו:
בעד כל רח"ם. בגימ' אברה"ם בשבילו נעצרו:
ותה"ר, בגימ' תור"ה שמלמדין לילד תורה כשהוא במעי אמו:
ותמלא החמת מי"ם, בגימ' מלא"ך ע"ה, לומר שעל חמת המלאכים שערערו עליו וזהו אחד השיחים אחר שיחת המלאכים:
המרי"ה, בא"ת ב"ש ציגמ"ץ גי' רג"ל, רמז לו שעתידין הדורות לעלות שם ג' רגלים, וגם רמז לו שלא יעלה להר אלא ברגלו לא עם החמור ולזה אמר שבו לכם פה עם החמור:
כל גויי הארץ עקב. רמז לו שכל העכו"ם יהיו נדושים בעקב רגלי זרעו, זהו זרעך כל גויי הארץ:
<b>פרשת</b> <b>חיי</b> <b>שרה</b>
<b>ויהיו</b> חיי שרה. במדרש למה נסמכה פרשת העקידה למיתת שרה לומר לך שעל ידי בשורת העקידה שבא השטן ובישרה פרחה נשמתה ומתה. יש לשאול למאן דאמר שעל ידי בשורת העקידה שבא השטן ובישרה מתה אדרבה היה לה לשמוח שמחה גדולה שנתקרב בנה ובחר בו ה', בפרט ששרה אין דעתה כשאר הנשים שהם קלות, ושרה אמנו אברהם היה טפל לה בנבואה אם כן היה לה לשמוח, האמוריים הארורים מקריבים בניהם לע"א בשמחה בתופים ובמחולות מוליכין אותו לישרף שנאמר כי גם את בניהם ואת בנותיהם, ישרפו וכו', ולמאן דאמר הפילה עצמה ומתה והרי ההורג עצמו אין לו חלק לעוה"ב. אלא סוד הענין הוא ששרה היא חוה ונתקנה ולזה נקראת שרי שמחל לה הקב"ה מעשיה כמו שרי ליה מאריה וכשראתה השטן פחדה שמא בא להסיתה ולא תוכל לעמוד כנגדו ותגרום מיתה לה ולדורות ח"ו מיתת עוה"ב כי חוה ראשונה גרמה מיתת עוה"ז, ומרוב הפחד שנרשם בה כשראתה אותו מתה. ולמאן דאמר הפילה עצמה הוא שאמרה אל השטן אין לך יכולת אלא על הגוף לא על הנשמה הילך הגוף ופרחה הנשמה. וחזרה למלאת חסרונה ברבקה, וכן שר"י בגי' יצח"ק רבק"ה יתר ה' היא הה"א שחברתם, היא האהל, שנאמר ויביאה יצחק האהל"ה שרה אמו אהל ה' שרה אמו ממש:
מאה שנה ועשרים שנה וכו'. למה הקדים המאה, ועוד למה במאה אמר שנה ובכ' אמר שנה ובז' אמר שנים. אלא האדם אינו יכול לקנות שלימות בימי הבחרות והלואי שיוכל לעמוד על עצמו מלעשות רע מפני חום דם הבחרות, אבל שרה אמנו אינה כן אלא תחלת המאה הוא כמו סוף המאה כולם חשובים כשנה אחת אין בהם שום שנוי אלא השלמות שקנתה בסוף הוא השלמות שקנתה בתחילתה, וכן כשהיתה בת כ' שהוא תחילת חום הטבעי, משא"כ בימי הילדות שכל שנה משונה מחברתה ומתוסף בה דעת ובינה ממה שלפניה וכל שנה ושנה יש לה יתרון על שלפניה בעלוי דעת ובינה כי עיר פרא אדם יולד. ולזה אמר ושבע שנים לומר שאין אחת דומה למה שלפניה אלא עולה במדרגת העלוי. עוד הקדים המאה זה יובן ממה שאז"ל מת פתאום זו מיתה חטופה והני מילי שלא הגיע לגבורות שהוא פ' שנה אבל הגיע לגבורות זו מיתת נשיקה, כ"ש שרה שהגיעה לק':
<b>שני</b> חיי שרה. כלומר אם יש שנוי בשניה לא היו אלא לחיי שרה כלומר לעלוי וליתרון ולחיות. או נאמר שני חיי שרה שלא תאמר מאחר שבא השטן ופרחה נשמתה ומתה לומר שמתה שלא בזמנה לזה אמר שני חיי שרה, לא חסר מחייה שביום שמתה שרה נולדה רבקה כמו שאז"ל וזרח השמש ובא השמש, ומה שמתה פתאום כך היה דרכם למות בלא חולי עד שבא יעקב, וכן אמרו במדרש יודע ה' ימי תמימים כשם שהם תמימים כך שנותם תמימים, וכן בפרשת חיי שרה לומר שחזרה וחיתה ברבקה, ולזה אמר ויהיו חיי שרה שהיה לה הוייה לחייה. או נאמר שחזר ואמר שני חיי שרה לומר שהצדיקים במיתתם נקראים חיים, וזהו ותמת שרה בקרית ארבע, כלומר המיתה לא היה אלא לגוף שהוא מורכב מד' יסודות וזהו קרית ארבע שהגוף עיר קטנה, אבל הנשמה היא חברון היא מתחברת למעלה ואין בה מיתה ולזה נזכרה. שרה ד' פעמים:
בארץ כנען, לשון תגר כלומר שהלכה להילוך סחורתה (לקנות נפשות):
ויבא אברהם, מבאר שבע:
וא"ת מי הוליכה לשרה לחברון, שמעתי כשבא השטן ואמר לה היכן יצחק אמר לו הלך עם אביו ללמדו מעשה הקרבן א"ל הוא הקרבן, לא האמינה לו הלכה אצל אחימן ששי ותלמי אמרה להם אתם ארוכים ורואים מרחוק הביטו וראו אם תראו זקן אחד הולך עם ג' נערים אמרו לה אנו רואים זקן אחד עוקד בחור אחד והסכין בידו מיד מתה:
<b>עוד</b> ויבא אברהם לספוד ולבכות ונפל על פני מתו כדי לעורר ההספד והבכי, ועכ"ז לא ספד ולא בכה שנאמר לספוד ולא ספד מרוב השמחה שעמד בנסיון, ולכך לא הביא יצחק עמו כדי שלא יראהו וישמח יותר. שמעתי שנמצא בזוהר שמה. שלא הביא יצחק עמו לפי ששחט בו אברהם רוב שנים והוליכוהו המלאכים תיכף לג"ע לרפאתו ונשתהה שם ג' שנים וברך עליו בא"י מחיה המתים, ולזה אמר כשנכנס יעקב, אמר ראה ריח בני כריח שדה שהיה מכיר בו:
<b>גר</b> ותושב אנכי וכו'. יש לדקדק למה אמר גר ותושב שזה הפך זה, ועוד למה לבני חת יאמר לעפרון שהוא בעל השדה, ועוד למה אמר אשר בקצה שדהו יאמר אשר בשדהו בקצה למה, ועוד דברי עפרון שאמר השדה נתתי לך אם כוונתו במערה מה לו בשדה. ועוד אחר שאמר נתתי לך למה חזר ואמר והמערה אשר בו לך נתתיה לערבינהו ולימא השדה והמערה לך נתתים, ועוד אמר פעם אחרת לעיני בני עמי נתתיה לך כ"כ נתינות למה, ועוד וישתחו אברהם כבר השתחוה פעם ראשונה שאמר וישתחו אברהם לעם הארץ וכו' ב"פ השתחויה למה, ועוד בדברי אברהם שאמר כסף השדה קח ולמה לא יתן ג"כ כסף המערה ויאמר כסף השדה והמערה קח ממני, ועוד אומרו נתתי הל"ל אתן כסף השדה. ועוד אחר שאמר ויקם שדה עפרון לאברהם למקנה למה אמר פעם אחרת ויקם השדה והמערה לאברהם לאחוזת קבר אלא הענין הוא שאברהם קנה המערה מקודם כשרץ אחר בן הבקר כדאיתא בפרקי רבי אליעזר אבל היתה מכירה טמירתא ולכך סבר עפרון ואמר מאחר שהיא טמירתא אין המכר כלום, ועתה כוונת אברהם לפרסם המכר וגם לקנות השדה גם כן כדי שלא יאמר עפרון מערה מכרתי דרך למערה לא מכרתי, וזאת היתה ג"כ כוונת עפרון לומר מאחר שאין לו דרך אין המכר כלום, ובפרק המוכר פירות (דף כ"ט:) שדרך הקבר ודרך המלך אין לה שיעור, וגם רצה שיהיה מכר זה לעיני כולם ובפרט לעיני בני חת שהם נשיאי הארץ ולא יערערו אחר כך לומר אנו קודמין שאנו בני המצר, או יאמרו אין רצוננו במכירת השדה כי בריבוי השדות תרבה התבואה בעיר. ואמר גר ותושב, לומר תדעו למה עד עתה לא קניתי קבר לפי שאין לי מקום קבוע אולי יאמר לי הקב"ה לך מן הארץ הזאת, אבל עתה אני תושב הואיל ומת לי מת כאן נראה שכאן כוונת הקב"ה שאדור ביניכם לפי שחצי גופי כאן א"כ תנו לי אחוזת קבר, ולא הודיע שקנה המערה כדי לידע כוונתם, ואמר תנו לי אחוזת קבר לפי שמנהגם היה לקבור הרבה מתים בקבר אחד כמ"ש הם במבחר קברינו קבור את מתך לא קבר אחד אלא קברים הרבה, איש ממנו את קברו, אפי' הקבר שהוא חפור ומוכן לאחד ממנו אתה קודם לפי שמתך מוטל לפניך, ולזה אמר מקבור מתך. וישתחו אברהם לומר שמחזיק להם טובה, ומה שאמר נשיא אלהים הכוונה אתה אמרת קבר אחד שתקבור בו כל המתים שלך אין מן הראוי כי נשיא כמוך צריך שיהיה לו קבר מיוחד כדי שיבאו העם להשתטח על קברו, אם כן במבחר קברינו בלשון רבים לא קבר אחד. וזהו שאמר ויענו בני, חת את אברהם לאמר לאמרו ולעלותו ולנשאו כמו את ה' האמרת, ולזה השתחוה לאמר שאינו ראוי לכל כך, ועל מה שאמר במבחר קברינו החזיק להם טובה כאילו נתנו לו הקבר והוא קבל המתנה. ועוד ויענו בני חת את אברהם לאמר באמירה לבד ולא במתנה אלא פטומי מילי וידבר אתם וגו' אשר בקצה שדהו, כלומר שאין בה הפסד לשדות אחרים שבאין לה מן הצד לפי שהיא בקצה השדה. ועפרון הבין כוונתו של אברהם שהיא על קניית השדה ובפרט כששמע שאמרו נשיאי הארץ נשיא אלהים אתה אמר כבר המליכוהו לאברהם, לזה אמר השדה נתתי לך לא תחשוב אלא שהיא נתונה לך מקודם והמערה אשר בו כבר היא קנויה לך מקודם לך נתתיה, אבל עתה מחדש לעיני בני עמי נתתיה לך שלא יהיה להם שום טענה וערעור לומר לא ידענו ולא שמענו. עוד אמר עפרון לא אדוני כלומר אם אתה תקנה אותה ממנו חם כן אתה צריך לי, כי כן אז"ל ועפרון יושב ישב כתיב אותו היום מינוהו שר עליהם מפני חשיבותו של אברהם שהיה צריך לו, לז"א לו אם אתה תקנה אותה אם כן אין אתה אדוני הואיל ואתה צריך לי והם המליכוך עלינו ואמרו שמענו אדוני, ועוד אמר נשיא קראוך אדון ונשיא לזה אומר אני הדה נתתי לשעבר לא עתה שנראה שאתה צריך לי אלא תחשוב שקודם שהמליכוך היא נתונה במתנה, ואמר בן צחר בגימטריא רצח, שבכל שעה שהיה רוצה ליכנס למערה היה נראה לו כמו שרוצים להרגו, ויש אם למקרא שאנו קורים צוחר בוי"ו גימטריא שד שהיה נראה לו כמי ששד רץ אחריו להרגו, צוחר צד"י מתחלפת בשי"ן באותיות זסשר"ץ כאילו אמר שחר מלשון שחרות, כשהיה נכנס עפרון שם היה נראה לו חושך ענן וערפל, אבל אברהם היה נראה לו שם אורה ונר דלוק, היה בן צוהר כמו צוהר תעשה לתיבה כי שם רמז הה"א כמו שאמרו בזוהר מערת המכפלה שהיא כפולה בב' ההי"ן ועיין שם:
<b>וישתחו</b> אברהם לפני עם הארץ. לא לעם הארץ אלא לפני להחזיק לו טובה על שאמר השדה נתתי החזיק לו טובה כאלו קבלה ממנו. וידבר אל עפרון באזני עם הארץ לאמר, כלומר אם יש להם שום טענה יאמרוה וזהו לאמר. ואמר אם אתה לו שמעני נתתי, כלומר כסף המערה כבר נתתי אבל כסף השדה קח ממני ואקברה את מתי שמה בשדה כדי שיהיה לי בה חזקה. וישקל אברהם לעפרון וגו' באזני בני חת, כדי שלא יהיה להם שום טענה:
<b>ויקם</b> שדה עפרון. נתקיים המכר בכסף אבל עדיין יש להם טענה לומר השדה קנוי לך לזריעה להרבות התבואה והפירות אבל אחר שקבר אברהם והלכו כלם עמו לגמול חסד והלכו בשדה עתה נתקיים המכר בכסף ובשטר ובחזקה ששתי פעמים אמר ויקם בפסוק ואין השטר מתקיים אלא בחותמיו ובחזקה. לאחוזת קבר ולא לדבר אחר שקנה השדה בהילוך בחזקה והמערה בקבורה, ושקל אברהם לעפרון כ"כ כסף כדי שלא יניח לעפרון שום זכות וכדי שתהיה נוחה ליכבש לבניו, וזה היתה כוונתו של דוד לארונה היבוסי שנתן לו כסף מלא מאחר שתמלא סאתם לא יהיה לו שום זכות ויאלם, מלא אותיות אלם:
<b>ויען</b> עפרון וגו' ארץ ארבע מאות שקל כסף. למה נקט עפרון מנין ת' אלא הוא כיון למכור כל ד' אמות בת', שכן ארבע מאות היינו ארבע אמות שכן הוא שיעור הקבר, וכן הנשמה בגימ' ת', שהגוף יש לו ארבע אמות שהוא הקבר והנשמה יש לה ת' מיני כסופין, ולזה רמזו ז"ל אין לו להקב"ה בעולמו אלא ארבע אמות של הלכה, של הכלה בכסופין דילה, סוף סוף שכוונת עפרון ליקח מאברהם על כל ארבע אמות ת', ולזה אמר לו ביני ובינך מה היא ולא תגלה הדבר, אבל בפני בני חת אומר לך ת' סתם, ואברהם הבין ושקל ת' באזני בני חת בפניהם והוסיף שנתן לו קנטרין כדי שיאלם פיו ולא יוכל לדבר בפני אנשי עירו, וזהו באזני כפי שמעם ועם עקש תתפתל, ומזה אמרו במדרש נבהל להון איש רע עין שהכניס עין הרע בממונו של אברהם, שהוא אינו חשוב לכלום בערך אברהם שהיה כבד מאד בכסף ובזהב אם כן איך אמר בממונו של אברהם אלא על דרך שאמרנו:
<b>יש</b> מי שפירש עובר לסוחר, לפי שעפרון אמר הרבה שאינו לוקח ממנו מעות אלא יקחנה במתנה, ואם יקח ממנו מעות יהיה בזוי לו, מה עשה לקח סחורה כסך ת והמחהו לבעל הסחורה על אברהם זהו עובר לסוחר לבעל הסחורה. ודע והבן שנתנה מערת המכפלה לעפרון קודם והגורן לארונה היבוסי ובת שבע לאוריה החתי וארץ ישראל לכנען כלהו בחד מתקלא ועון אדם גרם. והם גם כן סוד כמה נשמות גרים שבאים מחוץ להתגייר, והבן:
<b>ואברהם</b> זקן בא וכו' בכל בגימ' בן, בן בנו"ן פשוטה עולה שבת, לומר שמי שיש לו בן זוכה לעולם שכולו שבת ולזה נמול בשבת האיש שורר בביתו. ובן מלשון בנין שמי שיש לו בן בנינו קיים. בן באותיות קדמיי אם ולזה אז"ל הבנים לאם:
<b>ואברהם</b> זקן. יש לשאול למה קראו זקן הלא באותו זמן היו מאריכין ימים ובאותו פרק היה אברהם בן קל"ז שנה ולפי ערך זמנם אינו זקן כ"כ, ומהו בא בימים ולמה צוה לעבד יצוה ליצחק שהיה בן ל"ז שנה. ועוד למה אל עבדו זקן ביתו המושל וכו', למה כולי האי, ועוד למה השביעו בלשון שלילה שאמר לא תקח ישביעו קודם שיקח מבני משפחתו ואחר כך לא תקח אשה מבנות כנען, ועוד למה אמר הכנעני בה' הידיעה, ועוד שאמר הכנעני אשר אנכי יושב בקרבו משמע הבדל הא מן הכנעני שאינו יושב בקרבו יקח, ועוד כשהשביעו אמר ה' אלהי השמים ואלהי הארץ וגו' ואחר כך אמר ה' אלהי השמים אשר לקחני וכו' ולא אמר ואלהי הארץ, ועוד שאמר הוא ישלח מלאכו ולקחת אשה בודאי, ולמה שם ספק בדבר ואמר ואם לא תאבה האשה מאחר שהוא מובטח בה' שיתנו לו. ועוד אומרו אשר דבר לי ואשר נשבע לי וגו', מאחר שיש שם שבועה למה הזכיר הדבור. אלא אמר ואברהם זקן לפי שנתמעטו השנים מדור המבול שאמר ויהיו ימיו ק"כ שנה, וכשעבר אברהם מק"כ שנה שהיה בן קל"ז שנה נקרא זקן שעבר הזמן, וזהו בא בימים ופחד שמא ימות בדרך אם הוא ילך לזה השביע לעבד, ואמר אל עבדו זקן ביתו שהיה דומה לו במדות, וזהו המושל בכל אשר לו שהיה גובר על יצרו, בכל אשר לו, בגימ' זה יצרו הרע עם ג' המלות. המשל, השלם שהיה שלם במדותיו, ולכך האמינו להביא אשה, או נאמר המשל בכל אשר לו שנבא שסרס עצמו כדאיתא פרקי רבי אליעזר. ואמר מבנות הכנעני, כיון עליו שלא יפתהו ליצחק שיקח בתו ולזה אמר הכנעני בה"א הידיעה וזהו אשר אנכי יושב בקרבו ממש ולכך לא צוה ליצחק שלא יקח אשה מבנות הכנעני כי אין צריך שהרי היה בן ל"ז ולא הוזקק לנשואין ועל זה הקדים השלילה ואמר לא תקח. אמר לו העבד אני אעשה כל ההשתדלות ואולי לא תאבה אלי כתיב כאחז"ל, אמר לו אברהם מובטח אני שתקח אשה ממשפחתי, לפי שהש"י דבר לי בנסיון ראשון לך לך ויקח אברם את שרי וירא ה' אל אברם ויאמר לזרעך אתן הרי הדבור, וג"כ בין הבתרים אמר ביום ההוא כרת ה' את אברם ברית לאמר לזרעך נתתי את הארץ הזאת, הרי האמירה שאמר לאמר לזרעך וכו ובעקידה אמר בי נשבעתי וכו' ויירש זרעך את שער אויביו ומי הוא האויב זה הכנעני שהיה כובש את הארץ מזרעו של שם, א"כ מאחר שיש דבור ואמירה ושבועה ודאי שיתנו לך, ובפרט שאמר לזרעך ואם יקח אשה מבנות כנען אינו זרעו כי הולד הולך אחר הפגום ואיך אמר לזרעך אלא ודאי יתנו, ואמר אלהי השמים לפי כשלקחו מבית אביו לא נתפרסם אלהותו בארץ אבל כשהשביעו כבר נתפרסם אלהותו על ידו שהיה הולך ממקום למקום וקורא בשם ה' אז הוא אלהי הארץ, ואם לא תאבה האשה ללכת, אם יש ספק שלא תאבה ללכת, אחריך אם אתה לבדך, אבל מאחר שישלח מלאכו ולקחת אשה לבני ודאי:
<b>או</b> נאמר ואברהם זקן. שבאכזריות שרצה לשחוט את בנו נתלבן ברחמים והביא רחמים לעולם להי שזה הוא נסיון העשירי, ונכנס בשער העליון הוא שער הרחמים, ולזה היו י' נסיונות להכניסו בי' שערים עליונים, ולכך היו עשרה נסיונות להוציאו מי' שערי טומאה לפי שהיה מזרע עובד ע"א וצריך לבון וטהרה ולשנות שמו, ובנסיון ראשון נאמר לך לך ללבן חומרו ולצרפו, לך לך בגימטריא מאה שהוא השער העשירי שבו נכנסים הגרים שנקרא שערי צדק, ובנסיון העשירי נאמר לו לך לך הוא השער העשירי ממטה למעלה, וזהו בא בימים, עליונים, וכן ימים בגימטריא ק'. וה' ברך את אברהם בכל, בא"ת ב"ש שלך שנעשה לו הקב"ה פטרון שלו, ולזה אמר לו שיצא מתחת ממשלת השרים מחוצה לארץ ויצחק הוא מגזעו שבא אחר שנמול שהוא נסיון שמיני לא הוצרך לעשרה נסיונות ונמול לח' ועלה למדת הפחד והגבורה לכובשה לפי שבא אחר נסיון ח' שהוא הבינה שלא תשלוט בעולם לרחם על בניו, ולזה אנו אומרים ביום ר"ה ויוה"כ ביום הדין בברכת הגבורה מי כמוך אב הרחמן, הרחמן בגימ' זה הוא יצחק אבינו ע"ה כמו שדרז"ל על פסוק כי אברהם לא ידענו, וא"א לו לצאת לפי שנתעלה למעלה שהעלהו אביו ממעל לעצים לקפל עליהם הרחמים ולקלף מעליהם הדין, וצריך לשמור משמרתו ולשמור מדתו שלא תצא ותחריב העולם במדה"ד, לזה הוצרך להשביע לעבד, ומה שלא לקח מבנות לוט לפי שנתנבא שעתיד הקב"ה להרחיקם שנאמר לא יבא עמוני ומואבי, ואע"פ שרז"ל דרשו עמוני ולא עמונית זה לא נאמר אלא אחר שעור י"ב דורות מלוט עד דוד, ולזה נרמז בתורה שאמר גם דור עשירי לא יבא להם עד עולם, אין זה לעולם כל ימי עולם אלא עד שעברו י' דורות ודור אחר שהוא נ' שנה שהוא עולם, ולז"א אל משפחתי ואל בית אבי לאפוקי לוט שאינו בבית אביו:
<b>ויקח</b> העבד עשרה גמלים. כנגד עשרה נסיונות שנתנסה אברהם אבינו ועמד בכולם, ולקח גמלים ולא בהמה אחרת לרמוז שהוא מצפה לתשלום גמול, ולזה אמר מגמלי אדוניו מגמילות חסדים של אדוניו, וגם כן לקח עמו כל טוב אדוניו, הטובה שהיה עושה עם הבריות שהיה מאכילם ומשקם ומכניסם תחת כנפי השכינה וזהו וכל טו"ב בא"ת ב"ש נפש, הם הנפשות שגיירום, ועכ"ז הוצרך לתפלה שאמר ויאמר ה' אלהי אדוני אברהם הקרה נא וכו', להודיעך כמה מעלתה של תפלה שאע"פ שהיה עמו כמה זכיות עכ"ז הוצרך לתפלה לומר שהצדיקים אינם תולים במעשיהם אלא בחסדי ה', ולמד העבד מאדוניו וסדר שבחו של הקב"ה תחלה שאמר אלהי אדוני אברהם שהיא ברכת אבות, ואח"כ שאל שאלתו שאמר הקרה נא, ואח"כ הודאה שאמר ברוך ה אלהי כסדר שתקנו רז"ל. ודע והבן למה ואת רבקה היתה ע"י העבד ומה היה ענין שרכב על הגמלים, שנאמר והוא רוכב על הגמלים, אבל סוד הענין הוא כי כשבא סמאל לפתות את חוה רכב על הנחש שהיה דמותו כדמות גמל כדאיתא בפרקי ר"א וזה לשונו, היה סמאל שר גדול בשמים החיות בד' כנפים, ושרפים בשש, וסמאל בי"ב, מה עשה סמאל לקח כת שלו וירד וראה כל הבריות ולא ראה בהם חכם להרע כנחש שנאמר והנחש היה ערום מכל חית השדה, והיה דמותו כדמות גמל ועלה ורכב עליו ופתה את חוה, וכשבא אצל שרה לבשרה על ענין העקידה ומצאה אותו רוכב על גמל חשבה שבא לפתותה ומרוב הפחד פרחה נשמתה כמו שאמרנו בתחילת הפרשה, וכשנתבשר ברבקה שנאמר לו הנה ילדה שבשרו שנולדה זוגתו ובא וראה שרה שמתה, אז ידע שנשמת שרה היא ברבקה כפי דעת חז"ל, וכמו שיצאה על ידי עבד רוכב על גמל כך צריך להחזירה על ידי עבד רוכב על גמל, ולזה אמר לו שים נא ידך תחת ירכי שתהיה כפות למדתי, והשביעו גם כן כדי שלא יחזור לסורו, וכמו שיצתה נשמתה על ידי מלאך לזה אמר לו הוא ישלח מלאכו לפניך, ומה שהיו עשרה גמלים שכיון לעשר ועשר במלואו עי"ן שי"ן רי"ש גימ' אלף היינו אל"ף כזה א' כיון לאחד דשרה במ"ק, בגימט' בטוב והיינו וכל טוב אדוניו בידו, ובא וישב על עין המים מימי החסד, לעת צאת השואבות השאבת כתיב לראות מי היא ששאבה הנשמה של שרה, ואמר העבד איך אירע זה שרה אדונתי היתה נדיבת לב ולא היתה עינה צרה, לכך אמר והיה הנערה אשר אומר אליה הטי נא כדך ואמרה שתה וגם לגמליך אשאב שגבירתי היתה מאכילה ומשקה לאורחים להם ולבהמותיהם, והיתה זריזה שאמר לה מהרי שלש סאים במהירות בלא צרות עין ובנקיות, והיתה נביאה שאברהם היה טפל לה בנבואה, לזה צריכה הנערה שתכנס במקומה שיהיה בה הכנה לנבואה כמו שארז"ל אין הנבואה שורה אלא על חכם גבור ועשיר, העושר יש בבית אדוני אבל החכמה והגבורה כמו שהיתה בשרה שמיהרה שלש סאים אע"פ שהיו לה כמה שפחות שהיה בה מדת הסבלנות, כל זה יבחן בזו, הנה אנכי נצב על עין המים והיה הנערה אשר אומר אליה הטי נא כדך וכו' ואמרה שתה זה מורה על מדת הסבלנות שלא אקח הכד בידי אלא היא תטה הכד בעודו על ידה, וזה ג"כ יורה על הנדיבות ועל עין יפה שלא תאמר אתה נצב על עין המים שתה, ועל מבחן אם היא חכמה וגבורה שיהיה לה הכנה לחול בה הנבואה, ולא תהיה חצופה, אדע זה באומרה גם לגמליך אשקה, בזה אבין חכמתה, לפי ששתיתי ואם תוליך שאר המים לבית אין לה חכמה כי שמא זה האיש ששתה יש בו שום חולי, ואם תשפוך אותם בפני זה חציפות, אין שום תחבולה אלא להשקות הגמלים והם עשרה גמלים ותשאב לכלם, יורה על כח גבורתה ועל חכמתה, וכן היה ותורד כדה על ידה ותשקהו ותמהר ותער כדה, המהירות יורה על זריזותה כמו שרה שאמר לה מהרי, וגם מורה על חכמתה הגדולה שקודם שאמר הגמלים אינם צריכים, מיד ותירד כדה אל השוקת, וכדי להודיע שלא עשתה זו בערמה ותרץ עוד אל הבאר לשאוב ותשאב לכל גמליו, וגם זה יורה על נדיבותה כמו שרה שהיתה נותנת להם כל צרכם, לכך שאל לה היש בית אביך מקום לנו ללון, והיא אמרה גם תבן גם מספוא רב עמנו גם מקום ללון, וכשראה כל הסימנים אז נתאמת לו שהיא שרה ויקוד וישתחו. ואין לשאול איך יצחק נושא אמו, שהרי כל השבטים נשאו אחותיהם ויעקב נשא שתי אחיות רחל ולאה, וסוד הענין הוא כמו שתמצא שכתב רבי יהודה חייט במערכת פ"ט וזה לשונו ועוד אגלה לך הפגם הגדול אשר עשה אדם בחטאו כי הוא נברא בדיוקן של מעלה וכמו ששם אין פירוד בעריות בין אח ואחות ואין שם ערוה ופרוד כי הכל באחדות ואחוה כן היה ראוי להיות באדם לולא הפרץ שעשה כי בעבורו נצטוה בעריות והביא ראיה מספר התיקונים תיקון נ"ו א"ר אלעזר אבא שיעורא דעריות אינון באתר ידיע או לא והאריך ע"ש, ובסוף אמר ת"ח בשעתא דבעא קב"ה למברי אדם הכי בעא למעבד ליה בדיוקנא דיליה בלא ערוה ובלא פירוד כמד"א נעשה אדם בצלמנו כדמותנו למהוי כל ספירן כלילן ביה בלא פירוד וקצוץ כלל ולא תאחד בן עם בת דאינון אחים דעלייהו אתמר אחים תאומים הה"ד ויהיו תואמים מלמטה ויחדיו יהיו תמים על ראשו אל הטבעת האחד דא טבעת דאות ברית, מילה דאיהו שיעור דכל עדיין לתתא ויחודא לעילא, ולעילא אתמר ולקח גם מעץ החיים ואכל וחי לעולם, אבל לתתא אתמר ביה ומעץ הדעת טוב ורע לא תאכל, לא תערב טוב עם רע, והיינו ערוה ר"ע ו"ה, דעביד פרודא בין קב"ה ושכינתיה הני קוב"ה סליק מיניה בת זוגיה ואסתלק קב"ה מיניה דבאתר דלא שריא שכינתא תמן לא שריא קב"ה תמן, ומנ"ל דאסתלק בת זוגיה מיניה כד"א ויאמר ה' לא טוב היות האדם לבדו. וכתב הוא ז"ל הכלל העולה כי מפני הקצוץ שעשה אדם באות ברית מילה דאיהו שיעור נאסרו לו העריות. וכבר הקדמתי לך שבא אברהם לתיקון אדם, אברהם אבר מ"ה ומ"ה היינו אדם, ולכך נתנסי בעשר נסיונות ועמד בהם, ר"ל שתיקן הי' והעמידם שנתן להם העמדה וקיום ובפרט במילה שנמול בן תשעים ותשע שהיא המדה הט' שהיא הטבעת האחת, כמו שאמר דמן יחודא דכולא, א"כ מעתה יכול להתיחד הבן עם אמו ואח עם אחותו ולקיחת ב' אחיות, כי נתחבר האהל ונהיה אחד ו' עם ה' ראשונה דהיינו אם, ועם ה' אחרונה, דהיינו אחות, בין תרין ההי"ן דהיינו בין תרין אחיות, וכן הוא ראוי להיות לדורות אלא שחטאו בעגל כמו שחטא אדם שהקריב שור על חטאו בשביל שחטא רצה להתכפר, נאסרו העריות שהפרידו והכניסו הרע, לזה ערוה רע ו"ה, ולזה אמר אהרן למשה אתה ידעת את העם כי ברע הוא לזה נאסרו העריות, ואמר אחות אמך ובפשעכם שולחה אמכם ערות אחותך וכו', א"כ לזה אמר כאן וכל טוב אדוניו בידו, טוב היינו יסוד במ"ק. וכתב רבינו בחיי ז"ל הנני מבאר לך טעם איסור העריות, דע כי הקורבה על ג' חלקים, הא' קורבה שלא היה שם פירוד מעולם, הב' הנפרדים שלא היה להם קורבה מעולם, הג' קרובים בשאר בשר שהיו נפרדים כבר. קורבה שלא היה שם פירוד מעולם ומותרים לבא זה בזה כעין קורבת אדם הראשון עם בניו ובנותיו שהיו כולם מותרים לבא זה בזה, כעין השרש המתאחז בענפיו, והוא שדרשו ז"ל עלו למטה ב' וירדו ז כי היו שבעתים ליחוד, כעין ז' קני מנורה שהיו יוצאים מעיקר אחד כן היו התולדות האלו מעיקר אחד, ועל זה דרשו חז"ל ראויה היתה בתו לאדם אלא שעשה חסד עם קין ונתנה לו שנאמר אמרתי עולם חסד יבנה ונאמר ואיש אשר יקח את אחותו חסד הוא נפרדים שלא היה קורבה מעולם מותרים לבא זה בזה כמין הענף הנכרת מן האילן שנוטעין אותו להחזירו. שורש, כן הרחוקים ראוים להיות להתאחד וליעשות שורש. קרובים שהיו קרובים יותר מדאי אסורים לבא זה בזה, לפי שהיו נפרדים כבר ועל זה נכתבה פרשה זו של עריות בתורה שהתורה תאסור הקרובים שהיו נפרדים כבר קודם הקורבה ההיא, לפי שאי אפשר לנפרדים שיהיה אות וסימן ליחוד כיון שהיה פירוד ביניהם ע"כ. הרי נתבאר מדבריו מחלק הא' שאמר קורבה שלא היה ביניהם פרוד מותרים לבא זה בזה, ובחלק הג' אמר הקרובים שהיו רחוקים יותר מדאי אסורים לפי שהיו נפרדים כבר, א"כ מכאן יתבאר לך כי במקום שיש קורבה שלא היה בה פירוד מותר והבן. א"כ לפי שיצחק היה סבה שפרחה נשמתה לזה ויביאה יצחק האהלה גימט' אמו ע"ה. ובא ב"פ אמו לאמת הענין:
<b>בתולה</b> ואיש לא ידעה. פירש"י ז"ל בתולה ממקום בתולים ואיש לא ידעה שלא כדרכה לפי שבנות העכו"ם היו משמרות מקום בתוליהם ומפקירות עצמן. ממקום אחר העיד על זו שנקיה מכל אלו, לפי שהוקשה לו ז"ל היינו בתולה היינו ואיש לא ידעה הוצרך לפרש כן. ויש לשאול שרבקה באותו פרק היתה פחותה משלש שנים ופחות מג' שנים בתולתויה חוזרים א"כ מהו זה שהעיד עליה שהיא בתולה ואפשר על זה אמר ואיש לא ידעה. ובמדרש א"ר יוחנן ממשמע שנאמר בתולה אין אנו יודעים שאיש לא ידעה אלא לומר לך שלא תבעה אדם מעולם על שם לא ינוח שבט הרשע על גורל הצדיקים, וכדי שלא יאמר מה ששייר פלוני לקח יצחק. רבי יוחנן אמר לא נבעלה אשה ממהול לשמונה אלא רבקה. ומה ראה רבי יוחנן לומר שאחר שלא תבעה אדם מעולם למה לו לומר שלא נבעלה אשה ממהול לשמונה תחילה, אלא שהוקשה לו לפי כך מה שאמר שלא תבעה אדם מעולם היינו ואיש לא ידעה, אבל בתולה למה לי מאחר שהיא פחותה מג' שנים, ועוד מפני מה לא נשתבחה רחל שהיתה יותר גדולה והיתה רועה, וגם כן בנות יתרו להם נאות לומר שאע"פ שהיו רועות היו בתולות, לזה אמר לא נבעלה אשה כו' ולזה אמר זו בתולה בערך זה ולא אחרת. ועוד אפשר לומר שאיש לא ידעה הוא פירוש בתולה, ואמר שזו היא בתולה ודאי למה לפי שאיש לא ידעה, שאינה לאיש שהיא פחותה מג' שנים כמ"ש באנשי מדין וכל הטף בנשים אשר לא ידעו משכב זכר החיו לכם, א"כ לזה לא נאמר ברחל ובצפורה בתולה לפי שהיו גדולות יותר משלש שנים והם ראויות לאיש:
<b>ויברך</b> את הגמלים מחוץ לעיר. שלא היו נכנסים למקום שמצוי שם ע"א, ולזה אמר לו ואנכי פניתי הבית ומקום לגמלים, פניתי הבית מע"א ובזה יש מקום לך ולגמלים:
<b>לעת</b> ערב. שהיא מדתו של יצחק שהיא עת המנחה שנאמר ויצא יצחק לשוח בשדה לפנות ערב, לעת צאת השואבות בערב לעת שהנשמות שואבות זו מזו ומתיחדות זו עם זו לזה רצה לראות הנשמה שהיא שואבת מדתו של יצחק.
<b>ויאמר</b> ה' אלהי אדוני, ועשה חסד עם אדוני אע"פ שמדתו חסד עתה שהוא עת ערב והיא מדת הדין אני רוצה שתגבר מדת החסד:
<b>הנה</b> אנכי נצב על עין המים והיה הנערה אשר אומר אליה וכו'. מה לו בניחוש הזה ומה ראה כי לא נחש ביעקב והוא היה ת"ח שהיה זקן ביתו, ואולי היתה מזדמנת לו ממזרת, אלא העבד היה יודע שביתו של אברהם יש בו הכנסת אורחים ויש בו עוברים ושבים וכן יהיה יצחק אחריו שנאמר למען אשר יצוה את בניו ואת ביתו אחריו, אם כן האשה שתכנס לבית זה צריכה שתהיה שלמה באלה שבע מדות. א' שלא תהיה עינה צרה כמו שרה שלא היתה עינה צרה באורחים שהיו תמיד באים, ב' שתהיה סבלנית כי פעמים יבאו אורחים כבדים ושואלים דברים המכבידים על בעל הבית. ג' שתהיה נקיה שיהיו כליה נקיים כדי שיתאוו לאכול בהם האורחים ויאכלו בתאוה ובתאבון. ד' שתהיה זריזה במעשיה. ה' שתהיה בעלת שכל לא כמו שאר הנשים שדעתן קלה. ו' שיהיה לה מתיקות הלשון כמו שנאמר ותפק לרעב נפשך. ז' שתהיה מקבלת אותם בסבר פנים יפות, כי פעמים לא ימצא בעל הבית בבית והאשה מקבלתם לזה אמר כל אלו המדות בזה יוכרו ויבחנו, ראשונה שלא תהיה עינה צרה ותאמר הנה אתה נצב על עין המים ואתה שואל ממני מים הנה המים לפניך, או תאמר למה אתה שואל ממני ולא מאחרת, לזה אמר הנה אנכי נצב על עין המים ובנות אנשי העיר, שאינה לבדה כדי שתוכל לומר מה ראית שאתה שואל ממני ולא מאחרת. שניה שתהיה סבלנית שאמר אליה הטי נא כדך, שאם לא תהיה סבלנית תאמר קח הכד ושתה, וכן עשתה ותורד כדה על ידה ותשקהו. שלישית שתהיה נקיה, וגם כן הרביעית שתהיה זריזה חרוצה במעשיה, והחמשית שתהיה בעלת שכל, כולם יזכרו ויבחנו, שאם תאמר שתה ותקח שאר המים זה יורה שאינה נקיה, כי מה יודעת אולי זה האיש הוא מצורע או מוכה שחין ותשקה את אנשי הבית, ואם תשפוך אותם בפני זה יורה על חציפותה, ומה לה תחבולה לעשות, שתאמר גם לגמליך אשקה, זה מוכיח מרוב השכל שבה, וכן עשתה שנאמר ותכל להשקותו ותאמר וגם לגמליך אשאב עד אם כלו לשתות שאין עינה צרה, ותמהר להראות הזריזות ותער כדה אל השוקת ותרץ עוד אל הבאר במהרה קודם שיאמר כבר שתו וידע שלא העירה כדה אלא כדי שלא תקח משיירים ובתחבולה עשתה, לזה ותרץ עוד אל הבאר לשאוב וכו', וששית שיהיה לה מתיקות הלשון שאמרה שתה אדוני, ז' שתהיה מקבלת אורחים בסבר פנים יפות, שאמרה גם תבן גם מספוא רב עמנו גם מקום ללון:
<b>ויהי</b> כאשר כלו הגמלים לשתת כתיב שכבר שתו מקודם ולא שתו אלא דבר מועט, או שהקב"ה רוה צמאם כדי שלא להטריחה, כי היא לא עשתה אלא בתחבולה כדי שלא יכיר כשהעירה כדה שהוא כדי שלא תוליך שיירי שתייתו או תשפוך אותם ויתבזה ויהיה לה לחציפות:
<b>ויקח</b> האיש נזם זהב בקע משקלו. ולא אמר ששם אותו באפה כמו שאמר בספור דבריו ואשים הנזם על אפה, וכן למה ספר משקל הנזם ומשקל הצמידים, אלא כשעשו התכשיטין לא עשו אותם אל כמדת אשה גדולה ראויה לנשואין וכן אמר לו ולקחת אשה לבני, וזו היתה בת ג' שנים ודאי שלא היו כמדתה לזה לקח הנזם שהיה משקלו בקע שהוא י' גרה וראה שאינו ראוי לה שהוא גדול הניח הנזם ולקח הצמידים ושם אותם על ידיה ובאו כמדתה זהו על ידיה שהיו כאילו נעשו על ידיה, או אמר כמו שהצמידים באו כמדתה כן בא הנזם ולא אמר ששם הנזם לפי שדרך לשים הגרוע קודם ואח"כ החשוב והוא שם החשוב קודם שהם הצמידים לזה לא נזכרה בו שימה:
<b>ויאמר</b> בת מי את הגידי נא לי היש בית אביך מקום לנו ללין. כוון לבודקה אם הדברים שעושה הם בדעת ובכוונה או לאו, כי אולי מפני שאין לה דעת הורידה כדה על ידיה כי לא היה לה דעת לומר לו הנה עין המים לפניך שתה משם, לזה שאל ממנה שתי שאלות בבת אחת לדעת אם יש לה הבנה להבין שהם ארבע שאלות, ואם תשיב על ראשון ראשון ועל אחרון אחרון ושאל לה שתי שאלות ברמז אם יש לו מאכל ולגמלים, ולזה אמר לה בת מי את היש בית אביך וגו' והיא הבינה והשיבה על ראשון ראשון ועל אחרון אחרון, ותאמר בת בתואל אנכי, וחזרה פעם אחרת ותאמר גם תבן גם מספוא וכו' ב' פעמים ותאמר, להודיעו שהבינה כוונתו שהם ב' שאלות, והבינה ג"כ שאומרו היש בית אביך, כי היה לו לומר היש בבית אביך או היש מקום בבית אביך ואמר היש בית אביך, כלומר יש שום דבר לאכול והעלים הדבר כי לא רצה לשאול בפירוש כל זה לבודקה, וכמו שהוא אמר ברמז גם היא אמרה ברמז שאמר גם תבן גם מספוא רב עמנו גם מקום ללון כלומר כמו שהתבן הוא לחמה של בהמה והמספוא הוא הלפתן גם יש לך לחם ולפתן, וזהו גם תבן גם מספוא רב עמנו, גם מקום ללון, שלש פעמים גם:
<b>ללון</b>, הוא אמר ללין והיא, אמרה ללון הוא אמר ללין הוא לבד והיא אמרה ללון לו ולגמלים. היש בית אביך מקום לנו ללין ר"ת גימט' מזון, שאל מזון ברמז, וכשראה שהבינה השאלות והרמז ויקוד האיש, ובזה יותרו הספקות. עוד כוונה גם תבן גם מספוא לומר שאם הוא עובד ע"א יש בבית אביה עובד ע"א ואם הוא עובד ה' יש ג"כ עובד ה' כוונה על עצמה, הע"א נקראה תבן, מה לתבן את הבר, מספוא, גימטריא מקום ע"ה, ולכך כששמע שיש בביתה עובד ה' ויקוד וישתחו לה'. מצאתי כתוב בספר החסידים אם האדם ובהמה הם צמאים האדם קודם והראיה מרבקה שנאמר ותכל להשקותו ואחר כך ותשאב לכל גמליו וכה"א והשקית את העדה ואת בעירם אבל באכילה הבהמה קודמת שנאמר ויתן תבן ומספוא לגמלים ואח"כ ויושם לפניו לאכול, וכה"א ונתתי עשב בשדך לבהמתך והדר ואכלת שבעת (ברכות מ'):
<b>ויאמר</b> בוא ברוך ה' למה תעמוד בחוץ. רמז לו מאחר שעושה שליחותו באמונה אע"פ שהוא מזרע ארור הוא ברוך. זהו למה תעמוד בחוץ חוץ מהברכה הואיל ואתה שלוחו של ברוך:
<b>ובזוהר</b> ת"ח אליעזר עבד אברהם מבני כנען היה כד"א כנען בידו מאזני מרמה כתיב עליה ארור כנען ובגין דהוה שליחא מהימנא מה כתיב בוא ברוך ה' ועל דא אכתיב הכי באורייתא בגין דנפק מההוא קללה ואתבריך לא די דנפק מינה אלא דאתבריך בשמא דקב"ה ואוליפנא דאתא מלאך ואעיל מלה דא בפומיה דלבן, ולזה ויאמר בוא ברוך ה' ולא אמר ויאמר לבן:
<b>ויאמר</b> עבד אברהם אנכי. הקדים לומר שאל יאשימוהו אם השולחן ערוך והמאכל יפסד ויצטנן, כי הוא עבד ואינו ראוי לשום מעלה ולא לשום כבוד ובין יהיה חם או צונן הכל שוה בערך שהוא עבד, ובפרט שאני עבד אברהם ולמדתי ממנו השפלות והענוה, וכיון שלא לאכול קודם כדי שיוכל לדבר, ואם יאכל קודם אולי יש להם בת אחרת כעורה או גדולה ממנה ויאמר לו לא יעשה כן במקומנו כמ"ש ליעקב ומאחר שאכל לא יוכל להשיב על דבריהם ויתבייש כי הגבירו חסדיהם עליו בהאכילו מאחר שהוא בא עיף ויגע מטורח הדרך, והוא כוונתו ברבקה לפי שבדקה וראה בה כל הסימנים כמו שאמר ולא לזולתה, ולזה אמר לא אוכל עד אם דברתי דברי ויאמר דבר, ויאמר עבד אברהם, כיון לומר שאם יעשו לו שום נזק כמו שאירע ששמו לו סם המות לא יוכלו לו שהוא נתלה באשלא רברבא שהוא זכות אברהם:
<b>ואשים</b> הנזם על אפה. לא אמר באפה אלא על אפה לפי שכבשה אפה ולא אמרה לו אדם גדול כמוך ואתה יושב על העין ואני קטנה ואתה מטריחני שאוריד לך הכד על ידי ויהי זה נתון בידי עד שתשתה. ולכן נתן הצמידים על ידיה עשרה זהב משקלם, על שאחזה הכד בעשר אצבעותיה, שנא' ותורד כדה על ידה ולא אמר בידה, או על שהשקתה י' גמלים. ובספור הדברים אמר ותורד כדה מעליה, לפי שבזוי וגנאי הוא לו שיטריח בת קטנה כ"כ ויאמרו שהוא מרוב עצלות, ומ"ש וישם הנזם על אפה והצמידים על ידיה מכאן דרשו ז"ל שרמז לה שעתיד לצאת ממנה עם שיביאו שקלי בקע לגלגולת ויקבלו שני לוחות הברית שבהם עשרת הדברות:
<b>ואבא</b> היום אל העין. לא אמר אל עין המים אלא העין שהודיעם שלא קפצה לי הארץ כמו שאמרו ז"ל היום יצאתי והיום באתי אלא בזכותו של אברהם שהוא עינו של עולם שהכל פונים בו:
<b>וה'</b> ברך את אדוני מאד ויגדל וכו'. וה' הוא ובית דינו ולזה נשלם שבא לו הגדולה והמעלה משניהם, מצד ב"ד נולד לו ישמעאל לפי שהוא התחיל משם שאמר אדני, אבל אחר כך נולד לו בן מצד הרחמים ולזה היה אב רחמן, ולזה ותלד שרה מוטעם גרש לומר שזה עיקר שהוא מאשת אדוני אבל לא ישמעאל שהוא מצד הקליפה. ולזה הזכיר ח' מינים שאמר ויהי לו צאן ובקר וכסף וזהב ד' מצד הרחמים, ועבדים ושפחות וגמלים וחמורים ד' מצד הדין. ותלד שרה אשת אדוני בן לאדוני, לומר שכוונה לו בשעת הביאה, כמ"ש על פ' ותהר ותלד שרה לאברהם, אם כן אין לו שום אחיזה בקליפה, לכך וישביעני אדוני וכו' לאמר לא תקח וכו' שעיקר השבועה היא על השלילה, וזהו לאמר לא תקח והוא שאין ראוי לו לידבק בקליפה:
אם לא אל בית אבי ואל משפחתי תלך וגו'. ואברהם לא אמר לו. אלא כי אל ארצי ואל מולדתי תלך, אמר לו אויר המדינה גורם, כך הבין הוא, ולזה אמר והנה הנערה אשר אומר וגו' איזו שתהיה, כששאל אותה ואמרה בת בתואל אמר נחני ה' בית אחי אדוני, אני הייתי חושב שכוונת אדוני הוא ליקח לו אשה מארצו אפילו שלא תהיה ממשפחתו, עתה שהנחני ה' בית אחי אדוני נראה שכוונתו לא היתה אלא לבית אביו ממש, לזה אמר אם לא אל בית אבי תלך וכו', וספר להם המאורע שנראה ממנו שהוא מה', ולזה אמר ועתה אם ישכם עושים חסד אם יהיה על ידכם אבל מאתו יתברך הוא אמת, ואם לא הגידו לי ואפנה על ימין או על שמאל, על ימין מבנות ישמעאל, כי השבועה לא היתה אלא שלא אקח מבנות כנען, או על שמאל מבנות לוט שכן אמר לו אברהם אם הימין ואשמאילה. וכתב רבינו בחיי ואשמאילה ואשמאיל אותך על כרחך שתצטרך שתלך לצפון. והביא ראיה שנמצא בתרגום מדוייק ואם את לדרומא ואצפינך כלומר על כרחך כי לא אתן לך רשות להתעכב בדרום:
<b>ויען</b> לבן וגו' מה' יצא הדבר לא נוכל דבר אליך רע או טוב. הקדימו רע קודם הטוב שהם היו מתאוים שיהיה להם שום טובה או שום רעה כדי שיתעללו בה אפילו שתהיה רעה גדולה כגון מיתה כדי שיתנצלו בה שלא לשלחה, ולזה הקדימו הרעה לומר שהיו בוחרים ברעה ולא ישלחו אותה לפי שנתביישו ממנו כשאמר עבד אברהם אנכי כי היה שמעו הולך בכל העולם שהיה אב המון גוים ואילו היה שולח לתבוע בת מלכים היו נותנים אותה לשפחה הלא תראה מאליעזר בן נמרוד והגר בת פרעה. כמאמר פר"א, כל רוחו יוציא כסיל כשראה שהדברים מאתו יתברך, ולפי שהקדימו רע לטוב פיהם הכשילם שמת בתואל ואחר שאמר הנה רבקה לפניך קח ולך ותהי אשה, אמר אתה אף אם שלחך אדונך לקחת אשה לשפחה היה לנו לתתה כ"ש לאשה, וכל שכן לבן אדוניך, כי אפי' היה לוקחה לעבד אחד מעבדיו היה לנו לתתה לו, ואחר שאמרו כן אי אפשר להם לחזור מדבורם:
<b>או</b> נאמר שאמר רע קודם לפי שמת בתואל, אמרו הואיל ומה' יצא הדבר לא נוכל דבר אליך שתמתין עד אחר אבלות אביה ואחר כך תנשא הואיל ומה' יצא כאילו נעשה, והדין הוא שאם אחר שהחתן הכין כל צרכו מת אבי החתן או אבי **(לפי ההלכה דוקא אביו של חתן או אמה של כלה, ואיפכא לא, אבל הדברים בכאן דרך דרוש:
אך לפלא שהלא כתיב ויען לבן ובתואל וגו' רע או טוב, הרי שבתואל ביחד עם לבן אמרו הדברים ועדיין היה חי:)** הכלה מכניסין את המת לחדר ואת הכלה לחופה ונוהג שבעת ימי שמחה ואח"כ ז' ימי אבלות, לזה הקדימו הרע כלומר זה היה לנו לומר קודם שלא תנשא אבל מאחר שהוא מה' לא נוכל דבר אליך. רע שכבר יצא הדבר רע, ולא טוב גם כן לפי שאתה היית סבה שמת. עוד הקדימו הרע לומר שהוא היה סבה שמת אביהם והיה מן הראוי לעשות עמו רע אלא הואיל ומה' יצא הדבר לא נוכל דבר לא מיבעי עשיה אלא אפילו דבור רע לא נוכל. ואמר הנה רבקה לפניך קח ולך כאשר דבר ה', יהיה פירוש דבר ה' כמו ידבר עמים תחתנו, כלומר הואיל וה' הדבירה והכניעה שמת אביה ואנו לא נתן לנו רשות להשיאה כי הרשות ביד אביה שנאמר את בתי נתתי וכו' א"כ קח ולך:
<b>או</b> נאמר הנה רבקה לפניך, שאמר לו הואיל וכל הבחינות שבחנתה נמצאו בה ועמדה בכולם אם כן אע"פ שהיא קטנה היא לפניך ותהי אשה לבן אדוניך, יש באפשרות שתהיה אשה גדולה. עוד אמר ותהי אשה שאמר הואיל ומצאת כל הבחינות דבר זה יורה שהוא מאתו ית' לעשותה גדולה ולשנות טבעה:
<b>עוד</b> נאמר ויען לבן וגו' מה' יצא הדבר לא נוכל דבר אליך רע הקדימו הרע שכן היתה כוונתם להמיתו, כמו שאמרו ז"ל ויהי כראות את הנזם הלך להמיתו ואליעזר הכיר בו שכוונתו רעה הזכיר שם והעמיד הגמלים על העין באויר והוא עומד על הגמלים באויר, ויהי כראות כן הכיר שהוא צדיק ואמר לו בוא ברוך ה' שהיה סבור שהוא אברהם שהיה קלסתר פניו דומה לו, ונראה שלזה אמר עבד אברהם אנכי, אל תחשבו שאני אברהם, וסוף המאמר כנען הוא אליעזר ולפי ששמש את הצדיק באמונה יצא מכלל ארור לברוך אמר רבי יעקב בשם רבי יוחנן ומה אם אליעזר לפי ששמש את הצדיק באמונה יצא מכלל ארור לברוך ישראל שהם עושים חסד עם גדוליהם בידיהם וברגליהם עאכ"ו ע"כ. אם כן יכולין לומר שמה שאמר או על שמאל היה הכוונה על עצמו שהוא אמר לאברהם אולי דרשו ז"ל אלי תבא שתקח בתי אמר לו אתה ארור ובני ברוך וכו', א"כ עתה שאמר לו ברוך, עתה אלי תבא. ואפשר שלזה בשבועתו אמר אולי וכאן בספור הדברים אמר אלי כמו שאמרתי:
<b>נחזור</b> לעניננו שאמר לא נוכל דבר אליך רע שהיתה כוונתם להמיתו כמו שאמרתי, או טוב מאחר שהדבר הוא מה' אנו מובטחים בו אם כן הנה רבקה לפניך קח ולך קחנה אתה בידיך, כי אפילו שניתן אנו בידינו אין לנו בה שום זכות, שהתורה לא נתנה רשות לאחיה ולאמה אלא לאביה שנאמר את בתי נתתי ומאחר שמת אביה אין לנו רשות בה אם כן קח ולך כאשר דבר ה'. ויהי כאשר שמע עבד אברהם וישתחו וכו' ויקומו בבקר ויאמר שלחוני, שלחני כתיב שבתואל מת ואחיה רמאי ואע"פ שאמר הנה רבקה לפניך קח ולך זה היה במעמד אביה אבל עתה שמת אביה נכנסה ברשות אחיה לזה לקח רשות ממנו. ויאמר אחיה ואמה אם נשלחנה עתה אין לנו בה שום חנות ואפי' טובת הנאה אבל תשב ואחר תלך, אמר להם אל תאחרו אותי וה' הצליח דרכי, ואם תאחרו אולי לא יהיה כל כך הצלחה כי תעבור השעה, ויאמר נקרא לנערה, אתה אומר שה' הצליח דרכך נשאל פיה והנבואה מצויה בפי התינוקות, לזה אמרו את פיה ולא אמרו נשאל אותה אלא פיה ומשם נדע שהשעה עומדת לך ולא שעה אחרת, ויקראו לרבקה ויאמרו אליה, לא אמר לה אלא אליה רמזו לה לאמר לא יהא אליה, לא יהא, כלומר שתאמר לא יהא, ואמרו לה גם כן התלכי עם האיש בה"א התימה, אפשר שתעשי דבר זה ותלכי עם האיש הזה שאמר שהוא עבד ותניחי משפחתך ובית אביך, וכוונתם היתה שתמאן, ותאמר אלך, אז"ל אלך על כרחכם, דרשו ז"ל שלא אמרה, כן אני אלך אל אמרה אלך, מיד כשראו כך וישלחו את רבקה:
<b>ויצחק</b> בא כו' ויצא יצחק לשוח בשדה לפנות ערב, מהיכן יצא מגן עדן, וכן במדרש כשחשדו יצחק שמא נגע בה ואח"כ נמצא שלא נגע בה כמ"ש המדרש אמר הקב"ה מה אעשה לעבד זה שהיה חשוד אמר למלאכי השרת והכניסוהו לג"ע אתמהא יצחק יצא ואליעזר כנס, וזהו לפנות ערב לפנות הערבות כדי ליקח רבקה, וכשראתה אותו ואור ג"ע עמו אמרה אין כדאי זה שיצא ממנו עשו:
<b>וכן</b> במדרש ותרכבנה על הגמלים רבנן אמרי מה גמל זה יש בו סימן טומאה וסימן טהרה כך העמידה רבקה צדיק ורשע, מאומרו גמלים כי ודאי לא היה לו לעבד לא סוס ולא פרד ולא חמור ולא היו לו אלא גמלים שנאמר ויקח העבד עשרה גמלים וכו'. וכתיב ותפול מעל הגמל, אמרו לפי שראתה שעתיד לצאת ממנה עשו נזדעזעה ונפלו בתוליה. בעת הרכיבה עדיין לא ראתה יצחק אמרה גמלים אחד צדיק ואחד רשע, כשראתה ליצחק אמרה אין כדאי זה שיצא ממנו עשו אין הדבר תלוי אלא בי לכך ותפול מע"ל הגמל, בשביל המעל הגדול שעשו יוצא ממנה, ונפלו בתוליה וחשבה שאולי בנפילת הבתולים יחשב לה במקום נפל כאילו נתעברה והפילה והקליפה קודמת לפרי שהוא עשו ואם כן אין לה אלא עיבור אחד של הצדיק, ולזה כשנתעברה ויאמר לה ה' שני גוים כו' אמר לה טוב כוונת שלא תתעברי אלא פעם אחת אבל בזה הפעם באו שניהם כאחד:
<b>ויביאה</b> יצחק האהלה שרה אמו. אז"ל האהלה שרה אמו הרי היא כשרה אמו שכל זמן שהיתה שרה קיימת היה נר דלוק מע"ש לע"ש וברכה מצויה בעיסה וענן קשור על האהל, הכוונה היא שחוה גרמה לכבות נרו של עולם שהוא אדם הראשון והיה חלתו של עולם ושפכה דמו, לזה שרה שבאה לתקן היה נר דלוק, וברכה מצויה בעיסה שהיא חלה, וענן קשור על האהל כנגד מה ששפכה דמו, ושלשתן רמוזים בנר, הנר היא האשה, והפתילה כנגד החלה, והשמן כנגד הדם, והאור כנגד אדם שהיה אורו של עולם, וצריכה האשה כשתדליק נר שבת שתתכוון לזה:
<b>ויוסף</b> אברהם ויקח אשה ושמה קטורה. ומה שלקחה הוא כדי להוציא שאר הקליפות לחוץ כדי שישאר הפרי זך בלי שום ערבוב שהוא יעקב שהיתה מטתו שלמה ולזה יבוא מהול בלי שום קליפה. ומצאתי כתוב בילקוט איוב סימן תתק"ד שלש נשים נשא אברהם אבינו, שרה משם, קטורה מיפת, הגר מחם ע"כ. והכוונה הוא שהעולם נתקיים מאלו אחר המבול וכדי שיהיה זרעו של אברהם עיקר לקח מכל אחד אשה, להורות שכולם לא נצולו אלא בשבילו וכולם כפויים לו, ועשה עיקר משרה ועשאה שרה וגברת על כל העולם שהיא בתו של שם והיא בת אחיו, וקטורה שהיא מיפת אמר אשה קרא לה שם אישות, והגר שהיא בתו של חם לא נזכר בה שם אישות. עוד כוונה אחרת בלקיחתו אלו הג' נשים לפי שמאלו נפרדו ע' אומות וצפה שעתידין ישראל להגלות ביניהם לזה לקח אשה מכל אחד כדי שיהיה קורבה ביניהם אולי ירחמו עליהם מחמת הקורבה:
<b>עוד</b> ויוסף אברהם, מה לו לאברהם אחר שנולד לו יצחק שהיא זרועו של עולם מה לו להוליד אלו משפחות שיצאו ממנה שהוא קוץ מכאיב לישראל כמו שאמר הן הנה היו לבני ישראל בדבר בלעם וכו וכן אמרו במדרש את זמרן שהיו מזמרין בתוף לע"א ואת יקשן שהיו מקשקשין בתוף לע"א, אלא אברהם כוון לקחת ל"ה שרים לחלקו שהוא צד החסד כדי שיהיו נחים לישראל י"ב נשיאים של ישמעאל והשאר מאלו, כי כן אמרו במדרש אשורים ולטושים ולאמים כולן ראשי אומות הן, לזה הולידם לעת זקנתו כדי שיהיו חלשים בטבע, וכן היה ראיה ממדין שבאו ישראל עליהן והביאו שנים ושלשים אלף נקבות פחות מג' שנה והרגו ה' מלכי מדין ולא נפקד מהם איש, ולזה אמר ותלד לו לומר למה שכוון, ול"ה שרים שהם חזקים הם מצדו של יצחק שהוא גבור והוא עומד כנגדם לפי שהם קשין יותר מל"ה של צד ימין:
<b>ואלה</b> ימי שני חיי אברהם אשר חי מאה שנה ושבעים שנה וחמש שנים. יש לשאול למה אמר שני חיי אברהם מאה שנה וכו', ועוד למה הקדים ימי לשני יאמר שני ימי, ועוד למה הם שני, ועוד שהימים לא נזכר כמה חי כמו שאמר בשנים אם כן ימי למה לי, ועוד חיי ואח"כ אמר חי היינו חיי היינו חי תרתי למה לי, מלבד שנה שנה בכל כלל וכלל, ואמר קודם ק' ואחר כך ע' ואח"כ ה', ולמה אמר בק' ובע' שנה בלשון יחיד ובה' אמר שנים בלשון רבים. ולמה הקדים המאה היה לו להקדים החמש כפי סדר ההולדה והחי קודם חי ה' ואח"כ ע' ואח"כ ק', ועוד שאמר זקן ושבע, יצחק חי ק"פ חי יותר ממנו ולא נאמר בו שבע ולמה נאמר שבע באברהם ולא באחר, הרי בדורות ראשונים היו חייהם ארוכים ולא נאמר באחד מהם זקן ושבע, ואם לפי שהיו רשעים ואינם כדאי להאמר עליהן לשון זה הרי מתושלח שהיה צדיק והאריך ימים יותר מכולם ולא נאמר עליו שבע, וכן למך וכן שם בן נח שהאריך ימים עד יעקב אבינו ולמדו תורה ולא אמר שבע. אלא יובן זה במאמר שאמר עוז והדר לבושה ותשחק ליום אחרון, כל מתן שכרן של צדיקים מתוקן להם לעתיד לבא ומראה להם הקב"ה עד שהן בעוה"ז מתן שכרן מה שהוא עתיד ליתן להם לעתיד לבא כדי שביעה והם ישנים, משל למלך שעשה סעודה לאורחין והראה להם מה שהם אוכלים ושותים ושבעה נפשם וישנו, כך הקב"ה מראה לצדיקים עד שהם בעוה"ז מתן שכרן שהוא עתיד ליתן להם לעתיד ושבעה נפשם, מה טעם כי עתה שכבתי ואשקוט ישנתי אז ינוח לי, כד דמך רבי אבהו אחזו ליה תלת עשר נהרי אפרסמונא אמר אלין דמאן א"ל דידך אמר לון כל אלין דאבהו ואני אמרתי לריק יגעתי אכן משפטי את ה' ופעולתי את אלהי ע"כ, והטעם שמראה להם הקב"ה עד שהן בעוה"ז מתן שכרן כדי שלא יצטער על פרידת הגוף לזה מראין לו מתן שכרו ויראה הפרש שיש בין העוה"ז והעוה"ב ויתאוה למיתה ויפרד מן הגוף מתוך שמחה כדי שישאר הגוף שמח, לזה אמרו ז"ל מת מתוך שחוק סימן יפה לו ויתעדן הגוף, וזהו המשל שאמר ושבעה נפשם וישנו כמו שאכל שבע וישן, שהשינה היא מנוח לגוף שנאמר ישנתי אז ינוח לי, ואמרו במדרש מה בין מיתת נערים למיתת זקנים רבי יהודה ורבי אבהו ר"י אמר הנר הזה בשעה שהוא כבה מאליו יפה לו ויפה לפתילה ובזמן שאינו כבה מאליו רע לו ורע לפתילה, ר' אבהו אמר התאנה הזאת בשעה שהיא נלקטת בעונתה יפה לה ויפה לתאנה ובשעה שהיא נלקטת שלא בעונתה רע לה ורע לתאנה ע"כ. יש לשאול במאי פליגי ולמה המשיל רבי יהודה לנר ור' אבהו לתאנה. אלא רבי יהודה המשיל לנר שכבה מאליו יפה לה לנשמה ויפה לגוף שנמשל לפתילה שהשלהבת נאחזת בה ואם ימות מיתה פתאומית אפי' יהיה זקן רע לו לנשמה ורע לפתילה שהוא הגוף, כי הנער כשמת מיתת כל אדם מיתת זקנים נקראת, שמתיאש מן העולם בראותו מתנוונה והולך, ואם מת מיתה פתאומית אפי' יהיה זקן נקראת מיתת נערים, מאחר שלא נתיאש מן העולם שהיה חושב שיחיה יותר כמו הנער מאחר שלא חלה. ור' אבהו סובר מאחר שמת זקן כמו התאנה שנלקטה בעונתה אע"פ שמת מיתה פתאומית עכ"ז יפה לו ודאי מאחר שהוא זקן ונתלבן הרי רואה בעצמו שהוא מתקרב למיתה ואז ודאי מתיאש הוא מן העולם, א"כ מכאן נראה למה אמר באברהם זקן ושבע ומה שהביא המשל הוא לפי שמתן שכרן א"א בעודו בגוף להשיג מהותו כי הוא שכלי ורוחני ובעודו בגוף א"א להשיג אלא דבר גופני, לזה הביא משל למלך שעשה סעודה וכו' שאע"פ שהוא בגוף מתעדן בראיה ושבעה נפשם א"כ טעם הדבר הוא כדי שלא יתרעם על המיתה, וזהו שאמר המאמר מה טעם כי עתה שכבתי ואשקוט, פי' מה טעם מראין לו שכרו כדי שיאמר עתה אחר שראיתי מתן שכרי שכבתי ואשקוט, ולזה הביא הפסוק ואני אמרתי לריק, וכי מה טעם שרבי אבהו יאמר כן שיגע לריק אילו לא הראו לו שכרו לא היה מאמין שהקב"ה נותן שכר לצדיקים והוא אחד מי"ג עיקרים שהקב"ה מעניש לרשעים ומשלם שכר טוב לצדיקים, אלא רבי אבהו כוונתו על הגוף, אמר אני אמרתי לריק יגעתי חשבתי שהגוף א"א להשיג מהות עדון שהנשמה מתעדנת, אבל עתה שהמשילו לו נהרי דאפרסמונא הוא לעדן הגוף כמו שנהר אפרסמון כשהוא מושך והולך נותן ריח ומריחין כל המתקרבין אליו כן ג"כ הגוף נהנה בהנאה רוחנית קרוב להנאת הנשמה אבל אינה יכולה לעמוד בו כמו שהנהר מושך והולך ואינו עומד, לזה אמר ואני אמרתי לריק יגעתי אכן משפטי את ה' שהוא דין המיתה, את ה' ברחמים, ופעולתו את אלהי בדין הוא חייב ליתנה לי. ועל זה רמזו ז"ל שאמרו יפה שעה אחת של קורת רוח בעולם הזה מכל חיי העוה"ב, הוא על אותה שעה, כי איך אפשר ששעה של חיי העוה"ז תהיה יפה מכל חיי עוה"ב אלא חיי עוה"ב בנפש לבד ואותה שעה היא בגוף ובנפש, ועל זה רמזו יש קונה עולמו בשעה אחת וזהו שאמרו (ברכות י"ז) כי הוו מפטרי רבנן מבי ר' אמי הוו אמרי ליה עולמך תראה בחייך, ומאמרם ז"ל מכל חיי העוה"ז תדע כמה הוא ערך אותה שעה, א"כ לזה אמר אלה ימי שני חיי אברהם אשר חי, שנתוסף לו חיים על חייו בשעת מיתתו שהראו לו מתן שכרו, וכן חיי אברהם אשר חי ר"ת גי' ח"י, לומר שכמה מיני חיות בא לו, חיים לגוף, חיים לנפש ששוכנת עמו, ולזה אמר המאמר ושבעה נפשם, וחיים לנשמה ג' מיני חיים, ולכך ג' פעמים, חיי, אשר חי, ובר"ת חי, ונרמז חיים לרוח במלת חיי בלשון רבים, ומה שהקדים ימי ואמר ימי שני לומר לך שהקב"ה ממלא שנותיהם של צדיקים ואינו מחסר להם אפי' יום אחד, כמו שאז"ל אמר דוד אמות יום ששי א"ל הקב"ה כי טוב יום בחצריך מאלף וכו', וכ"ה אומר יודע ה' ימי תמימים שמתמים ימיהם, ולפי שאז"ל שיצחק חי ק"פ שנה ואברהם חסרו לו ה' שנים מפני עבירות שעבר עשו ואמר הקב"ה אני הבטחתיו ואתה תבא אל אבותיך בשלום והוא רואה בן בנו יוצא לתרבות רעה ועובר ה' עבירות מוטב שיפטר בשלום ולזה אמר שני חיי אברהם, ולא נחסר מחייו אפי' יום אחד, ופירוש של אותו מאמר הוא קודם שנולד צפה הקב"ה שעתיד לצאת מבן בנו עשו ולעבור ה' עבירות לזה לא נגזר לו חיים אלא קע"ה שנה ולא חסר מהנגזר אפי' שעה אחת, ולזה אמר חמש שנים שאותם חמש שנים האחרונות הם חשובים כנגד כל השנים שעברו, ולזה אמר שנים, ולכך הזכירם באחרונה, א"כ לא נחסר מחייו. ומה שהקדים מאה שנה הוא כנגד נסיון העשירי שנולד לו בן שהיה בן מאה שנה אחר היאוש ועמד בנסיונו, א"כ אלו הם החיים הגמורים שעבודת הבורא הם שזוכים בה לחיים הנצחיים, וכשהיה בן ע' שנה נאמר לו לך לך, כן ראיתי בסדר עולם. א"כ לא היה אדם בעולם שנתנסה בי' נסיונות ועמד בהם, על כן השביע נפשו וגופו לכך נאמר עליו ושבע, שלא היו הנסיונות עליו לטורח ולמשא אלא היה שמח בהם כמו שהוא שבע מאכילתו, א"כ ואלה ימי אלה בא"ת ב"ש גי' תי"ק, שהיה גופו של א"א תיק לנשמה עליונה, א"כ ואלה ימי, בתיק זה זכה לימים עליונים לימים שאין להם לילה, ותיק בא"ת ב"ש אדם שנתקן, א"כ ואלה מוסיף על הראשונים, ואלה ימי שני חיי, ר"ת וישח היינו וישח אדם וישפל איש, וישח יש י"ד, רמז על דוד שנתקן בו אדם גם כן והבן זה מאד:
<b>גימטריאות</b>
<b>מאה</b> שנה ועשרים שנה. ר"ת משוש, כל זמן שרה היתה משוש לכל הארץ:
בקצה שדהו, הקצה אותו מדעתו שלא היתה חשובה בעיניו:
עפרון, בגימטריא עפר נאה:
ועשה חסד עם, ס"ת למפרע מדה, שכן מדתו של אברהם היא חסד:
לשתות, לשתת כתיב, כי היו המים שותתים ויורדים אז ידעה שכלו לשתות:
ועבדים, ועבדם כתיב שעבד אחד היה והוא אליעזר בן נמרוד:
ושפחות, שפחת כתיב אחת היא והיא הגר בת פרעה:
וישבעני, וישב עני, בלא אשה שלא רצה לקחת מבנות כנען:
לשוח, אז"ל תקן תפלת מנחה, וכן הנעלם לשוח מ"ד י"ן א"ו י"ת גי' התפלה עם המלה:
בצעיף ותתכס, לפי שכסתה פניה זכו בניה לענני כבוד, וכן צעיף גימטריא אלו ענני כבוד:
בשיבה, גימטריא אברהם אבינו, שהוא שאל הזקנה, וכשהאדם מלבין זקנו עושה תשובה ומכין עצמו לעולם שכלו טוב, וזו הוא שיבה טובה בגימ' ז"ך, שזכך עצמו:
אשור ועל פני כל אחיו נפל, רמז על סנחריב מלך אשור שנפל על כל האומות ובלבלם:
<b>פרשת</b> <b>תולדות</b>
<b>ואלה</b> תולדות יצחק בן אברהם. חזר ואמר אברהם הוליד את יצחק, פירש"י ז"ל שאמר אברהם הוליד את יצחק שהרי עדות וכו' על פי שנים עדים יקום דבר, עדות ראשונה שעשה הקב"ה שני דדיה כשני מעינות והיניקה כל הבנים שהביאו בניהם ולא הביאו מניקותיהם וזהו אומרו כל השומע יצחק לי ולא יאמרו שאספה אותו מן השוק, וזו עדות שניה אברהם הוליד את יצחק, וכן ואלה תולדת בגימ' וזו היא עדות בשניה. עוד נ"ל שחזר ואמר אברהם הוליד את יצחק, לומר שמכאן הוא התחלת היחס, שלא תאמר יצחק בן אברהם בן תרח בן נחור בן שרוג וגו', לז"א לא תעלה למעלה אלא תחזור, אברהם הוליד את יצחק מכאן היא ההתחלה, כי בן תרח היה שמו אברם וזה שמו אברהם, וזה בריה חדשה. וכן אברהם אברהם הוליד ע"ה, בגי' זהו בריה חדשה, יצחק בן אברהם ר"ת בגימ' אחד, שהיה מיחד ה' כמו אברהם, בן אברהם דומה לו בכל דבר בין ביחוד בין בחכמה בין בנוי בין בכח בין בעושר בין במעשים בכל היה דומה לו, וכן הוליד בגימטריא ודמה, אברהם הוליד את יצחק שבשעת החיבור וההולדה כיון להוליד בן צדיק וטוב, וכן אברהם הוליד את יצחק ר"ת בגימ' טוב, וס"ת תקדם, הנשמה קדמה כלומר נשמתו קדושה מאד, אדם במ"ק ט', קדם במ"ק ט', והבן:
<b>עוד</b> אברהם הוליד, אז"ל שליצני הדור היו אומרים מאבימלך נתעברה צר קלסתר, וכן כל מה שאירע לאבות סימן לבנים שכן אמרו חז"ל על ישראל אם בגופן שלטו בנשותיהן לכ"ש עד שהעיד עליהם שם י"ה הראובני הפלואי:
<b>ויהי</b> יצחק בן ארבעים שנה. למה שהה כ"כ, א"ת בקחתו את רבקה עד שנולדה זוגתו א"כ קשה. למה לא זמנה לו הקב"ה בשנת כ"א, אלא סוד הענין הוא יצחק בא מסטרא דנוקבא ולית ליה קיימא שכן אמר המלאך למועד אשוב אליך ולשרה בן, לא אמר ולך בן והקב"ה גם כן אמר והנה בן לשרה אשתך, לכד היה ענין העקידה שיהיה כפות תחת ידו עד דייתי מחילא דדכורא, וזה הוא שאמר הכתוב ויאמר יצחק אל אברהם אביו ויאמר אבי ויאמר הנני בני, תהיה בני מחילי, ולזה מתה שרה דאתי מחילה דלא יהא דוכרנה ביה, ולזה אמר כאן אברהם הוליד כאלו הולידו מחדש, ועוד ויהי יצחק בן ארבעים שנה המתין כ"כ זמן ואחר כך יקח בת רשע אחות רשע ממקום הרשע אתמהא, וזהו לשון ויהי לשון צער, ולזה אמר ויעתר יצחק לנוכח אשתו כי עקרה היא, סבת העקרות הוא כדי שיתפלל עליה ותתהפך לבריה אחרת לומר שאינה זאת בת בתואל כי אותה היתה עקרה וזו נאמר עליה ותהר רבקה אם כן אינה אותה רבקה אלא רבקה אחרת, וכל זה כדי לנקות זרע ישראל כדי שלא יהיה להם שום אחיזה עם אומות עכו"ם כמו שאמרתי בשנוי אברם לאברהם, וכן הטעם בשרה ששנה שמה והיתה עקרה לומר שאינה בת נחור שאותה היתה עקרה ושמה שרי וזו שמה שרה ותהר שרה, וכן הטעם ברחל שהיא בת לבן, ולזה אמר ויעתר כמו העתר שמהפך את התבואה מלמעלה למטה כן נתהפכה מעקרות לותהר רבקה:
<b>ורבינו</b> בחיי ז"ל נתן טעם לעקרות האמהות לכל אחת ואחת ולאה לא היתה עקרה והיא גם כן בת לבן, אבל היא הפכה עצמה בבכיתה שהיתה בוכה כדי שלא תנשא לעשו כמו שאמרו חז"ל על פסוק ועיני לאה רכות אם כן אינה אותה לאה כי אותה היא לעשו וזו אחרת. עוד טעם אחר לעקרות רבקה כדי שיצא עשו בימי הזקנה, שאם היה יוצא בימי הבחרות לא היו יכולין בני יעקב לעמוד לפניו שנאמר כחצים ביד גבור כן בני הנעורים, ולזה היו תאומים כי כן דרך התאומים להיות לשים בטבעם, ולזה גם כן יצא ראשון כי דרך היוצא ראשון להיות יותר חלוש מהשני לפי שהוא, נושאו והוא סימן ואתה על במותימו תדרוך, כמו שהיה מדרך לו בבטן, ולזה מתרוצץ עמו כדי להתיש כחו, א"כ ה' סבות להתיש כחו, ולכן יצא בימי הזקנה והיה ראשון והיו תאומים כי טבעם להיות חלשים כמו שאז"ל על פסוק ויעצמו, ולזה תומם כתיב שהאחד היה חלש, והיה מתרוצץ עמו כדי להתיש כחו, והיה שעיר כי טבע השער שהוא מתיש כח כמו שנודע לחכמי הטבע, ובפרט אם השער הוא כנגד הלב, כי אמרו במדרש כי הס"ס שהוא השר שלו יש לו שער כנגד הלב, ולזה רצה יצחק לברכו כי היתה מלאכתו כבידה והוא חלש רצה לברכו שלא יצטרך למלאכתו אלא שיתן לו מטל השמים, וכנגד החולשה יעבדוך עמים, ולזה אמר ויצחק בן ששים שנה בלדת אותם, לומר שעיכוב ההולדה הוא כדי שיהיה יצחק בן ששים שנה כדי שיצא עשו בימי הזקנה כמו שאמרנו. וחז"ל נתנו טעם כללי לעקרות האמהות ואמרו לפי שהקב"ה מתאוה לתפלתן של צדיקים, ונתנו טעם פרטי לרבקה ואמרו מפני לא מה נפקדה רבקה עד שיתפלל עליה יצחק כדי שלא יהיו אומרים תפלתנו עשתה פירות שאמרו לה אחותנו את היי לאלפי רבבה, ברכת אובד עלי תבא זה לבן הארמי שנאמר ארמי אובד אבי, עלי תבא זה רבקה שאמר לה אחותנו את היי לאלפי רבבה, ועמדו ממנה אלופים מעשו שנאמר אלוף תימן אלוף אומר וגו' ורבבה מיעקב שנאמר רבבה כצמח השדה וגו', וי"א אלו ואלו מיעקב שנאמר שובה ה' רבבות אלפי ישראל, על כרחין אליבא דת"ק שאמר ברכת אובד עלי תבא הוא כמתרעם ואומר הברכה של אותו רשע תבא עלי שאמר אחותנו את היי לאלפי רבבה, לא אמרו יהיו ממך או יצאו ממך אלפים ורבבות או רבבות ואלפים, אלא אמר הרשע את היי לאלפי רבבה, כלומר לא הנחתיך שתלכי עם האיש הזה אלא שידעתי שיצאו ממך, וזהו שאמר את היי העתידין לצאת ממנו יהיו ממנה את היי לאלפי, והקדים האלפים שהם מעשו לרבבות שהם מיעקב, ולא אמר לאלפי ורבבה אלא לאלפי רבבה משמע שיהיו האלופים לרבבה שהם בני יעקב, א"כ ברכת אובד עלי תבא אומר יעקב ברכת אותו רשע עלי תבא, וזו היא סברת ת"ק, ויש אומרים ברכת אובד עלי תבא בתמיה ח"ו הוא כיון לרעה כמו שאמר ולא נתקיימה ברכתו ואלו ואלו יצאו מיעקב שנאמר שובה ה' שישוב ברכתו של אותו רשע שהוא הקדים האלפים לרבבות שאמר את היי לאלפי קודם ואתה תשיב ותהפך רבבות קודם ואח"כ אלפי ויהיה הכל מישראל, אם כן סברת יש אומרים היא סברת בעל המאמר שאמר מפני מה לא נפקדה רבקה עד שהתפלל עליה יצחק שלא יהי אומרים וכו':
<b>ועם</b> זה יובן ויעתר יצחק לה' לנוכח אשתו, ולא אמר לנוכח רבקה אלא לנוכח אשתי סתם, לפי שהם ברכו לרבקה שנאמר ויברכו את רבקה לזה אמר אשתו סתם, אבל אח"כ שהתפלל אמר ותהר רבקה אשתו, ומה שאמר לנכח לומר נגד ממנה, שהוא אמר לאלפי רבבה והוא התפלל רבבה ואלפי:
<b>בקחתו</b> את רבקה. רבקה בת ג' שנים היתה א"כ מהו שבחה שאמרו ז"ל שהיתה צדקת ולא למדה ממעשיהם, אלא אפשר לומר שאינו כפשוטו אלא בת שלש שונים שהם אביה ואחיה ואנשי מקומה ועם שונים אל תתערב, שונים שאומרים שתי רשויות, וכן אמר בזוהר שאינו פשוטו (עיין שם דף קל"ו עמוד ב'):
<b>בת</b> בתואל, פירש"י ז"ל וכי עדיין לא נכתב שהיא בת בתואל וכו' אלא להגיד שבחה שהיתה בת רשע ואחות רשע ומקומה אנשי רשע ולא למדה ממעשיהם, וא"ת היא היתה בת ג' שנים מה יכולה ללמוד בג' שנים, אלא השבח הוא כשאמר לה התלכי בה"א התימה כלומר שתאמר לא ואמרה אלך, ואמר ג"כ עם האיש שהוא גדול ואת קטנה, ואמר עוד הזה שהוא עבד וכנען בידו מאזני מרמה, ועכ"ז אמרה אלך, בזה נראה כוונתה שיותר טוב שתלך עמו מלשבת עם משפחתה בית אביה ועם אחיה למה כדי שלא תלמוד ממעשיהם, לזה הזכיר האבות והמקום והאח ונזכר האח באחרונה לומר שהוא היה ברשע שקול ככולם:
<b>ויתרוצצו</b> הבנים בקרבה. אז"ל כשהיתה עוברת על פתחי ע"א עשו מפרכס וכו', ולמה לה לעבור והא כתיב ואל תקרב אל פתח ביתה, אלא היתה הולכת לבתי ע"א אולי תראה שם אשה עובדת ע"א למשוך לבה לה' ולהודיעה שהע"א אין בה ממש כמו שלמדה יצחק שהוא ג"כ למד מאביו שנאמר מגורי אביו אז"ל מגויירי אביו שהיה מגייר אנשים ושרה מגיירת הנשים, ומהם למדה רבקה לעשות כן לזה היתה הולכת לבתי עבודת אלילים
<b>עוד</b> ויתרוצצו הבנים בקרבה. רבי יוחנן אמר זה רץ להרוג את זה וזה רץ להרוג את זה, פי ויתרוצצו מלשון ריצה ומלשון רנון ולזה כפל הצד"י, ורבי שמעון בן לקיש אמר זה מתיר צוויו של זה וזה מתיר צוויו של זה, פי' מלת ויתרוצצו מלה מורכבת התיר צוויו, וכן יובן פי' רש"י שכתב ויתרצצו כתיב חסר מלשון רצץ את מוחי. ופירוש זה מתיר צוויו של זה וכו', הוא כמו שאומר המדרש שהיו חולקין בשביל העוה"ז העוה"ב, באותה שעה רצה סמא"ל להרוג יעקב במעי אמו אלא שעמד מיכאל כנגדו, באותה שעה עמד מיכא"ל ורצה לשרוף לסמא"ל עד שהושיב הקב"ה בתי דינים ביניהם עשו פשרה ביניהם העולם הזה לעשו ועוה"ב ליעקב, ויעקב מתרה לעשו צוויו על עולמו ואומר לו הבנים בקרבה הב"ן מ"י בקרבה שד"י, שם שד"י שכן מ' של הבנים ב"ק של בקרבה באתב"ש שד"י, א"כ הבן ששם שד"י רבו, וזהו בקרב"ה ב"ק רב"ה, עם המלה רבו, ששמו כשם רבו, וזהו הנה מלאכי ילך לפניך השמר מפניו אל תמר בו, בקרבה קב"ר ב"ה, ר"ל שסופו לקבר, רק"ב ב"ה סופו לירקב אם יש לו קנאה שנאמר ורקב עצמות קנאה, קרב"ה ש' ב"ה דהיינו מצפ"ץ שהוא שם הרחמים לרחם ולקבל שבים, וזה מתיר צוויו ואומר לו עוה"ב, בק"ר ב"ה ע"ה הוא בקר"ו של עולם הבא, בקרב"ה ברבק"ה, ופשתם כעגלי מרבק, בקרב"ה בקרב ה' שהקב"ה מתהלך ביניהם לעוה"ב שנא' והתהלכתי בתוככם:
<b>ותאמר</b> אם כן למה זה אנכי. על דרך אז"ל שהיו רצים כשהיתה עוברת וכו', אמרו הולד כשהוא מונח במעי אמו מקופל כפנקס כמאמרם ז"ל למה התינוק דומה במעי אמו וכו' ואינו יכול לרוץ ואלו מאחר שהם רצים אינם צריכים לי ודאי הגיע זמנם לצאת כמו הפרי כשהוא מתבשל הוא נושר, אם כן למה זה אנכי, ס"ת בגימ' ק"י כלומר אקיא אותם לחוץ, גם בגימ' הם בבטן עה"מ, כלומר למה הם בבטן, יצאו. עוד חם כן למה זה אנכי, אמרה אני חשבתי שסיבת העקרות היתה להתיש אותו כח של משפחתי ובית אבי שלא יצאו ממני רשעים, ולזה אחר שעברו שני ההולדה שהן הב' שנים ראשונים נפקדתי חשבתי שכבר הותך אותו כח, ואני עכשו רואה כשאני עוברת על בתי ע"ז אחד מפרכס לצאת ודאי שהוא רשע ויאמרו כל העולם מצדי בא שאני בת רשע ואחות רשע ורוב הבנים דומים לאחי האם למה לא ידמו אלי ויהיו כולם צדיקים אם כן למה זה אנכי שאני צדקת וכבר הותך החומר שהבאתי מבית אבי:
<b>ויאמר</b> ה' לה שני גוים בבטנך. אז"ל שני גיים כתיב, כי בבטנה אי אפשר לסבול שני גוים. ורבינו סעדיה גאון ז"ל פירש אבות שני גוים בבטנך. לה שני גיים, בגימ' רבי ואנטונינוס עם שני המלות, ואמר לה כן לנחם אותה ולדבר על לבה שאפילו שעשו הוא רשע יוצא ממנו אנטונינוס, ולמה יצא אנטונינוס מרשע, הניצוץ שהיה בעשו שלקח מיצחק ומרבקה משם יצא אנטונינוס פרי מקליפה, ונשארה הקליפה לבדה מעורבת עם קצת פרי, שמשם יצאו קטיעא בר שלום וקוסטנר של רבי חנינא בן תרדיון ושליח ששלחו אחר רבן גמליאל, אבל יעקב היה פרי מהפרי וכן כמה גרים יצאו מעשו, וכן ושני לאמים ממעיך יפרדו בגימ' צדיקים מתגיירים, כלומר שהרבה מזרע עשו היו מתגיירים וכמה צדיקים יוצאים ממנו, כמו שמעיה ואבטליון ורבי מאיר שהיו בני גרים וכן הרבה, וכן ולאם מלאם יאמץ, בגימ' גרים עם המלה:
<b>ממעיך</b> יפרדו, שלא כמנהג העולם שאין יצה"ר שולט באדם אלא משעת יציאתו מבטן אמו כדאיתא בסנהדרין פרק חלק אמר לו אנטונינוס לרבי יצה"ר מאימתי שולט על האדם א"ל משעת יצירה א"ל אם כן הוא בועט באמו ויוצא אלא משעת יציאה, אמר רבי דבר זה למדתי מאנטונינוס ומקרא מסייעו שנאמר לפתח חטאת רובץ ע"כ. ואלו מן הבטן הם מריבים זה עם זה כדי שיהיה מריבה ביניהם לעולם ולא יתחברו שניהם כדי שיהיה זרע יעקב נבדלים מעשו ולעולם יהיו אדוקים בהשי"ת, ואם לאו הרי הרצועה מוכנת להלקות שנאמר והיה כאשר תריד וכו'. יפרדו בגימ' יצר, כלומר בעודם במעיך יש להם יצר כמו שאמר יפרדו, יפרדו יפר ברית אחים שהם ד"ו שנים, שנאמר ולא זכר ברית אחים:
<b>ויצא</b> הראשון אדמוני. במדרש כשהיו יעקב ועשו במעי אמן א"ל יעקב לעשו אחי ב' עולמות לפנינו עוה"ז ועוה"ב, עולם הזה יש בו אכילה ושתיה ובנין ומשא ומתן לישא אשה ולהוליד בנים ובנות אבל עולם הבא אין בו כל המדות האלו רצונך טול אתה עולם הזה ואני העוה"ב, באותה שעה נטל עשו חלקו בעוה"ז ויעקב עולם הבא, וכן יעקב בגימטריא חיי עולם הבא, ולזה יצא ראשון להחזיק בנחלתו:
<b>במדרש</b> שאל הגמון אחד את רבן גמליאל אמר לו מי תופס המלכות אחרינו הביא נייר חלק וכתב עליו ואחרי כן יצא אחיו וידו אוחזת בעקב עשו, אמר ראו דברים ישנים בפי זקן להודיעך כמה צער היה אותו צדיק מצטער. להבין זה המאמר יש להסתפק בו כמה ספקות, א' למה לו ליקח נייר חדש ולכתוב עליו ואחרי כן יצא אחיו, יפתח לו הפסוק ויקרא לו ולא יטריח עצמו בכתיבה, ועוד למה אמר נייר חלק, ועוד שאמר ראו דברים ישנים בפי זקן, בתורה הם כתובים, ועוד אומרו להודיעך כמה צער היה מצטער, מה היה הצער. אלא רבן גמליאל ז"ל שהביא נייר חלק כדי שלא יבין פירושו של ואחרי כן הוא על סדר ההולדה שאמר ויצא הראשון ואחרי כן יצא אחיו, לזה לא פתח לו הפסוק כדי שלא יובן ואחרי כן חוזר על פסוק ויצא הראשון, לכך חלק שאין כתוב לעיל שום דבר אם כן הוא חוזר למרחוק שהוא למלך משיחנו, ולזה ואחרי כן מוטעם גרשי"ם. ולז"א התלמידים ראו דברים ישנים בפי זקן, שאנו לא היינו מבינים אלא שחוזר ואחרי כן על פסוק ויצא הראשון וממעשה שעשה נראה שהדברים עתיקים, וכן ואחרי כן יצא אחיו וידו אוחזת בעקב עשו ס"ת בגימ' זהו מלך עם ד' מלות וזהו וישלח יעקב מלאכים לפניו אל תקרי מלאכים אלא מלכים בלא אל"ף, לפניו כלומר קודם לו, וכן הוא אומר ואלה המלכים אשר מלכו בארץ אדום לפני מלוך מלך לבני ישראל, וכן אמר יעקב לעשו יעבר נא אדוני לפני עבדו, אתה יש לך אדנות בעולם הזה ואני בעבדות עד אשר אבוא אל אדוני שעירה, עד שיעלו מושיעים בהר ציון לשפוט את הר עשו, זהו שעירה, עד שם יש לך אדנות זהו אל אדוני שעירה, ולכך וידו אוחזת בעקב, לומר שאין לו שום אחיזה אלא לבסוף, ואמר להודיעך כמה צער מצער היה, שיעקב היה יוצא ראשון ועלה למעלה לתת מקום לעשו כדי שיצא ראשון לקחת חלקו שהוא העולם הזה, וזהו ויתרוצצו שהיה רץ זה לכאן לעלות וזה היה רץ לצאת, ולזה היתה מצטערת שהיו מתהפכים והוא סימן ונתנך לראש וכו' והיית רק למעלה ולא תהיה למטה, וגם כן היה מצטער שהיה יעקב איש חלק ועשו איש שעיר והיה מצערו בשערותיו, וגם היה מצטער שלא ינחל עשו עוה"ב, אם כן יצא ראשון שלא כדרך היוצאין אלא בקפיצה שקפץ ויצא במהרה להוט אחר העולם נבהל להון, נחלה מבוהלת בראשונה ואחריתה לא תבורך, וביציאתו בקפיצה שחת רחמי אמו שנאמר ושחת רחמיו ולא ילדה יותר, ולכך יצא אדמוני מרוב העייפות והיגיעה של הריצה שרץ ונתהפך מלמעלה למטה, ואולי זו היתה סבת בטול המילה שלא נמול שראו אותו אדמוני כאז"ל יצא אדום ממתינין לו עד שיבלע דמו כדאיתא בחולין פרק אלו טריפות:
<b>וידו</b> אחזת כתיב, אוחזת קרי. כלומר שאוחזים בידו בזמן הגלות שיתן לנו מעט רפיון כדי לקיים המצות שזה העולם הוא עולם המעשה ואם לא יעשה בזה העולם במה יזכה, לזה שאל ממנו שלא יניח לו אלא מעט מועד מזה העולם כמו העקב שהיה תופס:
<b>כלו</b> כאדרת שער. כלו כלוי הוא, כאדרת שרצה לשלוט באדירים. ובמדרש מי גרם להם להיות כאדרי קיט על שפשטו ידיהם באדירים יבא אדיר ויפרע מאדיר. אדרת למפרע דרתא תרגום חצר דרתא שעתיד לשלוח יד בחצר בית המלך. אדרת א' תרד, כלומר אחת תרד שנאמר אם תגביה כנשר משם אורידך, אדרת בגימ' קשרה, שקשרה ושרקה פיה עלינו עד שהקב"ה יאמר די לצרותינו ויקיים מקרא שכתוב אשרקה להם ואקבצם:
<b>ויקראו</b> שמו עשו, בגימ' קרו"ע הוא, עקו"ר הוא, ואמרו כולם אין שלום אמר ה' לרשעים, שכן עשו בגימ' שלום, ויקראו שמו עשו, בגימ' אין שלום להרשע עה"מ:
<b>במדרש</b> ויקראו שמו עשו, הא שוא שבראתי בעולמי, עשו עולם ש"ו, וע"ושה ש"מים ו"ארץ, לשוא לזה נברא, לא נברא אלא לעשר ארון, שהם זרע יעקב שעוסקין בתורה ע"כ:
<b>ויקראו</b> שמו עשו, ר"ת למפרע עשו ויקרא אם הם יקראו בתורה שהיא שמותיו של הקב"ה לא יפחדו מעשו אלא אדרבה ישלים עמכם, שכן עשו בגימ' שלום שנאמר ברצות ה' דרכי איש גם אויביו ישלים אתו:
<b>ויגדלו</b> הנערים, מרוב השמחה שהיה כל אחד שמח באומנותו היו גדלים שלא כדרך העולם:
<b>ויהי</b> עשו איש יודע ציד. היל"ל איש ציד למה אמר יודע ציד. ועוד איש איש ב"פ למה, ועוד קרא אותם נערים שנאמר ויגדלו הנערים ואחר כך קורא אותם איש ויהי עשו איש וביעקב איש תם, אלא כשהיו קטנים הלכו לבית הספר למדרש שם ועבר וכשמת אברהם בטלו הלמוד כאמרם ז"ל חכם שמת בתי מדרשות בטלין ואותו היום יצא לשדה וראה נמרוד לבוש לבושו של אדם הראשון וחמדו והרגו ולקח הלבוש והיו כל החיות והבהמות באות מאליהן לפי שהיו בהלבוש כל צורות החיות והיה צד אותם, ולזה חמר ויהי עשו ווי ליה שהוא איש יודע ציד לא עתה מחדש אלא כאלו הוא איש גדול שהוא למוד והוא דומה לנמרוד שהיה צייד, וזהו ויהי עשו כמו איש יודע ציד שהוא נמרוד, וג"כ היה איש שדה, הורג נפש דומה לקין שנאמר ויהי בהיותם בשדה ויקם קין וכו', אי"ש נוטר' אינו ירא שמים, שד"ה שופך דם האדם, שופך דם הוא, ומאותו היום יצא לתרבות רעה, אבל יעקב איש ת"ם, מ"ת שהיה ממית עצמו על דברי תורה, יושב אהלים, ב' אהלים אהל שם ואהל עבר הוא היה ישובן ומיישב מדת הדין, אהלים היינו אלהים ובישוב אהלים, אבל עשו הוא הפך, אדמוני מהפך הרחמים לדין. ובמדרש אדמוני שעד שהוא במעי אמו שתה דם נדתה והדם הוא מוליד אכזריות ובפרט דם נדה שהוא טמא לכך טמא יקרא. איש תם במלואו תי"ו מ"ם בגימ' מלכות כאלו אמר איש המלכות והבן, וכתב רבינו בחיי ז"ל וכבר ידעת כי מספר יעקב עם ד' אותיות עולה מקום, ואמר רבי עקיבא קו"ף זה הקב"ה והבן ע"כ, והוא מה שאמר שהיא נקראת מלכות וזהו ויפגע במקום, והבן:
<b>איש</b> שדה, גימ' ש"ט תרגום ויבז עשו ושט, היה מבזה ומהביל הכל והיה אומר לית דין ולית דיין ולית עלם אחרן, הפך איש תם מת, לפי שנטמטם לבו:
<b>ויאהב</b> יצחק את עשו כי ציד בפיו וגו', כפי פירוש המתרגם היה צריך יצחק שיאכילהו עשו, והרי הוא אומר ויפרוץ האיש מאד, ולכך אמר הרב רבי אברהם ן' עזרא ז"ל שירד מנכסיו. אבל אינו סברת שום מפרש לומר שיצחק העני כל כך, שהרי במדרש על פסוק וילך האיש הלוך וגדל הוא אומר זבל פרדותיו של יצחק ולא כספו וזהבו של אבימלך, וגם לרבותינו ז"ל שאומרים שהיה צדו בפיו כיצד מעשרין את המלח וכו' וכי יצחק שהיה נביא יצודהו עשו בפיו. ונראה כי ציד בפיו שהיה יצחק צד לעשו בפיו שהיה מדבר עמו בלשון רכה כדי לצודו להביאו למוטב, וכן אמר לו ויאמר אליו בני ויאמר הנני, שהיה קורא אותו בני בלשון רכה, וכן כשהביא יעקב מטעמים בחשבו שהוא עשו אמר מי אתה בני, ואהב יצחק את עשו לא אהבה גמורה אלא כדי לצודו בפיו. או נאמר ויאהב יצחק את עשו כדי שיקנאו זה מזה ולא יהיה שלום ביניהם כדי שלא יתחבר יעקב עמו, ופי' כי ציד (יעקב) בפיו של עשו כמו והיה לאכול, ולא אמר ויצחק אוהב את עשו שמשמע לעולם כמו שאמר ורבקה אוהבת את יעקב, האהבה אדוקה עם יעקב, וכמו שאמרו במדרש כל זמן ששומעת קולו מוספת אהבה על אהבתו, ואמר כן ממה שלא אמר ותאהב רבקה ליעקב, ועוד שאמר אוהבת את יעקב אהבה אדוקה עם יעקב אהבה שאינה תלויה בדבר, אבל בעשו אמר ויאהב יצחק את עשו עשה בן אהבה לעשו לומר שאינה אהבה אדוקה כ"כ, והרי נתן טעם כי ציד בפיו אהבה תלויה בדבר. וכתב בעל שערי אורה ז"ל על ויאהב יצחק את עשו אמר וכי צדיק גמור כיצחק שאין השכינה נפרדת ממנו אפילו שעה אחת היה אוהב לרשע כעשו, אלא פרק גדול מסודות התורה הוא, דע כי יצחק אבינו ז"ל צפה כל העתיד להיות וצפה וראה כל בני יעקב חוטאין ומכעיסין לפני ה' ויירשו דיני גיהנם, וכשראה ישראל בגלות עשו שמח שגלות מכפרת עון, ואהב צרות עשו ללמד על ישראל חובה כדי לגמור עליהן הדין בגלותו בעולם הזה ולא יהיו נצודים בדיני גיהנם, וזהו כי ציד בפיו הציד שהיו נצודים בגיהנם בא לפיו של עשו לזה שמח, והאריך שם בשער חמישי. ועם זה נבין מה שאז"ל תחת אדום ולא תחת ישמעאל והלא הוא ישמעאל מל"ה שרים ימיניים ואדום הוא מל"ה שרים שמאליים והוא יותר קשה ויותר אכזרי איך יאמר תחת אדום, אלא סוד הענין הוא שיצחק הוא כובש מדת הגבורה בחזקה לכך בחר במדה זו לעמוד כנגדה לרחם על בניו כמו שאז"ל על פסוק כי אברהם לא ידענו כו', לזה אמר תחת אדום שאם יתגברו עלינו יעמוד כנגדם כי לזה בחר במדה זו אבל לא תחת ישמעאל לפי ששם מדתו של אברהם ואברהם לא ידענו ואם יראה בני ישמעאל מתגברים עלינו לא יעמוד כנגדם לפי שהוא התפלל עליו ואמר לו ישמעאל יחיה לפניך:
<b>ויזד</b> יעקב נזיד. בשל לו תחבולה אמר יעקב עשו ביזה וההביל הכל וא"כ באי זה דבר ימכור לי הבכורה, עתה יבא עיף ויגע ויתאוה לאכול ואם אעשה לו מטעמים הוא בכל יום מביא ציד ועושה מטעמים, אעשה מאכל אחר שאינו רגיל בו והוא מועיל לגוף כדאיתא במסכת ברכות הרגיל בעדשים אחת לשלשים יום מונע אסכרה מתוך ביתו, כדי שיתאוה לאכלו לתאבון ובזה ימכור לי הבכורה:
<b>ויבא</b> עשו ויאמר הלעיטני נא וכו'. לא אמר האכילני אלא הלעיטני אתה בידך, נא בבקשה ובמהירות, מן האדם האדם הזה בגימ' ברה זה מברה גוף האדם. והוא עיף, תבשיל זה הוא רפואה לעייפותו. אולי כדי שיקבל יעקב הבכורה יגע הרבה אותו היום כי כל יום הוא הולך לצוד ולא עף אלא אותו יום יגע עד שנתיעף, ותאות צדיקים יתן, על כן קרא שמו דום, ולא על שיצא אדמוני כי אותו אדמימות היה על שיצא בבהלה כמו שאמרתי וכאשר נח הלך אותו אדמימות. על כן קרא שמו להגיד חרפתו ראו על מה מכר הבכורה לא על דבר חשוב או בדמים, אלא על הלעטה אחת ולא ממאכל חשוב אלא ממאכל אדום שהנפש קצה ממראהו שהוא אדום כדם על כן קרא שמו אדום:
<b>ויאמר</b> יעקב מכרה כיום. אמר לו יעקב הראית כי אם היה גובר העיפות עליו היה מת ומלאכתו עיפה ויגעה אם יקרה לו מקרה אחר כמו שקרה לו היום ימות, ולזה אמר מכרה כיום שלא יבא יום אחר כמו זה היום וימות ותמות הבכורה גם כן עמו ולא יהיה לו שום זכר וזכרון, ואם תמכור יאמרו זאת בכורתו של פלוני, ויאמר עשו ודאי כן דברת הנה הוא הולך למות וכו':
<b>ועל</b> דרך המדרש מכרה כיום אמר ר' אחא כל מי שיודע לחשב כמה שנים ישב יעקב בשלוה בצלו של עשו יום אחד אם כן אמר לו ישבתי יום אחד בשלוה מכרה לשבת יום אחר כמו אותו יום. ויאמר השבעה לי, שהן דברים ואינן נקנים באמירה לכך השביעו, והשביעו כיום כמו שזה היום אילו לא מצא זה התבשיל היה מת מרוב העיפות כן גם כן מכר לו בלי שום שיור ובלי שום תנאי, וג"כ השביעו כדי שלא יאמר מחמת אונס מכר אע"פ שאנסוהו עד שמכר מכירתו מכירה אם לא מסר מודעה עכ"ז לרווחא דמלתא השביעו. עוד השביעו שלא יאמר בתבשיל עדשים מכר אלא מכר שהצילו ממות לחיים, וזהו השבעה לי כיום שהיום היית מת אם לא האכלתיך. עוד הלעיטני נא למה נתאוה למאכל עדשים לפי שבא עשו מן השדה והוא ירא שלא ימות מן העייפות שבו ותבשיל של עדשים הם מועילים לחולה להחליש כח הדם, ולזה אמר הלעיטני בעל כרחי כמו שעושין לחולה שמאכילין אותו בעל כרחו, מרוב פחדו שלא ימות מהעייפות, ולזה אמר הנה אנכי הולך למות, א"ל יעקב א"כ מכרה כיום לא תראה בתבשיל שדמיו מועטים אבל תראה התועלת שבו שמצילך מהמיתה, ולזה אמר כיום יום זה יהיה מגמתך לעולם ולא תשכחהו, ולזה אמר השבעה לי שלא תמשך אחר האכילה ותשכח יום זה, ובכל יום ויום תאמר שבא לך חיים מחדש כמו יום שאכלתי העדשים, כי באותו זמן לא היו מתים מחמת חולי שלא התחיל החולי אלא מיעקב אלא כשבא להם עייפות היו מתים לזה אמר מכרה כיום ראה בתועלת היום ולא לתבשיל. ויבז עשו וכו', אמר חלק בכורה אינה כדאי בערך המיתה וכל אשר לאיש יתן בעד נפשו והנה אחר שאמר ויאמר יעקב השבעה לי למה חזר פעם אחרת ואמר וימכור את בכורתו ליעקב, אלא הוא נתכוון לרמאות, אולי הקב"ה ישנה שמו ויאמר לא מכרתי אלא ליעקב, לזה כשבא הקב"ה א"ל שמך יעקב לא יקרא כו' כי אם ישראל לא שיעקר שם יעקב כדי שלא ימצא אותו רשע מקום שלא תחול מכירתו אלא שם יעקב טפילה וישראל עיקר, ולזה המלאך כשבא לשנות שמו אמר לא יעקב יאמר עוד שמך כי אם ישראל, כוונתו לבטל מכר הבכורה שהוא לא מכר אלא ליעקב, אבל הקב"ה כשברכו אמר שמך יעקב, ואמר כי אם ישראל יהיה שמך, לפעמים יעקב ופעמים ישראל, לא כמו שאמר המלאך לא יקרא עוד שמך יעקב שכוונתו לעקור שם יעקב, אלא שמך יעקב, ולזה אמר מכרה כיום את בכורתך לי, לא אמר מכרה לי בכורתך לי דייקא:
<b>ויעקב</b> נתן לעשו לחם ונזיד עדשים. הוא לא שאל אלא הלעטה אחת ויעקב נתן לו לחם ונזיד עדשים ויין שנאמר ויאכל וישת, שנתן לו יותר ממה שהיה עליו התנאי, יעקב וותרן בממונו היה:
<b>ויהי</b> רעב בארץ. כמו שאמר לאברהם לך לך כדי שיצא לו מוניטין בעולם, כן הביא רעב כדי שילך יצחק גררה ויקח אבימלך את אשתו ויצו אבימלך וכו' הנוגע באיש הזה וכו' מות יומת, וזרע בשנה ההיא שנה קשה שנת רעבון ומצא מאה שערים ויגדל האיש ויהי לו מקנה צאן וכו' והלך אליו אבימלך ואמר לו תהי נא אלה ונכרות ברית וגו' כל זה כדי שיצא שמעו בעולם, ואמר לו אל תרד מצרימה שכון בארץ, במדרש השכן השכינה בארץ, ע"כ. אשר אומר אליך, לא בארץ הזאת אלא בארץ אשר אומר אליך והיא באר שבע, שנאמר ויעל משם באר שבע וירא אליו ה' וגו', אבל עתה גור בארץ הזאת, גרות לבד כדי להודיעך כי לך ולזרעך אתן את כל הארצות שיצא טבעך בכל הארצות. או נאמר שכוונת יצחק אבינו היה כשידע שנגזר על זרעו של אברהם גרות ר"ה שיתחיל הגרות ממנו להקל מעל בניו מת' שנה כאב רחמן. כשראה הקב"ה כוונתו הסכים על ידו ואמר גור בארץ הזאת אע"פ שלא תרד למצרים, וגם אחשוב לך מן היום שנולדת, ולא תצא חוצה לארץ שאתה עולה תמימה כמו שאמר המדרש מה עולה אם יצאת חוץ לקלעים נפסלת אף אתה אם תצא חוצה לארץ אתה נפסל. אב רחמן גי' אש, שמדתו היא הגבורה והוא כובשה לרחם על בניו, ואנו אומרים בברכת אתה גבור מי כמוך אב הרחמן סודו אש"ה ריח ניחוח, שהיה עולה תמימה:
<b>ויהי</b> כי זקן יצחק ותכהינה עיניו מראות. מצאתי כתוב למה כהו עיניו, לפי שכשנעקד על גבי המזבח ולקח אביו המאכלת לשוחטו נפתחו השמים ויצאו מלאכי השרת חוצה והיו בוכים שנאמר הן אראלם צעקו חוצה מלאכי שלום מר יבכיון וירדו דמעותיהם על עיניו, וזהו מראות שהיו רואים האב מוכן לזבוח והבן להזבח והיו הדמעות רשומות בתוך עיניו וכיון שהזקין כהו. ויהי כי זקן יצחק, אחר שבאה הזקנה ונתוסף לו דעת היה לו ללמוד מאביו שנאמר ולבני הפילגשים נתן אברהם מתנות וישלחם מעל יצחק בנו, כן היה לו ליצחק לעשות, לזה אמר ותכהינה עיניו שהן עיני השכל, והיתה סבה מה' כדי שתהיה תמיד מריבה ביניהם כדי שיהיו עיניו של יעקב תמיד תלויות לה' ית' ויהיה אדוק בה', לפי שהוא מתאוה לתפלתן של צדיקים, ומפחדו של עשו יהיה אדוק בתורה ובמצות כמו שאמר לו והיה כאשר תריד:
<b>ויקרא</b> את עשו בנו וכו'. יש להתעורר איך יצחק מניח מלברך יעקב שהוא יושב אהלים וראהו קודם שכהו עיניו ויברך לעשו. ועוד שא נא כליך לא היה צריך לומר אלא וצודה לי ציד ודאי שיקח כליו שאם לא יקח במה יצוד. ועוד למה אמר שא יאמר קח, ועוד תליך וקשתך למה וכי הוא הולך לערוך מלחמה, ועוד צא השדה מיותר כי פשיטא שצידה היא בשדה ולא במדינה. ועוד וצודה לי, ועשה לי הביאה לי, לי לי לי למה, ועוד אומרו בעבור אשר תברכך נפשי, וכי הנפש מברכת, האדם מברך. אלא כשהאדם מתקרב למיתה נתוסף בו יותר התעוררות ויותר הכנה מכשהיה לפי שהוא מתקרב לעילוי נשמתו ובפרט כשהזקין שבטל כח הגוף, לזה אמר ויהי כי זקן יצחק ותכהינה עיני הגוף מראות, ויקרא את עשו בנו שראה שהוא בנו והוא הגדול ויוצא לתרבות רעה לכך רצה לברכו ויתן לך האלהים מטל השמים יעבדוך עמים וגו', כשיראה שגבר חסד הקב"ה עליו בלא עמל ובלי טורח יחזור בו, ולפי שראה שלא יש לו שום זכות כי יעקב יש לו זכיות הרבה שעמלו בתורה שהיא שקולה כנגד כל המצות וזה שהוא תאומו לא יהיה לו שום זכיות, לזה אמר לו עתה שא נא כליך תליך וכו', כלומר הסר כלי הצידה כמו ישא פרעה את ראשך של שר האופים, וכוונתו של יצחק שיסיר המלבוש שחמד מנמרוד איני אוכל לחם חמודות, וגם אינו צידה כי כשהיו חיות רואות אותו מלבוש היו באות מאליהן, אני רוצה שתצוד צידה ע"י טורח וע"י עמל כדי להרבות שכרך לפום צערא אגרא, וגם תסיר תליך שהוא החרב והקשת כדי שלא יזדמן לך. שום הריגה לשום אדם על ידי, וגם אם הציד לא יכנע ממך תהרגהו ותאכילני נבילות. וצא השדה, למרחוק כדי שיטרח לזכותו, ולז"א כשבא יעקב מה זה מהרת למצוא בני, אני הייתי רוצה שלא תמצא בריוח אלא בצער ובדוחק. וצודה לי, איני צריך מאכל אלא לזכותך כמ"ש, ואמר וצודה לי, כשתצוד תאמר זה לכבוד אבי, וכן בעשיה ועשה לי, והביאה לי, על כל דבר ודבר עשהו לשמי. ויתאמת פירוש זה לפי שיצחק היה אוכל על שלחנו של עשו כמו שאמר המתרגם כי ציד פיו ארי מצידיה הוה אכיל, אם כן מה צורך ומר לו צא השדה וצודה לי, כי כל ימיו הוא אוכל ציד ומדידיה אכיל ומה צריך לומר ועשה לי מטעמים והביאה לי ואוכלה. אלא ודאי כמו שאמרנו שאמר לו אתה בכל יום צד ציד אבל זה היום לא יהיה הציד אלא על שמי, זהו וצודה לי, ובכל יום אתה עושה תבשילין וזה היום יהיה על שמי, זהו ועשה לי מטעמים, לי דייקא, הביאה לי, הכל לי, כדי לזכותו כמ"ש, ובזה יהיה התעוררות לנפש לברך, או לשכינה שנקראת נפש:
<b>ורבקה</b> אמרה אל יעקב בנה לחמר הנה שמעתי את אביך מדבר אל עשו אחיך לאמר, למה לאמר תרי זמני, אלא אמרה רבקה לאמר, הנה שמעתי זאת האמירה שאני אומרת לך ברוח הקדש נאמר לי כי איני צייתנית, ולז"א שמעתי את אביך לא אמרה אביך אלא את אביך לומר שברוח הקדש נאמר, אל עשו אחיך לאמר הביאה לי ציד, כלומר אע"פ שהוא אמר צא השדה וצודה לי ציד, הכוונה היא ההבאה לא הצידה שאם הכוונה היא הצידה לא היה נאמר לי ברוח הקדש שאין אתה צייד ואינך איש שדה אלא מכאן שהכוונה היא ההבאה עיקר. ועוד לאמר עיקר אמירה היא לאמר הביאה לי, ועשה לי, שתעשה המצות לשמה, ולזה כשבא יעקב אמר עשיתי כאשר דברת, העשיה והדבור על כל דבר הייתי אומר זה לכבוד אבא, וכשבא עשו אמר יקום אבי ויאכל מציד בנו, אמר יצחק זה לא כוון בשעת הצידה אלא לעצמו שאמר מציד בנו, ולזה ויחרד יצחק חרדה גדולה ויאמר מי אפוא גימ' פ"ח, שם לי פח ללכדני להאכילני לחם חמודות שהוא צד לעצמו ואחמוד אותו ציד לאכול ממנו, הוא הצד ציד ויבא לי לשמי זה ראוי לברכה, גם ברוך יהיה, ס"ת גימ' ה"ס היא השכינה, גם השכינה תסכים עמי בברכתי:
<b>הן</b> עשו אחי איש שעיר,, איש עשיר, שכן היה התנאי בינינו שהוא יקח העוה"ז ואני העוה"ב, ואנכי איש חלק, כנייר חלק שאין בו כתב ואין לי חלק בזה העולם, והברכות הם לזה העולם, אולי ימושני אבי שבשמים והייתי בעיניו שעברתי על התנאי. ותאמר לו אמו עלי קללתך, אם יתברך אחיך והוא רשע ובברכה יוסיף על רשעו רשע שישמן ויבעט וינבל אלוה עשהו ויבאו כל העולם לקללני לומר ארור בטן שזה ילד. ועלי קללתך בני אמרה נגד עשו, ועלי תהיה לי קללה בעבורך. אך שמע בקולי ולך. קח לי, לי ממש הצילני מקללת המון העם, וקבל ברכות אביך יתחיה בברכה ועושר, וגם עשו אחיך תסעדנו שלא יהיה עני מדוכא, שכשיראו אותך, בברכה ובעושר והוא בתכלית העוני יאמרו אוי לרשע רע וגו' ועליך יאמרו אמרו צדיק כי טוב וגו', אם כן עלי קללתך, הייטב בעיניך שיבא לי קללה ולא יתלו הדבר שיצא רשע אלא בי, כמו שאז"ל על פסוק מה ברי ומה בר בטני, אמרה לו הכל יודעים שאביך ירא שמים ועכשיו יאמרו אמו גרמה לו, לזה שמע בקולי וקח לי ממש, וכשיהיה עני אולי לא יעשה כ"כ רשע. ואולם כוונתו של יצחק היתה כשיהיה ברבוי טובה וברבוי ברכה יעבדוהו עמים וישתחוו לו לאומים יחדל מהרע, כי יטרד בברכתו, כי יצחק ידע שהוא רשע, כמו שאז"ל יוחן רשע בל למד צדק אמר יצחק לפני הקב"ה יוחן עשו א"ל רשע הוא א"ל בל למד צדק א"ל בארץ נכוחות יעול א"ל א"כ ובל יראה גאות ה', כן אמרו במגילה (ו'), משמע שהיה יודע יצחק שהוא רשע ורצה לברכו לסיבה שאמרנו:
<b>ותקח</b> רבקה את בגדי עשו בנה הגדול וכו' ותלבש את יעקב בנה הקטן. למה אמר כאן גדול וקטן, אלא אמרה לו ליעקב עלי קללתך בני כתרגום עלי יתאמר בנבואה, רצתה לבחון נבואתה בבגדיו של עשו, לפי שעשו היה יותר ארוך מיעקב והכל היו אומר זה גדול מזה ולזה קראוהו עשו שהיה גדול ועשוי, והלבישה בגדיו של עשו ליעקב לראות אם יבאו כמדתו של יעקב אז יתאמת לה נבואתה, כמו שאירע לדוד שאמר וילבישהו מדיו אז"ל שבאו כמדתו ושאול היה משכמו ומעלה גבוה כו', לזה אמר בגדי עשו בנה הגד"ל שלא היה גדול במעלה, (לזה הגד"ל כתיב חסר) אלא בקומה, ותלבש את יעקב בנה הקטן לראות אם יבאו כמידתו, וכשראתה שבאו כמדתו אז נתאמת נבואתה, מיד ותתן את המטעמים:
<b>ואת</b> עורות גדיי העזים הלבישה. כבר ידעת שיעקב פרי בלא קליפה ועשו קליפה בלא פרי, ולזה הלבישתו כי האשה הוא יותר קרובה לקליפה, אש"ה בגימ' ערל"ה יתר אחד, שאלמלא אחד אין כל אדם יכול לה, ותראה שיעקב נולד מהול מכאן שהוא פרי בלא קליפה:
<b>ויבא</b> אל אביו ויאמר אבי ויאמר הנני מי אתה בני. ולמה לא הכירו ומה לי אם כהו עיניו שאפי' הקול קולו הוא, אלא לפי שאמר כי הקרה ה' וכו' אמר יצחק יודע אני שאין עשו מזכיר שמו של הקב"ה אין זה אלא יעקב. ויאמר אבי, פירוש נשא עיניו לאביו שבשמים, כבמדרש בשעה שאמר גשה נא ואמושך נשפכו מים על ברכיו והיה לבו נפה כשעוה וזימן לו הקב"ה שני מלאכים אחד מימין ואחד משמאל והיו אוחזין בו שלא יפול הה"ד אל תשתע אל יהי לבך כשעוה, לכך נשא עיניו שלא יתבייש לפני אביו. וראיתי כתוב לפי שראהו יצחק קרוב למות לכך ברכו בטל של תחית המתים ונעשה גבור חיל, לכך נאמר מידי אביר יעקב שנתן לו אבירות לב:
<b>ויאמר</b> יעקב וגו' אנכי, למה לא אמר אני כמו שאמר עשו, אלא אמר אנכי שאני ראוי לקבל הברכה שעתיד הקב"ה לתת התורה לזרעו של יעקב על הר סיני ואומר אנכי ה' אלהיך, עשו בכורך לפי דעתך אבל לפני הקב"ה יעקב הבכור שכן נאמר בני בכורי ישראל:
<b>וירח</b> את ריח בגדיו. אמר יצחק הרי מאכל והרי יין כלום חסר הריח מיד הפיח רוח מג"ע והריח, בגדיו בגי' כ"ה שהיא השכינה היא הריחה היינו ריח ג"ע ויברכו, ומה ברכו ראה ריח בני כריח שדה, למי אמר ראה להקב"ה אמר, בגדיו גימ' כ"ה וע"ה כ"ו א"כ להקב"ה אמר ראה ריח בני, א"ל רבש"ע כשתגזור שום גזירה על בני ויתענו לפניך תעלה ריח פיהם לפניך כריח שדה, אשר ברכו ה', ר"ת אבי, א"ל אבי שבשמים יערב ריחם לפניך ויתבטל הגזירה מעליהם, ולזה אמר ריח בני ולא אמר ריח בגדי בני אלא בני. יבא דודי לגנ"ו ויאכ"ל, בגימ' יעקב ע"ה. פרי מגדי"ו, בגימ' ס"ג, שהיה בן ס"ג כשקבל יעקב הברכות כדאיתא במדרש:
<b>ויברכהו</b><b>.</b> י"ל למה ברכו הלא אמרו כשתראה עוברי רצונו יושבין בשלוה יש לך לשמוח ולומר אם לעוברי רצונו כך לעושי רצונו עאכ"ו, וכן ה"א נתת שמחה בלבי מעת דגנם ותירושם רבו. עוד יש להתעורר בברכה שבירך יצחק שאמר וירח את ריח בגדיו ויברכהו ולא פירש הברכה, ואמר ראה ריח בני וכו', ואמר ג"כ ולא הכירו כי היו ידיו כידי עשו ויברכהו ולא פירש הברכה, אלא אמר האתה זה בני עשו ויאמר אני. ועוד כבר אמר לעיל מי אתה בני ויאמר אנכי עשו בכורך ועוד למה אמר ויתן לך האלהים וכו' ורב דגן ותירש וסמיך ליה יעבדוך עמים וכו', ועוד שאין זה נראה לשון ברכה כמו ויברכם ביום ההוא בן יברך, הזכיר לשון ברכה, ועוד שאמר אחרי כן ויקרא יצחק אל יעקב ויברך אותו פעם אחרת ולא פירש הברכה, ואם הברכה היא ואל שדי יברך כו' אם כן יאמר מיד למה זה הפסיק שאמר לא תקח וגו' אשה קום לך פדנה ארם וכו', ועוד מה הפרש בין ברכת יעקב לברכת עשו דבברכת יעקב אמר מטל השמים ומשמני הארץ ורוב דגן ותירוש ובעשו אמר ג"כ משמני הארץ יהיה מושבך ומטל השמים, והנה ביעקב אמר ויתן ובעשו אמר הנה משמני וכו', ועוד ביעקב אמר מטל קודם ואחר כך ומשמני ובעשו אמר משמני הארץ קודם, ועוד בעשו אמר מטל השמים מעל וביעקב לא אמר מעל, ועוד מהו פירוש מעל, הטל הוא מן השמים ואינו מעל השמים. אלא אמר ולא הכירו וכו' ויברכהו, ברכו ברכה כוללת בין ליעקב בין לעשו לפי שלא נתאמת לו מי הוא אם עשו ואם יעקב, ולזה אמר ולא הכירו, וברכו בצנעא כדי שלא תשלוט בו עין הרע, כי לזה אמרו ז"ל אסור להסתכל בכהנים כשמברכים שלא יסמו עיניהם מדה כנגד מדה, ואפילו הכהנים עצמן אסורים להסתכל בידיהם בשעת ברכה, ולכך מכסין פניהם כדי שתהיה ברכה בצנעא, וזהו פירוש התפלה שמתפללין הכהנים בשעה שעוקרין רגליהם לעלות לדוכן יהי רצון שתהא ברכה זו שלמה וכו'. והברכה אע"פ שהיא בקול רם היא סתומה שאמר יברכך ולא יפרש במה יברכהו וכן כולם, כל זה, כדי שלא תשלוט בו עין הרע כדאיתא פרקא קמא דמועד קטן בההוא מעשה דרבי יונתן בן עכמא ורבי יהודה בן גרים דהוו תנו קמי דרבי שמעון בן יוחאי כד איפטרו מקמיה אמר לבריה זיל לגבייהו דלברכוך אזל לגבייהו א"ל יהא רעוא מן קדם ה' דתזרע ולא תחצוד תעיל ולא תפיק תפיק ולא תעיל ליחרב ביתך וליתוב אושפיזך ויבלבל פתורך ולא תחזי שתא חדתא, ברכוהו כן כדי שתהא סמוי' שאפילו הוא לא ידע שהיא ברכה. ואח"כ כשהריח ריח ג"ע ברכו ברכה פרטית והברכה היא ראה ריח בני כריח שדה אשר ברכו ה' ברכו שיהיה חי לעולם, שכן ריח בני ס"ת חי, וכן יעקב עולה לעולם עם ה' אותיות והכולל, וזהו סוד יעקב לא מת, ולפי שברכות של עולם הבא אין להם לא ערך ולא דמיון לכך נסתמה בז' תיבות אלו, ריח בני כריח שדה אשר ברכו ה' שהוא סוד השביעיות ואין ספק שעיקר הברכות היא ברכת עוה"ב א"כ איך יעלה בדעת שיצחק אבינו יברך מעין עוה"ז כנראה ויתן לך כו' ויניח העקרית שהיא ברכת עולם הבא, אלא ודאי ברכו מעין ברכת עולם הבא קודם שהיא עיקר ואחר כך מעין עולם הזה, ולזה אמר ויתן לך וגו', שברכו קודם הברכה הסמויה מן העין והיא ברכת עולם הבא שנאמר עליו עין לא ראתה ואחר כך ויתן לך שהיא ברכת העולם הזה, ולפי שזה העולם הוא עולם המעשה ואי אפשר להשיג חיי העולם הבא אלא על ידי מעשה של עולם הזה, לכך ברכו שישפיע לו האלהים טובות העוה"ז דהיינו רוב דגן ותירוש וכו' וירחיק ממנו דברים המונעים כגון חולי ומלחמה ורעב וזהו פסוק שני יעבדוך עמים וכו', פסוק ראשון ברבוי טובה פסוק שני בדברים המונעים, כדי שימצא עצמו פנוי לעסוק בתורה ולקיים המצות כדי שיזכה לחיי עוה"ב:
<b>ואמר</b> ורוב דגן ותירוש וסמיך לי' יעבדוך עמים, שא"ת ל"ל רוב דגן ותירוש, אם יהיה לו רבוי דגן ותירוש צריך לטרוח טורח גדול לקבץ ולאסוף כל אותו דגן וכל אותו תירוש ולמי יאסוף אותו, לזה אמר לו יעבדוך עמים, לא תטרח אתה, על דרך ועמדו זרים ורעו צאנכם וגו', ותצטרך לזונם. הוי גביר לאחיך אמר לו לא יעלה בדעתך שמה שאמרתי יעבדוך עמים שהוא על אחיך זה, לא, לפי שקנאתו עליך שיאמר כלנו בני איש אחד אנחנו למה נעבדך, אלא תהא גביר עליהם לבד, ולא תאמר כשיראוני גביר עליהם שמא יבאו לקלל, לזה אמר אורריך ארור אלא אדרבא יברכוך כשיראו שאין אתה משתעבד בהם:
ותמצא רמוז בברכה זו שם כ"ו שהתחיל בוא"ו ואמר ויתן לך וסיים בך. ומניין המלות הם כ"ו גם כן, מנין האותיות אי"ק ואי"ק היינו אל"ף, ואל"ף גם כן שני יודי"ן ו' כזה הציור א אי"ק עם הכולל יב"ק, ואמר ויתן לך האלהים פ"ו והברכה התחילה בוא"ו וסיים בכ"ף, היינו כ"ו פ"ו גימטריא יב"ק, יחוד ברכה קדושה, וסוד יב"ק הוא על דרך קו האמצעי ה"ס כ"ו א"ך, ולזה אמר ויעבר את מעבר יבק. שעולה למעלה עד הכתר היא נחלה בלא מצרים וכן רמוז בברכה מטל השמים ומשמני הארץ. ובעשו אמר הנה משמני התחיל בה' הנה וסיים מעל צוארך סיים בכ"ף, חסר א' אין לו אחיזה בשם יתברך כלל, ולכך אמר לו הנה משמני הארץ שהיא איטליא של יון שהיתה מלאה גלולים ומלאה מכל מיני טומאה יהיה מושבך, א"כ מה אברכך אינך ראוי לברכה, ואם ירד הטל לא ירד אלא מעל, ולכך לא אמר בעשו יתן שאינו כדאי ליתן לו ברכה לפי שנשמתו היתה טמאה, וכן הנה משמני בגימטריא נשמה טמאה לך, ואתה שנאוי שנאמר ואת עשו שנאתי, וכן עשו ע"ה בגימ' שנוי הוא, אח"כ אמר ויקרא יצחק אל יעקב ויברך אותו אותו דוקא, וברכו בחשאי ואמר לו ואל שדי יברך וכו', זו ברכה כוללת לכל ישראל שיאמר די לצרותינו, ובברכה זו אנו דרים בין האומות, ולזה אמר לרשתך את ארץ מגוריך לשון מורא כמו ויגר מואב, מגור מסביב, מגריך בגימ' רגע, כאומרם ז"ל כמה זעמו רגע שנאמר כי רגע באפו וגו' וכן הוא אומר בשצף קצף הסתרתי פני רגע ממך, גערה לבד:
<b>וכתב</b> הרב ר' יהודה חייט ז"ל ברכו בטל כדי להחליק השער שהיה איש שעיר, והשער יתחלק בשמן הטל, לפי דעתו שלעשו היה מברך, וגם אחר שנודע לו האמת וברך את עשו אמר לו הנה משמני הארץ ומטל לכוונה הנזכרת ע"כ:
ומה שבאה הברכה כך בערמה היה סבה כדי להסיח דעתו של השטן שיאמר שאין ברכה שבאה על ידי ערמה מתקיימת ולא יערער, וגם שלא יהיו בניו של יעקב בטוחים שהברכה תתקיים על כל פנים אע"פ שלא ילכו בדרך ה', וכשיראו שהברכה על ידי ערמה אז יפחדו וייראו את ה' ויהיו עיניהם תלויות לאביהם שבשמים וילכו בדרכיו ויעבדוהו בכל לבם ובכל נפשם. וכשתדקדק בברכה של יעקב תמצא בה, עשרה מינים, טל ומשמני הארץ וכו' ותמצא עשר פעמים נאמר ברכה ליעקב, שעירות ויברכהו, תברכך נפשי, ריח בגדיו ויברכהו, ברכו ה', ומברכיך ברוך, לברך את יעקב, בטרם תבא ואברכהו, גם ברוך יהיה, ויקרא יצחק אל יעקב ויברך אותו, ויתן לך את ברכת אברהם. ובעשו לא תמצא אחת כי ודאי לא ברכו אדרבא מנעו מברכה:
<b>שמעתי</b> דשופריה דיעקב מעין שופריה דאדם, פירוש שופריה תקון כמו ברוחו שמים שפרה, וכמו שנתקלל אדם ע"י אשה ובלא דעת כן נתקן ע"י אשה ובלא דעת, ול הברכות שלו הוא לוקח, ומנען מעשי כדי שלא יתברך סמאל שהוא כחו, ועל ידו נתקנו העשר צנורות שהן סוד עשר ברכות, ונתקן הסולם לעלות ולהוריד שפע בלי הפסק ובלי שום מעכב. ואמר לעשו ועל חרבך תחיה רמז לו סמאל שהוא שלו ומחיתו ממנו, ועל חרבך גימ' של"ו, שכל אחד לקח שלו, ועל חרבך תחיה, גימ' שט"ן הנשמ"ה, שעולה ומשטין ויורד ונוטל הנשמה בחרבו, ועתיד ליכלות מן העולם, שכן ועל חרבך תחיה סופי תיבות כלה, ועליו נאמר הגשם חלף הלך לו. נשמה בהפוך אותיות משנה שהוא משנה הבריות ומטען הלך כלה מן העולם:
<b>עוד</b> נאמר שהיו הברכות על דרך זה ברמאות כנראה היתה סבה אלהית, שאם היה מברכו בפירוש לא היו בני יעקב סובלין עליהם עול הגלות והיו אומרים אבינו ברכנו מטל השמים ומשמני הארץ אם כן נאכל משמנים ונשתה ממתקים ונתענג בזה העולם ונקנה עבדים ושפחות שכן ברכנו אבינו יעבדוך עמים וישתחוו וכו', ולא כן כוונת השם יתברך אלא יהיו עיניהם תלויות לשמים ולא יבטחו על הברכות, ולזה היה ברמאות כזה ואדרבא יפחדו מעשו שרימהו ולעולם יהיה ביניהם שנאה ואיבה, ושיהיו עיניהם נשואות לאדוניהם ויסבלו עול הגלות, וכן היא הכוונה:
<b>ויעש</b> גם הוא מטעמים ויבא אל אביו וכו'. תרגום ירושלמי ועכיב מימרא דה' מיניה צידא דכיא ואשכח כלבא חדא וקטליה ועבד מניה תבשילין ואייתיה לאבוהי, לכך ויחרד חרדה ואמר מי הוא הצד ציד, במה שצדין הציד שהוא הכלב הביא לו. מי אפוא הוא הצד ר"ת ע"ה בגימ' כלב, ולכך זעק שלא זמן לו דבר טהור אלא דבר טמא והביאו לאביו, והיה כלב דומה לשר שלו שהוא סמאל שנאמר הצילה מחרב נפשי מיד כלב יחידתי:
<b>או</b> נאמר שאמר לו הוא הצד, הוא הצייד שהוא יעקב לא אתה שהוא צדך ברשותו, ולזה אמר יקום אבי ויאכל מציד בנו, לא אמר כמו שאמר יעקב מצידי אלא מציד בנו, לומר בנו שהוא יעקב שהוא בנו העשקרי כמו שנאמר לאברהם כי ביצחק יקרא לך זרע ביצחק ולא כל יצחק, א"כ מציד בנו יאכל ולא מציד עשו שהביא לו דבר טמא, ולזה לא אמר עשיתי כאשר דברת אלי כמ"ש יעקב לפי שהוא לא עשה צוויו שאמר לו עשה לי וצודה לי לשמי כמו שאמרנו, ולא די שלא עשה אלא שהביא לו דבר טמא:
<b>כשמוע</b> עשו את דברי אביו ויצעק צעקה וכו'. במדרש א"ל מה האכילך שאמר ואוכל מכל א"ל איני יודע אבל הייתי טועם טעם פת טעם בשר טעם דגים, כיון שהזכיר בשר מיד בכה ואמר אני קערה של עדשים האכילני ונטל הבכורה ממני אתה שהאכילך בשר על אחת כמה וכמה:
<b>שמעתי</b> על שאמר ויעקבני זה פעמים, מהו זה, אלא כשאמר לו האכילני בשר וכו' ומפחדו של יעקב שלא יבא עשו שכח הקערה, כשראה אותה עשו נזכר ואמר ויעקבני זה, בזה הקערה עקבני פעמים:
<b>ויאמר</b> הכי קרא שמו יעקב וכו'. אמר עשו אני הייתי חושב שנקרא יעקב ע"ש וידו אוחזת בעקב, אבל עתה נתאמת לי שנקרא יעקב מלשון עקבה ורמאות כמו עקוב הלב (ירמיה י"ז), והיה לו ליקרות עקב ונקרא יעקב לומר עקב ויעקוב, וזה פעמים:
<b>יקרבו</b> ימי אבל אבי וכו'. אמר עשו אבי ברכני והיה כאשר תריד ופרקת שלא אוכל לשלוט עליו אלא כשיבטלו מעסק התורה, ודאי כששמע כן הוא לא יבטל, אבל בימי אבלו של אבא יבטל על כרחו שהאבל אסור בדברי תורה אז אהרגה ואוכל עליו:
<b>או</b> נאמר יקרבו ימי. שאמר עשו כמו שהוא לקח הבכורה בימי אבלו של אברהם גם אני אמדוד לו יקרבו ימי וכו':
<b>שמעתי</b> על דרך הלצה שאמר אם אהרגנו עתה צריך להתאבל עליו וכשימות ג"כ אבי צריך להתאבל פעם אחרת על אבי א"כ לא אהרגנו עתה אלא יקרבו ימי אבל אבי ואתאבל על שניהם פעם אחת ולא שתי פעמים:.
<b>ויקרא</b> יצחק אל יעקב ויברך אותו ויאמר לא תקח אשה וכו' קום לך פדנה ארם וגו'. למה הזקיקו ליקח מבנות לבן וכבר היה יודע שהיה רשע כי ודאי העבד ספר לו יצוהו שיקח אשה ממשפחתו כי ודאי משפחתו היתה משפחה גדולה. אלא כשראה יצחק שיצא ממנו עשו ומאברהם יצא ישמעאל פחד שמא עדיין לא נשלם תקונו של אדם ויעקב הוא השלישי, לזה אמר לו לך אל מקום רשע פדן ארם ביתה רשע שהוא בתואל וקח בת לבן שהוא רשע בזה יבחן אם יש שום דופי, שכשרוצים לבחון שום דבר משימין עמו הנגדי אם עומד נגד הנגדי אז יוכר ערכו, לזה אמר יצחק אם אחר שאקח אשה ממקום רשע ובת רשע ויהיה זרעו כלם צדיקים אז יוכר שנשלם גלגולו של אדם כפי חז"ל, לזה וישלח יצחק את יעקב וילך פדנה ארם אל לבן בן בתואל הארמי, החזיר הדבר לומר בכוונה מכוונת שלחו, ויעקב מפחדו שלא יצא ממנו שום פסול הלך לבית מדרשו של שם ועבר להתפלל שם עד שיעברו רוב שנותיו, כי היה בן פ"ד שנה כשנשא אשה, ולזה כשראה יוסף וראה בשרטוטי פניו שלא חטא כמוהו, אז שמח שמחה גדולה, זהו אומרו כי עודך חי, צדיק, כמו בניהו בן יהוידע בן איש חי:
<b>אם</b> יעקב ועשו. היה לו לומר אם עשו ויעקב שעשו יצא קודם, אלא שלח יצחק ליעקב אצל לבן לומר שרוב הבנים דומים לאחי אמם ולכך יצא עשו, אם כן הוא סבת רשעו, א"כ ראוי לו ליסרו ולפצותו מעל יעקב, ואמר לו אגב אורחיה שהרשע שבו הוא מצד אביו, לזה אמר לבן בן בתואל הארמי, לא יצא לאמו שהיא צדקת כי היתה עקרה ומצדקותיה נפקדה בבנים. ולזה העבד כששאל לה בת מי את אמרה לו בת בתואל אנכי אבל לא תפנה אליו שהוא רשע פנה לאמו הצדקת, ולזה אמר בן מלכה אשר ילדה לנחור, אם כן לז"א אחי רבקה הואיל והוא אחיה ועשו בא מצדו עליו לפצותו, אם יעקב, היא אמו והוא בנה היא דומה לו והוא דומה לה, ולזה תמצא אם יעקב עם מאריך טרחא לומר אם יעקב, ועשו אינו אדוק עם יעקב:
<b>או</b> נאמר שאמר אחי רבקה לומר שאתה מתפאר ומתגדל בה והיא אוהבת את יעקב א"כ לך ראוי לייסרו לעשו ולהסירו ולפצותו מעליו מאחר שהיא אחותך כו':
<b>גימטריאות</b>
<b>ויהי</b> רעב. נסמכה אכילת עשו לויהי רעב בארץ לומר לך שהרשעים שאוכלים ושבעים ובועטין ובוזין המצות מביאים רעב לעולם:
והתברכו בזרעך, מלשון הברכה שמבריכין הגפנים לומר שיתגיירו העכו"ם ויהיו נטועים בזרעך:
והבאת עלינו אשם ס"ת למפרע מות:
ויברכהו ה' ויגדל, כשהקב"ה מברך הצדיק שמו נתגדל, ה' ויגדל:
שלש גדולות נאמר כאן ויגדל וגדל גדל, כנגד שלשה מעשרות מעשר ראשון ומעשר שני ומעשר עני. ד"א כנגד ג' דברים מקנה צאן, ומקנה בקר, ועבודה:
בארות, רמז על התורה דכתיב באר את התורה:
סתמום פלשתים, בטלו התורה:
הבארות אשר חפרו, עבדי ס"ת בגימטריא התורה:
בנחל גרר וישב שם, גרר עצמו ועשה ישוב לתורה, ועשה לה תגין, שכן גרר גימט' ת"ג:
ויחפור את בארות המים, החזיר את התורה בחריפותו, כי תורתו של אברהם סתמום פלשתים והוא החזירה. וזהו וימצאו שם באר מים חיים, נתגלה לו סוד התורה שם באר מים חיים, בגימ' הוא סוד התורה ע"ה:
עשק זה גלות בבל שנשתעבדו ישראל שם ע' שנה, ואם תחשוב עשק בגימ' ע' שנים, ועוד עשק למפרע שקע, שנשקעו שם ונשאו נשים נכריות:
שמה שטנ"ה, אותיות השטן, זה המן:
רחובות, רחבת כתיב זה מלכות יון שגזרו על ישראל שלא לטבול וזימן להם הקב"ה מים לטבול, וזהו ופרינו בארץ, וגזרו לבטל התורה עד שהרחיב להם והרגום, וזהו רחבת גימט' התורה ע"ה:
ועשה לי מטעמים, צוהו שיזכור לומר ד"ת על השלחן, מטעמים, טעם מים ואין מים אלא תורה שהמים אין להם טעם:
גשה נא ואמושך בני האתה, ר"ת גנובה, א"ל שמא גנובה הברכה בידך:
ויבא לו יין, הביא לו סודות התורה, ולזה אמר לו גשה נא ושקה לי, השקני מיין הרקח, ולזה ברכו ויתן לך מטל השמים הוא הטל שעתיד הקב"ה להחיות בו המתים בשכר שעוסקין ברמ"ח מצות עשה ושס"ה לא תעשה, שנאמר כי טל אורו"ת בגי' תרי"ג, וזהו מה שאז"ל כל העוסק בתורה טל תורה מחייהו:
וישטום עשו את, ס"ת מות, אמר עשו אבא ברכני ועל חרבך תחיה אם אהרוג את יעקב אין בזה עון מות כדין ההורג את האדם שדינו מות, כך ברכני אבי ועל חרבך תחיה תחיה ולא תמות:
עד אשר תשוב חמת, היא סבורה שתשיב חמתו ורוח הקדש צווחת ואומרת ויטרוף לעד אפו ועברתו שמרה נצח, יעשה שלא ישכח, קרא לארצו שעיר על שלקח הברכה בעורות גדיי העזים והיו ידיו שעירות, ולשדהו קרא שדה אדום על שלקח הבכורה בתבשיל אדום:
קום לך פדנה, קימה יהיה לך:
לרשתך את ארץ מגוריך, מגריך כתיב, אותם המתגרים בך תירש ארצם:
וילך פדנה ארם אל לבן בן בתואל הארמי, הלך שם שאם יאמרו לו למה רמית אחיך יאמר מכם למדתי שאתם רמאין:
כי רעות בנות כנען בעיני יצחק, הרעות היה נכנס בעיני יצחק כמו שאז"ל שהיו מקטרין לע"א ונכנס העשן בעיניו וכהו עיניו:
וילך עשו א"ל ישמעא"ל, בגימטריא הלך זרזר אצל ערב עה"מ:
<b>פרשת</b> <b>ויצא</b>
<b>ויצא</b> יעקב מבאר שבע וילך חרנה. צריך לדעת אם חרן היא פדן ארם או מקום אחר שאמר ועתה בני שמע בקולי וקום ברח לך אל לבן אחי חרנה, ואחר כך אמר וישלח יצחק את יעקב וילך פדנה ארם, וכן הוא אומר וירא עשו כי ברך וכו' ושלח אותו פדנה ארם, ואמר גם כן וישמע יעקב אל אביו ואל אמו וילך פדנה ארם, אם כן יאמר ויצא יעקב מבאר שבע וילך פדנה ארם. ונראה שפדן ארם היא יותר רחוקה מחרן, ואמו אמרה ברח לך לחרן, ואביו אמר לו קום לך פדנה ארם הרחיב לו הדרך שלא ישמע עשו וילך חרנה ושם ימצאהו, ואמר לו בקול רם קום לך פדנה ארם, ולא אמר ברח כי הבריאה היתה לחרן, ולז"א וישלח יצחק וגו' וילך פדנה ארם הוציא קול שהלך לפדן ארם, ואמר וירא עשו וגו' וישלח אותו פדנה ארם, ואמר וישמע אל אביו ואל אמו ועשה כדברי שניהם, הלך תחלה פדנה ארם כדברי אביו, ואח"כ הלך לחרן לברוח שם כדברי אמו, ולז"א לו יעקב כששלח לו המנחה, עם לבן גרתי, ולא הייתי בפדן ארם אלא בחרן אצל לבן:
<b>ויצא</b> יעקב מבאר שבע וילך חרנה רז"ל אמרו וכי לא יצא אלא הוא והלא כמה חמרים וכמה גמלים יצאו אלא מגיד שיציאת הצדיק עושה רושם. הוקשה להם למה הזכיר היציאה יאמר וילך חרנה כי א"א להלוך שם אם לא יצא, מכאן פירש"י ז"ל ג"כ והוקשה לו והלא כבר יצא שנאמר וישמע יעקב אל אביו ואל אמו וילך פדנה ארם, ותירץ הפסיק פרשתו של יעקב וכתב וירא עשו ומשגמר חזר לענין הראשון:
<b>עוד</b> נוכל לומר שזו היציאה אינה יציאתו מבית אביו כי אותה יציאה כבר נזכרה וישמע יעקב אל אביו ואל אמו וילך אלא יציאה זו היא יציאתו ממדרש שם ועבר ששמש שם י"ד שנה, ז' במדרש שם וז' במדרש עבר, ועל זה נאמר יושב אהלים אהל לא נאמר אלא אהלים ב' אהלים שיעקב אבינו אוהב השביעיות. וכו אמר ללבן אעבדך שבע שנים. ואמר ויצא, ויצא יעקב מבאר מים חיים בארה של תורה, שבע שלא היה שבע מלמוד התורה, שכל אותם י"ד שנה לא ישן בלילה, וכשיצא אמר וי, א"כ ג' יציאות יצא, מבית אביו, וממדרש שם, וממדרש עבר, ושלשתן רמוזים באותיות מבאר שבע, אב שם עבר, א"כ אמר וי שהניח אביו ומקור מים חיים והלך למקום חשך ואפילה מקום רמאים רשעים, מקום חרון אף הקב"ה, מקום שמכעיסין אותו כמה הכעסות, והחליף משכורתו וילך חרנה חרון ע"ה, מקום חרון אף ה'. כשראה הקב"ה שהוא אומר וי לנחמו ולשמח לבבו הפגיעו במקום ביהמ"ק, ג' פעמים נזכר מקום בפסוק, ויפגע במקום וילן שם, זה בית ראשון שאחר שחרב נדמה כמו שלן לינה לבד, ויקח מאבני המקום, זה בית שני שנהרסו אבניו ועדיין לא נבנו, וישכב במקום זה בית שלישי, ישכב יש כ"ב, יש ב"ך, נגילה ונשמחה בך, כשראה כן לקח נחת רוח שפגע באותו מקום מקודש ושכב וערבה שנתו. וראיה לפירוש זה שאמר במדרש ויצא יעקב מבאר שבע והלא בחברון היה שנאמר אשר גר שם אברהם ויצחק אלא ממקום שהוא מיוחד לשבועות אברהם אמר ועתה השבעה לי על כן קרא למקום באר שבע, יצחק ויקרא אותה שבעה, אף עשו כשמכר בכורתו ויאמר השבעה לי, חשב בלבו הן יבא עשו ויאמר השבעה לי שלא נטלת את הברכות אמר הואיל והמקום הזה מיוחד לשבועות אצא מכאן, וכן אמר מבאר שבע מבאר של שבועה שלא יעמוד עלי אבימלך ויאמר השבעה לי כמו שנשבע לי זקנך נמצאתי משהה בשמחת בני ז' דורות, ר"ה אמר מבארה של בכורה שלא יעמוד עמי עשו ויאמר כך היית מרמה אותי ונוטל בכורתי נמצאתי מאבד אותה שבועה, ר' ברכיה אומר מבארה של ברכה שלא יעמוד עשו ויאמר לו כך היית מרמה בי ונוטל ברכתי נמצאתי מאבד אותה יגיעה שיגעה בי אמי. הרי שהבאנו שמה שאמר מבאר שבע שאינו כפשוטו:
<b>ויפגע</b> במקום, שבא המקום וקלטו כד"א כי הנה ה' יוצא ממקומו והוליכו לבית מלונו. כי בא השמש, משל למלך שבא אוהבו אמר כבו הפנסים שאני מבקש לדבר עמו בצנעא. כי בא השמש ר"ת כבה, למה כי בא השמש, מאחר שבא השמש הידוע בא שמשו של עולם, מאחר שבאה האבוקה מה צורך בנר, שכן יעקב נקרא שמש שנאמר והנה השמש והירח וכו':
<b>ויקח</b> מאבני המקום. כבר ידעת אבני הבנין היכן רומזים והוא לקח מלמעלה אבני גימ' ג"ס, יו"ד ה"י וא"ו ה"י, שהוא עולם במעלות הסולם על דרך הקו למעלה, ולקח מאבני ולא כל אבני שהוא מקום שאינו נתפס אלא קצת. וישם מראשותיו, גימ' תתקס"ג הם התשע מדות וס"ג, ה' שהוא על כל שמהאן עילאין ליודעי חן. וחומרו וישם מראשותיו וכו', לפי שלא נזדווג עדיין, אבל אחר שנשלם נאמר ויאסוף רגליו אל המטה והבן. ועוד יכולין אנו לומר אבני המקום הוא למעלה כמו שאמרנו. ולכך אמר מראשותיו וישכב במקום ההוא, הוא בשכינה, ששם הוא השכינה ושם הוא המטה. במקום גימטריא פקח, ועליו נאמר פקח עיניך וראה, ויעקב עולה קפ"ח שעתיד לקפח ללבן ועשו ואלופיו:
<b>עוד</b> ויפגע במקום, יעקב עם ארבע אותיותיו עולה מקום, באברהם נאמר וירא את המקום מרחוק, כי הוא רחוק ממנו שמקומו בחסד, ואע"פ שנאמר ויבאו אל המקום לא לן שם ולא נאמר בו פגיעה אבל יעקב שהוא מריה דאתרא נאמר בו פגיעה כאדם שהוא פוגע בחבירו ולזה נאמר וילן שם וכו':
<b>ויחלום</b> והנה סולם מוצב ארצה וכו'. ראה שהוא תכלית הבריאה ויש לו למעלה והיא הנשמה שבו, אם כן יש בו חלק בעליונים ויש בו גם כן חלק למטה עם התחתונים, אם כן הוא מחבר שני עולמות מטה ומעלה, וזהו והנה סולם מוצב ארצה, ראשי תיבות בגי' זה הגוף ע"ה, וראשו מגיע השמימה בגימ' הנשמה, והנה מלאכי אלהים זה הרוח שנאמר עושה מלאכיו רוחות, אם הוא צדיק עולים עמו שלהם עלוי מעלה שהרוח עולה ומביאה שפע לגוף, ואם הוא רשע יורדים עמו שאין מביא לגוף שפע והוא נכרת מעמיו, שהם הרוח והנשמה שהיו עמיו כשהם אדוקים יחד נשמה ורוח ונפש, וכן נפש רוח נשמה בגי' תקש"ר ד"ם ע"ה, תקשר בגימ' אלף שהוא א' תניחנה על דם היינו אדם, זו היא שלימותו להיות אדוקים וקשורים שלשה יחד, זהו עולים ויורדים בו, עלוין וירידתן בו, וכשהם יחד הם מרכבה לשכינה, זהו והנה ה' נצב עליו וכו':
<b>עוד</b> אפשר לומר והנה מלאכי אלהים, הה שני מלאכים כמו שאמר הזוהר כיון שהגיע לי"ג שנה נמסרו לו שני מלאכים להעיד על כל מעשיו ואר עושה מצות ומעשים טובים יש להם עילוי ומעלה ושמחה שנמסרו לאדם כשר והגון, ואם עשה מעשים רעים הם מתאבלים על שנמסרו לאדם רע כזה, וזהו ואשלם נחומים לו ולאבליו אם חזר בתשובה, אם כן זהו עולים ויורדים בו:
<b>ובמדרש</b> סלם זה סיני חושבניה דדין כחושבניה דדין, מוצב ארצה כענין שכתוב ויתיצבו בתחתית ההר, וראשו מגיע השמימה כענין שכתוב וההר בוער באש עד לב השמים, והנה מלאכי אלהים זה משה ואהרן כענין שכתוב ומשה עלה אל האלהים וכתיב ואל משה אמר עלה אל ה' אתה ואהרן, והנה ה' נצב עליו כענין שכתוב וירד ה' על הר סיני, אני ה' אלהי כענין שנאמר אנכי ה' אלהיך וכו'. ענין זה המאמר הוא כמו שאמרו חז"ל ראוי היה יעקב שתנתן תורה על ידו אלא שלא היו ששים רבוא, וכן הוא אומר תורה צוה לנו משה מורשה קהלת יעקב, קהלת ישראל לא נאמר אלא יעקב, לזה נראה לו המראה הזה לומר לו שהכל תלוי בו, וכן ה"א כי יעקב בחר לו יה ישראל לסגולתו, לומר שהבחירה היתה ביעקב שתנתן תורה על ידו אלא סגולת התורה יש בה ששים רבוא אותיות וישראל הם ששים רבוא, ולזה מראים הכתיבה כדי שתשאב הנשמה חיות מן האות שכנגדה שכל הנשמות של ישראל הם רמוזים באותיות התורה, לפיכך ס"ת שחסר או יתר אות אחת פסול, לזה אמר ישראל לסגולתו עד שיהיו ששים רבוא ותשאב נשמתם מאותיותיה כדי שיהיה להם חיים, ולזה אמר ג"כ והייתם לי סגולה, שאותיות התורה הם ששים רבוא ונשמות של ישראל הם ששים רבוא והתורה היא שמותיו של הקב"ה אם כן הכל דבר אחד:
<b>והנה</b> מלאכי אלהים עולים ויורדים, למה לא עפו כי דרכו של מלאך לעוף שנאמר ויעף אלי אחד מן השרפים וכו' אלא אלו המלאכים היו מאותם שנגלו ללוט וגם תלו הגדולה בעצמן שאמרו כי משחיתים אנחנו, נתרפו כנפיהם ונדחו ממחיצתם קל"ג שנה, ועלו בסולם על ידי קפיצה ודלוג לראות אם הם רשאים לעלות, וירדו כי לא נתקבלו עדיין וישבו עד חזרתו של יעקב ובקשו ממנו לעלות כי הוא עיקר הסולם, שנאמר ויפגעו בו מלאכי אלהים ואין פגיעה אלא בקשה, ולזה נקראו מלאכי אלהים ולא מלאכי הוי"ה שפגעה בהם מדת הדין, ומהם לקח יעקב מלאכים ששלח לעשו, כן מצאתי כתוב:
<b>והנה</b> סולם מוצב ארצה, ראה יעקב המראה לפי שיעקב אם תסיר ע' מיעקב ישאר יב"ק והע' בגימט' סוד אם כן יעקב בגימט' סוד יב"ק, שהם אהי"ה יהו"ה אדנ"י והוא יהוה אלהים, ויעקב היה בק"י בהם שהוא הקו והוא הסולם שבו עולים ויורדים, וה' עצמו סודו יב"ק בסוד המלוי כ"ף, זו יעקב קבע י' שקבע העשר, וראויה התורה שתנתן על ידו אלא שלא היו ששים רבוא, אם כן יעקב הסל"ם מיד עה"מ והנה ה' סודו פ"ו, נצב בגימ' ק"ם, בקם בא"ת ב"ש שדי, ושדי עם הוי"ה סודו שם בשכמל"ו:
<b>והנה</b> ה' נצב עליו וגו' אני ה' אלהי אברהם אביך ואלהי יצחק וביצחק לא אמר אביך כמו שאמרו ז"ל לא נצול אברהם מכבשן האש אלא בזכות יעקב שנאמר כה אמר ה' אל בית יעקב אשר פדה את אברהם כו', ואמר לו אלהי אברהם ואלהי יצחק בשרו שלא יירא מהשרים שאברהם הוא בצד ימין כנגד ל"ה שרים של ימין ויצחק בשמאל כנגד ל"ה שרים שבשמאל, ולזה אמר אלהי ולא אלוה, לשון רבוי, ולזה אמר לו ופרצת ימה וקדמה וגו', שאמר לו שלא יירא כי אברהם דוחה אותם מהימין ויצחק מהשמאל אם כן לא יירא מהע' שרים כי אינם לו בני המצר, ולזה אמר ונברכו בך כל משפחות האדמה ובזרעך,. ובאברהם נאמר והתברכו בזרעך ואילו בך לא קאמר לפי שהוא דוחה אותם, וכן ביצחק נאמר והתברכו בזרעך ולא אמר בך מזה הטעם, אבל ביעקב שאינו מצר אותם אמר בך ובזרעך, ועוד אמר בך ובזרעך, לרמוז מה שאמרו חז"ל יעקב לא מת וכו'. ואמר כל משפחות האדמה ובאברהם וביצחק אמר כל גויי הארץ, לומר שבערך יעקב שהוא עולה למעלה עליהם אינם נחשבים גוי, כי לשון גוי הוא לשון מעלה ושררה כמו שנאמר גוי וקהל גוים וגו', וכן גוי אחד בארץ, אלא משפחה לשון שפלות, וכן אמר האדמה לא אמר משפחות הארץ אלא האדמה לשון שפלות, כלומר כולם בערכך החשובים הם שפלים:
<b>ואמר</b> הארץ אשר אתה שוכב עליה לך אתננה, לא אמר לך נתתיה אלא אתננה, כאן רמז לו ביאה ראשונה כמו שאמרו ז"ל וירא ישראל את מצרים, ישראל סבא, ולזרעך זו ביאה שניה, זרעך עזרך והוא עזרא הסופר, שכיון שאמר לך אתננה לא היה צריך לומר זרעך שכל מה שיש לאב הוא לבן אלא לרמוז למה שאמרתי, ולזה אמר אתננה עם ב' נוני"ן ב' נתינות, עוד אתננה אתן נה פי' אחר נ"ה שמיטות אחר יציאת מצרים נבנה בית המקדש:
<b>עוד</b> נוכל לומר שאמר ולזרעך, רמז לו על מלך המשיח, וכן אתננה בגימ' זהו להמלך המשיח, ולזה אתננה לעתיד נתינה עולמית שמה נתינה ולא על מנת להחזיר, ותמצא שלש פעמים זרעך, לך אתננה ולזרעך, והיה זרעך כעפר הארץ וכו', ונברכו בך כל משפחות האדמה ובזרעך, ראשון לרמוז לבית ראשון, שני והיה זרעך לרמוז לבית שני, ולז"א ופרצת ימה וקדמה שהיו מפוזרים ומפורדים שלא עלו כלם מבבל שלא עלו אלא ד' רבוא ושלש מאות וששים, ולז"א כעפר הארץ ואז"ל מה עפר מכלה זבל אף בניך מכלים העכו"ם, לפי שלא יצאו מרשותם לגמרי לכך הוצרך לברכה זו ונברכו בך כל משפחות האדמה ובזרעך בזמן מלך המשיח שנאמר והביאו מכל אחיכם מנחה לה' וגו', שהראהו הקב"ה הכל במראה הסולם מראש ועד סוף, ולזה סלם בא"ת ב"ש חכי, לפי שראה עד סוף העולם אם יתמהמה חכה לו, סלם במספר קטן אחד, שייחדו כל זמן בין בעליה בין בירידה הכל אחד, וזה הוא מוצב ארצה ירידה וראשו. מגיע השמימה זהו עליה. וכנגד אלו אמר לו והנה אנכי עמך, בבית ראשון שהיתה שם שכינה שנקראת אנכי מה שלא היה כן בבית שני שחסרו חמשה דברים ואחד מהם שכינה, ושמרתיך בכל אשר תלך זה בית שני שהיו הולכים ובאים מירושלים לבבל ומבבל לירושלים והיו צריכים שמירה שנאמר ואנחנו עושים במלאכה וחצים מחזיקים ברמחים מעלות השחר עד צאת הכוכבים ואומר והיו לנו הלילה משמר והיום מלאכה, שהיו מפחדים מסנבלט החורוני ומהערבים והעמונים והאשדודים שנאמר ויקשרו כלם יחדו לבא להלחם בירושלים ולעשות לו תועה, וזה היה להם בשביל שנשאו נשים נכריות אם כן היו צריכים שמירה, ולכך הבטיחו בשמירה שהשומר יושב מרחוק ושומר, שלא היה שם שכינה בשביל שנשאו נשים נכריות נסתלקה מהם שכינה ואע"פ כן היתה שומרת אותם, והשיבותיך אל האדמה וגו', זה בבית שלישי, כי לא אעזבך בזה הגלות הארוך ואע"פ שתראה שנסתלק ממך השכינה כשתבא לגלות הקץ לבניך. וכבר אמרתי פעם אחרת שיעקב הוא אדם והוא הסולם שאדם היה מן השמים עד הארץ וכשחטא שם ידו עליו וכפאו שנאמר ותשת עלי כפיך, וכשבראו המליכו על העליונים ועל התחתונים, ולז"א ליעקב שהוא מעין שופריה דאדם ר"ל תקונו של אדם, לא אעזבך עד אשר אם עשיתי את אשר דברתי לך, אשר אני דובר לא נאמר אלא אשר דברתי מקודם בשעת הבריאה שהמליכו וכו', שאמר לאדם ויברך אותם אלהים ויאמר להם פרו ורבו וכו' שהברכה אינו פרו שאם כן היל"ל ויברך אותם לאמר אלא הברכה שהמליכו על העליונים ועל התחתונים כי דבורו של הקב"ה אינו חוזר אפילו על תנאי, ולזה הראהו מלאכי ה' עולים ויורדים בו כמלך שיש לו חיילים. וייקץ עקב משנתו הקיץ עתה שהודיעו שהוא מעין שופריה דאדם, ויאמר אכן יש ה' במקום הזה, כשאמר לו והשיבותיך אל האדמה הזאת הקיץ יעקב, כי אדם ממקום כפרתו נברא שהוא מקום המזבח ולז"א אדמה, ולא אמר והשיבותיך אל הארץ אלא אל האדמה מזבח אדמה וכו' וראה צורת אריה שכן וייקץ גי' אריה, וראה אפיו של יצחק צבור ע"ג המזבח, וכן וייקץ יעקב משנתו ויאמר ס"ת צבור, ויאמר אכן יש ה' מקום הזה ואנכי לא ידעתי שלא הושלמתי ולא נשאתי אשה כד"א וידע אדם וגו, ואנכי לא ידעתי לחבר ולהכניס ה' במקום, וזהו אכן יש אכניש. או כשאמר לו והשיבותיך אל האדמה אמר לו שעתיד לחזור להתבלע למקומו ולז"א אכניש וכו', עתיד אני ליכנס ולשוב למקום שחוצבתי, אילו ידעתי לא הייתי יוצא מא"י, ולכך ויירא ויאמר מה נורא המקום הזה, זה תקון ראשון שנתקן באברהם ולפי שהוא ראשון הוא נורא מן השני, ולזה אמר על השני שהוא יצחק אין זה, וזה שהוא תקון ג' שער השמים שממנו הויות כל הנשמות, השמים גי' נשמה:
<b>ויקח</b> את האבן. דע כי קודם אמר ויקח מאבני המקום כלומר אבן מאבני המקום, ודרך המקרא לקצר, או לא רצה לומר אבן כדי שלא להפריד לז"א ויקח מאבני המקום מז' אבני הבנין, וישם מראשותיו רצה לעשותה מרכבה למה שלמעלה ממנה, וזהו וישכב במקום ההוא אחר שעשאה מרכבה כמו שאמר הכתוב ויקח את האבן וישם אותה מצבה שעשה בית קבול לקבל שפע היורד, וזהו ויצוק שמן על ראשה, ולזה רמזו ז"ל שאמרו שאחר שנזדמן לו שמן ויצק על ראשה נפתחה הארץ וירדה האבן עד עמקי תהום ונעשית סניף לארץ ועליה היכל ה' עומד ונקראת אבן השתיה שממנה הושתת העולם ע"כ. הרי שאחרי שיצק שמן על ראשה נפתחה הארץ כלומר אחר שהמשיך לה מלמעלה ירדה וכו', אבן אב ן' והבן ויקרא שם המקום ההוא בית אל, שעשאה בית דירה ואולם לו"ז במ"ק י"ו, שהיתה בחק בעלה כמו היו"ד בתוך הוי"ו והוא המשיכה ובנה לה בית, ורצה לעשות זווג של מעלה קודם זווגו:
<b>וידר</b> נדר לאמר. לדורות שיהיו נודרים בשעת צרתם. או פירוש לאמר מלשון אמרא שהיא שפה שעושין על שפת הבגד לחוזק כן הנדר הוא חוזק וקיום הדבר, ולזה אז"ל נדרים סייג לפרישות:
<b>אם</b> יהיה אלהים עמדי. לא שח"ו יסופק כלפי מעלה, ועוד שאמר הקב"ה והנה אנכי ע ושמרתיך, אלא הכוונה באומרו אם יהיה אלהים עמדי הוא שהולך לח"ל תחת ממשלת השרים שהקב"ה חלק האומות והחרצות לע' שרים ולקח לו הקב"ה לחלקו יעקב שנאמר יעקב חבל נחלתו, ועתה הוא הולך ונכנס בגבולם, ולזה אמר אם יהיה אלהים, ששרי האומות נקראו אלהים, שכן אמר ויבא אלהים אל בלעם, ויבא אלהים אל אבימלך, וכן בלבן וכו', לזה אם יהיה אלהים שהוא שרו של לבן עמדי שלא יקנא ויערער עלי, אבל אחר שאחזור לבית אבי איני מפחד ממנו כי שם האלהים שלי הוא הוי"ה שהוא חלקי שנאמר כי חלק ה' עמו יעקב כו', ובספרי והיה ה' לי לאלהים וכי עלה על לב שהיה יעקב אומר אם יהיה אלהים עמדי והיה ה' לי לאלהים ואם לאו ח"ו לא יהיה לי לאלהים, אלא שהיה יעקב מפחד כל ימיו שלא יצא ממנו פסולת כמו שיצא מאברהם ומיצחק ואמר אם יהיה וכו ושבתי בשלום מכל מקום, והיה ה' לי לאלהים שיחול שמו עלי שלא יצא ממני פסולת מתחלה ועד סוף, וכן ה"א ויהי בשכון ישראל בארץ ההיא וגו' וישמע ישראל, כיון ששמע נזדעזע אמר אוי לי שמא אירע פסול בבני, עד שנתבשר עשה ראובן תשובה שנא' ויהיו בני יעקב וכו', לומר שכלם צדיקים וכלם שוין ע"כ, ואפשר שלזה יש פסקא באמצע פסוק לומר שנתבשר:
<b>ומה</b> שאמר לחם לאכול וגו'. כי היה לו לומר ונתן לי לחם ובגד כמו שאמר ואוהב גר לתת לו לחם ושמלה ודאי הוא הלחם לאכול והבגד ללבוש. אלא אמר יעקב ונתן לי לחם ויתן לי בריאות כדי לאכלו בתאוה ולא יהיה לי שום חולי שהחולה אינו מתאוה ללחם שנא' וזהמתו חיתו לחם, וכן בגד ללבוש ויתנאה בו בין הבריות ולא יהיה חולה והבגד מקופל ומונח בקופסא. או אמר לאכול לאחרים, ובגד ללבוש לאחרים, כי היה מחזיק במדת הצדקה שהוא מזרע אברהם שנאמר עליו כי ידעתיו למען אשר יצוה את בניו ואת ביתו וכו' ושמרו דרך ה' לעשות צדקה ומשפט, ושמעתי לחם והלפתן כי פת חרבה אינה נאכלת, ובגד ושכר התפירה ומה שצריך שיהא ראוי ללבוש, והוא דרך הלצה. ומה ששאל זה לפי שאליפז בן עשו לקח כל מה שיש לו אפילו הצידה לדרך שנתנה לו אמו. או נאמר לחם לאכול לחמה של תורה שנאמר לכו לחמו בלחמי, והיה שואל מהקב"ה שלא יבטל מלמודו בהיותו עובד אצל לבן, וכן נזדמן לו רעיית הצאן שהולכים למדברות מקום התבודדות מלאכה שאינה מבטלת הלמוד, ומה שאמר לחם לאכול לעוה"ב כסא דפיזא, וכן לאכול גימ' פ"ז ובגד ללבוש חלוקא דרבנן:
<b>וכל</b> אשר תתן לי עשר אעשרנו לך. בב' מעשרות הכתוב מדבר, אמר יעקב מאחר שאני בח"ל ואני תחת חלק השרים ראוי לתת להם חלק כדי שלא יקטרגו עלי גורל אחד לה' וגורל אחד לעזאזל, ושלם נדרו בזה המנחה ששלח לעשו, כי אולי היו כל אותם ששלח עזים מאתים וכו' היו מעשר, ולזה נלקחה דינה גם כן לשכם לקחת גם כן חלקו מהבנים, ולא לקח מהזכרים שאין לו בהם חלק לפי שהן כלם חלק אלוה, ולזה נזכר ה' בכל אחד ראה ה', שמע ה', ולקח חלקו מהתאומות שנולדו עם הזכרים, זהו וירא אותה שכם מלשון חלק, כמו ואני נתתי שכם אחד תרגם אונקלוס חולק, וזהו נשיא הארץ שהוא עזאל, וראה שהיא חלקו לפי שראה שאין לה זוג לפי שכולם נולדו תאומים וזו היא לבדה, וזהו וירא אותה שהיתה בלא זוג, החוי דנשיך כחויא, ולפי שלקח חלקו בידו ואכלה פגה נלקחה ממנו שנאמר ויקחו את דינה:
<b>וישא</b> יעקב רגליו, לפי שתיקן הגוף שהוא גוף דאדם רצה לתקן הרגלים ולישא ראשם שהיא האשה שנאמר רגליה יורדות מות, ופירש"י ז"ל משנתבשר בשורה טובה נעשה קל כאילו הוא נושא רגליו, וילך ארצה בני קדם מקום הכשוף מקום עזא ועזאל להזהירם שלא ילמדו ללבן כדי שלא יעשה לו שום כשוף:
<b>וירא</b> במראה הנבואה, והנה באר זו לאה, בשדה שהיא בחלקו של עשו שהוא איש שדה. והנה שם שלשה עדרי צאן, זו רחל בלהה וזלפה. כי מן הבאר ההוא ישקו העדרים, שכל, השבטים עתידין לצאת מלאה. והאבן גדולה, זה עשו. ויאמר הן עוד היום גדול לא עת האסף המקנה, הבנים של לאה לא בא עתם. השקו הצאן שהם הבנים שלכם. ויאמרו לא נוכל עד אשר יאספו כל העדרים שהרוב הם מלאה וכולם בסיבתם הם באים וגללו את האבן עד שידחו את עשו, כשראה כך ויגש יעקב ויגל את האבן, דחה עשו וכו'. ויאמר הידעתם את לבן בן נחור, אמר להם אין מן התימה שאני שואל לכם כי הרועה אינו מכיר שום אדם כי הוא יוצא בבקר ונכנס בערב אבל אל תתמהו עלי, ולזה אמר הידעתם בה"א הידיעה כי זה האיש אשר אני שואל עליו הוא ידוע מצד אביו שהוא בן נחור גדול המשפחה ואולי יש לו צאן ואתם רועים אותם ולזה אני שואל לכם. ויאמרו ידענו, אתה אומר שהוא ידוע מצד אביו ידוע הוא מצד עצמו ורשעתו שלא הניח שום אדם שלא רימהו, וראיה לזה והנה רחל בתו באה עם הצאן שלא מצא שום אדם לרעות צאנו עד שהוצרך לבתו שתרעה צאנו וזה מכמה ימים שהרי כלם יודעים שמה רחל. ויאמר השלום לו, איש כזה שאתם אומרים שהוא רמאי אפשר שיש לו שלום, ויאמרו שלום אבל לא לו, כי הוא ארור, בתו בגימט' ארור ע"ה, כי אין לו ברכה, זכר בגימ' ברכה, וזה אין לו אלא קללה ועברה, כמו שאז"ל כל מי שאינו מניח בן זכר הקב"ה מתמלא עליו עברה שנאמר והעברתם את נחלתו לבתו, וכן אמר לו נחשתי ויברכני ה', בבנים. ואמר כי רועה היא, רעה כתיב שרעה גדולה היא שהבת תרעה צאן, או נאמר רעה היא כמו שאמר במדרש ר"א א"ר הונא הכל צפוי לפני הקב"ה קודם שבא יעקב לחרן מה עשה הקב"ה שלח מגפה בצאנו של לבן ונשתיירו מעט מהרבה מה שהיתה רועה רחל, א"כ לזה אמר כי רעה היא שבא מגפה על צאנו ונשארו מעט מהרבה, ועם זה יובן אשר לאביה היל"ל צאן אביה ואמר אשר לרמוז למה שאמרנו:
<b>ויהי</b> כאשר ראה יעקב את רחל בת לבן אחי אמו, מוטעם ויהי, והסוד הוא שבסיבת חטא אדם הלכה התאומה למקום אחר כי מקודם היתה תאומתו נולדת עמו כי עלו למטה שנים וירדו ז' ולזה אמר ויהי כאשר ראה יעקב בראייה לבד הכירה שהיא זוגתו, אבל היא בת לבן אחי אמו שנתחבר לאם ראשונה ופתה אותה ובאת מאותו הצד, וראה גם כן את צאן לבן שראה שמאותו היום לא היו נולדים תאומתו עמו, ולפעמים היו הבנים באים חוץ מזוגתו וקם יעקב וחברם, וזה הוא ויגש יעקב ויגל את האבן שהוא חטא היצר מעל פי הבאר, וישק לשון חבור כמו משיקין את המים הטמאים, ולזה נולדו תאומות עם השבטים שיעקב תיקן כל המקולקל ותקן כל הצנורות וחזר הכל למה שהיה, שאלולא מכרו יוסף שהוא מוצא הזרע וממנו מוצא הנשמות הוציאוהו לחוץ לזה יצאו הזוגות לחוץ, ובאת התורה ואסרה העריות כמו שפירשתי בפרשת בראשית:
<b>וישק</b> יעקב לרחל וישא את קולו ויבך. שלא באת אלא מצד לבן ולזה בכה, והכל ברמז, וזהו ויגד יעקב לרחל כי אחי אביה הוא, ובכן תבין מלת ויגל את האבן כי היל"ל ויגלגל, ולזה אמרו במדרש כאדם שמעביר הפקק מעל פי הצלוחית, פשט הענין הוא להראות גבורתו כאדם המגלה דבר המכוסה, ולזה אמר מעל פי הבאר ולא מפי אלא מעל פי, ולא ככסוי חבית אלא כמו כסוי צלוחית ולא היתה מכוסה בחוזק, כי לא אמר כאדם המוציא הפקק אלא המעביר העברה לבד. ולפי מה שכתבתי תבין מלת מעביר שהעביר בן שהיתה סותמת ולא היו המים הולכים על דרך צנורות:
<b>ויאמר</b> לבן אך עצמי ובשרי אתה. שהיה לבן חורק עליו שניו ואומר אך עצמי ובשרי שאכלת עצמי ובשרי, אם כן אתה עצמי ובשרי שעצמך ובשרך נתגדלו מעצמי ובשרי, והיה אומר שישב אך חדש ואכל עצמו ובשרו, כי לבן הוא ונבל שמו:
<b>ויאמר</b> הכי אחי אתה, אינו לשון מסופק אלא לשון ודאי, ואמר לו מאחר שאתה אחי אפי' שעבדתני חנם אין מן התימה כי דרך הקרובים והאחים עושים זה עם זה, אבל עכ"ז הגידה לי מה משכורתך. והקדים לו כן כדי שלא ישאל שכר מרובה, ולזה המתין עד שעבר חודש ימים עד שהאכילו והשקהו ונתן לו לינה, שיתבייש ולא יתבע הרבה, א"ל יעקב לא תתן לי שום דבר אעבדך שבע שנים ברחל בתך הקטנה, כי היא בזויה בעיניך, ולכך עשית אותה רועה:
<b>ומה</b> שאמר שבע שנים ולא פחות, כתב הרב בחיי ז"ל כי רחל היתה בת חמש שנים וכדי שתהיה ראויה להריון המתין לה עוד ז' כי לא רצה להשליך זרעו לבטלה כי שמר טפתו, כמו שאמר ראובן בכורי אתה. והביא ראיה לזה הפי' אומרו אעבדך שבע שנים ברחל בתך הקטנה, כי ידוע שרחל קטנה שכבר אמר ושם הקטנה רחל, אבל ביאורו מאחר שהיא קטנה איני יכול לנושאה עד אחר שבע שנים ע"כ. הוא שאמר הנביא ויעבד יעקב באשה ובאשה שמר, פירוש המתין עד שתהיה אשה, אבל מעת שעבד היתה לו אשה גדולה שהיא לאה ובילקוט פסוק ויבא יעקב לוזה אמר רחל ולאה נשאו בנות כ"ב שנה. ואפשר עוד שאמר שבע לפי שעבד עברי אמרה תורה אם אדוניו יתן לו אשה האשה וילדיה תהיה לאדוניה והוא יצא בגפו אמר יעקב אני אעבד שנה יותר כדי שלא תאמר שהם שלך, ועכ"ז כשרדף אחריו אמר לו הבנות בנותי וכו' וכל אשר לך לי, א"ל איני דנך אלא כעבד כנעני, מה שקנה העבד קנה רבו, כי בשלמא הבנות בנותי ניחא אבל הבנים הם בני יעקב אלא על דרך שאמרנו:
<b>ועיני</b> לאה רכות ורחל היתה יפת תואר ויפת מראה ויאהב יעקב את רחל. נראה לכאורה מסמיכות הפרשה ורחל היתה יפת תואר ויאהב יעקב, נראה לכאורה שמחמת יופיה היתה האהבה, ואי אפשר לומר כן על יעקב שהיה נותן עיניו ביופי ולא למד מזקנו שמעולם לא נסתכל בה עד אותה שעה שנכנסו למצרים שנאמר עתה ידעתי כי אשה יפת מראה את, אלא ח"ו שיעקב הלך אחר היופי שא"כ לעיל כשאמר ויהי כאשר ראה יעקב את רחל שם היה לו לומר ורחל היתה יפת תואר ויגש ויגל את האבן מאהבתו אותה, אלא האהבה היתה לפי שהיו אומרים גדולה לגדול וקטנה לקטן, וכל מה שהגדולה היתה בוכה והקטנה היתה שמחה ומרוב השמחה היתה שמנה ודשנה ומזה בא לה היופי, ולזה אהבה לפי אהבתה לו מחמת היופי, ויאמר כי אדרבא הכתוב מגנה שלא אמר כמו שאמר ברבקה והנערה טובת מראה היא אלא היתה יפ"ת כלומר שמקודם קודם שנעשית רועה היתה יפה ואח"כ הלך היופי מחמת העייפות של הרעיה, ועכ"ז ויאהב יעקב. או נאמר שהאהבה היתה לפי ששמע אומרים לו ורחל בתו באה עם הצאן שנעשית רועה אמר בלבו שמא כ"כ היא כעורה שעשאה רועה ומרוב הכיעור שבה לא יתגרו בה הרועים, כשראה אותה שהיתה דומה לאמו לזה אמר ויהי כאשר ראה יעקב את רחל בת לבן אחי אמו וראה בה צניעות שבאה אחר כל הרועים לא עמהם וראה ג"כ שהיתה באה בתוך הצאן, שנאמר ורחל באה עם הצאן ודרך הרועה ללכת לפני הצאן, מכאן ידע שאין לה שום עסק עמהם מיד וישק יעקב לרחל ויגד לה כי אחי אביה הוא, לנסותה אם הוא מכנסת אורחים, מיד ותרץ והניחה הצאן אז ידע ודאי דאין עינה צרה באורחים, כי דרכם של בית אברהם ויצחק בהכנסת אורחים ומכאן נקשרה האהבה:
<b>וע"ד</b> הסוד לאה היא בבינה וזהו ועיני לאה רכות מרוב השפע שמשפעת כי שערי דמעה לא ננעלו לעולם והבן:
<b>ויאמר</b> לבן טוב תתי אותה לך מתתי. ב"פ תתי רמז שיתן לו שתיהן, וזהו מתתי אותה לאיש אחר שהוא עשו שהוא אחר שאינו דומה לאבותיו שהיו אומרים גדולה לגדול, מתתי בגי' תת"ן אתה ג"כ תתן דינה לאיש אחר, וזהו שאמר הנביא ויעבוד ישראל באשה, וכשעבד היה שמו יעקב אלא אמר ישראל שהוא לשון שררה ישעבד ישראל גופו לרשע, ובאשה שמר הוא ג"כ ישמור בתו לאחר, כי היה לו לשלוח אל אביו שישלחו לו כסף וזהב כדי שיתן ללבן כמוהר הבתולות ולא ישעבד גופו, ומה ששעבד גופו לפי שלא רצה ליהנות אלא מיגיעו ולא רצה לאכול מלחמו של רע עין שנאמר אל תלחם את לחם רע עין כי לבן שמו ונבלה עמו, וכן ג"כ א"ל מלא שבוע זאת וגו' בעבודה אשר תעבוד עמדי עוד שבע שנים אחרות, אמר לו ברמאות שאין די לו בשבע אחרות אלא עוד יש לי אצלך עבודות אחרות ולזה אמר עוד. עוד עבדו יעקב שלא יהנה ממנו שום הנאה שלא ישאר לו שום זכות באותה הנאה ולזה עבדו יותר ממה שההנהו:
<b>טוב</b> תת"י אות"ה ל"ך מתת"י אות"ה, בגי' י"ש ל"ך אצל"י שת"י תאומו"ת אחזיר"ם ל"ך כפלי"ם, שנאמר ישלם שנים לרעהו, והסוד הוא שיעקב בא מהבל ותבע מה שלקח ממנו קין שלקח צאנו ושנים תאומות והחזירם לו לבן שהוא מקין כפלים שנתן לו לאה ורחל וזלפה ובלהה, וכל מה שעשה בענין המקלות הוא לקחת צאנו, א"כ לא יקשה עליך למה לקח יעקב שתי אחיות. לבן למ"ד בי"ת נו"ן גי' תקב"ץ, שאמר יעקב תקבץ כל מה שלקחת ותחזירם לי:
<b>ויאסוף</b> לבן את כל אנשי המקום ויעש משתה. היל"ל ויעש משתה לכל אנשי המקום, או יאמר סתם ויעש משתה כמו שאמר באברהם ויעש אברהם משתה גדול, או יאמר ויאסף לבן את כל אנשי המקום ויעש להם משתה, עוד המשתה הוא על החתן שהוא יעקב לא על אבי הנערה, עוד למה לא עשה כן משתה כשנתן לו רחל, עוד למה כל אנשי המקום יאסוף הקרובים או אהובים כמנהג, ועוד לבן שמו ונבל הוא יעשה משתה לכל אנשי המקום. חז"ל שלהם נגלה כל הסתום אמרו במדרש ויאסוף לבן את כל אנשי המקום אמר להם יודעים אתם שהיינו מדוחקים למים וכיון שבא זה הצדיק נתברכו המים, אמרו ליה מאי אהני לך, א"ל בעיין אתון אני מרמה ביה ויהיב ליה לאה והוא רחים לרחל סגי והוא עבד גביכון שית שנין אחרנין, אמרו ליה עביד מה דאהני לך אמר לון יהבו לי משכונין אזלו ואייתיאו חמר ומשח וקופר (פירוש בשר) הוי למה נקרא שמו לבן הארמי שרימה אנשי מקומו, כל ההוא יומא הוו מעללין ליה וכיון דעל ברמשא א"ל מהו כדין, א"ל את גמלת חסד בזכותך אנו נגמלה לך חסד, הוו מקלסין קודמוי ואמרין הי ליא הי ליא, היה חושב יעקב שהי ליא הי ליא הוא נוסח קלוסם וכדי שלא יאשימם עשו כן, סוף המאמר ברמשא אתו מטלייתא וטפו בוצינא, א"ל מהו כדין, א"ל מה את סבור דאנן דביזויי כוותכון. כל ההוא ליליא הוה צווח לה רחל רחל והיא מעניא ליה בצפרא והנה היא לאה, אמר לה רמאית בת רמאי, אמרה לו ואית ספר דלית ליה תלמידים לא כן הוה צווח לך אבוך עשו עשו ואת עני ליה ע"כ. הרי שמה שאספם הוא לעשות רמאות ולא יבדוק ולא יחפש יעקב, וכדי שלא ילך בבקר לצעוק אליהם שכשידע שהם היו בעוכריו א"כ למי ילך שיעשה לו דין, ועוד כדי שיראה יעקב כ"כ אנשים יאמר בלבו הואיל ונעשה הדבר בפומבי לא יוכל לעשות רמאות ולא יבדוק ולא יחפש אחר הדבר, ולזה אספם כולם שאילו אסף מקצתם היה הולך לצעוק חמס אצל מי שלא היה שם, גם כן כדי שיכבו הנרות הם, ולא הם אלא מטלייתא שהם הקטנים להודיעו שאפי' הקטנים יודעים שבזוי הוא לשמש לאור הנר, ולז"א מהו כדין כלומר וכי אני לא הייתי מכבה כו' ואם הוא היה מכבה היה מכיר הרמאות, א"כ לז"א ויאסוף לבן את כל וגו' וקודם שאספם לקח המשכונות לעשות המשתה ואח"כ ויעש משתה ולא להם אלא לעצמו:
<b>ויהי</b> בבקר ויאמר אל לבן וכו' ויאמר לבן לא יעשה כן במקומנו. א"ל אתה ראית את כל אנשי המקום שבאו ואם הייתי משנה המנהג היו הורגים לי ולך, וזהו שאמר לא יעשה כן, כמו כן בנות צלפחד דוברות שהוא הדין וא"א לעבור על דתן, אבל בלבי היה ליתן לך רחל ועוד היום הנה רחל לפניך מלא שבוע וכו', ולזה אמר ונתנה, לא אמר ואתן אלא ונתנה מדעת כולם שכולם יסכימו. א"כ רימה לאנשי מקומו, רימה. ליעקב, ועשה רמאות אחר בשפחות שנתן זלפה שהיא הקטנה ללאה כדי שלא יכיר שיאמר קטנה לקטנה, ולזה תמצא שאמר ויתן לבן לה את זלפה שפחתו ללאה בתו שפחה, לא אמר לשפחה כמו שאמר בבלהה, אלא לפי שזלפה קטנה אינה יודעת בטיב השפחות ולזה לא אמר לשפחה, אבל בבלהה שהיא גדולה ויודעת בטיב השפחות אמר לה לשפחה, וכן אז"ל במדרש ותלד זלפה בכולן כתיב ותהר וכאן כתיב ותלד אלא מתוך שהיתה בחורה לא היה עבורה ניכר:
<b>וירא</b> ה' כי שנואה לאה ויפתח את רחמה ורחל עקרה. יש לנו קבלה שיעקב אבינו היו בו י"ב טיפין להולדת י"ב בנין וכשהיה משמש עם רחל הקב"ה שמר טפתו ומזה ידע שהיא עקרה, לזה אמרה לו רחל הבה לי בנים שחשבה שלא היה גומר ביאתו כדי שלא תתעבר, לזה ויחר אף יעקב ברחל אמר לה את חושדני שאני מעכב הטפה שלי, התחת אלהים אני אשר מנע ממך, המניעה אינה ממני אלא מהאלהים שהוא מנע הטיפה, זהו אשר מנע ממך פרי בטן לא אמר אשר מנע ממך ההריון או הלידה אלא פרי הבטן שהוא פרי בטנו של איש, כמו שאז"ל על פסוק וברך פרי בטנך פרי בטנה לא נאמר אלא פרי בטנך מלמד שאין האשה מתברכת אלא מפרי בטנו של איש:
<b>ותהר</b> לאה ותלד בן ותקרא שמו ראובן כי אמרה וגו'. הכוונה היא לומר שיעקב שמר טפתו פ"ד שנה ולזה נולדו התאומות, פ"ד אותיות דו פרצופין. וכבר ביארתי לך שיעקב הוא תיקון אדם וכן יו"ד עי"ן קו"ף בי"ת הנעלם עולה תיקון, שנתקן בנעלם, אמרה לאה אע"פ שהוא לא כיון בי שחשד שאני רחל עכ"ז אני כיונתי בו, שאין האשה מתעברת מביאה ראשונה אבל אני מרבוי כוונתי וההשתוקקות הזרעתי תחלה וילדתי זכר, כמו שאז"ל אשה כי תזריע אשה מזרעת תחילה יולדת זכר, ולזה קראה שמו ראובן כלומר ראו שהוא בן ולא בת מכאן שאני כוונתי בו ואין בו ח"ו שום פגם, ולפי שלא כיון בו אביו חלל יצועי אביו, ולזה אמרו פחז כמים הפחיזה שפחזה אמך שהזריעה תחילה אל תותר, כי עלית משכבי אביך כלומר לפי שלא עלית במחשבה של אביך במשכבו שהיה חושב שהיא רחל, אז חללת וכו'. ותהר עוד שכוונה ג"כ, ולזה אמר ויתן לי גם את זה, על פי שנים עדים יקום דבר, בתרי זמני הויא חזקה, והרבוי של גם אז"ל במדרש שמע ה' כי שנואה אנכי עתיד זה לעמוד ממנו שונא שהוא זמרי שהוא ממטה שמעון, ומי מרפא מכתו זה פנחס שהוא עומד מלוי, אפשר שכיוונו ז"ל לפי שלא כוון בה אז יצא ממנה גם זה, הראשון בלבל, ב' שנאוי, ולזה נקרא בן סלוא, תרגום שוגג שלו, כלומר בן שאמו נלקחה בשגגה. ולזה תמצא בשפחות בבלהה נאמר ויבא אליה יעקב, שיעקב כוון בה, ואמר ותלד ליעקב בן, כלומר שהיא כוונה בו ג"כ ביעקב ואינו בן שפחה, וכן בבן השני אמר בן שני ליעקב, ליעקב הוא הבן לא לבלהה, וכן בזלפה אמר ותלד זלפה ליעקב, ובבן שני אמר ג"כ בן שני ליעקב ולא לה שבניו שלימים אין בהם שום דבר פסול ולא צד פסול או פגם, ותמצא כי הבן הראשון של ב' השפחות אמר ליעקב בן ובשני אמר בן ליעקב הקדים בן ואח"כ הזכיר ליעקב, לומר אע"פ שהוא בן לא תאמר שהיא הזריעה וכבר טעמה טעם ביאה לפי שהוא בן שני, ולזה אמר אע"פ שהוא בן והוא שני ליעקב הוא ולא לה, וכן ג"כ ביששכר לפי שאותו הלילה היה של רחל לא תאמר שח"ו יש שום צד בני תמורה לזה אמר וישכב עמה בלילה הוא, לאמר שהוא כוון לה ולא ברחל, ולזה נאמר בה ג"כ ותלד ליעקב בן חמישי, ליעקב שלם כמוהו:
<b>הפעם</b> אודה את ה', לפי שראתה הגליות עתידין לבא, בראובן אמרה ראה ה' בעניי כנגד גלות מצרים שנאמר אעלה אתכם מעני מצרים, בשמעון אמרה שמע ה' כי שנואה אנכי זה גלות בבל, שנוא"ה אנכי שנשאו נשים נכריות ולא נעשה להם נסים כמו במצרים, לוי ילוה אישי אלי, זה גלות יון שבאו עליהם לבטלם מעבודת בית המקדש וחזרה העבודה למקומה זהו ילוה אישי אלי, יהודה זה גלות אדום, לזה שם הוי"ה כולו לרמוז לשכינה שהיא בגלות, והד' לרמוז לדוד שהוא המשיח, ואע"פ ששכינה היתה עמהם בגלות מצרים וגלות בבל כאז"ל גלו למצרים שכינה עמהם וכו', עכ"ז לא היתה שכינה אדוקה עמהם כל כך כמו בזה הגלות שהוא כולל שבעים אומות, כי בגלות מצרים נאמר אנכי ארד עמך מצרימה וליעקב נאמר, ובגלות בבל נאמר למענכם שולחתי בבלה להוציאן, ובעולם נאמר ונתתי כסאי דייקא, אבל בזה הגלות נאמר לא עזבתים ולא מאסתים לכלותם כתיב, וכן אמרו בזוהר פרשת תשא דף קפ"ט למלכא דהוה ליה ברא יחידאי עיין שם, לזה הד' באמצע אחר שם יה"ו, ותעמוד מלדת שאין גלות אחר זה, מלדת כמו כי לא תדע מה ילד יום. ואחר זה ילדה יששכ"ר י"ש שכ"ר לפעולתנו, שאנו מקוים שיתן לנו שכרנו ושוקיים ההבטחות שהבטיחנו על ידי נביאיו על שסבלנו עול הגלות, ואחר ילדה זבולון, שיבנה בית המקדש במהרה בימינו בנה בניתי בית זבול לך, הרי ו' בנים כנגד אבני הבנין וכנגד שיתא אלפי שני הוי עלמא, לזה נקראת אם הבנים וכו'. ותמצא שבשני בנים הראשונים שהם ראובן ושמעון הזכירה בהם שם הוי"ה שאמרה ראה ה' שמע ה', לפי שאלו השנים צריכים רחמים לרחם עליהם, ראובן בלבל ומשמעון יצא שונא שהוא זמרי, בלוי לא הזכיר לא שם הוי"ה ולא שם אלהים, כי הוא עשירי והוא קדש והוליכו גבריא"ל לפני הקב"ה ואמר לו זה יצא חלקך כדאיתא במדרש, ולזה אמר על כן קרא שמו לוי קרא מי שקרא, ביהודה השם רמוז בו, אבל בשאר הבנים הזכירה שם אלהים דנני אלהים, נפתולי אלהים, נתן אלהים שכרי, זבדני אלהים אסף אלהים לומר שאלו יכולין לעמוד כנגד מדת הדין, ובגד ואשר לא הזכירה לא שם הוי"ה ולא שם אלהים, לפי שגד הוא שם ע"א שנאמר העורכים לגד שלחן, ואשר בנותיו מרובים, ולזה אמר באשרי כי אשרוני בנות, הנקבות מרובות, הנקבות יאשרוני ולא הזכרים, וכן תמצא בפרשת במדבר פקודי מטה אשר אחד וארבעים אלף הוא פחות מן הכל, וברכו משה ברוך מבנים אשר, לא אמר בבנים אלא מבנים מקצת בנים, ואמרה בגד מלשון בגד בוגדים, אמרה ילד זה בגד באמו שלא הוכר עבורו לפי שהיתה ילדה, ובבן הראשון שנתן לבלהה שפחת רחל אמרה דנני אלהים, בדין נתן לי, והשני קראה לו נפתל"י עם ה' אותיות בגי' הדי"ן נות"ן, וכן עולה נפתול"י, וכן במדרש ויזכור אלהים חת רחל והדין נותן שהכניסה צרתה לביתה, דן נפתלי ר"ת דן, בדין שואלת, ואמר ב"פ אלהים, דנני אלהים נפתולי אלהים, לכך זכר בה ב"פ אלהים ויזכור אלהים וישמע אליה אלהים. ואמר וישמע אליה אלהים ולא אמר וישמע אלהים את רחל כמו שאמר ויזכור אלהים את רחל, לומר מה שאז"ל במדרש שאמרה לאה אם זה העובר יהיה זכר לא תהיה אחותי כאחת השפחות, ולזה אמר וישמע אליה לא לרחל אלא אלי"ה, רמז על לא"ה:
<b>וימצא</b> דודאים בשדה. במדרש אמר רבי לוי בוא וראה סרסותן של דודאים שעל ידם עמדו שני שבטים גדולים בישראל, יששכר עוסק בתורה וזבולון מפרש ימים ונותן לתוך פיו ותורה רבה בישראל, הה"ד הדודאים נתנו ריח ע"כ. דודאי"ם גי' ה"ס, דודאי"ם דוד"י א"ם, דו"ד אמ"י, אנ"י דו"ד, דודי"ם א', כלומר שהם דודים לאחד דודים, שהם אוהבים זה אל זה והם אהובים ורעים, דודאים בא"ת ב"ש קפקתמ"י גי' פר"י ת"ם, פרי שלם, וכן ת"ם פרי, שלא ילדה אחר זבולון אלא בת לא בן שהוא הפרי:
<b>ותאמר</b> לה המעט קחתך את אישי. אם הלילה הוא של רחל איך תאמר לה קחתך את אישי שלה לקחה, אלא אמרה לה לאה כשנתת שפחתך בלהה אותו הלילה לא, חשבתיו עליך ולא נכיתי אותו. ולקחתי לילה אחר בעבורה, את ג"כ היה לך לעשות כן כשנתתי שפחתי שלא תנכה אותו מחלקי, לזה אמר המעט קחתך את אישי. אמרה לה לכן ישכב עמך הלילה תחת דודאי בנך, תחת דודאי אתן לך אבל תחת שפחתך לא אתן לך כי את יש לך בנים, כי כשנתתי בלהה שפחתי לא תחשובי ולא תנכי אותו לילה מחלקי אבל את יש ליך בנים. ותצא לאה, לפי שרוצה לקחת לילה תחת שפחתה כדי שלא תשמע רחל, אמרה אלי תבא כי שכור שכרתיך שני לילות יש לי עליך אחד שנתתי שפחתי בחיקך ואחד בדודאי בני, ולזה אמרה שכור שכרתיך ב'. ולזה אמר וישמע אלהים אל לאה ותהר, ששמע תפלה שהתפללה כשנתנה שפחתה ולזה אמרה נתן אלהים שכרי אשר נתתי שפחתי, ותקרא שמו יששכר אע"פ שלא נתן לי שכרי מיד כשנתתי שפחתי עכ"ז שכרי מונח, א"כ י"ש שכ"ר. ותהר עוד וגו' ותקרא שמו זבלון, גי' לדודאי"ם, כלומר זה הבן בשביל הדודאים., ולזה זבלו"ן ז"ב לו"ן, ז"ב נוטריקון זה בשביל, לו"ן גי' הדודאי"ם הו"א ב"א, לזה יצא זבולון מהולכי מדברות וממפרשי ימים כי הדודאים נמצאים בשדה לחוף ימים. ואחר ילדה בת, ולפי שנולדה אחר זבולון שהוא יוצא מדברות לזה ותצא דינה. ותקרא שמה דינה, אמרה לאה בת בתחלה סימן יפה לבנים כדי שתסייע האם בגדול הבנים, אבל באחרונה אינה אלא דין, וזהו דינ"ה די"ן הוא, א"כ דין ורעה היא, וכן כשתמנה מאל"ף עד ד' עולה עשרה, ומאל"ף עד י' עולה ה"ן, וכן מאל"ף עד נו"ן עולה קצ"ה, וכן מאל"ף עד ה ט"ו, צרף י' וה"ן וקצ"ה וט"ו עולה הכל רע"ה, א"כ רעה היא זאת:
<b>ויזכור</b> אלהים את רחל וישמע אליה אלהים וכו'. למה נאמר ברחל זכירה ושמיעה, כנגד יוסף ובנימין שעתידין לצאת ממנה, וכן אמר בזוהר ז"ל ויזכור אלהים את רחל וישמע אליה אלהים, אמאי אכפיל הכא דאמר דכרנא ואמר שמיעה דהא בחד מנייהו סגי אלא דכרנא לקבל יוסף כד הוה בבית אסירי דהא זמין קב"ה לדכיר ליה ליוסף בבית אסירי, בגין דכתיב ולא זכר שר המשקים את יוסף וישכחהו דא רמז למשיח בן יוסף דאשתכח בגלותא דא ובתר דכיר ליה קב"ה, ובגין כך כתיב ויזכור אלהים את רחל וישמע אליה אלהים לקבליה דבנימין דהא כיון דאתיליד בנימין אתי שרא שכינתא בי"ב שבטין בגין דהוו במניינא דרתיכא קדישא ועוד באתרא דבנימין שרא מטרוניתא, ובגין כך אמר וישמע אליה למטרוניתא ע"כ. ולזה אמר ויהי כאשר ילדה רחל את יוסף ויאמר אל לבן שלחני אל מקומי ולארצי קודם שיולד בנימין, כי אין השכינה שורה בחו"ל ונשלמה רתיכא ואהיה דוחק רגלי השכינה:
<b>ותקרא</b> שמו יוסף לאמר יוסף ה' לי בן אחר לאמר למי תאמר, אלא באמירת יוסף אותיות מורות על יוסף אחר כיצד, יו"ד מלואה ו"ד היינו י', ו"ו מלואה ו', סמ"ך מלואה מ"ך היינו ס', ף' כוללת ף' אחרת, כאילו תאמר פ"ף, כי הף' אינה מוצאה אלא אחת משא"כ הכ"ף שיש מוצאה כ"ף, א"כ באותיות יוסף יש יוסף אחר, לזה אמר יוסף לי בן אחר:.
<b>ויהי</b> כאשר ילדה רחל את יוסף ויאמר יעקב אל לבן שלחני. במדרש פדה בשלום נפשי זה יעקב, מקרב לי שלא תקרב לי עצתו של אותו רשע שלא יאמר זה שילדה יטלנה וזה שלא ילדה אל יטלנה הימנו, וכן יוסף באלב"ר עולה שפדו, בשלום כן מדתו נקראת שלו"ם שפדו מורה על לבו, אם ילחם, וזהו מקרב לי תרגום מלחמה קרבא:
<b>תנה</b> את נשי ואת ילדי כי אתה ידעת את עבודתי אשר עבדתיך. כבר אמרתי טעם למה נתן יעקב קצבה ז' שנים שאמר אעבדך שבע שנים, ולזה אמר לא תחשוב שיש לך בהם שום אחיזה לומר האשה וילדיה תהיה לאדוניה, לא אלא נשי וילדיהם, כי אתה ידעת את עבודתי אשר עבדתיך שעבד עברי עובד שש ואני עבדתי שבע, ותנאי היה בינינו ואמרת נקבה שכרך, א"ל שכרך מצד הנקבות עלי ואתנה ג"כ שכר הילדים, ולזה אמר ואתנה בוי"ו לרבות הילדים, הבין יעקב מדבריו שאינו נותן לו שום שכר רעיתו, ולזה אמר אתה ידעת את אשר עבדתיך ואת אשר היה מקנך וכו' כי מעט אשר היה לך ויפרוץ לרוב, ויאמר מה אתן לך ויאמר לא תתן לי מאומה, אני יודע שלא תתן והואיל והודית לי על הנשים ועל הילדים אפי' שלא תתן לי מאומה על מה שעבר אם תעשה את הדבר הזה אשובה ארעה, כיון יעקב להציל שכרו שרעה צאנו, ולזה עשה התחבולה עם המקלות להציל הגזל מידו שלא יענש לבן על ידו, וכן אמר לנשיו ויצל אלהים ממקנה אביכם ויתן לי, ועשה יעקב התחבולה ללמד לבניו שזה העולם אינו אלא ע"י תחבולה, וע"י תחבולה באין הנאותיו, כי כל המלאכות הם תחבולה להביא המזון, ואפי' הפת אם אין מלפתין אותו אינו עובר בגרונו וע"י לפתן עובר, כל זה לומר שאין לנו חלק בזה העולם ע"י מקנה כדי שיהיה הכל מוכן לעולם הבא. וכבר אמרנו שיעקב הוא סוד הבל, שמציל צאנו מקין שהרגו ולקחן ממנו, והקשורים שנתקשרו ונתלבנו ליעקב, והעטופים שצריכין לבון ללבן, ולשון בהעטיף לשון כסוי כמו עטיפת הראש, כלומר שעדיין לא נשלמו:
<b>ורחל</b> לקחה את התרפים אשר לאביה. כדי להרחיק אביה מע"א, וגם כדי שלא יאמרו ללבן כי ברח יעקב, התרפים הת"ר פי"ם שהיו מתירים פיהם ומדברים על ידי כשפים, ובזוהר אמר תרפים לשון גנאי כדתנינן מקום התורף שהוא בית הערוה, וי"ל על שם שהיה מטמאם בערותו כמו שעשה בלעם בן בנו שהיה מיטמא עם אתונו כדי שתחול עליו רוח הטומאה. עוד פי' בזוהר שנקראו תרפים על שם שהיו עושין אותם בעתים וברגעים ידועים, ובשעה שהאומן היה עושה אותן כשבא העת או הרגע שאין לעשות בהן היה אומר הרף ידך שלא תעשה עד שיעבור אותה העת או אותו הרגע. ואע"פ שרחל כוונה לטובה כדי להרחיק אביה מע"א עכ"ז נענשה שלא ראתה לבנימין ולא הניקתו, הואיל וצערה את אביה, אע"פ שהיה עובד ע"א אביה הוא, כן פי' בזוהר:
<b>ועתה</b> הלוך הלכת כי נכסוף נכספת, אמר הלוך הלכת לומר שמיום שאמר לו תנה את נשי ואת ילדי ואלכה. מאותו יום נתן בלבו להלוך ועתה הלך, זהו הלוך הלכת:
<b>ואמר</b> ויעבור את הנהר. אמרו בעלי הטבע שכשעושין לאדם כשפים אם עובר נהר או ים יבטלו הכשפים, ולפי שיעקב אבינו פחד שמא עשה לו כשפים לזה עבר את הנהר כדי לבטלם. אמר לו לבן אתה פחדת מהכשפים, יש לאל ידי כלומר האלוה שלו הוא כפות תחת ידי לעשות עמכם רע, אלא שאלוה שלכם הוא יותר רב ממנו הפחידני יאמר לי השמר לך, ועתה הלוך הלכת אחר ששמעת דברים אלו הלכת כבר תלך בלב שלם ובנפש שקטה ובטוחה, כי נכסוף נכספת אמר כפל הדבר שנכסף לבה"מ ולבית אביו כמו שנאמר נכספה וגם כלתה נפשי לחצרות ה', וזה שאמר לבית אביך לבית אביך שבשמים ואביך הגשמי שהוא יצחק:
<b>למה</b> גנבת את אלהי. אם הוא אלוה כיצד נגנב אלא לבן רצה לפגום ביעקב לקרותו גנב אע"פ שפוגם באלהיו, ולזה חרה ליעקב ויחר ליעקב וירב בלבן לפי שקראו גנב, ואמר כי מששת את כל כלי וכו':
<b>ואמר</b> לקטו אבנים. ובהם אמר ויקחו אבנים ולא אמר וילקטו אבנים, אלא לפי שיעקב היה בעל כח שנאמר ויגל את האבן כמעביר פקק מעל פי הצלוחית לזה הוקטנו בעיניו אותם אבנים לזה אמר בהם לקיטה אבל בערכם היו גדולות לזה נאמר בהם קיחה:
<b>ויקרא</b> לבן יג"ר שהדותא. יג"ר גי' כוז"ו במוכס"ז כוז"ו, לומר שאין לו חלק כי אם בחלוף, ועם י"ד אתוון עולה זכ"ר לעולם בריתו, הוא הברית שכרת לבן עם יעקב שלא יעבור הגל, הג"ל סודו ט"ל ע"ה שסודו יהו"ה אח"ד, שכל זמן שמיחדים שמו לא ישליטהו ה' לא לו ולא לשום אומה על זרעו של יעקב, גלע"ד סודו ק"ו א', כי יעקב סודו הק"ו שהוא המקל, ולזה אמר במקלו שסודו יעק"ב, ולזה ויעקב הלך לדרכ"ו, לדרך ו' שהוא דרך הסולם:
<b>גימטריאות</b>
<b>ה'</b> נצב עליו, במדרש למלך שראה עני בן טובים שוכב בדרך בשדה והיה מגין עליו ושומרו מחיות רעות כן הקב"ה שמר יעקב מעשו ומלבן:
ה' נצב עליו, ר"ת למפרע עני:
ופרצת ימה, תעשה פרצות בים, ובזכותך יקרע הים לבניך:
מה נורא, שראה שמאותו מקום עולין הנשמות, ובאותו מקום יושבין סנהדרין, ובאותו מקום יהיה בית המקדש, ושם מקום הארון, ושם שער התפלה, והכל רמוז:
אכ"ן י"ש ה' במקום ס"ת נשמ"ה, אכ"ן גי' ע"א הן הסנהדרין, ושם שכינה שרויה שנאמר יש ה', ושם בית המקדש שנאמר מה נורא ואין נורא אלא בית המקדש שנאמר נורא אלהים ממקדשיך, ושם מקום הארון נור"א ארו"ן למפרע, ושם שער התפלה שכן יהי"ה רמז למה שאז"ל שעתיד הקב"ה להעמיד אבן אחת בשער המזרח שהיא שלשים אמה על שלשים אמה, יהיה גי' ל':
עשר אעשרנו, אז"ל אפי' הבנים עשרם והוציא לוי, וכן עשר אעשרנו ל"ך ויש"א יעק"ב ר"ת לו"י:
והנ"ה שם, הנ"ה ששים רבוא שיקבלו התורה:
ונאספו שמ"ה, מש"ה שנאספים עמו ללמוד תורה, והשקו הצאן, הזקנים מורים. והשיבו את האבן מעמידים הלכה על בוריה. הן עוד היום גדול, רמז על יום הגלות הארוך. עד אשר יאספו כל העדרים וגללו, רמז עד שיתקבצו כל ישראל ויגלגלו רחמיו להביא המשיח. וגללו את האבן אין אבן אלא משיח שנאמר אבן בחן פנת יקרת, א"ת האב"ן גי' המל"ך המשי"ח:
והשקינ"ו הצא"ן, גי' ז"ו תור"ה עם ב' מלות:
ועיני לאה רכות, שנים במקרא, הירבה אליך תחנונים או ידבר אליך רכות, רמז על לאה שהיתה מרבה תחנונים שלא תפיל בגורלו של עשו:
הב"ה את אשתי, גי' י"ב שי"ב שבטים יוצאים ממנה:
יהוד"ה גי' ל' כנגד שלשים מעלות שהמלכות נקנית בהם:
ג"ם יכולת"י, גי' דבר"ה ובר"ק שהם מזרע נפתלי:
באשרי, שבחלק אשר היה שמן שהיו מושחים בו המלכים והכהנים:
ואחר ילדה בת, לא נאמר ותהר כי בהריון היו חושבין בן ובלידה ראו שהיא בת, וזהו ואחר ילדה בת:
פני הצאן אל עקוד, רמז שיהיו ישראל מתפללין ויזכירו העקידה, עקו"ד גי' ק"ף, זכות יצחק שחיה ק"ף שנה:
ויפרוץ האיש מאד מאד אז"ל ששים רבוא עדרים היו ליעקב, נאמר כאן מאד מאד ונאמר בישראל וירבו ויעצמו במאד מאד:
א"ת פנ"י, ר"ת א"ף, מלא אף וחמה עלי:
אשר משח"ת, גי' ציו"ן וירושל"ם:
נחשבנו, נח"ש בנ"ו, כאילו נחשים ועקרבים בנו:
ולבן תקע את אחיו, במדרש אלו כלבים שהוליך עמו ותקע להן בקרן כדי לקבצן כמו שעושים הציידים:
ובשירים, בשרי"ם כתיב הייתי שולח עמך שרים ללוותך:
הסכלת עשו, אמר לבן עתה ידעתי שסכלת עצתו של עשו:
עד הגל ועדה המצבה, שנים עדים, ובלעם שהיה בן בנו עבר הברית והלך לקלל ועבר ביניהם ועשאוהו פסח, שנאמר יד העדים תהיה בו בראשונה וכו'. עד"ה המצב"ה גי' בלע"ם:
<b>פרשת</b> <b>וישלח</b>
<b>וישלח</b> יעקב מלאכים וכו'. לעיל אמר ויעקב הלך לדרכו ויפגעו בו מלאכי אלהים, מצאנו פגיעה לטובה אל תפגעי בי, פגיעה לרעה קום פגע בו ויפגע בו וימות וגו', ואלו באו שנים כתות אחת להצילו ואחת לפגוע בו שהוא שרו של עשו וסייעתו. ויאמר יעקב כאשר ראם מחנה אלהים זה, הכיר הכת שבאה לסייעו ואמר מחנה אלהים זה, כי זה מורה באצבע, ועל הכת האחרת התפלל עליה ודחאה מעליו שנאמר ויקרא שם המקום ההוא מחנים, אין קריאה אלא תפלה שנאמר ויקרא שם בשם ה', ותרגם וצלי, והתפלה היא שיהום לאותו מחנה של שרו של עשו, וזהו מחנים, מחנ"ה ה"ם, כשראה יעקב שהלך שרו של עשו בכעס, אמר יותר טוב לפייסו ולא יהיה קטרוג על בני ולקח ממחנה אלהים שבאו להצילו שני מיני מלאכים, אחד כדמות אנשים לפייס עשו, ואחד מלאכים ממש לפייס לשרו של עשו, ושלחם, ולשון ארצה מלשון רצוי, ואותם שהם לפייס לעשו שלחם לארץ שעיר, ולזה אמר ארצה שעיר ולא אמר לארץ כי נתלבשו וירדו לארץ, ואותם ששלחם לפייס לשרו של עשו שלחם לשדה אדום שדה אדומה ומשם כחו של מאדים, צוה לשניהם, לאחד אמר כה תאמרון לאדוני שהוא שרו של עשו, לעשו לאחיו ממש, כה אמר עבדך, לשרו תאמרו עבדך ולעשו תאמרו יעקב:
עם לבן גרתי, הברכות באו לי בשנוי מקום ואחר היאוש, ולזה אמר ואחר עד עתה, קניתי אותם ביאוש בעלים, ואחר ההשתדלות ואחר עמל וטורח כי לא באו מעצמן, וכבשתי לארבע כתות הדין שהם שור וחמור ועבד ושפחה, וכעת אני מפחד על הצאן אפילו יהיו באמצע, ואשלחה להגיד לאדוני לשר למצוא חן בעיני עשו, לומר שכמו שיש לו כתות כן גם לי יש כתות א"כ שנינו יחד אין אחד גדול מחבירו א"כ אין קנאה. וישובו המלאכים אל יעקב לאמר, באמירה אחת על שניהם, באנו אל אחיך ממש, אל עשו אל שר שלו, וגם לרבות השר, הולך הל"ך כתיב כבר הלך לו, ולזה אמר הצילני נא מיד אחי מיד עשו, ממנו ומשרו, ולז"א מיד מיד שתי פעמים, אח"י גימ' אוי"ב:
<b>ויהי</b> לי שור וחמור, כאן רמז על ד' קליפות של אגוז שחופין על הפרי כמו שאמרו בזוהר. ואמר ויהי לי, שהם כפויים לי ונתגיירו ונתלבנו עמי, וזהו עם לבן גרתי, ושור וחמור רמז על הב' אחת ירוקה ומרה ולזה נרמזה בשור, ואחת קשה ואדומה שהן חופין על הצאן, והשתים האחרות הן נאכלות והם לי כמו עבד ושפחה:
וישובו המלאכים, וישבו כתיב, ויישבו לבו ואמר לו כבר הלך לקראתך ועלה חרס בידו, כי עמו ארבע מאות איש מנין ק"ש, הם כולם קש ואש תאכלם ובית יעקב אש וכו'. ויירא יעקב מאד מהשר, אע"פ שאמרו לו המלאכים שהם קש, לא נתיישב לבו שהוא עולה ומקטרג, ויצר לו מעשו, ויחץ את העם, מה עשה כל מיני בהמה טמאה שיש לו בה שום אחיזה והם מצדו כמו גמל וחמור שהם מסטרא אחרא שם אותם לבדם, שאם יבא יראה כל מה שהוא מסטרא דשמאלא לבד לא יהיה מעורב, ואין עינו שולטת אלא בשלו, וזהו אם יבא עשו אל המחנה האחת והכהו, והיה המחנה הנשאר שאין לו בו שום אחיזה וחלק, יסמאו עיניו ממנו:
<b>או</b> נאמר דרך אחרת. וישלח יעקב מלאכים, כוונתו של יעקב היא לפי שידע יעקב כוונתו של עשו וירד לסוף דעתו שהלך לארץ שעיר להוט על נחלתו להחזיק בה, שאמר לו אביו הנה משמני הארץ יהיה מושבך, ואז"ל זו איטליא של יון שאין טללי ברכה פוסקין משם לעולם, וידע כוונתו בהרחקה זו הוא כדי שתשכח האחוה, שאם אחר זמן ילחמו בני עשו עם בני יעקב לא יניחום העולם, שבזוי גדול הוא ששני אחים תאומים שנולדו בשליא אחת יהיה אחד רודף אחר אחיו להרגו, וכדי שישכח ברית אחים הרחיק נדוד והלך לארץ שעיר, וקרא לארצו ארץ שעיר על שם שלקח יעקב הברכות על ידי עורות גדיי העזים, כדי שיהיו ידיו שעירות ולקח ממנו הברכות, וקרא לשדהו שדה אדום על שם שרימהו בתבשיל אדום ולקח ממנו בו הבכורה, כל זה עשה בעברתו, לפי שעברתו שמרה נצח, כדי שלא ישכח לא הוא ולא זרעו, ושם המשטמה בלבו ובלב זרעו, לזה שלח לו יעקב להודיע לכל העולם שהוא אחיו ומבקש את אהבתו, ולזה עשאם עדר עדר כדי לפרסם הדבר לכל העולם שהם אחים, והודיע אגב גררא רשעו ואמר ראו מה עשה, ארצה שעיר, כלומר קרא ארצו שעיר, ואמר שדה אדום, כי קרא לשדהו אדום, ולזה לא אמר לארץ שעיר לשדה אדום, שהיו המלאכים בהליכתם אומרים אנו הולכים לאחד שארצו קרא לו שם שעיר ולשדהו אדום, כדי שישאלו העולם השעיר יש לו ארץ, ויש שדה אדומה ושדה לבנה, להודיע לעולם רשעו, וכן שלח לו משה רבינו כה אמר אחיך ישראל, כלומר לא מפני שהלכת לארץ רחוקה תשכיח האחוה, וכן הנביא מונהו שאמר על רדפו בחרב אחיו, ולא זכרו ברית אחים פרסם רשעו לעולם:
<b>ויאמר</b> אם יבא עשו אל המחנה האחת וגו' למי אמר, ועוד מי אמר לו שיהיה המחנה הנשאר לפליטה, ולדברי רז"ל שהכין עצמו לשלשה דברים לדורון למלחמה וכו' א"כ ילחם עמו ויהיו שני המחנות לפליטה. שמעתי שאמר יעקב לשני מחנות שהיו עמו, אמר למחנה האחת שהיא מחנה של דין א"ל אם יבא עשו להלחם הכהו, אבל לא תהרגהו שלא ישמע אבי יצחק שנהרג בסבתי ותהפך לי הברכה לקללה, אלא הכאה לבד כדי שימנע מלהלחם, והיה המחנה הנשאר. שהוא מחנה רחמים לפליטה, שירחמו על הילדים ועל הנשים שידברו על לבן שלא יפחדו ולא יבהלו מעשו ומאנשיו, זהו לפליטה ולא אמר פליטה:
<b>ובזוהר</b> פסוק ויאמר אם יבא עשו וכו', ת"ח מה כתיב ויחץ את העם אשר אתו ואת הצאן ואת הבקר והגמלים לשני מחנות, בגין דאמר אם יבא עשו אל המחנה האחת והכהו והיה המחנה הנשאר לפליטה, ת"ח שכינתא לא עדיאת מאהל לאה ומאהל רחל, אמר יעקב ידענא דהא נטירו לאילין מן קב"ה מה עבד וישם את השפחות ואת ילדיהן ראשונה אמר אם יקטול עשו לאילין קטיל אבל אילין לא מסתפינא מנייהו בגין דשכינתא עמהון ועל דא והיה המחנה הנשאר לפליטה כיון דעביד האי אתקין צלותיה עלייהו מה כתיב ויאמר יעקב אלהי אבי אברהם וכו' ע"כ. א"כ יהיה פירוש וישם את השפחות ואת ילדיהן ראשונה לא ששם אותם בפי הארי כנראה כי ילדיהן הם מי"ב שבטים, אלא ששם אותם מגמתו להתפלל עליהם, כי לאה ורחל אין צריכין תפלה כמאמר הזוהר:
<b>עם</b> לבן גרתי. כלומר עם לבן נתגיירתי כי מרוב ההכעסות שעשה עמי בא לכלל כעס בא לכלל טעות, כמו שאז"ל כל הכועס כאלו עובד ע"א והריני כגר שנתגייר, ואז"ל כל הכועס כל מיני גיהנם שולטים בו וא"כ אם שום עון עשיתי לך ודאי נתכפר:
<b>ומה</b> שאמר לפניו, לומר שלא היה מתירא ממנו כי היו עמו מלאכים אלא מה ששלח המנחה הוא לפניו, ר"ל להנחה לדורות הבאים להועיל להם אע"פ שעתה אינו צריך לה יש לה צורך לעתיד, וזהו לפניו:
<b>ויהי</b> לי שור וחמור. כלומר כל מה שהרוחתי עמו אינה אלא אחת מני אלף שהייתי מרויח עם אחר, ולא נתן אלא אחת מני אלף ממה שהיה לו ליתן ואני יודע שאתה גם כן ידעת ברמאותו וברשעו ולכן לא דלקת אחרי, לומר שהקדוש ברוך הוא תבע עלבונך, וזהו ואחר עד עתה שאע"פ שנתאחרתי כל כך לא באת אחרי, לפי שידעת ונח רוגזך, וזהו למצא חן בעיניך, שהקב"ה תבע עלבונך, אם לבן שאני בן אחותו עשה כך אחר מה היה עושה, זהו ודאי לכפרה לו ולתבוע עלבונך, ומכאן תראה שלא נתקיימה ברכת אביך שהם הוה גביר ואני עבדתי בחנם א"כ אינך כדאי לשנוא אותי על הברכות. למצא חן בעיניך, ס"ת אנ"ך, הנה ה' נצב על חומת אנך, כלומר שהקב"ה תבע אונאתך ועלבונך, וכן ואשלחה להגיד לאדוני למצא חן בעיניך, ר"ת בגימ' ק"ו, לומר שהכל על קו היושר ומצדיק עליו הדין:
<b>או</b> נאמר שאמר ויהי לי שור וחמור, שאמר לו אתה נתעסקת בארצות ובשדות ובבנין בתים ובנכסים שיש להם אחריות, ואני נתעסקתי בדברים שאין להם אחריות שאפילו יהיו כולם אלפי פעמים יבא עליהם מגפה ולא ישאר מהם כי אם מעט מזער, ולזה אמר שור וחמור שכולם חשובים כאחד בערך הבתים והשדות והארצות שיש לך:
<b>או</b> נאמר עוד ויהי לי שור וחמור, שאמר יעקב אני מצטער על מה שאבדתי זמני על זה העולם, כי כולו הבל והוא כלה ונפסד, כי כל מה שהרוחתי אינם חשובים אלא כאחד, אז"ל ששים רבוא רועים היו לו ליעקב אבינו ואמר שור אחד שכולם חשובים בעיניו כאחד, ואמר ויה"י ו"י ה"י אז"ל כל מקום שנאמר ויהי הוא לשון צער, והנה בבתים אמר ויבן לו בית לצרכו ולא אמר בתים אלא בית, כל זה לומר שזה העולם הוא כלה ואין לו לאדם לאבד זמנו להניח מלהתעסק בדבר נצחי שהוא עומד לו וקיים ולהתעסק בדבר שהוא כלה ועובר, כי הויתו בזה העולם אינה נצחית אלא כגר, ולזה אמר עם לבן גרתי כלומר גרותי שהיא דירת עראי היתה, ולז"א ויפרוץ האיש ולא אמר יעקב לומר שאינו חפץ בהנאות העוה"ז, לא כמו שאתה חושב שזה העולם הוא קבע ולכך בנית ארצות לא די לך בית אחד או שנים אלא ארצות ושדות וקראת להם שמות כמו שעושים המלכים שבונים ארצות וקורין אותם על שמם שנאמר קראו בשמותם עלי אדמות, והארץ ששם כסא המלוכה בתוכה קורין לה שם, ולז"א ארצה שעיר שדה אדום. ומה שלא הזכיר הגמלים לומר ויהי לי שור וחמור וגמלים, הוא לומר שלא נשאר לו יותר גמלים שהיו חביבין עליו ולא יקנא עליו אם יש לו מהם:
<b>או</b> נאמר עם לבן גרתי, כלומר ישבתי עם לבן בח"ל עתה כמה שנים וישראל הדר בח"ל כאילו עובד ע"א, עתה באתי לא"י אחשוב עצמי כאלו נתגיירתי:
<b>שמעתי</b> על מה שאמר גרתי ותרי"ג מצות שמרתי, שאמר לו יעקב תרי"ג מצות שמרתי ורמזיהם, ורמז מצות כבוד אב ואם נאמר ג"כ ואת, אז"ל וא"ו לרבות אחיך הגדול, אם כן לא תחשוב שהקלתי בכבודך אלא אתה אדוני ואני עבדך:
<b>ויצו</b> את הראשון לאמר כי יפגשך עשו אחי ושאלך לאמר למי אתה ואנה תלך וגו' יש לשאול מי אמר ליעקב כי ישאל עשו אלו השאלות עד שהוצרך לצוותם אולי יחשוב שהוא רועה אחר שהלך בשדה. ועוד לאמר לאמר ב"פ למה, ועוד למה צווי אחר לשני ולשלישי יצוה צווי אחד לכלם. אבל יעקב עשה בחכמה כשאמר לו וגם הולך לקראתך אמר הוא בא בכעס ואם אשלח המנחה לא יקבלנה ויטרוף אותה בפני זעם ואין מרצין לו לאדם בשעת כעסו, אבל אני אעשה דבר שהוא מעצמו יפנה אליה, מה עשה שם בהמה דקה שהם העזים והרחלים ראשונה, וצוה לראשון שילך בדרך סלולה וישים העדר לפניו והוא אחריהם, כשיראה עשו כך על כרחו ישאל שיראה דבר תימה, וזהו ושאלך לאמר שעל כרחו ישאל ויאמר אמירה אחר אמירה. למי אתה, שאין דרך לגדל בהמה דקה אלא זרעו של אברהם, אבל שאר העמים היו רועים בהמה טמאה שנאמר ברעותו את החמורים וכו', ואנה תלך, שדרך הרועה בהמה דקה ללכת בשדות וביערים לא בדרך סלולה, ולמי אלה לפניך שדרך הרועה הולך לפני הצאן והם נגררים אחריו:
ותשיב לו על שאלותיו, על שישאל למי אתה, תאמר לעבדך ליעקב, ועל מה שישאל אנה תלך ולמי אלה לפניך תאמר מנחה הוא שלוחה, לא תחשוב שאני רועה אלא מנחה ודרך המנחה להוליכה לפניו, ואחר כך תאמר והנה גם הוא אחרינו, למה תטריח עצמך ללכת לקראתו אתה והעם אשר עמך, והנה גם הוא רמז להקב"ה שבא עמו. זה צוה לראשון. אבל לשני ולשלישי אמר להם שיאמרו הנה עבדך יעקב אחרינו, אל תטריח עצמך. וצוה להם שיאמרו כן מיד, זהו במוצאכם אותו, כי לכם לא ישאל שאתם יש לכם בהמה גסה ודרכה ללכת בדרך. וזה יניח רוגזו באומרו אכפרה פניו וכו', וברבוי השאלות ובעכוב הדרך, שבעדר א' יש מאתים ועשרים בהמות וכן בב' א"כ ד' מאות וארבעים, ובג' ק"י, שיעכבוהו. ויצו את הראשון גם את השני גם את השלישי גם את כל ההולכים, לפי ששלח ה' מינים עזים רחלים גמלים ופרים ואתונות, הא' הוא של עזים, הב' הוא של רחלים, הג' של גמלים, גם את כל ההולכים הם שנים האחרים שהם של פרות ושל אתונות ולפי שעדר של אתונות הם מעטיה כללם עם של פרות, ורבוי הגמלים אפשר לומר שכמו ששלח לעשו שלח כמו כן לשרו, כי אי אפשר לשלוח לעבד ולא ישלח לשרו, ולזה הקדים העזים שהם רמז לשעיר של יום הכפורים, והוא איש שעיר, וכן אמרו במדרש שהשר שלו יש לו שער כנגד הלב, ובזמן הגאולה יפול אותו שער בתקיעת שופר, שנאמר וה' אלהים בשופר יתקע והלך בסערות תימן, וכן כתב הרב רבינו בחיי ז"ל, וכן אמרו ז"ל שכל אותם הבהמות כלם היו טרפות ובעלי מומין, וכן אמר מן הבא בידו שלא היו באין לידו אלא בעלי מומין ולזה תמצא בכולם מ' עזים מאתים רחלים גמלים פרים עשרים עיירים, כל זה ברמז לפי שהשר שלו אוכל טרפות שנאמר ובשר בשדה שהוא איש שדה, והם חלקו, טריפה לא תאכלו לכלב תשליכון אותו וכו':
<b>ולמה</b> הגמלים באמצע, אמרו במדרש אמר לו הוי רואה עצמך כאלו אתה יושב על הבימה ודן אותי ואני נדון מלפניך ואתה מתמלא עלי רחמים, והכוונה לפי שהגמל הוא גבוה משאר הבהמות דמה אותו לבימה, והוא דומה לגמל שאמר הלעיטני, וגם הגמל מראה סימן טהרה בפיו, וכן היה עשו צד אביו בפיו כיצד מעשרין את המלח, גם אז"ל הרואה גמל בחלום מיתה נגזרה עליו ונצול ממנה, ולז"א לו ואני נדון מלפניך ואתה מתמלא עלי רחמים:
<b>עוד</b> נוכל לומר מה ששם הגמלים באמצע לומר שהם כנגד הכל כמו שאמרו במדרש א"ר לוי אילו היית מחזר בכל אהלי קדר אי אתה מוצא גמלים מניקות ובניהם שלשים ראה עושרו של יעקב. ומה שהיו האתונות באחרונה כתב רבינו בחיי רמז לו שיפול באחרונה ביד בנו שנאמר עליו ועל עיר בן אתונות:
<b>פן</b> יבא והכני, אם על בנים. על דרך מה שאמרו חז"ל ד' העמיקו עצה, עשו אמר קין שוטה היה שהרג להבל בחיי אביו אני לא אעשה כן אלא יקרבו ימי אבל אבי וגו', לזה פחד ואמר והכני כמו שייעד, ויכה אם על בנים. או נאמר פן יבא והכני אם לשעה, אם על בנים לעתיד, לא ספק שאמר פן יבא אלא על עצמו, אבל על עתיד ודאי. שנאמר אם על בנים רוטשה, ולזה לא אמר פן יבא והכני ואם על בנים שמשמע שהם כלם בספק:
<b>או</b> נאמר אם על בנים, פחד שמא יקנא על לאה שיש לה הרבה בנים יותר מן האחרות ובפרט שהיו אומרים גדולה לגדול, לזה לא אמר אמות על בנים שלרחל לא היה לה כי אם בן אחד ולא היה מפחד עליה, ומחמת יפיה ג"כ לא פחד שכבר הזקין והיה בן פ"ד שנה, ולא היה חומד, אלא על הבנים כי עשו יש לו שלש נשים, עדה בת אלון ילדה אליפז, ובשמת ילדה את רעואל כל אחת אחד, ואהליבמה ילדה את יעוש ויעלם, וקרח זה ממזר היה, שהוא בן אליפז שבא על אהליבמה אשת עשו, שהרי הוא מנוי עם אלופי אליפז, א"כ לא היה לו ממנה כי אם יעוש ויעלם, א"כ ארבעה בנים היו לו מג' נשים, ויראה לאה שיש לה ששה בנים והבת החביאה בתיבה כבמדרש, א"כ לזה אמר יבא והכני בעבור אם על בנים:
<b>ובמדרש</b> אמר יעקב כתבת בתורה ושור או שה אותו ואת בנו לא תשחטו ביום אחד, תרגום ותורתא או שיתא, שהוא נוהג בנקבות, ולז"א אם על בנים על דרך הכתוב. ואתה אמרת היטב איטיב, במדרש אמר יעקב ספר תורה שאתה עתיד ליתן בהר סיני מי יקראנו, לז"א ואתה אמרת היטב איטיב, היטב שהיא התורה שנקראת טוב, שנאמר כי לקח טוב נתתי לכם תורתי וגו' היטב איטיב עמך, כמו שאז"ל ראוי היה יעקב שתנתן תורה על ידו, מי יקראנו. היט"ב גימטריא כ"ו זו היא התורה שהיא שמותיו של הקב"ה. עוד היטב רמז לו על מדת היסוד במ"ק טוב, אמרו צדיק כי טוב שהיא מדתו של יוסף איטיב עמך בגימטריא בנימין שהוא גם כן סודו טוב במ"ק ולזה אמר היטב איטיב, היטב ביוסף איטיב בבנימן, ועדיין לא נולד ומדתו למטה מב' שהיא יושבת בין ב' צדיקים והוא גם כן נקרא שלום, במ"ק בנימן, ולמה במ"ק לפי שהוא קטן ומדתו למטה ממאור הקטן, ושניהם יוסף ובנימן נקראים שלום מוש"ל על עש"ו שלו"ם:
<b>ושמתי</b> את זרעך כחול הים, והקב"ה לא אמר אלא והיה זרעך כעפר הארץ וגו'. אלא כמו שאז"ל ישראל נמשלו לכוכבים שנאמר הבט נא השמימה וספור הכוכבים אם תוכל לספור אותם ונמשלו לעפר כשעולום עולים לשמים וכשיורדים יורדים עד עפר, לזה לא הזכיר עפר שלא להזכיר ירידה, אלא כחול שהוא ג"כ מכלל עפר, ומה החול כשבאים מים הזדונים מגלי הים כשרואים החול מיד יורדים ונכנעים לפניו, כך עשו שיראה אותי ירד ויכנע לפניו, וכן היה כשראה אותו אמר וירץ עשו לקראתו ויחבקהו ויפול וכו':
<b>ונחזור</b> לעניננו וישובו המלאכים ליעקב לאמר, מאי לאמר אלא לאמר לדורות שלא יבטחו בזכיותם, שהרי יעקב הבטיחו הקב"ה שאמר והנה אנכי עמך ושמרתיך, ועכ"ז היה מתירא, שהצדיקים הם רחוקים מצדקה ואינם רוצים לאכול אלא משלהם ושונאים המתנות, כשאמר לו והנה אנכי היא מתנה ולא רצה לקבלה, ולזה אמר הצילני נא כי אם בזכותי תצילנו ומצד זכיותי, יתמעטו, ולא ישאר לבני שום זכות בגלות אחרון שהוא גלות עשו, ולזה אמר הצילני נא מיד אחי ומיד עשו לבני כשיגלו תחת ידו:
<b>ובזוהר</b> אומר שהמלאכים הפחידוהו כדי שיתפלל שהקב"ה מתאוה לתפילתן של צדיקים, ז"ל וישובו המלאכים וכו' וכל כך למה אלא אינון אמרו ליה בגין דקב"ה אתרעי תדיר בצלותהון דצדיקיא ומתעטר בצלותיהון כדאמרי' דההוא מלאך דממנא על צלותהון דצדיקייא סנדלפון שמיה ונטיל כל אינון צלותין ועביד מנייהו עטרא לחי עלמין וכ"ש צלותהון דצדיקיא דהקב"ה אתרעי בהו ואתעבדו עטרא לאתעטרא באינון צלותין, ואי תימא משריין קדישין הוו אתיין עמיה אמאי דחיל אלא צדיקיא לא סמכין על דא אלא בצלותין ובעותין לגבי מאריהון ע"כ. אם כן לאמר לדורות כשהם בצרה שיתפללו שהקב"ה מתאוה לתפלתן של ישראל:
<b>באנו</b> אל אחיך אל עשו וגו' וארבע מאות איש עמו, מה הם ת' איש שהפחידוהו והרי במחנה אשור שהיו מאה ושמונים אלף ראשי גייסות מלאך אחד הרגם, כתב רבי מנחם ראקנטי ז"ל ירמוז על ת' כתות אלהיות הנאצלות ממדת הדין ונקראים בתי דינין של מעלה וכשמתאחדין ביעקב מתהפכין לרחמים. ובספר הזוהר מהאי מצחא נהרין ת' בתי דינין כד אתגליא האי רצון כלהו משתככין קמיה ע"כ. ומה שהם ארבעה הוא כנגד גבורות אלהים שהיא הבינ"ה והגבור"ה וההו"ד וכ"י (יסוד) שהוא דין בפרט שיבא לה מן יצחק דעשו חילא דיצחק, וכן אמר בזוהר פרשת תולדות יצחק דף קל"ז ע"ב ז"ל ויצא הראשין אדמוני איהו זינא דיצחק דאיהו דינא קשיא דלעילא ונפק מניה עשו דינא קשיא לתתא דדמיא לזיניה וכל זינא אזיל לזיניה ועל דא רחים ליה לעשו יתיר מיעקב ע"כ. ומה שאמר וכשמתאחדין ביעקב מתהפכין לרחמים לזה אמרו לו המלאכים ארבע מאות איש עמו כשהם עמו הן דין וכשהם עמך הם רחמים אם כן תמשיכם ותכניסם, כי עש"ו בגי' שלום, וכן עי"ן שי"ן וא"ו גימ' ב"א ש"ר, א"ב ש"ר, וכן ארבע מאות איש עמו ר"ת בגי' יב"ק, וכן עי"ן שי"ן וא"ו גי' גש"ר, אז"ל ויקחם ויעבירם את הנחל עשה עצמו גשר, ר"ל שהכניסה לקליפות ולא הניחם בחוץ כדי שלא יקטרגו, וזהו ויעבירם ואחר כך ויעבר את אשר לו, ולזה ויירא יעקב מאד ויצר לו אם יכניסם שעושה מהקליפה פרי, מה עשה ויחץ את העם אשר אתו לב' מחנות חברם כאחד ועשאם שנים מורכבים שהם שני יצרים, וזהו אשר אתו, אתו הם כאחד וזהו ויצר לו ויחץ שחצה שנים יצרים, ומעתה אם יבא עשו אל המחנה האחת והכהו והיה המחנה הנשאר לפליטה, כי אין לו כח אלא על הגוף שהוא קץ כל בשר ולא על הנפש. ויאמר יעקב, אומרת הנשמה ה' האומר אלי שוב לארצך, שאומר לנשמה שתלך לארץ ולשכון בגוף ואיטיבה עמך עד עתה לא יהיה לך שום טובה אלא גנוזה וצפונה תחת כסא הכבוד ואין לך שום כח ולא ממשלה, אבל כשתלך לאותו עולם יהיה לך יד ושם בביתי ובחומותי כי עתה את מסורסת בלא פרי אם כן תלכי ותעשי פירות ויתנו לך מפרי ידיך, והיא אומרת קטנתי, כשהייתי למעלה לא היה בי לא זכות ולא חובה, זהו מכל החסדים ומכל האמת שהם החובה שאומרים עליה דיין האמת, כי במקלי עברתי, עברתי על פי האמה שהוא כדמיון מקל, את הירדן זה הבטן, הירד"ן במ"ק בט"ן ע"ה, מקודם לא היה בי לא טוב ולא רע ובעברי על אלו שני מעברות, ועתה הייתי לב' מחנות שאני מורכב מב' יצרים, הצילני נא מיד אחי זה יצר הטוב, שאם אהיה כולו טוב לא אשא אשה ולא יהיו לי בנים ולא אקיים ושננתם לבניך ולא אבנה בית ולא אקיים מצות מעקה ומזוזה ולא אזרע ולא אקיים מצות פאה ועומר שכחה תרומה מעשר וכלאים ולא תהו בראה וכו', מיד עשו זה יצה"ר כי ירא אנכי אותו פן יבא והכני אם על בנים מנפש ועד בשר יכלה וזהו אם על בנים, ואתה אמרת היטב זה יצר טוב איטיב זה יצר הרע, שכן אמר והנה טוב זה יצר הטוב, מאד זה יצר הרע. וילן שם בגוף בלילה ההוא, זה הגוף שהוא דומה ללילה, ויקח מן הבא בידו מן המצות שבאו לידו, מנחה לעש"ו לשלו"ם שהקב"ה נקרא שלום, עזים מאתים כמה פעמים העזתי פני לעשות רצונך, כמו שאמר התנא הוי עז כנמר, ותישים עשרים, כמה פעמים התשתי גופי בכמה תעניות, רחלים כמה פעמים הייתי שומע חרפתי ולא הייתי משיב וסבלתי עול הגלות ועול המסים וארנוניות שהיו לוקחים וגוזזים לי כרחל לפני גוזזוה נאלמה, ואילים לשון חוזק כמה פעמים נתחזקתי בעבודתך, גמלים הייתי גומל, חסדים, מניקות ובניהם שהייתי מלמד תינוקות, שלשים שלשתי ימי שליש במקרא ושליש במשנה וכו', פרות ופרים עשיתי פירות ופירי פירות. אתונות נתתי מתנות לראוי, ועירים ועירם כתיב הלבשתי ערומים, ויתן ביד עבדיו באלו הלבשתי המלאכים שקניתי בעשיית המצות, כמו שאמרו חז"ל עשה מצוה אחת קנה לו פרקליט אחד וכו', ויאמר עברו לפני, והלך לפניך צדקך וכו'. ויצו את הראשון כי יפגשך וכו', הם אותם המלאכים שומרי השערים, ושאלך וכו' ואמרת וכו', והנה גם הוא לרבות המלאכים שבאים לקראתו, והם ג' כתות אחת אומרת יבא שלום, ואחת אומרת ינוחו על משכבותם, ואחת אומרת הולך נכוחו, ועל אלו אמר גם את השני גם את השלישי גם את כל ההולכים, הם שאר נשמות הצדיקים שבאים לקראתו, ותעבור המנחה והוא לן במחנה, בקבר, ויקח את שתי נשיו ואת שתי שפחותיו, הם ארבעה יסודות, והשתים העליונות רוח אש הם נשיו, והשתים התחתונות שהם למטה קרא שפחותיו, ואת אחד עשר ילדיו, הם מנהיגי הגוף שהם שתי עינים ושתי אזנים והפה והחוטם ושתי ידים ושתי רגלים וראש הגויה. ויותר יעקב לבדו, זה הגוף, ויאבק איש עמו, זו הנפש שהיא שוכנת עמו בקבר, ולזה אמר ויאבק כמו האבק שאין לו ממשות, עד עלות השחר עד תחית המתים, עד עלות השחר ר"ת בגימטריא קמ"ה שיקומו בתחייה:
<b>נחזור</b> לעניננו, ויירא יעקב מאד. יש לשאול אחר שהבטיחו הקב"ה ואמר לו והנה אנכי עמך ושמרתיך והשיבותיך כי לא אעזבך א"כ למה נתיירא, וכי יעקב אבינו היה מסתפק בהבטחתו של הקב"ה מאחר שהבטיחו הקב"ה ד' הבטחות שאמר אנכי עמך ושמרתיך בכל אשר תלך והשיבותיך כי לא אעזבך אם כן למה נתירא ההוא אמר ולא יעשה. אלא ראה יעקב בדבריו של הקב"ה שהם על דרך אסמכתא ולא קניא שאמר כי לא אעזבך עד אשר א"ם, היה לו לומר עד אשר אעשה, אם למה, וכל דהוי אסמכתא לא קניא, בפרט שאז"ל כל אם ספק חוץ מאם מזבח אבנים, אם כסף, ואם יהיה היובל וכו', א"כ כשראה יעקב שאמר אם, אמר ספק יש בדבר אינה הבטחה ודאית. ומצאתי סמך לדברי מהזוהר ז"ל קטנתי וכו' אמאי כולי האי אלא אמר יעקב את אבטחת לי לאוטבא עמי ואנא ידענא דכל עובדך כלהו על תנאי הא אנא לית בי זכותא דהא קטנתי ע"כ, והקב"ה עשה כן בכוונה מכוונת כדי שלא ישים אל לבו בהבטחתו ויהיו עיניו תלויות תמיד אל הקב"ה ויתפלל אליו בכל עת שהקב"ה מתאוה לתפלתן של צדיקים ויהיה לבם תמיד דבק עמו, ג"כ אין הקב"ה. מבטיח לצדיקים הבטחה ודאית בעולם הזה לפי שהעוה"ז אין בו ודאי, וגם לפי שהן בעלי בחירה והן בקדושיו לא יאמין ובפרט בשלא נשלם או לא הזקין, ובזוהר מתרץ כי לא היה יעקב מספק בדבר הזה אלא לפי שהיה בחלום אמר יעקב זה היה בחלום והחלומות מהם אמת ומהם כזב ואם זה יתקיים אדע כי הוא חלום אמיתי, ולזה אמר אם יהיה אלהים כמו שחלמתי וכו', עוד תירץ שהקב"ה הכניס המורא בלבו שיתפלל שהקב"ה מתאוה לתפלתן של צדיקים:
<b>ויתן</b> ביד עבדיו וגו'. הוציא יעקב תק"ן בהמות ממקנהו מעשר ושלחן לעשו, אמר לו הקב"ה יעקב עשית הקודש חול, אמר לפניו רבון העולמים אני מחניף לרשע שלא יהרגני, מכאן אמרו מחניפין לרשעים בעוה"ז מפני דרכי שלום ע"כ ובזוהר בלק דף ר"ב ז"ל וישא את עיניו וירא את הנשים האי קרא ברזא דחכמתא אתמר ביומא דכפורי דבני עלמא קיימי בדינא קמי קב"ה לכפרה על חובייהו וההוא מקטרגא קיימא עלייהו וחשיב לאובדא לון על חובייהו שלחין ליה ההוא דורנא, וכדין כתיב אכפרה פניו במנחה, לבתר דמקבל דורנא זקיף ההוא מקטרגא ית עינוהי וחמי לישראל. כלהון מתענן בתעניתא יחפי רגלין חמי נשין חמי ינוקין כלהו בתעניתא כלהו נקיין בנקיו, ויאמר מי אלה לך שמא קדישא, (מ"י אל"ה הם אותיות אלהים, וכוונתו לומר שאלהים הוא בעזרו כמו ששאל והיה אלהים עמדי), שאל על ינוקי ואמר הילדים אשר חנן אלהים את עבדך, וכי אמאי אצטריך לאתבא ליה כלום, אלא כיון דמקבל ההוא שוחד אתהפך להו סניגור, זקף עינוי וחמא לישראל בגוונא דא חשיב דבגין דחילו דיליה אינון קיימי כך שאיל על ינוקי ואמר מי אלה לך ואמר הילדים, מהו מי אלה לך, אלא אמר תינח אתון דחבתון קמי מלכא אבל אלין ינוקי אמאי קיימי הכי מי אלה לך, ויאמר הילדים רוח קדישא אמר, וע"ד ויאמר זקיף טעמא בארח סתים, הילדים אשר חנן אלהים את עבדך, אלא רוח קדישא אמר אינון ינוקי דלא חבו ולא טעימו טעמא דחטאה ימסר לון קב"ה לההוא ממנא דילך וקטיל לון בלא חובא כד"א וביד עושקיהם כח וד הוא את עבדך. כיון דשמע מאינון מיד סליק לגבי דקב"ה ואמר מארי דעלמא כל ארחך בקשוט בדינא ואי דינא שריא על ישראל בגין חוביהון איהו ינקין דלא חבו לקמך אמאי מסרת לון לחבלא וקטיל לון בלא חובא וקב"ה נטיל מלוי וחס עלייהו, וההיא שעתא לא הוי אסכרא בתינוקות וההוא מקטרגא נטיל קנאה מההוא ממנא דתחות ידיה ולא ישלוט בהן, וע"ד אקדים ליה ואמר הילדים אשר חנן אלהים את עבדך לההוא עבדך בלא חובא ובלא חטאה ובגין דלא יהא שבחא לממנא דיליה יתיר מיניה בעא לאפקא לון מן ידוי ע"כ. יש לשאול וכי כדי שלא יהרגהו מחניף לו במעשר יחניף לו משלו ולא יעשה הקדש חולין אלא יעקב כשראה שלא באו לידו אלא בעלי מומין כמו שאמרו במדרש ואמרה תורה העשירי יהיה קודש לא יחליפנו ולא ימיר אותו וכו', אמר יעקב אינן ראויים אלו אלא לעשו שיש בו צד קדושה מצד שהוא בן יצחק, והוא בעל מום, ואולי מצד קדושה שבהן כשיבואו לידו יועיל לבטל כח הטומאה שבו, ולזה אמר אכפרה פניו במנחה אקנח מעט מן הטומאה, וג"כ מעשר חוצה לארץ אינו מן התורה, ולזה אמר וילן שם בלילה ההוא ויקח מן הבא בידו מנחה, ימתין עד אור הבקר, אלא לפי שהיה אותו מקום סוף תחום ח"ל קודם שיכנס לא"י כי אותו מקום הוא מחנים שהם ב' מחנות מלאכי ח"ל ומלאכי א"י, ולזה אמר ותעבור המנחה והוא לן בלילה הוא לכן רצה שתעבור המנחה בעדו בח"ל, ועכ"ז לא נחה דעתו, ולזה אמר ותעבור המנחה על פניו ועל כרחו פנים של זעם כי סוף סוף קרא עליהם שם, לזה אמר לו הקב"ה עשית מן הקודש חול ולזה ויאבק איש עמו. בתיקונים תקון נ"ו דף צ"ד אמר, מי גרם שנטפל לו שרו של עשו לפי שבמקום שלא יש בת זוגו לא יש שכינה, ולפי שלא ראה עמו שכינה נטפל לו שרו של עשו ועשאו בעל מום לפי ששלח לו בעלי מומין, ואומר ואיש כי יאכל קודש בשגגה חמישיתו יוסף וכו', ולזה קנה חלקת השדה במאה קשיטה, פירש רבינו סעדיה גאון ז"ל במאה רחלים שהוא חומש הבהמות הטהורות כי הטמאות אינם נאכלים, וקרי ביה כי יאכיל קודש לאחרים דלא כתיב יוכל:
<b>ויותר</b> יעקב לבדו. אז"ל אל תקרי לבדו אלא לכדו, מאין בא לו זה הכד, כשיעקב שם האבנים מראשותיו והשכים בבקר ומצאן אבן אחת ונתבצר לו כד של שמן ויצק על ראשה וחזר הכד ונתמלא אז ידע יעקב שהוא מזומן לברכה ואמר אין זה ראוי להניחו כאן, והוא השמן שנמשחו ממנו המשכן וכל כליו והמזבח ואהרן ובניו והמלכים ועדיין כולו קיים כמו שאמרו חז"ל זה לי לדורותיכם, והוא כד השמן של הצרפית שאמר לה אליהו כד השמן לא תכלה, והוא אסוך שמן של אשת עובדיה הנביא, כשראה יעקב שכל כך נסים עתיד להיות בו סכן עצמו והביאו, כן מצאתי:
<b>ויאבק</b> איש עמו. שאלו בזוהר איך נתאבק עמו והוא שרו של עשו והוא מלאך והכתוב אומר עושה מלאכיו רוחות משרתיו אש לוהט. ומתרץ כי המלאכים כשבאים לזה העולם הם מתלבשים בגשמות, כמו המלאכים שבאו אצל אברהם שאכלו ושתו ומשה רבינו כשעלה למרום ג' פעמים לא אכל ולא שתה ע"כ, לזה נאמר ויאבק איש ולא מלאך שנתלבש בגשמות. עוד ויאבק איש עמו א"ר חייא שרו של עשו היה ויש אומרים מיכאל היה, א"ל שלחני כי עלה השחר באו כתות כתות של מלאכי השרת א"ל למיכאל עלה כי הגיע עת הזמרה אם אין אתה פותח בשיר נמצא השיר בטל התחיל מתחנן ליעקב א"ל בבקשה ממך שלח אותי, שלא ישרפוני מלאכי השרת שבערבות בשביל עכוב השיר, א"ל לא אשלחך כי אם ברכתני, א"ר בשעה שהיו מתאבקים רצת כת של מיכאל לסכנו עד שנגלה עליהן הקב"ה וכיון שראה להקב"ה תשש כחו שנאמר וירא שראה להקב"ה ויגע בכף ירכו, א"ל הקב"ה למיכאל יפה עשית לכהן שלי בעל מום, א"ל רבש"ע והלא אני הנך, א"ל אתה כהן ברקיע והוא כהן בארץ, מיד קרא מיכאל לרפאל א"ל חברי בבקשה ממך. עמוד עמי בצרה שאתה ממונה על הרפואות וירד ורפאו, וי"א שמש שעתיד לזרוח לצדיקים ולרפאותם מחוליין הזריח לו הקב"ה ורפאו דכתיב ויזרח לו השמש, לו דייקא לרפאותו זרחה, א"ל למיכאל למה עשית כן לבני בכורי, א"ל לפניו לכבודך עשיתי, פירוש כדי שיניחני לומר השיר, א"ל מעכשיו תהא ממונה עליו ועל זרעו עד סוף כל הדורות הה"ד כי אם מיכאל שרכם ע"כ במדרש. וכן ויאבק אי"ש נוטריקון יש אומרים, ויאבק בגימ' מיכאל היה עם ב' מלות:
<b>ויאמר</b> שלחני כי עלה השחר. במדרש אמרו שאמר הגיע זמני לומר שירה השחר הרחש זמרה דרחשן שפוותיה. ובזוהר אמר רב הכא אית לאסתכלא דודאי שולטנותה דיליה לאו איהו אלא בלילא וחשוכא, ורזא דא מפחד בלילות, ר"ל איהו ונוקביה ובגין כך לא שליט אלא בליליא, ודא דאמר ויאמר שלחני כי עלה השחר בגין דכד אתי צפרא ואתעבר שולטנא דחשוכא דליליא כדין עאל איהו ואוכלוסיה בנוקבא דתהומא רבא דלסטר צפון עד דאתי צפרא ועל דא הוה דחיק לומר כי עלה השחר הרחש דשרץ לא שליט אלא בליליא ולא ביממא ע"כ:
<b>על</b> כן לא יאכלו בני ישראל את גיד הנשה מצאתי כתוב כי שס"ה גידים יש באדם וכל אחד שולט יומו וגיד הנשה שולט יום ט' באב לכך נחרב הבית בראשונה ובשניה בט' באב נגד ב' גידים של ימין ושל שמאל שהלכה כחכמים שאמרו נוהג בשניהם, ולזה אנו מתענין בו בה' ענויים להתיש כחו וכל האוכלו כאילו לא התענה תשעה באב, וכל האוכל בתשעה באב כאילו אכל גיד הנשה, ונותן לו כח לקטרג ולשלוט ביומו ולזה מתענין בענויין שלא להניח לו שום כח ע"כ. ומה שנגע באותו מקום הוא מפני שאחזו בערלה ומצאו מהול לכך לא יכול לו ויגע בכף ירכו לפי שנשא שתי אחיות, כאומרם ז"ל אין האשה מתקנאת אלא בירך חברתה, ולזה אמר ויגע בכף ירך יעקב, וחזר ואמר כי נגע בכף ירך יעקב לומר שנגעו בשתי אחיות. וכתב רבינו בחיי ז"ל על שם הפילוסוף מחכמי תורתינו האריך ואמר כי שם יעקב מורה על השפלות מלשון וידו אוחזת בעקב שהוא סוף הגוף, ושם ישראל מורה על שררה ומעלה, ואמר על כן לא יאכלו בני ישראל את גיד הנשה שהנפש השכלית ראויה שתמשך אחר שכל הפועל לא יתעסקו תלמידי ישראל בענין תאות הגשמיות לפי שנמשלו לגיד הנשה, וידוע כי התלמידים קרויים בנים וכבר ידעת כי גידי הבהמה הם חזקים מאד כחבלים, והכתוב המשיל העון לחבל שנאמר הוי מושכי העון בחבלי השוא, לפי שתחילתו חלוש גם סופו הולך וחזק ומתוך חוזק התאוות ישכח הש"י, ועל כן תראו בשתי מלות אלו גי"ד הנש"ה. ויחס בו האכילה ואמר ע"כ לא יאכלו כי ערבות חוש הטעם ותענוגו אינו אלא לפי שעה, ומן הידוע כי המיעוט בו יפה ונעים שבו קיום הגוף והיתרון ממנו הפסד וחרבן הגוף, כי אין בגידין בנותן טעם תמידי כי טעמם כלה ואבד ומחריבין הגוף, כן יקרה לאדם עם שאר תאותיו. אשר על כף הירך, לפי שכל הגוף נשען עליו, כן יכנסו כל שאר התאוות בכל לשון אכילה, ואמר עד היום הזה כי נהוג בני אדם בעולם הזה בתאוות הללו עד הגיעם לעולם הבא הנקרא יום, ואמר הזה כלומר אחר הפרדו מן העולם הזה. כי נגע בכף ירך יעקב, כלומר שהרי עלתה במדרגת הנפש השכלית למדרגת השכלים הנפרדים מן החומר אין ביניהם הפרש אלא היותה משותפת בחומר, זהו פירוש כי נגע בכף ירך יעקב, ועל כן הזכיר יעקב. ויחס כף ירך ליעקב לא לישראל מפני ששם יעקב מורה שפלות ועל בקשת הענינים הגשמים השפלים, ושם ישראל מורה על שררה ועל בקשת המושכלות, על כן לא יאכלו בני ישראל ע"כ. ודע כי שס"ה מצות לא תעשה רמוזים בכ"י יסו"ד, והוא לא יכול להחזיק בהלאוין שכתובים בלוח שני, ולפי שהם כתובים מיום שנברא העולם כאמרם עשרה דברים נבראו בע"ש בין השמשות הכתב והמכתב והלוחות, לא היה לו כח להחזיק בהם והחזיק בשאר הלוח שמנינם ש"ס כמנין הנש"ה, ובפרט כשבא ביאת איסור כי אע"פ שהוא מהלאוין שכתובים בלוח שני בזה בפרט יש לו אחיזה, ולזה אמר אשר על כף הירך שהוא על הגיד שהוא הברית שהוא שוכב על הירך, ולזה הנש"ה גי' שנ"ו שהוא דבור שני מלוח שני, ולזה אז"ל לא תנאף לא תהנה לאף, זהו ויגע בכף, כלומר כשאמר יעקב גרת"י תרי"ג שמרתי נגע בכף ירכו, רמז לו לזה כלומר הירך שהוא רמז לב' אחיות כאמרם ז"ל אין האשה מתקנאת אלא בירך חברתה ובנגיעתו נתקע בכף למעלה שלא יטמאו:
<b>גם</b> מצאתי כתוב ד' צומות רמוזים, ואמר על כן לא יאכלו בני ישראל, אלא מתענין, א"ת אב תשעה, גי"ד דר"ת ג' דתשרי, י' בטבת, גי"ד בגי' י"ז, היינו י"ז בתמוז, שעולים ל"ט, ותרגום ארור ל"ט, ועתידין להתהפך לימים טובים והיינו לי"ט לימים טובים, ול"ט הוא ט"ל. וכתוב בספר החסידים על כן לא יאכלו בני וכו', שהם גרמו לו שהניחוהו לבדו ונזוק ע"כ:
<b>עוד</b> מן הבא בידו אבנים טובות ומרגליות, ולזה כשאמר לו יש לי רב אחי ונתמעטה המנחה בעיניו אמר לו יעקב זו אינה עיקר העיקר הוא מה שבידי ולקחת מנחתי מידי שהם האבנים טובות ומרגליות, אלו נקראים מנחה, ולעדרים קראם ברכה שנאמר קח נא את ברכתי על שם שהם מתברכים, כאומרם ז"ל למה נקראו עשתרות שמעשרות את בעליהן. וכשאמר לו מי לך כל המחנה הזה אשר פגשתי וגו', אמר לו על דרך סגי נהור, אמר לו בעיניך הרבה אבל בעיני אינו כלום יש לי רב, עד שאמר לו יש בידי דבר אחר שהם האבנים שלא מסרתי אותם לשלוחים אלא הם בידי ולקחת מנחתי מידי:
<b>מנחה</b> היא שלוחה וגו', והנה גם הוא אחרינו. מהו רבוי גם, ועוד למה חזר הענין ואמרתם גם הנה עבדך יעקב אחרינו, ועוד קודם אמר ואמרת בלשון יחיד ואח"כ אמר ואמרתם בלשון רבים. אלא א"ל יעקב כשתראו עשו תפחודוהו ותאמרו לו שלא יחשוב כי מפחדי ממנו אני שולח לו המנחה, שאיני בא אליו לבדי אלא והנה גם הוא, הקב"ה שנקרא הוא שנאמר הוא אלהינו גם כן עמו ובא אחרינו, זה תאמרו כל אחד ואחד לבדו, אבל כשתקבצו כלכם תקהו את שניו ותאמרו לו גם הנה עבדך, סופי תיבות ה"ס, שהיא כ"י הלוחמת מלחמותיו באה עמו, והקהו גם כן שניו ותאמרו לו יעקב אחרינו, בגימ' מלך המשיח ע"ה, ובזה יותש כחו, וכן אמר לו יעקב בעצמו עד אשר אבא אל אדוני שעירה, שרמז מפלתו ומפלת צור הסמוך לירושלים, שעיר"ה בגימ' היא מפלה לאדום ולצור. וצוה להם שלא יאמרו דבר זה אלא בקבוץ כלם יחד, אבל הראשון שהוא יחיד לא יאמר אלא והנה גם הוא, שהקב"ה שומרו ובא עמו לבד שלא יהרג, וכששמעו ארבע מאות איש כן הלכו להם. ובמדרש אמר וישב ביום ההוא עשו לדרכו שעירה וארבע מאות איש היכן היו נשמטו אחד אחד בפני עצמו אמרו לא נכוה בגחלתו, היכן פרע להם הקב"ה בענין דוד שנאמר ולא נותר מהם איש כי אם ארבע מאות איש אשר רכבו על הגמלים:
<b>וירץ</b> עשו לקראתו ויחבקהו ויפול על צואריו וישקהו. עשו רץ להרגו והקב"ה רץ להצילו, שכן וירץ עשו לקראתו ויחבקהו ויפול על צואריו וישקהו ויבכו, ר"ת בגימ' רץ וס"ת קו"ף שהוא הקב"ה שעולה קו"ף, במספר מרובע מקום, לומר שעשו רץ להרגו והקב"ה רץ להצילו
<b>ובמדרש</b> אמרו שאמר עשו איני הורגו בקשת או בחצים אלא בפי ובשנים אני הורגו ומוצץ את דמו שנאמר וירץ עשו לקראתו וישקהו אל תקרי וישקהו אלא וישכהו, ונעשה צוארו של יעקב כשן ועליו הכתוב אומר צוארך כמגדל השן וקהו שניו של עשו והתחיל כועס וחורק עליו שניו שנאמר רשע יראה וכעס ע"כ. ש' דוישקהו שי"ן היינו שני, וישקהו, וי שני קהו:
<b>והוא</b> עבר לפניהם וישתחו וגו'. למי השתחוה לו, והוא שעבר לפניהם שהוא הקב"ה שנאמר הוא אלהינו, וכן והוא עבר לפניהם ראשי תיבות גימ' ק"ו והשם במדידה עולה ק"ו, כיצד מא' עד י' עולה ה"ן, ומא' עד ה' עולה ט"ו, ומא' עד ו' עולה כ"א, ומא' עד ה' עולה ט"ו, צרף הכל עולה ק"ו. שבע פעמים עד, ראשי תיבות שפע, להוריד שפע דרך הקו שהוא רמוז ביעקב. הוא בגימטריא ו"ו ומשך הו"ו, והבן:
<b>וישא</b> עיניו וירא את הנשים ואת הילדים ויאמר מי אלה לך ויאמר הילדים אשר חנן. הוא שאל על הנשים והילדים ויעקב משיב לו על הילדים. אלא יעקב עשה עצמו שאינו חושדו שנתן עיניו בנשים וכששאל לא שאל אלא על הילדים ולזה השיב על הילדים מי לך כל המחנה הזה, א"ל עשו עשינו תנאי בינינו מן הבטן שתקח עוה"ב ואני זה העולם ולזה הטרחתי עצמי ויצאתי ראשון להחזיק בחלקי, אם כן זה המחנה אינו מחלקך, ולזה אמר מי לך וראשי תיבות לך כל, ל"ך, לומר שאינו שלך, א"ל יעקב למצוא חן בעיני אדוני, א"ל מכאן יש לך לעשות ק"ו, ומה אם זה שאין לו חלק בעוה"ז יש לו כ"כ, א"כ מכאן תלמוד שלמות שכל זה הוא למצוא חן, להמציאך חן בעיני האדון שלי שהוא השי"ת שתאמר לו אם יעקב שאין לו כלום מזה העולם יש לו כל כך, אני שהעולם הוא שלי לא כל שכן שראוי שיהיה לי יותר ויותר על אחת כמה וכמה, לזה הראיתיך כל זה. ויאמר עשו יש לי רב, הפחידו שיש לו רב, אתה אומר שאמצא חן בעיני האדון שלך אני ג"כ יש לי רב שמצאתי חן בעיניו והוא ילחם מלחמותי ויקח הכל, אחי יהי לך אשר לך שהוא עולם הבא והנח מה שאינו שלך, א"ל יעקב אתה מפחידני בשר שלך, אתה יש לך רב ואני יש לי כל, שהיא כ"י הלוחמת מלחמת, רב אחי יהי לך אשר לך, בגימ' הואיל הסוף לחזור לך כל המחנה אם כן יהי לך:
<b>במדרש</b> חד עמא דארעא א"ל לר' הושעיא אי אמינא לך מילא חד טבתא אמרת משמי א"ל אין, אמר ליה כל מנחות ודורונות שנתן יעקב לעשו עתידין לחזור למלך המשיח לעתיד לבא שנאמר מלכי תרשיש ואיים מנחה ישיבו יביאו אין כתיב אלא ישיבו. א"ל מילה יאה הוא ומן שמך אמינא לה ע"כ. וא"ת איך נעלם מר' הושעיא זה דזיל קרי בי רב הוא. אלא הוא חשב מלכי תרשיש הם האיים הרחוקים ותרשיש הם מבניו של יפת שנאמר ובני יפת גמר ויון ובני יון תרשיש, ועמא דארעא האיר עיניו שאמר לו מלכי תרשיש לא אמר מלך תרשיש אלא מלכי לומר שעתידין בני אדום למלוך על כל העולם:
<b>עוד</b> יש לי רב, אמר לו שיש בידו כבוד אב ואם ששכרה רב למען יאריכון ימיך, א"כ יש לי מה לאכול הרבה בזה העולם. אחי יהי לך הוא התחיל באחוה תחלה לזה נאמר להם לישראל אתם עוברים בגבול אחיכם אל תצורם, הוא התחיל האחוה תחילה, עיין פ' דברים פסוק רב לכם סוב את ההר:
<b>קח</b> נא את ברכתי. ומתחלה אמר ולקחת מנחתי. כבר אמרנו שהמנחה היא על אבנים טובות והברכה היא על העדרים. או נאמר שאמר קח נא את ברכתי שאמר לו יעקב לא תחשוב שאני לקחתי מברכותיך. אתה לקחת מברכותי, שאבא ברכני תחלה ואמר ויתן לך מטל השמים ומשמני הארץ, ואחר כך אמר לך הנה משמני הארץ יהיה מושבך, משמני הארץ נתנו לי תחלה אם כן לקחת מברכותי כי ברכתך העקרית היא ועל חרבך תחיה ואני אין בידי לא חרב ולא סכין, אם כן אתה לקחת מברכותי ואני לא לקחתי מברכותיך כלום:
<b>או</b> נאמר קח נא את ברכתי כי חנני אלהים, במתנת חנם באה לידי. ואמר אשר הובאת לך, ולא אמר הבאתי לך, לומר מאבי הובאת לך שברכתך מברכתי הנה משמני הארץ וכו'. ובמדרש אשר הובאת לך כמה יגיעות יגעתי וכמה טרחות טרחתי עד שבאה לידי ועתה הוא באה מאליה אצלך:
<b>עוד</b> כי חנני אלהים, לפי שאמר לו יש לי ר"ב, יש לי ב"ר, אמר לו אחי יהי לך אשר לך, אמר לו אתה הודעת לעולם כולו שאתה אחי ועתה גריעות גדול וגנאי הוא שאעשה עמך רעה, כעת יהי לך אשר לך, אבל יש לי ב"ר רמז לו על עמלק שיקח הכל בחוזק השר שלו, ולכן אמר יש לי רב שהוא השר וב"ר שהוא עמלק, ל"י ר"ב בגימ' עמל"ק עם המלה. עוד יש לי רב אמר לו יש לי הרבה שיקחו וינקמו נקמתי עמלק והמן ואנדריאנוס קיסר ואספסיאנוס וטיטוס, אמר לו יעקב אתה מפחידני בבניך, חנני אלהים והעמיד לי משה שילחם עם עמלק, וכי יש בגימ' משה ע"ה. כי חנני אלהים וכי, בגימט' עם ד' מלות מרדכי. כי חנני אלהים וכי יש לי כל עד"מ, בגימ' זו אסתר, ונתנני לחן בעיני כל המלכים ונתן לי דניאל בימי נבוכדנצר ודריוש, ועזרא בימי כורש, ורבי בימי אנטונינוס, ורבי יוחנן בימי אדריאנוס, ועוד יש לי מלך המשיח, אלהים וכי יש לי, בגימ' זהו מלך המשיח. א"כ יש לי כל, שלי גדול משלך. כל שהוא כנגד הכל, שמכלה את הכל, וכי יש לי כל, ראשי תיבות וילך וי לך, וכי יש לי סופי תיבות ישי, כלומר וי לך כשיבא בן ישי ויכלה הכל:
<b>וישם</b> את השפחות ראשונה כו' ואת רחל ואת יוסף אחרונים. בזוהר מ"ט בגין דדחיל עלה דרחל דלא יסתכל אותו רשע בשפירו דילה ולא יקטרג עלה. וקטרוג הוא שיכול לומר שהם היו ב' אחיות גדולה לגדול וקטנה לקטן ואתה גדול שלקחת הבכורה, ואפילו שתאמר שנלקחה ברמאות, עכ"ז מאחר שנלקחה הגדולה קודם ובבקר ידעת שהיא לאה היה לך להניח הקטנה:
<b>ויאמר</b> נסעה ונלכה ואלכה וכו'. לא אמר ויאמר עשו אלא ויאמר סתם לומר שאינו עשו אלא אחר, כלומר שרוצה לעשות תשובה, ולזה אמר נסעה שנינו יחד ונלכה ואלכה לנגדך, ואלכה בעוה"ז שהוא עולם ההלוך כי הולך אדם אל בית עולמו, ואמר ונלכה ואח"כ ואלכה, כוונתו לומר כי כמו שיעקב לקח לו חלק מזה העולם כן הוא יהיה לו חלק בעוה"ב, ולז"א ונלכה שנינו בזה העולם ואלכה ג"כ אני לנגדך באותו עולם, וזהו לנגדך שיהיה לו חלק כנגדו, וזה לפי שאמר למעלה מי אלה לך, מי אלה הם אותיות אלהים, א"כ א"ל אלהים אינו מחלקך ואינו ממזלך, ואני רואה שהוא בסיעתך, ולפי שיעקב התפלל אם יהיה אלהים עמדי שלא תקטרג עלי מדת הדין שלא עשיתי כבוד אב ואם והיה יושב אהלים, אלהים מישב מה"ד לעולם, ובבית לבן היה משתמש בשם אלהים כי כן אמר התחת אלהים, דנני אלהים, נפתולי אלהים, וישמע אלהים אל לאה, נתן אלהים שכרי, זבדני אלהים, ויזכור אלהים את רחל, וישמע אליה אלהים, אסף אלהים, ולא נתנו אלהים, ויצל אלהים, כי כל העושר אשר הציל אלהים, כל אשר אמר לך אלהים עשה, א"כ לז"א מי אלה לך, אלהים הוא שלך, א"ל יעקב אתה רואה שיש לי ילדים ויש לי מקנה, בני חיי ומזוני לאו בזכותא תליא מלתא אלא במזלא, ולז"א הילדים אשר חנן, מצאתי חן בעיניו לא בזכות ולא בדין, וכן אמר על המקנה קח נא את ברכתי כי חנני במתנת חנם ולא בזכות, ועל מה שאמר ואלכה לנגדך שרצה לקחת חלק באותו עולם כנגדו, אמר אדוני שהוא אדון הכל, יודע כי הילדים רכים, כלומר לא נתן לי דבר של קיימא דבר שהוא עומד והצאן והבקר עלות, פעמים עולות ופעמים יורדות, כי אם יבא להם איזה דפק ומתו כל הצאן, לא רצה לומר מיתה בילדים, אם כן איני כמוך שנתן לך איטליא של יון, דבר שהוא עומד, א"כ יעבור נא אדוני, אני אקבל אדנותך, נא עתה, עד אשר אבוא וגו', אם כן יעבור נא קח חלקך ואני אתנהלה לאטי היינו איטליא, שרמז לו שעתיד ללכת לשם שנאמר ועלו מושיעים בהר ציון לשפוט את הר עשו, שהוא איטליא של יון, וכן עד אשר אב"א א"ל אדונ"י שעיר"ה סופי תיבות אליה, עד שיבא אליהו הנביא זכור לטוב שהוא המבשר, נא אדוני, עתה האדנות היא לך לפי שיצא ראשון, וזה העולם הוא לך כמו שהיה התנאי בינינו והשלטנות היא לך שנאמר ואלה המלכים אשר מלכו, אבל אחר זמן יעבור נא האדנות ממך:
<b>ויאמר</b> עשו אציגה נא וגו'. מצאתי כתוב לפי שאמר עשו אציגה נא לכך זכה להעמיד גרים שהם מוצגים אצל יעקב ע"כ. אציגה נא עמך גימ' אלו גרים, אציגה בגימ' זה עובדיה, שהיה גר אדומי ונבא על מפלתן של ארם. ויאמר למה זה, איני חפץ בהם כי קשים גרים לישראל, אם כן למה זה אמצא חן, איני חפץ אלא למצוא חן בעיני אדוני שבשמים הגרים ילמדוני ממעשיהם, אם כן למה זה אין לי חפץ בהם:
<b>וישב</b> עשו ביום ההוא לדרכו. אחר שאמר נסעה ונלכה שלא אמר ויאמר עשו אלא ויאמר סתם, שרצה לחזור ולעשות תשובה, ואמר ונלכה שנינו יחד כמו שאמר. מיד באותו יום חזר בו וחזר לסורו, ויעקב נסע סכותה, שחזר לאהלו להתבודד ולסכות בנבואה לראות אם תחול עליו מאחר שבא לתחום ארץ ישראל. ויבן לו בית אחד לו לצרכו שהיה בו מדת ההסתפקות, ויבן לו ולא להניח לבניו אלא בנין שמספיק כדי חייו כמו סוכה שהיא לז' ימים שהוא רמז לשנות האדם שנאמר ימי שנותינו בהם שבעים שנה כמו שהוא שאל ונתן לי לחם לאכול וכו', ואפילו שהיה לו צאן ובקר וכו', נאמר ויפרוץ האיש, לא אמר ויפרוץ יעקב, וכן אמר ויהי לי שור וחמור שהכל היו בעיניו כאחד כמו שאמרנו, וכן אז"ל על פסוק בקברי אשר כריתי לי כי הוא לא כרה אמר מלמד שכל ממון שהביא מבית לבן העמידו כרי לפני עשו, אמר זהו להוט אחר ממון ואמר לו טול כרי זה בחלק שיש לך במערה, אם כן יעקב אבינו היה מואס המותרות ולא שאל כי אם ההסתפקות לבד, אם כן ויבן לו בית לו לצרכו להתבודד בו, ועשאו בית המדרש שכל מקום שהיה הולך היה מתקן לו בית למוד, וכן אמרו חז"ל על פסוק ואת יהודה שלח לפניו אל יוסף להורות, אמר לתקן לו בית גמרא שמשם תצא הוראה, להורת כתיב לשון הוראה, אבל למקנהו עשה סכות לומר שאין להם ישוב בזה העולם שאין דירתו אלא דירת עראי, כמו שאז"ל צא מדירת קבע, כלומר לא תחשוב שדירתך בזה העולם היא דירת קבע, צא, דבר זה הוציאו מדעתך וישב בדעתך שאינו אלא דירת עראי ולא באת אלא לקחת לך מה שאתה צריך, כי זה העולם הוא עולם המעשה ועולם הבא הוא עולם השכר, ומי שטרח בערב שבת יאכל בשבת, אם כן לזה עשה למקנהו סכות, להזהיר בניו ובני ביתו על זה, לזה בנה בית גמרא ללמדם מצות עשה ולא תעשה, סכות זה מצות עשה, שם המקום סכו"ת ר"ת שס"ה לא תעשה, וס"ת גי' ת"ף, רמז להם שלא יעשו סוכה למעלה מעשרים אמה, לומר שלא יתגאו בעשרם ויעשו עצמם עשרי"ם עשיר"ם ויבאו לידי גאוה ורשע, עשרי"ם רשעי"ם, וכל זה רמוז במלת בסכות תשבו סכ"ת גמטריא ת"ף, עשרים אמה וכל אמה ששה טפחים הם ק"כ טפחים, והטפח ארבע אצבעות אם כן עשרים אמה הם ת"ף אצבעות, אם כן בסכת תשבו בת"ף טפחים תשבו, ות"ף היינו פ"ת לומר שלא יאכל פת אלא בסוכה. ועל פי דרכנו רמז להם מדת ההסתפקות שהוא הפת ולא ירדפו אחר המותרות, אם כן הדריכם בדירה שתהא עראי, ובממון מדת ההסתפקות, והזהירם על מצות עשה ועל מצות לא תעשה, אז ויבא יעקב שלם, שלם בתורתו שלם במדותיו. ויחן את פני העיר, ולא רצו לתת לו אכסניא עד שקנה חלקת השדה אשר נטה שם אהלו במאה קשיטה, או לא רצה לשבת בתוכם שלא להתערב בהם וילמדו בניו ממעשיהם, עוד משום הרחק משכן רע ואל תתחבר לרשע, ואוי לרשע ואוי לשכנו, וכבר רמזתי למה ק' שהם חומש ת"ק בהמות טהורות שהיו מעשר ונתנם לעשו (עיין לעיל):
<b>ויצב</b> שם מזבח. לא אמר ויבן אלא ויצב לפי שעה לעבודת ה' כדי שלא יבטל עבודת ה' אפילו שעה אחת. ויקרא לו, הוא כמו ויקרא שם בשם ה' תרגום וצלי, א"כ עשה המזבח לעבודה ולתפלה ולהודאה לשמו ית' שהצילו מלבן ומעשו, ולזה קראו אל אלהי ישראל, אל כנגד לבן, שהוא תקיף בעל היכולת כלם שהצילו מלבן ולא יכול לו, אלהי כנגד עשו אלהי ישראל ולא אלהי עשו, וכל זה כדי ללמד לבניו העבודה לשם ית' ולא יבטלו עבודתו אפי' שעה אחת, וג"כ ללמדם שיתנו הודאה להשי"ת כשיעשה להם נסים:
<b>ותצא</b> דינה בת לאה. שהיא התפללה עליה עד שחזרה בת, א"כ דינה בת לאה. אשר ילדה ליעקב, בלידה היא בת ולא בהריון, א"כ היא היתה זכר ודרך הזכר לצאת, ולזה ויאהב את הנער כתיב:
<b>ותצא</b> דינה לראות. היא חשבה להיות מן הרואים ונהיית מן הנראים. עוד אשר ילדה ליעקב, הולידה לו צרה, ולא די לו צרותיו, כמו שאמרו על פסוק לא שלותי ולא שקטתי ויבא רוגז:
<b>וירא</b> אותה שכם בן חמור וכו', כבר רמזתי ששכם הוא מלשון חלק כמו ואני נתתי לך שגם אחד על אחיך תרגום חולק חד, ולזה אמר וירא אותה שהיא מחלקו וראה שאין לה זוג, שאל"כ מאי וירא אותה וכי לא ראה אלא לה הלא הרבה בנות היו שם שנאמר בבנות הארץ., אלא הכל ברמז, ולזה אמר החוי שנושך כחויא, ולז"א ותדבק נפשו בדינה בת יעקב, בת יעקב למה, אלא שרוצה להדבק בקדושה, ולזה אמר ויעקב שמע כי טמא את דינה בתו, והיה לו לומר ויעקב ראה כי נלקחה בתו, ולז"א קח לי את הילדה, קודם אמר הנערה ואחר כך אמר הילדה, אלא לידתה שנולדה בלא זוג, ולז"א קח לי חלקי, מחלקי היא:
<b>ויאהב</b> את הנער וידבר על לב הנער. שני פעמים נער, אלא הוא ראה שהיא היתה עתידה להיות נער כמ"ש, וראה ג"כ שאין לה זוג ושמח שיש לה חלק בזכרים ובנקבות, בזכרים שהיא היתה עתידה להיות זכר, ובנקבות שהיא נקבה, ולזה אז"ל וישכב אותה כדרכה ויענה שלא כדרכה, ויעקב החריש שאמר זו היא מחלק הזכרים ואין לו בה חלק, כי אני עשרתי ולא הנחתי לך חלק שהיא בלא זוג ויוסף נולד בלא תאומה אם כן היא בכללם, ולזה החריש עד בואם שהם יהיו חלק אחד ולא יפרדו ועליהם להצילה:
<b>ובני</b> יעקב באו מן השדה ויתעצבו ויחר להם. נתעצבו לפי שהיתה מכללם שהיתה זכר והם י"ב והיא נחשבת עמהם באחדות שנעשו אחד במנין, ולזה אמר כי נבלה עשה בישראל וכו', אמר ישראל ולא יעקב לפי שהוא מורה על שררה ועל האחדות, ויחר להם וכו', שהיא בת והיא שלימותו של יעקב כדי שיהיה שלם זכר ונקבה, ולזה אמר לשכב את בת יעקב.. ולזה כשראה יעקב שנטמאת ויצאת מכללם חלק שבט יוסף לב' כדי שיהיו אחד שהוא י"ג, ולזה אמר וידברו אשר טמא את דינה אחותם, שאמרו לו ברמז שטמא, במרמה שהמרמה היה בדבור שאמרו לו לא נוכל לתת את אחותנו לאיש אשר לו ערלה, לא אחותנו אלא את, אפילו הנטפל לה כמו שפחתה, שודאי היו להם עבדים ושפחות. לאיש אשר לו ערלה, לא אמר לאיש ערל אלא לאיש אשר לו ערלה, הערלה היא לו בטבע ואע"פ שנמול הוא ערל:
<b>ונתנו</b> את בנותינו לכם. ונתנו כתיב, שדברו להם בערמה אמר ונתנו אחרים לא הם אבל בנותיהם נקח לנו, וכן היה שנאמר ואת כל חילם וכו':
<b>אך</b> בזאת נאות לכם אם תהיו כמוני. קודם, שתמולו ערלת לבבכם קודם, ואח"כ להמול לכם כל זכר. ואמר אם תהיו, ולא אמר שתהיו אלא אם, שא"א להם דבר זה לפי שהם עיקר הקליפה והערלה וזו היא המרמה בדבור, שאמרו אח"כ ואם לא תשמעו אלינו להמול וכו' כדי שיבינו מילה לבד כדי לנקום נקמת האבר שחטא בו:
<b>ויהי</b> ביום השלישי וגו' ויקחו שני בני יעקב שמעון ולוי. למה אלו ולא שאר אחים, אלא בני השפחות אינם אחות דינה מאם ואין להם לדבר בפני אחיהם הגדולים מהם, וראובן שהוא הגדול לא רצה כדי שלא יונו לו ויאמרו לו על ענין פילגש אביו לא קנא ועשה מה שעשה וכעת מקנא על אחותו, ויהודה מלך, ויששכר יושב במדרשי ולא בטל למודו, וזבולן כבר אמרנו שזבולן היה מכח הדודאים, ויששכר היה לפי שלקחה רחל ליעקב כשנתנה לו בלהה שפחתה והיתה לילה של לאה, ולז"א המעט קחתך את אישי וכו' ולזה אמר נתן אלהים את שכרי כו', אם כן יששכר לא בא מכח הדודאים אלא זבולן, ולזה היה הולך מדברות ומפרש ימים, כי זה טבע הדודאים שהם נמצאים במדברות ועל שפת הים, ודינה שבאת אחריו היתה יצאנית ג"כ שעדיין נשאר בה כח הדודאים, א"כ זבולן היה סבת יציאתה לזה נתבייש, א"כ שמעון ולוי אחי דינה ולא האחרים בדבר זה:.
<b>בטח</b>. אז"ל בטוחים היו על זכות אבותיהם. עוד נוכל לומר שבטוחים היו שלא יתגייר מהם גר והם משבעה עממים שאמרה התורה עליהם לא תחיה כל נשמה, ולכן המתינו להם שלשה ימים אולי מתוך שלא לשמה יבאו לשמה וכשבאו מצאו אותם כואבים ובוכים ומצירים על המילה שקיימו אז ידעו בודאי שאין גר יוצא מהם והרגום ויקחו את דינה ויצאו, לקחו נקמת האבר שחטאו בו. ושאר בני יעקב באו על שגזלוה ובן נח מצווה על הגזל שלקחו דינה כמו שכתב הרמב"ם ז"ל בהלכות מלכים פרק ט', בן נח מצווה על הדינים ומפני זה נתחייבו בעלי שכם הריגה שהרי שכם גזל והם ראו וידעו ולא דנוהו. ולפי שאמר מקניהם וקנינם הלא לנו הם שרצו לגוזלם, באו על החללים ויבוזו העיר ואת צאנם ואת בקרם ואת חמוריהם ואת כל חילם וגו', ואת כל אשר בבית, לרבות המטמניות שנגלה להם. או נאמר ואת כל אשר בבית לרבות הע"א כדי למעט בטפולה שלא יבאו אחרים ויעבדוה, ולזה אמר יעקב הסירו את אלהי הנכר וגו':.
<b>ויאמר</b> יעקב אל שמעון ואל לוי עכרתם אותי וגו'. למה כעס יעקב אם הם חייבים הריגה כמו שכתב הרמב"ם ז"ל, אלא כעס שבאו עליהם בערמה, כי אם היו הורגים אותם בלא זאת הערמה אלא בפרהסיא היו מראים גבורתם ששני אנשים הרגו עיר אחת, אבל עתה שבאו עליהם בערמה יאמרו חלשים הם שאין להם כח ולזה באו עליהם בהיותם כואבים, אם כן עכרתם צלולה היתה החבית ועכרתוה. אמרו הם הכזונה וגו', אם היינו הורגים אותם בלא זאת הערמה היינו גובים מהם דין הגזל שבן נח נהרג עליה אבל נשאר עלינו חרפת הזנות, לזה עשינו כן לגבות מהם ג"כ חרפת הזנות ובאבר שקלקלו בו ילקו, ואמרו הכזונה לפי שנבעלה לערל וקשה לפרוש ועל זה עשו ערמת המילה לכרות הערלה ואז תהא נוחה לפרוש, ובערך זה היא כמו הזונה שהורגלה וקשה לפרוש,, ואמר את אחותנו שהיינו מתאחדים בה, או יאמר את אחותנו, אמרו עד עכשו תלינו הכבוד בך שאמר לשכב את בת יעקב ואם אתה מוחל על כבודך אין אנו מוחלין על כבודנו:
<b>שמעתי</b> שמה שבאו עליהם בזאת הערמה של המילה הוא, שמה שפחד יעקב פחדו היה שלא יבאו שאר עממין ויבאו אחריהם לכך מלו אותם כדי להבדילם משאר אומות כדי שיתיאשו מהם ולא יבא אחריהם ויצטרכו לנסים או לזכות אבות והם מרוחקים מזה, ועכ"ז באו עליהם כבמדרש על פסוק ויהי חתת אלהים ולא רדפו באותו זמן אלא אחר שבע שנים רדפו. עוד אפשר לומר שמה שבאו בני יעקב ויבזו העיר כוונתם היתה שלא תבנה עוד שראו שעתיד להעמיד, ירבעם עגל שם ושם נחלקה בית מלכות דוד ואפשר עוד לתת טעם למה שמעון ולוי ולא שאר אחים, לפי שכשנולד שמעון אמרה שמע ה' כי שנואה אנכי וזה הרחיק השנאה וזו קרבה, והשנאה היתה שאמרה לאה שנכנסה במקום אחותה שהעיזה פניה שלא היה לה לשמוע מאביה ראו מה יצא ממנה, וכשבא שמעון נסתם פי הדוברים עתק שיאמרו יש לה שני בנים בודאי זה מן השמים, ובלוי אמרה הפעם ילוה אישי זה, מכניס אהבה וזו הרחיק האהבה והביא השנאה כמו שאמרתי, לזה תבעו עלבון אמם. ואפשר שלזה כוונה לאה באומרה שמע ה' כי שנואה שעתיד לצאת ממני דינה שיבא לי שנאה ממנה, וזהו כי שנואה אנכי ויתן לי גם את זה על שמעון ולוי שהוא רבוי גם, והוא קרוב למה שאז"ל שמע ה' כי שנואה שעתיד לצאת משמעון זמרי שהיא שנאוי, ויתן לי גם את זה, לוי שיוצא ממנו פנחס שעושה בו נקמה, ואולי לזה אמרה ילוה אישי אלי כמו שאמר השיב את חמתי מעל בני ישראל, שכל מקום שאתה מוצא זנות אנדרולומוסיא באה לעולם וכו', וכן לוי בעגל, ולזה ג"כ כוונה כי שנואה אנכי בעגל ויתן לי גם את זה לוי שבניו קנאו שנא' ויאספו אליו כל בני לוי א"כ שניהם מסירים השנאה ומביאים אהבה, שמעון כעת ולוי לעתיד, לזה שמעון ולוי. גם שמעון לוי גי' ת"ק י"ב שמם מורה על קיום העולם שהוא ת"ק שנה בי"ב שבטים כנגד י"ב מזלות והזנות מורה על החורבן, כמו שאמרו שכ"מ שאתה מוצא זנות וכו', ואמרו ז"ל במדרש שנשאה שמעון ולא לוי לפי שהנבעלת לעכו"ם היא הזונה האמורה בתורה והיא פסולה לכהונה. ואפשר שמאותה זוהמא שהטיל בה שכם החוי חויא זוהמא דנחש משם יצא זמרי בן סלוא בגימ' ומשכם, ובזוהר אומר טעם למה שמעון ולוי עיין שם בפר' דף קע"ד:
<b>ויאמר</b> אלהים אל יעקב קום עלה בית אל וכו' ועשה שם מזבח. ואמר ויבן שם מזבח, ולא אמר שהקריב עליו קרבן, אלא יעקב כשהלך אמר ויקח את האבן וכו' וישם אותה מצבה, ואמר והאבן הזאת אשר שמתי מצבה, המצבה אבן אחת והמזבח של אבנים הרבה, יעקב כשהיה לבדו העמיד אבן אחת לומר שזכותו מגין להיותו בית אלהים, וכשבא היה לו זכותו וזכות י"ב שבטים א"כ עשה מזבח מי"ב אבנים, וכן באליהו אמר ויקח שתים עשרה אבנים כמספר שבטי בני יעקב אשר היה דבר ה' אליו לאמר ישראל יהיה שמך ויבן את האבנים מזבח בשם ה', והוא אמר לבניו הסירו את אלהי הנכר אשר בתוככם, לא אמר אשר עמכם אלא אשר בתוככם, וכי תעלה על דעתך שבני יעקב עובדי ע"א הם, אלא אמר להם שלא יניחו נשי אנשי שכם שנאמר ואת נשיהם שבו, לזה אמר להם עתידה תורה לצוות להרגם שנא' לא תחיה כל נשמה, ובנשי מדין נאמר וכל אשה יודעת איש הרוגו, וכן אתם והטהרו מהרהור לבכם כדי שלא יהיה לכם הרהור בהם:
<b>ונקומה</b> ונעלה בית אל ואעשה שם. לא אמר נעשה כמו שאמר ונקומה ונעלה אלא אעשה שזה המזבח אינו להקריב עליו קרבן אלא לקבעו לעתיד לבא לבד, ולזה אמר ויבן שם מזבח ויקרא למקום אל בית אל, שקראו בית וקבעו ובנה המזבח כלומר הרי הכל מוכן. וירא אלהים אל יעקב ויברך אותו א"ל יישר כחך. ויאמר לו אלהים שמך יעקב, אמר לו כל עוד ששמך יעקב שמורה עקבה וגלות אין בית, אבל כשלא יקרא עוד שמך יעקב כי אם ישראל יהיה שמך לשון מעלה ושררה, ואז יהיה ה' אחד אז יהיה בית קבוע שלא יהרס עוד, כי יעקב נבא על בית שלישי, כמו שאמרו ז"ל, אברהם קראו הר, יצחק קראו, שדה, יעקב קראו בית, וכה"א ואל בית אלהי יעקב,, שיעקב קראו בית, וגם הנביא אמר ישראל מקוראי שאני קראתיו ישראל ולא המלאך, כי המלאך אמר שמך ישראל, וה' אמר ישראל יהיה שמך, כשיהיה ה' אחד יהיה שמך ישראל, ישראל יהיה שמ"ך ו"יקרא, כ"ו, את שמו, כשיהיה שם כ"ו יקרא שמו ישראל, כששמע יעקב כן ויצב יעקב שם מצבה מצבת אבן, אחר שבנה מזבח לעשותו קבע כשאמר לו אז יהיה הקביעות, חזר לעשותה מצבה, וחזר ואמר מצבת אבן לרמוז על ב' בתים, ולז"א ויצב יעקב לא אמר ישראל אלא יעקב, ואמר מצבת אבן לרמוז על בית שני שלא היה שם ארון אלא אבן השתיה שעלתה ונגלית כמו שאז"ל על פסוק ויקח את האבן אשר שם מראשותיו, ירד לו שמן מן השמים, מה עשה הקב"ה נטל רגל ימינו והטביע את האבן בעמקי התהום ועשה אותה סניף לארץ ועליה היכל ה' עומד שנאמר והאבן הזאת אשר שמתי מצבה יהיה בית אלהים,. לרמוז על בית ראשון שהיתה שם השררה לא עקבה, לזה לא אמר ויקרא יעקב, ועתה חזר פעם אחרת ויצק שמן, ואמר למעלה ויקרא למקום אל בית אל, לא אמר ויקרא יעקב, אבל כאן ויקרא יעקב לרמוז על בית שני, ועל בית ראשון אמר ויקרא למקום אל בית אל, ב' שמות אל בתחילה אל בסוף, לומר שהכל הוא בחסד וברחמים בין בתחלתו בין בסופו, אבל בית שני בתחילתו היה דין שכתבו שטנה לבטלו ואחר שהתחילו בטלום הכותיים עד שבא נחמיה ועזרא ונתן להם רשות ונבנה, לז"א ויקרא שם המקום אשר דבר אתו שם אלהים בית אל, אלהים בתחילה ואל בסוף, רמז על נסים של בית חשמונאי, ולזה הפסיק בינתים במיתתה של דבורה לרמוז על חרבן בית ראשון, וכן דבורה מינקת רבקה ס"ת גי' ת"י שעמד ת"י שנים, וכן ותמת דבורה מינקת רבקה ר"ת מדור, רמז על מדור שכינה שעתיד ליחרב וכן ותמת דבורה רמז על מיתת זכריה שהיה הדבר, דברה הדבר שלהם, מנהיגם והניקם מתורתו והיה רבם, וכן זכריה גימ' רבם, ואחר כך אמר מיתתה של רחל רמז על חרבן בית שני והכל ברמו. ולזה אמרה לה המילדת אל תיראי, א"ל אל תפחדי, כי גם זה לך בן, גימ' זקף, שהוא מקו"ם ע"ה, המקום זוקף כפופים, לזה אל תיראי כי גם זה לך, כמו שהיה לך גואל במצרים, ונאמר בו במשה ותהר האשה ותלד בן, זה לך כי ילד יולד לנו בן נתן לנו וגו' שהוא מלך המשיח, והכל ברמז:
ויצב יעקב מצבה על קבורתה, כמה נביאות מתו ולא נאמר עליהן שנעשה להן מצבה, הנה בשרה אמר ותמת שרה וגו' ולא נאמר שנעשה לה מצבה, וכן במרים אמר ותמת שם מרים ותקבר שם, אלא עשה יעקב מצבה כדי שיצאו בניה מירושלים שישתטחו על קברה להקל הגלות מעליהם, ולזה לא קברה במערה אלא בגלוי כדי שתראה בצער ישראל ותרחם עליהם ותמיד עיניה עליהם ורואות ומבטת בהם בעין החמלה:
<b>וילך</b> ראובן וישכב וגו' וכי מה עלה בדעתו של ראובן לעשות זאת שבלבל יצועי אביו וכי הוא לבד בן לאה שתבע עלבונה ולא שאר אחים, וגם כן למה חרה אפו, ואמר וישמע ישראל היל"ל וירא ישראל מהו וישמע. אלא ראובן ידע שהבכורה אינה שלו שכוונת יעקב היתה ברחל וסוף הבכורה שתנטל ממנו ויהיה הסרחון לאמו שהיא עשתה שנכנסה תחת אחותה אמר ראובן אני אעשה פעולה זו שאם תנטל ממני הבכורה יאמרו על שבלבל יצועי אביו נטלה, יותר טוב שיתלו הסרחון בי ולא על אמי, ולזה אמר וישמע ישראל רוצה לומר שהבין כוונתו. ולזה אמר לו ראובן בכורי אתה מצד שאתה כחי וראשית אוני אבל בשביל הפחיזות אל תותר, ולא פירש הפחיזות של מי כדי שיובן ג"כ פחיזות אמו, כי עלית משכבי אביך, זה אמר בפירוש כפי כוונתו בבלבול יצועי אביך, אז חללת נתחללת נעשית חול, אבל יצועי עלה נתעלה, שח"ו לא שכב שאילו שכב היה אוסרה על בעלה, לא כן אלא יצועי עלה בעלויו עומד ותעלה, שקודם היתה פילגש וכשמתה רחל ישבה במקומה בלהה שהיא שניה ללאה, כי לאה בא"ת ב"ש גימט' תי"ק הספר. ומעתה לא יקשה לד איך נסתייע מילתא ללבן לתת לו ליעקב אבינו לאה. אלא מצילין תיק עם הספר שהוא יעקב מצילין אותו מהדלקה מעשו, ובלהה בא"ת ב"ש בגימ' ת"ק, ונתן מטתה של רחל באהל בלהה, שהמטה היא סוד היו"ד, אם כן היא ג"כ סוד תי"ק, הספ"ר, גימטריא הש"ס, יעקב בא"ת ב"ש בגימ' שמי א', פירוש אדם ולזה נתנה לרחל שהיא שניה ללאה והכל ברמז, והבן:
<b>ובזוהר</b> רבי אלעזר אמר מאי טעמא בקדמיתא ישראל ולבתר יעקב., דכתיב וישמע ישראל ויהיו בני יעקב, אלא כד אתא ראובן ובלבל ההוא ערסא אמר ומה תריסר שבטין הוו ליה לאבא לקיימא בעלמא ולא יתיר והשתא בעי לאולדא בנין דילמא אנן פגימין דאיהו בעי לאולדא אוחרנין מיד בלבל ההוא ערסא ואתעכב ההוא שמושא כאילו עבד קלנא לגבי שכינתא דשריא על ההוא ערסא ע"כ, זהו וישמע ישראל שאמר ראובן כולנו צדיקים כולנו ישרים אין בנו פגם, ויהיו בני יעקב לומר שמא ראה בנו שום פגם או עוקבא, זהו מה שאמר דאיהו בעי לאולדא בנין אחרנין כמלקדמין, זהו בני יעקב י"ב, אולי הם אלו בני עוקבא ורוצה להוליד י"ב אחרנין לזה בלבל:
<b>גימטריאות</b>
<b>ארצה</b> שעיר. ר"ת אש, שדלקה אש בלבו של עשו על מה שלקח ממנו בשני גדיי עזים שהיו ידיו שעירות וברכו וזה שעיר:
שדה אדום. ר"ת אש גם כן, על הבכורה שלקח ממנו בתבשיל אדום, אש דולקת בלבו:
קטנתי. קטן ת"י, רמז על בית ראשון שעמד ת"י שנה ונחרב:
הצילני. בגימ' הקץ, רמז שיצילם הקב"ה לעת הקץ:
מיד אחי בגימ' אויב. זה המן הרשע שרצה להרוג את כלם:
וילן שם בלילה. ס"ת למפרע המן, רמז שאחשורוש לא לן אותו הלילה בשביל המן:
עזים מאתים, רמוז כאן ד' גליות, עזים ותישים מין א', עזים כנגד גלות בבל שישבו שם ע' שנה בין עזים, רחלים ואילים מין א, רחלים כנגד גלות מדי וזה היה בימי המן, והיו בני רחל פרנסי ישראל שהם מרדכי ואסתר, גמלים ובניהם מין אחד, כנגד מלכות יון, והם בני חשמונאי גומלים חסד, פרות ופרים מין א', כנגד אומה הרשעה עכו"ם שנאמר עליה סבבוני פרים רבים, אתונות ועירים מין אחד, כנגד משיחנו שנאמר עני ורוכב על חמור. ורוח תשימו בין עדר ובין עדר, רמז שבימי המן יהוה להם רוח והצלה ע"י מרדכי, שכן עדר בגימ' מרדכי, שכל האומות רעדו ממנו שנאמר ורבים מעמי הארץ מתיהדים כי נפל פחד מרדכי עליהם ואמרתם גם הנה עבדך וכו', כמו רמז ששלח יעקב שלוחים לפניו לפייסו ואחר כך הלך הוא, כך צריכים ישראל לעשות בר"ה ויום הכפורים לשלוח לפניהם שלוחי צבור הגונים ראויים להתפלל וגם הצבור יתפללו עמהם, ד"א לשלוח לפניהם שלוחים אלו האבות שגם צריכים להזכיר זכות אבות וגם השלוחים צריכים תשובה ותפלה ותחנונים וצדקה וזו היא המנחה, ד"א ד' פעמים פני בפסוק כנגד ד' תפלות של יום הכפורים, אכפרה פניו זו תפלת שחרית, ההולכת לפני זו תפלת מוסף, אראה פניו זו תפלת מנחה, אולי ישא פני זו תפלת נעילה:
ויאבק איש. ס"ת ק"ש והוא מלאכו של עשו דכתיב ובית עשו לקש:
שרי"ת. תשרי זה בראש השנה שמשוררים וזוכים בדין:
עם אלהים. באים לדין עם המלאכים ועם אנשים עם שרי האומות וזוכים בדין:
פניאל כתיב וקרי פנואל. י"ו רמז על י"ו פנים של חיות המרכבה שכל א' יש לה י"ו פנים:
ויזרח לו השמש, ויחזר:
וישקהו. וישקהו שניו:
ויאמר מי אלה, ראה שהילדים היו פורחים באויר כמו עננים שנאמר בהם מי אלה כעב תעופינה:
יום אחד, זה יום ט' באב, ומתו כל הצאן בחרבן. בית המקדש:
וישב עשו לדרכו שעירה, שב לגיהנם לשעירים ולשדים. אבל יעקב בא לעולם הבא שנאמר ויעקב נסע סכותה, לשבת בסוכת ג"ע וחופותיה, נסע סכותה ר"ת נ"ס, שעשה לו הקב"ה נס וסך בעדו ובעד כל אשר לו ונצול מעשו:
ויחן את פני העיר. אז"ל קבע תחומין לשבת, ויחן, וינח כמו וינח ביום השביעי, ויחן את פני העיר, ס"ת נתיר, נעשו תחומין להתיר ההילוך:
ערלה, עור לה, יש עור אחר המילה שעושים בו הפריעה:
ערלה. לרעה, לסוף יהיה לרעה לעכו"ם:
תמנע. נוטריקון תמימה משיבת נפש עדות, לומר שלא יעלה על דעתך לומר למה נכתב זה בתורה לימדך כי תורת ה' תמימה משיבת נפש:
<b>פרשת</b> <b>וישב</b>
<b>וישב</b> יעקב. אז"ל בקש יעקב לישב בשלוה קפץ עליו רוגזו של יוסף, לא דיין לצדיקים מה שמתוקן להם לעולם הבא וכו', אם כן וישב יעקב וי ששב לעוקבא ולרמיותא, כי הרמאות הוא לעולם הזה, לא די מה שרימהו בבטן שאמר לו אחי יש לפנינו שני עולמות העוה"ז ועוה"ב, עוה"ז יש בו אכילה ושתיה ובנין בתים ונטיעות גנות ופרדסים ובעילות צורות נאות, ועולם הבא אין בו שום דבר מאלו, טול אתה העוה"ז ואני עוה"ב, זהו שאמר הנביא בבטן עקב את אחיו, שרימהו שייפה העולם הזה בפניו, לא די זה אלא שעשה הרמאות של המקלות עד שנאמר ויפרץ האיש מאד מאד, לא אמר ויפרץ יעקב אלא האיש, כי מאחר שנתפשרו שיתן לעשו עולם הזה והוא יקח עוה"ב מה לו בצאן ובבקר ובגמלים, לזה לא קראו בשמו אלא האיש, ורצה להתישב בארץ מגורי. אביו, בארץ שהיה לו מגור מסביב, כי לזה שלח אותו פדנה ארם, לזה קפץ עליו רוגזו של יוסף. ויהיה פירוש תולדות מאורעות, כמו כי לא תדע מה ילד יום. יוסף כלומר יוסיף לו ה' מאורעות וגליות, וז"ש ארמי אובד, הרמאות שבאבי היא סיבה שירד למצרים ולשאר גליות, ולזה וירד מצרימה מצרים הרבה ולא אמר מצרים, ועשה יעקב אבינו כן ללמד לבניו שלא ישתדלו בעסק העוה"ז שהוא מחלקו של עשו, שכל עסקי העוה"ז הם חיי שעה ועש"ו גימ' שע"ה ע"ה כי כן בחר עשו, יעקב גימ' חי"י עול"ם הב"א, וילמדו מיעקב שנאמר ויעקב נסע סכותה לשבת בצל סוכה ולא יאבד ימיו ויבטח בבנין בתים שנמצא טורח בעולם שאינו שלו. ואפשר שכנגד ד' פעמים שרימה לעשו וללבן נגזר על בניו שישבו בגלות ד' פעמים, והד' פעמים שרימה לעשו ולבן הם, אחת בבטן שייפה לו העוה"ז בפניו, ושנית בבכורה, ג' בברכות, ד' בצאן שלקחו ע"י המקלות, וכן אמר במדרש תהלים ותשקמו בדמעות שליש זה לשונו, רבי אלעזר אמר שלש דמעות הוריד עשו מעיניו אחת מעין ימין ואחת מעין שמאל והשלישית קשורה לו בין עיניו שלא הוריד שאלמלא הורידה לא היו יוצאים מתחת ידו לעולם, שלוש אינו אומר אלא שליש. ד"א אמרו ישראל לפני הקב"ה רשב"ע בשביל ג' דמעות שהוריד עשו מעיניו השלטתו מסוף העולם ועד סופו ונתת לו שלום בעוה"ז אנו שדמעותינו יורדות ביום ובלילה כלחם עאכ"ו שתמלא עלינו רחמים, לכך נאמר האכלתם לחם דמעה ע"כ. ואין אנו נגאלים עד שימחו אותם דמעות שנאמר ומחה ה' אלהים דמעה מעל כל פנים אז וחרפת עמו יסיר וגו':
עוד וישב יעקב וכו', לפי שאמר ויקח עשו את נשיו וילך, אל ארץ, תרגום לארע אחרי, והכתוב לא אמר אלא אל ארץ, לומר שארצו שהיא ארץ שעיר היא נקראת ארץ, לא ארץ כנען שהיא ארץ עבד אלא ארץ מלכים, כמו שבירכו אביו הנה משמני הארץ יהיה מושבך זו איטליא של יון, שאין טללי ברכה נפסקים משם לעולם, והלך שם מפני יעקב, או כמו שאז"ל מפני הבושה ששנאו ולא עלה בידו, וזהו מפני יעקב אחיו שאינה בו שאמרו כך יעשה לאחיו שנולד עמו בשליא אחת, כי היה רכושם רב והוא להוט אחר הממון, או כמו שאז"ל גם כן שברח משטר חוב של גרות המוטל על זרעו של אברהם שנאמר כי גר יהיה זרעך, ולזה לקח את נשיו ואת בניו ואת כל נפשות ביתו, ולזה לא אמר אל ארץ אחרת, לפי שאמר כי גר יהיה זרע בארץ ולא להם, וארץ שעיר היא ארצו ונחלתו והלך לשם לבנות לו ארצות ונחלות ויצאו ממנו אלופים ומלכים, אבל יעקב היה הפך ממנו כי הוא קבל עליו הגרות, ולזה אמר וישב שנתיישב על לבו קבלת הגרות, בארץ מגורי אביו בארץ כנען, אע"פ שהיא ארץ עבד בחר בה, ולא פירש באיזה ארץ והיא חברון, כי כן אמר ויבא יעקב אל יצחק אביו קרית ארבע היא חברון אשר גר שם, ולזה לא פירש אותה לומר שאינה נקראת ארץ, לפי שהקצוה לבית הקברות, ולזה אמר וישב ששם הישוב ולא בזה העולם כי זה העולם אין לו יישוב אלא גר, כמו שאמר כי גרים ותושבים אתם עמדי, היישוב שלכם הוא עמדי בעוה"ב, א"כ לזה ישב שם, כמו אותה מדינה שהיו קבריהם על פתחי בתיהם כדי שידעו סופם ואחריתם, ולהיכן נסיעתם כי ישב יעקב במקום קבורתו ובחר לו יישוב חי"י עול"ם הב"א, בגימ' יעקב. זהו וישב יעקב בארץ כנען, בארץ שהולכים התגרים לעשות סחורה לעוה"ב כמו וחגור נתנה לכנעני. ואמר אלה תולדות יעקב יוסף, לומר שאינו כמו עשו שהעמיד אלופים ומלכים אבל בני יעקב היו רועים, ואפילו יוסף שהיה אהוב לאביו והיה בן זקונים והיה מעונג ומפונק והיה לו כתונת פסים והרועה במדבר אין לו מקום ליישוב ושלא תתלכלך הכתונת ובפרט אם מצוי שם קוצים וברקנים שהיה מתקרע בהם, עם כל זה היה רועה את אחיו, לא תאמר מחוסר ידיעה היה עושה כן או ממיעוט שנים שהיה קטן, בן זקונים היה בר חכימי, והיה בן י"ז שנה, והיה רגיל את בני בלהה ואת בני זלפה, אע"פ שהם בני השפחות היא היה רגיל עמהם והיה חולק להם כבוד כאלו הם בני הגבירות, וזהו שאמר נשי אביו, ואפילו הכי היה יפה תואר והרועה פניו מושחרים מהשרב ומהשמש ועכ"ז היה רועה, א"כ אלה תולדות יעקב דומים לאביהם, לא כמו תולדות של עשו שהם אלופים ומלכים ובחרו להם מדינות וכרכים, ותולדות יעקב בחרו להם המדברות מקום ההתבודדות להתבודד בעבודת השם ית', ולא מחמת חולשה עשו כן כי קטן שבהם היה יותר גבור מכל בני עשו, ואילו היו רוצים היו מולכים על כל העולם, ובפרט יהודה שהיה גור אריה יהודה וכמה הפליגו חז"ל בגבורתו כשלקח יוסף לבנימין א"כ הוא לבדו היה יכול למלוך על כל העולם כ"ש בהתחברם יחד, אלא היו דומים לאבותיהם שמאסו בעולם הזה והנאותיו שכולו חיי שעה ובחרו בחיי עוה"ב, לא כמו עשו שבחר לו חיי שעה כשאמר הלעיטני שישב המאכל במעיו שעה ונתעכל, וכן עש"ו בגימ' שעה ע"ה, ואם כן אלה תולדות יעקב לפסול עשו ותולדותיו:
<b>ויבא</b> יוסף את דבת"ם רע"ה. דב"ת מרע"ה שאמר שהיו דובבים במרעה והיו פוסקים מד"ת, ולזה לא אמר ויוצא יוסף אח דבתם כמו שאמר ומוציא דבה הוא כסיל, או כמו ויוציאו דבת הארץ, אלא ויבא שהביא הדברים שהם אמת, ולזה אמר אל אביהם ולא אמר אל אביו, אלא אל אביהם כלומר שאינם כמנהג אביהם בהתבודדות:
<b>ובזוהר</b> אמרו בארץ מגורי אביו, כמו מגור מסביב, שכל ימיו היה ירא מחטא כבוד אביו שעזבו והלך לו כ"ב שנה, אלה תולדות יעקב יוסף ג"כ ישב כ"ב שנה שלא היה יודע בו וכל אותם הימים היה אונן עליו, שהצדיקים גובה מהם בעוה"ז כדי לזכותם לעולם הבא:
<b>וישראל</b> אהב וגו'. כשראה כך אהב את יוסף מכל בניו, כי בן זקני"ם גימ' ר"ז, כלומר רזי חכמה, וכן ר"ז בא"ת ב"ת ע"ג, חכמ"ה גימ' ע"ג, ועשאו זר לשלחן ולארון ולמזבח, כי הוא שלו"ם הבית והוא מפייסה לכ"י, פסים מלשון פיוסים, וכתונת הם הבגדים שפורסים על הארון שנאמר ופרסו עליו בגד כליל תכלת, והבן שאמר כליל תכלת כלי"ל גימ' צ' והוא התשיעי, ועל השולחן בגד תולעת שני, ועל מזבח העולה בגד ארגמן, והסוד ופרשת כנפיך על אמתך כי גואל אתה, ובזה תבין שלא אמר ויעקב. אהב את יוסף אלא וישראל והבן, ולזה על ישראל רביע שהוא רומז על ישראל סבא, והכל ברמ"ז, פסי"ם גימ' ק"ץ, רמז לו שהקץ על ידו שהוא משיח בן יוסף:
<b>ויראו</b> אחיו כי אותו אהב אביהם וגו' וישנאו וגו'. כי כל מה שהוא רחוק ומכוסה נקרא שנאוי כמו שאמר הזוהר על פסוק וירא ה' כי שנואה לאה, ולזה לא יכלו דברו לשלום לשל"ם כתיב שראו שלימותו ומדתו:
<b>ויחלום</b> יוסף חלום. חולם, וכבר ידעת סוד חיר"ק שור"ק חול"ם כל אחד היכן רומז, אמר להם יוסף אני עולה דרך הקו למעלה לנחלה בלא מצרים היא נחלתו של יעקב אביו:
<b>ויאמר</b> אליהם שמעו נא, לשון בקשה על דרך הפשט אמר להם החלום כדי שיתקיים בהוצאתו בפה כמו שאמרו כל חלמא דלא איתאמר כאיגרתא דלא מקריא, ולכן היה מבקש מהם שישמעו לו החלום, וזהו וישנאו אותו על חלומותיו ועל דבריו, לא די החלום אלא שהיה מוציאו בפה כדי שיתקיים. והנה אנחנו מאלמים וכו', אמר להם אין החלום בא אלא מבריאות נפש כמו ותחלימני ותחייני, והנה אנחנו מאלמים לא אמר והנה אנחנו מאספים עמרים או מעמרים עמרים אלא מאלמים אלומים, אמר להם ברמז כל דאלים גבר, ואמר קמה וגם נצבה, א"ל למאי דסליק מיניה, מה שאמר קמה ונצבה, מלך תמלך, ב"פ בזמן גואל ראשון ובזמן גואל אחרון שהוא מלך המשיח, ומה שאמר מאלמים אלומים ב"פ אמרו אם משול תמשול בנו ב"פ אחד כשירדו למצרים פעם ראשונה שאמר להם מרגלים אתם ואסף אותם אל משמר ג' ימים, ופעם שנית בענין הגביע, א"כ המלוך אינה בספק אלא בודאי, אבל במשול תמשול אמרו אם לפי שהיו בטוחים בגבורתם כמו שאירע ביהודה כשלקח בנימין. וא"ת הואיל והחלום הולך אחר הפה איך פתרו אותו שאמרו המלוך תמלך אע"פ שא"ל בה"א התימה כבר יצא הפתרון כמו שאמר הזוהר אמרו פשריה וגזרו גזרא, נוכל לומר שא"ל המלוך, אם תמלוך לא יחרה לנו ממלכותך כי אדרבא נשמח שאנו אחיו של מלך, אבל לא תמלוך עלינו, וכן היה שמלך על כל העולם ולא עליהם כמו שגזרו אומר במאמר תמלוך לעתיד:
<b>ובזוהר</b> ז"ל אשכחנא בספרי קדמאי דבעיין אלין בני יעקב לשלטא עליה עד לא יחות למצרים דאילו הוא יחות למצרים ואינון לא שלטו ביה בקדמיתא יכלי מצראי לשלטא לעלמין עלייהו דישראל ואתקיימא ביה ביוסף דאזדבן לעבדא ואינון שליטו עלוי ואע"ג דיוסף הוה מלכא לבתר ומצראי הוו עבדין ליה אשתכחו דישראל שליטו על כלהו ע"כ. א"כ יהיה פירוש המלוך תמלוך עלינו לומר אם יהיה המלכות לך הוא בסיבתנו לפי שאנו שולטים עליך קודם:
<b>ויחלום</b> עוד חלום. אמר להם ספקתם על משול תמשול הנה חלמתי חלום עוד שממנו תבינו שאין ספק בדבר, ולזה כשספרו לאחיו לא אמר שום דבר, ואחר שספר לאחיו ספר לאביו ולאחיו ביחד כדי לקיים החלום שהוא השמש והירח וי"א כוכבים, כי ספור ראשון לאחיו היה להסיר הספק וסיפור שני לקיימו, ולזה לא סיפר לאביו חלום הראשון כי אין לאביו בו חלק. ויגער בו אביו, א"ל אין זה חלום כי דבר שא"א אין אדם רואה אותו כמו שאמרו בגמרא מעולם אין רואה אדם פיל נכנס בנקב של מחט כן החלום שלך אי אפשר לפי שמעולם לא ראית אב ואם משתחוים לבן, ועכ"ז ויקנאו בו אחיו. מצאתי כתוב שאמר ויקנאו בו, לא אמר אותו כמו שאמר ויקנאו אותו פלשתים, בו בחילוף א"ת ב"ש שי"ן פ"ה ועם ה' אותיות גימ' שכינה, והנעלם ה"ס שכינה תתאה ולזה נתקנאו בו אחיו:
<b>ויאמר</b> ישראל אל יוסף וגו' לכה ואשלחך. יש לשאול מאחר שיעקב היה יודע שאחיו שונאים אותו כמו שאמרו במדרש כשהיה יעקב אבינו זוכר הדברים מעיו מתחתכים אמר יודע אני שאחיו שונאים אותו ואני אומר לו לך נא ראה, א"כ למה שלחו, אע"פ שהכל הוא מאתו ית' כמו שאמרו במדרש וישלחהו מעמק חברון וכי חברון בעמק היא ולא בהר היא אלא להשלים עצה עמוקה שנתן הקב"ה בינו ובין חבר נאה שקבור שם, ועבדום וענו אותם ת' שנה, ועכ"ז יעקב מה ראה, אלא כשראה שהלכו לשכם אמר עתה הם זוכרים אברהם זקנם שבא לשכם שנאמר ויעבר אברם בארץ עד מקום שכם שנטה שכמו לסבול עול התורה ועול המנות והם ג"כ יטו שכם כי שם המקום יזכירם, וזהו אומרו הלא אחיך רועים בשכם שם המקום יזכירם ולא ישכחו האחוה ולזה אמר אחיך וגו', ויבא שכמה הוא ג"כ נטה שכמו לקבל עולם ולנהוג בהם כבוד שהם גדולים ממנו, ולזה אמר את אחי אנכי מבקש גם נטה שכמו לקבל עולו של אביו ושלא לעבור על דבורו, וגם נטה שכמו לקבל עול מצות לא תעשה, שכמ"ה בגימ' שס"ה, ולזה ויאמר לו הנני, ויבא שכמה, ואמר שאחיו ג"כ לא יעברו על שס"ה מצות:
<b>וימצאהו</b> איש. אז"ל ג' מלאכים נזדמנו לו וכו' ומה אמרו לו, ראשון וימצאה אי"ש נוטריקון אי"ן ירא"ת שמי"ם, והנה תע"ה עת"ה, בשדה בעצ"ת שפיכו"ת דמי"ם ה"ם. והשני אמר לו מ"ה תבק"ש, ה"ם בקש"ת, בקשתות הם באים לנגדך, מ"ה תבק"ש תקש"ב ה"ם, אומרים המ"ת בק"ש, כלומר המות אתה מבקש, ויאמר את אחי אנכי מבקש, זכר אחוה אין בלבי עליהם, הגיד"ה גי' ז"ך, נ"א ל"י, בגימ' צ"א, שם כ"ו ושם ה"ם מסר לי אבי איני מפחד מהם. והג' אמר לו נסעו מזה, האחוה שאתה אומר הם עזבוה, והמקום ג"כ שהיה מזכירם לקבל עליהם עולו של מקום נסעו ממנו והם מבקשים נכלי דתו"ת, דתינ"ה, תנ"ה י"ד, שהם אומרים נתן בו יד, וילך יוסף אחר אחיו וימצאם בדתן, דתן, יש להם דת לעצמן:
<b>ויתנכלו</b> אותו להמיתו. אמרו במדרש שאמרו נשסה בו הכלבים, כוונתם לומר הוא אמר והנה קמה אלומתי נשסה בו הכלבים לבדוק הדבר וכששסו ולא נשתסו אמרו ודאי הדבר אמת, הנה בעל החלומות הלזה בא, לקיים חלום בא. או כמו שאמר המדרש היידי לי' אתי וטעין חלומות, אולי חלומות אחרים חלם ובא לאומרם, ואמרו בעל, הכוונה היא לומר שמרוב ההרהור בא לו חלומות עד שנעשו לו כטבע:
<b>ועתה</b> לכו ונהרגהו. בלשון רבים, אמרו התורה אמרה כי ימצא איש גונב נפש מאחיו וכו' ומת הגנב ההוא, לזה לא יתעסק בו אחד אלא כולנו יחד ואי אפשר להמיתנו כי העולם אין לו קיום אלא בי"ב שבטים כנגד י"ב מזלות, והם לא ידעו שהקב"ה ארך אפים ונפרע מהם אחר כמה דורות, ואמרו לכו ונהרגהו ונשליכהו, אמרו הוא חלם ב' חלומות חלום אחד אמר והנה קמה וכו' נהרגהו, וחלום שני אמר משתחוים ונשליכהו, ובזה יתבטלו חלומותיו. ולזה אמרו ונראה מה יהיו חלומותיו, אמר להם ראובן אם אתם כוונתכם לבטל החלום לבד ואין הכוונה לנקום א"כ השליכו אותו הבורה הזה אשר במדבר, אם אתם רוצים לבטל דבורו, כי לזה שנאוהו על חלומותיו ועל דבריו, על הדבור שהיה מדבר לקיים החלום בהשלכתו לבור יתבטל דבורו, ולזה אמר אשר במדבר, כלומר הדבור, ויתבטלו ב' חלומות, הוא אמר קמה בהשלכה אין לו קימה אלא השפלה, ויתבטל ג"כ חלום שני שאמר משתחוים לי, ומה שאמר הזה, שהיה ידוע להם שהיה בו נחשים, וכוונתו לומר שהוא חטא בלשון, נשליכהו לבעל הלשון שהוא הנחש ויפרע ממנו, כמו שאז"ל אומרים לנחש ארי טורף ואוכל אתה מה הנאה יש לך אומר להם מה יתרון לבעל הלשון, א"כ אל תשפכו דם וכו'. עוד אפשר לומר שהכתוב אמר כי ימצא איש גונב נפש מאחיו והתעמר בו ומכרו וכו', צריך שני דברים כדי שיהיה חייב מיתה, עמור ומכירה, אנו נמכרנו ולא נשתמש בו, כך עלה בדעתם, והם לא היו יודעים שאו או קתני:
<b>למען</b> הציל אותו וגו'. במדרש מה טעם ראובן מציל, רבי נחמיה אומר אמר ראובן אני בכור וכל הסרחון אין נתלה אלא בי, רבנן אמרי אמר ראובן הוא מנה אותי עם אחי שאמר י"א כוכבים משתחוים לי ואיני מצילו, א"ל הקב"ה אתה פתחת בהצלה תחילה חייך שאין מפרישין ערי מקלט תחלה אלא בתחומך שנאמר את בצר במדבר לראובני, זהו שאמר הכתוב אדם עשוק בדם נפש עד בור ינוס, עד תחומו של ראובן שאמר וישב ראובן אל הבור, אל יתמכו בו, שלא יעכבוהו, לומר שאין ראוי לתחומו של ראובן לקלוט מאחר שהוא הבכור ובשביל המקנה הניח נחלת א"י מה יעשו שאר אחים, אבל מאחר שהוא פתח בהצלה תחילה קולט, ולא עוד אלא שהוא קולט יפה מן השאר שנאמר אל יתמכו בו:
<b>וישליכו</b> אותו הבורה. לא אמר הבור אלא הבורה, הברה כתיב שהיו שומעין בו קול הברה קול נחשים ועקרבים, כמו שאז"ל מים אין בו אבל נחשים ועקרבים יש בו זהו וישבו וי"ש ב"ו, לאכל לחם חל"ם, ומה שחזר פעם אחרת ואמר והבור רק אין בו מים, רז"ל אמרו נתרוקן בורו של יעקב אין בו מים שהיא התורה שנמשלה למים שאמר כי ימצא איש גונב נפש מאחיו ואתם מוכרים אותו. ובמדרש וישבו לאכל לחם עבירתן של שבטים זכורה להאכיל לחם לכל באי עולם, פירוש נותנת להם כח לשלוט עלינו ולהאכילנו כלחם:
<b>וישאו</b> עיניהם ויראו והנה ארחת כתיב אורחת קרי, אר חת, ארירות וקללות חתה עליהם, או"ר ח"ת להצילו מן הנחשים, ישמעאלי"ם ישמ"ע אלי"ם שאמר יוסף ישמ"ע אלהי"ם. באה מגלעד, היה להם ללמוד מלבן שאמר עד הגל אם אתה לא תעבור אלי לרעה ואתם מכרתם לאחיכם, עוברים עליהם וגמליהם, וגמול זה אתם גומלים לאבא שמסר נפשו עליהם, בא"ה אב"ה, וגמליה"ם וג"ם ל"י ה"ס, שגורמים לי ולהם הריגה בי' הרוגי מלכות, נושאים נכאת, נכתים נשיכות, וצר"י ו"י צ"ר הצר הצורר רודף אחריהם, ולט לוטין, הולכים להוריד, לא אמר לירד אלא להוריד מצרימה, הם הגורמים להורידם:
<b>ויאמר</b> יהודה. כשראה יהודה ההתנצלות של ראובן שאמר אני בכור וכל הסרחון נתלה בי אע"פ שהוא אמר דברים אלו בלבו ידעם יהודה, אמר הוא ג"כ נתלה בי שיאמר יהודה מלך ואחיו שומעים ממנו והוא עשה כל הסרחון שקנא ממנו שלא יקח הוא המלכות, כמו שאמרו המלוך תמלוך, לזה אמר ויאמר יהודה אל אחיו, זה לא בא כנגדכם לא בא אלא כנגדי שרוצה לקחת המלכות בחלומות שחלם, לכו ונמכרנו ובזה נראה אם הוא מהרהור הלב שהוא מהרהר אחר המלכות ימכר לעבד אם ישאר כך ודאי מהרהור הלב אז נוכל לפדותו, ואם החלום אינו מהרהור סופו להתקיים ואז יוכר לכל שמן השמים המליכוהו שינא מעבדות למלוכה, ואז וישמעו אחיו הבינו הדברים. א"כ לא היתה כוונת יהודה לנקום אלא לנסיון, ולזה ברכו אביו ואמר מטרף בני עלית, העלוי הוא לך שהוא המלכות, ישתחוו לך בני אמך:
<b>ויעברו</b> אנשים מדינים וכו' וימכרו את יוסף בעשרים כסף, וכי יוסף עשרים כסף הוא שוה, אלא כשהוציאוהו מן הבור הוריקו פניו מפחדו וחשבו שימות:
<b>מצאתי</b> כתוב שעשרים כסף לכל אחד א"כ מכרוהו במאתים שהם היו עשרה כ' לכל אחד שנאמר על מכרם בכסף צדיק ואביון בעבור נעלי"ם, גימ' מאתים שיבא לכל אחד ה' סלעים, וכן נראה מהמדרש שאמר אתם מכרתם בנה של רחל בה' סלעים לפיכך יהא כל אחד ואחד מכם נותן ה' סלעים, פירוש בפדיון הבן הבכור, לפי שהבכורה נתנה ליוסף, ומאומרו כל אחד ואחד משמע כנגד מה שנטלו כל אחד, ורמז נעלים שננעל הפרגוד שהוא היסוד עליהם, והוצרכו לגלגול כחז"ל:
<b>ובזוהר</b> כתיבת יד ז"ל ת"ח חובא דחבו אינון שבטין בההוא צדיקא גרמו לון מניעו דברכאן דאתיין לון על ידוי וגרם לון דיגלון מארעהון על ידוי דעשו חייבא וגרם לון דאתחריב מקדשא ודא הוא רזא דר' עקיבא וחבריו דאתקטלו על ידוי דעשו ואוקמוה. ות"ח יקרא דקב"ה דעל ידוי דעשו תבע ליה לההוא עלבונא דההוא צדיק אע"ג דיוסף שטנו ומאן גרם תלתא פורענין אלין הה"ד על שלשה פשעי ישראל ולקבל אינון תלתא הוו תלתא פורענין, מניעו דברכאן, גלותא, ואתחריב בי מקדשא, וכלהו תליאן האי בהאי, ות"ח תלתא זמנין חבו בההוא זכאה, חדא על מכרם בכסף צדיק, צדיק דייקא, וחדא דרמו יתיה לגובא ובעטו ביה סנדליהון הה"ד ואביון בעבור נעלים, וחדא דאשלחו כתונא דעליה הה"ד ועל בגדים חבולים יטו אצל כל מזבח ודאי אינון בגדים דאינון כתונא דפסים דפיוסא לפייסא למטרוניתא לחפאה לההוא מזבח אינון עבדו ביה חבולא ונטל להו מהאי מזבח כדון האי מזבח נטלא מנהון נוקמא הה"ד ויין ענושים ישתו בית אלהיהם ההוא יינא דאקרי כוס החמה כוס התרעלה איהו עונשיהון, ומאן אתי לון מבית אלהיהם מההוא אתר דאקרי בית אלהים חלף ההוא יינא דמנטרא דהוי שתאן. ואינון גרמו דאסטיאו ההוא יתירו דברכאן מההוא מזבח העולה דהוא חפיא עליהו כאמה על בנה הה"ד יטו, יטו ודאי כמא דאתאמר ויט ישראל מעליו, יטו ודאי לההוא שפע דברכאן דלא אתיא לון דהוה אתיא על ידיה, מכאן אוליפנא מאן דמצלי דינא גרים מניעו דברכאן דאתיאן מצדיק לצד"ק הה"ד לא תטה משפט צדק צדק תרדוף למען תחיה וירשת את הארץ ע"כ:
<b>ובזוהר</b> דף קפ"ד פ' וישב ז"ל, אשכחנא בספרי קדמאי דבעיין אלין בני יעקב לשלטא עליה עד לא יחות למצרים דאילו הוא יחות למצרים ואינון לא שלטו ביה בקדמיתא יכלין מצראי לשלטא לעלמין עלייהו דישראל, ואתקיימא ביה ביוסף דאזדבן לעבדא ואינון שלטו עלוי ואע"ג דיוסף הוה מלכא לבתר ומצראי הוו עבדין ליה אשתכחו ישראל שלטין על כלהו. ת"ח דיוסף דאיהו ברית עלאה כל זמנא דאתקיים ברית שכינתא אתקיימא בהדייהי דישראל בשלם כדקא יאות וכיון דאסתלק יוסף ברית עלאה מעלמא כדין ברית שכינתא וישראל כלהו בגלותא נפקו והא אוקימנא דכתיב ויקם מלך חדש על מצרים אשר לא ידע את יוסף וכלא הוה מעם קב"ה כדקא יאות ע"כ. לא קשיא מדידיה אדידיה שהקב"ה ממנו היו הדברים עכ"ז הם עזרו לרעה כמו שאמר תלתא זמנין חבו ביה בההוא זכאה חד וכו'. ובזה נבין למה כל אלו המכירות למדינים סוחרים ישמעאלים והכל היה בפניהם והם עומדים על גבן כדי שכל מקום שיגלו, ישראל שלטו בקדמיתא, ובזה נבין מה שאז"ל שתפו שכינה עמהם. כי שמעתי שמכירת יוסף הועילה לגליות, שאלמלא כן היה שופך חמתו בבית ראשון או בבית שני על ישראל והיו ח"ו כלים, אבל כשגלה יוסף וגלתה שכינה כביכול עמו שנאמר ויוסף הורד מצרימה בגימ' שכינה, הורגלה השכינה לגלות, אז כשחטאו בבית ראשון ובבית שני כלה חמתו בגלות שנאמר שלח מעל פני ויצאו, כן שמעתי מפי מקובל אחד. ושמעתי על ענין שתוף שכינה איך נתרצית להשתתף, כדי שלא ישמע יעקב ויקללם ונמצאו אבודים והם כנגד י"ב מזלות שהעולם לא נברא אלא בשביל ישראל סבא ונמצא העולם חרב לכך נתרצית. עוד יש לומר שנתרצית כדי שירד יעקב בכבוד כמו שאז"ל עתיד היה יעקב לירד בשלשלאות של ברזל לזה נשתתפה עמהם ולא נתגלה הדבר ליעקב כדי שירד בכבוד:
<b>וישב</b> ראובן וגו' ואני אנה אני בא. כשאמרו י"א כוכבים נחה דעתי ממעשה בלהה עתה איני בא עמהם לזה ויקרע וכו'. ובמדרש וישב ראובן וראובן היכן היה ר' יהודה אומר כל אחד היה משמש את אביו יומו ואותו יום של ראובן היה. וא"ת הואיל וכל אחד היה משמש יומו למה אמר ליוסף לך נא ראה ישאל לאותו שבא לשמשו, יש לומר שכל עוד שיוסף היה אצל אביו הוא היה משמשו, ומשבא אל אחיו אמרו ילך כל אחד יומו והתחילו מראובן שהוא הבכור:
<b>ויטבלו</b> את הכתונת בדם. שלא נמחה העון, ולזה אמר הכתונת בה"א הידיעה שחטאו בה שמנעו צדי"ק מצד"ק ולזה ההזאה על המזבח מדם השעיר ביום הכפורים:
<b>וישלחו</b> את כתונת הפסים ויביאו אל אביהם. למה הביאוה כדי שיתאבל ולא ידע ענין מכירתו כי אין הנבואה שורה מתוך עצבות, ועם זה נבין ג"כ פירוש שתפו עמהם השכינה:
<b>וישם</b> שק במתניו ויתאבל על בנו ימים רבים. יש לשאול שמי שיש לו י"ב בנים ומת אחד מהם יש לו להתנחם בשאר ולמה ימאן, ולמה שק ולמה ימים רבים, וכבר אז"ל שבעה להספד ל' לבכי, אלא כשראה שנולד יוסף ידע שהוא שטנו של עשו שהוא קש, וכן הוא אומר ויהי כאשר ילדה רחל את יוסף ויאמר יעקב אל לבן שלחני וכו' כבר נולד שטנו של מי שאני מפחד ממנו, וכשראה שיוסף איננו שהוא הלהבה שמכלה הקש אמר יעקב אני אש ואין כח באש לכלות הקש בלא להבה הרי אני אוחז בו והופך הק"ש לש"ק, ואחזו במתניו שלא להניחו שיהיה לו מרגוע ולהחזיק בו עד שיבא שטנו, (וזה היתה כוונתו ג"כ כשיצא שאמר וידו אוחזת בעקב וכו'), ולהחזיק בו באזור מתניו לפי שלא ראה בבניו משטין לעשו, לזה וימאן להתנחם. ש"ק עם אותיות שלפניו ושל אחריו כזה רש"ת צק"ר סודם תקש"ר צ"ר הצורר להתיש כחו. או נאמר שלא רצה להתנחם לפי שהעולם מתנהג בי"ב מזלות וי"ב שעות יום וי"ב שעות לילה ויעקב הוא בנין העולם והוא תקון חטא אדם כמו שאמרו ז"ל שופריה דיעקב מעין שופריה דאדם, פירוש שופריה הוא קיום ותקון כמו ברוחו שמים שפרה, וזהו סוד שאמרו אדם ראה נח ונח ראה אברהם, והחכם רבי אברהם עשה סימן בזה בן נ"ח שנה היה אברהם כשמת נח, כלומר נחה דעתו של אברהם בנח שהוא התחלת התיקון כמו שאמר זה ינחמנו וכו', ונח ראה אברהם שהוא התחלת התקון, ואברהם ראה יעקב שהיה בן ט"ו שנה כשמת אברהם, כי אברה"ם אב"ר מ"ה ומ"ה היינו אד"ם שעול"ה מ"ה, יעק"ב יו"ד עי"ן קו"ף בי"ת הנעלם עולה תקו"ן, ואותיות שניות עם הוא"ו של יעקוב הנעלמת סוד אד"ם, לומר שהכל בנעלם, א"כ תיקון אדם יעקב ותיקון העולם י"ב מזלות וי"ב שעות וכו'. וכן במדרש זה ספר תולדות אדם, ראוי היה אדם להעמיד י"ב שבטים מנין ז"ה, חזר ואמר הקב"ה שני בנים נתתי לו ועמד אחד על אחיו והרגו, י"ב בנים אתן לו. הנה שמאדם היה ראוי להיות י"ב שהעולם התנהג על י"ב עד שבא יעקב שהוא סוף התקון כמו שאמרתי והשלימם, ולזה כשראה שחסר מהי"ב נתאבל כי חשב שהעולם כלה שאין לו קיום:
<b>ובמדרש</b> שאל מין אחד את רבי אפשר שהמתים חיים אבותיכם אינם מודים ואתה מודים מה כתיב ביה ביעקב וימאן להתנחם אילו היה יודע שהמתים חיים היה ממאן, א"ל שוטה לפי שהיה חי ואין מקבלין תנחומין על החי. ד"א אמר יעקב הרי נפרצה ברית השבטים כמה טרחתי ויגעתי להעמיד י"ב כל מעשיו של הקב"ה הם כנגד י"ב שבטים וי"ב מזלות וי"ב שעות ביום וי"ב שעות בלילה י"ב חדשים י"ב אבנים באפוד הרי נפרצה ברית השבטים, ולא רצה יעקב לישא אשה אחרת ולהוליד בן מפני שבועתו של לבן שהשביעו אם תקח נשים על בנותי ע"כ. וכבר ידעת במדות שהוא סוף תשלום הז' ומדתו א"ל ח"י וכן יוס"ף במ"ק ח"י הו"א במ"ק:
ובזוהר אמר שמדתו של הקב"ה מדה כנגד מדה הוא הקריב לאביו שעיר לא כבש לזה ויקחו שעיר עזים ויטבלו וכו' שדם השעיר דומה לדם אדם ובזה עשה יאוש ואמר טרוף טורף יוסף, הוא גרם ויחרד יצחק גם הוא נחרד כשאמר לו הכר נא, התם נאמר האתה זה בני עשו אם לא וכאן נאמר הכתונת בנך היא אם לא, עוד ויתאבל על בנו אמר ואני אמרתי לריק יגעתי שפחד שלא יצא עוד בגלגול כאז"ל, וכן ע"ל בנ"ו ימי"ם רבי"ם בגימטריא פח"ד של"א יב"א בגלגו"ל, וכן אל בני אבל שאלה ס"ת בגימ' בגלגו"ל ע"ה:
<b>מצאתי</b> כתוב שנתאבל לפי שיעק"ב בגימ' חי"י עול"ם הב"א ומי שאין לו בנים חשוב כמת, וכל שאר בניו סיבתם יוסף א"כ חשב עצמו כמת ונתאבל על עצמו:
<b>ויהי</b> בעת ההיא וגו' ותמת בת שוע וגו'. הוא הפריד היסו"ד מכ"י לפיכך מתה אשתו, מאת אחיו נוטריקון מתה אשתו תאומתו, וגרשוהו אחיו א"ל הבאת עלינו מיתה שלא בעונתה, והכיר וידע עונו שבעון יוסף מתה והלך וירד לארקא היא, ארץ נוד שאמר גלות מכפרת עון. ויט עד איש עדולמי, שהיה מבני בניו של קין, עדלמ"י ע"ל דמ"י שהרגתי להבל אחי, ונתחבר עמו יהודה אמר אתה הרגת אחיך ואני גם כן גרמתי הריגה לאחי, עדולמ"י בגימ' קי"ן, וכדי שלא לפרסמו חסר הוא"ו וכתב עדלמ"י ע"ל דמ"י. וירא שם בת איש כנעני, שהיה הולך ובא מארקא לתבל ומתבל לארקא וכשמתה עלה משם, שנאמר ויעל על גוזזי צאנו, ולזה מתו ב' בניו שהיה יוסף בכור וגם היו מזוהמת קין מתו ובאו ממקום אחר, מיר"ה ע"ה בגימ' הו"א ב"ן קי"ן, וקרא לבן הראשון ער, כלומר ער אני על אותו עון, וקרא לבן השני אונן, והשלישי קראתו שלה, אמרה אולי בשוגג עשה מה שעשה או אולי הוא מכזב זהו והיה בכזיב וכו'. ויקח יהודה אשה לער בכורו ושמה תמר, למה אמר ושמה ולמה אמר לער בכורו ידוע הוא שער הוא בכורו שכן אמר ותהר ותלד ויקרא שמו ער וכו', אלא לומר לך שיהודה למד מזקנו אברהם שלקח ליצחק אשה הוגנת לו, כן עשה יהודה לבנו בכורו שהיה חביב עליו, לפיכך קרא אותו ער כלומר ער אני מאותו עון, וכל זה הוא לומר שהיה יוסף חביב עליו כמו שעשה בנימין שקרא לבניו על שם הצרות שאירעו ליוסף שהיה מצר עליו כבמדרש כן עשה יהודה, לזה ויקרא את שמו הוא קרא, אבל השני היא קראה שמו אונן על שם האנינות שראתה בו, א"כ לזה אמר לער בכורו מלא שהיה חביב עליו כמו שאמרנו. ושמה תמר, לומר ששמה מגיד לך בת מי היא, ב"ת ש"ם הבכו"ר ס"ת תמ"ר, לומר ששם היה בכור במעלה והכהונה היתה בבכור לזה והוא כהן, והיה מלך שלם ובן בתו שלמה, ולקחה לבכורו, ולפי שהיתה בת כהן והיתה תרומתו כלומר מטפה ראשונה, ולזה תמר תרם, ונאמר בתרומה וכל זר לא יאכל קדש ומתו בו כי יחללוהו, הקודש, ונאמר ובת כהן כי תהיה לאיש זר וסמיך ליה ובת כהן כי תהיה אלמנה וגרושה וזרע אין לה ושבה וגו' וכל זר לא יאכל בו וגו', לז"א ויהי ער בכור יהודה שהעידה תורה שהוא בכור יהודה אבל היה זר שהיה מזוהמתו של קין ואינו כדאי להשתמש בקדש, לז"א בעיני ה' וימיתהו ה', ב"פ ה' לומר שהמיתו ברחמים לרחם עליו לזכך זוהמתו ולהביאו למקום קדוש, ולזה וידע אונן כי לא לו יהיה הזרע ההגון לא יצא ממנו כי הוא ג"כ זר והיה אם בא גו' שלא היה גומר ביאתו בה מפחדו מאכילת קדש, כי האשה נקראת אכילה כאומרו כי אם הלחם אשר הוא אוכל, קראן לו ויאכל לחם, והוא לקחה שלא לעבור על דברי אביו שאמר לו בא אל אשת אחיך, וירע בעיני ה' אשר עשה, על שהיה משליך זרעו לבטלה וימת גם אותו, לומר שאין המיתה באה לו מצד שהוא זר כי גמר ביאה קונה והוא לא היה גומר ביאתו בה, אלא מצד שהוא משליך זרעו לבטלה, וזהו שאמר אשר עשה וימת וגו'. ויאמר יהודה לתמר כלתו, שראויה לו או שעתידה להיות לו לכלה שבי אלמנה בית אביך, כלומר לא נתחללה מקדושתה כמו שאמר ושבה אל בית אביה מלחם אביה תאכל כי לא נתחללה שאינם זרע פסול, שהרי אם יגדל שלה אחזור ולקחתיך, זה אמר לה לנחמה ובלבו היה שלא לקחתה כי אמר פן ימות גם הוא כאחיו, ולפי שכסה ממנה לכן כסתה גם היא פניה. וירבו הימים וגו' ויעל על גזז"י, גימ' ז"ך, לזכך זרעו, וכן ע"ל גזז"י צאנ"ו עם הג' מלות גימ' זר"ע, ועלה מארקא לבקש לו אשה הגונה לו מתבל, הוא וחירה וגו' תמנתה ויגד, שהיתה תמהה, על עצמה, וזהו תמנתה תם מנתה ונשאת לשנים ומתו, עתה אסורה לינשא לג', שכן הלכה כחכמים שאמרו בתרי הוי חזקה, מיד אמר לה הנ"ה חמי"ך בגימ' חלק, זה הוא חלקך וזווגך. ותסר בגדי אלמנותה כי אין הנבואה שורה מתוך אנינות אלא מתוך שמחה, ותכס בצעיף, צעי"ף סודו ק"ן, ותתעלף שנתעלפה ופרחה נשמתה לעלות לקן צפור לאם הבנים לראות איזו בנים יעמדו ממנה אם תנשא לחמיה, כי פחדה שמא ח"ו יש פסול בדבר. ותשב בפתח עינים, פתח עינים גימ' חסר הנשמה, או חסרה נשמה, שנתעלפה כמו שאמרתי. בפתח עינים בגימ' תרע"א עם המלה, תרגום שער תרעא:
<b>ובזוהר</b> אחרי מות דף ע"א מאן פתח עינים כמה דאת אמר והוא יושב פתח האהל וכתיב ופסח ה' על הפתח וכו' וכתיב פתחו לי שערי צדק. עינים דכל עיינין דעלמא להאי פתחא מצפן. אשר על דרך תמנתה מאי תמנתה כמה דאוקימנא ותמונת ה' יביט, והכי אוקימנא תמר אוקימת מלה לתתא ופרחה פרחין ואניצת ענפין ברזא דמהימנותא ויהודה עוד רד עם אל ע"כ. יהודה תמר, במספר קטן א"ל. ראתה כי גדל שלה, הראוה הבנים שעומדים ממנה דוד משיח. גדל שלה, גימ' דוד משיח:
<b>ובזוהר</b> פרשת וישב דף קפ"א, ת"ח בגין דאיהי ידעת ידיעה אשתדלת בעסקא דא קודשא בריך הוא עבד סיועא בההוא עובדא ואתעב"ד מיד, וכלא הוה מינה. ואי תימא אמאי לא אייתי קודשא בריך הוא אינון בנין מאתתא אחרא אמאי מן דא אלא ודאי איהי איצטריכא לעובדא דא ולא אתתא אחרא ע"כ. אם כן ודאי כלא מינה וכן כ"ו פעמים כ"ו עולה יהוד"ה ותמ"ר, גם בזוהר שם תרין נשין הוו ומנייהו אתבני זרעא דיהודה ואתא מנייהו דוד מלכא ושלמה מלכא ומלכא משיחא ואלין תרין נשין דא כגוונא דדא, תמר ורות דמיתו בעליהו בקדמיתא ואינון אשתדלו לעובדא דא תמר אשתדלת לגבי חמוה דאיהו קריב יתיר לבנוי דמיתו מ"ט אשתדלת לגביה דכתיב כי ראתה כי גדל שלה, ובגין דא אשתדלת בעובדא דא ולבתר רות אשתדלת בעובדא דא לגבי דבועז דכתיב ותגל מרגלותיו ואשתדלת בהדיה ואולידה לעובד ומתרין אלין אתבני ואשתכלל זרעא דיהודה וקב"ה סייע בההוא עובדא וכלא הוה כדקא יאות ע"כ. תמר המ"ם במלואה גימ' פ' וחלוף פ' בא"ת ב"ש ו', א"כ תמר רו"ת, ולמה רות בחלוף לפי שבאה מעגלון, ועגלון בגי' קט"ן, חלפה המ"ם בוי"ו שחלופה פ' כמו שאמרנו וזכתה ויצא ממנה דוד ודוד הוא הקטן, תמר המ"ם באמצע והיא כפולה והיא נקראת בטן, ולזה והנה תאומים בבטנה, תמר גימ' שמש לכך נאמר כסאו כשמש נגדי ר"ת גימ' מלך, רו"ת גימ' קשו"ר, וכבר ידעת שדוד הוא הקשר שהכל תלוי בו, וזה ולשרקה, בני אתונו, ר' עקיבא ב"ן גרי"ם הי"ה:
<b>שמעתי</b> בשם הר' יעקב ארי"ז ז"ל שקבל מרבותיו, למה היחס והשררה והמלכות של ישראל יהיה על זה הדרך שהרואה יראה שח"ו יש בו צד ממזרות, וכן ענין בועז שלא הוליד מאשה אחרת אלא מבתו של עגלון שהוא ממואב, וכבר ידעת מואב מאין בא, ודוד ג"כ אמרו שנתאוה ישי לאמתו ואמר לה שתטהר מטומאתה והלכה ואמר' לגבירתה והלכה גבירתה וטהרה עצמה ובאה ולנה בבית האמה ובא ישי ושכב עמה בחושבו שהיא האמה ואח"כ נמצאת אשתו מעוברת ובחשבו שאינה מעוברת ממנו ולזה עשאו לדוד רועה כדי שהארי הדוב יהרגהו כי היה שונא אותו ואמו ג"כ שנאתו, ולזה אבן מאסו הבונים שהם אביו ואמו היתה לראש פינה, ורחבעם ג"כ מנעמה העמונית, אלא שעשה הקב"ה כן כדי להביא מלך המשיח בהיסח דעת כדי שלא יקטרג המקטרג כמו שאמר בזוהר, ת"ח תיאובתא דדרגין מסאבין לאו איהו אלא לקטרגא בסטרין קדישין יעקב דאיהו קדישא כלהו כמן ליה וקטרגו בהדיה בקדמיתא נשכיה חויא כד"א ויגע בכף ירכו וגו', ולזה רמזו ז"ל נחש מציאה משיח באין בהיסח הדעת של מקטרג, הלא תראה שנתנה תורה בהיסח דעתו של שטן, כמו שאמרו פרק ר' עקיבא בא שטן לפני הקב"ה ואמר לו תורה היכן וכו', א"כ עשה הקב"ה כן כדי שיסיח השטן דעתו ויאמר השררה והמשיח לא יבאו אלא מהיחס והקדושה ולא יבא על זה הדרך, וכן תמר במלואה תי"ו מ"ם רי"ש, גימ' זה"ו כד"י להסי"ח דע"ת השט"ן, עם ג' האותיות, והכל כמוס, וכן תמר במלואה בגי' אלף ו' אותיות פלא"ו, אל"ף פירוש מכוסה וכמוס, כמו כי יפלא תרגום ארי יתכסי וכו' וסימן ולא ידע, כי לוט הוא השטן מארי דלוטין, לא ידע בשכבה שיצא משם מי שנאמר בו כרע רבץ כארי שהוא על שלמה, ובקומה על מלך המשיח לא ידע שאלו יוצאים ממנה, כי הי"ת הסיח דעתו. ויט אליה, נטה לבו לה ונתאוה, כמו שאז"ל במדרש רמז הקב"ה לשר של תאוה, ולזה אמר לה הבה נא אבוא אליך, הב"ה ה"א בי"ת ה"א גימ' התאו"ה בא"ה גם ז"ה בי"ת ולא בית שוע, גם י"ב בי"ת, בך יושלם ביתו של יעקב שהוא י"ב. ותאמר מה תתן וגו' ויאמר אנכי, שהוא הקב"ה כביכול ישלח גד"י עזי"ם מ"ן הצא"ן גימ' זהו המשיח ע"ה, ותאמר אם תתן ערבון עד שלח"ך גימ' משי"ח, מכאן עד שיבא המשיח מי ירעה העם וינהגם ויתן להם רעבונם, ויאמר מה הערבון אשר אתן לך, אמר לה מ"ה שהוא הוי"ה במלואו הוא הערבון אשר אתן לך, ותאמר חותמך בבית ראשון שלמה המלך, חתמך גימ' מלך שלמה ע"ה וב' מלות, ופתילך בבית שני גימ' תקון שיחזור ויקימנו, גם לי מלכותי תשוב ומטך אשר בידך שלא יסור שבט מיהודה אלו ראשי גולה, ויתן לה ויבא, שכיון למאמרה, ותהר לו לא שח"ו כוונה לאתנן שכוונה גם כן היא לו להעמיד ממנו מלכים ונביאים ויצא ממנה פרץ שפרץ ובא, שכשראה השטן שהוציא ידו זרח הסיח דעתו לומר מאחר שלא יצא ראשונה אין לו מלכות ובהיסח דעתו פרץ ויצא וזרח השמש, זרח וסמיך ליה ויוסף הורד מצרימה, שיצא מזרח ישעיה שאמר אם יהיו חטאיכם כשנים כו' וזהו אשר על ידו השני שנבואת השני בידו ואמר אם יהיו חטאיכם כשני שלקח הכתונת וטבלו, כשלג ילבינו שעתיד להתכפר עונם, וזהו זרח ויוסף, בא זרח ורפא הירידה של יוסף הקדים רפואה למכה ויצא מאפלה לאורה שיוסף יורד ועולה שנאמר וירכב אותו במרכבת המשנה וכו') א"כ ויוסף הורד יורד ועולה וזורח:
<b>ויוסף</b> הורד מצרימה. כבר אמר למעלה והמדינים מכרו אותו אל מצרים, אלא אמר ויוסף הורד מצרימה וכו' לומר שמיד בירידתו ירדו ישראל שנקראו על שמו שנאמר יחנן ה שארית יוסף, ולז"א יעקב שמעתי כי יש שבר, השברון והגלות הוא במצרים, ולזה לא אמר ויוסף הורידוהו אלא ויוסף הורד כבר. ויקנהו פוטיפר וגו' איש מצרי מיד הישמעאלים, לומר ראו מי מוכר ומי קונה. ובמדרש בן אמה מוכר בן חורין ועבד קונה אותו. ויהי ה' את יוסף ויהי איש מצליח ויהי וגו', ג"פ ויהי לומר שאפילו שהצדיק הוא בצער עמו הוא בצער ובצרה, לזה ויהי וי ויהי איש מצליח, וי שההצלחה היא לאדוניו שאינו ראוי להצלחה שהוא מצרי א"כ וי שה' עמו לתועלת המצרי ולא לתועלתו, א"כ הי על הי וי על וי:
<b>ובזוהר</b> ויברך ה' את בית המצרי בגלל יוסף. קב"ה נטר לון לצדיקיא ובגינהון נטר לון לרשיעיא דהא רשיעיא מתברכין בגינהון דצדיקיא אחרנין מתברכין בגיניהון ואינון לא יכלי לאתזנא בזכותיהו יוסף אתברך מאריה בגיניהון ואיהו לא יכיל לאשתזבא בזכותו מיניה ע"כ:
<b>וירא</b> אדוניו כי ה' אתו. ראה בעיניו המלאך שהיה עמו, וכן וכל אשר הוא עושה ה' ר"ת בגימ' מלאך ע"ה, ונקרא המלאך בשם משלחו, א"כ וירא אדוניו כי ה' אתו שראה מלאך ה' בחוש הראות ממש. ובמדרש וירא אדניו כי ה' אתו, היה רואה אותו מלחש ונכנס מלחש ויוצא אמר מזוג רותחין והיו רותחין פושרין והיו פושרין, פירוש מלחש ונכנס שהיה מלחש בד מ"ב שלמדו אביו והיה משתמש בו, וכן מצליח בידו ר"ת מ"ב, וכן אין שר בית הסוהר רואה כל מאומ"ה ביד"ו ר"ת מ"ב. ולא ידע אתו מאומה כי אם הלחם אשר הוא אוכל, כלומר מכל מה שהיה בבית ממיני מאכל ומשתה לא ידע מאומה שלא נתאוה לשום מאכל כי אם הלחם, ועכ"ז ויהי יוסף יפה תואר, כמו שנאמר בדניאל וישם על לבו אשר לא יתגאל בפת בג המלך ואמר למלצר נס נא את עבדיך וכו' ויראו לפניך מראינו וכו' ואמר ומקצת ימים עשרה נראה מראיהם טוב ובריאי בשר מן כל הילדים האוכלים את כת בג המלך:
<b>עוד</b> במדרש ראהו רבו מלחש אמר לו מה אתה מלחש שהיה מברך על מזונו וא"ל מברך אני להקב"ה שנותן מזון לכל בריה א"ל הראהו לי אמר לו הרי חמה אחד ממשמשיו שמשמשים לפניו במרום אי אתה יכול להסתכל בו הקב"ה עאכ"ו, ובשבילו נגלה עליו הקב"ה, ויר"א אדני"ו כ"י ה' את"ו, תמצא בר"ת גימ' כח ה', וכן תמצא בס"ת כח, לפי שהראהו כחו שא"ל שהשמש אחד מהמשמשים לפניו, ולפי שלא בטל ברכת מזון זכה שזן את כל העולם שנאמר ויוסף הוא המשביר וכו'. ולפי דרך הסוד לפי שע"י יורד השפע לכ"י לזה היה זהיר בברכת המזון שחותם הזן את הכל, וכן על הארץ ועל המזון:
<b>ויהי</b> אחר הדברים האלה ותשא אשת אדוניו את עיניה אל יוסף. מהו ותשא את עיניה וכי לא ראתה אותו אלא אותו יום והלא יש לו שנה אחת שהוא בביתה שכן אז"ל ויהי ברכת ה' וגו' בבית ובשדה ששה חדשים בבית וששה חדשים בשדה מכאן שעמד יוסף בביתו של אותו רשע שנה אחת ואחר שנה אומר ותשא אשת אדוניו כו'. אלא המלאך שהיה עמו היה מכסהו מעין רעה, בפרט שהיה יודע שם בן מ"ב כמ"ש, וזה השם הוא שם הגבורה להציל כל המתגבר וכל המתגרה שכן אמר בגמ' על ר"ח על ההיא מטרוניתא שהיתה רוצה לקחת עפר מתחת רגליו לעשות לו כשוף אמר לה שקילי אין עוד מלבדו כתיב, לבדו גימ' מ"ב. וכשזחה דעתו עליו שראה עצמו שהכל בידו והוא מושל בכל אשר לו, וכמ"ש במדרש ויהי אחר הדברים הרהורי דברים היו שם, שהרהר יוסף אמר כשהייתי בבית אבי היה אבי רואה מנה יפה נותנה לי והיו אחי מכניסין בי עין הרע עכשו שאני כאן אני במנוחה ברוך המקום שהשכיחני מבית אבא והיה אוכל ושותה והיה מסלסל בשערו, א"ל הקב"ה אביך מתאבל עליך ואתה מסלסל בשערך גירה בו את הדוב מיד ותשא אשת אדוניו וכו', א"כ כשזחה דעתו עליו נעזב מהמלאך, וכן יפה תאר ויפה מראה ר"ת יתו"ם, שנעשה יתום מהמלאך, והסיח דעתו מלזכור ה' שהיה רגיל, מיד ותשא את עיניה ראתה מה שלא ראתה מקודם שהיה כמוס ומכוסה מעיניה ולכן העזה פניה ותאמר לו:
<b>ויבא</b> הביתה לעשות מלאכתו. אמרו ז"ל מלאכתו ממש, וכן אמרו על פסוק מידי אביר יעקב ראה דיוקנו של יעקב ואמר לו באפוד יהיו אבנים של אחיך כלם מאירות ואבנך חשוכה זהו מידי אביר יעקב מאל אביך ויעזרך וכו', משם רועה אבן ישראל. י"ל וכי יוסף הצדיק יעלה על דעתו לעשות עבירה עם מצרית, אלא זה דומה למה שאז"ל בקש דוד לעבוד ע"ז ודוד איך יעבוד ע"ז אלא כשראה שנרדף מבנו ומשאול כדי לקדש ש"ש שלא יאמרו לא עביד דינא בלא דינא, רצה לעשות כן, לא לעובדה ממש אלא לפנים, עשה כן כדי שיצדיקו כל העולם הדין, כן עשה יוסף בכאן כשראה עצמו שמכרו אותו כמה מכירות ולא עוד אלא שחיה רעה מתגרת בי אמר אני אקרב אליה, כי ראה עצמו שאע"פ שיתקרב אליה לא יעשה שום עבירה עמה, למה שבדק עצמו קודם וראה שאינו איש, כמ"ש על ויפוזו זרועי ידיו שפסק ממנו הזרע, א"ל אביו אע"פ כן תהיה אבנך חשוכה, כי אם היה עושה מעשה היה אומר לו תהיה אבנך חסרה אלא כמו שאמרנו:
<b>וימאן</b> ויאמר אל אשת אדוניו וגו'. אין טעם ברצון, אם כן אמירה למה, וכמו שכתב רבינו בחיי ז"ל שמלת מאן מורה על איסור הדבר ועל היותו נמנע, אם כן למה ההתנצלות. ובמדרש אמר לו למוד הוא הקב"ה להיות בוחר בבית אבא שנאמר קח נא את בנך וכו' אשמע לך שמא אבחר לקרבן ואפסל ע"כ. א"כ על דרך המדרש מה שאמר הן אדוני פירוש אדון העולם ולפי שהיו כולם עובדי ע"ז אמר אדוני שאיני עובד זולתו, ואמר לא ידע כלומר לא נסני כמו שנאמר באברהם כי ידעתיו, עתה ידעתי וכו'. או נאמר ולא ידע מלשון חבור כמו וידע אדם את חוה אשתו, ולזה אמר הן אדוני לא ידע אתי, כלומר אינו יכול להתחבר אלי שנסתרס, אבל מאשתו לא נסתרס כן אמרו חז"ל על כדברים האלה עשה לי עבדך, בשעת תשמיש אמרה לו, וכן פירש"י ז"ל. אמר איך אעשה הרעה הגדולה הקב"ה עשה עמי זה החסד ואהיה כפוי טובה. או נאמר לא ידע אתי כלומר לא נגלה עלי, למוד הוא להיות נגלה על בית אבא בלילה, אברהם היה דבר ה' אל אברם במחזה, יצחק וירא אליו בלילה, יעקב ויחלום וכו', אשמע לך שמא יגלה עלי וימצאני טמא. עוד הן אדוני א"ל מתירא אני אם אדם הראשון ע"י שעבר עבירה נטרד מג"ע וזו גילוי עריות עבירה חמורה עאכ"ו, א"כ פירוש אדוני הוא אדם הראשון הוא אדון לכל בני העולם:
<b>עוד</b> הן אדוני, במדרש א"ל מתירא אני מאבא שבארץ כנען ראובן ע"י שכתוב וישכב אל בלהה נטלה בכורתו ונתנה לי אשמע לך וארד מבכורתי. יצא להם מאומרו איננו גדול בבית הזה ממני, שהוא על הבכורה. ד"א הן אדוני א"ל מתירא אני מה', א"ל איננו, אמר לה גדול ה' ומהולל מאד, הכניסתו מחדר לחדר ומקיטון לקיטון עד שהעמידתו לפני מטתה והיתה ע"ז למעלה הימנה והלכה וכיסתו, א"ל הדין אפיא מכסת מי שכתוב בו עיני ה' משוטטות עאכ"ו, א"כ אמר לה הן אדני שהוא אדוני שהוא אדון העולם ב"ה, הן כמו הנה הוא מצוי וזהו אתי לא ידע שעינים לו ולא יראה את מתייבשת ממנו אני לאדני שהוא מצוי כאן והוא רואה עאכ"ו. ותמצא על אדני זקף קטן לומר שאינו מחובר אל ולא ידע ח"ו, וזה שרמז לה באומרו מה בבית, השם שמילואו מ"ה הוא מצוי בבית, והע"ז שאמר הוא מאומרו ואין איש למה חזר ואמר מאנשי הבית, לומר שמאנשי הבית אין איש אבל ע"ז יש בבית:
<b>ד"א</b> הן אדוני, כיון שבא להזדקק לה בא לו הקב"ה בדמות אביו ונתקררה אמתו שנאמר ותשב באיתן קשתו, זהו ואין איש שמצא עצמו שאינו איש, אמרה לו מה לך, אמר לה הן אדני אבא אני רואה, אמרה לו היכן הוא ואין איש מאנשי הבית, אמר לה את בת חמורים וחמור אינו רואה אני בן הרואים שנאמר וירא את המקום מרחוק, זהו ולא חשך ממני, ממך חשך חוש הראות ולא ממני, ואין איש מאנשי הבית ש"ם בבי"ת גימ' זה איקוני"ן ש"ל יעק"ב ב"א. עוד ש"ם גימ' ספ"ר, בבית ספר הזכרונות:
<b>ד"א</b> הן אדוני. אמר לה אם את מתאוה לתשמיש הן אדני הנה הוא לפניך שאל ממנו, אם בשביל שאני יפה הכל טעם אחד, כמו שאמרו במדרש חלב עזים שחורות וחלב עזים לבנות הכל טעם אחד להם, אמרה לו ולא ידע אינו מתחבר עמי לפי שנסתרס לא מפני שאתה לבן והוא שחור, א"כ להראות לה שהוא נמנע ולו התנצלות זהו שאמר וחטאתי לאלהים, אמר בזוהר וחטאתי לאלהים אשים גרעון בכ"י שהיה בא לה השפע על ידי, והבן:
<b>ויהי</b> כדברה אל יוסף יום יום ולא שמע אליה לשכב אצלה. לא אמר לשכב עמה אלא אצלה, אמרה לו לפחות שכב אצלי אתה בכסותך ואני בכסותי ותהיה קרוב אלי כדי שאדבר עמך, כאותו מעשה שעלה בלבו טינא ואמר תדבר עמי, אפילו זה לא שמע, ולא די זה אלא היה ג"כ נזהר מלהתיחד עמה, וזהו שאמר להיות עמה, לבד מאותו יום כי היה טרוד ולא שם לבו שאין איש, מיד ותתפשהו בבגדו, אמרה לו לפחות תניח בגדך אצלי כדי שתקרר דעתי, על דרך מה שאז"ל, יש מזנה בבגדים, וכשראה יוסף כן אמר אם כשרואה בבגדי כך כ"ש כשרואה בעצמי, כשראה כן ויעזוב בגדו בידה וינס ויצא, ומרוב ההתלהבות ורוח זנונים שנתלבש בה מה עשתה קראה לאנשי ביתה בקול כדי שיבאו ותתבייש מהם אולי תפשוט רוח זנונים שנתלבש בה, על דרך מה שאמרו בגמ' (קדושין פ"א) על רב עמרם חסידא שאמר נורא בי עמרם, ולזה ותקרא לאנשי ביתה לאמר הקריאה אינה כוונת האמירה אלא כשבאו אמרה ראו וכו' ולא אמרה להם מרוב הבושה. ותנח בגדו אצלה עד בוא אדניו ותדבר אליו כדברים האלה עשה לי עבדך וגו', אמרה לו הלבישני רוח זנונים ואקרא בקול גדול כדי שיבאו ואתבייש מהם, ויהי כראותו וגו' ויעזוב בגדו, כדי שאראה אותם ולא יסור ההתלהבות מלבי, ויהי כשמוע אדוניו את דברי אשתו ויחר אפו וגו' אמר בראיית הבגדים לבד נתלהבה כך כ"ש בראייתו א"כ אינו כדאי שישב בבית לזה נתנו בבית הסוהר ולא הרגו:
<b>ותתפשהו</b> בבגדו. שמעתי שעשה יוסף השבעה לשד שיבא וישכב עמה כמו שעשתה שרה שהכניסה עמה שידה, וכן אסתר לאחשורוש, והיא יודעת זה הבגד שהיתה כשפנית, אמרה לו אתה בוגד בי שאתה מביא לי שד אתה חושב שאיני יודעת זה הבגד שעשית איני רוצה אלא בך, כך שמעתי. או נאמר ותתפשהו בבגדו מלשון בגד בוגדים בגדו, שהוא היה יודע שבעים לשון וכשהיתה מדברת עמו היה עושה עצמו כאילו אינו מבין לשונה, ואותו יום השיב על דבריה שנאמר וימאן ויאמר אל אשת אדוניו, אז ידעה בבגדו, וזהו ותתפשהו על הבגד שעשה, והוא לא חשש אלא ויעזוב בגדו וגו', ואדוניו לא הרגו לפי שהיה רואה בו שלא עשה שום מעשה, שהיה רואה המלאך שהיה עמו, ומה שחרה אפו לפי שהוציאה עליו שם רע, ולזה אמר ויהי כשמוע אדניו את דברי אשתו אשר דברה לאמר ויחר אפו, על דבריה שדברה וחזרה ודברה, וזהו דברי אשתו אשר דברה שחזרה הדברים, וג"כ לא די שדברה וחזרה ודברה אלא שהיתה אומרת לכל כדי להוציא עליו שם רע, וזהו אשר דברה לאמר, לזה נתנו בבית הסהר מקום אשר אסירי המלך וגו', מקום שאוסרים שם גדולי המלך, וזה סימן לבנים שישבו בארץ גושן אשר שם מושב בני המלכים, ומה שאמר לעיל שנגלה לו הקב"ה בדמות אביו, או כמו שאמר המדרש שראה, דקיונו של יעקב ואמר וכו', שנראה שאלולא כן היה עושה מעשה, ח"ו כי הוא נקרא יוסף הצדיק ר"ת י"ה וסודו שס"ה שהוא השם בחלופו ש' וה"ס שם אדנו"ת, אלא כשהסיח דעתו בסלסול שערו מיד חזר בו וכאלו בא לו הקב"ה או דקיונו של יעקב:
<b>ויהי</b> שם בבית הסהר. כבר אמר ויקח אדוני יוסף אותו, ויתנהו היל"ל ויקחהו ויתנהו בבית הסוהר, אלא כל זה לומר שבעל כרחו הוא נותנו כדי שלא להוציא לעז על אשתו, ולזה אמר אל בית הסהר, לא נתנו הוא בעצמו שאין דעתו נוחה בזה אלא נתנו לאחר להוליכו לבית הסוהר, ואם כבר נתן בבית הסוהר למה חזר ואמר ויהי שם בבית הסהר, אלא לומר שקבל עליו תוכחתו של הקב"ה בשמחה ואפילו שהוא מקום אסירי המלך בית הסהר הוא. ויש מי שפירש שם בבית הסהר שהיה לומד בספר, ש"ם גימ' ספר, ולזה אמר ויהי ה' את יוסף וכו' ויתן חנו בעיני שר בית ר"ת למפרע בשבחו של הקב"ה, ולזה ויט אליו חסד נטה לו מעט ומקצת ממנו והניח לו השאר בעמדו לפני פרעה ולפני עבדיו שאמר לו אין נבון וחכם כמוך, ויתן חנו, חן שהוא צורך שעה בעיני שר בית הסהר לבד חנו של יוסף, תן הדיוט בעיני הדיוט והניח חן מלך בעיני מלך. וכל מה שאירע לאבות סימן לבנים, יוסף היה גדול בבית אדוניו ובישראל נאמר ויהי שם לגוי גדול מלמד שהיו ישראל מצויינים שם וכו', ויתן חנו, וה' נתן חן וכו':
<b>ויתן</b> שר בית הסהר ביד יוסף את כל האסורים וכו' ואת כל אשר היו עושים שם הוא היה עושה, מלמד שלמדם ייחודו של הקב"ה והיו מיחדים כמוהו, ולזה אמר שר המשקים את חטאי אני מזכיר היום, למד מיוסף שהיה מתודה על חטאיו ואומר להם לא עביד דינא בלא דינא:
<b>אין</b> שר בית הסהר רואה את כל מאומה בידו. כאשר ראה החן והחסד שהיה לו וכל אותם שהיו שם היו עושים על פי מאמרו כמתרגם, חשב שמא שום כשוף הוא עושה אחר כך תמה שאם היה מצד כשוף היה צריך לאחוז קסמים בידו אז ידע בודאי שה' עמו ואשר הוא עושה הכל הוא בהצלחת ה' ולא בכשוף:
<b>ויהי</b> אחר הדברים האלה חטאו מלך מצרים והאופה וכו', אחר שנתנתו בפי כלם שהיו אומרים כלום יש עבד שנתן רבו כל אשר לו בידו ויגמלהו רעה תחת טובה שבא לשכב עם אשתו, ולז"א ויהי אחר הדברים האלה חטאו, במדרש ר' אביתר אומר בקשו להזדווג עם בתו של מלך נאמר כאן חטאו ונאמר להלן ואיך אעשה הרעה הזאת וחטאתי, אמר הקב"ה מוטב שיפנו אלו באלו ואל יפנו בצדיק כדי שיאמרו כלום יש עבד מלך שנתן עיניו בבתו של מלך וכמ"ש מלך גדול כזה מלך מצרים, ומ"ש חטאו משקה מלך מצרים והאופה הי"ל לומר חטאו המשקה והאופה לאדוניהם למה הפסיק בין המשקה והאופה, אלא המלאכה של המשקה היא מלאכת כבוד והמלאכה של האופה היא מלאכה בזויה לזה הזכיר אצל המשקה ואמר מלך מצרים, גם להגדיל סרחונו מאחר שהוא שותה על ידו. והאופה לאדוניהם, מאחר שיש להם אדון ומושל עליהם אפילו יהיה הדיוט וכ"ש מלך שהוא מלך מצרים, ודנו יוסף לכף זכות שאמרו מעתה אין להאשים יוסף כי אדונו היה הדיוט פחות ונבזה וכל אשר יש. לו נתן בידו זחה דעתו עליו אבל אלו למלך מצרים, ולזה לא הזכיר שמו לומר פרעה מלך מצרים כי העבד אין לו להזכיר שם האדון:
<b>ויקצוף</b> פרעה על שני סריסיו וכו'. נוכל לומר שההקצפה היתה שסרסם, שקודם לא הזכירם בלשון סריסים לומר חטאו סריסי פרעה משקה מלך מצרים והאופה וכו' לפי שרצו להזדווג לבת מלך, כי אם היו סריסים לא היה עולה בדעתם להזדווג אלא שסרסם אח"כ לפי ענשם, ואמר על שר המשקים ועל שר האופים ולא אמר על שר המשקים ושר האופים אלא על על לומר לכל סרחונו של כל אחד לבדו, שר המשקים מאחר שהעלהו שאינו שותה אלא ע"י, ולזה הזכירו בלשון שררה, שמקודם כשחטא לא הזכירו בלשון שררה, לומר חטאו שר המשקים וכו', כי עתה להאשימם להגדיל סרחונם הוא מזכירם בלשון שררה, לומר מאחר שהעלהו רצה לשלם לו רעה תחת טובה, ועל שר האופים, בשלמא שר המשקים זחה דעתו עליו כמ"ש אלא שר האופים מה עלה בדעתו להזדווג לבת מלך, כי האופה אינו רואה פני המלך ולעולם יושב בין תנור וכירים וריחו מזוהמת ובגדיו מקורעים ומלוכלכים ופניו משוחרים, ולזה האופים מלא לומר איך עלה בדעתו כן יביט במלאכתו, א"כ לזה סרסם, ולזה תלה לשר האופים כי סרחונו גדול. ויתן אותם במשמר וכו' מקום אשר יוסף אסור שם, לומר שכמו שזה רצה להזדווג לאשת אדוניו כן אלו רצו להזדווג לבת אדוניהם, והכל היה סבה מאת ה' יתברך להעלות ליוסף:
<b>ויפקוד</b> שר הטבחים, את יוסף וגו'. אין פקידה אלא לטובה, כי מאחר שידע הענין שהוא שקר כמ"ש המדרש שבאת אסנת בסתר וא"ל האמת ונשבעה לו בא אליו שר הטבחים לנחמו ולומר לו אע"פ שאלו נחבשים עמו בבית האסורים אינו שוה להם כי הם בודאי רצו לעשות משא"כ בו, וגם נחמו לומר שאע"פ שהם שרים גדולים נחבשו ויתנחם בהם והרי הם מסורים תחת ידך, ואע"פ שמסרם בידו לא שלט עליהם אלא וישרת אותם וכו', כי החכם עיניו בראשו אמר מי יודע מה יהיה עמהם:
<b>ויחלמו</b> חלום שניהם. לא אמר ויחלמו שניהם חלום אלא חלום שניהם, אז"ל שכל אחד חלום שני חלומות חלומו ופתרון חלום חבירו. איש כפתרון חלומו המשקה והאופה אשר למלך מצרים אשר אסורים, כל זה מיותר כי ודאי אנו יודעים שהמשקה והאופה הם למלך מצרים והם אסורים, אלא אמר איש כפתרון חלומו המשקה והאופה אשר למלך לומר שכל אחד חלם ג', שר המשקים חלם שלשה שריגים ושר האופים חלם שלשה סלים, וכל אחד היה פותר לעצמו לומר שהג' הם שר המשקים ושר האופים והמלך הרי שלשה, וזהו איש כפתרון חלומו פירוש שהיו פותרין כל אחד חלומו שהג' הם המשקה והאופה והמלך, וכשהיו רואין עצמם בבית האסורים היו חוזרים בהם ואומרים מי נתן מלך בבית אסורים לכללו עמנו לזה היו זועפים, ויבא אליהם יוסף וכו' וישאל את סריסי וכו', שאלם אם הם זועפים בשביל הסרוס למה לכם לזעוף אתם במעלה גדולה כי הסרים יש לו מעלה ואתם סריסי פרעה, ואם אתם זועפים בשביל שאתם בבית הסהר, אין זה בית הסהר אלא בית אדוניו ואתם שמורים, וזהו במשמר בית אדוניו לאמר מדוע פניכם רעים ויאמרו אליו חלום חלמנו ופותר אין אותו לא אמר ואין לו פותר אלא ופותר אין אותו, כלומר פותר יש ולכן פתר כתיב חסר, אבל אין הפתרון שלנו בא מכוון על החלום. ויאמר אליהם יוסף הלא לאלהים פתרונים, החלום אין לו פתרון אחד לבד אלא פתרונים כמ"ש פרק הרואה א"ר בנאה כ"ד פותרי חלומות היו בירושלים וחלמתי חלום והלכתי אצל כלם ומה שפתר לי זה לא פתר לי זה וכולם נתקיימו בי, אם כן ספרו נא ג"כ לי אולי הפתרון שלי יהיה מכוון לחלום. ויספר שר המשקים את חלומו ליוסף ויאמר לו בחלומי והנ"ה גפ"ן לפנ"י, ס"ת בגימ' ה"ס, שלא יגלה הדבר שאמר לו, והנה גפן לפני גימ' זה משיח ע"ה והמלות, ר"ל מי שהוא לפני שהוא יוסף מזרעו המשיח, ולזה אמר ויספר שר המשקים את חלומו ליוסף הי"ל לומר ויספר לו חלומו כי עמו היה הדבור אלא לומר שהחלום הוא ליוסף, כמ"ש הזוהר שית דרגין לחלום מטטרון מיכאל גבריאל מלכות נצח הוד, יוסף הוא דרגא שביעאה שהוא יסוד שהיא למעלה משית דרגין, הוא בעל החלומות, אמר לו יוסף זכרתני גימ' מזרעו המשיח, אם כן א"ל זכרתני אתך כאשר ייטב לך אני אטיבנו לך הפתרון, שהוא אמר והנה גפן לפני ר"ת ל"ט תרגום אסור ליט, זכרתני גימ' תרפאו, אבל שר האופים שם עין הרע בטובתו שאמר וירא שר האופים כי טוב פתר ראה בעין הרע ולכן התחיל באף ואמר שלשה סלי גימ' עם ב' מלות עתיד ליהרג, ואמר ג"כ והעוף אכ"ל את"ם מ"ן הס"ל מע"ל ראש"י, גימ' זה הוא משיח בן יוסף ועתיד ליהרג. לכך פתר להרגו, אמר לו אתה אמרת שעתיד משיח בן יוסף ליהרג בצנעא שכן העוף אכל גימ' בצנעא ע"ה, אני אהרגך בפרהסיא שאמר ותלו אותו על עץ וכה"א ואותו תלה:
<b>כי</b> אם זכרתני אתך כאשר ייטב לך. לפי שאמר לו בעוד שלשת ימים ישא פרעה את ראשך כמו שתרגם ידכרינך פרעה, א"ל דרך המלך משנה לשנה או משתי שנים לשתי שנים להביא זכרון אותם שהם בבית הסהר כמה ימים יש להם שהם בבית הסהר ומה פשעם ומה חטאתם ומעיינין בדינו, ומי שהוא חייב מיתה ממיתין אותו, ומי שאינו חייב מוציאין אותו כמו שאירע לך ולשר האופים, א"כ כאשר ייטב לך כמו שזכרך כן ג"כ זוכרים אותי אולי כשרואים אותי משרת לכל מי שבא לכאן, ובפרט כמו שתרגם על מימריה הוה מתעבד חושבים שאיני מן האסורים, לזה א"ל והזכרתני אל פרעה, למלך ממש כי אולי בא זכרוני והאדון שלי מונע, לז"א והזכרתני אל פרעה שלפחות יניחוני לדבר ולאמר דברי לפניו, ולז"א והוצאתני מן הבית הזה:
<b>כי</b> גנב גנבתי וכו'. א"ל לא יעלה בדעתך ששמו אותי על ששכבתי עם אשת אדוני זה א"א לפי שהבועל מצרית ערלתו נמשכת, ואני נולדתי מהול ומעולם לא טמאתי בריתי, וגם פ"ה גימ' מילה לא עשיתי מאומה אין בה שום דופי, ותדע למה אני כאן, כי גנב גנבתי, לפי שהייתי מתגאה על אחי והייתי גונב לב אבי ולב אחי, גנב גנבתי כתיב, וא"ת שזה עון גדול שאין לו כפרה, כבר נתכפר כששמוני אחי בבור שהיה מלא נחשים ועקרבים ואילו היה בי עון היו פוגעים בי אלא ודאי כששמוני בבור נתכפר עוני. ולפי פירוש זה שייך מלת בור, כי לא נזכר עד עתה כי אם בית הסהר ולא בור ואפילו הוא אומר והוצאתני מן הבית הזה לא אמר מן הבור, וכפי פירוש זה לא שם יוסף בטחונו ח"ו בשר המשקים שיצילהו אלא שיסבב לו לצאת לדבר דבורו לפני המלך כמ"ש, עכ"ז נענש אפילו על דבור זה שהקב"ה מדקדק עם סביביו כחוט השערה:
<b>או</b> נאמר כי גנב גנבתי, שא"ל שמשלם עון אבות אל חיק בניהם, שבעון שגנב אבי לב לבן גונבתי שאסור לגנוב דעת הבריות אפילו דעתו של עכו"ם. או נאמר כי אם זכרתני היל"ל תזכרני ואמר זכרתני, א"ל אני רואה שזכרתני ע"י חלום וכאלו כבר היתה מה שאני שואל ממך והוא כאשר ייטב לך מיד כשייטב לך תבוא זכירתי. והוא הרשע כפוי טובה לא זכרו לא מיד ולא אחר זמן אילו לא היה חלום של פרעה, והזכירו בלשון בזיון, וזהו וישכחהו ששכח מי הוא שהוא ספר לו כל המאורע באמרו כי גנב גנבתי כו' וכן מי הוא ומה שמו ואפי' שלא ספר שמו מאחר שהוא שרוי עמו שנה תמימה א"א שלא ידע שמו ואינו עבד, והוא שכח שמו, וז"ש את יוסף וישכחהו, שאפילו שמו שכח וקרא אותו עבד שאמר ושם אתנו נער עברי עבד וגו':
<b>גימטריאות</b>
<b>שמעו</b> נ"א החלום, נאה ויפה שהיה מיפה ומשבח החלום בפניהם, ולזה וישנאו אותו על חלומותיו ועל דבריו על שהיה מיפה הדברים:
המלך תמלך אם משול תמשל, רמז למלכים ושופטים שיוצאים ממנו, ירבעם ואחאב, ולזה מלך תמלך חסרים שהיו רשעים, אבל השופטים שהם יהושע, וגדעון מושלים ולפי שיהושע היה שמעו בכל הארץ לזה משול מלא:
הנה אחיך רעים בשכם, רמז ירבעם, וזהו רעים חסר שהיה רשע והמליכוהו בשכם, וזהו שאמר איפה הם רעים אי פה הם רעים וחטאים, נסעו מזה אלי ואנוהו ולא הניח עולה לירושלים לעלות, וימצאם בדתן, עשו להם דת חדשה שהפך להם ירבעם הדת והמועדים אחר ע"א:
ויתנכלו, גימ' נשסה הכלבים:
הנה בעל החלמות, החל מות שחשבו להמיתו בכמה מיתות:
וישמע ראובן ויצלהו, חסר שלא היתה הצלה גמורה, ועוד ויצלהו שהיה נצלה מפחדו מהנחשים והעקרבים שהיו בבור:
והנה ארחת ישמעאלים באה, זו גרמה הרוחה והפרנסה לישראל שנמכר למצרים וזן אביו ואחיו, ארחת כמו ארוחתו ארוחת תמיד שהוא לשון פרנסה ישמעאלים ישמע אלהים, שמע אלהים את נאקתם:
מדינים, רמז לעשרה הרוגי מלכות שנעשו בהם דיני דינים:
וישחטו שעיר עזים, ר"ת למפרע עשו, על ידי שרימה אביו בעורות גדיי עזים רמוהו בניו בשעיר עזים:
ויקרע יעקב שמלותיו וישם שק, ר"ת וישו"ש, רוח הקדש אומרת אע"פ שקרע בגדיו עתיד להיות שמח ושש:
שאלה, כל שאולה האמור בישראל וביואב ובשמעי כולם חסרים, אבל גבי עכו"ם מלא, לומר שאול של ישראל אינו כשאול עכו"ם שאע"פ שישראל חטאו ישראל הם, לכך גבי ישראל חסר:
פת"ח עיני"ם אש"ר, ס"ת רמ"ח גימטריא אברהם, רמז למה שאז"ל הלכה לפתחו של אברהם שכל העינים מתאוים לראותו:
ד"א פתח עינים אשר, ס"ת רמ"ח, העינים הם פתח לרמ"ח איברים שכשרואה דבר ערוה מכניסות העינים חמדה ותאוה ברמ"ח איברים:
ויהי כמשלש חדשים, רמז על נתינת התורה שנתנה בחודש הג':
זנתה תמר כלתך, רמז על ישראל שיעשו עגל:
הוציאוה, ראויה לעונשים:
והיא שלחה אל חמיה, שלחה כ"י למשה שיתפלל עליהם:
לאיש אשר אלה לו, להקב"ה שנקרא איש, אנכי הרה, כמו הרה שמשוקקת לבעלה:
הכר נא למי החותמת, אלו המצות שהם חתומים בהם כמו מילה ותפילין ופאת הראש ופאת הזקן, והפתילים זו מצות ציצית, והמטה זו תורה שנדרשת במ"ט פנים טהור ומ"ט פנים טמא, ויאמר צדקה ממני וינחם ה' על הרעה:
והנה תאומים, רמז על המלך וכהן:
ותקשור על ידו שני, רמז על לבושי כהונה שהם תולעת שני:
פר"ץ גימ' ז"ה משי"ח, שעושה פרצות בעכו"ם, וסמיך ליה ויוסף הורד, רמז על משיח בן יוסף שעתיד ליהרג:
ספרו נא, ר"ת נ"ס, נס נעשה לי:
שריגים, ג' ישרי"ם, שלשה אבות העולם:
הס"ל, בגימ' המן, שגם המן נתלה:
<b>פרשת</b> <b>מקץ</b>
<b>ויהי</b> מקץ שנתים ימים וגו'. למה אמר ימים, לפי שהצדיקים שמחים ביסורין ואינם קצים בתוכחות לזה אמר ימים, לומר שאע"פ שנגזר עליו לשבת שתי שנים יותר על מה שישב הוא קבלם מאהבה כאילו היו שני ימים וקבלם בשמחה כמו שאז"ל הצדיקים נעלבים ולא עולבין זה יוסף שהיה נעלב מאחיו ומאדוניו, שאחר שנתברך ביתו בגללו שמו בבית הסהר, והוא לא עלבם אלא ויכלכל יוסף את אחיו וינחם אותם וידבר על לבם, שומעים חרפתם שאמרו הנה בעל החלומות וכו' ולא השיב להם, שמחים ביסורין זה יוסף עשרה מיני יסורין בא לו לאותו צדיק בגללם ועמד בכלם, אחד ששיסו בו הכלבים, בטשו בו במנעליהם כמאמר הזוהר, השליכוהו הבור, ישמעאלים, מדינים, סוחרים, פוטיפר, אשתו, בית הסהר, והעשירית כשבאו השלוחים והריצוהו מן הבור לא אמרו למה, שארורים הרשעים כשאמר שר המשקים נער שוטה עבד, לזה השלוחים לא לקחוהו בכבוד אלא במרוצה בחשבם שהוא שוטה כמו שאמר, ולזה נצטער צער גדול כי לא ידע למה מריצים אותו, א"כ עשר פעמים נצטער, וכנגדם עשרה הרוגי מלכות כל אחד מיתתו משונה ממיתת חבירו, שמחים ביסורין כמו שאמרו, ועליו נאמר כצאת השמש בגבורתו זה יוסף שנאמר ויצא יוסף מלפני פרעה ויעבור בכל ארץ מצרים, ולזה אמר ויהי לשון, צער לומר שזה הצער העשירי היה קשה מכולם עד שאמר וי:
<b>ופרעה</b> חולם. כבר אמרו שהחלום טוב בא מבריאות הנפש, כמו ותחלימני ותחייני, וזה הארור נפשו טמאה מאין בא לו הבריאות עד שחלם, ולזה הקדים ופרעה לחולם, כי היה לו לומר ויחלם פרעה, אלא אמר ופרעה כאלו מתמיה ופרעה חולם, חלומות יש לו, ולזה חל"ם כתיב, ולז"א ופרעה, לא אמר פרעה, וקרינן חולם, הורה שעדיין הוא חולם שלא בא לו החלומות שהוא הבריאות:
<b>והנה</b> עומד על היאור. איתא בזוהר ז"ל דא חלמא דיוסף הוה בגין דכל נהר יוסף הצדיק איהו ורזא דא הוי האי מאן דחמי נהר בחלום חמי שלום דכתיב הנני נוטה אליה כנהר שלום ע"כ, ולזה כתיב עמ"ד וקרי עומד שהוא ראה עצמו שעמד אבל אנו אומרים עומד שלא עמד עדיין ויוסף הבין הדבר ולא גילה לו פתרון היאור שהוא יוסף, שכן שם הנהר נילו"ס בגימט' יוסף, אלא אמר לו ברמז ועתה ירא פרעה וכו' וישיתהו על ארץ מצרים, אמר לו ע"ל ברמז והשיב לו אתה תהיה על ביתי לבד רק הכסא אגדל, כמו שראיתי עצמי עומד על היאר. ולפי שהחלום הוא ליוסף לזה לא פתרו אלא יוסף אע"פ שהפתרון הוא גלוי ומפורסם שהפרות הם סימן החרישה והשבלים הם החטה, כי מיד שאמר פרעה בחלומי הנני עומד על שפת היאר הבין יוסף שהוא היא"ר והוא האר"י שמתגבר עליו והוא הראי פי' הרואה והוא מזרע אברהם שאמר ה' יראה, והביא ראי"ה לדבריו שאמר הנה שבע שנים באות שבע וכו' ולא אמר ובאו כמו שאמר וקמו שבע שני הרעב, א"כ כל החלום ליוסף כדי להעלותו ולא היה הפתרון נקל, וכן היא"ר באי"ק בכ"ר גי' נק"ל, וכן שבע פרות עולות מן היאר הכל ליוסף, וכן אמר בזוהר מנהרא דא מתברכין כל דרגין דלתתא, ת"ח מההוא נהר שבע דרגין אשתקיין ואתברכן מיניה, ואלין אינון יפו"ת מראה ובריאו"ת בשר, ותרעינ"ה באח"ו באחוותא דלא אשתכח בהו פרודא וכלהו לשבחא קיימין דהא כל הני שבע דקאמר רזא איהו כמא דאתמר את שבע הנערות הראויות וכו', ועל דא שבע פרות יפות מראה, לקבל דא כתיב שבעת הסריסים המשרתים את פני המלך. רבי יצחק אמר שבע פרות הטובות אינון דרגין עילאין ושבע פרות הרעות אינון דרגין תתאין אלין מסטרא דקדושא ואלין מסטרא דמסאבא ע"כ. עלות שבע פרות, ר"ת שפע שבא להם שפע מן היאר כמו שאמר הזוהר, והיל"ל והנה שבע פרות עולות כדי שיבא שפע כסדר, אלא לפי שאינו ראוי לא ראה בשלמות, ולזה אמר בפרות הטובות עלת חסר, שמרוב עלויין לא יכול לראות כל צרכו, אבל בפרות הרעות אמר עלות מלא שראה והביט בהם. ומה שהיה פרות ושבלים ממה שאמר הזוהר תלמדהו שאמר שבע פרות הטב"ת רזא איהו כמא דאתמר שבע הנערות וכו' ולקבל דא שבעת הסריסים המשרתים את פני המלך שהם חיצונות ולזה קראם סריסים משרתים את פני המלך, א"ת דייקא ולא פני, ולזה אמר הטב"ת חסר שאין בהם טובה שלמה, ולזה הפסיק ביניהם שאמר ויישן ויחלם שנית:
<b>וידבר</b> שר המשקים את פרעה לאמר את חטאי וגו'. כוונתו לומר באומרו את חטאי שפרעה הוא שחטא ודבר דרך כבוד לתלות החטא עליו, וזהו לאמר את חטאי כלומר אני אומר חטאי, אבל הכוונה על פרעה שחטא בשנים, ולזה אמר חטאי בלשון רבים, ואמר פרעה קצף על עבדיו כמו שאמרו חז"ל שחטא שר המשקים הוא שנמצא זבוב בכוס וחטא שר האופים שנמצא צרור בלחם וי"א שרץ. אמר שר, המשקים הכוס קודם שיגיע לידי אחד מוזג ואחר לוקחו מן המוזג ונותנו לידי, ואני מגיעו לידי פרעה, כל זה דרך כבוד ומעלה, א"כ הקצף הוא על עבדיו על המוזג ועל המקבלו מיד המוזג ונותנו לידי, ואפשר שהזבוב נפל כשהיה ביד האחרים כי הקצף על עבדיו כמו שאמר על המוזג ועל הנותנו לידי, כי אחר שהגיע לידי אי אפשר ליגע בכוס המלך להסיר הזבוב ולא להחזירו למי שנתנו לי ולא לשפכו. ואמר את חטאי בלשון רבים לפי שהוא חטא שכשראה פרעה מצטער על פתרון החלום וקרא לכל חרטומי מצרים ולכל החכמים מיד יאמר לו יש פותר בבית הסהר, לזה אמר חטא אינו עון לפי שזה הוא נער שוטה ואומר הפתרון כמו שבא לפיו לפי שעה ולזה לא אמרתי מיד אבל עתה שאין פותר אולי יוכל זה לפותרו. לזה אמר פרעה קצף על עבדיו ותלה הדבר בי, זהו ויתן אותי במשמר שאפי' שהדבר תלוי בי לא היה כדאי שתתן אותי במשמר ולא די זה אלא שהשוית חטאי לחטא שר האופים, ולזה אמר אותי ואת שר האופים. ואמר ויתן אותי במשמר ולא פירש מי הנותן, לומר שהקב"ה ראה בעלבונו ואין בו עון אשר חטא ושם בלבו של פרעה שישים אותו במשמר לא בבית הסהר עם גדולי המלך, וכן נאמר אותי השיב על כני ולא פירש מי המשיב שהוא חוזר על הקב"ה:
<b>וישלח</b> פרעה ויקרא את יוסף וירצהו כתיב שנתרצה לו הקב"ה בקבלת היסורין. מן הבור, מעת שהשליכוהו בבור הזמין לו אנשים מדינים וכו' הולכים להוריד מצרימה לעלותו ולהמליכו ולזה אמר מן הבור ולא אמר מבית הסהר, כי לא נזכר ששמוהו בבור אלא בבית הסהר:
<b>ויגלח</b> ויחלף שמלותיו. במדרש וירצהו מן הבור מתוך צרה רוחה מתוך אפילה אורה מתוך נבולן של צדיקים נשיאות שנאמר אם נבלת בהתנשא, שכן שנינו בחנניה מישאל ועזריה שנתרוממו מתוך נבולן שנאמר כפיתו בסרבליהון וגו' ורמיו לגו אתון נורא וכתיב באדין מלכא הצלח לשדרך מישך ועבד נגו, דניאל הושלך לגוב אריות ונצול ונתרומם שנאמר ודניאל הצלח במלכות דריוש, במרדכי כתיב ביה וילבש שק ואפר ונתרומם שנאמר ומרדכי יצא מלפני המלך בלבוש מלכות, אף כאן ביוסף וירצהו מן הבור ויגלח ויחלף שמלותיו וכתיב כי מבית הסורים יצא למלוך ע"כ. ומה שאמר מתוך ג"פ, אמר מתוך צרה רוחה זה על חנניה מישאל ועזריה, ודניאל שנתן להם רוחה שנאמר באדין מלכא הצלח לשדרך מישך ועבד נגו ודניאל הצלח. במלכות דריוש, מתוך אפילה אורה זה על מרדכי שנאמר ליהודים היתה אורה ואין אורה אלא מתוך אפילה, מתוך נבול נשיאות זה על יוסף נאמר ולזה אמר מתוך נבולן של צדיקים נשיאות ולא אמר מתוך צרתן של צדיקים ולא מתוך אפילתן של צדיקים,. לא נזכר צדיקים אלא בנבול שהוא נאמר על יוסף שנקרא צדיק ולזה נאמר אף כאן ביוסף וירצהו מן הבור שבית הסהר מנוול מוסרח וכתיב מבית הסורים היל"ל מבית האסורים ואמר מבית הסורים תרגום ויבאש וסרי, כי ודאי מי שישב י"ב שנה בבית הסהר ודאי זוהמתו נודפת א"כ היינו נבול, ולהודיעך שיוסף הצדיק לא היתה לו זוהמא כלל לפי צדקתו אדרבא היה לו ריח טוב כי אילו היה לו זוהמא היה להם להרחיצו ולסוכו ולא אמר אלא ויגלח ויחלף לבד, אלא כשהריחו ריחו הטוב לא רצו להרחיצו, יוס"ף הצדי"ק גימט' ריח"ו נוד"ף, לכך וירצהו כתיב שנתרצו בריחו הטוב, וכן וירצה"ו גימטריא פח"ה ריח"ו, ולזה לא הרחיצוהו כי פחדו שלא ילך אותו הריח. ואמר ויגלח ויחלף כו' ולא אמר ויגלחוהו ויחלפוהו או וילבישוהו בגדים אחרים, אלא שמלותיו והוא בבית האסורים י"ב שנה מאין היו לו בגדים להחליף עד שאמר שמלותיו. אלא כיון יוסף להראות גבורתו של הקב"ה ונפלאותיו שעושה עם חסידיו ועושי רצונו, מה עשה החליף לבוש התחתון ולבשו עליון ולא נתלכלכו ולא הסריחו מחמת מלמולי זיעה אלא אדרבא יש להם ריח טוב והם ראויים לבא בהם לפני מלך ועשה כן לפרסם נסיו של הקב"ה, לזה אמר ויחלף הוא בעצמו שמלותיו ממש שהוא לבוש בהם החליף התחתון ולבשו עליון, ועליו הוא אומר וריח שלמותיך כריח לבנון, לבנו"ן גי' יוסף בהחליפך ב' בכ' באו"ק בכ"ר. וכן אירע לישראל במדבר כמו שאז"ל שמלתך לא בלתה וכו' וכל מה שאירע לאבות סימן לבנים שנקראו על שמו שנאמר אולי יחנן ה' שארית יוסף, והקב"ה נתן לו חן וחסד בעיני כל רואיו, וכן וירצה"ו מ"ן הבו"ר בגי' ה' נת"ן ל"ו ח"ן. ועוד יכולים לומר ויגלח ויחלף המלאך שהיה עמו ולמדו ע' לשון הוא גלחו והחליף שמלותיו, ולזה הוא אומר בלשון נסתר, וכן שמלותיו גי' עה"מ הבי"א ל"ו המלא"ך בגדי"ם מג"ן עד"ן והלביש"ו, וירצהו כתיב אמרו בזוהר שהוא רצון כמו יעתר אל אלוה וירצהו אתפייסו ליה ואהדרו ליה מלין דחדוון מלין למחדי לבא בגין דהוה עציב מן בירא, ת"ח בקדמיתא נפל בבירא בבירא אסתלק לבתר ע"כ. עוד נאמר וירצהו מן הבור כל הרצון והכבוד והמעלה והשררה שבאה לו היה מן הבור לפי שהפילוהו אחיו בבור, כמו שאז"ל עתיד היה יעקב לירד בשלשלאות של ברזל אלא שחס הקב"ה עליו והורידו בכבוד, זהו ויבא ישראל מצרים ויעקב גר בארץ חם, יאמר כשירד יעקב למצרים ירד בשררה לזה הזכירו בלשון ישראל, אבל אח"כ ויעקב גר, נעשו בו עקבות וגרות שהתחיל הגלות, א"כ כל הרצון שבא לו סיבתו הבור שאל"כ היל"ל מבית הסוהר:
<b>ויאמר</b> פרעה אל יוסף חלום חלמתי ופותר אין אותו. לפי שאמר לו הארור נער שוטה עבד לזה אמר ופותר אין אותו רמז לו שהוא ג"כ לא יוכל לפתרו, ולזה אמר ואני שמעתי עליך לאמר, באמירה בעלמא תשמע חלום לפתור אותו, לא אמר תשמע חלום ותפתור אותו אלא לפתור שאתה שומע השמיעה ודאית והפתרון ספק:
<b>ויען</b> יוסף את פרעה לאמר בלעדי. כלומר דבר זה תאמרהו לאחר לא לי, לבלעדי, ולזה בלעדי מוטעם, כי אני יש לי כח לא בחכמתי אלא בכח אלהים יענה, ומה שאמר לאמר, לומר שלא אמר דבר זה בפירוש למלך כי אין כבוד לדבר זה למלך ולזה אמר לאמר, כלומר שלא אמר לו אלא ברמז. ואמר יענה ולא אענה כי כן דרך המדברים לפני המלך לדבר שלא לנוכח. או נאמר שאמר אלהים יענה שלום פרעה כההוא מעשה דההיא אתתא דכד הות חזיא חלמא הוה רגילא דאתת קמי דרבי יוחנן והוה אמר לה שלמא להוון יומא חד אתת ולא הוה רבי יוחנן בבי מדרשא אמרו לה תלמידוי מה בעית אמר רבי יוחנן בעינא דחזאי חלמא אמר לה ומאי חזית אמרה חזאי משקופא דתרעי נפל אמרו לה בעלה ימות כי אתא רבי יוחנן אמר קטלתון גברא הוה לכו למקדם שלם אדהכי שמעו כו', כלומר מת, וזה מה שאמר יוסף השלום שצריך להקדים לך אלהים יענה לא אני שאני הדיוט אלא אלהים לפי כבודך. או נאמר אלהים יענה אמר יוסף חלום המלך הוא על כל העולם ואם זה הרשע חלומו להמשך מלכותו ה' יענהו ויכניעהו. ולזה אמר יענה שיש לו ב' הבנות, מלשון עניה ומלשון ענוי והכנעה:
<b>וידבר</b> פרעה אל יוסף בחלומי הנני עומד על שפת היאור. לא אמר על היאר כמו שחלם, אמר ולא ידע מה שאין לו העמדה וקיום אלא על פי, וזהו הנני עומד על שפת, על פי שפתותיך, היאר הוא יוסף כמו שאמרתי, וספר החלום ואמר ואיקץ וארא בחלומי והנה שבע שבלים וכו', ולא אמר ויישן ויחלום שנית כמו שהיה, אלא הוא רצה לכסותו כמו שאמרו ז"ל על פסוק אחר כן בכאן לא. אמר לו שחלם שנית אלא ואראה בחלומי א"ל יוסף על השנות החלום שני חלומות הם ואתה מכסה ממני:
<b>ותבלען</b> השבלים. בחלום אמר ותבלענה ובספור אמר ותבלען. אמר ולא ידע מה אמר שלא יהיו שני הרעב רצופין, וזהו ותבלען שהם בעצמן יבלעו ולא אחרים:
<b>ושבע</b> הפרות הרקות והרעות שבע שנים הנה ושבע השבלים וגו' יהיו שבע שני רעב, שגזר אומר ואמר יהי רצון שיהיו שבע שני רעב כדי שיבא אביו, וראה יוסף שכשיבא אביו יפסק הרעב וימצא כזבן, לזה אמר יהיו שבע, אבל יותר טוב שיהיו שני כלומר שנים. ולזה אמר וכלה הרעב שיהיה רעב של כליה, לא כמו רעבון של שאר שנים ששנה ראשונה אינה כמו שאחריה אבל זה הרעב יהיה של כליה כמו שנה אחרונה שנה ראשונה שנתרקבה כל התבואה שבשתי שנים יהיה שיעור הרעב של ז' שנים, זהו ותחלינה שבע שני הרעב לבא כאשר אמר יוסף ואמר כי נכון הדבר מעם האלהים וממהר האלהים לעשותו, למה ב"פ אלהים, אלא אמר לו שמא עלה בדעתך ששתי רשויות יש ואחד החלימך בפרות ואחד החלימך בשבלים, לא כן אלא כי נכון הדבר מעם האלהים שהחלימך בפרות שאתה מלך ושור מלך בבהמות, ומה. שהחלימך בשבלים כי ממהר האלהים, והשבלים מלשון שבילים שהולכין בהם כדי לקצר הדרך, והכל מאת האלהים בה"א הידיעה, והכל אחד ב"ה א' לא כמו שעלה בדעתך שהם שתי רשויות ח"ו:
<b>ועתה</b> ירא פרעה איש נבון. שיבין כמה אוכלין אוכלים בכל יום ממיני תבואה וקטנית ופירות ולפי אותו ערך יקבצו מאוכל השנים הטובות, וזה צריך בינה להעריך כמה אוכל שבע שנים מיום אחד. וחכם שידע לשמור התבואה שלא תרקב כמו שאמר אוכל בערים ושמרו והיה האוכל לפקדון, וידע יוסף שהם בני נבל טמא טפש ואין בהם תבונה כי אין בינה ואין חכמה אלא בישראל שנאמר ואמר רק עם חכם ונבון הגוי הגדול הזה, אם כן ירא פרעה, לא אמר יבקש אלא ירא, רמז לו מי שהוא עומד כנגדך ואתה רואהו איש חכם ונבון. ואמר והיה האוכל לפקדון לשבע שני הרעב אשר תהיינה בארץ מצרים, שאמר יהי רצון שלא יהא הרעב בא"י ששם אביו ואחיו, ולזה אמר ולא תכרת הארץ ברעב, כוון על ארץ ישראל, ולזה אמר הארץ בה' הידיעה:
<b>יהיו</b> שבע שני רעב. למה לא אמר בשבע הפרות הטובות יהיו שבע שני שבע, ולמה אמר יהיו יאמר הם שבע שני רעב. אלא החלום הולך אחר הפתרון ואמר שיהיו אם אינם עתידין להיות שיהיו כדי שיבא אביו ואחיו:
<b>ויאמר</b> פרעה אל עבדיו הנמצא כזה. כדי שלא יונו אותו היום ומחר לומר המלכת עלינו עבד אמר להם זה אינו עבד כי העבד הוא אכזרי וזה רחמן שאמר ולא תכרת הארץ ברעב, וזהו אומרו אש"ר רו"ח אלהי"ם בו ס"ת רח"ם, רוח אלהים ברמ"ח איבריו, ויראה לי שהוא מזרעו של אברהם שהיה מאכיל לכל עובר ושב ומרחם עליהם כן זה נותן עצה של רחמנות, שאמר ועתה ירא פרעה ויקבצו את כל אוכל, כמו אברהם שהיה מאכיל מכל מאכל שנאמר ויקח חמאה וחלב ובן הבקר כן זה אמר כל אוכל, אם כן יודע לכם שאינו עבד, ולזה כששמע פרעה שבאו אחי יוסף אמר והקול נשמע בית פרעה לאמר באו אחי יוסף וייטב בעיני פרעה ובעיני עבדיו:
<b>ויאמר</b> פרעה אל יוסף אחרי הודיע אלהים אותך. מלא, קרי ביה אותך, כלומר אוותך, כמו שאמר אתה תהיה על ביתי וכו' ואמר אין נבון וחכם כמוך, אמר אחר שאתה יושב בבית הסוהר י"ב שנה ומי שהוא בבית הסוהר הוא בבכי ובעצבון ובתמהון לבב אין לו בינה לפי שאין החכמה והבינה שורה אלא מתוך שמחה ואתה יש לך כל כך בינה לפתור החלום וחכמה לתת עצה לקבוץ אוכל לפקדון וכו' אין נבון וחכם כמוך, ודאי שהחכמה והבינה היא לך בטבע משא"כ בשאר בני אדם, אם כן אתה תהיה על ביתי להכין צרכי הבית, ועל פיך ישק לתת לכל אחד מכל בני החיל כפי גבורתו, וזה צריך חכמה לדעת כל אחד ואחד מבני החיל, ועל פיך ישק כל, ר"ת פי"ך רמז למה שאז"ל הפה שלא נשק בעבירה ישק כל עמי, ולזה פיך פיך שתי פעמים:
<b>ויהי</b> רעב בכל הארצות וכו'. למה בכל הארצות הביא רעב יביא רעב בארץ כנען כדי שיבאו בני יעקב כי זאת היא הכוונה של הרעב, אלא מפני כבודן של ישראל כדי שלא יאמרו ממלכה שפלה שלטה עליהם שכן נקראת מלכות מצרים ממלכה שפלה לפי שהם מבני חם שנאמר בו עבד עבדים וכו' לזה הביא רעב לכל הארצות וכל ממלכה וממלכה לא היה נותן לה תבואה אם לא תקבל מלכותו עליהם וכל מלך ומלך הביא כתרו ונתנו לו כלומר שהוא כפות תחת ידו ג"כ. עוד שאם היה הרעב בארץ כנען בלבד לא היו יורדים למצרים והיו יורדים למדינה אחרת והכוונה היתה שירדו לארץ מצרים דוקא כדי להראות כחו וגבורתו לכל העולם למען ספר שמו בכל הארץ. וכן תמצא בילקוט פ' ויהפך לבב פרעה וכו' ז"ל מגיד כשיצאו ישראל ממצרים בטלה מלכות מצרים. גם אילו היה מביא רעב בארץ כנען לבד היו אומרים מעון בני יעקב שהרגו אנשי שכם ולא תבעו דמי אחיהם הכנעני והפרזי ועוד הביא רעב בכל העולם כדי שיבאו כל כסף וזהב למצרים ויקחוהו ישראל לקיים ואחרי כן יצאו ברכוש גדול. ובמדרש כיון שיצאו ישראל ממצרים יצאו המצריים לרדוף אחריהם אמר להם פרעה יודע אני שנטלו כספיכם וזהביכם אל תתנו דעתכם, בזה מה. עשה פתח להם אוצרות של יוסף אמר להם טלו לכם כסף וזהב ונטלו ועטרו סוסיהם לפיכך קשרם הקב"ה זה בזה כדי שיהנו ישראל בביזה שנאמר סוס ורוכבו רמה בים, וכן לעתיד כל מה שהעכו"ם מסגלים מישראל הוא לישראל שנאמר והיה סחרה ואתננה קודש וגו':
<b>ויתן</b> לו את אסנ"ת, בגימ' ז"ו הי"א ב"ת דינ"ה, ויתן לא פירש מי נתן, אסנ"ת גימ' ע"ה הו"א נת"ן וכבר ידעת למי רומז הו"א, אסנ"ת אין סוף נת"ן. אסנ"ת בא"ת ב"ש תחט"א רמזו לו כי עולה למלכות ואם הוא שרוי בלא אשה ודאי יחטא כי המלך מרבה נשים לכך אמרה תורה ולא ירבה לו נשים. תחט"א בגימ' חי"ת השדה השלמה לך, כשהאדם שרוי בלא אשה מזדמנת לו לילית, ועתה השלמה לך שלא תחטא, ומה שאמר אביך חיה רעה השלמה לך, הושלמה ונעשית שלמה וראויה, א"כ תחטא קרי ביה תחטא פירש תטהר בך אע"פ שבאה מאותה טומאה של שכם בן חמור אותה קליפה טיהרוה בני יעקב שנאמר ובני יעקב באו מן השדה, א"כ חית השדה בני יעקב שהם נמשלים לחיות השדה השלמה לך. או נאמר תחט"א בגימ' ח"י הנשמ"ה כמ"ש יעקב כי עודך חי. או נאמר תחטא רמז לו שעתידין לצאת ממנו חוטאים ירבעם ואחאב ויהוא, ורמז לו שאינם מצדו כי הצדיק מוליד צדיק כמוהו אלא מצד אסנת:
<b>ויקרא</b> יוסף שם הבכור מנשה כי נשני אלהים את כל עמלי. יאמר כי בהיסח הדעת באו אלי הבנים ושכחני ה' עמלי שהן הבנים כמו שאז"ל ואת עמלנו אלו הבנים שכחני להולידם מאשה הגונה לי:
<b>ואת</b> שם השני קרא אפרים כי הפרני אלהים בארץ עניי. י"א כפי ערכי שאיני בארץ כפי אותו ערך ניתן לי הזווג:
<b>ותחלינה</b> שבע שני הרעב לבוא, ויהי רעב בכל הארצות ובכל ארץ מצרים היה לחם, וכתיב ותרעב כל ארץ מצרים ויזעק העם אל פרעה, ללחם אם היה להם לחם כמו שנאמר ובכל ארץ מצרים היה לחם למה ותרעב ולמה יצעקו, הול"ל ויהי רעב בארץ מצרים ויצעק העם, ומהו ללחם, ובמדרש לכו אל יוסף הלכו המצריים אצל יוסף אמרו לו תנה לנו לחם א"ל אלהי אינו זן ערלים מצריים לכו ומולו עצמכם ואתן לכם לחם הלכו אצל פרעה ואמרו לו ובכו לפניו אמרו לו הלכנו אצל יוסף והוא מדבר לנו דברים ריקים ואמר לנו מולו עצמכם אמר להם פרעה למה לא הנחתם תבואה של שלש שנים או של ארבע שנים, אמרו לו כל התבואה שבביתנו הרקיבה, אמר להם לא נשתייר לכם מאתמול, אמרו לו אף פת שהיה בסל הרקיבה, אמר להם לכו אל יוסף אשר יאמר לכם תעשו, הרי גזר על התבואה והרקיבה אם יגזור עלינו ונמות ע"כ. א"כ לזה אמר ותרעב כל ארץ מצרים שהיה להם תבואה ולחם ולא היו יכולין לאכול ולזה ויצעק העם ללחם שהיה להם לחם ולא היו יכולים לאכלו והיו רוצים ממנו לחם הנאכל, כמו שאז"ל ותחלינה נכנסו חליות שחלתה התבואה, א"כ לזה לא אמר והרעב היה בארץ מצרים אלא והרעב וכו'. והרעב היה על פני כל הארץ, אמר על פני ג"כ יובן על דרך המדרש שהיה הרעב לפנים לבד שהיה להם תבואה אלא שהיו רואים שהיא נרקבת, א"כ על פני, לפנים היתה נראית תבואה וכשבאין לאכול לא היו יכולין לאכול:
<b>ויפתח</b> יוסף את כל אשר בהם. האוצרות שלהם שהרקיבה, אותם בעצמם פתח ומכר להם, להראות גדולתו של הקב"ה שבעיניהם היתה מורקבת וכשהיה מוכרה להם היתה מתוקנת שנאמר וברכות לראש משביר, שנתברכה התבואה ונתקנה וכשכלו האוצרות שלהם אז ויחזק הרעב בארץ מצרים, וז"ש ויקבצו את כל אוכל השנים הטובות ויצברו בר תחת יד פרעה אוכל בערים ושמרו, כלומר אם יהיו תחת יד פרעה יהיה שמור שלא תרקב התבואה, ואם לא יהיה תחת יד פרעה תרקב ותחלה, וזהו ותחלינה שבע שני הרעב לבוא כאשר אמר יוסף, שיוסף גזר אומר שכל תבואה שאינה תחת יד פרעה שתרקב, א"כ ויפתח יוסף את כל האוצרות, כל לרבות אפילו התבואה שאצרו הם לעצמן, ולזה וימכור למצרים בדמים יקרים כמו שאירע במים שכל המים נהפכו לדם, אפילו המים שביד ישראל כשהיה בא המצרי לשתות היה שותה דם וכשהיה לוקח בדמים היה שותה מים, גם כן כאן כשהיו נותנין דמים היו לוקחים תבואה וכשאינן נותנין דמים היתה נרקבת כדי שיביאו כל הכסף ליד יוסף ויקחו אותו ישראל לקיים מה שנאמר ואחרי כן יצאו ברכוש גדול, שאל"כ היו הורגים אותו מחמת זלעפות רעב, אבל כשראו שכשפורעין דמים היו לוקחים תבואה ואם לאו לא, לפיכך שתקו על כרחם ולקחו בדמים יקרות, ואמר וכל הארץ באו מצרימה לשבר אל יוסף היל"ל לשבר מן יוסף מהו אל יוסף אלא אל יוסף ממש שהביא הקב"ה רעב לעולם כדי להשיב אבידה לבעליה, זהו אל יוסף:
<b>וכל</b> הארץ באו מצרימה. לא אמר וכל הארצות אלא וכל הארץ ולא אמר כמו שאמר ויהי רעב בכל הארצות ולא אמר וכל אנשי הארץ כפירוש המתרגם שאמר וכל דיירי ארעא, אלא וכל הארץ לומר אותם שהם כל הארץ שלא נבראה הארץ אלא בשבילם שהם בני יעקב שזו היא כוונת הרעב אע"פ שנכתב קודם וירא יעקב שאין מוקדם ומאוחר בתורה. ולמה אמר להם יוסף מולו עצמכם הואיל ואינם מתגיירים מדעתם ומרצונם, אלא כשראה יוסף שבא הרעב בכל הארצות ידע שמה שאמר הקב"ה לאברהם אבינו כי גר יהיה זרעך בארץ לא להם הוא בארץ מצרים, ולפי שהמצריים הם מתעיבים העבריים יהיו מתרחקים מהם לכך מלן כדי שלא יהיה הריחוק והשנאה כ"כ. ועד"ה ידעת כי המדה שלו נקראת יסוד גימ' מילה, ולז"א אלהי אינו זן את הערלים, לפי ששם לא יש ערלה שיוסף נולד מהול, ורצה שלא תהיה השפעתו לחוץ אע"פ שהוא בחוץ להודיעם שמצד שהם אטומים נאטמה פרנסתם, ובני יעקב לא ירדו מפני הרעב אלא כמו שאמרו במדרש ויאמר יעקב לבניו למה תתראו לא תראו עצמכם שבעים בפני בני עשו ובני ישמעאל וכה"א ויבאו בני ישראל לשבר בתוך הבאים, נתערבו עמהם כי היה הרעב בארץ כנען ולא בהם, ראיה לזה שלא באו אלא כדי שלא להראות שהם שבעים בפני בני עשו וישמעאל שהרי הם שבעים נפש מלבד תאומותיהם ומלבד הטף א"כ משא חמור אחד ולא שנים כדלקמן מה מספיק לו ולביתו ולחמורו ולצדה לדרך, אלא הם אמת ודבריהם אמת. וגם מלן שראה שהקליפה רוצה לקלוט הפרי לתוכה והחליש כחה ולזה לא שלטו על נשותיהם כי החליש כחה במילה. ובמדרש כל העבדים שמל אברהם לא נתקיימו לא הם ולא זרעם ולמה מלן בשביל הטהרה שלא יטמאו אדוניהם במאכל ובמשתה ע"כ, כן גם לפי שאחיו ביניהם כדי שלא יטמאו מהם מלן:
<b>שמעתי</b> כי יש שבר במצרים. אמר להם שמעתי במראה הנבואה שהגלות והשברון של ועבדום וענו אותם ת' שנה בארץ לא להם היא ארץ מצרים אבל לא תשבו אלא מנין רד"ו שמה, משה, הגואל הוא משה:
<b>ובמדרש</b> יש שבר ויש שבר יש שבר זה הרעב ויש שבר זה השבע, יש שבר ויוסף הורד מצרימה, ויש שבר וענו אותה, ויש שבר ואחרי כן יצאו ברכוש גדול. מזה המאמר ג"כ יש להביא ראיה למה שאמר שהם היו שבעים מאומרו יש שבר זה הרעב ויש שבר זה השבע, הי"ל לומר קודם זה השבע ואחר כך זה הרעב כי כן היה שבע קודם ואח"כ רעב אלא אמר יש שבר זה הרעב של בני ישמעאל ובני עשו כמו שאמר נתתה שמחה בלבי מעת דגנם ותירושם רבו, ויש שבר זה השבע שבהם ופחד שמא ירגישו בהם בני עשו וישמעאל שהם שבעים, ולז"א להם למה תתראו, פירוש תתראו מלשון מראה טוב האמור בדניאל, ופחד עליהן מעין הרע, וכן במדרש אמר להם יעקב בבקשה מכם היו מצניעים את עצמכם שאין קשה מעין הרע, לוחות ראשונות נשתברו ע"י שניתנו בקולות אבל לוחות שניות, נתקיימו שנאמר בהם ואיש לא יעלה עמך. ואף ירושלים חרבה מפני עין הרע שנאמר הזאת העיר שיאמרו כלילת יופי:
<b>ובזוהר</b> אמר ושברו לנו משם ונחיה. שעשה תנאי עשו עם יעקב שיקבל הוא הגלות ויקח ארץ ישראל ולא היה יעקב יודע באי זה מקום יהיה הגלות, כשנודע לו שהוא במצרים, אז אמר שמעתי כי יש שבר במצרים וכו' ושברו לנו משם, השבר והתקוה שאנו מקוים לנחול א"י שע"י נחיה בקיום המצות הוא משם ממצרים אם כן רדו שמה, וכן אמר למשה בסנה וארד להצילו מיד מצרים ולהעלותו מן הארץ ההיא אל ארץ וגו':
<b>וירדו</b> אחי יוסף עשרה. ר"ת אוי, ירידה להם על מכירתו של יוסף. עוד אמר אחי יוסף שכל מי שהיה רואה אותם ורואה יוסף היה אומר שהם אחיו, לפי שבני מצרים מבני חם, ונתקלל ולקה בעורו והיו כלם שחורים כעורים ואלו יפים כמוהו היו אומרים שהם אחיו, וכן אחי יוסף עשרה ס"ת יפה, ויוסף כדי שלא יתאמת הדבר נתנכר בפני המצריים ואמר להם מרגלים אתם. ואמר עשרה כדי שיתפללו בעשרה וכדי שיתקיים חלום של והנה תסובינה ותשתחוין:
<b>ויוסף</b> הוא השליט על הארץ הוא המשביר. להראות שפלותו וענותנותו שאע"פ שהוא השליט לא נהג שררה בעצמו אלא הוא המשביר וכדי להראות רחמנותו וכדי שהם גם כן ירחמו עליהם בגלות, והם היו כולם כפויי טובה שנאמר אשר לא ידע את יוסף, וגם כדי להראות את אחיו כמו שאמר ויזכור יוסף את החלומות. ובמדרש שלש גזירות גזר יוסף, שלא יכנס עבד ויקח בר, ושלא יכנס אדם בשני חמורים, ושלא יכנס אדם עד שיכתוב שמו ושם אביו ושם זקנו, כיון יוסף באלו הגזרות כדי שיבאו כלם עם אביהם, כי אם היה עבד נכנס היו שולחים עבד א' ועמו עשרה גמלים אמר אם כדי להביא רבקה שלח עשרה גמלים למחייתם לכ"ש שהיו מביאים כמה גמלים שיספיק להם לכל ז' שני הרעב בפעם אחת, לזה גזר שלא יכנס עבד ולא יכנס בשום בהמה כי אם בחמור אחד כשיראו כך יבאו כלם שמשא חמור קודם שיגיעו לארץ כנען יכלה בדרך למאכל בהמה ולמאכלו ובהגיעו לביתו יבא ריקן וצריך לחזור ויהיה חוזר ושב ואין בידו כלום ובזה יבאו כולם, גם כיון כדי שיבאו עם נכבדי ארץ שהעבדים רשעים וגזלנים ויצערום בדרך, גם כיון כדי שיבאו לאט שהחמור אינו הולך במרוצה וכשאר הבהמות, גם כדי שתהיה השיירא כלה בקבוץ אחד כשיהיה מן בהמה אחרת, וכל זה כדי שיבאו שמחים ושקטים ולא יחשב להם טורח הדרך למשא כמו שאמר ענה בדרך כחי קצר ימי, כל זה כדי שיבאו כלם עם נשיהם ואביהם וטפם, כשראה שלא נעשית כוונתו שבאו הם בלא אביהם אמר ויזכור יוסף את החלומות, אמר יוסף אני הייתי חושב החלום של והנה תסובינה ותשתחוין הוא נכלל עם אחד עשר כוכבים משתחוים אבל עתה שבאו עשרה לבד נראה שהם ב' חלומות, זהו ויזכור את החלומות בלשון רבים כשראה שבאו בלא אביהם שקטים שמחים ובטוחים מצד הגזרות שגזר אמר אלו באו ולא שבט אלוה עליהם א"כ צריך להפחידם למרק עונם. ולא חשדם לגנבים או לסטים אלא למרגלים לפי שהגנב ונמצא ישלם שנים או שבעתים לא כן המרגל שכל היסורין וכל מיתות שבעולם אינם כדאין לו לפי שמעורר מלחמות וגורם הריגת נפשות, שאם תבא המדינה במצור יהיו חללי רעב יותר מחללי חרב וגורם שבי ובזה, לזה הפחידם כמרגלים ולא בדבר אחר. עוד טעם אחר למה גזר שיבאו חמורים ולא בהמה אחרת כדי שלא יגנבו זה מזה, כי אם יגנבו על מה ישאו מה שיגנבו כי הגמל אמרי אינשי אי הוו טעני ליה כד הוה קאי דהוה טעין יתיר עשר על טועניה לא כן החמור אם ישימו קב אחד יתר על משאו מיד רובץ תחת משאו, ובזה תהיה השיירא כולם בשלום ואין שטן או פגע רע, שהעבדים פגיעתם רעה:
<b>ויאמר</b> אליהם מרגלים אתם לראות את ערות הארץ באתם. אמר להם או מרגלים אתם או לראות את ערות הארץ באתם, א"ל לא היו עבדיך מעולם מרגלים. ואם אולי שמעת שהרגנו לאנשי שכם לא ברגול באנו עליהם אלא בדין באנו עליהם שפרצו גדרו של עולם, שהיו גדורים בעריות, אמר להם א"כ לראות את ערות הארץ באתם, אתם מה לכם בשוק של זונות אלא לראות שאנו ג"כ פרצנו גדרו של עולם ותלכו ותערכו עמנו מלחמה אמרו לו ב' טענות שאתה טוען עלינו, שאמרת מרגלים או לראות את ערות הארץ באנו לראות, אין בנו, ראשונה שאמרת מרגלים, כולנו בני איש אחד, וכששולחים מרגלים שולחים כל אחד איש ממקומו כדי שמה שלא ידע זה ידע זה, כי יש מקום שמגדל חריפים ויש מקום שאנשיו חרוצים ומלומדי מלחמה, ואין שולחים אחים כי אפילו יהיו מאה חשובים כאחד כל עוד שהם ממקום אחד. ועוד א"א לפי שאנו בני איש אחד, ואיך נעשה הדבר הזה ונסכן בעצמנו ט' ונדאיב לב אבינו, הנה יש לו י"ב בנים ולפי שאחד איננו לא אבה להתנחם מאחר שיש לו י"א כ"ש עשרה, ועוד בני איש אחד בארץ כנען, כי כנען אחיו של מצרים שנאמר ובני חם כוש ומצרים ופוט וכנען, א"כ אין אנו ממלכות אחרת כדי שנרגל. א"ל הוא הדבר אשר דברתי אליכם לאמר מרגלים, כלומר אתם מדבריכם נראה, וזהו לאמר מרגלים אתם, אתם אומרים שיש לכם אב ויש לכם אח, זה האב מאין יאכל כי משאוי חמור הלואי יספיק לבעל הבית לו ולחמורו, ואם תצמצמו מכולכם מעט מכל אחד ואחד הלואי יספיק מה שתצמצמו לאביכם, זה האח מאין יאכל, א"כ זה האח הנחתם אותו אורב כדי שאם יארע לכם שום דבר שיהיה בעזרכם בקיבוץ אנשים, וגם לראות את ערות הארץ באתם, שאם הוא כדבריכם שאמרתי ועבדיך באו לשבור אוכל, מי שבא מארץ רחוקה שהיא ארץ כנען כמו שאמרתם מפני זלעפות רעב ויש לו טפול בנים להוליך להם טרפם ומזונם יש לו פנאי לזנות, א"כ למה אתם בשוק של זונות, ודאי לראות את ערות הארץ באתם, חי פרעה אם תצאו וכו', כי אם בבא אחיכם הקטן, שמדבריכם נראה שהוא יותר גדול וגבור חכם ובוטח על גבורתו ושומר אתכם, יבא לכאן ויבחנו דבריכם שאמרתם לשם אוכל, כי אתם שבעים כי מי שהוא רעב אינו מזנה אלא מי שהוא שבע, כמו שנאמר ואכל ושבע ודשן ופנה וגו', אם כן שלחו מכם אחד, המיוחד שבכם כיון על יהודה שיודע באביו שאם לא יערבנו יהודה לא ישלחנו, וכן היה:
<b>עוד</b> יכולין לומר על מה שאמרו לא היו עבדיך מרגלים, א"ל לרגל מצרים מדינה גדולה צריך שיהא מורגל ברגול פעמים רבות, ובפעם אחת לא יספיק בנפשו לרגל, לזה אמרו לא היו. עבדיך מרגלים פעם אחרת. ויאמר אליהם לא כי ערות הארץ, לכך הלכתם בשוק של זונות שהיא ערות הארץ ששם ימצאו אנשים מורגלים ברגול, ושם ימצאו אנשים רקים ופוחזים לכך הלכתם להתיעץ עמהם, א"ל אנו מארץ כנען, גרים אנו אין לנו מכיר:
<b>ויאסוף</b> אותם אל משמר. בזוהר ז"ל א"ר אלעזר הני תלתא יומין אמאי אלא הרי תלתא יומין לקבל תלתא יומין דשכם דכתיב ויהי ביום השלישי בהיותם כואבים, ת"ח מה כתיב ביה ויאמר אליהם יוסף ביום השלישי זאת עשו וחיו לאחזאה דלא עבד איהו כמה דאינון עבדו בשכם, דגרמו לאנשי שכם לקבלא עלייהו האי זאת רזא דברית ולבתר דעבידו קיימא דא קטילו לון ולא אשתאר מנהון חד, ואיהו מה כתיב זאת עשו וחיו מאי טעמא בגין דאת האלהים אני ירא נטיר קיימא וכל גלגול דא לא הוה אלא בגיניה דבנימין:
<b>ויאמר</b> אליהם יוסף ביום השלישי את האלהים אני ירא. א"ל אע"פ שנשבעתי חי פרעה אם תצאו וכו', ולא תחשבו שאני מזלזל בכבודו של פרעה, אלא יש מלך אחר גדול ממנו ואני ירא אותו, א"כ אחיכם אחד יאסר ואתם לכו וגו', ואמר הביאו כי היל"ל הוליכו, אלא אמר להם אני יודע כי קודם שתלכו תבאו כי משא חמור מה מספיק:
<b>ויעשו</b> כן. לא עשו כן מיד כי אמר ויאמרו איש אל אחיו וגו', ויען ראובן וגו' ויסב מעליהם ויבך וגו' וישב אליהם וגו', ויצו יוסף וימלאו וגו', אח"כ אמר וישאו את שברם על חמוריהם וילכו, היה ראוי אחר שאמר להם ואתם לכו וגו' ויעשו כן יאמר מיד ויצו יוסף וגו' וישאו את שברם וגו', למה הפסיק בויאמרו איש אל אחיו אבל אשמים. אלא אמרו ויעשו כן אינו חוזר על עשייה ממש אלא עשו כן כמו כן בנות צלפחד, שעשו הראוי להם לעשות והוא הודוי אבל חטאנו, כי זה דרך הצדיקים כשחוטאים מתודים ומצדיקים עליהם את הדין, וכן ג"כ אומרם על כן באה אלינו הצרה הזאת על הדין ועל היושר באה:
<b>או</b> נאמר אבל אשמים. בראותם שנשבע בחיי פרעה שאמר חי פרעה ועתה מבטל השבועה שהוא אמר אם תצאו מזה ועתה אומר לכו מיראתו מהאלהים כמו שאמר את האלהים אני ירא ומי שנשבע בחיי המלך ומבטלה חייב מיתה, אמרו אבל אשמים אנחנו, זה שם עצמו ליהרג מיראתו מהאלהים שם מגמתו יראת ה' אע"פ שיהרג, אבל אנחנו לא שמנו יראת ה' מגמתנו אלא שמנו מגמתנו שנאת חנם ולא יראנו אלהים, א"כ אשמתנו גדלה עד השמים על אחינו, זה הוא נכרי ונתמלא רחמים עלינו וסכן בעצמו, אבל אנחנו על אחינו לא נתמלאנו עליו רחמים, אשר ראינו צרת נפשו בהתחננו אלינו, זה שם אותנו בבית הסהר כמו שאמר ויאסוף אותם אל משמר מקום שאין בו לא נחשים ולא עקרבים, ולא היה בית הסהר אלא אל משמר מקום שמור שלא יברחו, ואפילו יהיה מקום נחשים ועקרבים הוא לא ראה בעיניו המקום אלא אמר לאחרים כי השליט אינו מוליכם בעצמו לבית הסהר אלא ע"י אחרים, א"כ הוא לא ראה צרותינו, אבל אנו ראינו צרת נפשו שידענו הבור שהוא מלא נחשים ועקרבים שכן אמר אל הבור הזה שהיה ידוע להם, ולזה אמרו הזה ולא אחר וגם אנחנו לא נתחננו לו כדי שימלא עלינו רחמים, אבל אחינו שנתחנן אלינו שכן אז"ל אפשר בן י"ז רואה אחיו מוכרין אותו ושותק, אלא שהיה מתחבט לפני רגלי כל אחד ואחד כדי שיתמלאו עליו רחמים ולא נכתב זה בתורה מפני כבודם, על כן באה אלינו הצרה הזאת על הדין ועל היושר כי זה האיש מחייב אותנו. ויען ראובן כששמע שאמרו אשר ראינו צרת נפשו על ענין הבור, אמר בי נוגעים שאני אמרתי השליכו אותו לזה אומר התנצלותו, אמר להם אני שתי אמירות אמרתי לכם, ולזה לאמר לאמר ב' פעמים, אמרתי אל תשפכו דם ואח"כ אמרתי השליכו אותו וגו', וההשלכה אינה שפיכות דמים בתמיה, ואמרתי גם כן ויד אל תשלחו בו, וההשלכה אינה שליחות יד, א"כ היה לכם ללמוד מדברי ולומר כיצד אתה אומר אל תשפכו דם ואל תשלחו בו יד ואח"כ אתה אומר השליכו אותו, אלא הכוונה היא לומר לכם אל תחטאו בילד, ולא שמעתם מלשון הבנה, ולא הבנתם כוונתי כשאמרתי השליכו אותו אין הכוונה השלכה ממש אלא לפי שאמרתם שתי אמירות שאמרתם ועתה לכו ונהרגהו ואמרתם ונשליכהו באחד הבורות אמרתי לכם לא נכנו נפש ואמרתי אל תשפכו דם, א"כ מהב' דברים שאמרתי לכם היה לכם ללמוד שאין כוונתי בהשלכה ממש אלא השליכו דבר זה לבור ולא תביאוהו למחשבתכם, ולא שמעתם לא הבנתם כי הכוונה היא אל תחטאו בילד בשום חטא, ואתם מיד ויקחוהו וישליכוהו, ואתם חושבים שפעם אחת נשפך דמו, כמה פעמים שפכתם דמו, אחת כשהשלכתם אותו ואחת כשמכרתם אותו והוא ילד שעשועים, אם כן פעמים הרבה שפכתם דמו, ולזה אמר וגם דמו, גם הוא רבוי:
<b>או</b> נאמר שאמר ראובן אני אמרתי השליכו אותו אל הבור הזה, אולי אותו הבור אין בו נחשים ועקרבים ולא אמרתי הבורה, ואתם הלכתם ובקשתם בור שיש בו נחשים ועקרבים, וזהו וישליכו אותו הברה בקשתם בו הברת נחשים, א"כ אתם שפכתם דמו וגם דמו הנה נדרש. והם לא ידעו כי שומע יוסף, כששמע ענין הבור נזכר ששמעון השליכו לבור, לזה ויקח מאתם את שמעון למרק עונו, וכל מה שעשה לא עשה אלא למרק, הם עשו לו ג' דברים שהשליכוהו ומכרוהו וגרמו לו בית הסהר, כנגדם עשה עמהם ג' דברים, כנגד ההשלכה לבור שיש בו נחשים ועקרבים, כדי שיעברו עליו יסורין מנשיכתם ומעקיצתם, לזה חשדם במרגלים שהמרגל הוא ראוי לכל יסורין שבעולם כמו שאמרנו, וכנגד בית הסהר שם אותם במשמר, וכנגד המכירה עשה ענין הגביע עד שאמרו הננו לך לעבדים כמו שמכרוהו לעבד:
<b>ויצו</b> יוסף וימלאו וגו' ולהשיב כספיהם ולתת להם צידה. פירוש צידה צד אותם במה ששם כספיהם בפי אמתחותיהם ולא שמו בשולים, כדי שמיד יראו אותו במלון ראשון ויחרדו ויאמרו עתה יבאו אחרינו ויתפסו אותנו כגנבים, באמרם שלקחנו התבואה וגם הכסף וכשיבקשו ויתפסו ימצאו מיד הכסף בפי האמתחת ובכוונה מכוונת עשה כן, אם כן מצודה פרש לנו מה זאת עשה אלהים לנו:
<b>או</b> נאמר בצידה, שנתן להם צידה שאמרו אתמול אמר לנו מרגלים אתם והוא נותן להם צידה השבר אינו מצוי אלא בדמים יקרים וזה נותן לנו צידה, אלא ודאי זה האיש ירא שמים הוא כמו שאמרנו, ולפי שציערנו שאמר מרגלים אתם נתן לנו צידה, ואין להאשימו באמירת מרגלים אתם לפי שראה שנכנסנו לשוק של זונות, החטא הוא לנו ולא לו כי עליו לחקור להציל ארצו ולהציל עמו, כי כן דרכו של מלך כשרואה אנשים נכרים נכנסים למלכותו לחקור ולחפש שלא יהיו מרגלים, ולא מרשע עשה זה כי אם מחיוב, ומחמת הצידה צד אותם כדי שיבאו פעם אחרת, שאילולא כן לא היו באים אלא הם היו שולחים את בניהם ומלמדים להם שישנו את שמותיהם, שהרי יהודה אמר ואחיו מת שינה מפני היראה, אבל מחמת הצידה דנו אותו לכף זכות ולא לכף חובה, וכן אמרו לאביהם דבר האיש אדוני הארץ אתנו קשות ויתן אותנו כמרגלים, החטא הוא לנו ולא לו כי עליו לחקור, ומצד החקירה אמר אחיכם האחד הניחו אתי ואת רעבון בתיכם קחו ולכו והביאו את אחיכם וגו' ואדעה כי לא מרגלים אתם, א"כ מצד הפחד שנכנס בלבו רוצה לחקור על הדברים, ואמרו אחיכם אתן לכם ואת הארץ תסחרו, והוא לא אמר את הארץ תסחרו, אלא הם דנוהו לכף זכות אמרו אולי לקח אחינו כדי שנלך ונבא ונעשה סחורה משום יישוב הארץ. וגם כיון בצידה לפי שמשא חמיר מה מספיק, והוא לא עשה כן אלא כדי שיבאו כולם כמו שאמרתי, ולא נעשית כוונתו, לזה נתן להם צידה כדי שישאוה הם בעצמם לא על החמור כדי שיספיק להם המשא עד הגיעם לביתם וימצאו מה ליתן לנשיהם ולטפם:
<b>ויהי</b> הם מריקים שקיהם ויראו את צרורות כספיהם המה ואביהם וייראו. כי משפתח האחד את שקו וראה כספו תיכף יצא לבם ויחרדו, אבל אח"כ אמרו אנו עשרה לקח שמעון נשארנו ט' לקח ט' צרורות, ואחד של שמעון השיב בפי האמתחת, א"כ זאת היא השגגה ששגג בחשבו שלא שלח חמורו של שמעון, ואמרו אולי משגה הוא בדבר זה, אבל כשהלכו אל אביהם וכל אחד ואחד הריק שקו וראו את צרורות כספיהם בפי אמתחותיהם, לא ידעו אם בכוונה מכוונת עשה כן או בשגגה, ולזה אמר המה ואביהם וייראו, ובזה יתורץ קושיא, כי אחר שראו בדרך ויצא לבם למה כשבאו אל אביהם חזר ואמר וייראו, וכי לא היו יודעים, אלא ודאי כמו שאמרנו:
<b>ויאמר</b> אליהם יעקב אביהם אותי שכלתם. במדרש מלמד שחשדם אמר יוסף איננו אני הייתי חושב שיוסף נתפס בעונו שהיה מביא דבה על אחיו, ושמעון ג"כ שלקח חרבו של עשו כי לזה אמר כלי חמס, ולוי זכות התורה עמדה לו, אבל בנימין מה פשעו ומה חטאתו, א"כ עתה נתאמת שאין הדבר בעוונם אלא בעוני, ולזה אמר עלי היו כלנה, שלשתן נתפסו בעוני:
<b>ויאמר</b> ראובן וגו' את שני בני תמית וגו'. ראובן ד' בנים היו לו ולמה אמר שני, רבינו בחיי ז"ל אמר קח שנים תחת אחד. עוד אפשר לומר שאמר את שני בני תמית אם לא אביא השנים שמעון ובנימין, ולזה אמר אם לא אביאנו אליך, מה צורך לומר ואני אשיבנו אליך, אביאנו ואשיבנו למה, אלא אמר שמעון שהוא שם אביאנו ובנימין שאני לוקח עתה אשיבנו, ולזה אמר שני בני שנים תחת שנים. ולא בטח בראובן שהיה בו עון בלבול יצועי אביו. וכן כיון יהודה שאמר אנכי אערבנו על בנימן, מידי תבקשנו על שמעון, וכן אמר הביאותיו והצגתיו, ולא הזכיר יהודה מיתת בנים כי כבר מתו לו שנים. עוד אמר את שני בני, לפי שהוא אמר ולקחתם גם את זה וגו' וקרהו אסון, שאם זה ימות דומה לי כאלו מתו שניהם יום אחד, שנים במקום שנים. ולא בטח בו כמו שאז"ל בוכרא שטיא מה תועלת אם אמית בניך וכי שני בניך אינם בני:
<b>עוד</b> אמר תנה אותו ע"י. לפי שהוא אמר אם לא אביאנו אליך משמע אביאנו אפילו מת לז"א תנה אותו ע"י כלו' בשבועה יד ליד, זהו על ידי, ואני אשיבנו כמות שהוא בחיי, ולא בטח בו כמו שאמרנו:
<b>כי</b> לולא התמהמהנו כי עתה שבנו זה פעמים. פירש רש"י ז"ל התמהמהנו על ידך כבר היינו שבים עם שמעון ולא נצטערנו כל הימים הללו, אם כן מכאן שכולם כוונו להביא שמעון, ופירוש זה פעמים עם פעם זה יהיו ב"פ:
<b>ויאמר</b> אליהם ישראל אביהם אם כן אפוא. במדרש אותה חרדה גדולה שהחרדתי לאבא שנאמר ויחרד יצחק חרדה גדולה עד מאד ויאמר מי אפוא שנזדעזע עלי עמדה לי כאן, ומזה פחד שאמר עלי היו כלנה בעוני כמו שאמרתי, א"כ קחו מזמרת הארץ קחו זמיר עריצים לזמור ולכרות העון, ולז"א ישראל ולא אמר יעקב כי כשלקח הברכות היה שמו יעקב, ולזה העלימו ואמר אביהם אולי מצד אביהם בא להם, לזה אמר להם שיכוונו בתפלתם, והודיעם איך יכוונו, אמר להם זאת עשו שיכנסו מהמדה שנקראת זאת ויעלו הכוונה לבינה ששם היא כוונת התפלה, ולז"א מזמרת הארץ שהיא ארץ העליונה, וזמרת מלשון עזי וזמרת יה, ויה הוא רמז על הכתר החכמה והבינה שהם רמוזים בי"ה, ואמר בכליכם הזהירם על הכוונה שהיא עיקר כלי קבול התפלה, כי כונה גימ' אחד מיוחד, ורמז להם ברמז על האחד המיוחד אשר לא יתכנה לא באות ולא בקוץ ולא בתג אפסו בו הרעיונות נלאו בו המחשבות. והורידו לאיש, אז"ל זה הקב"ה שנאמר בו ה' איש מלחמה שהוא רמז על כ"י שהיא לוחמת מלחמת ה' יורידו לה השפע מהג' עליונות שהם רמוזים בזמרת הארץ כמו שאמר עזי וזמרת יה, יו"ד עם וצו ו"ה, והם כלי הבריאה שנאמר ואהיה אצלו אמון אל תקרי אמון אלא אומן ואהיה שעשועים יום יום הם חכמ"ה בינ"ה כולם בחכמה עשית, והבינ"ה היא אלהים דבראשית, אח"כ אמר להם על שש אבני הבנין והם צרי והוא שרף הנוטף מעצי הקטף שהוא חס"ד שמקבל מהג' עליונות שהם עצי הקטף והדבש הוא הפח"ד, ולזה אמר דבש מצאת אכול דיך, ולזה אמר בצרי ובדבש מעט מעט, כי כבר ידעת כי מצד אברהם יש ל"ה שרים של ישמעאל ומצד יצחק יש ל"ה שרים של עשו וכל אחד כלול בחבירו, חס"ד עם פח"ד ופח"ד עם חס"ד, ולזה אמר צרי שהם ב' נקודות זו אצל זו נקראים צירי, וכן צר"י גי' ברחמי"ם, סודו בר"ח שהוא יצחק שהוא ר"ח, מים זה אברהם שהוא תפר בארות המים, וכן דבש גימ' הבא רחמים, שאומר ליצחק שיביא רחמים, כי מרוב רחמנותו על בניו רצה לברך את עשו שיהיו בני יעקב בגלותן של עשו ולא תחת יד אומה אחרת, כי ראה שהם חוטאים ואשה של גיהנם מכלה בישראל גזר עליהם הגלות, ולזה ויאהב יצחק את עשו כמו שפירש הר' יוסף גיקטילה ז"ל בספר שערי אורה, ולזה אומר בברכת אתה גבור שהיא רומזת לגבורה מי כמוך אב הרחמן כמו שדרשו ז"ל על פסוק כי אברהם לא ידענו, ולזה עמד במדת הגבורה להתגבר ולעמוד כנגד כל המקטרגים המצירים לישראל, וכל אותם שהם לצד שמאל שהם יותר קשים מאותם שהם לצד ימין לזה לקח לו מדת הגבורה אם כן הבא רחמים, נכאת היא שעוה שיוצא ממנה אורה, לרמוז לתורה שבכתב, והשעוה הוא ירוקה לרמוז לקו ירוק שהוא יעקב, ולט שהוא יסוד, ול"ט גימ' במספר קטן חי, יסוד עם המלה ח"י, ולט טל שבו גנוז הטל שעתיד הקב"ה להחיות בו המתים, בטנים הוא הנצח שהוא בטן ים, שקדים הוד, שקדים כי שקד ה' על הרעה וגו' והודי נהפך, אם כן הזהירם יעקב ולמדם להוריד השפע מלמעלה ולעלות ולהכנס מן השער כמ"ש זאת עשו והבן, ואת אחיכם קחו ולכו הביאו כו', כדי שתהיו עשרה ותכוונו לעשר והתפללו בעשרה:
<b>ואני</b> כאשר שכלתי, ועשיתי בשכלות ששלחתי ליוסף שכלתי לשלוח לבנימן. או אמר כאשר שכלתי, שאמר אני יודע שאתם גבורים אחד מכם יכול על כמה בני אדם ויכול להחריב כמה מדינות אלא מי מעכב החטא ואני מפחד שמא כאשר שכלתי לעצמי אולי כן שכלתי לכם, שהעון שלי הוא עומד כנגדכם והוא המעכב, כמו שאמר דוד המע"ה יגורו עלי עזים, אמר יגורו יתכנסו ויאספו עלי עזים איני מפחד מהם ממי אני מפחד מהחטא, ולזה אמר לא פשעי ולא חטאתי, כשעומד כנגדו החטא הוא נעשה חלש שהחטא מחליש כח הגבורה, ולזה אמר אני מפחד שמא עוני גרם להחליש כחכם, והוא לא ידע שיש בידם עון מכירת יוסף והוא הוא שהחליש כחם ונשתה גבורתם:
<b>ואל</b> שדי יתן לכם רחמים לפני האיש. יכולין לומר שהתפלל עליהם כשיעמדו עשרה הרוגי מלכות לפני קיסר שיתן להם רחמים בעמדם לפניו, כד"א ויתן אותם לרחמים לפני כל שוביהם, ושלח לכם את אחיכם אחר, שישלח חלופכם כמאן דאמר נתחלפו באחרים וזהו אחר ואת בנימ"ן בנ"י מי"ן אחר שנתנו עכו"ם תחתם שהם בני מין אחר ונתחלפו בהם, וזהו וכסף משנה שנשתנו, והכל ברמז:
<b>ויקחו</b> האנשים. כתב רבינו בחיי ז"ל הזכירם בשם אנשים ולא בשם אחים שהיו מתנכרים שלא יכיר אותם שום אדם לאחים אלא כאנשים נכרים. ועל דרך הקבלה אמר אנשים רמז לי' הרוגי מלכות ומן הכתוב הזה יתחיל הרמז בהם, ולכן תמצא שהזכיר עשר פעמים אנשים בפרשה, ע"כ ויאמר לאשר על ביתו הבא את האנשים, גזירה היא מלפני, וזהו הבית"ה וטבח טב"ח רמז על שנים שנשחטו רבן שמעון ורבי ישמעאל, והיכן הכינם לחיי עולם הבא, כי אתי יאכלו האנשים בצהרים, מזומנין לסעודתן של צדיקים ולחיי עולם הבא שדומה לצהרים אחר שיטהרו מעון מכירת יוסף, וזה הבקר אור והאנשים שלחו:
<b>וייראו</b> האנשים, ממה יראו, כי הובאו בית יוסף, בעל כרחם הם באים כצאן שמביאין לבית המטבחים, שראו שאין בידם אלא עון מכירת יוסף, כשאמר יוסף לאשר על ביתו הבא את האנשים הביתה, אמר ויעש האיש ויבא את האנשים ביתה לא אמר בית יוסף אלא ביתה יוסף כלומר מי גרם שנער אחד שהוא מנשה יכניס י' אנשים גבורים ויכנסו אחריו ויאסרו בבית יוסף, עון מכירת יוסף א"כ וייראו האנשים כי הובאו בית יוסף עון יוסף מביאם ומכניסם:
<b>ובזוהר</b> וייראו האנשים, ומה כלהו הוו גוברין תקיפין וחד עולמא מייתי לון לבית יוסף דחלו כד ייתי קב"ה לבר נש לדינא על עובדוי עאכ"ו, זהו שאמר דהע"ה יגורו עלי עזים אמר אם יאספו עלי כל עזים שבעולם איני מפחד מהם כי הם בני אדם כמו שאמר במקום אחר מה יעשה אדם לי. תדע ממי אני ירא מהחטא זהו לא פשעי ולא חטאתי ה', וכן אז"ל לא ערוד ממית אלא חטא ממית, ויאמרו על דבר הכסף השב באמתחותינו, אמרו אולי הכסף השב הוא הכסף שלקחנו במכירתו, אנחנו. מובאים על ידו אנו באים בסוד התקון, להתגולל עלינו ולהתנפל עלינו ולקחת אותנו לעבדים ואת חמורינו, ט' מלות והעשירי הוא יוסף שהוא ג"כ בא בגלגול י' הרוגי מלכות שהוא סבב להם, ואת חמורינו הם הגופים שלנו החומר:
<b>וע"ד</b> הפשט לקחת אותנו לעבדים ואת חמורינו, מה להם לבכות על חמוריהם יבכו על עצמם, ואילו אמר לקחת חמורינו ואותנו היו דואגים שלא יקח החמורים תחילה וידאגו עליהם ואח"כ יקח אותם, אבל אחר שיקח אותם החמורים הם בכלל א"כ מה להם לדאוג על חמוריהם, ונאמר ע"ד מליצה שהיו דואגים שלא יעשו אותם חמרים על חמוריהם כי לא ידאגו על עבדותם כי עבד מלך מלך אלא שלא יעשה אותם חמרים והחמר יש לו צער הרבה כי צריך להנהיג החמור בכל עת ובכל רגע ולא יסור שבטו מעליו וכשהוא נושא משא אינו יכול לרכוב כי החמרים רוב הלוכם ברגליהם ולא יבטל קולם וידיהם מלהנהיג, והם אינם מלומדים לזה אלא לרעות צאן יושבים שקטים ושאננים לבטח אינם. יגעים לא ביד ולא בקול, ויכולים ללמוד בלי שום הפסק, מה שאינם יכולים לעשות כן אם הם חמרים, ואמרו כן לפי שראו שהובאו המה וחמוריהם שכן הוא אומר ויתן מים וירחצו רגליהם ויתן מספוא לחמוריהם משמע שהכניסו החמורים עמהם, ולנחם אותם ולדבר על לבם נתן מספוא לפניהם:
<b>ויגשו</b> האנשים וידברו אליו פתח הבית. למה פתח הבית, לפי שהתפלל עליהם אביהם באל שדי שאמר ואל שדי יתן לכם רחמים לפני האיש כשבאו לפתח זכרו המזוזה שיש בה שם שדי, אמרו התפלה של אבא בא עתה שאמר לפני האיש, לזה ויגשו אל האיש לא אל יוסף, ולזה לא המתינו עד שיכנסו אלא פתח הבית שהוא מקום התפלה, שאמר יתן לכם רחמים באל שדי שהוא בפתח, וכן היה שאמר להם שלום לכם אל תיראו, הקדים להם השלום, אז ידעו שהתפלה של אביהם עשתה פירות. א"ל כספכם בא אלי, אמר ברמז אם אתם מפחדים מכסף מכירת יוסף אותו הכסף בא אלי ונגע בי שקראתי בני מנשה כי נשני אלהים את עמלי א"כ בי נשכח והוא היה סיבת ביאתי. ואמרו וכסף אחר הורדנו, לא אמרו משנה כסף אלא כסף אחר הוא המורידנו. ויוצא אליהם את שמעון, להסיר מלבם היראה והפחד הוציא להם שמעון, אמר אם היתה הכוונה לעשות עמכם רעה לא הייתי שומע דבריכם בפתח אלא הייתי מכניסכם לבית קודם שלא תברחו או שלא תעשו שום רעה, אלא מכאן תהיו בטוחים שאין הכוונה לעשות עמכם שום רעה בעולם שהרי אתם עשרה גבורים והרי אחיכם שמעון עמכם ג"כ בפתח, א"כ לא תיראו ולא תפחדו מביאת הבית, כי אני אחד ואתם י"א שהייתם עשרה והוצאתי לכם שמעון, אז ויבא האנשים ביתה יוסף, הביאם בלא פחד:
<b>וישאל</b> להם לשלום ויאמר השלום אביכם הזקן העודנו חי, האין בו נבואה או ביצחק, ולזה אמר הזקן, אם אין בו נבואה לדעת שאני חי, הזקן שהוא יצחק שהניחו יוסף חי הוא נביא הי"ל לדעת. ויאמרו שלום לאבינו עודנו חי, הוא חי ולא יצחק:
<b>ויקדו</b> וישתחוו. כבר אמר וישתחוו לו ארצה למה השתחוו פעם אחרת. אלא השתחויה זו היא הודאה להש"י כשראו שהקדים להם שלום נתנו הודאה למקום ב"ה, ולזה לא אמר ויקדו וישתחוו לו כמו שאמר למעלה:
<b>וישא</b> עיניו וירא את בנימין אחיו וגו'. כבר אמר למעלה וירא יוסף אתם את בנימין, אמרו בזוהר וירא אתם את בנימין, שראה ברוח הקדש שבחלק יהודה ובנימין תשרה שכינה, שבית המקדש נבנה בחלקם ולא בחלקו, וזהו אתם שהוא עמהם, ועתה ראה שהוא בן אמו שהיה דומה לרחל אמו, ואמו לא זכתה ליקבר אלא בדרך ובנימין זכה לבין כתפיו שכן, וזהו אומרו אלהים יחנ"ך בני ר"ת יעשה חנייתו בך ולא בי, ולזה וימהר לבכות ויבא החדרה ויבך שמה:
<b>ויאמר</b> שימו לחם וישימו לו לבדו ולהם לבדם. מה צ"ל כי בודאי השליט אין דרכו לאכול עם שום אדם, ולמה אמר ג"כ ולהם לבדם. אלא רצה להזכירם וישבו לאכל לחם והניחוהו לבדו בבור, ועשה כן שלא ירום לבם בחשבם שאוכלים עם המלך, כמו שאמרו ז"ל וגילו ברעדה כתיב במקום גילה שם רעדה, ולזה ויתמהו האנשים איש אל רעהו זה שמעון ולוי שנאמר בהם איש חרבו וגו', ואחר כך קרבם שנאמר וישתו וישכרו עמו:
<b>עוד</b> יכולין לומר וירא את בנימן, ואח"כ אמר וירא את בנימין אחיו בן אמו, יובן זה ממאמר הזוהר פ' ויצא דף קנ"ג עמוד ב' ת"ח לאה אולידת שית בנין וברתא והכי אתחזי דהא שית סטרין קיימין עלה ואלין שית וברתא חדא ברזא עילאה נפקא, רחל אולידת תרין צדיקים והכי אתחזי דבין תרי צדיקי יתבי עלמא דכתיב וצדיקים יירשו ארץ, צדיק לעילא וצדיק לתתא ועל דא יוסף ובנימין תרי צדיקי נינהו, יוסף זכה למהוי צדיק לעילא, בגין דנטיר את קיימא, בנימין צדיק לתתא בגין לאתעטרא שמט' בין תרי צדיקי יוסף הצדיק ובנימין הצדיק, וכי בנימין צדיק הוה אין דכל יומוי לא חט בהאי את קיימא, ואע"ג דלא אזדמן ליה עובדא כיוסף, אי הכי אמאי איקרי צדיק אלא כל יומוי דיעקב הוה באבלא דיוסף ולא שמש ערסיה ואי תימא דכד אתנטיל יוסף מיעקב בנימין רביא הוה ולא נסיב אלא אע"ג דאזדווג לבתר לא בעא לשמשא ערסיה, והא אנן הכי תנן בשעתא דחזי יוסף לבנימין שאיל ליה אית לך אינתו א"ל אין א"ל אית לך בנין א"ל אין ומה איקרון, א"ל על שום אחי בלע ובכר גרא וכו', הכי הוא ודאי דכל זמנא דאתאבל יעקב על יוסף לא שמש ערסיה ואוליד בנין:, דאמר בנימין הא יוסף אחי את קיימא דאבא הוה דהא ברית סיומא דגופא איהו כיון דאיהו אתאביד אנא אהא נטיר אתריה דאחי דהא סיומא דגופא איהו ברית, ועל דא כתיב ויהי כאשר ילדה רחל את יוסף, דהא ודאי אשתלים גופא ובגין כך בנימין ידע ונטר אתריה דאחוי, כיון דאתא יוסף ואשתכח בנימין הדר לאתריה ושמש ערסיה ואוליד בנין, וקב"ה עבד ליה צדיק לתתא ויוסף צדיק לעילא ע"כ. פי' דכל זמנא דאתאבל יעקב על יוסף לא שמש ערסיה לא שמש במדתו שהוא למטה מכ"י אלא במדתו של יוסף שהוא הברית כמו שאמר דהוה נטיר אתריה ומשום דאתריה דיוסף איהו סיומא דגופא הוליד י' בנים וקראם ע"ש הי' בל"ע על שם המופלא ונעלם ומכוסה, ובכ"ר כנגד החכמ"ה שהיא ראשית שהוא בכור ובכ"ר בכו"ר, אשבל כנגד הבינ"ה שהוא כלולה מל"ב נתיבות, גר"א אברה"ם שהוא בן גר וקרא עצמו גר ותושב, נעמן הוא יצחק שהיה נעים, שבא לו הנעימות מג"ע כשלקחוהו המלאכים לרפאותו לפי ששחט בו רוב שנים כדאיתא בזוהר כתיבת יד, אחי וראש, אחי אחיו ממש שהוא הברי"ת, וראש הוא ת"ת, והקדים הברית לפי שלזה בא למנטר לאתריה, מפי"ם נצ"ח שהוא ענף החס"ד, מפי"ם מי"ם פ', שהוא פ"ה החס"ד שמשם בא השפע ע"י, חפי"ם ח"ף י"ם זה הו"ד שהיא חופה מצד שמאל שלא יכנסו הקליפות, ואר"ד היא כ"י שנאמר כשושנה וגו', לז"א וירא יוסף אתם את בנימין, שבנימין השלים הגוף והשלים העשר אחר שבא יוסף כמ"ש כיון דאתא יוסף ואשתכח, בנימין הדר לביתא, אמר וירא את בנימין אחיו אחיו ודאי דנטר אתריה ואח לצרה יולד, והוא אחיו שיושב בין שני צדיקים, לז"א בן אמו ודאי כמו הבן שיושב בחיק אמו, כן בנימין איהו צדיק לתתא, לז"א אלהים יחנך, כמו שאתם שמת חנייתך במקומי כדי שלא יבא שם ערל וטמא כן ישרה שכינתו בתחומך כמ"ש ובין כתפיו שכן, יחנך יעשה חנייתו בך, ולזה ותרב משאת בנימין חמש ידות, כנגד נצ"ח והו"ד יסו"ד כ"י ומדתו למטה שהיה שומרה:
<b>ואת</b> גביעי גביע הכסף. י"ל למה שם הגביע באמתחת בנימין, בנימין לא חטא במכירתו למה הביאו בזה הצער, ובפרט כי כדי למרק עון המכירה עשה כן כדי שיאמרו הננו לך לעבדים גם. אנחנו וכו' א"כ אין לבנימין חטא בזה. אלא חטא בנימין היה שהוא היה יודע, ולא אמר לאביו קודם שידע ששתפו שכינה עמהם, א"כ ידע ושתק וציער לאביו כ"ב שנים, ולזה אבנו ישפה י"ש פ"ה, ואם שתפו שכינה כיצד יש פה אלא כמ"ש, ולזה היה גביע ולא דבר אחר, גביע גימ' פ"ה לרמוז למ"ש:
<b>הבקר</b> אור. בזוהר זכות אברהם שנאמר וישכם אברהם בבקר הגינה עליהם, ופירשו שהגינה עליהם שלא שלחו ידם בזה האיש שהשיגם, כי אחר שיצאו אמה אחת יכולין לברוח, אלא זכות אברהם קדמה, זהו והאנשים שלחו זכות אברהם, שלחו כתיב, ולז"א המה וחמוריהם וחמריהם החמר שלהם שהוא אברהם שנאמר בו ויחבוש את חמרו, ומה אמר להם רחמי"ו ה"ם זהו וחמוריהם, או אמר להם רחו"ם אנ"י אל תשפכו דם. ובזוהר אמר ר"א אמר אי אינון הוו אזלין מה לן למכתב המה וחמוריהם אלא בגין דכתיב ולקחת אותנו לעבדים ואת חמורינו בגין כך ואנשים שלחו הם וחמוריהם ולא ישתארון כדקא אמר ע"כ:
<b>הרעתם</b> אשר עשיתם. מאחר שאמר למה שלמתם רעה תחת טובה למה חזר ואמר הרעתם אשר עשיתם, אלא אמר להם הטרחתוני, כי היה אפשר שיבא אחריכם עבד מעבדינו, אלא לפי שלקחתם דבר שתשמישו תמיד ומיד נתבקש לפי התמדת תשמישו וכעת לא נמצא אחר ראוי שיבא אחריכם, ועוד שהוא כלי יקר ונחמד שנחש ינחש בו ולפי חשיבותו באתי אני לחפש אחריו א"כ הרעותם שהטרחתוני:
<b>עוד</b> הרעותם, שאמר להם כמה בני אדם הם עתה ממתינים לי עד שאתן להם להוליך טרף לביתם וכעת בבואי אליכם יתאחר הליכתם ואולי ימותו בניהם אם הם קטנים, א"כ לא די שאתם גנבים אלא שופכי דמים, א"כ הרעתם להם בזה המעשה מלבד ששלמתם רעה תחת טובה, א"כ אין אתם גנבים לבד אלא הרבה רעות עשיתם. או יאמר שום רעה גדולה עשיתם ואתם מפחדים שלא תגלה ע"י הגביע לפי שהוא מנחש בו. ועשה כן כדי למרק עון ששסו בו הכלבים, ויראו אותו מרחוק, ג"כ הם יצאו מן העיר לא הרחיקו:
<b>ויאמרו</b> אליו למה ידבר אדני כדברים האלה. לא אמר הדברים האלה כמ"ש וידבר אליהם הדברים האלה, א"ל דברים שאתה אומר אינם כפשטן תוכיות יש להם, וכי לא יש כלים בבית כזה שהוא מלך כלי שהוא נחמד יותר מהגביע, א"כ שום רמז אתה רומז לנו, כי זה חלילה לעבדיך מעשות כדבר, לא הדבר ממש שיגנבו הגביע, אלא אפילו ליקח פחות שבכלים הוא עון גדול מאחר שהאכילנו והשקנו ונתת מספוא, לחמורינו ונתת לנו משא ואחרים הלואי ימצא להם תבואה, ונגנוב מביתך שוה פרוטה ודאי שהיא בגידה גדולה, חלילה לעבדיך, עבדיך שהם קנויים בדמים שהם בני חם שסתם עבדים הם גזלנים לא יעשו דבר כזה:
<b>הן</b> כסף וגו'. במדרש א"ר שמעון זה א' מעשרה ק"ו שבתורה וכו'. יש לשאול מה ק"ו הוא ק"ו דאית ליה פרכא שאמרו ואיך נגנוב כסף וזהב כסף וזהב לא אבל גביע נחמד כזה שנפשו של אדם חומדתו ונכספת לו גנבתם. או אולי בהבאת הכסף היתה ערמה כדי להראות סימן טהרה, לז"א הן כסף אשר מצאנו כי מן הדין אין אנו חייבים להחזירה שהיא מציאה ולא מצאנו אותו בביתך אלא בפי אמתחותינו וכליו של אדם קונים לו, ועוד אם היינו מוצאים אותה בתוך האמתחת היינו אומרים שמא נפל ממך כשאתה היית מודד מרוב הקונים, אבל אנו מצאנו בפי אמתחותינו, וזה אינו אלא כמ"ש ה' נתן מטמון, ועוד שאפילו יהיה שלך לא היינו חייבים להחזירו לפי שודאי נתייאשת בהליכתנו לארץ כנען ואמרת כמה פעמים ווי ליה לחסרון כיס, א"כ איך נגנוב מבית אדוניך כסף או זהב, כי מה שאתה אומר שיש בו סגולה שינחש בו, זו הסגולה היא בטלה אצלנו, כי כל מיני הכשוף אסור לנו, א"כ אין בו אלא שוויו שהוא של כסף אין אנו חומדים כסף שאם היינו חומדים לא היינו משיבים הכסף מארץ כנען. ולזה כיון המתרגם שאמר מנין דכסף וכו', לומר שאין בו אלא שוויו שסגולתו בטלה אצלנו, או כמ"ש רד"ק ז"ל, פירוש והוא נחש ינחש בו אמר עתה יעשה ממנו ניחוש ולוקח לעצמו סימן רע אע"פ שאינו שוה כ"כ שהוא של כסף לזה באתי. ורב סעדיה גאון פירש הוא מלשון נסיון נסה אתכם בו אם אתם גנבים, הוצרך לפרש כן כדי שלא יתלו העון במנשה לפי שהוא אמר הלא זה אשר ישתה אדוני בו וחפץ כזה אין רצוני שיהיה במקום שהיד שולטת בו אלא יהיה במקום שמור ומונח, לז"א רב סעדיה הניחו כדי לנסות אתכם בו. והוא נחש, גימ' משיח, שהוא משיח בן יוסף:
<b>אשר</b> ימצא אתו מעבדיך ומת וגם אנחנו, א"ל עבדיך אם ימצא בהם בגידה כזו חייבים מיתה למה שאין לו לשלם כמ"ש ונמצא ישלם שבעתים, ומה שקנה עבד קנה רבו, אבל אנו יש לנו לשלם, ועכ"ז מאחר שעשית עמנו כל הטובות בערך זה נהיה לאדוני לעבדים, כמו עבדיך שחייבים מיתה כמו שאמרנו. ויאמר כדבריכם כן הוא אשר ימצא אתו הגביע יהיה לי עבד, אע"פ שיהיה לו מה לשלם לא יהיה לו תשלומין מאחר שגמלני רעה תחת כמה טובות, עתה יהיה לי עבד לחייבו מיתה, ואתם תהיו נקיים מהמיתה, אבל תהיו חייבים, כי עשרה בני אדם שנמצא בהם אחד גנב כלם נתפסים בעבורו:
<b>וימהרו</b> ויורידו וגו' ויפתחו איש אמתחתו. הוא שם כסף של כל אחד ואחד בפי אמתחתו והגביע בפי אמתחת בנימן כמו שאמר לו יוסף, וכשפתחו כדי שלא יראה מיד ויאמרו שהוא עשה הדבר, מה עשה חפש ומה שהיה למעלה הורידו למטה שהוא הכסף של כל אחד ואחד, ולזה חפש כולם, ולז"א וימצא הגביע באמתחת ולא אמר בפי האמתחת כמו ששמו:
<b>ויבא</b> יהודה ואחיו ביתה יוסף. לפי שאמר להם ואתם תהיו נקיים מהמיתה אבל תהיו חייבים דמים, י' בני אדם שנמצא אחד בהם גנב כולם נתפסים בשבילו, ולזה באו כלם, כי יהודה שהוא ערב היה לו לבא כמ"ש:
<b>ויאמר</b> להם יוסף מה המעשה הזה. מה לו לדבר עמהם ידבר עם בנימן הגנב. ובמדרש אמר להם יוסף אני רוצה לידע מי מכם נתן לו עצה לגנוב, אמר לו בנימן לא הם נתנו לי עצה ולא גנבתי הגביע, אמר לו השבע לי נשבע לו בפרישתו של יוסף אחי ממני לא נגעתי לא בשלוח חצים שנשתלחו בו ולא בהפשטה שהפשיטוהו ולא בהשלכה שהשליכוהו לבור ולא במכירה שמכרוהו ולא בטבילת כתנתו בדם, א"ל מי מודיע שאתה נשבע על אחיך באמת, א"ל משמות של בני אתה יודע כמה אני מחבבו שהוצאתי שמותם על מה שאירע לו, א"ל ומה שמותן א"ל בלע ובכר ואשבל וכו', בלע שנבלע וכו', מופים שלמדתי ממנו תורה שלמד מאבי, חופים שנתחפה עד היום הזה, ד"א שהלכתי יחף ומתאבל עליו, וארד שאבי מתאבל עליו ואומר כי ארד אל בני אבל וכו' בבקשה ממך אל תוריד אבי ביגון שאולה עלי, שכן יהודה אומר כי איך אעלה אל אבי, כיון שבא יהודה והגיד לו צערו של אביו מיד ולא יכול יוסף להתאפק וכו'. וי"ל יוסף אמר השבע לי שלא גנבת הגביע, מה לו להשבע שלא היה בהפשטה ולא במכירה ולא בהשלכה, ואפשר לומר שאמר יוסף גנבים את צבעים אתם כו' כמ"ש המדרש, לז"א בנימן אני איני נכלל עמהם. עוד י"ל כשאמר יהודה האלהים מצא את עון, מצא בעל חוב מקום לגבות את חובו יש עלינו עון ממקום אחר, אמר בנימן מזה החוב אין עלי לא כולו ולא מקצתו, וכן ג"כ גביע נוטריקון גניב"ה בו"ר ישמעאלי"ם עבר"ו, לכך נשבע שלא היה בכל זה, ובפרט כשאמר הלא נחש ינחש, אמר שמא עתה ינחש ענין מכירתו לזה עשה התנצלות:
<b>ויאמר</b> להם יוסף מה המעשה וגו' הלא נחש ינחש איש אשר כמוני. אמר להם הנחש שנחש איש כמוני שהוא מלך עליכם כיון על יהודה שאמר מה בצע כי נהרוג את אחינו, אמר להם החלום של זה הוא נוגע לי שאני מלך, והוא לוקח המלכות ממני א"כ בי נוגע, אם החלום הוא מהרהורי מחשבותיו שחושב למלוך אנו נמכור אותו לעבד ואם הוא מן השמים ימלוך ואם מהרהור לבו ישאר עבד, עתה רמז להם כי הנחש שלו הועיל:
<b>ויאמר</b> יהודה מה נאמר וגו' הננו עבדים לאדוני גם אנחנו גם אשר נמצא הגביע וכו'. מאי גם אשר נמצא הגביע, זה הוא עיקר עושה אותו טפילה היל"ל הנמצא הגביע בידו גם אנחנו נהיה עבדים לאדוני. אלא אמר יהודה האלהים מצא, אמר יש לנו עון אחר ומצא בעל חוב מקום לגבות חובו ממנו, רמז על מכירת יוסף ומדד לנו מדה כנגד מדה, אנו מכרנוהו לעבד לזה הננו עבדים לאדני, גם אנחנו רמז לו שהוא ג"כ נתפס באותו עון, שהוא שהיה בא ואומר שמעו נא החלום וגו', גם אשר נמצא הגביע אע"פ שלא היה במכירה הואיל ונתחבר עמנו, ומה שאמר ג"ם אשר נמצא בא לרבות ראובן שלא היה במכירתו של יוסף:
<b>ויאמר</b> חלילה לי מעשות זאת, כמו שאמרתם עבדים, שאשר נמצא הגביע בידו יהיה כמו עבד שסרח לחייבו הריגה, ואתם תהיו נקיים מהריגה ותהיו לי עבדים חלילה, אלא האיש אשר נמצא הגביע בידו יהיה לי עבד, לא להריגה אלא לי עבד, שיקרא שמי עליו, ואתם עלו לשלום, לא כמה שאר עבדי שאתם תהיו נקיים מהריגה ותהיו עבדים אלא עלו לשלום. מצאתי כתוב גבי"ע נוטריקון גבור בכם יהודה ערב, גרם במכירתי ידוננו עליון, גם בכם יכעוס עליכם, גלגול בנפשכם יכפר עליכם, גאולה בקרוב יביא עליכם. גבי"ע במ"ק אח"ד רמ"ז להם שהוא מאמין באחד ב"ה, זהו מה שאמר את האלהים אני ירא. גבי"ע גימ"ל בי"ת יו"ד עי"ן גימ' ה"ס קש"ר שעשו קשר שלא יגלו הדבר, אבל שק"ר ה"ס שאמר זאת מצאנו, גביע גימ' מילה שהמהול לא יהא אכזרי, וכל זה למרק עונותיהם:
<b>גימטריאות</b>
<b>אלהים</b> יענה את שלום פרעה, מדת הדין תכניע ותענה שלותו, שחלם ז' פרות שהם ז' אקלימין שהוא כל העולם שמולך. יענה את, שלום, ס"ת התם שלותו שלא יאריך. ותבאנה אל קרבנה, שמלך על כל העולם בלא טורח ובלא מלחמה אלא הם באו מאליהן, ואמר קרבנה פירוש קרבנו אליך ונהיה תחת ידיך ותן לנו תבואה. ותראה כי בחלום לא אמר ותבואנה אלא בספור החלום ליוסף לכך אמר יוסף אלהים יענה ויכניע שלום, מושל, ישפיל ממשלתו:
צומחות אחריהם, בכולם אחריהן בנו"ן, ובספורו ליוסף אמר אחריהם במ"ם, לומר שראוי היה לבא הרעב על פרעה מ' שנה אלא משום כבודו של יעקב לא היו כי אם ב' שנים ובאו אחר כך בימי נבוכדנאצר שנאמר ונתתי את ארץ מצרים שממה מ' שנה, וזהו אחריהם אחרי הס':
ותבלען, גימ' זו היא מלחמת גוג עם המלה:
וממהר האלהים לעשתו, כתיב חסר שלא נתקיים כולו:
וחמש את ארץ מצרים, חמש כרכים גדולים היתה ארץ מצרים וכה"א (ישעי' י"ט) ביום ההוא יהיו חמש ערים בארץ מצרים, שיחזרו להוייתן:
הבאת כתיב, אותיות אהבת, שבימי השובע אוהבים זה את זה, וזהו ותרעינה באחו באחוה ובאהבה:
וייטב הדבר בעיני פרעה, אע"פ שהוא דורש טוב לעצמו:
אשר רוח אלהים, ס"ת רמ"ח שרמ"ח איבריו מלאים רוח הקדש:
אחרי הודיע, אחרי יבא אדם אחר שיהיה פותר חלומות שהוא דניאל, הודיע גימ' דניאל:
מרכבת המשנה. מ' שנה הרכיבם הקב"ה בענני כבוד:
ויוסף בן שלשים שנה, עליו נאמר לשום שפלי"ם למרו"ם וקודרי"ם שגב"ו יש"ע מפ"ר מחשבות ערומים, ר"ת שלשים, שהקב"ה הפיר עצת אחיו ועצת פוטיפר ואשתו שרצו להשפילו והגביהו הקב"ה:
ותעש, אותיות שעתו, עד שבאה שעתו של יוסף:
נשני, רמז על בית ראשון שעמד כמנין נשני, שבאותו זמן היו איש תחת גפנו ואיש תחת תאנתו ונשו כל עמלם שהיה להם במצרים:
בנימין, בן ימין שהיה יעקב נשען ימינו עליו:
הוא המשביר, קרי ביה המסביר שהיה מסביר פנים לכל, ואז"ל וברכה לראש משביר בגימ' תלמיד חכם, הוא המשביר לכל עם הארץ, שהיה מלמד לעמי הארץ:
ויכר יוסף את אחיו, לעולם הוא עמהם באחוה, שלעולם הוא מזכירם בלשון אחי, את אחי אנכי מבקש, וילך יוסף אחר אחיו, ויהי כאשר בא יוסף אל אחיו, אבל הם לא הכירוהו, מעולם לא זכרוהו בלשון אחוה, שאמרו הנה בעל החלומות, לכו ונהרגהו, ונשליכהו, ויקחוהו, וישליכו אותו, אפילו שמו לא היו מזכירים:
אשר ראינו צרת, ר"ת ארץ שנפל לארץ לפניהם ולא רחמו עליו:
שאולה, מלא ו' ששה ימים נדונים בגהינם ולא יום שבת:
שאולה והרעב, שוה הרעב לגיהנם, והעני שרוב ימיו ברעבון אינו רואה גיהנם:
חי היש לכם אח. ס"ת משיח, לכם מלך, המשיח הוא לכם. כל הימים, גימ' בעולם הבא:
כי לולא, אלול, מר"ח אלול לא יתמהמה האדם לעשות תשובה, כי עתה שבנו פעמים, זה ר"ה ויוה"כ שצריך לשוב בתשובה בהם:
<b>פרשת</b> <b>ויגש</b>
<b>ויגש</b> אליו יהודה. ס"ת שוה שהיה שוה לו כאומרם ז"ל כי הנה המלכים נועדו זה יהודה ויוסף, עברו, יחדיו שנתמלאו עברה זה על זה, מלך בחיות ארי יהודה, מלך בבהמות שור זה יוסף שנאמר בכור שורו הדר לו, א"כ שוה לו:
<b>ויגש</b> אליו יהודה וגו'. שהוא ערב נתחזק ונתקרב ופתח פיו, ויאמר בי אדוני אל יחר בעיניך שנתקרבתי אליך למה שבי תלוי הדבר כמו שאמר אח"כ כי עבדך ערב, ואמר ידבר נא עבדך דבר שאל יחר אפך בעבדך, זה העבד שנתחדש לך לא תתנהג עמו מנהג עבד ותסביר לו פנים כי אינו כמו שאר עבדים, זה יש לו אב ויש לו אחים, ולזה נתקרבתי אליך כי הוא ממשפחה גדולה, לדבר באזני אדוני, כדי שלא יקנאו שאר עבדים, ומרוב חבתו אצלנו ואצל אבי אני מצוה עליו כי כמה טורח טרחנו עד שבא לכאן, ועתה מודיעו הענין כיצד בא, אדוני שאל וכו' שמעתי בשם כמהר"ר יעקב בי רב שאמר יהודה שבנימין לא גנב הגביע, בי אדוני בבקשה ממך ידבר נא עבדך, תדבר לעבדך שבא אחרינו שהוא מנשה, באזני אדוני, לא תדבר עמו בפרהסיא בפני המון העם אלא בינך לבינו כי לא ירצה לבזות עצמו בפני העם לומר שהוא שם הגביע והוא יגלה הדבר, ואל יחר אפך לא תדבר לו בפנים זועפים אלא בסבר פנים מאירות, כי כמוך כפרעה, פרעה לא האריך במלכות אלא לפי שהוא בעל משפט כי מלך במשפט יעמיד ארץ וכן ראוי לך לעשות, ולא, תרבה שאלות עם בני אדם כי ברב דברים לא יחדל פשע, כי מהשאלה ששאלת היש לכם אב או אח הוצרכנו להשיבך משום כבוד המלכות, אבל לך כל הדברים הם בטלים, וזהו לאמר, ומרבוי הדברים באת לידי חטא שאתה לוקחו שלא כדין, ואמר כי כמוך כפרעה ע"ד שאמר שהוא מצוהו עליו יאמר הרי אתה היית עבד ולפי שאתה נראית לפרעה שאתה מיוחס שאמר פרעה הנמצא כזה איש וגו' שאמר אין זה עבד גנוני מלכות אני רואה בו ומזה עלית לגדולה, א"כ ממך תדין את חברך לפי שהוא מיוחס. עוד אמר בי אדוני כלומר העון הוא תלוי בי, לפי שאמר האלהים מצא את עון עבדיך, א"ל ברמז שאין העון תלוי אלא בי שכמו שאמרתי לכו ונמכרנו אם הייתי אומר הניחו היו שומעים ממני כי אני מלך כמשז"ל על פ' וירד יהודה מאת חיו:
<b>או</b> יאמר ידבר נא עבדך. כלומר זכור עבדותך שהיית עבד קנוי בדמים, באזני אדוני איני רוצה לבזותך לפני העם, ואל יחר אפך כלומר ואל יחר אפך באומרי לך שתזכור ימי העבדות, כי כמוך כפרעה פירוש כי כמו אע"פ, כמו רפאה נפשי כי חטאתי, אע"פ שאתה מלך כמו פרעה, עכ"ז אינך שוה לו הוא מלך בן מלך ואתה היית עבד וראוי לך לזכור בימי מלכותך זמן עבדותך ולא תתגאה, כאומרם ז"ל על פ' ביום טובה היה בטוב וביום רעה ראה, ביום הטובה ראה יום הרעה, ואתה טעמת טעם העבדות ואין ראוי לך לעשות בן חורין עבד. ונאמר אל אדוני יש לנו אב זקן, בשביל כבוד המלכות הוצרכנו להשיבך על כל שאלותיך. אדוני שאל, ויש לשאול שלא מצינו ששאל היש לכם אב או אח, כי הוא א"ל מרגלים אתם ואמרו הם י"ב עבדיך אחים אנחנו והנה הקטן וגו', וכן ג"כ באומרם לאביהם שאול שאל האיש לנו העוד אביכם חי היש לכם אח, הוא לא שאל ולמה אמרו שאל שאל ב"פ, ועוד אומרם שאול שאל לנו לאמר, מאי לאמר, וכן ג"כ אדוני שאל את עבדיו לאמר מאי לאמר. אלא א"ל מרוב החשדות שחשדתנו עד שאמרנו יש לנו אב ולא אמרנו בפירוש אלא הובן מתוך דברינו קודם שאמרת מרגלים אתם, אמרנו לך כנים אנחנו לא היו עבדיך מרגלים חזרת ואמר לא כי ערות הארץ כו'. אמרנו לך י"ב עבדיך אחים אנחנו וגו' והנה הקטן את אבינו א"כ אמרנו והנה הקטן את אבינו משמע שיש לנו עוד אח ושאבינו חי שאמרנו את אבינו, פירוש עם אבינו וכן אמרו לאביהם שאול שאל ב' שאלות, שאמר קודם מרגלים ואח"כ לראות את ערות הארץ. א"כ הבננו מתוך דבריו שכוונתו הוא לידע אם יש לנו אח, וז"ש שאול שאל האיש לאמר, משאלותיו ומדבריו נראה שכוונתו היה לשאול וז"ש כאן ג"כ אדוני שאל את עבדיו לאמר, ועוד י"ל ששם שומרים על פתחי המדינה והיו שואלים על שמו ועל שם אביו, ולז"א שאול על שמנו שאל על שם אבינו וכשראה שנכנסנו עשרה כל אחד בפתח אחר בני אב אחד כשראה כן אמר מרגלים אתם עד שאמרנו י"ב אחים והנה הקטן את אבינו, א"כ אדוני שאל הוא על שומרי הפתח ששאלום מה שמו ומה שם אביו, לאמר הוא לדעת היש לנו אח שאמר מרגלים אתם עד שאמרנו י"ב וכו':
<b>ובמדרש</b> תדע שמתחלה באת עלינו בעלילה כמה מדינות באו לכאן ליקח אוכל כלום שאלת להם כמו ששאלת לנו, נראה שמה שאמר אדוני שאל אינה שאלה אלא עלילה ומשום כבוד המלכות אמר אדוני שאל ולא אמר אדוני העליל, ונאמר אל אדוני יש לנו אב זקן וילד זקונים, ובזוהר יוסף אזדבן בגיניה דיהודה ואתאביד מאבוי והשתא את ערב ביה בבנימין ואתאחיד דלא יתאביד ובג"כ ויגש אליו יהודה, ולזה אמר וילד זקונים כלומר ששניהם עליו, ואחיו מת אולי כיון על שלה בן יהודה, ולז"א ואחיו מת כיון על אונן, ולזה לא אמר יש לנו נער כי בנימן היה גדול ואמר ילד אלא כיון על בנו שלה, כמשז"ל נודרים להרגים להטעותם לומר עבדא דבי נורא אנא:
<b>ותאמר</b> אל עבדיך הורידוהו אלי ואשימה עיני. במדרש זוהי סימת עין בנמוסים שלנו כתיב שלם ישלם ואם אין לו ונמכר וזה יש לו לשלם. הוקשה להם ז"ל שלא מצאנו שאמר יוסף ואשימה עיני לזה אז"ל ואשימה אינו חוזר על יוסף אלא ליהודה, א"ל סמית עינינו שבאת אלינו פתאום ונסמת עינינו ושכחנו למודנו מחמת אונסנו שאת אומר האיש אשר ימצא הגביע בידו יהיה לי עבד והכתוב אומר שלם ישלם אם אין לו ונמכר בגנבתו, זה יש לו לשלם, מקודם אמרתי לך האיש אשר ימצא הגביע בידו ומת גם אנחנו נהיה לאדוני וכו' מסמיות עינים אמרתי כן לפי שבא פתאום ואמר הרעתם אשר עשיתם, אבל אני שאני ערב ואשימה עיני צריך אני לפתוח עיני ולעיין בדינו, ואפילו שאני פסול לדין, דבר שהוא ברור וכתוב עביד איניש דינא לנפשיה, וזה אמר כתוב בנמוסינו אם בנימוסינו כתוב שיועיל תשלומים, ואם בנמוסיכם שהוא חייב הריגה שכן בן נח נהרג על הגנבה ואתה לא הרגתו אלא שיהיה עבד לתועלת המלכות אני מעולה ממנו, וז"ש ועתה על מה שעשית עתה שלא הרגתו ישב עבדך תחת הנער עבד לאדוני לא אמר עבד לבד אלא עבד לאדוני כלומר לתועלת אני מעולה ממנו, א"כ מפני ב' דברים איני יכול להניחו אחת שנפשו קשורה בנפשו והיה כראותו וגו' והורידו וגו', ואחרת כי עבדך ערב את הנער, ואף כי רש"י ז"ל פירש חסרון דברים כאן עד שיבא עליו כי, הוא פירש וא"ת למה אני נכנס לתגר יותר מאחי הם כלם מבחוץ כו', ועוד יתבאר כי בלשון אלא שהוא אחד מד' לשונות שמשמשין כי, ואמר והיה כראותו כי אין הנער ומת והורידו וכו', למה שהוא נתנו לכלם שכן אמר ויאמר אליהם ישראל וגו' ואת אחיכם קחו וגו' וכתיב ויקחו האנשים את המנחה וגו' ואת בנימן, א"כ הוא מסרו לכלם וכלם הם נתפסים בעון של והורידו עבדיך, אבל אני יש עלי עון אחר מוסף על זה שאני ערב את הנער מעם אבי לאמר מאי לאמר אמירה אחרת היתה שאמרו והצגתיו שערבו ממלאך המות, ולז"א כי עבדך ערב את הנער את דייקא ערב גופו שאמר אם לא הביאותיו אליך וערב נשמתו שאמר והצגתיו, וזו אמר ברמז במלת לאמר, וכדי שלא יאמר הוא ג"כ אביך ידאב עליך ג"כ והרי עון שאמר והורידו עבדיך וכו' במקומו עומד, לז"א לפחות לא אראה ברע אשר ימצא את אבי:
<b>ולא</b> יכול יוסף להתאפק, כשראה יוסף דבריו של יהודה שבכל דבור אמר אבי ואינו רוצה להדאיב לב אביו אמר יוסף אוי לי כמה שנים הדאבתי לב אבי ולא זכרתיו ולא עלה בלבי לומר אשלח להודיעו שאני חי והוא חושב ואומר טרף טורף יוסף, ואומר אך כמשז"ל על וישאר אך. נח שהיה גונח דם, אמר יוסף אני גרמתי לאבי ולפחות אחר שמלכתי שיש לי ט' שנים ז' דשובע וב' דרעב, וכשמצא יוסף עצמו שחטא חטא גדול שהניח אביו בשכול ובאבל וקפץ עליו לבכות, לא כמו הבכי של בנימן כשראה שאותו הבכי היה כי נכמרו רחמיו, ולז"א ויבקש לבכות הוא בקש הבכי, אבל כאן הבכי היה בא על החטא שהיה גובר עליו והיה בהרמת קול לפי שבא על חטא, לז"א ויתן את קולו בבכי לא אמר ויבך הבכי בא אלא היה מצטער להוציאו ולא היה לו כח שיעצור הבכי, וכדי שלא להתבזות בפני העם לבכות בפניהם או כדי שלא יצערו לאחיו שיאמרו אלו גרמו לו לבכות לזה קרא בקול גדול הוציאו כל איש ויתן קולו בבכי עד ששמעו מצרים. ויאמר יוסף אל אחיו א"ל סבת הבכי כמודה ומתודה על חטאו הגדול, ואמר אני יוסף כלומר אני בעולם ואבי בעולם ולא הודעתיו, כמה נתאבל עלי תימה איך חי, וזהו העוד אבי חי, ולא יכלו אחיו לענות אותו כי נבהלו ופחדו שלא יתלה הסרחון בהם שהם בד"י האבל לאביו וגם השכול, ומרבוי הרמת קול הבכי:
<b>מצאתי</b> כתוב ולא יכול יוסף להתאפק. דרך המלך הוא שמושיב שופטים לשפוט את העם והוא אינו שופט אלא אם יהיה דבר גדול ונוגע למלכות, ודבר מרגלים הוא דבר שנוגע למלכות, אבל דבר גניבה הוא לשופט וזו היא גנבת הגביע, אמר יוסף עתה יחשבו המצריים שאני אוהב לשמוע טענת בעלי דינים וכל מי שיש לו שום תביעה יניח השופט ויבא אצלי, לז"א הוציאו כל איש חוץ מאלו שיש בהם חשד של מרגלים ואני רוצה לפתותם, והוא כיון שלא יתבזו אחיו באומרו אשר מכרתם אותי שלא יאמרו אח כזה ימכר. עוד אמר הוציאו כל איש, כדי שלא ידעו המצרים מענין המכירה ויכתבוה בספריהם ללעג ולקלס על ישראל, והקב"ה פרסמה ששם בלב קיסר ללמוד התורה ולדעת דבריהם ולעשות הנקמה שעשה שהרג י' חכמים והכל סבה למרק עונם:
<b>ויאמר</b> יוסף אל אחיו גשו נא אלי. אז"ל הראה להם שהוא מהול. אשר מכרתם מכר תם המכר שלכם הוא תם והוא מזרע איש תם. ואפשר שמה שהראה להם שהוא מהול הוא שיוסף נולד מהול והוא אחד מי"ב שנולדו מהולים לזה הראה להם, שמי שנולד מהול אינו כמילת ב"ו:
<b>ויאמר</b> להם גשו נא אלי, ר"ת לגנאי, לגנותם ולומר להם אני יוסף אחיכם, אני לעולם זכרתי האחוה ואתם לא באתם אלא בסבתי שלקח אבי את רחל ואתם מכרתם אותי אם הייתי נאבד אף כלכם נאבדים שאתם נקראים על שמי שנאמר אוני יחנן ה' שארית יוסף, ואמר אשר מכרתם אותי מצרימה נחם לבם ואמר להם תדעו שזו היא סבה אלהית שהמכירה היתה למצרים ולא למקום אחר כי למחיה וכו', ועתה אל תעצבו וכו', א"ל להרבה דברים היתה סבת מכירה זו, שלחני למחיה כי למחיה למ"ד מ"ם מלמחיה ע', נבא שהם ע' נפש. ועוד שלחני לשום לכם שארית, כשיהיה הגלות לא יגרשום ממקומם אלא ישבו בארץ ויזכרו מה שעשיתי עמם שזנתי אותם בשנת רעבון, וכן היה שאע"פ שאמר אשר לא ידע את יוסף לפחות הועיל להם שלא גירשום שנאמר ומושב בני ישראל וגו', ויש תועלת אחרת במכירתי למצרים ולא למקום אחר שאילו היה הגלות למקום אחר לא הייתם יכולין לסבול עול הגלות והייתם מתערבים עמהם וכורתים להם ברית, אבל במצרים לא יקבלו אתכם כי תועבה למצרים כי אפילו הלחם כשנגע בו הישראלי הוא מתועב להם ואינם אוכלים אותו וכ"ש שלא יתערבו בהם. עוד תועלת אחרת במכירה למצרים כדי שלא יתחתנו בהם שאם היו מתחתנים בהם לא היו יוצאים לעולם, הרי גלות בבל לפי שנשאו נשים נכריות לא יצאו כולם ולא נעשו להם הנסים שנעשו להם במצרים, כמו שאמרו ז"ל על פסוק עד יעבור עמך ה' עד יעבור, שתי העברות, ראויים היו ליעשות להם נס בימי עזרא כדרך שנעשה בימי משה אלא חטא נשים נכריות גרם, זהו להחיות לכם שלא, תטמעו בהם, כי כל אותו הזמן שהיו ישראל במצרים לא חשק שום ישראל מצרית ולא מצרית חשקה בשוה ישראל, אע"פ שהמצריים הם כעורים והם היו מצויינים כמשז"ל ויהי שם לגוי גדול מלמד שהיו ישראל מצויינים שם וכו' עם כל זה לא חשקו בהם, כי אשת פוטיפר היתה סבה מאתו יתברך, אבל שאר המצריים היו מתעבים אותם, א"כ להחיות לכם ודאי לפליטה גדולה שתפלטו מהם כמ"ש, לא תחשקו אתם בהם והם ג"כ לא יחשקו בכם, ואע"פ שאני מבשר לכם ענין הגלות אל תעצבו כי יהיה שלום בימיכם כי הרי אני עומד בפניכם וכל עוד שאני חי לא ישלטו בכם כ"א אחרי מות כולכם, וזהו לכם שארית בארץ ולהחיות לכם וכו', ועתה לא תזוח דעתכם לומר שאתם שלחתוני, לא אתם שלחתם אותי הנה כי אתם מכרתם אותי למדינים והמדינים מכרו אותי לישמעאלים סוחרים והם מכרוני למצרים, וכנגד אלו הד' מכירות שמני אלהים לאדון ואב ומושל ושליט, מהרו ועלו אל אבי, אל תניחוני בחטא שחטאתי עד עתה שהנחתי אבי באבל ולא קיימתי כבוד אב, ואם כן מהרו וכו' ואמרתם אליו כה אמר בנך יוסף, אל תקדימו לומר יוסף בנך אלא בנך ואח"כ יוסף, וכן לא תאמרו כמ"ש לכם אב אדון ומושל, אלא שמני אלהים לאדון לבד, כדי שלא יתעלף מרוב השמחה וימות, כמו שמצינו במסכת כתובות (ס"ב:) כמה מעשיות מב"א שמתו מחמת השמחה, אבל אחר כך כשיתחזק לבו והגדתם לאבי את כל כבודי ואת כל אשר ראיתם, והם לא עשי כן אלא ויגידו לו לאמר עוד יוסף חי וכי הוא מושל, לזה ויפג לבו וכו', ולמה אמר שיאמרו לו שמני אלהים לאדון הואיל והוא מפחד שמא יתעלף מרוב השמחה אפילו זה לא יאמר, אלא שהוא אומר רדה אלי ולמה לא יבא יוסף אליו, לז"א שמני אדון למצרים אני איני יכול לבא אליך אבל אתה תבא אלי אל תעמוד, ואם יקשה עליך ישיבת ארץ מצרים ארץ טמאה כמ"ש המדרש שהוקשה עליו עד שא"ל הקב"ה אנכי ארד עמך, לז"א לו וישבת בארץ גושן, במקום שישב שם אברהם ונתן לשרה במתנה כדי שישבו בה ישראל בעודם בגלות וצאנם ובקרם, וז"ש אתה ובניך ובני בניך וצאנך ובקרך, א"כ צריך שתחזיק בה מעתה, א"כ רדה אלי אל תעמוד, רמז לו שלא יעמוד שם גופו אחר מיתה, וזהו אל תעמוד. וישבת בארץ גשן, א"ל אם יקשה עליך ישיבת מצרים כדי שלא תהנה מממשלת הקליפות, וכלכלתי, ע"י כי אני השליט והמזון ע"י יורד לכ"י שהוא נקרא, כל כי כל בשמים ובארץ ותרגם דאחי' בשמיא ובארעא וכ"י נקראת כל, וה' ברך את אברהם בכל, ולז"א כלכלתי היינו כל כל, ועוד כי זה חמש שנים רעב וכשיש רעב בעולם העולם ניזון מהקליפות, ולז"א והיית קרוב אלי פן תורש תעשה רש, לפי שהקליפה אין לה אלא התמצית שהיא שואבת מבחוץ, א"כ אפילו תשב בא"י אתה תחת רשות הקליפות הואיל והן שני רעב, א"כ רדה אלי אל תעמוד, וראיה מהזוהר כדלקמן:
<b>עוד</b> פן תורש, א"ל אם תשב שם תצטער בכל עת כשיכלה המזון לחזור לכאן, כי דבר מלך הוא שלא יבוא אלא חמר אחד ולא ישלח עבד כמ"ש, ודבר מלך אין להשיב א"כ יצטרכו בכל עת לחזור לבא, וא"כ יתום הזכות כי מנכים לו מזכיותיו כמו שהוא אמר קטנתי מכל החסדים נתמעטו זכיותי ותהיה רש מן הזכיות, א"כ פן תורש אתה וביתך שלא ישאר להם זכות אבות, וכל אשר לך ג"כ פחד על עצמו שמא בהליכתם ובחזירתם יאכלו זכות אביהם ולא ישאר לו שום זכות וזהו וכל אשר לך שהוא יוסף המאושר לך, וכן לך למ"ד כ"ף, גימ' זהו יוסף:
<b>והנה</b> עיניכם רואות ועיני אחי בנימן. א"ל זה אחר שהראה להם שהוא מהול ונתן להם סימן שמכרוהו למצרים. עוד נתן להם סימן אחר שאמר להם זה הוא אחי מאמי ושמו בנימין, כי פי המדבר, מקודם היה מליץ בינותם ואמר הוציאו כל איש ואני מדבר עמכם בלא אמצעי מכאן תדעו בעין השכל שאני מבקש אחוותכם, ואע"פ שאמרתי אשר מכרתם אותי, בפה אמרתי לסימן ולא בלב. ולפי שהוא רוצה לבכות על צואריו כדי שלא יקנאו בו הקדים להם שהוא אחיו ועכ"ז וינשק וגו' ויבך ג"כ עליהם כדי שלא להטיל קנאה, ואפשר שבכה עליהם לפי שהוא מת קודם כלם:
<b>ובתיקונים</b> ראייה למ"ש שבשנת רעבון שולטין הקליפות, ובזוהר אמר על פסוק וליוסף יולד שני בנים בטרם תבא שנת הרעב ז"ל, בההיא שעתא פריש לון קב"ה וברא לוו כל חד וחד יומין ושנין אלין איקרון ימי הרעב ורזא דא אילין איקרון ימי הרעב ואילין ימי שובע, ר"ש אמר רזא דא איהו רזא עלאה בשנת הרעב כיון דאיהי שלטא בעי לאשתמרא מבועיה בגין דאי לא סתים ליה גרים לאמשכא רוחא לההוא ולדא מההוא סטרא דהא קב"ה בעי לקדשא לישראל בכולא ולא יהא לון בסטרא דמסאבו כלום, וזהו קצור דבריו ושם האריך וכו':
<b>והקול</b> נשמע בית פרעה לאמר וגו', וייטב בעיני פרעה. ששמע שהוא ממשפחת אברהם אבינו שהמליכוהו על כל העולם, שא"ל נשיא אלהים אתה בתוכנו מלוך אתה עלינו, והרשע התחיל לעוין ליעקב ואמר ליוסף אמור אל אחיך זאת עשו קחו את אביכם ובאו אלי, אמר הוא מבני שם ופרעה מבני חם שנתקלל בעבדות לזה כיון שיבא יכנס תחת ממשלתו כדי שיהיה מושל עליו, לז"א וקחו את אביכם ואתנה לכם את טוב ארץ מצרים ואכלו את חלב הארץ, ואמר ליוסף ואתה צויתה קחו לכם מארץ מצרים עגלות, ואז"ל שהיה חקוק ע"ז עליהן ושרפן יהודה, ועשה כן כדי שיכנס תחת רשותו, והמזל של מצרים הוא טלה ושל ארץ כנען עגל אלא בשעה שנכנסו ישראל לארץ הפילו הקב"ה שנאמר זאת הארץ אשר תפול לכם מלמד שהפילו כמשז"ל במדרש, ולזה נאמר וכף רגליהם ככף רגל עגל לדוש עליו, ואולי לזה היתה כוונת ערב רב בעשיית העגל אמרו מאחר שהם הולכים אליו יבא וילך לפנינו. א"כ זאת היתה כונת פרעה, ארורים הרשעים שאין טובתם שלמה, וכשראה יוסף כן עשה עגלות אחרות מצד הקדושה והטהרה לבטל כח העגלות של פרעה הרשע, וזהו וירא את העגלות אשר שלח יוסף לשאת אותו, שראה בעין שכלו שהן כדאין לשאת אותו להיותם מרכבה לו אז ותחי רוח וכו', וזהו ויתן להם יוסף עגלות ע"פ פרעה שהיו עולים על פיו של פרעה על אותם עגלות שהמשיך עליהם כח הטומאה בפיו. ולאביו שלח כזאת עשרה חמורים נושאים וגו' ועשר אתונות נושאות בר ולחם ומזון, היו עשרה חמורים ועשר אתונות, חמורים מסטרא דימינא ואתונות מסטרא דשמאלא, כדי להודיע לאביו שהם כבושים תחת ידו ולא יירא מהם בביאתו לח"ל, כי למד חכמת בני קדם כמ"ש בזוהר בלק דף ר"ז ז"ל א"ר יהודה באלין כתרין תתאין אית ימינא ואית שמאלא מסטרא דימינא חמרי כמא דאוקימנא ומסטרא דשמאלא אתני, ותאנא עשרה אינון מימינא ועשרה משמאלא ודא הוא דא"ר יוסי יוסף כד אתפרש מאבוי ידע בחכמתא דלעילא ברזא דכתרין קדישין עילאין כיון דהוה במצרים אוליף בההיא חכמתא דילהון באינון כתרין תתאין איך אחידן אינון דימינא ואינון דשמאלא י' דימינא וי' דשמאלא חמרי ואתני, ובג"כ רמז לאבוי ממה דאוליף תמן דכתיב ולאביו שלח כזאת עשרה חמורים ועשר אתונות, א"ר יוסי אינון דימינא כלילן כלהו בחד דאיקרי חמור והאי הוא ההוא חמור דכתיב לא תחרוש בשור ובחמור והאי הוא חמור דזמין מלכא משיחא למשלט עליה דכתיב עני ורוכב על חמור ואינון דשמאלא כלילן כלהו בחד דאיקרי אתון דהא ש מסטריה נפיק עירה קטרוגא דדרדקי והיינו ועל עיר בן אתונות, ועשר אתנת חסר עשר דכלילן בחד ודא הוא דא"ר שמעון מאי דכתיב אסרי לגפן עירה אסרי לגפן זמין קב"ה לקשרא בגינהון דישראל דאיקרון גפן עירה דאיהי קטרוגא דלהון בגין דאיקרו שורק דכתיב ואנכי נטעתיך שורק בני אתונו ההוא דנפיק מסטרא דהאי אתון ע"כ. לזה אמר עשרה חמורים שהם מימינא נושאים מטוב מצרים, ועשר שהם מסטרא דשמאלא אמר נושאות שהוא אינון כלילן ביה לחם ובר ומזון הכל מסטרא דימינא דאהדר שמאלא ימינא, כל זה שלא יפחד מהקליפות:
<b>וישלח</b> את אחיו וילכו ויאמר אליהם אל תרגזו וגו'. היל"ל וישלח את אחיו ויאמר אליהם אל תרגזו אחר כך וילכו כי אחר שהלכו מה יאמר אליהם. אלא התפלל עליהם שיתקצר להם הדרך כדי להקל מעליו חטא האבל והשיכול של אביו, ולזה היה המהירות שאמר להם ומהרתם והורדתם את אבי וכו', וכן אל תרגזו בדרך גימ' א"ל אלהי"ם הוי"ה יקצר לכם זה הדרך ע"ה, וכן היה שנאמר ויעלו ממצרים ויבאו ארצה כנען מיד, אם לעבד קפצה לו הארץ כ"ש לעשרה שבטי יה, גם כדי שלא יפסעו הרבה בארץ טמאה, ומה שהוצרך לג' שמות אלו לפי שר"ת י"ב והם עם אביהם י"ג ועם ס"ת פ"ז ושמעתי ששם של קפיצת הדרך סודו פ"ז, והזכיר ג' שמות אלו שהם כלל האבות, והבן:
<b>ויגידו</b> לו לאמר עוד יוסף חי. מאחר שהוא צוה להם ואמר ואמרתם אליו כה אמר בנך יוסף ולא תאמרו יוסף בנך כיצד הם לא יעשו צוויו כמו שאמר כדי שלא יפוג לבו. אלא הם עשו בחכמה אחרת שאמרו לתינוקות שיאמרו יוסף חי, כדאיתא פר"א שאמרו לסרח בת אשר אמרי כך, וזהו לאמר שהם לא אמרו, ולא אמר ויספרו לו אלא ויגידו שהיתה מנגנת ובנגון היתה מארכת ומבלעת הדבר קודם בהבלעה ואחר כך עשתה ממנו יתד יוסף חי, והיא א' מעשרה שנכנסו חיים לג"ע, לפי שהיא אמרה יוסף חי אמר לה יוסיפו לך חיים נצחיים, כמו שאמרה יוסף חי כן אמר יוסיף לה חיים, ועשו כן לפי שלא היו יכולים לגלות הדבר שעשו נדוי על מי שיגלנה ואפילו השכינה לא גילתה לפי ששתפוה, אלא אחר שנודע הדבר אמר ותחי רוח ולא גילתה אלא נודע מאליו, וזהו ויגידו לשון המשכה תרגום משכו נגידו, אחר כך וידברו אליו את כל דברי יוסף וכו', וירא את העגלות ותחי רוח, רמז לו יוסף עגלה ערופה באה כדי שימצא החלל, ואז"ל שהיה יוצא חבל רימה מנבלת העגלה עד ביתו של הורג והיו יודעים מי הוא, וכן הוא רמוז ואתה תבער הדם הנקי ס"ת רימה, אם כן רמז לו כבר נמצא חי כמו שאלו העגלות הם חיים, ולחזק הדבר שלח לו שנים שאמר עגלות בלשון ורבים, ואמר ותחי ולא אמר ויחי לפי שעשו חרם ביניהם ושתפו שכינה עמהם שלא יתגלה הדבר, וכבר אמר ששתוף השכינה הוא שאינה שורה לא מתוך אבל ולא מתוך עצבון ולא מתוך יגון ואנחה, ואחר שפג לבו ונתעלף חלה עליו השכינה, וכן ותחי רוח גימ' עם ב' מלות וחזרה לו השכינה, וכן אנכי ארד עמך מצרימה גימ' שכינה, ולז"א ותחי ולא אמר ויחי, ולזה היה ע"י תינוקת וע"י נגון, והבן:
<b>ועוד</b> למה עגלות ולא דבר אחר, לפי שיוסף היתה כוונתו עתה להוריד אביו בעגלות כדי שלא יהיה לו בלבול ברכיבת בהמה, ובא אל פרעה לראות מה יאמר לו, א"ל פרעה טענו את בעירכם ולכו בואו ארצה כנען כלומר הוליכום ואל תביאום, לפי שהיו חמורים והוא בזוי המלכות אם יבאו בהם מאחר שהם אחיך, ועל פי דרכם לא ילכו ריקם אלא טענו, ואתה צויתה שלא יבאו אלא בעגלות, לפי שנימוסי מצרים שאין רוכב על סוס כי אם מלך ושרים, מיד שמח יוסף ותאות צדיקים יתן, מיד ויתן להם יוסף עגלות וכו':
<b>ובזוהר</b> אמר רמז רמז לו יוסף בעגלות דהא עגלה לא אתיא אלא על קטלא דאשתכח ואיהו אי הוי קטיל הוה אשתכח ע"כ ורמז להם שבעגלא ובזמן קריב יגאלם הקב"ה, וכן אמר להם בשעת מיתתו פקוד יפקוד, אמר להם אל יקשה בעיניכם שאני הייתי סבת ירידתכם למצרים, שמנין פקוד שהוא ק"ץ שנה יחסר לכם מגלות, וזהו פקוד יפקוד. וכשראה יעקב זה אמר ותחי רוח וכו', ואמר אביהם לומר שהוא ג"כ היה להם חיות עמו ונתחברו רוח ברוח, ותחי רוח יעקב אביהם ס"ת חי בם, חי במדות הוא ביוסף שמדתו אל חי, כשנתחבר בהם נתן להם חיות, ולזה אמר לעיל ויעלו ממצרים ויבאו ארצה כנען אל יעקב אביהם, כשירדו פעם ראשונה לשבר אוכל, ובחזרתם לא הזכיר בהם לשון עלייה, אלא וישאו את שברם על חמוריהם וילכו משם, ולפי' רש"י ז"ל שאמר ארץ ישראל גבוהה מכל הארצות אמר בה עלייה היל"ל ג"כ כאן ויעלו משם, אלא עתה שנתחברו ונתחברו י"ב כאחד עתה עלו במעלה, ולז"א יוסף בהתודעו אליהם מהרו ועלו, עתה יש לכם עלוי והתחברו עם אבי והתאחדו ותהיו אחד עמו, יעקב יוסף במ"ק ל"ב, אל יעקב אביהם ס"ת לבם, אם כן ותחי רוח יעקב אביהם ס"ת חי בם, ולזה אמר ויאמר ישראל רב עוד יוסף בני חי אלכה ואתחבר עמו, ולזה כשנתחבר עמו אמר ויחי יעקב בארץ מצרים, שנשלמה הוי"ו, ולזה אמר וירא את העגלות, אמר בזוהר כמה עגלות הוו שית כד"ח שש עגלות צב, וזו הכוונה להשלים הוי"ו, אם כן כשנשתלמה הוא"ו שרתה עליו שכינה, לפי שהוא סוד הוי"ו, וכן ישראל כשעלו למנין ס' רבוא שרתה עליהם שכינה ונגאלו:
<b>ויאמר</b> ישראל רב עוד יוסף בני חי. כתב רבינו בחיי ז"ל, על דרך הפשט לפי שאמרו לו שני דברים עוד יוסף חי וכי הוא מושל, לז"א די לי שהוא חי וזהו רב לי הרבה, והאריך ע"ד המדרש ע"ש:
ויסע ישראל וכל אשר לו ויבא בארה שבע. ליחד המדות, וכן ויזבח זבחים ר"ת בגימ' אחד, והזבחים היו שלמים, ולזה אמר לאלהי אביו יצחק, כן כתב רבינו בחיי ז"ל, כי מפני שראה גלות מתחיל בזרעו והיה מפחד מזה ע"כ הוצרך להקריב קרבן הזה לפחד יצחק כדי להשלים המדות, וכיון שהקריב קרבן אל הכוונה הזאת אז נראה לו פחד יצחק במדת הדין הרפה, לבאר כי אע"פ שיגלו שם בניו לא יכלו בגלותם, ועל כן אמר אלהים במראות הלילה, כלומר אע"פ שהוא דין שהוא אלהים במראות הלילה במדת הדין הרפה הוא בשרו בגאולה אחר השעבוד ע"כ:
<b>במדרש</b> א"ר יהושע חזרתי על כל בעלי אגדה שבדרום שיאמרו לי פסוק זה ולא אמרו עד שבאתי אצל ר' יהושע בן פרויה ואמר לי הרב והתלמיד שהיו מהלכים בדרך שואלים תחלה בשלום התלמיד ואחר כך בשלום הרב א"ר הונא כי אתא רבי יהושע בן לוי לטבריא שאליה לר' יוחנן ולרשב"ל, ר' יוחנן אמר שחייב אדם בכבוד אביו יותר מכבוד זקנו, רשב"ל אמר על ברית השבטים הקריב. הוקשה להם ז"ל לפי שהקרבן אינו אלא להוי"ה כי זובח לאלהים ח"ו יחרם ואיך יעקב יזבח לאלהי אביו, לזה אמר ששאל לכל בעלי אגדה שבדורו ולא אמרו לו, וכן רבי יהושע בן לוי שבא לטבריה ושאל לר' יוחנן וריש לקיש. ומה שאמר ריש לקיש על ברית השבטים הקריב הוא כמו שפירש רבינו בחיי ז"ל, וכן בזוהר ע"ש:
<b>ובמדרש</b> ויסע ישראל בארה שבע. הלך לקוץ ארזים שנטע אברהם זקנו בבאר שבע שנאמר ויטע אשל בבאר שבע, וכמה היה ארכן שלשים אמה והצניעום עד הקמת המשכן הה"ד וכל איש אשר נמצא אתו עצי שטים ע"כ, לזה אמר נמצא:
<b>ויאמר</b> אנכי החל אלהי אביך אל תירא מרדה מצרימה. שהיה ירא יעקב שמא יטמעו בניו עם המצרים ויתערבו עמהם וישאו נשים מהם וילמדו לשונם כמו שהיה בבבל שנאמר חצים מדבר אשדודית ואינם מכירים לדבר יהודית ונשאו נשים נכריות ולא יהיה להם גאולה, לזה הבטיחו הקב"ה ואמר לו אנכי ארד עמך מצרימה, כמו שבירידה אני נכנס עמהם במנין שהיו ע' חסר אחד עד שנכנס הקב"ה עמהם והשלים מנין ע', ולזה נתיחסו הזכרים בשמותם שאמר ואלה שמות בני ישראל ועלי למנין ס"ט והקב"ה השלים מנין ע', יש לו בהם צורך וכתב רבינו בחיי ז"ל כל הנפש הבאה ליעקב מצרימה שבעים ועם יעקב ע"א, וכן אספה לי שבעים איש מזקני ישראל ועם משה ע"א, וכן סנהדרי גדולה ע' ועם הנשיא שעל גביהם ע"א, וכן ע' אומות ועם ישראל ע"א, וכל זה דוגמא של מעלה כנגד ע' מלאכים הסובבים לכסא הכבוד ועם הקב"ה ע"א והם נקראים בית דינו ע"כ. א"כ נכנס עמהם להשלימם בכל מיני שלימות שכביכול הוא שוה להם כן יהיה בעלייה עלו לס' רבוא חסר אחד עד שנכנס הקב"ה עמהם במנין, זהו ההבטחה שהבטיחו כמו שבירידה אני שוה לכם כביכול והם כלם צדיקים ואינם מתערבים עמהם ואין נושאים מהם ואין משנים שמותיהם כמו שאמר ואלה שמות כן בעלייה שמי מעיד עליהם. ואם תאמר למה לא עשה כן בגלות בבל, דע שבגלות מצרים הם כמו הנער הקטן שעדיין לא ראה אור והם היו מוטבעים בגלולי מצרים ובע"ז שלהם כמו שאמרו ז"ל על פסוק לבא לקחת לו גוי מקרב גוי וגו' ולא ידעו הקב"ה ולא ראו נפלאותיו ולא הכירו דרכיו, ולזה אע"פ שעשו במדבר כמה הכעסות ועשו העגל ונגזרה גזרה במדבר הזה יתמו ושם ימותו לא נגזרה על פחות מבן עשרים ולא על יותר מס' ואפילו על מי שנגזרה עליהם הגזרה שהם מבן כ' ולמעלה לא מת אחד מהם פחות מס' עד שעבר עליהם כרת. אבל אחר שהוציאם ממצרים ועשה להם כמה נסים ונפלאות בים ובמדבר ובנתינת התורה ובמן ובבאר והעלם לא"י ובנה להם ב"ה אז נמסרה הבחירה בידם, משל לבן קטן שהיה אביו מאכילו ומשקהו ומלבישו וכשגדל השיאו אשה ובנה לו בית אמר לו עד עתה הטפלתי בך מכאן והלאה הטפל אתה בעצמך כבר גדלת וידעת הטוב והרע ובחרת, לזה לא נעשה להם בגלות בבל כמו שנעשה להם במצרים, כי הניחם על בחירתם והם הלכו אחר יצרם:
<b>עוד</b> אל תירא מרדה מצרימה. לפי שאמר ליצחק אל תרד מצרימה וירא שלא יעכב על ידו והקריב לו קרבנות כדי שלא יעכב, לזה אמר לו אל תירא לא די שלא אעכב אלא אדרבא אנכי ארד וכו', ואמר ואנכי אעלך גם עלה, א"ל בזכות התורה שקבלו כשאומר אנכי ה' אלהיך, אעלך מזה הגלות, גם זה גלות בבל, עלה זה גלות אדום, אז כשבשרו כן אמר ויקם יעקב מבאר שבע, קימה היא לו ירידתו למצרים אע"פ שהיא שפלה והולכים לה בירידה, אינה אלא קימה, ולזה אמר לו אל תירא מרדה מצרימה, כלומר לא יעלה על דעתך כמו שהולכים לה בירידה כן יהיה לך ירידה ח"ו, לזה לא נזכרה בו ירידה אלא אמר ויקחו את מקניהם וגו' ויבאו מצרימה, לא אמר וירדו וכה"ח וכל זרעו הביא אתו לא אמר הוריד, וכן ואלה שמות בני ישראל הבאים מצרימה לא אמר היורדים, והיית רק למעלה ולא תהיה למטה, וכן הבטיחו שאמר לו כי לגוי גדול אשימך שם, אז"ל ויהי שם לגוי גדול מלמד שהיו ישראל מצויינים שם:
<b>וישאו</b> בני ישראל את יעקב אביהם ואת טפם ואת נשיהם בעגלות אשר שלח פרעה לשאת אותו. לפי שאמר פרעה ועינכם אל תחוס על כליכם אולי יש לכם הרבה מטלטלים ואין מספיקים העגלות לשאת, לזה אמר וישאו בני ישראל, הוא חשב שהולכים בדרך הטבע ובאמת וישאו בני ישראל בעגלות שנשאו נושאיו אשר שלח לשאת ולא נשאו אלא שקפצה להם הארץ, ומשום כבוד המלכות לקחום, ולזה אמר אשר שלח פרעה לשאת אותם וכו', ואותם ששלח פרעה שרפם יהודה, ופירוש אשר שלח ר"ל שבאו בעגלות ולא בחמורים לחלוק כבוד למלכות ולכבודו של יעקב:
<b>ויקחו</b> את מקניהם ואת רכושם. המקנה אינו ניקח ובפרט אם הוא בהמה גסה היל"ל וינהגו את מקניהם כמו שאמר וינהג את כל מקנהו, כל זה ראיה שלא באו בהליכה ממש אלא בקפיצה ולזה אמר ואת רכושם כי היה רכושם רב לא כמו שאמר להם פרעה ועינכם אל תחוס, ולזה אמר אתו ג"פ, יעקב וכל זרעו אתו, בניו ובני ביתו אתו, בנותיו ובנות בניו וכל זרעו הביא אתו, לומר שבזכותו קפצה להם הארץ אם לעבד קפצה לו ליעקב ולי"א שבטים לכ"ש וארונו של יוסף והוא מת היה הולך מאליו מ' שנה יעקב וכל בניו בדרך מועט לכ"ש שילכו העגלות מאליהן:
<b>בניו</b> ובני בניו וגו' וכל זרעו הביא אתו מצרימה. זה הפסוק כולו הוא מיותר וכבר אמר ויבאו מצרימה יעקב וכל זרעו אתו למה כפל הענין ולמה אמר אתו ג"פ. אפשר לומר שהביא יעקב כל הדורות שעתידין לבא הביאם בגלות מצרים ולזה כפל ואמר ב"פ וכל זרעו הביא אתו כדי שיראו נסיו ונפלאותיו ויקבלו התורה שכולם היו במעמד הר סיני שנאמר להם אנכי ה' אלהיך אשר הוצאתיך מארץ מצרים שכולם נבלעו בהם וכה"א ואותנו הוציא משם, בכל דור ודור אומרים אותנו הוציא משם, ובכל מצוה ומצוה אומר אשר הוצאתיך ולא אמר אשר הוצאתי את אבותיך, וכן אנו אומרים אמת ממצרים גאלתנו, לא גאלת את אבותינו, ועם המשל שאמ' לעיל תבין יותר, וכן אמר כימי צאתך מארץ מצרים אראנו נפלאות לא אמר אראך, וכן אמר יצאו כל צבאות ה', וא"כ אומר הוציא ה' את בני ישראל ממצרים על צבאותם קודם אמר על צבאות ה' ואח"כ אמר צבאותם. אלא יצאו כל צבאות ה' שכינה ומחנותיה, ולזה צבאות ה' מלא, בני ישראל על צבאתם חסר, הם כל הדורות העתידין לבא ג"כ היו במצרים ויצאו כדי להרגילם בגלות כדי שיוכלו לקבל הגלות של ע' אומות שהוא גלות אדום שמכתבת טרוניא לכל המלכיות, כי אברהם אבינו בירר לבניו ד' גליות כדי שלא יכלו באש של גיהנם, וה' הסכים על ידו שנאמר אם לא כי צורם מכרם וה' הסגירם, וחזרה גיהנם משרפות אש לכל העכו"ם קוצים כסוחים, וכן יצחק כוונת ברכתו לעשו היתה זאת שישבו בני יעקב תחת גלות אדום ואחיו ועתה יעקב הביאם כולם וכולם כוונו לשבור הקליפה ולהתיך זוהמת הנחש, וסימן אל גנת אגוז ירדתי ארבע קליפות יש לאגוז ולזה ד' גליות נאמר לאברהם, והנה אימה חשכה גדולה נופלת, ויעקב אבינו רצה לכלול הכל בגלות מצרים שבאו שם ע' אומות מחמת הרעב, וכשבאו ישראל במעמד הר סיני פסקה זוהמת הנחש ונשתברו הקליפות שהם ד' בכורות אלא שחזרה בעשיית העגל, ומה שאנו אומרים בליל פסח ואילו לא הוציא את אבותינו עדיין אנו ובנינו וכו', זהו לשכך אוזן הבן שאין לו דעת לקבל כמו שאמר כנגד ד' בנים דברה תורה וכו', א"כ וכל זרעו כל הדורות היוצאים מזרעו הבי"א מצרימ"ה גימ' משה גואל, שהביא גואלם עמהם, ולזה רמזו ז"ל וחמושים אחד מחמש מאות שאותם שהיו בגוף ושאר הנשמות העתידין לבא יצאו, וכן חמשים במלואו כזה ח"ת מ"ם שי"ן יו"ד מ"ס הנעלם גימ' העתידין ע"ה, הם הנשמות הנעלמות, ומשו"ל השאר מתו בשלשת ימי אפלה פירוש שנתעלמו, ולזה היה רבוי שהיו יולדות ו' בכרס אחד וי"א שהיו יולדות בכל יום, וכן ג"כ רמזו על פ' אהיה אשר אהיה א"ל הקב"ה למשה אני הייתי עמהם בגלות זה אהיה עמהם בשעבוד מלכיות היל"ל אהיה עם בניהם ולמה אמר עמהם לרמוז למה שאמרתי, א"כ יעקב הביא כל הדורות העתידין לבא תחת גלות מצרים ויכלול בו כל שאר הגליות שעתידין לקבל ולא יהיה גלות עוד ויחזרו לכוונת הבריאה להיות כמלאכים שנאמר בראשית ברא אלהים, שהם המלאכים נקראים בני אלהים שנאמר ויבאו בני האלהים וכתיב אני אמרתי אלהים אתם, ובמעמד הר סיני נפסקה זוהמת הנחש אלא שחזרה ונמשכה הערלה בעשיית העגל:
<b>ואת</b> יהודה שלח לפניו אמר בזוהר כמו שאדם הראשון לא בא לעולם עד שברא הקב"ה כל מה שצריך ובא אדם ומצא עולם בנוי ושלחן ערוך כן יעקב שהוא תקונו של אדם לא ירד למצרים עד שירד יוסף לפניו וקבץ כל כסף וזהב של כל העולם אחר כך ירד, כן כתב בפ' מקץ דף קצ"ו:
<b>ואת</b> יהודה שלח לפניו אל יוסף להורות לפניו גושנה. שלחו לפנות ע"ז מאותו מקום, ולמוד הוא לפנות ע"ז שהרי שרף ע"ז בעגלות ששלח פרעה שהיה בהם ע"ז, ומה שאז"ל לפנות לו מקום לבית המדרש נדרש ממ"ש ב"פ לפניו, ושלחו לפי שהוא גבור ויכריחם על כרחם לפי שהביאו עמהם שטר מתנה שנתן פרעה ארץ גשן לשרה במתנה, ולז"א וישבת בארץ גושן בארץ יש לך ישובין בה, הזכירו שיביא עמו שטרי המתנה, וכן גשנה במלואו גימ"ל שי"ן נו"ן ה"א גימ' משטרו שהיא כתובה בשטרו, גם משטרו שהוא הקב"ה הוא בארץ גושן, כי במצרים נאמר ועברתי דרך העברה, אבל בארץ גושן היה לו ישוב לפי שמשטרו שם שעולה בה רצועה מא"י, גשן באתב"ש בגי' אר"י לזה שלח ארי, ולזה אמר פרעה כי טוב כל ארץ מצרים לכם הוא, גושנה במ"ק טוב והיא מיטב הארץ ששם מושב בני מלכים וישראל בני מלכים. גשן באלב"ם גנ"י לפי שהיו שם גנות ופרדסים כדי שיטעו שם ארזים להוליכם עמהם במדבר לעשות מהם משכן, וכד"א תחת התפוח וגו' אל גנת אגוז וגו' והרד"ק ז"ל כתב בספר יהושע את כל הארץ הזאת ואת כל ארץ הגושן ז"ל אין זה גושן של מצרים והיא נבלעת בתוך ערי ישראל כמו שאמר ויעל לקראת אביו גושנה מלמד שהיא בעליה כלפי א"י ובזכות שהלך יהודה בשליחות אביו להורות לפניו זכרו שיהיה לחלקו ארץ גושן שהיא טובה ע"כ, א"כ גושנה היא א"י אבל ארץ גושן היא ח"ל לזה גושנה בה"א בסוף, ולזה אמר ואמרתם אנשי מקנה היו עבדין בעבור תשבו בארץ גושן, אבל יעקב אבינו היה בגושנה באותה רצועה שהיא א"י כי אותו מקום לא היה מכיל לכולם כי אם ליעקב לבד. ואפשר באומרו ואת יהודה שלח לפניו רמז כאן שנשתלחה אותה רצועה מא"י לגושן, וזה שחזר ואמר לפניו גושנה אותה רצועה היתה נעלמת שלא היתה נודעת אלא ליעקב ולבניו, ולזה אמרו לו ועתה ישבו נא עבדיך בארץ גושן, וכן אמר פרעה במימוב הארץ הושב את אביך ואת אחיך ישבו בארץ גושן, ולזה צוה יעקב ליוסף בעת מיתתו אמר לו וקברתני בקבורתם פחד שלא יאמר יוסף שיקברוהו בגושנה שהיא א"י א"ל אע"פ כן לא תקברני אלא עם אבותי, א"כ יעקב אבינו ע"ה לא נכנס באויר ח"ל כדי שלא להטמא מאוירה של ארץ העמים אלא היתה הרצועה של א"י מתקפלת והולכת לפניו והוא בתוכה, וכן כשהוליכוהו לאחר מיתה היתה מתקפלת והולכת עמו, וזהו שרמז לו אנכי ארד עמך מצרימה ואנכי אעלך גם עלה, כי מלת אנכ"י היא כ"י והיא נקראת א"י ליודעי חן, וזהו טעם גלגול מחילות כדי שלא יטמאו מאויר ארץ העמים כשבאים לקבל הנשמה בא"י שנאמר נותן נשמה לעם עליה, וכן אמר יוסף רד"ה אלי ר"ד ה' שהיא שכינה. וא"ת איך יעקב ישב בבית לבן באויר ח"ל, לפי שעדיין לא נולדו י"ב שבטים אבל אחר שנולדו י"ב שבטים בא לארץ ישראל, לזה קודם שנולד בנימין שהוא השלמת הי"ב בא לא"י ונעשה הוא והם אחד:
<b>ויאמר</b> ישראל אל יוסף אמותה הפעם. יש בו כמה פירושים אמותה הפעם נתאוה למות שלא יראה עוד יגון ואנחה כי רבות אנחותיו. עוד אמותה הפעם פחד שלא ימות מרוב השמחה כמו המעשיות של מס' כתובות (ס"ב). עוד אמותה הפעם שאני חי שנאמר ותחי רוח יעקב ארגיש במיתה כי קודם הייתי מת. עוד אמותה הפעם קודם בכל עת שהייתי זוכר יוסף הייתי מת עתה שאני חי לא אמות כי אם פעם אחת, וזהו הפעם. עוד לפי שהיה יעקב מתירא שלא יבא פעם אחרת בגלגול כמחז"ל לקיים י"ב שבטים כי אינו יכול לקיימם בחייו לפי שהשביעו לבן אם תקח נשים וגו' ולכך נתאבל עליו וימאן להתנחם אע"פ שהיה לו י"א בנים ובני בנים, ולזה אמר אמותה הפעם ולא מותא תנינא. ועוד שיעקב אע"ה היה יודע משרטוטי הפנים אם חטא אם לא וכשראה יוסף ידע משרטוטי פניו שלא חטא, ולזה אמר אחרי ראותי ראיה שלי אינה כמו ראיית אחרים שאינם יודעים בשרטוטי הפנים, ראותי את פניך לא אמר ראותי פניך אלא את פניך השרטוט שעל פניך, כי עודך חי אם הוא מדבר עמו ודאי שהוא חי ומאי עודך, אלא אמר לו אני רואה בשרטוטים שאתה צדיק ולא חטאת שהצדיק נקרא חי שנאמר ובניהו בן איש חי, כי עודך כמו יום שנפרדת ממני אה כן מאחר שאתה צדיק לא אפחד מן המיתה, כי מי שמניח בן רשע יש לו צער באותו עולם, לא כן מי שמניח בן צדיק שיש לו נחת רוח, לזה נתאוה למות. אמותה הפעם אחרי ראותי ר"ת בגימ' ר"ז שהיה יודע ברזי השרטוטים וראה חוט של חסד משוך על יוסף, והיינו ז"ר. כי עודך חי ר"ת בגימ' צ"ח, שאין בו שום לכלוך:
<b>ויאמר</b> יוסף אל אחיו ואל בית אביו אעלה. לא אמר לאביו אלא לאחיו כי לאביו מאחר ששטרו עמו לא יעכב עליו אבל לכם אולי יעכב,, לכך צריך אני להקדים אליו לומר אחי ובית אבי ולא אמר לו על אביו. והאנשים רועה צאן, לא תחשוב שהם רועים לאחרים כי אנשי מקנה וכו' כדי שיקבל אתכם בסבר פנים יפות, כשיראה שאתם משתדלים בגידול הצאן ורועים אותם שהם עובדים להם, וכן צוה להם ואמר כי יקרא לכם פרעה ואמר מה מעשיהם ואמרתם אנשי מקנה, לא תאמרו על ענין הרעיה אלא על הגידול שהוא העיקרי, ותאמרו לו מנעורינו ועד עתה גם אנחנו גם אבותינו וכו', כי לי לא נאה לומר כן כי יאמרו אתה יצאת מבית אביך קטן ויש לך כמה שנים ששכחת הכל. בעבור תשבו בארץ גושן ולא יעשה אתכם מאנשי מלחמתו ויקח אתכם. כי תועבת מצרים כלומר עבודתם של מצרים שהיא תועבה לנו כל רועה צאן, לפי שהכומרים של מצרים אין למלך עליהם שום נגישה וכל שום תביעה כמו שאמר רק אדמת הכהנים לא היתה וכו'. ומקצה אחיו לקח חמשה אנשים להראות לפרעה שלא מחולשה תפסו אומנות זו אלא מחיבתם בצאן כדי שיקבלם בעין יפה, ומה שתפסו אומנות זו לפי שאמר להם יעקב אביהם שמעתי כי יש שבר במצרים שהדלות יהיה במצרים והמצריים עובדים לצאן, וכדי שיהיו זרעם מורגלים בה ותהיה עבודת הצאן רחוקה בעיניהם כדי שירחקו אותם ולא יתערבו בהם, קרוב לזה כתב רבינו בחיי ז"ל:
<b>עוד</b> אפשר לומר כדי שיהיו חביבים בעיניהם על שרועים תועבותיהם ולזה היו ישראל מצויינים. עוד תפסו אומנות זו שאינה צריכה טורח הרבה כדי שיהיו לבם וגופם תלוי לעבודת הש"י, ועוד כדי לקנות בה מדת הרחמנות ויהיה להם הרחמנות בטבע, כי הרועה צאן צריך לנהלם מעט מעט על פי דרכם כמו שנאמר ואני אתנהלה לאטי גו', וכמו שאמר בחיקו ישא עלות ינהל וגו', ולזה היה משה רועה ודוד, שהקב"ה רצה להקנותם מדת הרחמנות תחילה ואח"כ ירעו ישראל, וכה"א ידוע תדע פני צאנך שית לבך לעדרים, יאמר אם אתה תרחם על צאנך, ופי' ידע כמו וידע אלהים שהוא לשון רחמנות, ואמר אם אתה מרחם על הצאן כדאי אתה שתרעה ישראל, שית לבך לעדרים שהם ישראל. וכן הוא אומר כרועה עדרו ירעה, אם הוא מתנהל כרועה שהוא רועה עדרו לא צאן אחרים אלא עדרו שהוא מרחם עליהם יותר, אם הוא מתנהג כן עדרו של הקב"ה ירעה, ומלת עדרו חוזרת לכאן ולכאן וכן הוא אומר כי מרחמיו ינהגם וגו', וכדי לקנות מדת רחמנות שהיא מדה שניתנה לישראל שנאמר ונתן לך רחמים, ואין קבוץ גליות אלא ברחמים שנאמר וברחמים גדולים אקבצך, ושם הוי"ה באתב"ש עולה ברחמים, לזה החזיקו ברעיית בהמה דקה, ואז"ל כל המרחם על הבריות מביא טובה לעולם שנאמר טוב ה' לכל ורחמיו על כל מעשיו כלומר שמרחמם ינהגם:
<b>ועוד</b> כדי שיתרחקו מן הישוב כדי שלא יכנס חמדת העולם הזה בלבם בראותם בני אדם נושאים ונותנים ובונים ונוטעים גנות ופרדסים וקונים עבדים ושפחות ומאכלם תענוגים ושלחנם מלא דשן ומלבושיהם יקרים ונקיים וישנים על מטות שן, כדי שלא יפנה לבם לזה, היו מתרחקים מן הישוב והיו מסיחים דעתם מנשיהם ובניהם כדי שתהיה דעתם שלימה בעבודת הש"י ולא יהיה להם שום עיכוב והיסח הדעת מהעבודה אלא יהיו דבקים בו תמיד כמו שנאמר ובו תדבקון, וכן אמר דוד המלך ע"ה שויתי ה' לנגדי תמיד. ועוד בהתרחקו מן הישוב יתרחק מן העבירות שבין אדם לחבירו כגון גזל וחמס זנות ורכילות ולשון הרע ושבועת שקר ואונאה ורבית ושנאת חנם ושפיכות דמים:
<b>ויאמרו</b> אל פרעה רועה צאן עבדיך גם אנחנו גם אבותינו, וחזר ואמרו ויאמרו אל פרעה לגור בארץ באנו, והיל"ל הכל באמירה אחת ויאמרו רועה צאן עבדיך ובאנו לגור בארץ כי אין מרעה וכו', אלא כדי לחזק הדבר כדי שיתן להם ארץ גושן וכדי שיהיו חביבין בעיניו, לזה אמרו ב' אמירות אחת קודם שהם רועה צאן וזאת עבודתם, וחזרו ואמרו לא תחשוב שאנו רועים לאחרים אלא לצאן אשר לעבדיך גם אנו מטפלים בגידולם, וגם אמרו לו כי סבת ביאתם הוא בשביל הצאן, ולזה הקדימו כי אין מרעה ואח"כ אמרו כי כבד הרעב לומר שחוששין יותר על הצאן מעל עצמן, א"כ ראוי הוא שישבו עבדיך בארץ גושן כי הוא ארץ מרעה. ועוד כי אין מרעה לצאן אשר לעבדיך כבר אמר רועה צאן עבדיך למה אמר עבדיך פעם אחרת, אלא אמר כי אין מרעה לצאן אשר לעבדיך, שהם יושבי ארץ כנען הם כולם עבדיך והם ודאי ימותו מאחר שאין להם מרעה ואין אנו יכולין לראות הצאן מתים, לזה באנו. או נאמר לצאן אשר לעבדיך שהצאן חזרו מאכל לעבדיך שאוכלים אותם כי כבד הרעב וכדי שלא לעשות אנו כן שלא נאכל אותם באנו לגור בארץ. ורבינו בחיי ז"ל כתב כי אין מרעה יאמר כי מכובד הרעב העשבים שהם מרעה הצאן חזרו למאכל בני אדם:
<b>ובזוהר</b> פ' פנחס דף רנ"א ת"ח חכמתא דיוסף דכתיב ומקצה אחיו לקח חמשה אנשים ואוליף לון למימר רועה צאן עבדיך וכי הוא מלכא הוא דהוה שליט על כל ארעא ואבא למלכא עביד לאחוי דישוון לון תועבה ולא יחשבון לון. אלא ודאי תועבה מצרים דחלא ואלהא דילהון איקרי הכי אמר יוסף כל מיטב מצרים היא ארץ רעמסס וההיא ארעא אפרישו לדחלא דילהון לרעיא ולמהך בכל עדונין דעלמא וכל מצראי חשיבו לאינון דרען לדחליהון אעביד לאחי דיירתון ההיא ארעא ויסגדון לון מצראי ויחשבון לון כדקא יאות והיינו דכתיב כי תועבת מצרים כל רועה צאן מחשבין לון בדחליהון. א"ר יוסי והא תנינא כמה דאתפרע קוב"ה מאינון דפלחי ע"א הכי אתפרע מע"א ממש וכי יוסף עביד לאחיו ע"א, א"ל לא עביד יוסף לאחיו ע"א אלא עביד לון לשלטאה על ע"א דילהון ולאכפיא ע"א דילהון תחות ידייהו ולרדאה לון במקל אמר יוסף אי ישלטון אחוי על ע"א דילהון כ"ש דשלטו על גרמייהו ובגין כך אותיב לון במיטב, ארעא ואשליט לון על כל ארעא:
<b>ויאמר</b> פרעה אל יוסף לאמר אביך ואחיך באו אליך. מה אמר לו כבר אמר ויבא יוסף ויגד לפרעה ויאמר אבי ואחי וכל אשר להם באו. ועוד ויאמר פרעה לאמר, מאי לאמר אם הוא מדבר עמו למי יאמר. אלא פרעה מדבר עם יוסף כמתרעם ומגנהו על שלא בא אביו להקביל פניו ולהודות לו על כל הטובה שעשה עמו שהיו כל האצטגנינים אומרים איך תמליך עבד עלינו והיה מן הראוי שיבא כדי להראותו לעומדים לפני שהייתי אומר להם גנוני מלוכה אני רואה בו ולאמת דברי היה לו לבא, וזהו לאמר אמירות הרבה בכלל אלו הדברים, אחד היה לו להקביל פני לפחות להחזקת טובה וחנות למי שעשה לך טובה בביאתו אליך מספיק בזה יצא ידי חובתו, וזה אומרו אביך ואחיך באו אליך, ואמר ואחיך גם להתרעם על אחיו שלא הביאם כולם אלא מקצתם, ועכ"ז ארץ מצרים לפניך היא וגו', ואם ידעת ויש בם אנשי חיל אולי אותם אחים שלא הבאת אותם וישבו בארץ גושן הם אנשי חיל, ואתה פחדת שלא אעשה אותם אנשי מלחמתי ושמתם שרי, אתה תעשה אותם שרי מקנה לא שרי מלחמה, אז כשראה שגינהו פרעה על שלא הביא אביו להקביל פניו אז ויבא יוסף את יעקב אביו ויעמידהו לפני פרעה, להראותו שלא מחמת שלא עשה ממנו חשבון אלא מחמת הזקנה והחולשה שבו שהרי אינו יכול, לעמוד וצריך סעד לתומכו ולהעמידו, ולז"א ויעמידהו שתמכו וסעדו עד שעמד, וכשראהו פרעה שאינו יכול לעמוד מעצמו עד שסמכוהו חשב שהוא מחמת זקנה שהוא גדול בשנים, ולזה אמר לו כמה ימי שני חייך, אמר לו ימי שני חיי מעט ורעים, כלומר לא תחשוב שמחמת הזקנה איני יכול לעמוד כי ימי חיי הם מעט, אבל הם רעים מחמת שעברו עלי כמה יגונות וכמה צרות ואנחות ולזה קפצה עלי הזקנה מחמת החולשה:
<b>ויתן</b> להם אחוזה בארץ מצרים במיטב הארץ. לא כמו שאמרו הם לגור בארץ באנו וכדי שיקראו גרים, לזה נתן להם אחוזה כדי שיהיו אזרחים כאשר צוה פרעה, אולי כתבו בערכאות וכתבו בשם המלך ומזה פחד פרעה אח"כ שאמר ועלה מן הארץ שתלה כהם הקללה שלא יעלו והם יקחו את מיטב הארן ככתבם, וכן ג"כ העבירם לערים ג"כ כדי שהם יהיו עיקר והמצריים טפילה ויהיו גרים, כל זה עשה כדי שלא יכבידו עליהם עול הגלות:
<b>וילקט</b> יוסף את כל הכסף. אמרו ז"ל שגנז ג' גנזים אחד לקחו קרח ואחד המן ואחד גנוז לימות המשיח, ולזה אמר וילקט יוסף את כל הכסף הנמצא וגו' ויבא יוסף את הכסף, לא אמר את כל הכסף אלא את הכסף, ועוד שהיה לו לומר וילקט יוסף את כל הכסף ויבא אותו ביתה פרעה למה אמר פעם אחרת ויבא יוסף את הכסף, מכאן אז"ל שלא הביא את כל הכסף וגנזו, ויבא יוסף את הכסף כסף אחר:
<b>הוגד</b> לי בחלום, שתם הכסף מארץ מצרים כדי שלא יהיה להם כסף, כדי שלא יקנו בני ישראל וישאו ויתנו בהם ויעשו סחורתם ויקשה עליהם יציאתם מאחר שלקחום בדמים, אם כשהיו בחנם רדפו אחריהם כ"ש כשהיו קנויים בדמים. וגם תם הכסף כדי שיקנה אותם לעבדים כמו שאמרו קנה אותנו, וכן אמר יוסף הן קניתי אתכם וגו' כדי שיהיו מבדים ולא ישתעבדו בישראל, ולזה אמר מבית עבדים וכה"א עבדים משלו בנו פורק אין מידם, אלא וירדפו מצרים וכו', כימי צאתך מארץ מצרים אראנו וכו', ולזה אמר הן קניתי אתכם, היום אתם קנויים לי ואין העבד משתעבד באדון אבל אדמתכם לפרעה:
<b>נחזור</b> לעניננו, שנתן להם אחוזה בארץ מצרים כדי שיהיו הם העיקרים מתושבי הארץ. במיטב הארץ בארץ רעמסס, כלומר שבאשר יחזיק בארץ רעמסס שהיא מיטב הארץ באלו כ"ש בארץ מצרים, ולזה אמר בארץ מצרים בארץ רעמסס, וכוונתו של יוסף הוא שהיה יודע שיבא הגלות וכדי להבדילם שלא יטמעו עמהם דור הבא כדי שיהיו מובדלים מהם, וכדי שלא ילמדו ממעשיהם כדי שיהיו ראויים לגאולה, וגם כן כשיבאו המכות לא יבאו בהם ויצטערו עמהם, וגם כדי להראות נפלאותיו וגבורותיו של הקב"ה שהיא מיטב ארץ מצרים והמכה היה לה לבא על עיקר הארץ שהיא המיטב, ועכ"ז לא בא שום מכה עליה, וכה"א והפליתי ביום ההוא את ארץ גושן אשר עמי עומד וגו' כלומר מן הראוי הוא להביא המכה על ארץ גושן לפי שהיא ארץ מצרים העקרית, אבל לפי שעמי עומד עליה הפליתי להראות את נפלאותי, אם כן נתן להם אחוזה בארץ מצרים אבל הישוב לא היה אלא בארץ גושן כדי שתהיה ארץ מצרים קנויה להם בין בשטר בין בחזקה בין בגושן בין במצרים שיש להם שטר מתנה כמו שאמרו, ולמצרים לא נשאר להם כי אם אדמת הכהנים, ואפילו אחר שמכרו אדמתם לא הניחם בה שלא יחזרו ויחזיקו בה כדי שיהיו כולם גרים ולא יונו את אחיו לומר גרים אתם יאמרו אדרבא אנו תושבים ואתם גרים אתם לכו מעלינו, וכדי שלא ידע פרעה ולסתום עיניו לא קנה אדמת הכהנים אע"פ שחוק הוא לכהנים עתה נתייקרה התבואה והחוק שהיה להם בימי הזול לא יספיק בימי היוקר ועכ"ז ואכלו את חקם על ערך הזול, כל זה כדי שלא ידע פרעה שעושה כל זה בשביל אחיו כדי שיהיו עיקרים, וכן אמר ויקן יוסף את כל אדמת מצרים לפרעה ותהי הארץ לפרעה:
<b>אז"ל</b> כשירד יעקב למצרים נסתלק הרעב והטעם לפי שהלחם הוא במדתו של יעקב, שנאמר הנני ממטיר לכם לחם מן השמים וכשירד למצרים ירדה מדתו עמו והבן:
<b>הן</b> קניתי אתכם היום ואת אדמתכם לפרעה, ונתתם חמישית לפרעה, על אדמת מצרים לפרעה, רק אדמת הכהנים לבדם לא היתה לפרעה. הכל לפרעה כדי להשביע עיניו שיראה שהוא משתדל להעשירו ולמלאת את גנזיו. ואמר להם והיה בתבואות ונתתם חמישית לפרעה, כי מן הראוי מאחר שהארץ לפרעה והם עבדיה קנויים לפרעה שיקחו די אוכלם או לפחות יחלקו מחצה על מחצה, ואם היה כך היה מתקבץ תבואה הרבה ויתפתחו עיניו ויבא לחפש אחריו, מה עשה אמר נעשה חלקים שוים חלק לפרעה וחלק שוה לו לזרע השדה וחלק לאכלכם וחלק לאשר בבתיכם הם האורחים שעוברים ושבים מכפר לכפר כי כן דרך העולם לשים לפניהם מאכל וחלק לאכול לטפכם הרי חלקים שוים והכסף שלקח יוסף וגנזו, דע כי החלום אחר הפתרון והוא היה סבה שאמר הנה שבע שנים באות שבע גדול בכל ארץ מצרים ולא בשאר ארצות, ושנה ראשונה היה רעבון בכל העולם ובכל ארץ מצרים היה לחם, וכן ג"כ בפתרונו רמז להם שלא יהיה כי אם שתי שנים רעב, שכן אמר לפרעה אחר שאמר שיבאו ז' שנים רעב אמר וחמש את ארץ מצרים בשבע שני השבע, כלומר שיהו בשובע שלא יהיה רעב אלא ב' שנים והחמש בשובע, וכן גם כן רמז באומרו אשר תהיינה ולא באית כלומר תהיה אבל לא רצופים כי מי יוכל לסבול ז' שני רעב וזהו ולא תכרת שלא תהיה רצופים שאם כן תכרת הארץ ברעב כי מי יוכל לצבור כל כך בר, בשתי שנים אמר ותלה ארץ מצרים וארץ כנען כ"ש בשבע, וכן גם כן רמז באומרו אשר תהיינה בארץ מצרים, הרעב של ב' שנים היה בכל הארצות ואיך הוא אומר בארץ מצרים הכל הוא לרמוז שיבא להם רעב אבל ב' שנים בכל העולם לשתי סבות, אחת כדי שיבאו יעקב ובניו, ואחת כדי שיבאו כל הארצות תחת יד פרעה וימלוך עליהם משום כבודן של ישראל שלא יאמרו ממלכה שפלה שלטה עליהם, וכיון שירי יעקב כלה הרעב, כי כשברך יעקב לפרעה, ומה בירכו שיעלה נילוס לרגלו וכיון שמת יעקב חזר הרעב כמו שאמר ר' יוחנן אתיא כלכול כלכול נאמר ביעקב וכלכלתי ונאמר אחרי מותו ויכלכל יוסף את אחיו מה להלן בשני רעבון אף כלכול האמור כאן בשני רעבון, וזהו אומרו לחם לפי הטף זה מורה על רעבון. ואם כן נחזור לעניננו פתרונו שאמר שבע גדול בכל ארץ מצרים הוא היה סבה א"כ בשבע אמר בכל ארץ מצרים וברעב אמר וקמו שבע שני רעב ולא אמר בארץ מצרים, וכוון שיהיה, בארץ כנען כדי שיבאו אחיו ובית אביו, אבל פרעה לא ראה אלא בארץ מצרים שכמו שאמר והנה מן. היאור עולות שבע פרות מן היאור רמז למצרים כן אמר והנה שבע פרות עולות אחריהן מן היאור ובפתרון אמר וקמו שבע שני רעב לא חמר בארץ מצרים אם כן רעב של ארץ כנען הוא היה סבתו, אם כן ראוי הוא לקחת הכסף של שאר הארצות, כי לזה נאמר וילקט היל"ל ויקח יוסף מהו לשון וילקט אלא שנתן לו הקב"ה חכמה כמה שיעור הכסף שקנו אנשי ארץ מצרים והביאו לפרעה שהוא שלו וזהו לשון וילקט שלקט כסף של מצרים מבין כסף של שאר ארצות.
<b>גימטריאות</b>
<b>אדוני</b> שאל א"ת עבדי"ו לאמ"ר הי"ש. ס"ת תורה ששאלו בדין תורה שאמר אם אין לו ונמכר בגניבתו וזה יש לו, וזהו היש לכם:
קשורה, גימ' תורה שכל תורה שלמד יעקב אחר שהלך יוסף למדה לבנימן:
ולא עמד איש אתו בהתודע יוסף, רמז כשיגאלם שיהיה הוא בעצמו כמו שאמר אני ולא מלאך:
ויתן את קולו בבכי, לא אמר וישא קולו ויבך אלא אמר בבכי, רמז להם על גלות אחרון שנאמר בו בבכי יבאו:
ויפול על צוארי בנימן, אז"ל על ב"ה שהיה בחלקו שעתיד ליחרב, וכן צוארי בנימין בגימ' זה המקדש עם ב' מלות:
ויבך עליהם, על י' שבטים שעתידין לגלות:
ואכלו את חלב הארץ. רמז להם שיכלו ממון ארץ מצרים שהיא מהלך מ' יום כמנין חלב, בזכות התורה שנתנה למ' יום ונקראת חלב שנאמר דבש וחלב וגו':
ויתן להם יוסף עגלות, אחרות, ואותם ששלח פרעה שרפם יהודה, כתיב הכא עגלות וכתיב התם עגלות ישרוף באש:
ויתן להם צידה. ס"ת למפרע המן, בשרם במן שנאמר צידה שלח להם לשובע:
נושאים מטוב מצרים, אז"ל זה יין ישן שהוא יפה לזקנים שנאמר וחכך כיין הטוב וגו':
נשאים מטוב, ר"ת למפרע מן:
אל תרגזו. אז"ל אל תתעסקו בדבר הלכה, וכן תרגזו גימ' התור"ה:
ותחי רוח, בגימ' היא רוח הקדש:
אל תירא מרדה מצרימה, אל תירא ממרדתם של מצריים שעתידין ליגאל וליטול כל הדרם, מרדה למפרע הדרם:
ויאמר ישראל רב עוד יוסף בני, ר"ת ירעיב, לא ירעיב ה' נפש צדיק:
ואנכי אעלך גם עלה ויוסף, רמז לו שגם כן יוסף יעלו עצמותיו:
בעגלות אשר שלח פרעה, למה הזכירם כי אותם עגלות נשרפו, אלא פרעה ערפה, הזכירו פרשת עגלה ערפה שפירש ממנו שהיה עוסק בה:
ובני זבולון סרד ואילון ויחלאל וכו', ואילון המשוטים של הספינה שנאמר אלונים מבשן עשו משוטיך:
ויחלאל שהם מחלים פני אל שהם ספנים ובכל עת הם מחלים ומבקשים פני אל שיוליכם לשלום כמשאז"ל (קדושין פ"ב) הספנים רובם חסידים:
ובני דן חשי"ם, גימ' נחש, יהי דן נחש:
ואת יהודה שלח לפניו, ר"ת שילו עד כי יבא שילו שהוא המשיח שהוא מיהודה:
להורת, לתורה לתקן לו בית ת"ת:
ויפרו וירבו מאד, פ' שמות אמר מאד מאד ב' פעמים הם ס' רבוא רמז על מה שאז"ל לא נפטר יעקב עד שראה שלשים רבוא מבניו וזהו שסמך מאד ויחי יעקב, שחיה עד שראה ל' רבוא שנאמר וידעת כי רב זרעך, כי רבוא זרעך. וזהו כי בראותו ילדיו, פירוש רבוא ילדיו:
<b>פרשת</b> <b>ויחי</b>
<b>ויחי</b> יעקב בארץ מצרים וגו':. נסתמה פרשה זו לפי שהחיים האמתיים הם חיי עולם הבא, וכן יעקב בגימ' חיי עולם הבא, ואותם החיים הם סתומים מן העין שא"א להשיג מהותם בעין הגוף שנאמר עין לא ראתה, לא אמר ראה אדם אלא עין שהיא עין הגופנית אין לה יכולת לראות, ולזה אמר בלשון נקבה לא ראתה שכחה תש כנקבה מלהשיג. וכשנתקרב יעקב לפשוט חומר הגוף וללבוש מלבוש רוחני לבוש שכלי כמ"ש הזוהר מה שזכה משה בחייו זכה יעקב במותו, משה בחייו פירש מאשתו ושמש במטרוניתא שנאמר ומשה יקח את האהל, ובבא משה אל אהל מועד, ויקרא אל משה מאהל מועד, ויעקב לאחר מותו שמש במטרוניתא זהו ויחי יעקב בארץ מצרים, ירושלים הרים סביב לה. נאמר במשה וייראו מגשת אליו, וכן ביעקב ולא יכלו לגשת אליו, ובשעת פטירתו נסתמו עיניהם מרבוי הזוהר שהזהיר עליו ולזה לא נזכרה ביעקב מיתה שהמיתה היא לגוף אבל יעקב שהיה גופו שלם לא נזכרה מיתה אלא בישראל שנאמר ויאמר ישראל אל יוסף הנה אנכי מת, ויחנטו הרופאים את ישראל, אל, לומר אם הגוף לא נזכר בו מיתה כ"ש לנשמה, והמיתה שנגזרה בו היא בערכנו, אבל לו המיתה היא חיים שמתקרב אל החיים הנצחיים האמתים, ולזה אמרו ז"ל יעקב אבינו לא מת:
<b>עוד</b> ויחי, לפי שמראין לצדיק מתן שכרו שעה אחת קודם פטירתו כההוא מעשה דרבי אבהו. בארץ מצרים שהיה בין המצרים בין מצרי העה"ז ובין מצרי העוה"ב. בן י"ז שנה, י"ז גימ' טוב מה רב טובך אשר צפנת ליראיך, אמרו צדיק כי טוב. ובאו לו חיים מחודשים לכך ויחי יעקב. עוד שאחר שהשלים הפרשה ואמר מאד סמך מיד ויחי יעקב רמז על האדם שחיה ביעקב דשופרי דיעקב מעין שופריה דאדם שלא הוצרך תקון עוד שזו היא שלישית אברהם יצחק ויעקב, ולכך היו כל ימיו מכאובים עד שנזדקק והיתה מטתו שלמה. גלגל בא"ת ב"ש בגימ' מת זהו יעקב שלא מת שלא הוצרך לגלגול ואדם נתקן ביעקב ובלע המות ודרך על במתי ארץ מצרים מצר ים, ולכך מאד ויחי לרמוז שהוא דבר הסמוי מן העין אינו ידוע אלא ליחידי הדור ולזה סתם:
<b>עוד</b> נסתמה לפי שאמר לעיל ויפרו וירבו מאד, להורות שהפריה והרביה היתה שלא כדרך העולם לכך סתם כדי שלא תשלוט עליהם העין:
<b>עוד</b> למה נסתמה לפי שפירוש ויחי הוא מלשון נבואה כמו ותחי רוח יעקב שחיה בא"י היא מקום נבואה לשרות, אבל שלא במקומה אין שורה שם נבואה כמו שאז"ל על יונה שברח מא"י לח"ל כדי שלא תשרה עליו ובפרט במצרים שכלה גלולים שאין כדאי לשרות שם נבואה ומשום כבודו של יעקב שרתה שם נבואה ולזה הבטיחו הקב"ה אנכי ארד עמך, כי כשהצדיק נפרד מהשכינה זו היא מיתתו לזה אמר לו אנכי ארד כביכול ירידה ממש, וכן תרגם אנא איחות, אנכי ארד עמך מצרימה ר"ת בגימ' יב"ק שהם כלל החיים, וס"ת יד כה שהם מ' חסר אחד וסוד ארבעים גימ' יש אבי, ישי אב, ובחסרון הא' בא הגלות כי נחסרו מהארבעים י"ג שהוא סוד אחד שסודו אבי שהוא אב העליון שהוא יש נחסר, לזה חל הגלות, אבל יעקב אין בו חסרון שהוא אבי וכל זמן שיעקב קיים לא התחיל הגלות לפי שהבטיחו אנכי ארד עמך מצרימה ר"ת יב"ק כמו שאמר, ולזה אמר ואנכי פעם אחרת שכינה עילאה, ולז"א ואנכי בוי"ו שהוא אחד, והוי"ו הוא סוד המקל שאמר כי במקלי עברתי שהוא סוד הבריח התיכון, ולזה ויברח יעקב אם כן בו סוד יב"ק שהוא על דרך הקו והכל ברמז, ולפי שכבוד אלהים הסתר דבר לזה נסתמה הפרשה, אם כן פירוש ויחי הוא חיים מחודשים שהוא ההדבקות עם החיים העליונים, וכן בארץ מצרים גימ' קשר חכמה, שנתקשר ונתדבק בחכמה, וזהו שבע עשרה גימ' תקבל הנשמה, והיא שביעית והיא עשירית ומשם דרך הסולם, וכן שבע עשרה במ"ה כה, וכה במ"ק ז', וכדי שלא תפרש ויחי על חיות העולם הזה חזר ואמר ויהיו ימי יעקב שני חייו הם חיי עולם הזה שיש בהם ימים ושנים מה שאין כן בחיי עולם הבא שהוא כמנין יעקב שאין בו ימים ושנים:
<b>ויקרבו</b> ימי ישראל למות. כי בשעה שמתקרב האדם למות נדמה בעיניו כאילו חיה שני ימים, כמו שאמרו על אחד שהאריך ימים ובשעת מיתתו אמר נדמה בעיני כאלו נכנסתי בפתח אחד ויצאתי מפתח אחר, הרי שדמה ימי חייו כמי שהולך מפתח לפתח, וכן אמר שלמה כי הולך האדם אל בית עולמו שמיום שבא הוא הולך, ואמר האדם ולא אמר אדם כי סתם אדם אינו הולך לבית עולמו עד אחר כמה תקונין עד שיצטרף ויתלבן כדעת חז"ל, לזה אמר האדם שאינו צריך גלגול זה הולך לבית עולמו שנותנין לו מדור לפי כבודו ולזה אמר לבית עולמו ולא אמר לעולמו אם כן לז"א ימי, מיעוט רבים שנים, וזהו למו"ת תמו"ל, כאילו אתמול בא לעולם, וזהו מה שאמר (איוב ח') כי תמול אנחנו ולא נדע, יאמר תמול אנחנו בודאי כי היום אין בו ודאי אלא ספק כי לא תדע מה ילד יום כי כמה בני אדם אינם משלימים יומם ובא להם פגע רע או בר מינן מיתה חטופה, אם כן תמול אנחנו ודאים, אבל הלך בלא ידיעה שאחר שהלך ידענו בו שהוא ודאי היום עודנו בו הוא ספק, ואמר החכם חיי האדם הם ג', אתמול עבר זמנו, והיום חלף ואיננו, ומחרתו אין מבינו:
<b>ואמר</b> ויקרבו אמר בזוהר ז"ל, תאנא כד בעא קוב"ה לאתבא רוחיה ליה כל אינון יומין דקאים בר נש בהאי עלמא אתפקדן קמיה ועאלין בחושבנא זכאה חולקיה דההוא בר נש דיומוי אתקרבו קמי מלכא בלא כסופא ולא דחי יום מנייהו לבר דישתכח בההוא יומא דאתעביד ביה חובא בגין כך כתיב בצדיקיא קריבא דקריבו יומוי קמי מלכא בלא כסופא, ווי לרשיעיא דלא כתיב בהו קריבא והיך יקרבון יומוי קמי מלכא דהא כל יומוי בחובי עלמא אשתכחו ובגיני כך לא יקרבון קמי מלכא ולא יתמנון קמיה ולא ידכרון לעילא אלא אינון שציאן בגווייהו עלייהו כתיב דרך רשעים באפילה והכא ויקרבו ימי ישראל וכו' ודאי בלא כסופא בשלימותא בחדוותא שלים ובגיני כך כתיב ישראל דהוה שלים ישראל מיעקב ע"כ. ולזה צותה תורה ואמרה ביומו תתן שכרו בכל יום ויום תן לו שכרו שתעשה בו מצוה הראויה לו אם בימי חול מצות הראויות לאותו יום אם שבת מצות הראויות לשבת אם מועד, אם פסח מצוה של פסח, אם סוכות מצוה הראויה לו שהיא סוכה לולב ושמחה, ולז"א שכרו, ולא תבא עליו השמש שלא יהיה חשוך כיום שאין בו שמש דלא עאל קמי מלכא בחושבנא, ואליו הוא נושא את נפשו דעאל בחושבנא, ולא יקרא עליך אם הוא חשוך ולא עאל יקרא היום עליך וכו':
<b>עוד</b> ויקרבו ימי ישראל למות. שהימים כשהיה יעקב חי היה נותן להם חיים במצות שהיה עושה בכל יום ויום היה נותן חיות לאותו יום ועתה שנתקרב למות נתקרבו גם כן הימים למות, ופירוש ויקרבו לשון קרבה שהוא לשון מלחמה, אם הוא צדיק רוצה שיקרב קצו מהר פן יחטא ויתהה על הראשונות וכמו יוחנן כ"ג ששמש פ' שנה בכהונה גדולה ולבסוף נעשה צדוקי לזה הם מפחדים הימים הראשונים שלא יפלו, לזה הם מקרבים למות, כמו שאז"ל כל מי שנאמר בו קריבה למות לא הגיע וכו', לפי שהאדם בחירי ואם הוא רשע הם ג"כ עמו במלחמה ומקרבין מיתתו לפי שבכל יום ויום עובר על שבועתם, כמו שאז"ל בכל יום ויום היום משביע לאדם ואומר לו אני משביעך במי שבראך ובראני וברא העולם שתעשה בו מצוה ואל תעשה בי עבירה, והם יגעים ועייפים עמו והם בחשכה ואין להם עלוי, והם מצטיירים ולובשים צורה שנאמר ימים יוצרו, ונלחמים עמו ומקרבים מיתתו, זהו למות:
<b>ויקרא</b> לבנו ליוסף. זה קרוי בנו שהוא דומה לו כמו שאז"ל בן זקונים שהיה זיו איקונין של יוסף דומה לו וכל מי שרואהו היה אומר שהוא בנו ודאי, וכן שכל מה שעבד אצל לבן לא היה אלא ברחל, וכל מה שאירע ליעקב אירע ליוסף, קרא לו ואמר לו אם אתה תשאני ממצרים כן ג"כ יארע לך שישאוך ממצרים שכל מה שאירע לי יארע לך, ואם אתה שאתה מלך תשאני כן יארע לך שישאך מלך זה משה שנאמר ויהי בישורון מלך:
<b>ועד"ה</b> קרא ליוסף, שמשם מעבר הנשמות לעלות לא"י לחיים עליונים, ולזה קרא ליוסף ברמז, וכן יוסף במלואו יו"ד וא"ו סמ"ך פ"ה גימ' רמז, ולזה אמר לבנו ליוסף ולא אמר לבנו יוסף, אלא ליוסף הרוחני ולא ליוסף הגשמי, ולזה אמר שים נא ידך תחת ירכי שהוא סוד הברית והבן. אל נא תקברני במצרים ושכבתי עם אבותי, שבי תשלום גלגולו של אדם, ולזה נקברו כולם יחד אדם עם גלגוליו שהם אברהם יצחק יעקב, ולזה אמר לו השכיבני עם אבותי שאני תשלום, וכן אמר הזוהר א"ר יוסף כיון דידע דבנוי ישתעבדון בגלותא במצרים אמאי לא אתקבר תמן בגין דיגין זכותיה על בנוי, ואמאי בעא לאסתלקא מתמן והא כתיב כרחם אב על בנים אן הוא רחמנותא והאריך ע"ש, ובסוף אמר ותנינן גופא דיעקב אתמשיך משופריה דאדם והוה דיוקניה דיעקב דיוקנא עילאה קדישא וכו' ורזא דמלה דבאבהן לית פרודא כלל, ועל דא כתיב ושכבתי עם אבותי ע"כ. וכן ושכבתי עם אבותי גימ' לתשלום גוף של אדם, אע"פ שכתיב אבתי יש אם למקרא, ולזה וקברתני בקבורתם ולא בקבר אחר, וקברתני בקבורתם, בקברתם כתיב, בקבר תם יעקב איש תם, עוד בקברתם בקבר תם קבר שלם, עוד קבר תם שתמו הקברים שלא יש לך עוד קבר שם, שכן הוא הדין המוכר מקום לעשות לו קבר עושה מערה ופותח לתוכה שמונה קברים, וזו יש בה שבעה אדם וחוה אברהם ושרה יצחק ורבקה ושמה קברתי את לאה ובי תשלום השמונה, א"כ קבר תם, ועל פי דרכו פייסו שאינו נקבר במערה, ולזה ושכבתי אני ולא אתה אע"פ שכל שאירע לי אירע לך בזה לא, כי בקבורתי במערה הוא להשלים גופו של אדם ויהיה החבור שלם מה שאין כן בך, כי אתה שמך משך הוא, ולזה נתתי לך שכם, ואתה צריך שתמשוך ותקבל ותשפיע לכב"י, וכן שכם בא"ת ב"ש לבי, לבי והוא נתפייס, ואמר אנכי אעשה כדברך, אעשה גימ' אמשיך עם האותיות, כדברך ע"ה גימ' רמז, שהכל ברמז. ואמר ושכבתי עם אבתי כנגד הנשמה שעולה למעלה, ונשאתני כנגד הרוח וכה"א ותשאני רוח וגו', וקברתני כנגד הנפש, כי הקבר נקרא בית נפש, כמו שאמר במשנה עושין לו בית נפש על קברו כלומר בונין לו הקבר א"כ אל נא תקברני במצרים, לפי שמיד הנשמה עולה ואין לה מנוח עד שיקבר הגוף, לזה ונשאתני תיכף וקברתני, אבל אתה לא תעשה כן שתיכף תקבר, כי אתה צריך שתגן עליהם לפי שאתה כחך מכחי ואתה צריך למשוך להם חן וחסד כל זמן שהם בגלות וללכת עמהם ולמשכם במדבר, וכן היה שהיה ארונו של יוסף הולך עם ארון התורה לומר שזכותו היה מגין עליהם, ולזה אמר לו ואני נתתי לך שכם משך על אחיך שתמשוך רחמים ממני, אבל אני א"א כמו שאמר, ויאמר כן אעשה וכו' כמו שצויתני שלא אקבר, ויאמר השבעה לי, שאי אפשר לאדם לשבת כ"כ זמן בלא קבורה לזה השביעו:
<b>אמרו</b> במדרש בשבילך ירדתי למצרים ובשבילך אמרתי אמותה הפעם, פירוש כשאמרתי אמותה הפעם היה כשגגה היוצאת מלפני השליט ומיתתי במצרים א"כ אתה גרמת לי ונשאתני ממצרים. עוד נאמר כמו שאז"ל שאין הצדיק מת עד ששואל המיתה בפיו, אברהם אמר ואנכי הולך ערירי, יצחק אמר ואברכך בטרם אמות, דוד אמר אנכי הולך בדרך כל הארץ, משה רבינו בשעה שאמר לו קח לך את יהושע ונתעלמו ממנו מעיינות החכמה שאל המיתה, וזה אמר יעקב אתה גרמת לי ששאלתי המיתה, א"כ ונשאתני:
<b>עוד</b> אפשר לומר שאמר ושכבתי ונשאתני וקברתני כנגד ג' כתות של מלאכי השרת היוצאים לקראתו של הצדיק, אחת אומרת יבא שלום כנגד הנשמה כמו שאמרנו וכנגדה אמר ושכבתי, אחרת אומרת הולך נכוחו כנגד הרוח וכנגדה אמר ונשאתני, ואחרת אומרת ינוחו על משכבותם כנגד הנפש, וכנגדה אמר וקברתני בקברתם, ואמר ינוחו בלשון רבים לפי שיוצאין לקראתו גם כן שאר הצדיקים, ולזה אמר וקברתני בקבורתם, כי כשאקבר גם הם נקברים כל אחד נכנס בקברו, ולזה אמר וקברתני בקבורתם ולא אמר עם קבורתם כמו שאמר ושכבתי עם אבותי כן יאמר וקברתני עם קבורתם כי א"א בקבורתם ממש אלא כמו שאמרנו, ועל זה אמר ועשית עמדי חסד ואמת, חסד אל נא תקברני במצרים, ואמת תאמת דבריך שלא תקבר שם כמו שאמרנו:
<b>או</b> נאמר שרמז כאן מה שאמר הזוהר פרשת וישלח דף קס"ח על פסוק חיים שאל ממך שדוד לא היו לו חיים כלל והאבות נתנו לו חיים, אברהם נתן לו מחייו ה' שנים, יצחק לא נתן לו, יעקב נתן לו כ"ח שנה, נשאר על תשלום ע' ל"ז שנה, לזה אמר ועשית עמדי לא אמר עמי אלא עמדי עם ד"י גימ' דוד שתתן לו משנותיך אע"פ שאין אתה בגלגולו זהו החסד. ויאמר כן אעשה כאשר דברת לתת לו כנגד כולכם ויותר, ולזה אמר השבעה לפי שהוא נתן יותר מכולם. ועיין שם למה לא נתן יצחק:
<b>וישתחו</b> ישראל על ראש המטה. על תשלום שנותיו של אדם שהוא ראש לכל העולם, המטה גימ' אדם דוד, ולזה רמז שים נא ידך בבקשה ממך, ידך בגימ' עם ג' אותיות ל"ז שנתן לו משנותיו. וא"ת מאחר שאינו בכלל גלגולו של אדם למא נתן לו, דע כי סוד הדבר כי הם ב' משיחים משיח בן יוסף ומשיח בן דוד כנגד ב' מאורות, ומשיח בן יוסף עתיד ליהרג וחיותו תהיה על ידו, לזה נתן לו הוא יותר מכולם כי הנה המלכים נועדו וכו' והבן. ומה שפחד יעקב מגלגול מחילות לפי שנשמות הצדיקים אינן הולכות בארץ העכו"ם שהיא מטמאה באוירה כי שם כחו והוא ממיתם ומטמאם כמו שאז"ל יחיו מתיך אלו מתי א"י נבלתי יקומון אלו מתי חו"ל, ולזה הם בצער גלגול מחילות לקבל הנשמה בא"י שנאמר נותן נשמה לעם עליה כדי שלא לטמאה באויר ח"ל:
<b>הנה</b> אביך חולה. אז"ל אמר יעקב רבש"ע אל תקח נפשי ממני עד שאצוה בני ונעתר לו שנאמר ויאמר ליוסף הנה אביך חולה. בקש החולי להרבה סיבות. הא' למרק העונות כי יש עונות שמתמרקין בייסורין כאמרם ז"ל עבר על כריתות ומיתות ב"ד ועשה תשובה תשובה ויום הכפורים תולין ויסורין ממרקים ולעולם אין מתכפר לו כפרה גמורה עד שיבאו עליו יסורין שנאמר ופקדתי בשבט פשעם ובנגעים עונם. סיבה אחרת כדי שידע האדם שנתקרב למיתה, שכל עוד שהוא בריא אולם הוא שוגה בהבלי העולם וטח עיניו מראות בדרכי התשובה, אבל כשרואה עצמו שחלה אז יראה עצמו שנתקרב למיתה וישוב אל ה' וירחמהו וה' יקבל תשובתו שנאמר תשב אנוש עד דכא. עוד סיבה אחרת כדי שתפרד הנשמה מן הגוף מעט מעט ומכל אבר ואבר כדי שלא תצטער בפרידתה, כי כשמתה פתאום יש לה צער באותה מיתה, כאז"ל (מ"ק כ"ח) מת פתאום זו מיתה חטופה, חלה יום אחד זו מיתה דחופה רבי חנינא אומר זו מיתת מגפה, ב' ימים זו מיתה דחויה, ג' ימים זו מיתת גערה, ד' ימים זו מיתת נזיפה ה' ימים זו מיתת כל אדם, ובאיכה רבתי אמר לד' ימים וה' ימים זו מיתה דחופה, לו' ימים זו מיתה האמורה בתורה, לז ימים זו מיתה של חיבה, יותר מכאן יסורים, א"כ בחולי יאפסו חושיו חושי החומר ואינן מרגישים צער המיתה, א"כ הוא שאל החולי. וא"ת למה לא שאלו לא אברהם ולא יצחק, סוד הענין הוא לפי שיעקב הוא סוף גלגולו של אדם ואם ימות האדם בלא חולי ילך ויתרעם על אדם הראשון לומר שהוא היה סבת המיתה לעולם, אבל כשיחלה ויצטער מחמת חוליו שאל מיתה בכל יום עתה אין לו תרעומת שאומר לו אתה שאלת המיתה. ויאמר ליוסף הנה אביך חולה, נאמר לו שהוא שאל החולי כדי לצוות לבניו ולברכם בשעת מיתתו כדי שתסכים עמו השכינה, שאותה שעה אפסו חושיו חושי החומר, באותה שעה מתלבש צורה כמו שאז"ל שמראין לו לאדם מה שמתוקן לו לעולם הבא כמו מעשה דר' אבהו, ואותה שעה היא שמחת הנפש כמו שאמר יצחק בעבור תברכך נפשי, וזו היא ג"כ סבה אחרת ששאל יעקב החולי כדי שיברך בניו ותחול עליהם הברכה, ולזה לא לקח יוסף בניו כשאמר לו אל נא תקברני במצרים, אלא אחר שהכביד החולי אמר ויקח את שני בניו וכו':
<b>ויקח</b> את שני בניו את מנשה ואת אפרים. אחר שאמר ויקח את שני בניו למה אמר את שמותם ואמר את מנשה ואת אפרים, ועוד את ואת למה, יאמר ויקח שני בניו מנשה ואפרים. אלא אפשר שיוסף ראה ג"כ שעתיד לצאת מהם זרע שאינו הגון ולזה המתין עד שעת המיתה ששם השכינה לדעת למה מזרעו יצא זרע שאינו הגון כמו ירבעם ויהוא, ולזה אמר את שני ולא אמר ויקח שני בניו אלא את שני בניו, וכן אמר את מנשה ואת אפרים לא הבנים אלא את הטפל לבנים את מנשה את הטפל למנשה ואת אפרים את הטפל לאפרים. אמר לו, יעקב ועתה שני בניך תדע מי גרם לזרעך ליצא ממנו זרע שאינו הגון, המקום הוא גרם הנולדים לך בארץ מצרים זה גרם אבל אני אעשה שיקראו על שמי כדי שלא יתגלה הגנאי כל כך ויאמרו אלו מבני יעקב ולא בני יוסף, כראובן ושמעון, הרי ראובן נאמר עליו ששכב את פילגש אביו ושמעון יצא ממנו זמרי ועכ"ז הם נחשבים ממנין השבטים, כן יהיו בניך ממניינם. אחר כן ראה שהם עובדי ע"א ובפרט ירבעם שעשה ב' עגלים גנאי גדול כזה לא עלה על לבו, אמר לו בני הם אשר נתן לי אלהים בזה, א"ל אתה אמרת שהמקום גורם והמקום כולם עובדי ע"א, וזהו שאמר בזה, המקום, ויאמר קחם נא אלי, כמו שאמר המתרגם קרבינון, אולי מדידי ומדידך מיעלו:
<b>ויגד</b> ליעקב. השכינה שהיא למעלה מראשותיו הגידה. הנה בנך יוסף, בא אז"ל כל המבקר את החולה נוטל אחד מס' מחליו, רמוז כאן, הנה גימ' ס', וכשבא יוסף נטל אחד ונתחזק וישב על המט"ה גימ' ס'. חסר אחד כשבא יוסף שהוא בן גילו שנאמר אלה תולדות יעקב יוסף נטל אחד ונתחזק וישב:
<b>ומולדתך</b> אשר הולדת, לא, מצינו שהוליד יותר, ועוד מהו אומר לך יהיו, ודאי שהם לו אם יוליד. יובן זה ממאמר הזוהר פ' ויצא דף קנ"ג ע"ב המאמר ארוך ע"ש שאומר שם בנימין לא שמש ערסיה ובנימין הוא למטה מהשכינה בעולם הנקבה וכשנמכר יוסף נכנס בנימין במדתו במקומו והוליד עשרה בנים מה שחסר מיוסף כמו שאמר ויפוזו זרועי ידיו, וקראם כולם על שמו כמו שאמר במדרש בלע ובכר וגו', ולזה אמר לו יעקב ומולדתך אשר הולדת יוצא לשני, רמז לו על בני בנימין שהם נחשבים לו הואיל ושמש במדתו:
<b>ואמר</b> ואני בבואי מפדן מתה עלי רחל. כוונתו לומר לו שאל תהי ברכתו קלה בעיניו, מקללתו תלמוד, ומה רחל שהיתה חביבה עלי וזהו שאומר מתה עלי רחל לאמר שמתה עליו רחל כמי שמתאונן עליה והזכיר שמה, והסבה היתה שאמר ללבן עם אשר תמצא את אלהיך לא יחיה ולא נמצא עמה והקללה היתה בלא מתכוון וחלה. ואקברה שם בדרך כדי שילמדו כל העוברים ושבים ויזהרו מעונש הצדיקים וקללתם, ומשם ילמדו ק"ו לענשה של תורה ויאמרו, ומה אם יעקב שאמר דבר אחד בלא כוונה ולא היתה כוונתו לקלל לרחל ולא לשום אדם בחשבו שלבן מכזב כך שחלה הקללה, המתכוון לקלל ויודע למי מקלל לכ"ש, ומשם ילמוד לענשה של תורה, ומה אם ב"ו כך כ"ש לענשו של מקום, וכן ילמדו לברכתו של צדיק, ואז"ל אל תהי ברכת הדיוט קלה בעיניך, וכ"ש ברכת הצדיק וכ"ש וק"ו לברכתו של מקום כי מרובה מדה טובה ממדת פורענות, ומזה יקיימו התורה מפחדם מעונשיה ומקללותיה ויעשו מצותיה כדי שתחול עליהם ברכותיה, ולזה קברתיה בדרך, א"כ אל תהי ברכתי קלה בעיניך:
<b>והרמב"ן</b> כתב שהוא התנצלות, שאם תאמר איך אני מטריחך לקבור אותי במערה ואתה לא קברת את אמי שם כשם שקברת את לאה, אמר מתה עלי פתאום בדרך ולא הייתי יכול להוליכה שם מפני טורח הילדים וכובד המקנה ואילו היה מוליכם עמו לא היו מגיעים אלא אחר ימים רבים אע"פ שלא היתה המערה רחוקה כי אם חצי יום, ומפני זה אמר מתה עלי בדרך, אבל אני לא קברתיה בדרך כי אם ברמה שהיא עיר אחת בארץ בנימין, וזהו שאמר ואקברה שם בדרך אפרת, כי היה מספיק שיאמר ואקברה שם שכבר אמר בדרך בעוד כברת ארץ לבא אפרתה, אבל בא לרמוז מה שדרשו ז"ל על פי הדבור קברה שם כדי שתהיה עזרה לבניה כשיגלם נבוזראדן, וזהו שאמר הנביא קול ברמה נשמע נהי בכי תמרורים רחל מבכה על בניה, ומפני זה, האריך הכתוב. ואקברה שם בדרך אפרת היא בית לחם, כלומר בדרך שיעברו בה בניה. וכל זה הוא דרך התנצלות ליוסף שלא יחר לו, אבל כונת יעקב היתה שלא להוליכה שם כי יתבייש מאבותיו אם יקבור שתי אחיות יחד ע"כ. ואחרי לחיכת עפר רגליו אומר שאם כן היה לו לכתוב זה אחר שאמר ונשאתני ממצרים וקברתני בקבורתם שאני בבאי מפדן וגו' אע"פ שאני מטריחך, למה אמר בברכתו של יוסף, אלא לרמוז למה שאמרתי:
<b>ובזוהר</b> א"ר יהודה שלאה כל יומהא בפרשת ארחין קיימת ובכת בגיניה דיעקב כד שמעת מלוי דהאיך צדיקא רחל לא, נפקא לארחין לעלמא בג"כ זכתה לאה לאתקברא עמיה ורחל קיימא קבורתה בפרשת ארחין הה"ד מתה עלי עלי ודאי כלומר בגיני, בדרך, פירוש בשביל דרך דלא נפקת לארחין לעלמין כאחתה לאה דנפקת ובכת בפרשת ארחין בגיניה דיעקב זכתה לאתקברא עמיה, רחל דלא נפקת למשאל בהדיה קבורתה בפרשת ארחין ע"כ:
<b>ויאמר</b> יוסף בני הם אשר נתן לי אלהים. מה שאמר אלהים ולא אמר הוי"ה, אלא לפי שיעקב אמר לו מי אלה ר"ת מנשה אפרים, שכוונתו לומר שלא קראם כסדר שקודם היה לו לקרות אפרים שקודם הפרהו שיצא למלכות ואח"כ נשה בית אביו, וג"כ היה שם אלהים כסדר שתחילתו אל"ף ואחר מ' שהוא מנשה, ולזה אמר מי אלה היינו אלהים, כלומר שהוא הפוך, לזה אמר לו אשר נתן לי אלהים שרמוז בשמם ראשו וסופו, ולזה לקח אפרים בימינו ומנשה בשמאלו כדי שיהיה כסדר, ויעקב כשראה אפרים תחילתו אל"ף אמר זה ראוי לברכה קודם שישראל נקראו על שמו שנאמר הבן יקיר לי אפרים, ולזה אמר מי אלה שאינם מסודרים, ויוסף אמר אלהים שהפכם, ואמר לו ידעתי אבל כוונתי שאברכם בדין שאפילו מדת הדין תסכים עמי, ולזה שכל ידיו כדי שיהיה שם אלהים כסדר. ואמר לו יוסף בני ה"ם ס"ת מנשה אפרים סדר אב"ג ובהם ה' במלואו ה"א על כן קראתי למנשה קודם ואח"כ אפרים:
ויאמר ישראל אל יוסף ראה פניך לא פללתי, מלשון פלולין, כמו שאז"ל ויעמוד פנחס ויפלל ויתפלל לא נאמר אלא ויפלל מלמד שעשה פילולין לפני המקום, שחבטן ואמר על אלה ימותו כ"ד אלף. א"כ הוא מלשון תרעומת, וכן אמר יעקב כשראיתי פניך לא נתרעמתי אדרבא שמחתי כי הכרת פניך ענתה בך שלא חטאת כמו שאמר אחרי ראותי את פניך, את דייקא, כי עודך חי שלא חטאת, אבל עתה הנה הראני אלהים גם את, שראה משניהם יוצאים עובדי ע"א, גם את גימ' דחם, כלומר יש להם דת אחרת, הראה אותי אלהים גם את זרעך ס"ת ה"י ממת"ך, כלומר אתה חי וזרעך ממיתך שהם רשעים. ויוצא יוסף אותם מעם ברכיו וגו' ויקח יוסף את שניהם את אפרים מימינו משמאל ישראל. כשראה יוסף אביו מתרעם עליו על הזרע היוצא ממנו אמר אהפכם, לפי שאפרים יצא ממנו ירבעם שעשה שני עגלים, שחטא בעגל שהוא גדול שחטא והחטיא, אשימהו לשמאל אולי עין שמאל כהה, ואת מנשה בימין כי לא היה חטאו כ"כ. וישלח ישראל את ימינו וישת על ראש אפרים והוא הצעי"ר בגימ' יהושע ע"ה, שהיה מצעיר עצמו שנאמר והוא נער לא ימיש והיה בן מ' שנה וכה"א יהושע משרת משה, ועוד שהיה אפרים מצעיר עצמו שהיה משמש ליעקב לכך זכה שיצא ממנו יהושע ששמש למשה, וישראל עתידין להקרא בשמו ילד שנאמר הבן יקיר לי אפרים אם ילד שעשועים, א"כ זה ראוי לברכה, מה שאין כן במנשה שלא רצה לשמש ליעקב וללמוד אצלו, לזה אמר כי מנשה הבכור, בורכא בלשון גמרא הוא לשון גנאי, שהיה מתגאה שהוא בכור ולכך כי מנשה הבכור מלא, אמר לו יוסף כי זה הבכר חסר, אמר זה אני רואה שפל ברך א"כ ברך, כי מנשה הבכור גימ' שקר חן, כלומר אע"פ שהוא בכור שקר החן. ובמדרש והוא הצעיר וכי מן התולדות אין אנו יודעים שהוא הצעיר, אלא שהיה מצעיר את עסקיו לפיכך זכה לבכורה:
<b>ויברך</b> את יוסף ויאמר. בא לברך לבניו והוא מברך ליוסף, אמר בזוהר את לרבות בניו ולא פרסם ברכתם לפי שראה שיוצא מהם רשעים, ולזה אמר ויברך את יוסף מי שדומה ליוסף שהוא צדיק כמוהו:
<b>האלהים</b> אשר התהלכו וגו' כלומר איני מחזיק טובה לעצמי שלא יצא ממני רשע, כי זכות האבות סייע וג"כ האלהים הרועה וגו' המלאך הגואל שגאלני מכל רע שלא יתגבר עלי היצר שנקרא רע, שנאמר כי יצר לב האדם רע, יברך ג"כ הנערים שלא ישלוט עליהם,. אין לך ברכה גדולה מזו, ויקרא בהם שמי לשבח ולא לגנאי כדי שתהיה שלשלת היחס אברהם יצחק ושמי ג"כ נזכר לשבח ולא יאמר עליהם זרע מרעים, ולזה יקרא בהם שמי, לפיכך אולי מזוהמת שכם שבא על דינה ואסנת בתו ועל זה עגל אחד בשכם, ולזה אמר יקרא שמי ושם אבותי אולי בזכות הג' תפסק אותה זוהמא, לזה יקרא בה שמי ויאמרו אסנת בת יעקב ולא בת שכם, לפי שאני הייתי סבה שיוסף נשאה כמו שאמר במדרש שתלה קמיע בצוארה וכתב בו יעקב כל המתדבק בזו כאילו מתדבק בזרעו של יעקב. וידגו לרוב אפילו איזה עון בא לידם כי אין צדיק בארץ לא תשלוט עליהם סטרא אחרא אלא יהיו כדגים שאע"פ שאוכלים הגדולים לקטנים אין עליהם עון לפי שהם נכסים מעינא דסטרא אחרא, ואם העון גדול, וזהו לרב, שאם עון רב תפרע מהם בקבר לא בזה העולם כדי שלא יהיה חלול השם שלא יתלו בעונם אלא יאמר הם בני אברהם יצחק ויעקב ולמה הם לוקים. לזה תפרע מהם בקרב הארץ קרי ביה בקבר הארץ:
<b>ובזוהר</b> דף רכ"ט ועל דא אמר יעקב המלאך הגואל אותי מכל רע דלא אזדמנת לי אתתא דאיהי מגו סטרא אחרא ולא איערע פסול בזרעי דכולהו צדיקי ושלימי בשלימו בגין דאתפרק מכל רע ויעקב לא אתדבק בההוא סטרא כלל ועל דא המלאך הגואל אותי מכל רע יברך את הנערים מ"ט אתחזו לאתברכא בגין דנטיר יוסף את קיימא קדישא ועל דא אמר יוסף בני הם אשר נתן לי אלהים בזה, אחמי ליה רזא דברית דנטרי ליה אתחזי לאתברכא ואתחזי איהו לברכאן סגיאין בגין דא לכלהו יהב ברכא חד וליוסף ברכאן סגיאין דכתיב ברכות אביך גברו ע"כ. מכאן קצת ראיה למה שאמרנו:
<b>ויברכם</b> ביום ההוא לאמר. כלומר לפי אותו יום ולפי אותו הזמן באשר הם שם הן צדיקים. לאמר בך יברך ישראל, א"ל עתידין שיתברכו ישראל בבניך וכל מי שיש לו בנים יברכם שיהיו כמו בניך, א"כ לכך צריך להקדים אפרים שהוא לשון רבוי לשון פרי, למנשה שהוא לשון צער כמו שאמר נשני אלהים את כל עמלי, א"כ מאחר שבך יברך ישראל שהברכה התחילה ממי שהוא סימן ברכה שהוא כי הפרני אלהים וגו' ולא יתחילו ממנשה שהוא לשון שכחה וצער, וכוונת יעקב אבינו אינה אלא לשכך אזן של יוסף לפי שסמך ידו להסירה ואמר לו לא כן אבי, אבל יעקב כונה אחרת היתה לו בהקדמת אפרים, ולזה אמר לאמר תרי זמני. או נאמר שאמר לאמר ב"פ כנגד אפרים ומנשה, ולזה אמר הראשון מלא ו' לאמור גימ' זרע, הוא כנגד אפרים שיצא ממנו יהושע שהזרע מן הוא"ו, וכבר ידעת שהשמש הוא רמוז ביעקב ויהושע בלבנה ולית לה מגרמה ולא כלום, והוא"ו הוא ביעקב ולזה לאמור מלא, ולזה אמר יהושע שמש בגבעו"ן דו"ם, גימ' יעקב ע"ה, לפי שנתן לו יעקב הוא"ו ולזה אמר ביום ההוא מוטעם, רמז על אותו יום של לאמר שיהיה לו אמירה ודבור ועזר, לאמור גימ' עזר, בך יברך ישראל זה יהושע במ"ק כ"ב, היינו בך יברך ישראל, כלומר אע"פ שיוצא ממנו ירבעם עכ"ז עיקר ברכתם של ישראל היא מיהושע שהוא נחל להם הארץ וע"י נלקחה, ולהפיס דעתו של יוסף אמר לפי שראה יוסף זרע דלא מעליא יוצא ממנו ואע"פ שיעקב התפלל שלא יצאו כמו שאמר באומרו המלאך הגואל, וכן בזוהר שאמר דלא אזדמנת לי אתתא דאיהי מגו סטרא אחרא, כאן רמז לו שאם שום פסול יוצא ממנו הוא מצד דאזדמנת ליה סטרא אחרא אע"ג דלא קריב לגבה, ובשעה שבא לבית לעשות מלאכתו וכמו שאמר מלאכתו ממש מאותו הבל שנתיחד עמה, ולזה אמר לו לי הם. שאלולא דיוקנו של יעקב כמעט שקרב א"כ מחילי קא אתו לזה יקרא בהם שמי, ולזה לאמר לאמר ב"פ, אמירה ברמז ואמירה בפרהסיא, ולזה אמר הגואל ולא אמר שגאל כי פסול זרעו של יוסף נוגע ג"כ בו, כי לזה אמר ויקרא בהם שמי:
<b>ויאמר</b> ישראל אל יוסף הנה אנכי מת וגו'. עד עתה זכותי הגין עליכם מכאן ואילך אם אתם תהיו באגודה אחת בחבור אחד בלב אחד כמו שאמר חבור עצבים אפרים הנח לו, וכמו שאז"ל ואהבת לרעך כמוך כאן כל התורה, וכלול אהבת המקום מק"ו, וכן המקום נקרא רעך שנאמר רעך ורע אביך וגו', אם אתם כאחד יהיה אלהים עמכם אע"פ שאתם בגלות הוא נמצא במקום אחדות ולא במקום פירוד, וכל עוד שהוא עמכם לא תרגישו בגלות, והשיב אתכם בשרו בגאולה, וזה יורה שאמר, ויאמר אל יוסף דבורו עם יחיד ואח"כ אמר והיה אלהים עמכם בלשון רבים, כי בניו לא היו שם. באותה שעה שאחר כן אמר ויקרא יעקב אל בניו, אלא כמו שאמרנו שצוהו שיהיו כולם כאחד, ואמר ואני נתתי לכם שכם, עיר שכם ממש, ושם קבורתך, א"כ מכאן ראיה בגאולה. או אמר ואני נתתי לך שכם גימ' שני, אתה תהיה לי שני במדות והיינו שכם משך, תמשוך לאני כי בהוייתי בחיים הייתי מקשטה ומתקנה כמו שאמר ויעקב נסע סכתה, ואמר אשר לקחתי מיד האמורי כי הוא לא לקח כי שמעון ולוי באו על העיר, אלא כמו שאמר המדרש בילקוט, לאחר ז' שנים רדפו ונתכנסו כל מלכי האמורי, ע"ש בפ' וישלח:
<b>ויקרא</b> יעקב אל בניו ויאמר האספו וגו'. לא אמר ויקרא יעקב לבניו אלא אל בניו, קרא לבניו העיקרים שהם בני הנשמה ואמר להם האספו שיאספו כולם וימשכו אחריו, והיינו ואגידה תרגום משכו נגידו, את אשר יקרא אל מקום שיזדמן אתכם, באחרית הימים בזמן התחיה, ולאלו אמר האספו שהוא לשון גויעה כמו ויגוע ויאסף, ולבני הגוף שהם ראובן ואחיו אמר הקבצו ושמעו בני יעקב בני הגוף, והואיל והגוף כלה א"כ אינו אביכם לזה שמעו אל אביכם שבשמים שהוא ישראל סבא, לזה אני מצוה אתכם שתשמעו ממני. והרב רבי מנחם רקנטי ז"ל כתב את אשר יקרא אתכם לא אמר אשר יקרא לכם אלא אתכם, רמז להם על מה שיקרא להם בעצמם בסוד הגלגול על מכירת יוסף, וזהו באחרית הימים, ואמר לראובן כי יש לו יתר שאת ויתר עז על שאר אחיו שלא פשע במכירתו של יוסף, אמנם בעבור שהיה פחז כמים ובלבל יצועי אביו אל תותר, ובשמעון ולוי אמר בסודם אל תבא נפשי זהו סוד העיבור, וליהודה אמר מטרף בני עלית הרמז לרבן שמעון בן גמליאל, זה כבס ביין לבושו ובדם, שחזר ונתכבס בדם, ויהיה פירוש עלית כמו כעלות גדיש, ואמר זבולן לחוף ימים ישכן רמז על רבי יהודה בן בבא שישב בין שני הרים ובין שני תחומין ושם נעצו בו שלש מאות לונכיות של ברזל ויתנכל"ו בצרוף לונכיות, ונרמז בפסוק וימררהו ורבו וישטמוהו בעלי חצים, ובעון ויפשיטו את יוסף נפשט עורו של רבי ישמעאל, ובעון דבתם רעה לשונו של רבי יהודה ליחך העפר, ובעון חיה רעה אכלתהו מה שאמר רבי עקיבא מי יתן לי ת"ח ואנשכהו כחמור נסרק בשרו בשיני ברזל, ונרמז בפסוק יששכר חמור גרם, וירא מנוחה הצדיקים בג"ע כי טובה ותענוגי ארץ העליונה כי נעמה ויט שכמו לסבול דינו של הקב"ה והוא האריך ע"ש:
<b>ראובן</b> לפי דרכנו אמר ראובן בכורי אתה וכו'. יאמר מאחר שאתה יש לך שני יתרונות על אחיך שהם כחי וראשית אוני שהיא טפה ראשונה שהיא כחו של אדם א"כ היה לך להתגבר על יצרך ולהדמות למקור שבאת ממנו שתתגבר על יצרך במדת הסבלנות ואע"פ ששמתי מטתה של שפחת אחות אמך היה לך להתגבר יותר משאר אחיך, יתר שאת היא הסבלנות ויתר עז היא הגבורה, אבל אתה לא עשית כן אלא מיד כשראית מטתה בלבלת יצועי ולא היה לך סבלנות כמים הנגרים שאינם יכולים לעמוד יותר משאר משקים, א"כ אל תותר, ואמר כמים שלא הענישו, שי"ב שבטים הם כנגד י"ב מזלות, שכמו שהמים הם קיום העולם כך ראובן הוא קיום העולם, אלא אל תותר:
<b>ובזוהר</b> פחז כמים אל תותר, הכא אתרמיז על הרהורא קדמאה דהוה ליה ליעקב על טפא קדמאה דרחל דאלמלא ההיא טפא הוא באתרה אשתאר ראובן שלים בכולא, אבל פחז כמים אל תותר כי עלית משכבי אביך, עלית בהרהורא אחרא אז חללת:
<b>שמעון</b> ולוי אחים. צריך שלא להפרידם כי לוי מקל ורצועה לשמעון, הרי מבני לוי הרגו לזמרי, ובענין העגל אמר משה לבני לוי שימו איש חרבו עברו ושובו והרגו וגו', כלי חמס שחמסו עצמם וסכנו עצמם שנאספו עליהם, מכרותיהם שמכרו עצמן, בסודם אל תבא נפשי שלא לקחו עצה ממני אלא עשי סוד ביניהם, ובזוהר דא את קיימא קדישא דאיקרי סוד ה' ברית קדש שמעון ולוי אטרחו גרמייהו על האי סוד באנשי שכם דיגזרון גרמייהו ויקבלו עלון האי סוד וקרא אסהיד במרמה תו בעובדא דזמרי דפסל האי סוד ויעקב אמר בסודם אל תבא נפשי, אחלקם ביעקב, הם עשו לפנים משורת הדין שהם רוצים לגיירם ולהכניסם תחת כנפי השכינה אף אני אחלקם להעמיד משמעון סופרים ומלמדי תינוקות ומלוי מורי הוראות שנאמר יורו משפטיך ליעקב וכו' והיינו לישראל ולא לאומות עכו"ם, ויהיה לשמה ולא יהיה לפנים, וכמו שבאפם הרגו איש שכולם נחשבו לפניהם כאיש אחד וברצונם עקרו שור שהוא יוסף שנאמר בכור שורו הדר לו כשאמר להם יהודה לכו ונמכרנו לישמעאלים אמר וישמעו אחיו מאן אחיו אלו שמעון ולוי כי ראובן לא היה שם ובני השפחות לא היו שונאים אותו ואינם צריכים שמיעה א"כ כשנתרצו בו היה לעקרו שאמר לכו ונמכרני, א"כ במקום אותו אף יהיה לכם אף אחר שיהרגו עובדי העגל ובמקום אותו רצון ג"כ יהיה להם כשיהרג זמרי שהוא משמעון ויאלם פיהם. ארור אפם כי עז, אמר אע"פ שאנשי שכם היו חייבים הריגה לפי שבני נח מצווים על הדינים שהיא אחת משבע מצות שנצטוו בהם והם לא עשו דין כי ראוהו גונב דינה ושתקו כמו שכתב הרמב"ן ז"ל עכ"ז העזו ביותר שהרגו הטף ושבו הנשים ולקחו חילם א"כ יהיו הם מחזרים על הגרנות, ומשמעון מלמדי תינוקות וסופרים שאינם רואים סימן ברכה כמו שאז"ל ג' פרוטות הן שאינם רואים סימן ברכה וסי' חמ"ס חזן מלמד סיפר, וכמו שהם באו על החללים לפשוט מלבושיהם כן תמצא בעלי ג' אומנות אלו הם ערומים אם הם משמעון אבל אהדורי אפתחא לא מהדרי, וזהו ואפיצם בישראל לשון שררה שלא יתבזו, דין ברחמים:
<b>יהודה</b> אתה יודוך אחיך וכו'. ח"ל לפי שראית שקללתי לאפם של שמעון ולוי, לא כן אתה, אתה יודוך אחיך, כמו דהודו לדבריך כשאמרת לכו ונמכרנו. ידך בעורף אויביך כנגד מה שאמר וידינו אל תהי בו ולא תאמר כמו ששמעו כשאמר לכו ונמכרנו וגו' היו שומעים אילו היית אומר ונשיבנו לאבי. כן היו שומעין אבל עתיד הייתי לירד בשלשלאות של ברזל ובסבתך חסו עלי וירדתי בכבוד א"כ ישתחוו לך בני אביך. או נאמר מטרף בני עלית סבת עלוייך היה בסבת הטרף כי אחר שיצאו ממצרים ויעברו בים ירד וקדש שמו ברבים ובסבת זה יהיה מושל על ישראל כמו שאז"ל על פסוק היתה יהודה לקדשו ישראל ממשלותיו, וכל זה היה סבת ירידת יוסף. או נאמר מטרף בני עלית עלייה לבד שהצלת לבני ראוי אתה לברכות ולעילוי כ"ש שיש לו הצלות אחרות שהציל אשה וב' בניה ויצאו ממנה מלכים ונביאים לכך ראוי לברכות הללו, כנגד הצלת יוסף אמר גור אריה וכו', וכנגד פרץ וזרח אמר כרע רבץ כאריה וכו', על פרץ לא יסור שבט, ועל זרח שהוא על מלך המשיח שעתיד לזרוח:
<b>ובמדרש</b> רמז לו שיצאו ממנו מי שעתידין לבנות ג' בתים, שלמה בנה בית ראשון ולזה אמר יודוך אחיך ישתחוו וגו', כי בזמן שלמה היה שלום בעולם, זרובבל שיצא מזרע יהודה בנה בית שני, ולזה רמז גור אריה שקודם היה כמו גור ואח"כ נתגבר, ולזה אמר, מטרף, שרצו הכותיים לטרוף וכתבו שטנה ולא עלה בידם אלא שנתעלה יותר, וזהו בני עלית, בית ג' עתיד לבנותו מלך המשיח שהוא מזרע יהודה ועליו רמז לא יסור שבט מיהודה, ואמר לא יסור לא כמו שאר מלכי ישראל שמהם נפלו ומהם סר המלכות אבל זה לא יסור לעולם כי יהיה שלם בכל מיני שלימות שבעולם, שלם באיבריו, זהו ומחק"ק גי' רמ"ח, ואפשר שרמז כאן משיח בית יוסף, ומחקק מבין רגליו, ס"ת קנ"ו, גי' יוס"ף:
אחר שכתבתי זה מצאתי ראיה לדברי מהזוהר ז"ל, וכל שיח השדה זה משיח ראשון, וכל עשב השדה טרם יצמח דא משיח שני, ולמה בגין דלית תמן משה למפלח לשכינתא דעליה אתמר ואדם אין לעבוד את האדמה, ורזא דמלה לא יסור שבט מיהודה דא משיח בן דוד, ומחקק מבין רגליו דא משיח בן יוסף, עד כי יבא שיל"ה דא מש"ה חשבן דא כדא ול"ו יקה"ת אתוון ולו"י קה"ת ע"כ פרשת בראשית דף כ"ה. וכתב רבינו בחיי ז"ל אם תסתכל בפ' ברכת יהודה תמצא כל אותיות של תורה חוץ מאות זיי"ן לפי שמלכות ישראל הבא מיהודה אין עיקר נצחונם על ידי כלי זיין כשאר האומות כי החרב ירושה לעשו אבל מלכות ישראל לא בחרבם ירשו ארץ ואינה נוהגת מנהג הטבע בכח היד רק לפי הזכות והעונש בכח עליון ית', ולזה תמצא בשם יהודה שם הוי"ה שלם, כי כשישראל עושים רצונו של הקב"ה ישראל עושה חיל ומלכותם מתגברת ומצלחת וה' עמם ואין להם צורך לכלי זיין, ומה שנתוספה אות ד' לפי שהוא ד' בלידה ע"כ. עוד יכולני לומר לפי דרכו ז"ל שמה שנתוספה אות ד' הוא לומר שאם אין עושין רצונו של מקום מלכותם מדלדלת והולכת וכה"א יולך ה' אותך ואת מלכך וכו'. וכתב הרב ר' מנחם רקנטי ז"ל יהודה הוא ז' לאבות אברהם יצחק יעקב ראובן שמעון לוי יהודה כי הוא כנגד הכלה הכלולה, נאמר כאן ביהודה ותעמוד מלדת, ובשבת נאמר שבת וינפש, ונאמר ביהודה יודוך אחיך, ובשבת נאמר טוב להודות לה', ונאמר ביהודה מטרף בני עלית, טרף הוא מזון כמו הטריפני לחם חקי, כלומר יש לך לסלק עצמך אפי' ממזון אוכל נפש שנאמר לא תעשה כל מלאכה, ביהודה נאמר כרע רבץ כאריה וכלביא מי יקימנו, ובשבת נאמר שבו איש תחתיו, ומחקק מבין רגליו רמז שהמילה דוחה שבת, ביהודה נאמר אסרי לגפן עירה ולשרקה וכו' כלומר יאסר אותו ממלאכתו, ובשבת נאמר למען ינוח שורך וחמורך. כבס ביין רמז על קדוש היום שהוא על היין, רמז למדת הדין לזה נתן לו השבת שנאמר לא יסור שבט ביהודה. חכלילי עינים מיין רמז מה שאז"ל פסיעה גסה נוטלת אחת מת"ק ממאור עיניו של אדם ומהדר ליה בקדושא דבי שמשא, וכמו שיהודה הוא רביעי לשבטים כן השבת הוא רביעי בעשרת הדברות ע"כ. וכ"כ רבינו בחיי ז"ל:
<b>יודוך</b> אחיך ידך וכו'. יודוך יו"ד כ"ו. כתב רבינו בחיי ז"ל נרמז בשמו של יהודה תחילת ההתפשטות. ופי' תחילת ההתפשטות הוא שם א"ך ויו"ד ע"ה א"ך, וכן יהודה אתה יודוך ר"ת א"ך, ולזה אמר אתה מה שלא אמר כן בשאר השבטים והבן. ובספר הזוהר פרשת משפטים דף ק"ד ז"ל, ועל דא אמר קרא יהודה אתה להאי אתה יודוך אחיך ולא כתיב יהודה יודוך אחיך ולא יתיר אלא על שמה דאת"ה אתה אתר דא איצטריך לשמא דא ולא אחרא יהודה אבא קדמאהו אבא תניינא וכו' ועל דא רווחא שמא דא דאקרי אתה וכו' ובנוי דיהודה וזרעא דיליה אודן ואמרין כי אתה אבינו מה דלית הכי לשאר בני גלגולא, שאר בני גלגולא תרין אבהן תרין אמהן אית לון לבניינא וכו'. יהודה אתה ודאי מרישא ועד סופא ולא איתחזי לשאר בנין אלא לי' בלחודוי לאתקרי אתה וכו' כרע במיתת ער, רבץ במיתת אונן, לבתר אתגבר כאריה לאקמא לפרץ וכלביא לאקמא לזרח מי יקימנו דכתיב ולא יסף עוד לדעתה תרגום ולא פסק, מי יקימנו מאן הוא דיימר אסירא אתתא דא, והוא האריך ע"ש:
<b>ובמדרש</b> א"ר תנחום בן חנילאי כשהוכיח יעקב ראובן שמעון ולוי הוריקו פניו של יהודה ונתיירא שלא יוכיחו על מעשה תמר מיד קראו ופייסו א"ל יהודה אתה יודוך אחיך אתה הודית מעשה תמר לכך יודוך אחיך להיות מלך עליהם בעוה"ז ובעוה"ב, בעוה"ז עמדו ממנו שלשים מלכים, בעוה"ב שנאמר ודוד עבדי נשיא להם לעולם, ולזה אמר לא יסור שבט מיהודה עד כי יבא שילה כתיב, כלומר אע"פ שתראה שנחלקה מלכותי וכרע רבץ לא יסור עד יבא, פי' אפי' כי יבא שילה גימט' משה ולו יקהת עמים עתיד להקהות שיניהם של א"ה עכו"ם וכתיב שילה וקרי שילו פי' כשתחזור ה' ו' שעתה כב"י חסר שנאמר כי יד על כס יה אין השם שלם כב"י עד שתחזור המלכות ליהודה. ותמצא בברכת יהודה ה' פסוקים, יהודה, גור, לא יסור, אסרי, חכלילי, ר"ת יגאל ח', חבלו יחלקו כי חלק ה' עמו יעקב חבל נחלתו. ותמצא נ"ה מלות בפרשה, שמספר היו"ד בכלל נ"ה ולזה התחיל ביו"ד יהודה אתה ותחלת שמו יו"ד, הן לה' אלהיך השמים וגו':
<b>זבולן</b> לחוף ימים ישכון. סמך זבלון ליהודה לומר כי יהודה מלך על הים ועל היבשה כי זבולן הוא מדגל יהודה ואחריו יששכר לפי שהמלך צריך שיהיה עמו התורה שנאמר והיתה עמו וגו' למען יאריך ימים וגו', ואין מלכותו קיימת אלא בתורה שנאמר בי מלכים ימלוכו בי שרים ישורו, ואם אין קמ"ח אין מק"ח מקחה ומשאה ומתנה של תורה שנקחה במ' יום והיינו מק"ח מ' ק"ח, לזה הקדים זבולן שהיה זן יששכר, וכן תחלת ברכתו ז' וסוף נו"ן וירכתו עד צידן היינו ז"ן, ולזה זכה לב' שלחנות לעוה"ז ולעוה"ב, ולזה לחוף ימים י"מ י"ם והבן:
<b>ובזוהר</b> מהכא אוליפנא מאן דסעיד למארי אורייתא נטל ברכאן מעילא ותתא ולא עוד אלא דיזכי לתרי פתורי מאי דלא זכי בר נש אחרא זכי לעותרא דיתברך בהאי עלמא וזכי למיהוי ליה חולקא לעלמא דאתי, הה"ד זבולן לחוף ימים ישכון והוא לחוף אניות, כיון דכתיב לחוף ימים אמאי והוא לחוף אניות, אלא לחוף ימים בעלמא דין ולחוף אניות בעלמא דאתי כד"א שם אניות יהלכון ע"כ. וכן הוא אומר היתה כאניות סוחר ממרחק תביא לחמה ממרחק דייקא. לחוף בא"ת ב"ש כספו, נכסף לעוה"ב, וירכתו עד צידן, וירכתו כתרו י', שהכתר לא יושם אלא כשהמלך יושב על כסאו אבל כשהולך ממקום למקום אין בראשו כתר, אבל זבולן אפי' שיהיה לחוף אניות שיהיה בספינה ואין שם מי יראנו היה לו כתר ומה כתר היה לו דא י' ולמה יו"ד שהוא רמז לעוה"ב שהוא כמוס וסתום כמו היו"ד שהיא המוסה, וכן אז"ל כי בי"ה ה' צור עולמים עוה"ז בה' שנאמר בהבראם בה"א בראם ועוה"ב ביו"ד, אם כן וירכתו וכתרו י', אם כן עליו נאמר ותומכיה מאושר, שכל אדם אין לו אישור אלא בעוה"ז כמו שאמר אשריך וטוב לך אשריך בעוה"ז וטוב לך לעוה"ב אבל זבולן יש לו אישור בב' עולמות, ולזה אמר מאושר שכפול באישור כמו שאמר הזוהר זכי לתרי פתורי מאי דלא זכי בר נש אחרא, ולזה תמצא י' מלות בברכתו:
<b>יששכר</b> חמור גרם. כבר ידעת כי יששכר בא מכח הדודאים ועליהם נאמר הדודאים נתנו ריח ריחה של תורה, הדודאים גי' ע' שבעים פנים לתורה, וכן המשפתים גי' ת"ת ע', וכן יששכר גי' לת"ת. חמור גימ' נרד, שיש לו ריח טוב וטבעו משמח כשנותנים אותו במאכל, גם חמור גימ' נרד היא הבינה, ומזה אמר ומבני יששכר יודעי בינה, גם משפתים בא"ת ב"ש יבוא מ"י, שהיה מחבר מ"י עם י"ם, וכל זה גרם חמורו שהיה זך, והיינו חמור גרם החומר גרם, כמו שאמר וישכב עמה בלילה הוא, ההוא לא נאמר אלא הוא, מלמד כביכול הוא סייע באותו מעשה, א"כ מוכרח הוא שיהיה חומרו זך וחמרו גרם גמר בלבו לסבול עול התורה למה לפי שראה מנוחה כי טוב היא הבינה ששם מנוח הנשמות, ואת הארץ כי נעמה היא כ"י, ויט שכמו לסבול ויהי למס עובד שהיה מחבר בעבודתו י"ם עם מ"י, וזהו יודעי בינה לעתים, יודעי מחברים כמו וידע אדם את חוה אשתו, בינה לעתים היא כ"י שנקראת עת שנאמר ואל יבא בכל עת, וכל העתים שאמר שלמה בספרו שם רמוזים לזה מג"ר חומרו לסבול, ולזה יששכר יש שכר לתת לאיש כדרכיו:
<b>דן</b> ידין עמו. לפי שהיה דן ראש הדגל שנאמר מחנה דן צפונה לזה אמר כאחד שבטי ישראל וכו', כמיוחד שבישראל שהוא שבט יהודה, כמו שיהודה הוא ראש הדגל כן דן ידין עמו על ששמו עגל בנחלתו, שנאמר את האחד נתן בדן, ולזה הוא בצפון שהוא צפון וחשוך וצריך אורה, לזה אחר דגל יהודה זבולן יששכר שהוא במזרח הזכיר דן להאיר חשכו. ואמר יהי דן נחש עלי דרך שלא יעלו ישראל שם לראות העגל עת שתשכח מני רגל שלא יעשו שם רגל, וכן היה שאותה העיר שבנה דן ויקרא אותה לשם ששם הועמד הפסל והפכו הקערה לש"ם שמ"ל, והיא העיר שאמר ויקראו לש"ם דן בשם דן אביהם, כלומר שאביהם שבשמים ידון במי שהעמיד שם העגל, וכן אבנו היתה לשם, לומר שלא היה רוצה דן שיושם העגל בנחלתו אלא יד המלך גברה עליו, ולזה אמר יהי דן נחש עלי דרך דשיפון עלי אורח שלא יעלו ותשכח מני רגל. וכן הוא שזו העיר היא בארץ ישראל עדין עומדת בבניינה וקורין לה פניאס, והיא שאז"ל ירדן יוצא ממערת פימאיס, ונשכחה מני רגל שאינה מקבלת ישוב וכמה פעמים הלכו לשם לשבת בה וליישבה לפי שהיא מקום גנים ולא נתיישבו לפי שהוא חולנית ולא היו יכולים להאריך בנשימתם בישיבתם שם, ולזה אמר לישועתך קויתי ה' שתחזור לישובה, ועדיין חומתה ודלתותיה קיימין. גם אמר לישועתך קויתי שהוא מאסף לכל המחנות באחרונה יסעו לישועה אחרונה קויתי:
<b>ובזוהר</b> יהי דן נחש עלי דרך אימתי הוה דן נחש ביומוי דירבעם דכתיב את האחד נתן בדן, אמאי אתיהיב תמן עלי דרך דיתמנע ההוא דרך דסלקין לירושלים ולא יסלקון תמן ודא הוא לון נחש לישראל עלי דרך דרך ודאי כד"א ויועץ המלך וכו' שפיפון עלי אורח דעקין לון לישראל וכולא לא הוה אלא עלי דרך ועלי אורחא לאתמנע מישראל דלא יסלקון למיחג חגייהו ולקרבא קרבנין ועלוון ולמפלח תמן. ת"ח בשעתא דמטו ברכאן לידא דמשה לברכא לכלהו שבטין חמא לדן דהוה קטיר בחויא הדר קטר ליה באריה שנאמר ולדן אמר דן גור אריה יזנק מן הבשן מ"ט בגין דיהא שירותא כו' וסופא דדגלין דן דכתיב דן גור אריה למהוי שירותא בסופא קטיר דא בדא קטיר בחד אתר ע"כ. א"כ כאחד שבטי ישראל כמיוחד בשבטים שהוא יהודה ולזה במעשה המשכן היה בצלאל מיהודה ואהליאב מדן. ועוד יהי דן נחש עלי דרך רמז על מה שאמר בזוהר בלק (דף קצ"ד) כד אתא פינחס למקטליה לבלעם כיון דחמא לפינחס פרח באוירא ונטל כל חרשין דהוה ידע ונטל חרשין דבנוי דאינון יונוס ויומברוס דאתקטילו על ידי דבני לוי דכתיב ויפול מן העם ביום ההוא כשלשת אלפי איש אינון בנוי דבלעם יונוס ויומברוס דהוו שקילי כשלשת אלפי איש ונטל אינון חרשין דהוו רגילי בהו ובהו טס ואסתלק, פינחס חמא ליה דהוה בר נש טס באוירא והוה, מסתלק באוירא, מעינא, רמא קלא לבני חילא אמר אית מאן דידע למפרח אבתריה דההוא רשע דהא בלעם איהו חמו ליה דהוה טס. צליה בריה דשבטא דדן קם ונטל שולטנו דשליט על חרשין ופרח ואסתלק כיון דחמא ליה ההוא רשע עבד אורח כדין אתכס מעינא בההיא שעתא אסתכן צליה והוה בצערא דלא הוה ידע מה יעביד רמא ליה קלא פינחס ואמר טולא דתניניא דרבעין על כל חוין הפוך במזייך מיד ידע וגלי ההוא אורחא ועאל לגביה מיד אתגלי ונחתו תרווייהו לקמיה דפינחס. ת"ח ההוא רשע כתיב ביה וילך שפי דא הוא עליון דדרגין דיליה חויא דכורא, צליה נטל תרין דכר ונוקבא ובההוא שליט עליה בגין דשולטנו דשליט עלייהו נטל ואתכפיין קמיה ודא הוא שפיפון עלי ארח ע"כ. ולזה רמז כאן ואמר יהי דן נחש עלי דרך, על ההוא דרך דידע וגלי ועאל לגביה:
<b>גד</b> גדוד יגודנו בירך לגד אחר שבירך לדן לפי שדן היא בן ראשון מבלהה שפחת רחל וגד הוא ראשון מזלפה שפחת לאה, ובירך לדן ואמר יהי דן נחש עלי דרך ואמר לגד והוא יגוד עקב, כלומר גם הוא כנחש ישוך כמה דאתמר ואתה תשופנו עקב, זה אליהו שבא מגד שהרג נביאי הבעל ארבע מאות וחמשים איש, שנאמר ויורידם אליהו אל נחל קישון וישחטם שם, וזהו גד הבא מגד גדוד יגודנו שיתקבצו עליו כמה גדודים נביאי הבעל ארבע מאות וחמשים איש ונביאי האשרה ארבע מאות והוא יגוד עקב, שהרגם בסוף, ופי' יגוד כמו גודו אילנא:
<b>ובמדרש</b> כיון שראה יעקב לשמשון הבא מדן אמר אין זה מביא את הגאולה אלא הבא מגד, והוא יגוד עקב אותו הבא בעקב שנאמר הנני שולח לכם את אליה הנביא וגו', אם כן כמו שדן היה מקנא על עגלי ירבעם ששם בנחלתו כן ג"כ מגד יצא מי שמקנא לה', לזה בירכו אחר דן, ולזה לא נזכר שם אביו של אליהו לפי שבא מגד שהוא משפחת לאה:
<b>ובזוהר</b> א"ר יצחק אלמלא דהוה גד מבני השפחות שעתא קיימא ליה לאשלמא יתיר מכולא הה"ד בא גד קרי וכתיב בגד חסר א' דהא שעתא קיימא בשלימו ואסתלק מיניה הה"ד אחי בגדו כמו נחל בגין דההוא נהר דנגיד ונפיק אסתלק בההיא שעתא וכתיב בגד חסר א' ועל דא לא זכה בארעא קדישא ואסתלק מינה ע"כ. יראה כי בא גד היא עשר, ולזה אמר שעתא קיימא ליה לאשלמא יתיר מכלא, בגד ט' חסר א', גד גימ"ל דל"ת גמול דלים, ואילו היה בארץ היה חייב בלקט שכחה ופאה שהם לעניים שנאמר לעני ולגר תעזוב אותם וגו', כשהלך בחו"ל חיסר, זה הוא מה שאמר דההוא נהר שהוא היסוד אסתלק, א"כ בגד בגידה עשה:
<b>עוד</b> בזוהר גד גדוד יגודנו וגו' רבי יוסי אמר מגד אשתמע דהא חילין יפקון לאגחא קרבא משמע דכתיב גד בכל אתר גימ"ל דל"ת חילין ומשריין נפקי מינייהו דהא גימ"ל יהיב ודל"ת נקיט, ומהכא כמה חילין וכמה משריין תליין בהו, ת"ח ההוא נהר דנגיד ונפיק מעדן לא פסקין מימוי לעלמין והוא אשלים למסכני ועל דא קיימין כמה חילין וכמה משריין אתזנו מהכא ועל דא ג"ד גימ"ל דל"ת דא אפיק ויהיב ודא לקיט ונקיט ואתזן ביתא ע"כ:
<b>עוד</b> שם א"ר יהודא מנין לראובן דהוה כהאי גוונא דכתיב פחז כמים אל תותר דאסתלקו מיין ולא נגידו והא אתמר במה אפגים ותרווייהו לא זכו בארעא קדישא, ת"ח מה דאתפגים בגד אשתלים באשר דכתיב מאשר שמנה לחמו והוא יתן מעדני מל השתא אשלים גימ"ל לדל"ת ע"כ. וזהו שאמר ג"ד גדו"ד יגודנו:
<b>מאשר</b> שמנה לחמו והוא. ר"ת משלו יתן וצדיק חונן ונותן, כמו שאמר הזוהר דא הוא אתר דכלא מאשרין ליה, שמנ"ה אותיות נשמ"ה ששם הוא מוצא הנשמות ומשם נטלין והוא מעלה נשמת הצדיק, זהו והוא יתן מעדני מלך שהוא מלכו של עולם שהוא כביכול מתעדן בנשמת הצדיק, ומי מעלה אותה צדיק, מצא מין את מינו וניעור, וזהו שאמר באשרי כי אשרוני בנות, אמא עילאה ואמא תתאה, ולאה אמרה בנות ומשה אמר בנים שנאמר ברוך מבנים אשר, נקבה לנקבות וזכר לזכרים, לפי שהם למעלה מהם ומשפעת בהם, א"כ בערכה הם מקבלים וכל מקבל בערך מה שלמעלה ממנו נקבה והבן. ואמר ברוך מבנים אשר לפי שהוא מושך מוא"ו וממשך הוא"ו לפי שאשר במ"ק ו'. וא"כ ברוך מבנים ודאי, א"כ שמנה לחמו לחם ו'. וכתב רבינו בחיי ז"ל פרשת ויצא ז"ל בראותה שעמדה מלדת הוצרכה לחזור ולמשוך ממקום שפסקה ובכח התפלה שאמרה גד גדוד כלומר יתחזק מזלי משכה כח הלידה וילדה ליששכר, והבן השני קראתו אשר כלומר יישר כחי שאתחזק ואלד ותהיה המשכתי דרך סלולה מלשון ואשר בדרך לבך, ואז נתן לה זבולן שהוא דרך קו האמצעי המכוון עם התשובה רצועה ישרה ונמצאת למד כי גד ואשר לא ע"פ המדות אלא על שם התפלה, בכח התפלה שהתפללה בגד נתן לה יששכר ובכח התפלה שהתפללה באשר נתן לה זבולון ע"כ. א"כ יבא עם זה מכוון אשרוני בנות וגם כן ברוך מבנים אשר שעלתה דרך סלולה לאם הבנים. ודע כי אשר הוא שמיני ויששכר תשיעי זבולון עשירי לזה לחוף ימים ישכו"ן בגימ' שכינ"ה יתר א' הוא אצילות השופע:
<b>עוד</b> והוא יתן מעדני מלך א"ר שהיו בנותיו נאות והיו נשואות לכהנים רבי סימון אמר שהיו נשואות למלכים, זהו והוא יתן מעדני מלך, והאשה נקראת לחם שנאמר כי אם הלחם אשר הוא אוכל זהו שמנה לחמו. ור"ל שמנה לכהן שנמשחו בשמן או למלך שנמשח בשמן:
<b>נפתלי</b> חילה שלוחה. נאמר על דבורה שהיא משבט נפתלי שהיא עתידה לומר שירה, וזהו הנותן אמרי שפר, שלא מצינו אשה שאמרה שירה עם האנשים כי אם דבורה שנאמר ותשר דבורה וברק בן אבינועם, דבורה עיקר וברק טפל לה, ולזה אמר הנותן בלשון זכר, לפי שאמרה שירה עם האנשים, כי מרים הנביאה אמרה שירה עם הנשים שנאמר ותצאנה כל הנשים אחריה וכו', אבל זו חדוש שלא מצינו כיוצא בה, לזה אמר אילה שלוחה לומר שירה זו נשתלחה מששת ימי בראשית, וכן נפתל"י איל"ה שלח"ה גימ' מבראשי"ת יתר ו', היינו ששת ימי בראשית, וכן אילה שלוחה הנותן ר"ת אש"ה, ר"ל מנפתלי תצא אשה נותנת אמרי שפר היינו שירה, ולזה אמרה רחל נפתולי שהוא לשון חבור כמו צמיד פתיל, אמרה נפתולי אלהים נפתלתי עם אחותי שנתחברנו יחד לעשות פלול ושירה להקב"ה שיצאו נביאות לפלל לשורר, גם יכולתי כי ממנה יצאה מרים שאמרה שירה עם הנשים, וממני יצאה אשה שהיא היתה עיקר והאנשים היו טפילה אם כן גם יכולתי, וזהו רבוי ג"ם, לפי שלא די שאמרה שירה עם האנשים והיא היתה עיקר והם היו טפילה לה כמו שאמרנו אלא שהיא שפטה את ישראל מה שאין דרך העולם שאשה תהיה שופטת א"כ גם יכולתי גם בשירה, יכולתי במשפט, וזהו דבור"ה דבו"ר ה' כי הדבור הוא לזכר וכאן לנקבה, למה שהיא שלוחה לזה נשתלחה כמו שאמרנו:
<b>בן</b> פורת יוסף בן פורת עלי עין וגו'. למה לא הזכיר שמו תחלה ואמר יוסף בן פורת כמו שאמר ראובן בכורי אתה וכן שאר השבטים הזכיר שמם קודם. אלא אמר בן כלומר לזה ראוי לקראות בן שהוא היה סבת שאר הבנים, הוא היה ראשית המחשבה, לזה אמר בן ולא אמר יוסף כי לא נולד ולא יצא לפועל אלא במחשבה אמר בן פורת יוסף, כאילו אמר בן פארות יוסף שהוא סבת כל הפארות והענפים. וכתב רבינו בחיי ז"ל מלת בן מלשון ועל בן אמצת לך ופי' נטע שבו פארות רבות, גם היה ראשית המחשבה שמיום שנולד עשו שיהיה זה שטנו, כי לזה המתין אצל לבן עד שבא יוסף שנאמר ויהי כאשר ילדה רחל את יוסף וגו', א"כ בן פורת יוסף בן פורת עלי עין הרעה שנתן עשו עין הרע בברכה שנאמר וירא עשו כי ברך יצחק את יעקב וגו', ולזה אמר עלי עין, לא אמר על עינים אלא עלי עין שהיה עשו נותן עינא דשמאלא ביעקב לא הוה מסתכל בעינא דימינא אלא בעינא דשמאלא ליה ליעקב, ובזוהר בן פורת עלי עין על עינא דההוא רשע, א"כ בן פורת עלי עין כמו אפריין נמטיה לר"ש (ב"מ קי"ט) פירוש לשון חזוק ושבח. ועל דרך הסוד אמר ב"פ בן פורת לפי שעולה להביא שפע מלמעלה שהזרע הוא מהמוח וירד ומשפיע עלי עין שהיא כ"י שהיא נקראת בת עין שהכל פונים לה ועליה נאמר הנה עין ה' אל יראיו ונאמר טוב עין הוא יבורך. יסו"ד במ"ק טוב והבן. עוד אפשר שאמר בן פורת לב' משיחים, ולזה אמר בן פורת יוסף כי הוא קודם:
<b>ובמדרש</b> בן פורת בן פרות שעל ידי פרות נתגדל, ונוכל לומר על דרך הפשט בן פור"ת בן פות"ר שע"י הפתרון נתגדל, ולזה אמר ב"פ בן פורת יוסף שפתר ב' פתרונות אחד לשר המשקים ואחד לפרעה, ולזה אמר עלי עין כי בסבת פתרון הב' שהוא חלום פרעה נתעלה, וזהו עלי עין וכו' שהוא פרעה שהוא עין כל הארץ:
<b>בנות</b> צעדה. ולא בנות צעדו, לרמוז על אסנת, ובת כ"ב שנה היתה ולא נזדווגה לשום אדם ושום אדם לא היה רשאי ליקרב אליה לפי שיעקב כתב על ציץ של זהב שם הקודש ותלה על צוארה ועל ידי אותו שם לא קרב אליה שום אדם וירד מיכאל המלאך ונטלה והורידה למצרים לביתו של פוטיפר והכל צפוי לפניו, כן אמר המדרש, וכשיצא על ארץ מצרים וקראו לפניו אברך הלכו כל בנות המלכים להסתכל ביופיו אולי ישא אחת מהן ולא יכלו להביט אליו כי כולם בנות חמורים שאינם רואים אבל אסנת היא היא מן הרואים שנאמר וירא את המקום מרחוק ראתה אותו והכירתו, וזהו עלי שור כמו אשורנו, כי אין המציאה נגלית אלא לבעליה ומיד הכיר בה והכירה, כי בהיותה בבית פוטיפר היתה סתומה וסמויה מן העין שאפילו פוטיפר לא ראה אותה ע"י אותו שם, וצעדה כמו סעדה כי אותיות זסשר"ץ מתחלפות, כלומר אותו שם סעד לה:
<b>וימררוהו</b> ורבו. וימררהו כתיב, זה שמעון שנאמר ויאמרו איש אל אחיו הנה בעל החלומות הלזה בא. ורבו שרבו עם ראובן שאמר לא נכנו נפש וישטמוהו, וישטמהו כתיב, נטר לו המשטמה שהשליכו לבור מלא נחשים ועקרבים ולא לבור אחר שכן ויקחהו וישליכהו כתיב. אבל אותה המשטמה היתה בעלי חצים כחצים של עלים שאין בהם ממש על דרך ורדף אותם קול עלה נדף. ורש"י ז"ל פירש בעלי חצים שלשונם כחץ ותרגם מלשון חלוקה אותם שהם ראויים לחלוק עמו נחלה לאפוקי לוי שאין לו נחלה, אע"פ שבשכם היו שניהם אחים שמעון ולוי בענין יוסף לא היה לוי עמו בהסכמתו של שמעון. חצי"ם גימ' מק"ח שעשו בו מק"ח וממכר, וחמ"ק עבר מהם, ונעשה מוכר קמ"ח, שנאמר ויוסף הוא המשביר לכל עם הארץ. עוד וימררהו אחיו ורבו מוכריו ישמעאלים מדינים סוחרים והמדנים מכרו אותו למצרים, אז"ל מלמד שנמכר פעמים הרבה, א"כ ורבו מוכריו וישטמוהו בעלי חצים אלו בני חם פוטיפר ואשתו, אשתו עשתה מה שעשתה ופוטיפר שם אותו בבית הסוהר וכל אחד הוא חצי גוף איש בלא אשה אשה בלא איש לזה אמר בעלי חצים שהם חצאים. עוד חצים ר"ת וס"ת ח"ם, נשאר צ"י באמצע בא"ת ב"ש ה"ם, כאלו אומר בני ח"ה ה"ם. עוד בעלי חצים שחם בחצי, שנאמר שם וח"ם ויפת, וחם בין שניהם:
<b>ותשב</b> באיתן קשתו. שעם כל מה שאירע לו נתיישב ונתחזק ולא קץ בתוכחתו שקבלם בסבר פנים יפות והיה מברך ה' ואומר ברוך אתה ה' תמים נאמן, ר"ת באית"ן, קשתו אותיות שות"ק, קשת"ו שתק"ו, ויפוזו זרועי ידיו שתי זרועותיו שהם שני בניו שהם זרועות של יוסף הם כמו זהב מופז שהם צדיקים דומים לאביו שהוא יעקב שלא נמצא בו שום פסול בזרעו, וזהו מידי אביר יעקב כמו יעקב שהוא אביר ושלם שלא נמצא בו שום פסול כן הוא דומה לו:
משם רועה אבן ישראל. עד"ה אבן ישראל שהיא כ"י משם יבא לה השפע על ידו ומשם באה הפרנסה לעולם, מש"ם אב"ן ישרא"ל בגי' ומש"ם הפרנס"ה בא"ה לעול"ם עה"מ והעולם היא כ"י. עוד ותשב באיתן קשתו הוא חוזר על פוטיפר שלקחו למשכב זכור ושניהם נתכוונו לרעה, וזהו בעלי, שנתכוונו לבעילה פוטיפר נתכוון להורות בו חציו שהוא הזרע היורה כחץ, והיא נתכוונה שיורה חציו בה, כששבה קשתו של פוטיפר לאיתנה פירוש לנרתקה ולא חזרה עוד כמו שאז"ל שנסתרס, בירך ואמר ברוך אתה ה' תובע נקמתו ר"ת באית"ן, ויפזו זרועי ידיו, שהיה מטפח בידיו כמו מפזז ומכרכר מרוב שמחתו, ידי"ו מיד"י אבי"ר גימ' סר"ס עם ג' אותיות, ומי סרסם יעקב, מידי אביר יעקב, לפי שמשם רועה אב"ן א"ב וב"ן שנאמר ויתן להם יוסף לחם לפי הטף ועתיד לרעות במשיח בן אפרים, איך יהיה רועה זונות:
<b>מאל</b> אביך וכו', אמר לו אתה מבורך מאברהם שהוא אל חסד, ואתה מבורך ג"כ מיצחק שברכני ואמר לי ואל שדי יברך אותך ויפרך והרבך ויתן לך את ברכת אברהם לרשתך, כשברכני נתברכת אתה ג"כ, כי דיוקני ובן גילי אתה וכל מה שאירע לי אירע לך אבל הברכה שלי עולה על כולם, למה שברכתם היא ברכת העוה"ז שאמר יצחק ויתן לך האלהים מטל השמים ומשמני הארץ, וברכתם היתה באל שדי זהו שאמר מאל אביך ויעזרך, ברכתם היא שתהיה עזור בעוה"ז, ואת שדי שברכתם היא באל שדי, ברכות שמים ברכות תהום זהו מטל השמים ומשמני הארץ ברכות שדים ורחם שאמר והפרך והרבך הכל בעוה"ז, אבל הברכה שלי היא עולה על כולם, זהו ברכות אביך גברו למה שברכתי היא עד תאות גבעות עולם, שברכתם יש לה מצר, כמו שאז"ל על פסוק והרכבתיך על במתי ארץ והאכלתיך נחלת יעקב, לא כאברהם שאמר לו קום התהלך בארץ לארכה ולרחבה, ולא כיצחק שנאמר לו כי לך ולזרעך אתן את כל הארצות, וביעקב נאמר ופרצת ימה וקדמה וצפונה ונגבה, שהיא נחלה בלא מצרים והיא בשם הוי"ה, א"כ אל תקל ברכת אביך כי היא גברה על, הכל:
<b>ובזוהר</b> ברכות אביך גברו, ברכות אביך גברו ודאי דהא יעקב אחסין שבחא דכולא יתיר מאבהן דהא הוא הוה שלים בכלא וכלא יהב ליה ליוסף מ"ט דהכי אתחזי דהא צדיק נטיל כולא ואחסין כלא כחדא וכל ברכאן ביה שריין והוא אריק ברכאן מרישא לעילא וכל שייפין דגופא כלהו אתתקנן לארקא ביה ברכאן וכדין אתעביד נהר דנפיק מעדן ע"כ:
<b>בנימין</b> זאב יטרף בבקר יאכל עד. זה שאול שהיה משבט בנימין שהיה מלך ראשון והיה תחילת בקרן של ישראל וכו'. בנימין זאב יטרף, גימ' זה היה שאול המלך. ולערב יחלק שלל זהו כששקעה שמשן של ישראל ע"י נבוכדנאצר, יחלק שלל מרדכי ואסתר יחלקו שלל המן, וכן ולערב יחלק שלל, במ"ק גי' זה מרדכי יהודי:
<b>כל</b> אלה. אמר כל אלה, כבר אמרנו למעלה כשאמר יעקב אל בניו ולא אמר לבניו אלא אל בניו הם בני הנשמה, ואמר להם שיאספו כולם ויבאו עמו בשעת מיתתו, ואח"כ אמר הקבצו וכו' שהם בני הגוף, לזה אמר כל אלה שבטי ישראל, הם בעלי אגרופן של ישראל כמו לא יסור שבט שהוא לשון שררה ומלכות, ולזה אמר שבטי ישראל ולא שבטי יעקב, שנים עשר, שצורתו חקוקה בכסא הכבוד שמרכבתו י"ב, וזאת אשר דבר להם, דבור לבד לקבצם בשעת מיתתו כמו שאמר הזוהר על פסוק ויקרבו ימי ישראל למות שכל הימים שעשה האדם בהם מצות הם מתקבצים בשעת המיתה להעיד עליו:
<b>ויברך</b> אותם איש אשר כברכתו ברך אתם, אותם אתם ב"פ למה והראשון מלא והשני חסר. אלא למה שאמר הראשון מלא הוא לבני הנשמה והוא אביהם והם בניו ממש שהולכים עמו ואין נפרדים ממנו לא כמו בני הגוף שמלוים אותו עד הקבר, לזה ויברך אותם מלא וברכם דרך כלל, אבל בני הגוף איש אשר כברכתו ברך אתם כל אחד כפי מה שהוא צריך ולזה אתם חסר. או נאמר איש אשר כברכתו, לפי שיש מהם שקנטרן כמו שמעון ולוי שאמר ארור אפם, או כמו נפתלי שלא ברכו שאמר נפתלי אילה שלוחה, לזה כללם כולם, וחזר ואמר ברך אותם אחר שאמר ויברך אותם לכלול כולם. עוד נאמר ויברך אותם ברכה כמוסה סתומה מן העין שהיא ברכת עוה"ב ולזה לא נתפרשה:
<b>ויצו</b> אותם ויאמר. צווי ואמירה, צווי קברו אותי אל אבותי, והאמירה שאמר אני נאסף אל עמי, כמו שאמר בזוהר מה שזכה משה בחייו זכה יעקב אחר מיתה, כד נפקו ישראל ממצרים מסטרא דיובלא וכל אינון ס' רבוון מעל עילאה הוו משה שמש בסיהרא בעוד דאיהו בגופא כד אתפטר מן עלמא סליק בסליקו עילאה דרוחא קדישא ואתהדר ברוחיה דיובלא עילאה ואדבק באינון ס' רבוון דהוו דיליה, מה דלא הוו כן ליעקב דאיהו אתהדר ברוחא לגבי שמטה מה דלא הוה כן בחייו בגין דביתא אחרא הוה ליה ליעקב שמש בנשוי דגופא בתר דמית אתדבק רוחיה ברוחא, משה אתפרש מאנתתיה ושמש בסיהרא כד איהי בגופא לבתר אדבק רוחא ברוחא עילאה טמירא דלעילא ע"כ. לזה אמר אני נאסף אל עמי לאדבקא רוחא ברוחא זו היא האמירה, וכדי שלא יתבזו האבות שעלה למעלה מהם לזה ויאמר אלהם חסר אמירה בחשאי והצווי הוא קברו אותי אל אבותי וכו', אל המערה אשר בשד"ה עפרו"ן החת"י, ס"ת בגימ' ה"ס, הוא זווג של השכינה כמו שאמר הזוהר בעלא קדמאה דמטרוניתא הוה, מית יעקב ואזדווגא ביה במשה ובעוד דהואי משה בהאי עלמא זמני לה כדקא יאות ואיהו הוה, בעלא תניינא דמטרוניתא בתר דמית משה אהדרת לבעלא קדמאה דאיהו יעקב מכאן נוקבא דאתנסיבת לתרין בההוא עלמא אהדרא לקדמאה. לזה צוום שבקבורה יכוונו שיהא גופו מחובר בשכינה במעשה שהוא א"י, וכן ג"כ עשה שאמר ויאסף רגליו שהוא הגוף אל המטה שהיא השכינה ויגוע ויאסף אל עמיו והוא דבוק רוחא ברוחא:
<b>אני</b> נאסף אל עמי. פירש"י ז"ל ע"ש שמכניסים הנפשות אל מקום גניזתן שיש אסיפה בלשון עברי שהוא לשון הכנסה, כמו ואין איש מאסף אותי הביתה, ואספתו אל תוך ביתך, וכל אסיפה האמורה במיתה אף היא לשון הכנסה ע"כ:
<b>שמה</b> קברו את אברהם ואת שרה אשתו וגו' ושמה קברתי את לאה, שהיא חצי הגוף קבור שם א"כ שם ראוי ליקבר חצי האחר:
<b>מקנה</b> השדה והמערה אשר בו וגו', מה לנו יהיה מחת או מאחר, וכבר ידוע הוא כי כן אמר פ' חיי שרה ויקם השדה והמערה אשר בו לאברהם לאחוזת קבר מאת בני חת. ועוד למה אמר מקנה השדה והמערה הוא לא צוה אלא קברו אותי במערה והשדה למה. אלא נוכל לומר שאמר לו אולי יבאו נשיאי הארץ לערער כשיראו כל כך רבוי עם שיבאו עמו לגמול חסד עמי ויפסידו השדות כי הדרך לא יכילם, ועוד כי דרך המלך ודרך הקבר אין לה שיעור וכאן יש כאן יוסף שהיה מלך ועלו עמו כל זקני ארץ מצרים, לזה אמר מקנה השדה בכוונה מכוונת קנה אברהם השדה כדי להלך בה ותהיה נדשת, ולא מעפרון אלא מבני חת שהם נשיאי הארץ וסברו וקבלו כי אברהם נקרא מלך שנאמר נשיא אלהים וגו' וקנה אברהם בכסף בשטר ובחזקה ועלו עמו כל אנשי המדינה לקבור את שרה, ולפי שהחזקה היא כנגד הכל לזה אמר שמה קברו את אברהם ואת יצחק וגו' ושמה קברתיו את לאה הרי ג', ובתלתא הויא חזקה. עוד אמר לו מקנה השדה והמערה אשר בו מאת בני חת, רמז לו שאין לו שם קבורה כי אין שם כי אם ח' קברות ד' זכרים וד' נקבות ולזה לא נקברה שם רחל, ולזה רמז לו חת, ח' קברים בסכום ת', כי לזה היה ארבע מאות שקל כסף כנגד ד' קברים זכר ונקבה, וכן אמרו במסכת סוטה א"ר יצחק קרית ד' זוגות היתה, פירש"י ז"ל שאינה מחזקת אלא ד' זוגות, וכן הוא הדין המוכר מקום לעשות קברות עושה מערה ופותח לתוכה ח' קברים:
<b>ויאסף</b> רגליו אל המטה. גופא בגופא, ויאסף אל עמיו רוחא ברוחא, הוא אמרם ז"ל יעקב לא מת, סוד העניו שאין מדתו של יעקב כשאר המדות שגורמים הפכים, כי חסד הפכו דין וכשיש דין לא יש חסד וכשיש חסד לא יש דין אבל יעקב כלול מהכל, ועליו נאמר אני ה' לא שניתי, ומה שאמר ויאסוף רגליו הוא לומר שמה שיש לו חלק למות הוא הרגלים שנאמר רגליה יורדות מות לזה אסף אותם למעלה למטה כדי שיהיה כולו אחיד באילנא דחיי:
<b>ובזוהר</b> פ' בשלח. דף מ"ח ז"ל, ת"ח יעקב אחיד באילנא דחיי דלית ביה מותא לעלמין דכל חיין בההוא אילנא אשתכללו ויהב חיים לכל אינון דאחידן ביה ובגין כך יעקב לא מית ואימתי מית בשעתא דכתיב ויאסף רגליו אל המטה כד"א הנה מטתו שלשלמה בגין דבהאי מטה כתיב רגליה יורדות מות ובג"כ ויאסף רגליו אל המטה כתיב ע"כ:
<b>מצאתי</b> כתוב נפש רוח נשמה ר"ת גי' ברחמים. להתבלע הכל ולחזור לשורשו להיות הכל אחד, וכן ס"ת גי' ברחמים אחד, בגוף נפש רוח נשמה ר"ת רבנן, וזהו חלוקא דרבנן חלוקי הגוף בנפש רוח נשמה, וסוד רבנן ש"ב, כלומר שהכל שב לשרשו. חלוקה דרבנן, גימ' תאנה ע"ה, נוצר תאנה יאכל פריה, בסוד אוכל פירותיהם בעוה"ז, א"כ רגליו אל המטה הוא סוד קשור רוח בנפש, ויאסף אל עמיו הוא חבור רוח בנשמה שהיא דולה מלמעלה מהנשמה ומשקה נפש:
<b>ובזוהר</b> ויאסף רגליו אל המטה בגין דהא איהו באתר דחיין יתיב כד בעא לאסתלקא מעלמא נחית רגלוי לגבי מטה ואסתלק מעלמא. ת"ח כד נשמתא סלקא אתער כולא לגבי נוקבא דהא איהי אתאחדת בתיאובתא שלימתא ואתקשרת ביה ויעקב לא מית בגין דלא אתאמר ביה מותא אלא ויגוע ויאסף אל עמיו חמי מה כתיב ויאסוף רגליו אל המטה דאתכניש שמשא לגבי סיהרא שמשא לא מית אלא אתכניש מעלמא ואזיל לגבי סיהרא ע"כ:
<b>ויצו</b> יוסף את עבדיו את הרופאים לחנוט את אביו ויחנטו. דע כי החניטה היא לקיים הבשר שלא יכלה ויהיה הגוף קיים כאלו הוא חי, וכדי להודיע שיעקב לא מת ואין גופו כשאר גופים שנאמר בהם אך בשרו עליו יכאב, שכל זמן שהבשר קיים יש לו צער לפי שהגוף הוא חומרי ואין לו אחיזה עם הנשמה אבל גופו של יעקב אבינו נזדכך, וסוד הענין הוא לפי שיעקב הוא תשלום גלגולו של אדם להראות שכבר נשלם ואין צריך לשוב אל עפרו כמו שאמר הכל היה מן העפר והכל שב אל העפר, אברהם אמר ואנכי עפר ואפר הוא יצחק שאפרו צבור על גבי המזבח אבל ביעקב לא שב אל עפרו של אדם שכבר הושלם, א"כ יעקב לא מת כבר נשלם גלגולו של אדם שנאמר לו מות תמות א"כ לזה היתה החניטה. וא"ת מה צורך בחניטה הרי ר"א בר"ש שכב כ"ב שנה בעלייתו ולא הסריח ולא התליע, וא"ת מפני שמת ר"א בארץ ישראל ויעקב בחו"ל הרי אחאי בר יאשיה שמת בחו"ל כההוא מעשה דהנהו קפולאי דהוו מקפלי בארעא דרב נחמן ורב וה נחמן בבבל היה ואמר שם גששיה חזא דאית ביה ממשא, פי' שהיה בשרו כבשר החי ולא היה צריך לחניטה, ויעקב אבינו יצטרך לחניטה. אלא אפשר לומר שמה שהוחנט יעקב הוא לפי ששעבד גופו הקדוש שהוא נקרא קדוש שנאמר והקדישו את קדוש יעקב ללבן הארמי עובד ע"א כ' שנה לזה היתה החניטה וכו'. ואשאל מחילה וסליחה מאתו יתברך ומיעקב אבינו ע"ה. ולזה רמז ויצו יוסף את עבדיו, עבדיו למה יאמר את הרופאים, אלא לרמוז למה שאמרנו, וכן גבי יוסף נחנט שהוא אביר יעקב, אבר יעקב, והיו"ד של אביר היא העטרה שהיא נגלית אחר הפריעה, והוא יו"ד של יסוד שהוא אל חי. וימלאו לו מ' יום כנגד ארבעים יום של יצירת הולד שנחשב כיצירה חדשה, זהו לשון חנטה כמו התאנה חנטה פגיה, וכן בדברי רז"ל אילן שחנטו פירותיו, שהכל שב לתיקון, והכל ברמז:
<b>ויבכו</b> אותו מצרים שבעים יום. כנגד שבע שני רעב שנגזר לבא עליהם וכשבא יעקב למצרים לא בא ונסתלק, ולא אמר ויבכו עליו מצרים אלא אותו, שכיון שהצדיק בעיר הוא הודה הוא זיוה וכו' על אותו הזיו וההדר שנסתלק מהם על זה בכו:
ע' יום רש"י ז"ל פירש ארבעים של חניטה ול' לבכי הרי ע':
<b>ויעברו</b> ימי בכיתו וידבר יוסף אל בית פרעה לאמר, דברו נא באזני פרעה לאמר אבי השביעני לאמר. מה צורך לכל זה יוסף היה מלך כמו שאמר לו ובלעדיך לא ירים איש את ידו, ועוד יאמר לו הוא בעצמו אם רצה לעשות לו כבוד ללכת ברשותו למה ע"י שליח ועוד ג"פ לאמר למה, אלא יוסף פחד מהמון העם שלא יעכבוהו שלא להעלותו לפי שנתברכו בירידתו למצרים בכל מיני רבוי ובכל מיני ברכה, אחת שתם הכסף והזהב והמקנה בשתים שני הרעב וחזר הכל למשנה לקיים ואחרי כן יצאו ברכוש גדול ודאי היו נהרגים ולא היו מניחים להעלות אותו ממצרים, ואפילו שרי המלכות לא היו מניחים להעלותו שאילו לא בא יעקב למצרים כמעט שנאבדה המלכות ומעלתה, מה עשה יוסף הלך בתחבולה להראות שאין דעתו בזה שיותר טוב שיקבר במקום מלכותו ללכת לקבר אביו בכל שעה כדרך המלכים, הלך ודבר לבית פרעה אולי הם רוצים לגרשו שיותר טוב שימלוך עליהם פרעה משימלוך עליהם איש נכרי אלא שמתביישים על הטובה שעשה להם כדי שלא יהיו כפויי טובה וג"כ המלך בעצמו הוא בלבו כן, לזה אמר וידבר יוסף אל בית פרעה לאמר, כלומר אם יש שום אמירה בלבבם דברו נא באזני פרעה לאמר, ג"כ הוא אם יש לו שום אמירה בלבו יתחבר עמכם אמירתכם עם אמרתו וימצא מקום לומר שאלך, לא מאהבתו של יעקב אלא משנאתו של יוסף ואמר אבי השביעני לאמר, כלומר אין דעתי נוחה באמירה זו אלא שיש בה שבועה, ואמר הנה אנכי מת בקברי אשר כריתי לי, לא אמר חפרתי אלא כריתי לי שנצטער עליו שהכרוי אינו אלא מקום קשה כמו הר ואילולא כן אין דעתי בעליה זו. א"ל פרעה עלה מאחר שיש שבועה, ולא אמר לו שוב כמו שאמר לו יוסף אעלה ואקברה את אבי ואשובה, לומר שפרעה בלבו הוא שלא ישוב כי רוצה לגרשו בכבוד, אבל הוא לא הלך על מנת שלא לחזור, לזה אמר ויעל יוסף לקבור את אביו, לקבור ולא לברוח, כי יעקב גלה להם גזרת כי גר יהיה זרעך בארץ לא להם היא מצרים כמו שאמר שמעתי כי יש שבר במצרים, ולזה רק צאנם ובקרם וטפם עזבו בארץ גושן לחזור לקבל הגלות הנגזר, כי הם רוצים שיהיו במצרים ולא בארץ אחרת שכבר הורגלו ביניהם, וגם מטעמים אחרים כמו שאכתוב בע"ה פ' שמות למה היה הגלות במצרים:
<b>ויעל</b> עמו גם רכב גם פרשים. אפשר רבוי המינים הוא שאחר שכוונת פרעה לגרשו בכבוד חזר בו, כי הקב"ה קלקל מחשבתו לקיים גזרתו של ועבדום וענו אותם ושלח עמהם אנשים שלא יברחו, ולזה אמר ויעל עמו לא אמר ויעלו כמו שאמר ויעלו אתו כל עבדי פרעה אלא ויעל, לומר שלא היו נראים אלא למרחוק שלא היו נראים אלא כאחד, ולזה אמר בחזרה וישב יוסף הוא ואחיו וכל העולים אתו, הוא ואחיו קודם ואח"כ וכל העולים אתו שהיו בסוף כדי שלא יברחו. אבל רז"ל אמרו במסכת סוטה מאי שנא מעיקרא דכתיב ויעלו אתו כל עבדי פרעה והדר וכל בית יוסף ואחיו ומאי שנא לבסוף דכתיב וישב יוסף מצרים הוא ואחיו והדר וכל העולים אתו. א"ר יוסף בתחילה עד שלא ראו כבודן של ישראל לא נהגו בכבודם לבסוף כשראו כבודן נהגו בהם כבוד הוא ואחיו קודם ואח"כ העולים. ויבואו עד גורן האטד ויספדו שם מספד גדול, וכבר ידוע כי דרך המספידים הוא לומר מדותיו ושבחיו של מת ומדותיו של יעקב אין להם קץ ושבחיו אין להם ערך שאילולא הוא היו מתים כולם, א"כ ראוי לעשות מספד גדול וכבד, ולזה כשראו יושבי הארץ הכנעני אמרו אבל כבד זה למצרים כלומר מי ראוי להתאבל ולספוד יותר מן מצרים שכל זמן שהיה שם הברכה מצויה שם וכעת בסלוקו תסתלק הברכה עמו א"כ ראוי להם להתאבל ולספוד:
ויעש לאביו אבל שבעת ימים. הדין הוא שאין חל האבלות עד שיסתם הגולל ואיך אמר ויעש לאביו אבל ואח"כ אמר וישאו אותו ויקברו אותו במערת וכו' היל"ל ויקברו אותו ואח"כ ויעש לאביו. אבל הענין הוא כשראה יוסף שבאו בני עשו ובני קטורה עליהם למלחמה כמו שאז"ל ויבאו עד גרן האטד וכי גורן יש לו לאטד א"ר אבהו מלמד שהקיפוהו לארונו של יעקב כתרים כגורן זה המוקף לו אטד שבאו בני עשו ובני ישמעאל תאנא וכולם להלחם עם בני יעקב באו וכיון שראו כתרו של יוסף תלוי בארונו של יעקב נטלו כתריהם ותלאום בארונו של יעקב תאנא שלשים וששה כתרים. נתלו בחרונו של יעקב י"ב נשיאים דישמעאל וכ"ג אלופים דעשו וחד דיוסף, כשראה יוסף כך אמר יאות לנו לעשות אבל שכל זמן שאבא קיים אין פוצה פה ואין מצפצף. עוד כיון כדי שיראו שרי פרעה את כל הכבוד שעשו לו ולא ישלטו על בניו, כי כיון שמת יעקב נסתמו עיניהם ולבן של ישראל מן השעבוד, וכיון שיראו הכבוד שכולם נתאבלו עליו לפי שהם קרוביו אז יתברר להם שהם אנשי יחס וקרוביהם אלופים ונשיאים ולא יכבידו עליהם העול, א"כ קודם שיתפזרו וילך איש לארצו עשה האבל ולא יום אלא שבעה לכוונה שאמרנו. עוד עשה האבל קודם הקבורה במדרש על פסוק ופתח אהל מועד תשבו שבעת ימים שבעת ימי אבל של נדב ואביהוא שהרי הקב"ה שמר לעולמו תחילה עד שלא הביא המבול שנאמר ויהי לשבעת הימים ומי המבול מלמד ששמו עולמו וכן הוא אומר ויתעצב אל לבו ויאמר ה' אמחה את האדם ואין עציבה אלא אבל שנאמר כי נעצב המלך על בנו. ואמר שם ומתאבלים על המת קודם שימות אלא אדם שאינו יודע מה שעתיד להיות אינו מתאבל עד שימות המת הקב"ה שיודע מה שעתיד להיות שמר לעולמו תחלה אף כאן אמר הקב"ה ופתח אוהל מועד תשבו שבעת ימים שמרו על אחיכם ז' כדרך ששמרתי על עולמי תחילה. א"כ אמר יוסף הקב"ה שמר לעולמו תחילה אף אנו נשמור לאבינו תחילה לקבורה, לזה בעברם את הירדן מיד שהוא תחום א"י שנאמר ויבאו עד גורן האטד אשר בעבר הירדן נתאבלו עליו שכבר חל עליהם האבל הואיל ובאו לתחום א"י שהוא תחום הקבורה כמו שאמרנו שהקב"ה יודע מה שעתיד להיות כ"ש כאן שכבר מת ובאו לתחום הקבורה ואם ימתין אחר הקבורה אי אפשר לפי שהאבל ג' ימים ראשונים לא יצא מפתח ביתו, וכאן אי אפשר לפי שלא ימתינו לו שרי פרעה וזקני ביתו וכל זקני ארץ מצרים שעלו עמו וכדי שלא להטריחם ולחזור עמהם מיד ובפרט שכבר ידעו כולם כי חזרתם היה לקבל עליהם הנגזר, וכדי לקבלו עליהם בשמחה ולחזור מיד עשה האבל קודם:
לו ישטמנו יוסף, אמרו הלואי שישטמנו ומתוך אותה המשטמה השב ישיב פעם ושתים כדי לגבות ממנו כל הרעה ולא נצטרך לגלגול, ויבך יוסף לפי שהוא עמהם בגלגול והיא סבת גלגולם, זהו בדברם שהוא דברם ומנהיגם:
<b>אנא</b> שא נא פשע אחיך וחטאתם. יאמר בערך אחיך הוא מרד גדול שאח ימכור אחיו אבל בערך שבא לך ממנו כבוד אינו אלא חטא, ואפילו שתאמר כי הם לרעה נתכוונו, מאתו יתברך היו הדברים אם הוא פשע כביכול למה ששם בלבנו לעשות כך, ובלשון נקייה אמרו, ועתה שא נא לפשע עבדי אלהי וגו' אמרו אביך כלומר שאביך ג"כ יש לו עון, שאז"ל לעולם אל ישנה אדם בנו מן הבנים, ובסבתו היתה, א"כ שא נא לפשע עבדי שהם שלוחי ההשגחה, ולכך אמר עבדי שהם מוכרחים במעשיהם כמו שעבד שהוא הכרחי ומוכרח במעשיו, ולאלהי, ולאביך שהוא ג"כ עמנו כביכול בחטא. ולזה כששמע שאמר שא נא פשע כביכול שממנו כו' גם לאביך שא חטאו, מיד בכה ויאמר יוסף אל אחיו אנכי מת, ומה שאמר שחטאתם אלי אנכי מת איני אלוה שתאמרו שאתם חוטאים לו אבל מה שאמרתם שכביכול ממנו היו הדברים ותליתם בו ובאבי, והאלהים פקוד יפקוד שתי פקידות, אחת על מה שתליתם בו ואחת על מה שתליתם באבי, ואפשר שרמז להם שיבאו בגלגול, וזהו פקוד יפקוד והעלה והבן. וכתב רבינו בחיי ז"ל על פסוק ויבך יוסף בדברם אליו, אמר הנה אחיו בקשו ממנו מחילה ולא ביאר הכתוב שמחל להם, וכבר ביארו ז"ל שכל מי שחטא לחבירו ועשה תשובה אינו נמחל לו עד שירצה את חבירו, ואע"פ שאמר וינחם אותם מכל מקום לא ראינו שיזכור הכתוב מחילה ביוסף ולא שיודה להם שישא פשעם וחטאתם, וא"כ מתו בחטא בלא מחילת יוסף וא"א להתכפר עונם רק במחילתו, ועל כן הוצרך העונש להיותו כמוס וחתום להפקד אחר זמן בענין עשרה הרוגי מלכות, ולזה אמר לו אנא שא נא פשע אחיך, עתה שהם אחיך קודם שיבאו בגלגול שישא פשעם, עבדי אלהי שאותה שעה הם אחיך. ע"ש כי קצרתי לשונו. ואפשר שלזה בכה לפי שהוא גם כן נכנס בגלגול עמהם, וראה שא"א לו למחול לפי ששתפו השכינה עמהם כביכול, וכמו שאמר לפשע עבדי אלהי אביך, ואמר להם ועתה אל תיראו שיתאחר הגלגול ולא יבא לא בזמנכם ולא בזמן בניכם. זהו אנכי אכלכל אתכם ואת טפכם. ופירוש אכלכל אסבול כמו ונורא מאד מי יכילנו, פירוש מי יסבלנו:
<b>עוד</b> אמר פקוד יפקוד, אז"ל מסור היה להם מאבותיהם שהגואל שיבא אליהם בזה הלשון הוא בא בלשון פקידה, לזה כשבא משה אמרו כה אמר ה' פקוד פקדתי מיד ויאמן העם, מהו כונת לשון פקידה כפולה אלא מסור היה להם מאבותיהם שהקב"ה מחסר ק"ץ שנה מגזרת ועבדום ארבע מאות שנה, יעקב אמר רדו שמה, מנין רד"ו, אמר ימי השעבוד ולא אמר ימי החסרון, בא יוסף והזכירם ואמרם בפירוש פקוד יפקוד מנין פקוד שהוא ק"ץ יפקוד, פירוש יחסר, כמו ולא נפקד ממנו איש, א"כ כבר מסור להם על פי שנים עדים לזה ויאמן העם:
<b>והעליתם</b> את עצמותי. למה הזכיר עצמות, וכן ג"כ אמר ויקח משה את עצמות יוסף למה נעשה עצמות והלא רב אחאי בר יאשיה במעשה דהנהו קפולאי במס שבת ס"פ שואל, ואמרו על ר"א דהוה שכיב בעליתיה כ"ב שנה בבשרו וכל גופו קיים והרבה צדיקים אין גופן כלה, אלא לפי שהלך בתענוגים בעוה"ז לענג גופו לפי שהיה מלך וצריך ליפות עצמו שנאמר מלך ביפיו תחזינה עיניך והיה לו שלחן כמו טכסיס המלכות וכשהיה בחור היה מתקן בשערו ומסלסל בבגדיו, לזה נתאוה שכל אותו בשר שנתענג וגדל בענוג שיכלה וישאר עצמות:
<b>ויישם</b> בארון, יו"ד יתירא לפי שזכה לשמור יו"ד הברית שלא חטא בה לזה זכה לארון. ובזוהר תרין יודי"ן אמאי אלא דאתחבר ברית בברית רזא דלתתא ברזא דלעילא ועאל בארונא מאי טעמא בגין דנטר ברית קדישא ואתקיים להכי אתחזי לאעלא בארונא, בכה ר' אבא ואמר ווי לבני עלמא דלא ידעי לההוא כסופא ווי לההוא עונשא דכל מאן דעאל בארונא בגין דלא אצטריך למיעל בארונא בר מצדיק דידע בנפשיה ואשתמודע בגרמיה דלא חטא בההוא את ברית קיימא קדישא מעולימוי וקא נטיר ליה כדקא יאות ואי לאו לא אצטריך ליה למיעל בארונא ולמפגם ארונא דהא ארון לא אתחבר אלא בצדיק דנטיר את קיימא קדישא ומאן דפגים ליה ווי ליה דפגים בחייוי ווי ליה דפגים ליה במותיה ווי ליה מההוא עונשא ווי ליה לההוא כסופא דנקמין מיניה נקמת תרין עלמין נקמא דעלמא דא נקמא דעלמא דאתי נקמא דההוא פגימו דארונא והאריך שם פרשת ויקהל, עיין שם דף רי"ד ע"ב, או נאמר ויישם בארון במצרים, שאומר תדע למה שמוהו בארון לפי שמת במצרים ואינו כדאי ליקבר בה לכך שמוהו בארון:
<b>ובזוהר</b> ויישם בארון הכי הוא ודאי וקרא אוכח רזא אחרא אע"פ דנפקת נפשיה ברשו אחרא אתקשר בשכינתא הה"ד ויישם בארון דלעילא ותתא, נבין שפירוש ויישם בארון פירוש שימה לעילא ולתתא בגין דהוה צדיק דכל צדיק ירית ארעא עילאה קדישא כד"א ועמך כולם צדיקים לעולם יירשו ארץ, ולזה ויישם בב' יודין:
<b>גימטריאות</b>
<b>ממצרים</b> וקברתני בקבורתם ויאמר ס"ת למפרע רמים, בקבר רמים וצדיקים:
על ראש המטה, על ראובן שהיה ראש המטות והיה צדיק:
מפרך והרביתיך ונתתיך. ס"ת ס' רבוא:
עד בא"י. גי' י"ג, יעקב וי"ב בניו הרי י"ג, גימ' אחד שיחדו כולם שם שמים כאחד:
עד בא"י, ברוך אתה ה'. שבירך הברכה הרואה את חבירו אחר י"ב חודש מברך מחיה המתים:
ל"י ה"ם, גימ' מילה:
לב"א אפרתה אותיות אבל, שנכנס לאפרת והוא אבל:
ויאמר מי אלה. ראה שיוצא ירבעם ממנו שעושה עגלים, ואומר אלה אלהיך ישראל. א"ל יוסף ג"כ יוצאים ממני צדיקים ואומרים אלהים בזה. אלהים הם הדיינים וכשרים, בזה שאומרים זה אלי ואנוהו:
ויגש אותם אליו, למה הגישם פעם שנית, אלא ראה יעקב שיוצא מהם רשעים היה ירא יוסף שמא יקללם בעבור הרשעים הוציאם באותה שעה מאותה נבואה, לכך ויוצא מלא, והגישם פעם שנית לראות הצדיקים כגון יהושע מאפרים וגדעון ממנשה לכך הגישם פעם שנית לברכם:
אפרים וירע בעיניו, אף יוסף ראה שיוצא ממנו ירבעם וירע בעיניו:
גם הוא יהיה לעם וגם הוא יגדל. ס"ת בגימ' זה הוא גדעון, ואחיו הקטן יגדל ממנו. זהו יהושע שהעמיד חמה ולבנה. וזרעו יהיה מלא, בגימ' יהושע. וזרעו יהיה מלא הגוים במ"ק זה הוא משיח בן יוסף:
ביום ההוא לאמור, מלא, רמז על שש ברכות יברכך וישמרך יאר ויחנך ישא שלום:
בחרבי, בחר בי ונתנה לי:
הקבצו ושמעו, זו המלה תחילתה וא"ו וסופה וא"ו ומלת שמע באמצע כי נעלם ממנו הקץ ואמר לבניו כלום יש בכם פסולת אמרו שמע ישראל וכו' ואף הוא אמר ברוך שם, הם אמרו ו' תיבות, והוא אמר ברוך שש תיבות, הרי ושמעו:
כלי חמס, גימ' זה יוסף, מכרותיהם שמכרו את יוסף:
יהודה אתה יודוך אחיך ידך. ס"ת בגימ' ע', כנגד חיי דוד שחיה שבעים שנה:
גור אריה, בגי' משיח בן דוד ע"ה שהוא אריה וגבור בתורה:
כבס ביין לבושו. יהודה יכבס ההלכה ויחוורנה ויוציאנה לאורה, ביין אלו סנהדרין, ובדם ענבים אלו ב' בתי דינים אחד בהר הבית ואחד בפתח העזרה של כ"ג כמנין בדם, זהו בדם ענבים הסנהדרין שיש בהם יינה של תורה. סותה זו ההלכה, סותה אם תחלף הסמ"ך ברי"ש באותיות זסשר"ץ תהיה אותיות תורה:
חכלילי עינים מיין. זה דוד שהיה אדמוני עם יפה עינים וחי שבעים שנה כמנין יין, ולבן שנים. ולבן, היה לו בן שהוא שלמה שחי נ"ב שנה, שנים, אל תקרי שנים אלא שנים, ועוד אל תקרי שנים אלא שנים, ששניהם מלכו פ' שנה כמנין מחל"ב, דוד מ' ושלמה מ':
וירא מנוחה, מנחה כתיב חסר, כי תלמידי חכמים אין להם מנוחה לא בעוה"ז ולא בעוה"ב שנאמר ילכו מחיל אל חיל, כדאמרינן סוף מס' ברכות:
עוד וירא מנוחה, שצריך ליקח בידו מנחה מן הבא בידו ממצות ומעשים טובים, לזה ויט שכמו לסבול. מאשר, גימ' ישראל. שמנה, מ' שנה, לחמו זו המן, והוא שהוא הקב"ה, יתן לישראל מעדני מלך, ד"א והוא יתן מעדני מלך, יתן שמן למנורה ולמנחות שהיו מביאין השמן מגוש חלב שהוא בחלקו של אשר. חילה שלוחה הנותן, ר"ת אשה, זו דבורה, שנאמר ודבורה אשה נביאה שבאה מן נפתלי, אמרי שפר שיר, שאמרה שירה, שנאמר ותשר דבורה וגו':
בן פורת יוסף פרת כתיב רמז למה שאז"ל משל לפרה שהוציאוה לבית המטבחים וכו':
בן פורת יוסף בן פותר, שהיה פותר חלומות:
בנימין זאב, היו לו לבנימין בנים כמנין זאב, ומרדכי שהוא משבט בנימין טרף זא"ב בני המן:
והמערה אשר בו מאת, ס"ת תורה שקנה המערה ללמוד שם תורה ובא רמוז תורה למפרע כלומר מבטלין ת"ת להוצאת המתים:
ויבכו אותו מצרים שבעים יום וכנגדם היו המכות במצרים שבעים יום, וזהו ויבכו אותו שבכו בסיבתו שבעים יום, ולמה כנגד שבעים נפש שירדו למצרים:
כריתי לי בארץ, ר"ת כלב, שנתן מחיר הקבר לכלב שהוא עשו:
ד"א רמז לכלב שעתיד להשתטח על קברי האבות:
המחנה, כבד מאד, בגימ' אלו מלאכים ע"ה, שבאו המלאכים להספדו:
<b>תם</b> <b>ונשלם</b> <b>בריך</b> <b>רחמנא</b> <b>דסייען</b><b>,</b> <b>מריש</b> <b>ועד</b> <b>כען</b><b>.</b> <b>סליק</b> <b>ספר</b> <b>בראשית</b><b>,</b> <b>ברוך</b> <b>מגיד</b> <b>אחרית</b> <b>מראשית</b><b>:</b>
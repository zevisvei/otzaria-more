<h1>שפתי כהן דברים</h1>
רבי מרדכי הכהן
<b>אלה</b> <b>הדברים</b> אשר דבר וגו'. אומר דברים והם תוכחות. כפי האמת אינם אלא דברים לפי שכל אלו הדברים והתוכחות שמוכיח בהם את ישראל הם לא עשו שום אחת מהם, כי אותו הדור שעשאום ספו תמו שנאמר ויהי כאשר תמו כל הדור וגו' ויאמר ה' אלי, וזה היה שנת הארבעים, ומשה לא אמרם אלא כדי לאיים עליהם כי היו בהם פחותים מבן עשרים כשעשו אבותיהם את הדברים האלה, וגם לנסותם ולראות אם יהיה שום טענה ולעמוד כנגדו לומר אנו אין בנו שום דבר מאלו הדברים שאתם מוכיחנו, ועם כל זה מרוב ענותנותן לא אמרו לו דבר וקבלו תוכחתו, אמר להם והנה קמתם תחת אבותיכם תרבות אנשים חטאים ושתקו ולא דברו דבר, וכפי מה שכתבנו סוף פרשת מסעי שבאו בגלגול וידעו בעצמן לזה שתקו:
<b>אל</b> כל ישראל. פירש"י ז"ל והוא מהמדרש אילו הוכיח מקצתן היו אלו שבשוק אומרים שמעתם מבן עמרם ולא השיבותם דבר, שהיו יכולין לומר כמ"ש אבותיהם הם חטאו ואינם, לזה אל כל ישראל לכולם כולם בעלי תוכחה ויכולין לקבל תוכחות, לא לערב רב שמיד היו בועטים בו וכדאי הוא משה להוכיחן, זהו אשר דבר משה, לא כמו שאמר רבי טרפון העבודה אם יש בדור הזה מי שיכול להוכיח, ורבי אלעזר בן עזריה אמר אם יש בדור הזה מי שיכול לקבל תוכחות, לא כן בדורו של משה יש מי שיכול להוכיח והוא משה זהו אשר דבר משה, ויש מי שיכול לקבל תוכחות, זה אל כל ישראל. ועליו אמר שלמה מוכיח אדם, הם ישראל שנקראו אדם שנאמר ואתנה צאני צאן מרעיתי אדם אתם, אחרי חן ימצא, שאמר משה שאחריו לא יש מי שיכול להוכיח, ואם ימצא חן ימצא יהיה לו חן לפני המקום, נבא על יהושע שהוכיח את ישראל וקבלו ממנו שנאמר ויאסוף יהושע את כל שבטי ישראל, ויאמר יהושע אל כל העם וכו', ויאמרו העם אל יהושע את ה' אלהינו נעבוד ובקולו נשמע ויכרות יהושע ברית לעם, ואומר ויעבדו ישראל את ה' כל ימי יהושע, אם כן אחרי שהוא ויהושע חן ימצא זה יקבלו ממנו שימצא חן שימצא בעיני כל בני ישראל, אבל הבאים אחריו לא יקבלו מהם כמו שארז"ל מ"ח נביאים וז' נביאות העמיד הקב"ה לישראל ולא יכלו להחזירן למוטב. ואחר שנחתם ספר במדבר בפסוק אלה שאמר אלה המצות, אמר אלה הדברים לומר אלו שקבלו המצות ראויים לתוכחה, ולא אמר ואלה בו כי ארבעה ספרים אמרן משה מפי הגבורה ומשנה תורה מפי עצמו, בפרשת ואתחנן תדע מהו פירוש מפי הגבורה ומהו מפי עצמו. לזה לא סמכן לומר ואלה. ואפשר לומר שלישראל וערב רב הוכיחן ואמרן ברמז ישראל שלא עשו שום דבר מאלו הדברים שמונה כאן לא הרגישו מהו אומר ושתקו, אבל ערב רב שעשו כל אלו הרעות הם נכוים ומתאוששים ומתרגשים, ולזה כאן קודם אמרם ברמז כדי שלא יבעטו, ואח"כ אמרן בפירוש, שאמר ובתבערה ובמסה ובקברות התאוה ממרים הייתם עם ה' ובחורב הקצפתם וגו'., ממרים הייתם עם ה' מיום דעתי אתכם, וא"א שאמר כן לישראל שהרי לקה על ידם על שאמר שמעו נא המורים. א"כ אלה הדברים דברים מרים למי, לשאמרו אלה, אלה אלהיך ישראל, וכן הדברים אשר דבר משה ס"ת מ"ר. אשר דבר משה אל כל ישראל הם דברים רכים כמו דברו על לב ירושלים, א"כ אלה הדברים לישראל הם דברים אבל לערב רב הם דבורים. וכן במדרש ז"ל אלה הדברים מה דבורה זו מתנהגין אחריה אף ישראל מתנהגין על ידי הצדיקים ועל ידי נביאים, ד"א מה דבורה זו דובשה לבעלה ועוקצה לאחרים כך דברי תורה חיים לישראל וסם המות לעכו"ם, מה דבורה כל מה שמסגלת לבעלה כך ישראל כל מה שמסגלין מצות ומעשים טובים לאביהם שבשמים, ע"כ:
<b>במדבר</b> בערבה. לערב רב בדבור מר, לישראל בערבה בדברים עריבים משיבין הלב. ומהמדרש נראה שמה שדבר משה אל כל ישראל הוא כשאמרו ערב רב אלה אלהיך ישראל לא קמו עליהם ולא עכבו עליהם, זה לשון המדרש, ד"א אלה הדברים אשר דבר משה אל כל ישראל זהו שאמר הכתוב אלה עשית והחרשתי דמית היות אהיה כמוך אוכיחך ואערכה לעיניך, מהו אלה עשית א"ר שמואל בר נחמני אלה אלהיך ישראל עשית במדבר והחרשתי לכם, למה שהים משה מפייס עלי ואומר לי סלח נא שמעתי לו, דמית היות אהיה כמוך דמית את הצורה ליוצרה ואת הנטיעה למי שנטעה, אוכיחך ואערכה לעיניך תרין אמוראין חד אמר אעורר כל לעיניך וחד אמר אסדר כל לעיניך, א"ל משה איני מוכיח אתכם על מה שעתיד אלא על מה שעבר שנאמר במדבר בערבה ע"כ. א"כ חלה הדברים על מה שאמר אלה ושמעו ושתקו, במדבר בערבה שהם ערבים זה לזה על אותו דבור, מול סוף שלא שמו למולן ונגד פניהם סופו של דברים, בין, פארן ובין תפל ולבן בגימ' עם המלות והאותיות ישראל ערב רב, לומר שבין ישראל וערב רב נעשו ח' צרות שמונה כאן, היינו וחצרות ות' צרות, כמ"ש בחיי ז"ל הזכיר להם ז' עבירות ואלו הן תלונת המדבר וחטא פעור והמרותם על ים סוף וחטא המרגלים ודבת המן ומחלוקתו של קרח ועון העגל הרי ז' ועם מה שאמרנו ששמעו באמרה אלה אלהיך הרי ח' צרות אם כן מלבד אלה הם ז', זהו זהב זה היה בידם, זהו ויספתי ליסרה אתכם שבע על חטאתיכם:
<b>וכתב</b> רבינו בחיי ז"ל שראה באלה הדברים רבה ודי שאמר יכול הוא לברוא העולם בששה ימים ולפרוס אותו לד' רוחותיו וליתן לנו עשרת דברות היינו ודי ע"כ. ומה שאמר זהב הוא לומר אילו לא אמרו אלא אלו שאמרו אלו הם זהב טהור, אבל אלו דברים אחרים עמהם חותם שבע עבירות שמניתי כאן:
<b>אחד</b> עשר יום מחורב דרך וגו'. אמר במדרש אחד מעשרת הדברות הכעסתם בו ע"כ, והכוונה לומר שאחד מעשרת הדברות אנכי ולא יהיה לך עברתם עליה ששניהם נאמרו באחד והחרבתם העולם, זהו מחורב. דרך הר שעיר, לקחתם לכם דרכו של אותו שדר בהר שעיר שאומר שתי רשויות יש, ולזה תמצא בפסוק אלה הדברים פ"א אותיות כמנין אנכי ובפסוק אחד עשר תמצא ל"א אותיות כמנין לא. יהיה לך והתחיל בא' וסיים בב', ועוד א' אחד עשר יום, לומר שהוא אב אחד לא כמו שאומרים ערב רב. עד קדש עד שנתקדש שמו ע"י בני לוי, זהו ברנע בר נע שהיו נעים ונדים שנאמר עברו ושובו משער לשער והרגו וכו', ואע"פ שאמר ודי זהב והוכיחן על העגל חזר כאן לומר שזו היא כנגד עשרת הדברות, זהו אחד עשר יום מחורב. עד קדש ברנע ר"ת עקב, לומר שכבר נכרך הנחש על עקבם, וזהו שרמז התנא אפילו נחש כרוך על עקיבו לא יפסיק לומר שאין לו הפסק עד שהקב"ה יבערו שנאמר בלע המות לנצח, ורמז הכריכה לומר שהושם כבלים ברגליו כמו שארז"ל (סוכה נ"ג.) רגלוהי דבר אינש אינון ערבין ליה וכו' וא"כ אחד משר יום הוכיחם שכפרו ביחידו של עולם ובעשרת הדברות והביאו חורבה לעולם זהו מחורב:
<b>ויהי</b> בארבעים שנה וגו'. וי על מה שהיה בשנת הארבעים שאבדו אבידה גדולה שמת בה משה שאבדו ג' מתנות הבאר וענני כבוד והמן ובמיתתו של משה כאלו מתו אהרן ומרים, כמו שאמר ז"ל על פסוק ואכחיד שלשת הרועים בירח אחד וכי בירח אחד מתו והלא בשנה אחת מתו אלא מתה מרים נסתלקה הבאר וחזרה בזכות משה ואהרן, מת אהרן בטלו ענני כבוד וחזרו בזכות משה, מת משה בטלו שלשתן, א"כ ראוי ליליל ולומר וי. ואמר בארבעים שנה ולא אמר בשנת הארבעים לומר שכל מה שהרויחו במ' שנה אבדו עתה בשנת הארבעים, וי על השנה וי על החודש וי על היום:
<b>דבר</b> משה אל בני ישראל אמר להם לא שח"ו עליכם יש לי שום שנאה לפי שלקיתי על ידיכם ולזה אני מדבר לכם דברים קשים, כי אני שמרתי צוויו של מקום שאמר לי בארץ מצרים שאתנהג עמכם בנחת, שנאמר וידבר ה' אל משה ואל אהרן ויצום אל בני ישראל אז"ל שצום להנהיגם בנחת ולסבול אותם ואמר לו בני סרבנים הם טרחנים הם על מנת כן ואני קבלתי עלי הצואה ואיני זז ממנה, ואיני מוכיח אתכם אלא מרוב אהבה. וכן אמרו ז"ל אוהבו של אדם מוכיחו כדי שישמור עצמו, אבל שונאו אומר לו אל תירא כדי להפילו, זהו שאמר הכתוב אומר לרשע צדיק אתה יקבוהו עמים יזעמוהו לאומים, וכתיב ולמוכיחים ינעם ועליהם תבא ברכת טוב, אלא כל מי שיודע שחבירו רשע ומחניף לו ואומר לו צדיק אתה ראוי שיבאו עליו כל קללות שבתורה, אבל מי שמוכיח חבירו שיחזור בו נוטל ברכות שנאמר ולמוכיחים ינעם ועליהם תבא ברכת טוב, לזה אני מוכיח אתכם כדי שתקבלו ברכות שנאמר ועליהם תבא ברכת טוב:
<b>אחרי</b> הכותו את סיחון מלך וגו'. אמר משה אם אני מוכיחם קודם יבעטו בי ולא יקבלו תוכחתי, אבל עתה שהפלתי סיחון ועוג שהיו שני מלכים גדולים ששלשים ואחד מלכים שמו אותם למשמרת עליהם ואחר שאלו הוכו שלשים ואחד מלכים כבר נפלו וכאלו נכנסו לארץ, עתה אחר זה יהיה להם בושת פנים ולא יבעטו בי:
בעבר הירדן בארץ מואב הואיל משה. הואיל הכניסם באלה כמו ויואל שאול ועוד הואיל כמו הנה נא הואלתי פירוש רציתי שרצה משה להכניסם באלה על ידו ולא על יד הקב"ה, שאם יהיה ע"י הקב"ה אם יעברו עליה אין להם תקנה, דור המדבר לפי שעברו על דבורו ספו תמו, לזה רצה משה להכניסם באלה ולומר להם משנה תורה ועשרת דברות שאם יעברו עליה יהיה להם תקנה לפי ששמעוה מבשר ודם.. ולמה בארץ מואב, לומר להם שאע"פ שהוא מאיים עליהם בכל האלות ובכל הארורים שבפרשת כי תבא, עם כל זה לא יפחדו שהרי המואבים החטיאו את ישראל ונפלו בסיבתם כ"ד אלף ועם כל זה צוה עליהם שלא לקחת ארצם שנאמר אל תצר את מואב לפי שהם מזרע לוט בן אחי אברהם אתם שאתם מזרעו של אברהם לא כ"ש:
<b>ורבינו</b> בחיי ז"ל כתב על דרך המדרש בארץ מואב הואיל משה באר את התורה הזאת התורה נדרשת במ"ט פנים טמא ובמ"ט פנים טהור שמנין מואב, וכן הוא אומר דודי צח ואדום כלומר כ"ד ספרים שהם כמנין דודי הם נדרשים מ"ט פנים לימין ומ"ט לשמאל כמנין צ"ח זהו צח ואדום, וזהו שכתוב וכמטמונים תחפשנה, מ"ט מונים, מלשון עשרת מונים ע"כ:
<b>ואמר</b> באר את התורה הזאת לאמר, מאי לאמר לאמר להם לישראל, שכל מי שיכול לעשות ביאור על התורה יעשה שכולם קבלו בסיני, כמו שאמרו ז"ל אפילו מה שתלמיד ותיק אומר בפני רבו הכל קבלו בסיני, אם כן אם יעשה ביאור על התורה אינו שלו אלא כפי מה שקבלה נשמתו והכל הלכה למשה מסיני כי משה הוא כלל כל ישראל
<b>ה'</b> אלהינו דבר אלינו בחורב לאמר רב לכם שבת בהר הזה. זו הקדמה למה שגרמו במרגלים שסבבו רעה לעצמן ולמשה, כמ"ש ויקצוף וישבע לאמר אם יראה איש וגו' גם בי התאנף ה', ואמר עתה ראו מה גרמתם. ה' אלהינו דבר אלינו, אמר בלשון רבים מה שלא אמר כן בכל משנה תורה שאומר ה' אלהיך וכאן אמר ה' אלהינו, לומר שה' היתה כוונתו להכניס לארץ יחד כולנו, כי מרוב חבתו בנו אע"פ שנתן לנו התורה ואם נכנס לארץ כל אחד יתעסק איש בכרמו ואיש בשדהו ואיש בתאנתו ועם כל זה אמר לנו רב לכם שבת בהר הזה, ולא ישבו כי אם י"ב חודש חסר עשרה ימים שהרי בר"ח סיון חנו שם ולא נסעו עד עשרים באייר, והיכן דבר, שנאמר ויהי בשנה השנית בעשרים בחודש נעלה הענן ויסעו בני ישראל, א"כ אותה עליה שעלה היא לאמר רב לכם. ואמר רב שישבו שם רב אע"פ שהיו לומדים שם התורה ומסר לנו כל תחומי ארץ ישראל ובאי זה דרך קצרה נלך. זהו ובאו הר האמורי ואל כל שכניו בערבה בהר וכו' עד הנהר נהר פרת מה שלא זכו אח"כ כי לא ירשו אלא עד עבר הירדן לבד, ומרוב חבתו אמר ראה נתתי לפניכם את הארץ, לא אמר נתתי לכם אלא לפניכם, את לרמוז על השר של ארץ ישראל שהפילו לפניהם:
<b>באו</b> ורשו. כמי שיורש אביו בלי שום ערעור כן אתם יורשים לפי שנשבע לאבותיכם. ואמר לאברהם ליצחק וליעקב היה מספיק לאבותיכם. אלא לומר שלכל אחד ואחד נשבע לו לבדו ומאחר שנשבע לתת להם הרי היא נתונה להם והם היורשים. ורבותינו ז"ל דרשו לתת להם חלו עולי מצרים, ולזרעם אלו עולי בבל, אחריהם לימות המשיח, הוצרכו לדרוש כן לפי שבכל ההבטחות שהבטיח לאבות בנתינת הארץ בכל אחת אמר לך ולזרעך אתננה, לאברהם נאמר כי את כל הארץ אשר אתה רואה לך אתננה ולזרעך, ליצחק נאמר גור בארץ הזאת כי לך ולזרעך אתן את כל הארצות, ליעקב נאמר הארץ אשר אתה שוכב עליה לך אתננה ולזרעך, ולאבות לא נתנה, לזה דרשו ז"ל לתת להם אלו עולי מצרים לפי שגלות מצרים הוא כנגד אברהם והוא היה סיבתו שירד והוריד אשתו למצרים, וכמו שארז"ל לפי שאמר במה אדע א"ל ידוע תדע כי גר יהיה זרעך וגו', וגלות בבל נגד יצחק, לזה אמר ולזרעם אלו עולי בבל זה יצחק שנאמר בו כי ביצחק יקרא לך זרע. וזה הגלות הוא נגד יעקב שסבל כמה צרות, כמ"ש לא שלותי ולא שקטתי. זהו אחריהם שבא אחר אברהם ויצחק, ולזה אמר מנהר מצרים עד הנהר הגדול נהר פרת שהוא על מלך המשיח, לפי שזאת הירושה עדיין לא נתקיימה. והג' ירושות נרמזו לאברהם שאמר לו שא נא עיניך וראה מן המקום אשר אתם שם צפונה ונגבה וקדמה וימה כי את כל הארץ אשר אתה רואה לך אתננה ולזרעך עד עולם, נגד ירושת מצרים, ולזה אמר עד עולם, לפי שמה שכבשו עולי מצרים נתקדשה לעולם, אח"כ נאמר לו קום התהלך בארץ לארכה ולרחבה, כי, לך אתננה נגד ירושת עולי בבל, ולזה אמר לארכה ולרחבה, לפי שהרבה כרכים כבשום עולי בבל ולא כבשום עולי מצרים. אח"כ נאמר ביום ההוא כרת ה' את אברם ברית לאמר לזרעך נתתי את הארץ הזאת מנהר מצרים עד הנהר הגדול נהר פרת, רמז לו על ירושת מלך המשיח כי ירושה זו עדיין לא הורישונו מנהר מצרים עד נהר פרת, לזה הוצרכו ג' הבטחות לאברהם כמו שהראה לו ד' גליות. וקרא לנהר פרת גדול, גדל כתיב, לפי שמימיו פרים ורבים ומגדל אילנות וגנות ופרדסים, ורז"ל אמרו לפי שהוא קרוב לא"י שמעון בן טרפון אומר קרב לדהינא ואידהן דבי ר' ישמעאל תנא עבד מלך מלך:
<b>ואומר</b> אליכם בעת ההיא לאמר לא אוכל לבדי שאת אתכם. לפי שאמר פנו וסעו לכם ובואו הר האמורי ואל כל שכניו בערבה בהר וגו' שנתן לי ולכם את כל הארצות, לזה אמר לא אוכל לבדי שאת, עתה שאתם בקבוץ אחד במדבר יש בידי יכולת להנהיג אתכם, אבל כשתכנסו לארץ ישראל ותתפזרו כל אחד לנחלתו לא אוכל. רבינו בחיי ז"ל כתב בעת ההיא לאמר ע"י יתרו שאמר לו והקב"ה הסכים על ידו ע"כ. מלת לאמר הכריחות לפרש כן:
<b>ועל</b> דרך המדרש אמר משה לא מעצמי אני אומר לכם אלא מפי הקב"ה, וכי אפשר שלא היה יכול משה לדון את ישראל אדם שהוציאם ממצרים וקרע להם את הים והוריד להם את המן והגיז להם את השלו ועשה להם נסים וגבורות ולא היה יכול לדונם. אלא כך אמר להם ה' אלהיכם הרבה אתכם על גבי דייניכם שהיו דייני ישראל שרי אלפים שרי מאות שרי חמשים ושרי עשרות שבע רבוא ושמונת אלפים ושש מאות, א"כ זהו לאמר, שמרבוי הדיינים שהרבה אתכם מלשון רבי המלך פירוש שהגדיל אתכם עד שלא אוכל אני לבדי שלא מדעת קוני שאת אתכם, ויהיה פירוש לאמר מלשון האמרה ועלוי, כמו את ה' האמרת היום, וכן אמר ה' אלהיכם הרבה אתכם שהוא מלשון מעלה:
והנכם היום ככוכבי השמים, אמר במדרש ככוכבי השמים כשם שהראה הקב"ה לאברהם שהראהו כל המזלות מקיפין השכינה כך דגל מחנה ראובן ג' לכל רוח ורוח וכבודו באמצע, אמר לו הקב"ה כשם שהמזלות מקיפין אותם וכבודי באמצע כך בניך עתידין להתרבות וחונים דגלים דגלים וכבודי באמצע שנאמר ונסע אהל מועד וגו' הוי אומר והנכם היום ככוכבי השמים לרוב וחנייתכם היום ככוכבי השמים ע"כ:
<b>ה'</b> אלהי אבותיכם יוסף עליכם ככם. במדרש אמר הקב"ה למשה הואיל וקבלו עליהם תוכחתך צריך אתה לברכם אמר ה' אלהי אבותיכם וכו', וכן שלמה אומר ולמוכיחים ינעם ועליהם תבא ברכת טוב, אמר הואיל וננעמה עליהם התוכחה ועליהם תחול עליהם ברכתו של טוב שהוא משה שנאמר ותרא אותו כי טוב הוא. ואמר ועליהם בוא"ו, לכלול המוכיח והנוכח. ואמר אלף פעמים ולא מאה פעמים בירכם ממקור נשמתו שהוא מאין שכן עולה משה מאין בירכם מהאל"ף המופלא והמכוסה. ובמדרש אמרו לו משה רבינו אין אנו רוצים שתברכנו המקום הבטיח את אבותינו וא"ל והרביתי את זרעך ככוכבי השמים ושמתי את זרעך כעפר הארץ ואתה נותן קצבה לברכתנו. אמר להם זו משלי ושלכם ויברך אתכם כאשר דבר לכם. כמו שאמרנו תבין אמרם זו משלי מנין לו למשה עד שאומר זו משלי:
<b>איכה</b> אשא לבדי וגו'. אחר שבירכם ואמר להם והנכם היום ראה שעתיד ליהרג מהם כמה וכמה שהרג נבוכדנאצר ונבוזראדן וטיטוס הרשע ואנדריאנוס קיסר ואספסיאנוס קיסר והרבה אחרים בימי השמדות, ולזה אמר להם והנכם היום, היום אתם ככוכבי השמים, אבל לא בימי אלו הנזכרים, לזה קונן עליהם איכה. ולזה ירמיה דאתי מחיליה דמשה, משה אמר לא איש דברים אנכי וירמיה אמר לא ידעתי דבר, קונן עליהם ג' איכות, וכנגד אלו הג' איכות אמר טרחכם ומשאכם וריבכם, טרחכם כנגד איכה ישבה בדד שמטריחים ואומרים איכה ישבה בדד איך היה דבר זה עיר רבתי עם היתה כאלמנה, בכה תבכה ומתרעמת ואומרת אין לה מכל אוהביה וגם כן מתרעמת ואומרת בנפול עמה ביד צר ואין עוזר לה, ומה עשתה חטא אחד חטאה ירושלים וגו', ראתה גוים באו מקדשה אשר צוית לא יבאו, ואתה נותן להם יד שיבאו, ראה ה' את עניי וגו', לא אליכם כל עוברי דרך אותם שעברו דרך ה' כמו דור אנוש ודור המבול ודור הפלגה לא בא עליהם כמו שבא עלי, הביטו וראו אם יש מכאוב כמכאובי, ועוד היתה מתרעמת ואומרת ממרום שלח אש בעצמותי וגו' נשקד עול פשעי בידו הכשיל כחי, סלה כל אבירי וגו', על אלה אני בוכיה כי רחק ממני מנחם וגו', סוף דבר שאיכה ראשונה כולה או רובה תרעומת, זהו טרחכם שאתם מטריחים ומתרעמים כלפי מעלה. ומשאכם נגד איכה יעיב באפו שהיא מקוננת ומיללת ואומרת דברים שאין יכול לסבול שמקרעים הלב כאשר תראה כתוב זהו ומשאכם כמו נלאתי נשוא, לסבול. וריבכם נגד איכה יועם זהב שהיא כולה דברי ריבות, בני ציון היקרים איכה נחשבו לנבלי חרש, גם תנים חלצו שד שהוא אכזר והניקו גוריהן ובת עמי לאכזר בתמיה, ויגדל עון בת עמי מחטאת סדום בתמיה, וכן רובה דברי ריבות, וכן זכר ה' מה היה לנו. ומה שאמר אשא לבדי כמו שאמרנו כמה פעמים משה רבינו עם האותיות בגימ' כלל ישראל, ושקול משה כנגד כל ישראל, לזה אמר איכה אשא לבדי כאילו באו כולם עלי, ולפי שירמיה קונן עליהם ואמר מחטאות נביאיה עונות כהניה, לזה אמר להם הבו לכם אנשים חכמים ונבונים וידועים לא טפשים לפי שאשמם של ישראל הוא בראשיהם כמו שארז"ל ואשימה ואשמם כתיב שאשמם של ישראל בראש דייניהם, אם כן הבו לכם אנשים חכמים לא כמו שהיו בימי ירמיה שחטאו והחטיאו לזה אמר אנשים, כל אנשים שבמקרא הוא לשון חשיבות אנשים ותיקים וכשרים:
<b>ובמדרש</b> משל למטרונה שהיו לה שלשה שושבינים אחד ראה אותה בשלותה ואחד ראה אותה בחופזה ואחד ראה אותה בנוולה, משה ראה אותה בשלותה ואמר איכה אשא לבדי, ישעיה ראה אותה בחופזה ואמר איכה היתה לזונה, ירמיה ראה אותה בנוולה ואמר איכה ישבה בדד ע"כ. יש לדקדק הואיל שמשה ראה אותה בשלותה למה אמר איכה, וכן ישעיה, ירמיה שראה נוולה וכשלונה יש לו לקונן, אבל משה וישעיה מה להם לקונן. אלא משה ראה אותה בשלותה וראה שאין אותה שלוה עומדת להם לא מינה ולא מקצתה וראה שעתידין לבא עליהם כמה צרות צרורות אחר שהיו בשלוה הגדולה קבלו התורה על ידי ענני כבוד בזכותי מן יורד להם מן השמים הבאר הולך עמהם שכינה עם חילותיה שוכנת ביניהם ואין זר ביניהם ואחר כל זה יבאו האויבים ויהרגו מהם כמה וכמה וישרפו בית אלהיהם ויגלום מארצם שתכלית יציאתם מארץ מצרים הוא לתת להם א"י ולא עמד זכותי להם, א"כ יש לי לקונן ולומר אירה אשא לבדי שמן הראוי זכותי יעמוד להם, ולח עמד מרוב עונותם של ישראל, לזה אמר איכה אשא לבדי זכותי לבד היה ראוי להגן אלא רבוי העונות לא הניחו לי להגן, א"כ יש לי לקונן מעתה. וכן ישעיה ראה אותם שהן כלים ושותים ופוחזים ואין רואים מה שעתיד לבא עליהם והמשילם לאשה המזנה תחת בעלה מרוב עושר ומרוב אכילה ושתיה ואינה רואה שאח"כ ידע בעלה ויפשיטנה ערומה ויגרשנה אחר כמה הכאות ואחר כמה עינויים בא ירמיה וראה בעין אמר אם משה וישעיה שלא ראו בעין אלא במראה הנבואה קוננו אני שראיתי בעין יש לי לקונן ג' קינות אחת נגד קינת משה ואחת כנגד קינת ישעיה ואחת שלי. ולא די בזה עד שאמר קינה משולשת ואמר אני הגבר ראה עני, הם במראה הנבואה ואני בעין:
<b>ותענו</b> תותי ותאמרו טוב הדבר אשר דברת לעשות. לא אמרו כן נעשה, או כן תעשה, אלא לעשות. שאמרו מי יתן והיה לעשות כן בימי ירמיה שיהיו עליהם אנשים צדיקים להחזירם מכשלונם:
<b>במדרש</b> ותענו אותי ותאמרו. היה לכם לומר משה רבינו ממי נאה לנו ללמוד תורה ממך או מתלמידיך או מתלמידי תלמידיך לא ממך שנצטערת עליה שנאמר ויהי שם עם ה' ארבעים יום וארבעים לילה, אלא יודע אני מה שתחת עקבי רגליכם הייתם אומרים עכשיו הוא ממנה עלינו דיינים שמונים אלף חסר אלף וסרוסרוס אם אינו בני הוא בן בני ואם אינו בן בני אנו מביאין דורון והוא נושא לנו פנים בדין, לכך נאמר ותענו אותי, כשהייתי מתעצל בדבר הייתם אומרים יעשה הדבר במהרה ע"כ. אם כן פירוש לעשות הוא במהרה כדי לראות למי ממנה, וזהו ותענו אותי שלא עיינתם בדבר למי ראוי למנות אלא מיד ותאמרו:
<b>ואקח</b> את ראשי שבטיכם. מיד כמו שאמרתם. ולקחתי מהראשים, לא כמו שעלה בדעתכם. ואמר ואקח ולא אמר ואשים כמ"ש שום תשים עליך מלך, אמרו במדרש שלקחם בדברים לפי שפחדו שלא ילקו על ידם של ישראל שהרי משה לקה על ידם, לזה לקחם בדברים ואמר לכם אשריכם על מי באתם להתמנות על בני אברהם יצחק ויעקב בני אדם שנקראו אחים ורעים כרם חמד ונחלה וצאן מרעיתו של מלך מלכי המלכים הקב"ה וכל לשון חבה ע"כ:
<b>ואתן</b> אותם ראשים. במדרש אמר להם משה ראשים במקח ראשים בממכר ראשים במשא ומתן ראשים בכניסה ראשים ביציאה נכנס ראשון ויוצא ראשון ראשים עליכם שיהיו מכובדים עליכם. ואשימם בראשיכם, א"ל משה אם אין אתם נשמעים להם אשמם תלוי בראשיכם למה הדבר דומה לנחש שאמר הזנב לראש עד מתי אתה מהלך תחילה אני אלך תחילה, אמר לו לך תחילה, הלך ומצא גומא של מים והשליכו לתוכה מצא קוצים והשליכו לתוכן, מי גרם לו על שהלך הראש אחר הזנב, כך כשהקטנים נשמעים לגדולים הן גוזרין לפני הקב"ה והוא מסכים על ידם, ואם הגדולים הולכים אחר הקטנים הם נופלים, כשישראל נשמעים לגדוליהם ואין גדוליהם עושים צרכיהם אשמם תלוי בראשיהם של הגדולים, ואם לא תלוי בראשי עצמן, וכשאין הגדולים עושים צרכיהם מה כתיב ה' במשפט יבא עם זקני עמו ושריו ע"כ. אם כן ראשים אם אתם נשמעים להם והם עושים צרכיכם הם ראשים, ואם לאו הם רשים שחסר האל"ף האחד אינו מסכים עמהם אלא הם רשים וחסרים מכל טוב. ראשים בגימ' אתקן, כל מה שאתה עושה, ואם לאו חסר א' בגימ' תקן אתה אם תוכל, כי ודאי לא תוכל אדרבא ינתק הכל, תקן למפרע נתק:
שרי אלפים וגו'. היה לו לומר שרי עשרות שרי חמשים שרי מאות שרי אלפים כי כן דרך המנין מלמטה למעלה. אמרו במדרש שאם היה אלף תתקצ"ט חסר א' נתפש שר האלף, וכן שרי המאות שאם היו צ"ט חסר אחד נתפס שר מאות, וכן שרי עשרות ע"כ. כוונתם לומר שאם לא הגיע לאלף לא יאמר שר האלף אין העון עלי אלא על שר המאות אלא הוא נתפס עליהם, וכן שר המאות שאם היו קצ"ט ולא הגיעו למאתים הם מכלל המאות, ולזה אמר שרי אלפים שרי מאות לומר שפעמים שר האלף נתפס על שני אלפים כגון אם היו תתקצ"ט כל עוד שהוא גדול משו מאה, כדאיתא בגמרא ההיא אתתא דאתת לקמיה דמר שמואל ולא אשגח בה א"ל רב יהודה לא אית ליה למר אוטם אזנו מזעקת דל גם הוא יקרא ולא יענה, אמר שיננא רישך בקרירי, פירוש שמואל היה רבו של רב יהודה ואמר לו שאין עליו מזה העון כלום, רישא דרישך פירש מר עוקבא בחמימי שהיה רבו של מר שמואל והיה דיין, לזה בחמימי פירוש עליו זה העון, הרי כשיש מופלג אחד מחבירו הוא נתפס על חבירו, כן כאן שר האלף נתפס על המאות ועל שרי המאות, וכן שר המאות על שרי החמשים ועל החמשים וכן שרי העשרות, לזה לא התחיל משרי עשרות:
<b>ואצוה</b> את שופטיכם בעת ההיא לאמר. בשביל האמירה שלכם שעלה על דעתכם לומר אנו מביאין לו דורון והוא נושא לנו פנים, לזה צויתי לאמר, צווי עם אמירה לא תכירו פנים וכו':
<b>בעת</b> ההיא. אמרו ז"ל שאמר להם הוו מתונים בדין שאם בא דין לפניכם פעם ושתים ושלש אל תאמרו בא דין זה לפנינו ושניתיו ושלשתיו אלא היו מתונים בדין כאלו לא בא אלא עתה מחדש. זה בעת ההיא לאמר, אמרו שלא בא זה הדין אלא בעת ההיא. עוד אמר ז"ל בעת ההיא אמר להם לשעבר הייתם ברשות עצמכם מכאן ואילך אתם משועבדים לצבור, זהו בעת ההיא לאמר שמוע בין אחיכם וכו' לומר שמעתה אתם משועבדים לשמוע בין אחיכם שאתם משועבדים לצבור:
<b>שמוע</b> בין אחיכם. אמרו ז"ל אזהרה לדיין שלא ישמע דברי בעל דין קודם שיבא חבירו. עוד נאמר שהזהירם על הפשרה שיעשו פשרה תחילה קודם שיתברר הדין, לזה לא אמר שמעו דברי אחיכם אלא בין אחיכם דבר זה ממוצע ויפה לשניהם זהו המצוע, אבל אחר שנתברר הדין ושפטתם צדק בין איש ובין אחיו קודם אמר בין אחיכם לנוכח, ואח"כ אמר בין איש ובין אחיו שלא לנוכח, אלא רמז כאן מה שאמר רבי יהודה בן טבאי פרק א' דאבות כשיהיו בעלי הדין עומדים לפניך יהיו בעיניך כרשעים, לזה אמר בין איש ובין אחיו, ולא אחיך, זהו ובין גרו כאלו הוא גר וכו', ורז"ל פירשו גרו מלשון דירה כמו חלוקת אחים ותנור וכירים, ועוד פירשוהו גרו כמו מגרת ביתה שהוא הלכות שכנים:
<b>לא</b> תכירו פנים במשפט. לא תכיר לו פנים שלא היית מכיר לו מקודם ועתה אתה מכיר לך בו פנים אחרים, כמו שאז"ל אזהרה לדיין שלא יהא רך לזה וקשה לזה מה שלא היה כן מקודם לאחד תכירו ולאחד תנכרו כקטן כגדול תשמעון, רז"ל אמרו שיהיה חביב בעיניך דין של פרוטה כדין של מאה מנה, היה לו לומר קטון כגדול תשמעון, או כקטן גדול תשמעון, אלא כאלו אומר כקטון יהיה בעיניך הגדול והגדול יהיה בעיניך כקטון לא קטון אלא כקטון באופן שיהיו שוים:
<b>לא</b> תגורו מפני איש. אז"ל וכן פירש"י ז"ל שלא תאמר לא אפגום בכבודו של עשיר ואחייבנו בדין בפני האנשים בשביל מעותיו של זה אזכנו עכשיו וכשיצא לחוץ אומר לו תן שאתה חייב לו, לזה אמר לא תגורו מפני איש מפני אותו איש שהוא עומד שם, לכך אינך רוצה לפגום בכבוד העשיר עד שיצא, לא תגור מזה:
מי המשפט לאלהים הוא. אז"ל וכן פירש"י ז"ל, אמר הקב"ה לא דיין לרשעים שנוטלים ממון מזה ונותנין לזה אלא שמטריחין אותי להחזיר ממון לבעליו, זהו לאלהים שאיני רוצה להתנהג עם בריותי אלא במדה"ר ואתם מטריחין אותי להתנהג במה"ד להחזיר ממון לבעליו או בעוה"ז או על ידי גלגול, א"כ עלי הטיית הדין:
<b>והדבר</b> אשר יקשה מכם. אמר לו הקב"ה למשה משה אתה דן דין קשה אני מביא דין לפניך שתלמיד יכול לשמעו ואין אתה יכול לשמעו ואיזה זה דין בנות צלפחד, זהו שאמר תקריבון אלי ואומר ויקרב משה את משפטן לפני ה'. תקריבון אלי פירש"י ז"ל על דבר זה נסתלק ממנו דין בנות צלפחד ויהיה פירוש ושמעתיו מלשון הבנה שהבנתי שמפני זה שאמרתי תקריבון אלי נסתלק ממני:
<b>ואצוה</b> אתכם. לעיל אמר ואצוה את שופטיכם. אלא ואצוה אתכם אזהרה לצבור שתהא אימת הדיין עליהם, ואצוה את שופטיהם אזהרה לדיין על הצבור, כן אמרו במדרש:
<b>ונסע</b> מחורב ונלך את כל המדבר. כמו שאמר לעיל ה' אלהינו דבר אלינו בחורב לאמר רב לכם שבת בהר הזה פנו וסעו לכם, כן עשינו שנסענו יחד שעדיין לא נגזרה הגזרה עלי. ונלך את כל המדבר הגדול והנורא אשר ראיתם. איך אמר הגדול והנורא אלו הם י"א יום שהלכו מחורב עד קדש ברנע שכן הוא אומר אחד עשר יום מחורב דרך הר שעיר עד קדש ברנע, וכאן אומר ונסע מחורב ונבא עד קדש ברנע, מהלך י"א יום קורא אותו מדבר גדול ונורא. לזה אז"ל שהיו שם נחשים כקורת בית הבד ועקרבים כקשתות, וזו מן התוכחות שאמרו ז"ל אנשים שראו כך מושלכים וסרוחים לפניהם כמו שנאמר המדבר הגדול והנורא נחש שרף ועקרב, והלא דברים ק"ו, ומה דברים שהם חמורים כבושים לפניהם דברים שאינם חמורים על אחת כמה וכמה, א"כ הוכיחם על ששלחו מרגליה, זהו אשר ראיתם, ממה שראיתם הים לכם לדון על מה שלא ראיתם:
<b>ואומר</b> אליכם באתם עד הר האמורי וגו' ראה נתן ה' אלהיך לפניך את הארץ עלה רש וגו'. נראה שהוא מיותר שהרי אמר לעיל ראה נתתי לפניכם את הארץ באו ורשו את הארץ אשר נשבע ה' לאבותיכם לאברהם ליצחק וליעקב, למה חזר ואמר ראה נתן ה' אלהיך לפניך את הארץ עלה רש. לזה אז"ל משל למלך שמסר את בנו לפדגוג אחד היה מחזירו ומראה לו ואומר לו כל הגפנים הללו וכל הכרמים הללו וכל הזיתים הללו שלך הם, משהגיע לארצות אמר לו כל הארצות הללו הם שלך, כך ישראל כשהיו במדבר ארבעים שנה היה משה אומר להם כי ה' אלהיך מביאך אל ארץ טובה, כיון שבאו לארץ אמר להם באתם עד הר האמורי אם תאמרו לא הגיע זמן ראה נתן ה' אלהיך לפניך את הארץ איני אומר לא מאמירה ולא משמיעה אלא מה שאתם רואים בעיניכם אם כן מה שאמר לעיל ראה נתתי לפניכם הוא אחר שאמר פנו וסעו לכם הר האמורי ואל כל שכיניו בערבה וכו', כמו המשל שהראהו כרמים א"ל אלו שלך, זיתים אלו אמר לו שלך, כיון שראו את הארץ א"ל ראה נתן ה' אלהיך:
<b>ואמרו</b> לפניך אמרו ז"ל שלקח שרו של ארץ ישראל והפילו לפניהם. כאשר דבר ה' אז"ל אמר להם לא מעצמי אני אומר לכם אלא מפי הקב"ה אני אומר. ומה שאמר בלשון יחיד ראה נתן ה' אלהיך לפניך עלה רש, אמר להם לא תחשבו אלא שאין אומה בעולם אלא אתם ואפילו אתם לא תחשבו אלא כאיש אחד, כמו אדם הראשון שהיה אחד בעולם וכל העולם היה שלו כן אתם, אם כן אל תירא ואל תחת:
<b>ותקרבון</b> אלי כלכם ותאמרו נשלחה אנשים באתם אלי בערבוביא לזה הוכרחתי לקחת מכם י"ב אנשים, כי אם הייתי לוקח שנים או שלשה היו שאר השבטים אומרים למה לא לקחת ממנו, לזה לקחתי י"ב אנשים איש אחד לשבט, אמר כן משה התנצלות כדי שלא יחשדוהו לומר שעשה הוא בכונה כדי שימותו כולם במדבר:
<b>ואמרו</b> ויחפרו לנו. הרמב"ן ז"ל כתב ויחפרו לנו הדרך וידושו בה כדי שתהא כבושה לפנינו שלא היה דרך מהמדבר לא"י. ובמדרש א"ל כבר. הבטיחנו הקב"ה לבא לרשת ארץ כנען שהיא מלאה כל טוב שנאמר ובתים מלאים כל טוב אחרי ששמעו שאנו באים עליהם הן עושים להם מטמוניות אם מטמינין הן את ממונם ואנו נכנסים ולא נמצא כלום נמצא דבריו של הקב"ה בטל, אלא נשלחה אנשים לפנינו, ויראו לנו את הארץ אין כתיב כאן אלא ויחפרו לנו ילכו ויעמדו על מה שחפרו בארץ. כיון ששמע משה כן נלכד בידם שנאמר וייטב בעיני וגו', בעיני ולא בעיני הקב"ה:
<b>עוד</b> נאמר ויחפרו לנו את הארץ פיהם הכשילם על ידי זה השליחות עתידין הם לחפור להם קברים בכל יום והיו נקברים שם ולמחר היה הכרוז אומר הבדלו חיים מתוך מתים, א"כ המרגלים נעשו לנו חופרי קברים:
<b>עוד</b> במדרש ויחפרו לנו את הארץ לא נתכוונו אלא לראות חרפתה של א"י. וישיבו אותנו דבר אולי ישיבוני ממכשולנו ומעוותנו כי אנו יודעים אחר שאמר לנו ה' שהיא טובה אין צריך לשלוח שלוחים אלא כדי ליישב דעתנו בדבורם כי ודאי מאחר שהיא טובה לא יאמרו שהיא רעה בפרט ששלחנו אנשים כשרים, זהו וישיבו אותנו דבר, ישיבו לבנו בדבורם:
<b>את</b> הדרך אשר נעלה בה. כי זה היה אחר שנגזרה הגזירה על משה שלא יעבור את הירדן, לזה אמרו לו ענני כבוד הם בזכות אהרן ואם יסתלק אהרן כדאי הוא זכותך להחזירם, אבל אחר סלוקך מי יורה לנו הדרך, לזה אנו צריכים לשלוח אנשים שיורו לנו הדרך, וכמו שארז"ל ויחפרו לנו את הדרך אשר נעלה בה שיחפרו דרך כי אולי האמוריים חרשו הדרכים כדי שלא יוכרו, ובזה נכנס לערים, לזה וייטב בעיני ולא בעיני הקב"ה אע"פ שנסתלקו ענני כבוד היה הארון נוסע לפניהם דרך שלשת ימים ומראה להם הדרך. ואמר וייטב בעיני הדבר, דבר אחד ולא דבריכם, כי מה שאמרתם נשלחה אנשים לפנינו לא הטיב בעיני מאחר שהקב"ה אמר שהיא טובה, אבל מה שאמרתם שיורו לנו הדרך זה היטיב בעיני, לזה הדבר ולא דבריכם:
<b>ויפנו</b> ויעלו ההרה. כי כן צוה להם משה שא"ל עלו זה בנגב ועליתם את ההר:
<b>ויבאו</b> עד נחל אשכול. רז"ל אמר שנקרא על שם העתיד. או נאמר נחל אש כל, שנחלנו אש שבאה וכלתנו, שעל ידה כלינו במדבר ועתידין להפיל אש בבית המקדש מן השמים, שנאמר ממרום שלח אש, ולשרוף את בית המקדש שהיה כלול מכל, זהו אש כל:
<b>וירגלו</b> אותה, שעל ידם הלכו ברגליהם, כי אילו לא עשו כן היו עדיין ענני כבוד מוליכין אותם כמו שעתיד להיות, כמו שאז"ל על פסוק וכיונים אל ארובותיהם, כמו שכתבנו פרשת בהעלותך על פסוק ובהאריך הענן. עיין שם המאמר ארוך, ובסוף אמר אמר רב נחמן מה שהיה הוא שיהיה כשם שנטל הקב"ה את ישראל ממצרים בענני כבוד שנאמר ואשא אתכם על כנפי נשרים כך הוא עושה לעתיד, אם כן אילו לא היה עון המרגלים שהניחו ענני כבוד והלכו ברגליהם שנאמר וילכו ויבאו והם סבבו שאפילו לראות את פני ה' שלש רגלים בשנה היו הולכים ברגליהם, אם כן וירגלו אותה שהם היו סיבה שהולכים לה ברגליהם:
<b>ויקחו</b> בידם מפרי הארץ, אילו לא היה הפרי שהביאו בידם לא היינו מאמינים את דבריהם ונניח דבורו של מקום, אבל כשאמרו אפס כי עז העם וגו וזה פריה, בזה ויורידו אלינו. בזה הורידונו לשאול תחתית, וכדי שלא יחרה לנו אמרו לנו דבור אחד טובה הארץ, זהו אומרו וישיבו אותנו דבר ויאמרו טובה הארץ, והם לא האמינו לדבר זה אלא למה שאמרו וערים גדולות ובצורות וגם ילידי הענק ראינו שם וראו השנוי הגדול מהפרי ואמרו כמו פירותיה כן אנשיה:
<b>ותרגנו</b> באהליכם. אמר במדרש תרתם וגיניתם באהלו של מקום, ותרגנו מלה מורכבת תר וגנו, באהליכם כנה, כדי שלא יאמרו באהלו שהוא אהלו של מקום כנה ואמר באהליכם:
<b>בשנאת</b> ה' אותנו הוציאנו מארץ מצרים במדרש אז"ל משל למלך בשר ודם שהיו לו שני בנים ושתי שדות אחת של שקיא ואחת של בעל למי שהוא אוהב נתן של שקיא למי שהוא שונא נתן של בעל, ארץ מצרים היא של שקיא לפי שנילוס עולה ומשקה אותה וארץ כנען של בעל שנאמר למטר השמים תשתה מים, וארץ מצרים גנות ופרדסים שנאמר כגן ה' כארץ מצרים, וארץ כנען ארץ הרים וגבעות מרוב השנאה שלא די זה אלא לתת אותנו שיד האמורי להשמידנו שעדיין השנאה, לז"א בשנאת ולא משנאת ה' אותנו:
<b>אנה</b> אנחנו עולים אחינו המסו את לבבנו. אינם נכרים אלא הם אחינו ובודאי מאהבה אומרים כן לא משנאה, שאמרו עם גדול ורם, שהם רמים בקומה כמו שאמרו ונהי בעינינו כחגבים, והערים הולכות וגדלות, וגדלת כתיב, ובצורות בשמים, מהו בשמים שאמרו כי חזק הוא ממנו, ואז"ל אפילו בעל הבית אינו יכול להוציא כליו משם, א"כ בצורות כביכול אפילו למי שהוא בשמים, ורש"י ז"ל אמר והוא מהמדרש בשמים דברו הכתובים לשון הבאי, וכפי מה שכתבנו אינו לשון הבאי:
<b>ואומר</b> אליכם לא תערצון ולא תיראון מהם, מה מועיל אמירתו כנגד אמירתם שאמרו כי חזק הוא ממנו שאמרו כביכול כלפי מעלה, לזה אז"ל שאמר להם משה לא מעצמי אני אומר לכם אלא מפי הקב"ה אני אומר לכם, לזה ואמר כתיב, ועוד שאמר ואמר לכם וסמיך ליה ה' אלהיכם, לומר שה' הוא האומר:
<b>ה'</b> אלהיכם ההולך לפניכם. הם אמרו שני דברים, אמרו אחינו המסו את לבבנו וכנגד זה אמר ה' אלהיכם ההולך לפניכם הוא נלחם לכם ככל אשר עשה להם במצרים לעיניכם, שאמרתי לכם, ה' ילחם לכם ואתם תחרישון, וכנגד מה שאמרתם בשנאת ה' אמר ובמדבר אשר ראית אשר נשאך ה' אלהיך כאשר ישא איש את בנו, ואין זה אלא מרוב חיבה ולא תאמרו שהיה זה בתחילה אלא עד בואכם עד המקום הזה אחר כמה הכעסות שהכעסתם למקום:
<b>ובזוהר</b> תצוה (קפ"ג:) ז"ל, אמר ובמדבר אשר ראית, האי קרא הכי הוה ליה למכתב ובמדבר הזה אשר נשאך מהו ראית, אלא קב"ה דבר לון לישראל במדברא מדברא תקיפא כמה דכתיב נחש שרף ועקרב ומדברא דאיהו תקיף משאר מדברין דעלמא מ"ט בגין דההוא שעתא דנפקו ישראל ממצרים ואשתלימו לשתין רבבן אתתקף מלכותא קדישא ואסתליק על כולא וכדין אתכפיא מלכו חייבא וסיהרא אתנהירת ואפיק לון קב"ה למהך במדברא תקיפא מדברא דאיהו אתר ושולטנו דנחש מלכו חייבא דאיהו דיליה ממש בגין לתברא תוקפיה וחיליה ולכתתא ליה ולאכפיא רישיה דלא ישלוט ואלמלא דחבו ישראל בעא קב"ה לאעברא ליה מעלמא ועל דא אעבר לון באחסנתיה ועדביה וחולקיה ממש, כיון דחבו בכמה זינין בכמה זימנין נשך לון חויא כדין אתקיים הוא ישופך ראש וגו', ישראל מחו רישיה בקדמיתא ולא ידעי לאסתמרא מיניה ולבתר מחא איהו בבתריתא ונפלו כלהו במדברא ואתקיים. ואתה תשופנו עקב. וארבעין שנין לקו מיניה לקבל מלקו דבי דינא, ועל דא כתיב אשר ראית בעינייהו הוו חמאן לההוא מארי דמדברא אזיל כפית קמייהו ונטלי אחסנתיה ועדביה ע"כ. אם כן בדבר הזה אחר שראיתם כל זה ואומרים בשנאת ה' אותנו הוציאנו אינכם מאמינים וגו' בדבר הזה, אבל לא כמו שאמרתם אחינו המסו, כי הבאת הפרי הוא שהמיס, ועוד יש שני עדים אחרים מלבד אלו השנים אשר ראיתם, שהוא מה שנלחם לכם במצרים ובמדבר אשר ראית יש גם כן שנים אחרים גם כן שאתם רואים בעיניכם בכל יום ההולך לפניכם בדרך באש לילה ובענן יומם, אם כן אחר כל זה ראויים אתם ליענש, לזה וישמע ה' את קול דבריכם ויקצוף וישבע אם יראו, היכן נשבע, פרשת שלח לך אמר כי כל האנשים הרואים את כבודי וכו' אם יראו את הארץ אשר נשבעתי לאבותם וכל מנאצי לא יראוה, לזה אמר וישבע לאמר, לומר שהאמירה של הקב"ה היא שבועה, לזה לא התפללתי עליכם אחר שיש שבועה ולא די זה אלא גם בי התאנף ה' בגללכם, אמר כן התנצלות לפי שלא התפלל עליהם, כי מאחר שאמר גם אתה לא תבא שם התפיס אותי גם כן בשבועה שאמר נהי כי כן הדין אם נשבע מ"ש על דבר אחד ואאמרלל דבר אחר וגם זה הרי שניהם נאסרו ולא די זה אלא שאמר יהושע הוא יבא שמה והוא ינחיל שהושם במקומי, אם כן לא נשאר לי מקום להתפלל עליכם:
<b>וטפכם</b> אשר אמרתם לבז יהיה ובניכם אשר לא ידעו טוב ורע. פירש הגאון ז"ל לא ידעו טוב ורע מענין המלחמה, כוונתו לומר שלפי שאמרו שע"י המלחמה שילחמו עם הכנענים יכנסו לארץ לזה השוה אותם לטף, לומר כמו שהטף אין להם כח להלחם ואינם יודעים מעניני המלחמה המה יבאו שמה ולהם אתננה והם יירשוה, המה יבאו שמה על יוצאי מצרים, ולהם אתננה על עולי בבל, ולזה אמר להם, כלומר כמו שנתתים ליוצאי מצרים כן אתן להם, והם יירשוה רמז על כבוש מלך המשיח ולזה והם, שהם דורו של מלך המשיח אלו תהיה להם ירושה עולמית:
<b>ואתם</b> פנו לכם. פנה יומכם וסעו המדברה למקום קבורתכם, וכן וסעו המדברה בגימ' יובלו לקבורה, דרך ים סוף, שזהו כל אדם שסוף אדם למות:
<b>ותענו</b> ותאמרו אלי חטאנו לה' אנחנו נעלה, כמו שאמר פרשת שלח לך הננו ועלינו אל המקום אשר אמר ה' כי חטאנו, כי זה הוא כמו רפאה נפשי כי חטאתי לך, כן אמרו כאן ועלינו אל המקום אשר אמר ה' אע"פ שחטאנו, כן אמר גם כן כאן ותענו ותאמרו אלי חטאנו לה' אנחנו נעלה, ודוי זה הוא כמו טובל ושרץ בידו אומרים חטאנו ונעלה אחר שקצף ונשבע אם יראה איש אתם אומרים אנחנו נעלה, ולא די בדבור אלא במעשה ותחגרו איש את כלי מלחמתו ותהינו וגו', ולא די כל זה אלא שמתוך דבריכם נראה שאתם מקטני אמנה כמ"ש להם ובדבר הזה אינכם מאמינים בה' שראיתם כמה מלחמות שנעשו לפניכם מלחמת פרעה ועמלק וסיחון ועוג כולם בלא כלי מלחמה, ועתה אתם חוגרים כלי מלחמה בחשבכם שבכחכם ובכלי מלחמותיכם יועיל לכם ואין אתם יודעים כי לא בחיל ולא בכח כי אם ברצון הבורא ית' וית', ועם כל זה מרוב אהבתו ויאמר ה' אלי אמור להם לא תעלו ולא תלחמו ולא תנגפו לפני אויביכם ולא שמעתם ותמרו ותזידו ותעלו ויצא האמורי, שלא הועיל כחכם ולא כלי מלחמותיכם וירדפו אתכם כאשר תעשינה הדבורים ויכתו אתכם כמו שמפריחים הדבורים, כי היה מן הראוי מאחר שהתרה בכם ואמר לא תעלו והמריתם פיו ועשיתם במזיד, שנאמר ותזידו ותעלו, היה ראוי שיכו אתכם לגמרי, אלא מכאן תראו שאין הקב"ה בא עמכם בטרוניא, לא כמו שאמרתם לתת אותנו ביד האמורי להשמידנו, הנה שבא האמורי עליכם ולא השמיד אתכם אלא מתו מהם, זהו אשר תעשינה הדבורים, שדרכה אחר שעוקצת היא מתה, ולא עשו בכם אלא עקיצה לבד ואפילו זה לא היה אלא לפי שהמריתם פיו ומן הראוי היה להחרימכם, זהו עד חרמה:
<b>ותשובו</b> ותבכו לפני ה' ולא שמע ה' בקולכם. היה לו לומר ולא שמע בכייתכם מהו בקולכם. אלא אותה בכיה לא היה לה סיבה לבכות והם היו עושין לה סיבה והתעוררות, כמו שאמרו במדרש על פסוק ותרגנו באהליכם מלמד שהיו יושבים בתוך אהליהם בוכים ומבכים, היו נוטלים את בניהם ואומרים להם אוי לכם סגופים למחר צולבים מכם למחר הורגים מכם ושובים מכם, נוטלים בנותיהם ואומרים להן אוי לכם דוויות אוי לכם סגופות למחר הורגים מכם למחר שובים מכם ומעמידים מכם בקלון ע"כ. לזה לא קראה בכיה לפי שהיא חנם, שאין להם על מה לבכות, וכן אמר פרשת שלח לך ותשא כל העדה ויתנו את קולם ויבכו העם, היל"ל ותשא כל העדה את קולם ויבכו מהו ויתנו, הקול אינו ניתן, אלא היו מעוררים והיו מתחילים בנגון הקינה והיו מוסרים להם החן והנגון כדי לבכות על אותו החן, ולזה ותשא כל העדה ובבכיה לא אמר העדה אלא ויבכו העם, זהו שאמר נתנה עלי בקולה על כן שנאתיה, לזה אמר כאן ולא שמע ה' בקולכם ולא בבכייתכם. ואמר ולא שמע ולא האזין כנגד מקדש ראשון ומקדש שני שנחרבו ליל תשעה באב ולא הועילה תפלתם, כמו שקונן עליהם ירמיה סכותה בענן לך מעבור תפלה, ורש"י ז"ל פירש ולא האזין אליכם כביכול עשיתם מדת רחמיו כאלו אכזרי:
<b>ותשבו</b> בקדש ימים רבים. היל"ל ונשב בקדש כמו שאמר אחר כך ונפן ונסע וכו', אמר להם לא תאמרו שאני הייתי סיבת עיכובכם שם בקדש ששם נגזר עלי לכן לא תביאו את הקהל וכו', ולפי שאיני יכול ליכנס לארץ לזה נתאחרתם כל כך בקדש כדי שישלמו ימי, אדרבא אתם הגורמים כמו שאמר גם בי התאנף ה' בגללכם לאמר, ועוד תינח הימים שישבתם בקדש שאתם אומרים שאני סיבה להם שאר המסעות מי היה סיבה שעדיין לא נגזרה גזירה כי השכינה היתה מתלבטת למהר ביאתכם שמהלך אחד עשר יום הלכתם בג' ימים, אם כן כמו שאותם המסעות אתם הייתם סיבה להם כן ישיבת קדש אתם הייתם סיבה, זהו כימים אשר ישבתם, ועוד שאתם הרבים וה' נשבע לאמר אם יראה איש באנשים את הארץ וכדי שלא ימות שום אחד מכם פחות מששים שנה לזה נתאחרתם, אם כן אתם סיבת הישיבה, לזה ותשבו:
<b>ונפן</b> ונעל, וגו' כאשר דבר ה' אלי, לא לכם כי אתם המריתם פי ה' שאמר לכם לא תעלו ולא שמעתם ותזידו ותעלו ההרה א"כ הדבור לנסוע המדברה דרך ים סוף לא היה אלא אלי כי אתם בחרתם דרך אחרת שהוא ההרה:
<b>ואמר</b> ונסב את הר שעיר ימים רבים להראות לכם הנס שבני שעיר לא יצאו עליהם אפילו כל כך זמן שהם בתחומם שבלמם הקב"ה ואבדם בכחו ית', כי אם היה לוחם עמהם ודאי שהיה נוצח לפי שיש לו זכות כבוד אב ואביו בירכו והידים ידי עשו ואמר לו ועל חרבך תחיה, א"כ ראו כשהלכנו על דבורו של מקום לא קרב אליכם שום אדם וכשהמריתם פיו והלכתם לדעתכם מיד ויבא האמורי לקראתכם:
<b>ויאמר</b> ה' אלי רב לכם סוב את ההר הזה וגו'. קשה שהקב"ה הוא שהושיבם כל כך זמן שהיו חונים על פי הדבור על נסיעת עמוד הענן, ועוד שאומר פנו לכם צפונה ולא אמר סעו לכם, ועוד למה לצפוי ולא לרוח אחרת ומה שייכות ואת העם צו לאמר, ועוד אומרו אתם עוברים בגבול אחיכם בני עשו, למה נזכרה כאן האחוה. רז"ל הרגישו כל אלו הקושיות, ולזה אמרו במדרש ז"ל רב לכם סוב את ההר הראה הקב"ה למשה אותו הר שהאבות קבורים בו אמר לי הקב"ה למשה אמור להם לישראל אין אתם יכולין להזדווג לעשו עד עכשיו מתבקש לו שכר הכבוד שכבד את אלו שהן קבורים בהר הזה כבד ליצחק והיה אברהם קיים שיום שמת אברהם היה עשו בן ט"ו שנה א"כ כבד גם כן גם לאברהם וכבד ליעקב שאמר אציגה נא עמך וכו' הרי שכבד שלשתם, ובשעה שנתן יעקב לעשו כל אותו הדורון אמר לו יש לי רב, א"ל הקב"ה בלשון שכבד בו בלשון פנו מלפניו רב לכם סוב את ההר פנו לכם צפונה, אם ראיתם אותו שהוא מבקש להתגרות בכם לא תעמדו כנגדו אלא הצפינו עצמכם מלפניו, ולהיכן נברח ברחו לתורה, אין צפונה אלא תורה שנאמר יצפון לישרים תושיה, אמר הקב"ה המתינו למלך המשיח שיבא שנאמר מה רב טובך אשר צפנת ליראיך וגו':
<b>ואת</b> העם צו לאמר. מאי לאמר אחר שאמר צו אז"ל שאמר הקב"ה לא לכם בלבד אני מצוה אלא לבניכם שיצוו לראשי הדורות שיהיו נוהגים בו כבוד עד שיבא היום שכתוב דרך כוכב מיעקב וגו' והיה בית יעקב אש וגו' ע"כ. אם כן לזה אמר אחיכם שינהגו בו כבוד וגו':
<b>ובמדרש</b> תנחומא אמר רב לכם סוב את ההר, בשעה ששלח יעקב דורון לעשו אמר יש לי רב אע"פ שאתה כובש אומות בימי משה ויהושע בתחומי אין לך עסק שכבר אמר לכם המקום רב לכם סוב אלא יש לכם לילך בגולה פנו לכם צפונה בגלות בבל שנאמר כי הנני קורא לכל משפחות ממלכות צפונה, א"כ פירוש רב לכם שלכם רב, שהוא רב מכם בכבוד אב שיעקב הלך לו אצל לבן ולא כבד אביו ואמו ועשו כבדם, ולפי שהוא אמר אחי יהי לך אשר לך הוא התחיל באחוה, לזה אמר בגבול אחיכם בני עשו שקרא להם אחים ואין ראוי שתתגרו בו ס"ב א"ת אותיות סבא שכבד לישראל סבא, ואם אתם מתגרים בו אתם עוברים גבול האחוה:
<b>וייראו</b> מכם ונשמרתם מאד. אם הם יראים מהם מה צריך ונשמרתם מאד. רז"ל אמרו ומה אם בשעה שהם יראים מהם אתם צריכים שימור עאכ"ו בשעה שהן מצליחין ואין מתייראים מכם. א"כ לזה אמר ונשמרתם מאד, ונשמרתם בשעה שהם יראים מכם, מאד בשעה שאין מתיראין מכם, ובא לומר אם הם מתיראים מכם הוא כדי שתהיו נשמרים לא כדי שתתגרו בהם כי כדי שלא תפחדו מהם ויפול לבבכם ויהיה לכם אבירות לב ליה עשו שייראו מכם:
<b>אתם</b> עוברים בגבול אחיכם בני עשו היושבים בשעיר. אמרו במדרש אתם עוברים אבל בני עשו יושבים שהם בישוב שנאמר אלה בני שעיר החורי יושבי הארץ. ד"א אתם עוברים בגבול אחיכם בני עשו אתם אוכלים עם עשו בעוה"ז והוא אינו אוכל עמכם לעוה"ב, וכן עשו אמר ליעקב נסעה ונלכה, לא אחים תאומים אנחנו נאכל שנינו בעוה"ז ובעוה"ב, א"ל יעקב הילדים רכים והצאן והבקר, עדיין לא עמד משה שהוא מספיק צאן ובקר ישחט להם עד עכשיו לא עמד שאול שאמר ומה קול הצאן הזה באזני והבקר וגו', אלא יעבר נא אדוני לפני עבדו טול לך העוה"ז יעבר נא אדוני ולא הילדים ע"כ. ואמרו ז"ל כן לפי שהוקשה להם מאחר שאמר להם רב לכם סוב את ההר הזה שהוא הר שעיר פנו לכם צפונה איך אומר אתם עוברים בגבול אחיכם בני עשו כבר אמר פנו לכם ואמר ונעבור מאת אחינו בני עשו וגו' ונפן ונעבור וגו', ולמה נזכרה כאן האחוה, אלא בא לומר שאתם עוברים בגבולו שהוא העוה"ז שאתם אוכלים עמו והם יושבים בשעיר יש להם ישוב, לפי שהונית אותו בשעירים ואמרת הן עשו אחי איש שעיר איש בעל שער בעל הר שעיר, שעיר עשיר, ואנכי איש חלק כמו נייר חלק שאין בו כתב כן אני אין לי שום חלק בעוה"ז, א"כ הוא יש לו ישוב בעולם ואתם עוברים בגבולו אם כן אל תתגרו בם כי לא אתן לכם מארצם עד מדרך כף רגל, עד שיבא יום דריסת כף הרגל שנאמר ועמדו רגליו ביום ההוא על הר הזיתים, ועד שיגיע לעת תמוט רגלם, ואומר תרמסנה רגל רגלי עני פעמי דלים, וכן אמר יעקב ואני אתנהלה לאט לרגל המלאכה אשר לפני ולרגל, היינו ב' רגלים, ולרג"ל בגימ' ה' ברוך הוא שם ג' מלות, הילדים בגימ' ע"ה ק', ואמר רבי עקיבא ק' זה הקב"ה ית' וית':
<b>אכל</b> תשברו מאתם וגו'. למה אמר תשברו ולא אמר תקנו, ועוד למה בלשון עתיד תשברו וכן תכרו יאמר שברו ואכלו כרו ושתו. ועוד למה אמר בכסף ודאי שהמכירה היא בכסף, יעקב אבינו אמר שמעתי כי יש שבר במצרים ושברו לנו משם ולא אמר בכסף, וכן משה אמר ואם מימיך נשתה ונתתי מכרם לא אמר כסף, ועוד אמרו ואכלתם ומים ושתיתם ודאי שהאוכל לאכילה הוא והמים לשתיה הם. ועוד ליערבינהו וליתנינהו, אכל ומים תשברו מאתם בכסף ואכלתם ושתיתם, ועוד מהו אומרו וגם מים יאמר ומים תכרו מהו וגם. אלא גילה להם הקב"ה העתידות ואמר להם זה העולם הוא נתון להם אין לכם בו כלום אע"פ שאמר ואספת דגנך זהו כדאין עושין רצונו של מקום שיכלו ימיהם בזריעה ובקצירה ובדישה וכו' ואתם בארץ ישראל, אבל כשאתם הולכים בגולה אין לכם לא שדות ולא כרמים, ואתם צריכים לקנות מבני עשו בדמים יקרים אחר כמה טורח עד שנשבר גופכם, ואחר כל זה צריכין גם כן אחר שקניתם מהם שחוזרים ואונסים אותו מכם וחוזרים ונותנין עליו דמים אחרים עד שבא לכלל אכילה וגם מים שהם מצויים ואתם כריתם הבור, תכרו כד"א או כי יכרה איש בור, אונסים אותם מכם וצריכים אתם לחזור לקנותם בדמים ושתיתם, וכן ואכלתם שאם הם בעין יחזרו לאנס אותם מכם. וכן אמר באיכה רבתי זה לשונו פעם אחת עלו המציקים ונטלו פתם ויינם ושמנם ומימיהם וחזרו ומכרו אותם להם אמרו אוי לנו שנתקיים בנו הפסוק מימינו בכסף שתינו ע"כ. וכל זה הוא לפי שהעולם נתון להם. ואל יחרה לכם על זה כי ה' אלהיך ברכך וגו' השי"ת יזמין מה שתתנו להם אפילו שתקנו בדמים יקרים אין אתם נותנים שום דבר כי ממנו הכל, שאני רוצה לפרוע לו הכבוד שהאכיל והשקה לאביו שנאמר ומשלם לשונאיו שהוא עשו אל פניו בזה העולם לא יאחר לו לעוה"ב, א"כ אין זה שאתם קונים האוכל והמים חסרון בכם שהרי כאן שאתם במדבר וה' אלהיך עמך לא חסרת דבר אלא הדבור לבד כל מה שאתה שואל מכל מיני מאכל אתה מוצא במן, ואמר הקב"ה מביא אתכם לידי בני עשו כדי שתקנו מהם הוא כדי לתת לו שכרו בזה העולם כמו שאמרנו:
<b>ונעבור</b> מאת אחינו בני עשו היושבים בשעיר. אע"פ שהם בני עשו קבלנו על עצמנו האחוה אע"פ שהן יושבי ויש להם ישוב בשעיר שהוא מקום דשן ושמן, כמו שאמרו ז"ל משמני הארץ מושבך זו איטליא של יון שאין טללי ברכה פוסקים משם לעולם, ואנו עוברים ושבים ממקום למקום מדרך הערבה וגו':
<b>ויאמר</b> ה' אלי. אלי למה, יאמר ויאמר ה'. אלא כמו שאמרו (ב"ק ל"ח) ויאמר ה' אלי אל תצר את מואב וכי עלתה על דעתו של משה לעשות מלחמה שלא ברשות, אלא נשא משה ק"ו בעצמו, ומה אם מדינים שלא באו אלא לעזור למואב אמרה תורה צרור את המדינים מואבים עצמן לא כ"ש, אמר לו הקב"ה לא כמו שעלה על דעתך פרדה אחת יש לי להביא מהם אחר כמה דורות. לז"א אל תצר את מואב. לזה אמר אלי, שאני הוא שעלה על דעתי ונשאתי ק"ו להרגם. ועל מה שאמר אל תצר את מואב היה מספיק לומר ואל תתגר בם מלחמה, עוד אמר אל תצר את מואב לשון יחיד ואח"כ אמר ואל תתגר בם מלחמה בלשון רבים. אמר במדרש משל לאחד שהלוה על גדישו שיתן לו חטים לגורן היה לבעל הגדיש שונא אחד והלך והדליק את הגדיש ובא המלוה ותפס את הלוה אמר לו תן לי מה שאתה חייב לי אמר לו הלוה לא די צערי שנשרף גדישי אלא שאתה בא להוסיף צרה על צרתי, כך א"ל הקב"ה למשה אתמול יקדו גדישם שנאמר כי אש יצאה מחשבון להבה מקרית וגו', ואתה בא להוסיף צרה על צרתם אל תצר את מואב וגו', ד"א למה ריחם עליהם הקב"ה שמלאו העולם בשעת הזעף, משל למדינה שנצרכה ללחם צעקו הבריות אל השלטון עמדו שני נחתומין והיו טוחנין כל הלילה בקשו לעשות עיסתן כבה הנר ולא היו רואין מה עשו בללו את העיסה וחפו אותה והוציאוה ומלאו את השוק בא השלטון וראה את הפת מעורבת קיבר אמר להם ראויים הייתם ליתן הקופיץ בצואריכם ולהחזיר אתכם בכל המדינה אבל מה אעשה לכם ומלאתם את המדינה בשעת הזעף, כך יהא שמו של הקב"ה מבורך כשהפך סדום ועמורה לא היה שם בריה שנאמר ויהפוך את הערים, עמדו בנות לוט וערבו את העיסה שנאמר ותהרין שתי בנות לוט מאביהן אמר להם ראויים הייתם כליה, מה אעשה לכם שכוונתכם למלאות עולמי ע"כ. למה שני משלים, אלא לפי שהוקשה להם ז"ל למה אל תצר ואל תתגר בם מלחמה יאמר אחד מהם, ועוד למה אל תצר את מואב ואל תתגר בם, יאמר אל תצר ואל תתגר במואב מלחמה למה הפסיק במואב בין אל תצר ואל תתגר, אלא אל תצר יש לו טעם בפני עצמו משל לאחד שהלוה על גדישו וכו' שלא די צרתו אלא שאתה מוסיף לו צרה, ומאמרו ואל תתגר בם מלחמה מכאן שראויים הם למלחמה, לזה אמר משל למדינה שנצרכה ללחם וכו':
<b>עוד</b> במדרש ממה שלא אמר כמו שאמר לעיל גבי אדום ואת העם צו לאמר אל תצורם ואל תתגרו בם למה למשה לבד אמרו אמר הקב"ה למשה סופך ליקבר בגבולן, משל לראש המדינה שבא ממדינת הים ועבדו עמי נכנס לפונדק אחד התחיל עבדו לקלל את בעל החנות אמר לו אדונו כך הוא הדרך אתה נתון בתוך שלו ואתה מקללו, כך אמר הקב"ה אתה נקבר בגבולו שנאמר ויקבור אותו בגי בארץ מואב ע"כ:
<b>ובזוהר</b> ויאמר ה' אלי אל תצר את מואב, ויאמר ה' אלי וכי עד השתא לא ידענא דעם משה הוה ממלל קוב"ה ולא עם אחרא. אלא למשה פקיד קוב"ה דלא לאבאשא למואב, אבל לא לאחרא, ולדוד לא פקיד דא ובגין כך אלי, אל תצר את מואב אפילו לתחום זעירא דילהון דהא מניה יפוק מאן דיתן נוקמין לישראל וינקום נוקמייהו ואיהו דוד דאתא מרות המואביה ואל מתגר בם מלחמה כל דא אתפקד למשה הא לאחרא שרי ואי תימא ליהושע ולכל אינון וקנים דאוריכו יומין בתריה שרי, לאו הכי בגין דכלהו מבי דינא דמשה ומה דאתסר למשה אתסר להו, ועוד דעדיין לא נפקו אינון מרגלאן טבאן דהא בימיהון דשופטים נפקא רות וברתיה דעגלון מלכא דמואב הות, מית עגלון דקטל ליה אהוד ומנו מלך אחרא ודא ברתיה אשתארת דהוו בבי אומנא בשדה מואב כיון דאזל תמן אבימלך נסבה לבריה ע"כ. וא"ת למה המתין להם עד עגלון מלך מואב, כדי להביאה ממלך כשר שקם מכסאו ועשה כבוד להקב"ה כשאמר לו אהוד דבר ה' לי אליך, עגלון גימ' קטן, שהקטין עצמו לפני המקום לפיכך זכה שיצא ממנו דוד הקטן ולפי שקם מכסאו זכתה רות שנאמר עליה וישימו כסא לאה המלך אז"ל לאם המלוכה וזכתה לראות ארבעה דורות עד שלמה וראתה שלמה יושב על כסא ה' וגו':
<b>האמים</b> לפנים ישבו בה עם גדול ורם כענקים. אמר זה לומר שלא רצה ליתנה לער שהיא שם המדינה שניתנה לבני לוט לפי שאני הבטחתים שישבו לבטח בארצם וזו הארץ אמים לפניה ישבו בה ונקראו אמים שאימתם מוטלת על הבריות והיו עם גדול ורם כענקים, והרפאים יחשבו אף הם כענקים והמואבים יקראו להם אמים מרוב פחדם מהם היו יושבים בה בפחד שלא יבאו עליהם, ונקראו רפאים שכל מי שרואה אותם מתרפים ונרתעים מהם לזה ניתנה לבני לוט, ומזה הטעם גם כן נתתי לעשו את הר שעיר לפי שהחורי לפנים היו שם והיו אומה קשה עד שהוצרכו בני עשו לערוך עמהם מלחמה ולהשמידם וישבו תחתם א"כ יש להם חזקה אחר שטרחו בהר ולקחוהו אין מן הראוי לקחתם מידם, ועוד אולי יבאו עליהם כי אמר וישמידום מפניהם נראה שלא השמידום לגמרי אלא מפניהם לבד ולא יהיה לכם בטוח לזה לא נתתיה להם:
<b>עוד</b> אמר רפאים יחשבו אף הם כענקים והמואבים יקראו להם אמים, לומר שהרפאים מעשרה עממין שניתנו לאברהם קיני וקנזי וגו' נטלו עמון ומואב בשכר שהלך לוט עם אברהם למצרים ושתק כשאמר אחותי היא ושעיר נטל אחת נשארו ז' לישראל והרפאים אחת מהשבע, אם כן איך נטלוה המואבים, לזה אמר רפאים יחשבו אף הם כענקים לומר שקנו אותה בשנוי השם שהיו קורין להם אימים כמו שאמרו ז"ל עמון ומואב טהרו בסיחון, זהו אומרו כאשר עשה ישראל לארץ ירושתו של מואב שלקחוה ממנו ע"י כי ארץ ירושתו אינה חוזרת על ישראל כי זה היה בשנת הארבעים ועדיין לא כבשו ולא חלקו אלא ארץ ירושתו של מואב, ובא לומר שאע"פ שהרפאים הם מז' עממין שנתנו לישראל לקחוה המואבים וקנו אותה ע"י שנוי רשות ושנוי השם:
<b>עתה</b> קומו ועברו לכם את נחל זרד. הם היו יושבים עד שאומר להם קומו, ועוד מאי לכם, אלא אמר להם הקב"ה אע"פ שאמרתי לכם לא תתגרו בבני אדום ולא תלחמו בבני מואב אין זה מחמת חולשה שאין בי ח"ו יכולת או שאין אתם כדאים אתם כדאים אינכם כמו אותם שאמר להם לא תעלו ולא תלחמו ולא תנגפו לפני אויביכם, כי אותם לא היו כדאים וכבר מתו, אבל אתם יש לכם קימה, לזה קמו כתיב, ואמר ועברו לכם, הסיעו עצמכם כמי שקופץ ממקום למקום ותמצאו עצמכם מעבר לנחל וודאי שהיה רחב מאחר שנזכר ג"פ זהו ועברו לכם, ולזה לא נזכר במסעות כי לא נסעו ולא חנו בו, ואם אמרתי לא תתגרו בם ולא תצורו להם לפי שיש להם עלי ואני רוצה לשלם להם בזה העולם כדי שלא יהיה להם חלק לעוה"ב:
<b>והימים</b> אשר הלכנו מקדש ברנע עד אשר עברנו את וגו' שלשים ושמונה שנה. בא לומר שלטובתם היתה סיבת עיכובם, עד תם כתיב עד שנתממו ונשלמו, כי אם היו נכנסים מיד לתרץ היה כל אחד טרוד איש בכרמו ואיש בשדהו, לזה נתעכבו כל כך זמן עד שקנו שלימות שהיו עוסקין בתורה והיו אוכלין המן והיה מגלה להם סודות התורה ומי הבאר היה רוחץ כל חלודה שבגופם, וקרי תום כל הדור אנשי המלחמה על ערב רב שהיו נלחמים עם ישראל כל שעה כאשר נשבע ה' להם, והשבועה היתה לערב רב כי כן אמר פרשת שלח לך חי אני נאום ה' כי כל האנשים הרואים את כבודי ואת אותותי אשר עשיתי וגו', וינסו אותי זה עשר פעמים ולא שמעו בקולי, וזה אינו אלא על ערב רב כי ישראל הקדימו נעשה לנשמע וכ"ש נשמע וכיצד הוא אומר ולא שמעו בקולי, אלא ודאי על ערב רב, אבל ישראל נשלמו וקנו שלימות במדבר וכולם נסתלקו עם משה רבם כמו שכתבנו שם וכמאמר הזוהר שאמר משה וס' רבוא כלהו מעלמא דאתי אינון:
<b>וגם</b> יד ה' היתה בם להמם. לא הביא עליהם מגפה והמיתם אלא אחד אחד כי לא מת שום אחד מהם פחות מס' עד שעברו הכרת, זהו עד תמם, ואע"פ שאמרנו שהעיכוב היה כדי שיושלמו אותו הדור ויקנו שלימותם ויסתלקו עכ"ז עיקר העיכוב הוא מפני ערב רב שהרי נמנע ממני הדבור כל זמן שהיו קיימין, זהו ויהי כאשר תמו כל אנשי המלחמה וגו':
<b>ויאמר</b> ה' אלי וגו'. במואב אמר ויאמר ה' אלי וכאן אמר וידבר ה' אלי, ועוד אם הדבור היה למשה מאי לאמר. אלא אמר גבי מואב בלשון אמירה לפי שהוקשה למשה ומה מדין שלא באו אלא לעזור למואב אמרה תורה צרור את המדינים מואבים עצמן לכ"ש, אמר לו הקב"ה לא כמו שעלה על דעתך וגו' כדלעיל, לזה אמר בלשון אמירה בלשון רך, אבל על בני עמון שבא לצוותו שלא יצערום בשום צער שלא יתראו בפניהם אפילו בכלי זין לזה וידבר ע"כ. כדאיתא בזוהר פרשת בלק (דף קפ"ח) ז"ל א"ר אבא מאי דכתיב ויאמר ה' אלי אל תצר את מואב ואל תתגר בם מלחמה וכתיב וקרבת מול בני עמון וגו', מלה דא כמלה דא מה הפרש בין דא לדא. אלא אתחזי דשקילי הוו ותנינן כד הוו מתקרבי לגבי בני מואב הוו ישראל אתחזיין לגבייהו בכל זייני ומאני קרבא ולא מתגרן בהו ולגבי בני עמון הוו ישראל מתעטפי בעטופייהו בלא מאני קרבא כלל וקראי מוכחן בשיקולא דא כדא. א"ר אלעזר ודאי הכי הוא ותנינן דא דהוה חציפא ואמרה מואב אתחזון ישראל חציפין לגבייהו כמה דאיהי הות חציפא דאמרת מאב הוא ברא דא, אבל זעירתא דאמרת בן עמי וכסיאת ארחהא ישראל הוו מכסייאן ארחייהו לגבייהו מעטפי עטופא בטלית ואתחזון קמייהו כאחין ממש ע"כ. לזה אמר וקרבת מול בני עמון תתנהג עמהם בקרבה וכן אמרו (ב"ק ל"ח:) אל תצר את מואב ואל תתגר בם מלחמה מלחמה הוא דלא אבל צעורי באנגריא לצעריה, אבל צעירה דקרייתיה בן עמי אמר אל תצורם ואל תתגר בם דאפילו אנגריא או צפורי לא ע"כ. ולזה אמר גבי מואב כי לא אתן לך מארצו ולא אמר כי לא אתן לך מארץ בני מואב כמו שאמר גבי בני עמון שאמר כי לא אתן לך מארץ בני עמון לך ירושה כדי שלא להזכיר שהוא מואב, לזה לא הזכירו. ומה שאמר לאמר הוא לומר שמי שמת לו מת בן או בת קטנים המנחמים ינחמום בעמון ומואב שחסה תורה עליהם שלא להרגם לפי שעתיד לצאת מהם רות ונעמה, ואם היה עתיד לצאת מזה הבן או זה הבת זרע הגון לא היה מת, כדאיתא בגמרא (שם.) רב שמואל בר רב יהודה שכיבא ליה ברתיה אמרי ליה רבנן לעולא קום ניזיל ננחמיה אמר להו מאי אית לי גבי נחמתא דבבלאי דגדופא הוא דאמרי מאי אפשר למעבד הא אפשר למעבד עבדי (בתמיה). אזל איהו לחודיה גביה, אמר ויאמר ה' אלי אל תצר את מואב וכו', א"ל הקב"ה לא כמו שעלה על דעתך וכו' שתי פרדות טובות יש לי להוציא מהם וכו', והלא דברים ק"ו ומה בשביל שתי פרידות חס הקב"ה על שתי אומות ולא החרימם בתו של רבי אם כשירה היא וראויה לצאת ממנה דבר טוב על אחת כמה וכמה ע"ר. אם כן לאמר למנחמים ולמנוחמים שמכאן יקחו נחמה. ומה שלא אמר לאמר בפרשת מואב, הוא שמשם אין כל כך ראיה ונחמה שיצאה משם רות שהיא אם המלוכה ויצא ממנה דוד המלך שריוהו להקב"ה בשירות ותושבחות אם כן ראוי הוא שיחוס הקב"ה על אומתו, אבל אם עתיד לצאת אחר שאינו הגון כל כך כמו דוד מנא לן שיחוס על אותה אומה, לזה אמר לאמר בעמון שיצא ממנה רחבעם שלא היה כמו דוד ונצולה כל אומתה, ממנה יקחו נחמה:
<b>ארץ</b> רפאים תחשב אף היא וגו' כדלעיל, וכן גם כן והעוים היושבים בחצרים הוא גם כן על זה הדרך, כמו שאמר פרק אלו טרפות (דף ס"נ) א"ר שמעון בן לוי הרבה מקראות יש שראויים לישרף כספרי מינין והן הן גופי תורה והעוים היושבים וכו' מאי נפקא לן מינה אלא כיון דאשבעיה אבימלך לאברהם אם תשקור לי ולניני ולנכדי אמר הקב"ה ליתו כפתורים וליפקו מעוים דהיינו פלשתים וליתו ישראל וליפקו מכפתורים ע"כ. וכן כתב רש"י ז"ל עוים מפלשתים הם נחשבים בספר יהושע אומר חמשת סרני פלשתים העקרונים והעוים ומפני השבועה שנשבע אברהם לאבימלך לא יכלו ישראל להוציא ארצם מידם והביא עליהם כפתורים והשמידום וישבו תחתם ועכשיו אתם מותרים לקחת מהם ע"כ. ומה שנעיל אמר ויאמר וכאן אמר וידבר כתב הרב בחיי ז"ל על דרך הפשט כאשר נודע לישראל בבירור שתמו כל אנשי המלחמה למות מבן כ' שנה ומעלה, אז נתיחד אלי הדבור וצוה הקב"ה אותנו שנעבור גבול מואב, ודעת רבותינו ז"ל שלא נתייחד הדבור עם משה עד שכלו מתי מדבר כי מעלתו של משה בשביל ישראל היתה וישראל היו נזופים כל ל"ח שנה והיום שנודע להם ט"ו בחב היה יהיה היום ההוא גדול אצל ישראל בשמחה גדולה שבו ידעו בביטול הגזרה גם אצל החיש משה גדול מאד בחזרת הנבואה אליו שבו נתיחד לו הדבור, ומה שלא נתייחד לו הדבור מיד כשכלתה הגזירה בעשור לחודש לפי שהיה מתאבל משה על הגזירה שבעת ימים מט עד ט"ו לפי שהיה בהם אבלים מאותם ארבעים שמתו בט' של שנת הארבעים ויום ט"ו הוא יום שביעי ואין הנבואה שורה מתוך עצבות אלא מתוך שמחה ומטעם זה לא נתיחד עמו הדבור עד ט"ו, ומעתה יהיו שמחים כולם משה ובני ישראל. נראה מכאן שבכל יום היו מתים מי שכנו לו ס' שנה היה מת ומט' באב אחר שמתו אותם שהן תשלום כל אותו הדור פסקו ולח מת שום אדם אחר כד נתאבלו שבעת ימי חבלות ועשו יום ט"ו יום טוב דלא כמדרש איכה ח"ר שמעון א"ר לוי כל ערב תשעה באב היה כרוז יוצא לחפור ויוצאים וחופרים קבריהם וישנים בהם ובשחרית היה כרוז הבדלו חיים מתוך מתים והיו חסרים כל שנה ט"ו חנף ע"כ. וכתב ז"ל ולכך נח מנינו לשון וידבר מששלח משה מרגלים ע"ל חלא לשון ויאמר לפי שלא התנבא מתוך אספקלריא המאירה ובכאן גלו לנו חכמי האמת מעלת לשון וידבר על לשון ויאמר, ומזה אמר וידבר ה' אלי אלי היה הדבור כלומר עכשיו בדבור ולא קודם לכן אלא באמירה, ומזה תבין דבר ירמיה שאמר ואומר אהה אדני אלהים הנה לא ידעתי דבר כי נער אנכי יאמר שלא השיג מעלת הדבור שהיא אספקלריא המאירה אלא אספקלריא שאינה מאירה ולכך הזכיר שם אל"ף דל"ת וכו' ע"כ:
<b>היום</b> הזה אחל תת פחדך. רז"ל אמרו בגמרא פרק אין מעמידין תאנא כשם שעמדה לו חמה ליהושע כך עמדה למשה, כתיב הכא אחל תת פחדך וכתיב התם אחל גדלך, ר' יוחנן אמר אתיא תת תת כתיב הכא אחל תת וכתיב התם תת האמורי, ר' שמואל בר נחמני אמר מסיפיה דקרא אשר ישמעון שמעך ורגזו וחלו מפניך אימתי בשעה שעמדה חמה למשה ע"כ. ויש לשאול נס כזה למה לא נכתב בתורה כמו שכתב נסו של יהושע, ויש לומר שכתיבתו בתורה הוא כדי להורות מעלתו של משה לישראל לזה לא נכתב בתורה כי כבר ידעו ישראל מעלתו ממה שעשה להם במצרים ובמדבר ובמן ובבאר והיו עיניהם רואות ובבא משה אל אהל מועד כסה הענן את אהל מועד ואומר עמדו ואשמעה מה יצוה ה' לכם, ועוד אם יהושע העמיד השמש יום אחד משה העמידו ו' ימים בששת ימי החושך והיה למצרים ששת ימים חושך כדי. שלא יאמרו ליל ארוך, וכן היה לכל בני ישראל אור ששה ימים יום בלא לילה כדי שלא יאמרו ליל ארוך היה כמו שכתבנו במקומו פרשת בא אל פרעה עיין שם:
<b>ואשלח</b> מלאכים אל סיחון. ובפרשת חוקת אמר וישלח ישראל מלאכים. אלא ישראל שלחו ומשה שלח דברי שלום כמו שכתב רש"י ז"ל אע"פ שלא צווני המקום לקרא לשלום למדתי במדבר קדמות מן התורה שקדמה לעולם כשבא הקב"ה ליתנה לישראל חזר אותה על עשו וישמעאל וגלוי לפניו שלא יקבלוה אע"פ כן פתח להם בשלום אף אני קדמתי את סיחון בדברי שלום. ד"א ממדבר קדמות ממך למדתי שקדמת לעולם ויכול היית לשלוח ברק אחד ולשרוף את המצריים אלא שלחת מן המדבר אל פרעה שלח את עמי במתון ע"כ. ועשה כן משה בחכמה שאם היה בא עליו פתאום היו שלשים ואחד מלכים בורחים ולא היו נופלים בידו של יהושע והקב"ה הבטיחו אחל תת פחדך ויראתך על פני העמים תחת כל השמים אשר ישמעון שמעך ורגזו וחלו מפניך, וכן הבטיח ליהושע שאמר אחל גדלך וכשיראו שישראל מקדמין. בשלום קודם לא יברחו, וכונת משה אינה לשלום אלא דברים בעלמא, זהו דברי שלום ולא שלום. ולא אמר לשלום כמו שאמר כי תצור אל עיר להלחם עליה וקראת אליה לשלום, כי שם במלחמת הרשות הכתוב מדבר וכאן הוא מלחמת חובה ואין לו לקרוא לשלום אלא דברי שלום דברים בעלמא כי לא מלבו, זהו לאמו באמירה לבד. עוד לאמר ליהושע לומר לו כמו שאלה דברי שלום בלא מלחמה כן יהיה בשלשים ואחד מלכים, כמו שאמר בסוף הפרשה ואת יהושע צויתי בעת ההיא לאמר עיניך הרואות את. כל אשר עשה ה' לשני המלכים כן יעשה לכל הממלכות אשר אתה עובר שמה, א"כ בערך זה תלה השליחות במשה ואמר ואשלח וכו':
<b>אוכל</b> בכסף תשבירני ואכלתי ומים בכסף תתן לי ושתיתי. יאמר אע"פ שכבר אכלתי מהמן שהיו אוכלין קמעא ומתברך במעיהן עם כל זה אם תתן לי שום דבר הנאכל לא אקחנו אלא בדמים יקרים, ולזה הקדים הכסף וגו', א"כ תשבירני כדי שלא יהיה לו שום זכות כי כשהאדם הוא נוטה למות מחמת הרעבון ונתנו לו מה לאכול להשיב נפשו אפילו שיתן למי שנתן לו אותו אוכל כל ממון שבעולם כאלו לא פרע לו שום דבר לפי שלא נתן לו מאכל אלא נתן לו נפש שאלמלא הוא היה מת אמנם אם הוא שבע ונתן לו שום מאכל אדרבא הוא מזיקו ואינו מהנהו, לזה אמר אע"פ שאני אומר לך אוכל בכסף שאתן לך דמים יקרים איני אומר כן מחמת רעבון כי אני כבר אכלתי אלא להנאתך אני אומר, כמו שאז"ל למדה תורה דרך ארץ להנות לאכסניא שלו, וכן מים תתן לי ולא לרוות צמאוני ושתיתי כבר ומים בלא צמא הם מזיקים, כמו שצוו ז"ל אל תאכל עד שתרעב ואל תשתה עד שתצמא:
<b>ולא</b> אבה סיחון העבירנו בו. לא אמר שנעבור אלא העבירנו, לפי שהם אמרו רק אעברה ברגלי, רמז על השכינה שהולכת עמהם שנאמר ועמדו רגליו ביום ההוא על הר וגו', לזה אמר העבירנו שהוא יוצא לשני לומר למי שמעבירם שהוא הקב"ה, ואמר בו, הוא חוזר לירדן לפי שמשם הוא המעבר לפי שאמר לו עד אשר נעבור את הירדן הידוע שהוא מעבר ארץ ישראל ומלכי כנען שכרוהו שיהיה שומר על אותו מקום, וכן אמר בלק לבלעם הנה כסה את עין הארץ הה סיחון ועוג שהיו שומרים אותנו. ויאמר ה' אלי ראה החלותי תת לפניך, יאמר אתה אמרת כי הקשה ה' אלהיך את רוחו ואמץ את לבבו למען תתו בידך אין מלכים אלו שהן סיחון ועוג מסורים אלא בידך ומפלתם היא על ידך לפי שאלו הם השומרים של כל ארץ ישראל ואין אתה עובר לא"י אלא בהריגת אלו, א"כ בהריגת אלו כאלו הרגת שלשים ואחד מלכים כי בירושת ארצם כאלו ירשת כל א"י, זהו החל רש לרשת את ארצו.
<b>ויצא</b> סיחון לקראתנו הוא וכל עמו. פירש"י ז"ל והוא מהמדרש לא שלח בשביל עוג לעזרו למדך שלא היו צריכין זה לזה. ומאמרו ויצא סיחון לקראתנו הוא וכל עמו ולא אמר ויצא סיחון וכל עמו לקראתנו, לומר שאפילו עמו אינו צריך כי היה בטוח בגבורתו שהוא לבדו יכול על כל ישראל, וכן אמר בעוג ויצא עוג לקראתנו הוא וכל עמו וגו' ויתנהו ה' אלהינו לפנינו, לא אמר בידינו אלא לפנינו, מלמד שכפה הקב"ה שר שלו והפילו לפני משה, לזה אמר ונך אותו, ולא אמר ונהרגהו או ונך אותו לפי חרב, כמ"ש פרשת חוקת שאמר ויכהו ישראל לפי חרב, לומר שכיון שהפילו הקב"ה לשרו כאלו גברא קטילא קטילו, ולזה ונך הכאה לבד, וכן אמר פרשת חוקת ויכהו ישראל לפי חרב, לא אמר ויכוהו אלא ויכהו בלשון יחיד, לומר שאיזה יחיד מישראל יכול להרגו עם כל גבורתו שהיה בוטח שהוא לבדו יוכל על כל ישראל כמו שאמרנו, וכן אמר בעוג ויתן ה' אלהינו גם את עוג ונכהו, נאמר בו הכאה ולזה אמר ונחרם את כל עיר מתום תרי וכתיב מתם, כאלו ספו תמו ומתו. ואמר ונחרם וגו' והנשים והטף אע"פ שאינו מעבר לירדן ונאמר רק מערי העמים אשר ה' אלהיך נותן לך לא תחיה כל נשמה, עם כל זה החרימו הנשים והטף לפי שאמר לו החל רש לרשת חת ארצו וגו', קראה ירושה וגם נקראו שני מלכי האמורי שהוא אחד מזה עממין, ועוד שתלה טעמם שאמר למען לא יחטיאו אותך לי, ואמר עוד למען אשר לא ילמדו אתכם לעשות ככל תועבותם והראובני והגדי וחצי שבט מנשה דרים שם, ולזה אמר רק מערי העמים אשר ה' אלהיך נותן קרי וכתיב נתן, נותן מעבר לירדן ונתן על ארץ סיחון ועוג. ואמר בביזת סיחון בזזנו לנו ושלל הערים אשר וגו', ובעוג אמר וכל הבהמה ושלל הערים בזונו לנו, אמרו במדרש שאחר שנתמלאו מביזתו של סיחון התחילו מבזים ביזתו של עוג מקרעים כסות ומשליכים בהמה בחמה ולא היו מבקשים אלא כסף וזהב שנאמר וכל הבהמה ושלל הערים בזונו מלשון בזוי:
<b>ונלכוד</b> את כל עריו בעת ההיא וגו' ששים עיר. אמר במדרש מלכות זאת מתגאת ומשתבחח ואין לה אלא ארבע ארצות שראויות למלכות ואלו הן אניא ואסכנדריא וקרטיגני ואנטוכיא ואלו ששים עיר חומה גבוהה דלתים ובריח שכל אחת מהם ראויה למלכות:
כל חבל הארגוב. אמר במדרש למה הוצרך לפרט כל זה אלא להודיע נסים של הקב"ה שהיו אוכלוסים הרבה שאילו היו צריכים ליכנס בכל עיר לעשות מלחמה לא היו יוצאים כל ימות השנה ביריחו כמה צרו עליה יהושע וכל ישראל שנאמר ויריחו סוגרת ומסוגרת וגו', ויעל שומרון ויצר עליה שלש שנים, לזה כללם כולם כאחד:
<b>צידונים</b> יקראו לחרמון שריון. תאנא בגמרא חרמון ושריון שני הרי ישראל מלמד שכל אחד ואחד מן האומות בנה לו כרך גדול לעצמו והעלה לו שם על שם הרי ישראל ללמדך שאפילו הרי ישראל חביבין על א"ה:
ואת יהושוע צויתי וגו' עיניך הרואות את כל אשר עשה ה' לשני המלכים האלה כן יעשה וגו', חזק את לבו ולבן של ישראל לומר כמו שאלו היו מלכים גדולים ולא הוצרכתם לערוך מלחמה עמהם כאשר ראיתם בעיניכם שאם הייתם באים למלחמה כפי הטבע ודאי שכל אחד מהם היה לו יכולת לנצח אתכם כמו שאמרנו על ויצא סיחון לקראתנו כ"ש שנים. ואז"ל במדרש תהלים קשים היו סיחון ועוג יותר מפרעה וחיילותיו וכשם שאמרו עליו שירה כך היו ראויים לומר על אלו אלא שבא דוד ואמר שירה שנאמר למכה מלכים גדולים כל"ח ויהרוג מלכים אדירים כל"ח לסיחון מלך האמורי, כל"ח ולעוג מלך הבשן כל"ח ע"כ. ומה שלא אמרו שירה הוא לפי שהיה זה שנת הארבעים שהגיע זמן סילוקו של משה והיה קשה בעיניהם, לזה לא אמרו שירה שהרי יהושע אמר שירה בענין אבני בית חורון שנאמר אז ידבר יהושע וגו', ואין אז אלא לשון שירה והוא אחת מעשר שירות שנאמרו בעולם ומפני כבודו של משה רבו לא נאמר בפירוש בלשון שירה, ועוד לא אמרו שירה לפי שסיחון ועוג היו שומרים שלשים ואחד מלכים ועיקר השירה הוא על שלשים ואחד מלכים ומשום כבודו של רבו לא אמרה כי לא אמר שירה אלא על האבנים שהשליך ה' עליהם שנקראים אבני אלגביש, אבנים שעמדו על גב איש זה משה שהתפלל שלא ירדו, שנאמר ויפרוש כפיו אל ה' ויחדל הקולות והברד, ולהורות על נס של רבו שעמדו מאותו היום ונעשו אבנים גדולות לזה אמר שירה, ועכ"ז לא אמרה בפירוש מהטעס שאמרנו ולא היה מן הראוי לאמרה אלא שבא דוד ואמרה והתחיל למכה מלכים שהם עיקר ואמר למכה מלכים גדולים, ואח"כ לסיחון מלך האמורי וגו':
<b>אלה</b> הדברים אשר דבר משה אל כל, ר"ת בגימט' בע', בע לשון:
אלה הדברים אשר, ס"ת המ"ר, שדבר להם בלשון מרה לפי שלקה על ידם, ולזה לא הוכיחם בפירוש:
ככל אשר צוה ה' וסמיך אחרי הכותו, שהכהו בשם ה':
הואיל אותיות אליהו, שעתיד אליהו לבאר את התורה כמו שביאר משה:
באר, אמר במדרש ר' נחמיה אומר כבאר הזה שמימיו נובעים כן משה:
רב לכם שבת, אילו לח נתן לט אלא מצות שבת דיינו:
והנכם היום. אתם יום, מה יום שתים עשרה שעות כן אתם שנים עשר שבטים, מה יום מאיר לעולם אף אתם מאירים:
לא חסרת דבר. כל דבור ודבור שהיית מוציא מפיך בין במאכל בין במשתה בין במלבושים נאים כמו אותו הדבור שיוצא מפיך כן היה הקב"ה ממציא לך אותו דבר:
שמע בין אחיכם, שמע כתיב רמז להם שלא יעשו דין קודם ק"ש כדי שלא יהא לבו טרוד, כמו שאז"ל אין עומדין להתפלל מתוך דין וכו':
ויחפרו לנו את הארץ, פיהם הכשילם לחפור להם קברים במדבר. עוד ויחפרו מלשון חרפה שהיה להם לחרפה:
אשכול, אשכל כתיב שנשכלו שכול, וירגלו אתה, וי רגלו, וי על אותו רגול:
לחנותכם באש לילה. ס"ת משה, שעל ידו היו:
לראותכם, כאיש שהוא מתאוה לראות לאשתו:
תלכו בה ובענן לרמוז שהיו שבעה עננים כמנין ב"ה, לזה בה אצל ובענן:
אשר דרך ב"ה בגימט' זה קברי אבות, שנשתטח על קברי אבות:
תעשינה הדבורים, הדברים כתיב, רמז הם רדפו אתכם כך עתידין האומות לרדפכם בחרבן בית ראשון והן הן הדברים:
תעשינה, ת"י שנה ע', אחר ת"י שנה יחרב הבית וישאר ע' שנה. עוד תיענשה ע', ע' אומות שנמשלו לדבורים שנאמר סבוני כדבורים מה דבורה אחר שעוקצת הורגת עצמה כך האומות עכו"ם יהיו נענשים לבסוף:
בני עשו היושבים בשעיר, ס"ת רומי:
עד מדרך כף רגל בגי' שיבא משיח:
כף רגל כי, ר"ת כרך. הוא כרך גדול של רומי, אפילו ביניהם לא חסרת דבר דבור התורה:
כי לבני לוט נתתים בזכות שעשה אכסניא למלאכים. כי לא אתן מארצו ר"ת מלאך:
ובני עשו יירשום בלשון עתיד, שעתידין למלוך על כל העולה:
ויראתך על פני העמים ס"ת כלים, שיהיו עכו"ם כלים מן העולם:
ואת בניו, בנו כתיב, שהיה לו בן יותר גבור ממנו. ד"א בנו לשון בנין, שבנו וחזקו החומה ושברוה:
אשר שגבה ממנו את, ס"ת למפרע תורה בזכות התורה:
נחל יב"ק וערי"ו, יעקוב, בזכות יעקב, ולזה באותו מקום היה צולע על ירכו, רמז שלעתיד יטלוהו בניו:
שבתם איש לירושתו, רמז לאחר תחיית המתים ושישובו כל אחד לגופו. ד"ח לירושתו לירשתו התיב, לשירתו, כל האומר שירה בעוה"ז זוכה לאמרה לעוה"ב:
<b>פרשת</b> <b>ואתחנן</b>
<b>ואתחנן</b> אל ה' בעת ההיא וגו'. יש לשאול מאחר שידע משה שהיא גזירה ויש עמה שבועה איך הוא עומד ומתפלל, לזה חמר בעת ההיא, אחר שמניתי יהושע. כמו שאמר לעיל ואת יהושע צויתי לאמר עיניך הרואות וגו' לפי שהשבועה היתה לכן לא תביאו אחר שמניתי יהושע איני מביאם אדרבה הוא מביאני:
<b>עוד</b> התחנן משה בעת ההיא אחר שכבש סיחון ועוג כפירש"י ז"ל דמיתי שמא הותר הנדר, ומנין עלה על דעתו זה, לפי שאמר לכן לא תביאו את העם הזה אל הארץ חשב משה אל הארץ ר"ל לישוב וכשכבש ארץ סיחון ועוג וחלקם לבני גד ולבני ראובן חשב שאותם הנחלות שהנחילם הוא מחשבון הארץ, א"ל הקב"ה כי לא תעבור את הירדן, הירדן היא תחום הארץ לא כמו שעלה על דעתך שארץ סיחון ועוג הוא מתחום הארץ, וכן אמר משה שמע ישראל אתה עובר את הירדן לבא לרשת את הארץ וכן כי אתם עוברים חת הירדן הודיעם שתחום א"י הוא הירדן:
<b>עוד</b> ואתחנן אל ה'. על דרך האמת אל תקרי אל ה' אלא על ה', שעלה בתפלתו למעלה, כי הגוזר הוא הוי"ה והוא עלה לבינה והתחנן לאדני, זהו ואתחנן אל ה' בעת ההיא לאמר אדני, כלומר אע"פ שאמרתי ואתחנן אל ה' בהוי"ה הכונה אינה אלא לאדני, זהו לאמר אדני, כי לה' התחנן קודם, שנאמר ואל אדני אתחנן, ולה' הממשלה, בפרט שניתנה רשות ליהושע פני יהושע כפני לבנה וצריך ליטול רשות ממנה לעלות לבינה שהיא הוי"ה בנקוד אלהים, ולז"א אדני אלהים, וכן אמר אשר מי אל, רמז על מי, ואע"פ שיש נדר או שבועה כאן הותר הנדר והפרת נדרים ביחיד מומחה, וכן אל יהו"ה בעת ההיא לאמר ס"ת התר, ואל"ף של ההיא היא הנעל המתיר והבן:
<b>ורקגאטי</b> ז"ל כתב אומר ואתחנן ולא אמר ואתפלל כי ידבר בתחנה לשם הנכבד והיה סבור לכפר פניו בהיותו מגדלו ומשבחו ונותן בו כח כפי חטאו אשר בעבורו התאנף בו, כי מה שלא נכנסו לארץ מדה כנגד מדה הם חסרו כח הארץ לפיכך נחסר כחם שלא יכנסו לארץ, לזה הוא מגדל כחו, והזכיר השם באדנות ואח"כ הוי"ה לומר אדון אשר בך הרחמים, וכן אמר בילמדנו א"ל רבון העולמים אי מתבעי לי בדין הב לי ואי לא מתבעי לי בדין רחם עלי ע"כ:
<b>עוד</b> התפלל משה על כניסת הארץ כדי להחשיבה בעיניהם כדי שלא יאמרו ישראל אם היא חשובה כל כך למה לא התפלל משה כי אע"פ שיש שבועה יש יכולת ביד משה להעבירה שהוא אומר קומה ה', שובה ה', ואם בריאה יברא ה', עמדו ואשמעה, לזה התפלל בל כך תפלות כמנין ואתחנן להודיעם חשיבותה ושבחה והוא מתאוה ליכנס בתוכה, והרי עשה כל ההשתדלות ואין בידו יכולת, וכן אמר להם אתה עובר את הירדן לרשת וגו', וירשת אותה וישבת בה, כי אתה בא אל הארץ, כל זה להחשיבה ולומר להם שהם יותר זכאין ממנו לפי שהן רבים והן אל כביר לא ימאס, זהו לאמר, לאמרה ולהשביחה, ולזה ואתחנן בגימ' תפלה לומר שעשה תפלתו תחנונים לפני המקום:
<b>עוד</b> לאמר אמרו במדרש שלא יאמר אדם הואיל וחולי שלו מסוכן ועשה דיתיקי (פי' שטר צואה) וחלק כל אשר לו לא יאמר לא אתפלל עוד אלא יתפלל שאין הקב"ה פוסל תפלת שום בריה, שהרי משה עשה דיתיקי שנאמר ועריו נתתי לראובני ולגדי ולמכיר נתתי את הגלעד וגו' ואצו אתכם וגו' ואת יהושע צויתי וגו', ועכ"ז ואתחנן אל ה'. ועוד לאמר לדורות שלא יאמר אדם אחטא ואשוב אל ה' ואל אלהינו כי ירבה לסלוח כי חנון ורחום הוא זו טענת יצר הרע כבר אז"ל כל האומר הקב"ה ותרן יותרון מעוי אלא מאריך אפיה וגבי דיליה, הרי משה שנקרא מלאך שנאמר וישלח מלאך ויוציאנו ממצרים, ונקרא מלך שנאמר ויהי בישורון מלך, ונקרא אלהים שנא' ראה נתתיך אלהים לפרעה, ונקרא איש האלהים, והיה גוזר כל מה שהוא מבקש שנאמר, ואם בריאה יברא ה', הורג למי שרוצה שנאמר ויך את המצרי, פינה את הצלוב שנאמר אל נא רפא נא לה, ועם כל זה על עון אחד שעשה נתווכח עליו, שנאמר בתוכחות על עון יסרת איש זה משה שנאמר והאיש משה, והיה גוזר על ה' והוא עושה שנאמר ויחל משה, לא זז משם עד שנאמר וינחם ה' על הרעה, במתאוננים ויצעק משה אל ה', ותשקע האש נכנס משה והיה דורס בתוך האש כציפין של צמר והתחנן כמה תחינות, אם כן נעשה למשה אין הבריות לפניך כלום, אך הבל כל אדם נצב סלה ע"כ במדרש. אם כן לאמר לדורות שיזהרו מחטא המזיד. ובחיי ז"ל כתב לאמר בחיתוך שפתים וכן ויצעק משה אל ה' לאמר ענני אמירה גמורה:
<b>ה'</b> אלהים אתה החלות להראות את עבדך את גדלך. אז"ל על פסוק אני אעביר כל טובי על פניך, באותה שעה הראה הקב"ה למשה את כל האוצרות של מתן שכר שהם מתוקנים לצדיקים והוא אומר אוצר זה של מי הוא, והוא אומר של עושי מצות, והאוצר הזה של מגדלי יתומים, ואוצר זה של גבאי צדקה, וכן כל אוצר ואוצר, אח"כ ראה אוצר גדול, אמר אוצר זה של מי הוא אמר לו מי שיש לו אני נותן לו משכרו ואם אין לו אני נותן לו חנם מזה האוצר, שנאמר וחנותי את אשר אחון. לזה משה עומד ושואל שיתן לו חנם מזה האוצר. זהו ואתחנן אל ה' בעת ההיא לאמר, לאמר לדורות שלא ישאלו אלא מתנת חנם, שאין להם לתלות במעשיהם כשיעריך האדם עצמו באותה מצוה שעשה ימצא רובה ופעמים כולה נעשית על ידו ית' שהוא נתן לו כח ויכולת והזמינה לידו והקדים לו המעות עד שעשאה, על דרך מי הקדימני ואשלם, לזה משה עומד ושואל מתנת חנם. אם משה שואל חנם כל שכן שאר בני אדם. אם כן אמר משה אתה החלות להראות את עבדך מי עכב על ידך להראות לי אוצר של חנם, ולא עוד אלא את עבדך והעבד אין האדון מראה לו בית גנזיו ודאי לא הראיתני אלא כדי שאשאל ממנו:
<b>ובמדרש</b> דרשו אתה החלות מלשון התרה לא יחל דברו, זה לשונו, אתה החלות החלת את השבועה כתבת בתורה זובח לאלהים יחרם ובניך עבדו ע"ז ובקשתי עליהם רחמים וסלחת, אתה החלת את השבועה ע"כ. והשבועה היא החרם בו אלה בו שבועה, ודרשוהו כן לפי שכתוב חסר יו"ד החלות, ולא כתיב החילות, לזה דרשוהו בלשון התרה:
<b>עוד</b> דרשו ז"ל שאמר משה אתה התרת את נדרי בשעה שאמרת לי לך הוצא את עמי ממצרים, אמרתי לפניך איני יכול שכבר נשבעתי ליתרו חמי שאיני זז מאצלו, שנאמר ויואל משה לשבת את האיש, ואין אלה אלא לשון שבועה שנאמר ויואל שאול:
<b>עוד</b> אמר במדרש אמר משה לפני הקב"ה למה איני נכנס לפי שאמרתי שמעו נא המורים אתה החלות תחילה שאמרת לאות לבני מרי:
ויבא עם זה להראות את גדלך להראות גדולתך וגבורתך שהיה המטה עץ יבש והפריח והוציא פרח ויצץ ציץ, אם כן להראות גדולתך קראתם בני מרי ואני גם כן להראות גבורתך שמוציא להם מים מצור החלמיש קראתי אותם מורים שלא ימרו בך ויראו הנס הגדול שסלע קשה ויבשה נתלחלחה והוציאה מים, אם כן ממך למדתי:
<b>עוד</b> אמר במדרש אמר משה לפני הקב"ה רבש"ע יוסף עצמותיו נכנסים לארץ ואני איני נכנס לארץ, אמר לו מי שהודה בארצו נקבר בארצו, אדונתו אומרת ראו הביא לנו איש עברי והוא אינו כופר אלא אמר כי גנוב גנבתי מארץ העברים, ואתה שלא הודית בארצך בנות יתרו אומרות איש מצרי הצילנו ואתה שותק לפיכך אין אתה נקבר בארצך. אם כן אמר משה אתה החלות לתת לי כח שהייתי בן י"ב שנה ונתת לי כח להרגו, לזה אמרו איש מצרי, אלולי הריגת המצרי לא בא לכאן להצילנו, לזה שתקתי להראות גדולתך שנער בן י"ב שנה יהרוג מצרי, שמשה כשברח למדין עדיין לא היה בן י"ג שנה, לזה אמרו לו מי שמך לאיש ועדיין אין אתה איש. ד"א אתה החלות ממך למדתי שגזר דין אפילו יש עמו שבועה התפלה מבטלתו שהרי כתבת בתורה זובח לאלהים יחרם וכשעבדו בניך עבודה זרה אמרת לי ועתה הניחה לי ויחר אפי בהם וכי תופס הייתי בך אלא להודיעני שבי הדבר תלוי עד שאתפלל עליהם ועמדתי והתפללתי עליהם שנאמר ויחל משה, אם כן אתה החלות, א"כ אותה ההתחלה שהיא התפלה כביכול כאלו אתה החלתה, זהו אתה החלות חסר. וכל זה כדי להראות את עבדך את גדלך מדת טובך שאין אתה חפץ במיתתן של רשעים. ואת ידך החזקה שימינך פשוטה לקבל שבים:
<b>אשר</b> מי אל בשמים ובארץ. למה לו למשה לומר שהוא אל בשמים ובארץ, אלא אמר משה ע"ה, האדם מורכב משמים שהיא הנשמה, ומהגוף שהוא חומרי מהארץ, וכשאתה דן אותו אם מצד הנשמה שהיא חלק אלוה ממעל אינה חוטאת ומצד הגוף הוא כאבן דומם שאין בו שום הרגשה ליום הדין מרכיב הנשמה על הגוף ומענישם., כמו שאמרו ז"ל (סנהד' צ"א:) על פסוק יקרא אל השמים מעל וגו', זהו ליום הדין הגדול כדי לתת לו שכרו בעשיית המצות בגוף ונפש כמו שעשאן בגוף ונפש, וכן על העבירות כדי לנקותו כי עיקר הדין הוא כדי לתת לו שכרו, זהו ליום הדין הגדול, אבל כעת אתה דן את הנשמה לבדה ואם קבלה שום לחלוחית מצד חבורה עם הגוף אתה מכבסה באשה של גיהנם והגוף אתה דן אותו כפי חומרו, זהו אשר יעשה כמעשיך בשמים, שהיא הנשמה, וכגבורותיך על הגוף שהוא בארץ, א"כ אעברה נא ואראה, כמו שאתה עתיד לתת שכר לצדיקים בגוף ונפש כן תן לי שכרי שאעבור בגוף ונפש ואעשה המצות שהן תלויות בארץ ולקבל שכרן וליתן לי שכר פסיעות גם כן, אע"פ שלעתיד לבא אני עובר לשם עם מלך המשיח מה שהיה הוא שיהיה עכ"ז אני רוצה עתה זהו אעברה נא עתה ואראה את הארץ הטובה זו ארץ ישראל שהיא טובה לפי שבה תלויים קיום המצות, ואין תורה כתורת א"י (ב"ר פט"ז), את הארץ בגימ' קיום המצות כלומר בשביל קיום המצות אני מתאוה ליכנס לארץ,:
הטובה בא"ת ב"ש צנפש"ץ בגימ' תרי"א, שהיא התורה, אין תורה כתורת ארץ ישראל, זהו אשר בעבר הירדן, ההר זה הר הבית, הטוב זה ההיכל, הזה זה הדביר, והלבנון זה בית קדשי הקדשים שהוא מלבין עונותיהם של ישראל, מלמד שראה משה בנבואתו הבית בנוי (ישראל מקריבין בו ונתאוה להקריב בו, לזה אמר הזה שהיה בנוי לפניו:
<b>עוד</b> ההר הטוב נתאוה ליחד הקב"ה בארץ, לפי שכל ישראל שדר בחוצה לארץ דומה כמי שאין לו אלוה, לזה אומר לישראל בכל משנה תורה אלהיך אלהיכם לומר שהם נכנסים לארץ ונקרא שמו עליהם, הטוב הזה סודו ט"ל סודו הוי"ה אח"ד. ובילמדנו ההר זה הר הבית שנאמר ההר חמד אלהים לשבתו, הטוב זו ירושלים שנאמר נשבעה בטוב ביתך, והלבנון זה בית קדשי הקדשים, שנאמר פתח לבנון דלתיך ע"כ:
<b>ויתעבר</b> ה' בי למענכם. אמר משה, הקב"ה למדני כשאהיה בנער שאומר י"ג מדות לפניו שהוא ויעבור ה' על פניו ויקרא וגו', ובעת אותו ויעבור נתעבר מפני למענכם, כמו שאמרו במדרש אמר לו שם רע אתה מוציא על דור המדבר, יאמרו כשר היה ביניהם ונכנס והם לא נכנסו לעתיד לבא אתה נכנס לארץ והם באים עמך שנאמר ויתא ראשי עם:
<b>עוד</b> אמר במדרש אותה שעה נתמלא עליו עברה עד שפתח משה ואמר ויעבור ה' על פניו, מיד נתקררה דעתו של הקב"ה אמר לו שתי שבועות נשבעתי, אחת שתמות ואחת לאבד את ישראל, לבטל שתיהן א"א, אם תרצה לחיות יאבדו ישראל, אמר משה אלף ממשה יאבדו ואל יאבד אחד מישראל. זהו למענכם כדי שתהיו קיימים:
<b>עוד</b> ויתעבר ה' בי למענכם. אמר במדרש אמר לו הקב"ה דוגמא אתה עושה לדיינים שיאמרו מה משה חכם החכמים גדול הגדולים לא נשא לו פנים על ידי שאמר שמעו נא המורים נגזרה עליו גזירה שלא יכנס לארץ, המענים את הדין והמעותים את הדין על אחת כמה וכמה. אם כן נתעבר בי, כדי שתקתו מוסר ממני ותוסרו:
<b>ויאמר</b> ה' אלי רב לך בלשון אמירה בלשון רכה אע"פ שדברתי קשות, כמו שאמרנו שאמר אתה החלות, בניך עבדו ע"י ואתה החלת השבועה, או כמו שאמרנו שאמר ממך למדתי, עכ"ז אלי היה הדבור שאמר לי רב לך, כמו שאמרו (סוטה י"ד) דרש רבי שמלאי מפני מה נתאוה משה ליכנס לארץ וכי לאכול מפריה ולשבוע מטובה הוא צריך, אלא כך אמר משה הרבה מצות נצטוו על ידי ואין מתקיימות אלא בארץ, אכנס אני כדי שיתקיימו על ידי, אמר לו הקב"ה כלום אתה מבקש אלא ליטול שכר מעלה אני עליך כאלו עשיתם, שנאמר לכן אחלק לו ברבים שאני נותן לו שכרו משלם, שמא תאמר כאחרונים ולא כראשונים, ת"ל ואת עצומים יחלק שלל, כאברהם יצחק ויעקב שהם עצומים בתורה ובמצות, תחת אשר הערה למות נפשו שמסר עצמו למיתה, שנאמר ואם אין מחני נא מספרך אשר כתבת, ואת פושעים נמנה, שנמנה עם מתי מדבר, והוא חטא רבים נשא, שכפר על מעשה העגל, ולפושעים יפגיע, שבקש רחמים על פושעי ישראל שיחזרו בתשובה ע"כ:
<b>עוד</b> רב לך הרבית דברים שאינן ראויים לך הרבה יותר מדאי. עוד רב לך אמר לו הקב"ה הרבה ממה שבקשת נתון לך, אילו היית נכנס לארץ היית נכנס לתוך בני אדם מתים ובני אדם קוברים אותך בקבר מעשה אדם, עכשיו אתה נכנס לתוך מלאכי השרת והם קוברים אותך ולא מלאכי השרת אלא כביכול הקב"ה שנאמר ויקבור אותו בגי:
<b>עוד</b> רב לך יש לך רב והוא יהושע ואין הרב נעשה תלמיד. אמרו במדרש שאמר משה אם מפני יהושע אני מת אלך ואהיה תלמידו. אמר לו אם אתה רוצה לעשות כך עשה. הלך משה והשכים לפתחו של יהושע והיה יהושע יושב דורש וכפף משה קומתו והניח ידו על פיו ונעלם מעינו של יהושע ולא ראה אותו כדי שיצטער וישנים עצמו, הלכו כל ישראל לפתחו של משה ומצאוהו בפתחו של יהושע והיה יהושע יושב ומשה עומד, אמרו לו ליהושע מה עלה לך שמשה רבינו עומד ואתה יושב, כיון שתלה עיניו וראה משה מיד קרע את בגדיו וצעק ובכה ואמר רבי רבי אבי ואדוני אמרו לו ישראל משה רבינו למדנו תורה, אמר להם אין לי רשות, אמרו לו אין אנו מניחין אותך, יצאת בת קול ואמרה להם למדו מיהושע, קבלוהו עליהם וישב יהושע בראש ומשה מימינו ואלעזר משמאלו והיה יושב ודורש בפני משה ולא היה משה יודע מה יהושע דורש, אחר שעמדו ישראל אמרו לו למשה סתום לנו את התורה, אמר להם משה איני יודע מה אשיב לכם, והיה משה נכשל ונופל. באותה שעה אמר משה רבש"ע עד עכשיו בקשתי חיים הרי נפשי נתונה לך ע"כ, עשה כן הקב"ה כדי שלא יקשה עליו המיתה והוא יבחר בה, שנאמר יקר בעיני ה' המותה לחסידיו:
<b>עלה</b> רש. ראש, עלוי גדול יש לך וגם נשיאות ראש:
<b>ושא</b> עיניך ימה וצפונה ואחר כך וראה בעיניך. אמרו במדרש שאמר לו הקב"ה אילו היית נכנס לשם לא היית מספיק לראותה כולה כל ימיך ועכשיו הריני מראה לך כולה, מגיד שהראהו את הרחוק כקרוב ואת שאין גלוי כגלוי ואת כל ארץ ישראל, שנאמר ויראהו ה' את כל הארץ. א"ר עקיבא מגיד שהראהו כל חדרי ארץ ישראל כשולחן ערוך. ר' אלעזר אומר נתן הקב"ה כח בעיניו של משה וראה מסוף העולם ועד סופו שנאמר מלך ביפיו חחזינה עיניך. נמצאת אומר שתי ראיות הן אחת ראיה של נחת ואחת ראיה של צער ע"כ. ראיה של נחת שהיה רואה כל חדרי ארץ ישראל והבית בנוי ועזרותיו ולשכותיו, ואחר כך ראיה של צער שרואה ואינו נכנס, א"כ לזה אמר ב"פ ושא עיניך וראה בעיניך, ושא עיניך היא ראיה של נחת, לזה אמר שא לשון נשיאות, ואמר ימה וצפונה שהראה לו כל חדרי א"י וראיה של צער שאמר וראה בעיניך כי לא תעבור:
<b>ובזוהר</b> פ' בראשית (דף ל"א:) ז"ל ויאמר אלהים יהי אור ויהי אור, ויאמר אלהים, למי הוא אומר אינו אומר אלא לאחרים יהי אור לעולם הזה יהי אור לעולם הבא ודא איהו נהורא דברא קב"ה בקדמיתא והוא נהורא דעינא והוא נהורא דאחזי קוב"ה לאדם קדמאה והוה חזי ביה מסייפי עלמא ועד סייפי עלמא, והוא נהורא דאחזי קוב"ה למשה וחמא ביה מגלעד ועד דן, ובשעתא דחמא קוב"ה דיקומון תלתא דרין חייבין ואינון דרא דאנוש ודרא דטופנא ודרא דפלגה גניז ליה בגין דלא ישתמשון ביה ויהב יתיה קוב"ה למשה ואשתמש ביה תלתא ירחין דאשתארון ליה מיומא עבורא דיליה, כד"א ותצפנהו ג' ירחים, ובתר תלתא ירחין עאל קמי פרעה נטל ליה קוב"ה מניה עד דקאי על טורא דסיני לקבלא אורייתא והדר ליה ההוא נהורא ואשתמש ביה כל יומוי ולא יכלו בני ישראל למקרב בהדיה עד דיהב מסוה על אנפוי, כד"א וייראו מגשת אליו ע"כ:
<b>וצו</b> את יהושע וגו'. פייסו הקב"ה לומר שכל זמן שתלמידו קיים כאלו הוא קיים, כי בהעברת יהושע לארץ כאלו הוא עובר והוא מנחיל, לזה צו את יהושע וחזקהו ואמצהו כדי שיהיה כחו מכחך, קודם שתראה את הארץ ואחר כך ראה את הארץ כדי שתהא נוחה ליכבש. זהו אומרו כי הוא יעבור והוא ינחיל אותם את הארץ אשר תראה, אם תראה הוא הנחיל ואם לא תראה לא ינחיל, הרי לך שהכל בא מכחך:
<b>ובמדרש</b> אמר את הארץ אשר תראה מגיד שראה משה בעיניו מה שלא הלך יהושע ברגליו, דרשו ז"ל לפי שאמר ויראהו ה' את כל הארץ אמר את כל, וכאן אמר והוא ינחיל את הארץ, ולא אמר כל, מכאן דרשו שראה משה בעיניו מה שלא הלך יהושע ברגליו. עוד אמר לו שא נא עיניך ימה וצפונה כדי שיתקדש בראייתך לפי שעתידין לצאת בגלות על ידי עונותיהם ולהתפזר בארבע כנפות הארץ כדי שימצאו מנוח בכל מקום שיתפזרו שם, כמו שכתבנו פרשה מסעי, ולזה היתה סבת מיתת משה ואהרן בחו"ל והנביאים כגון יחזקאל בן בוזי וכן כמה צדיקים שמתו בחו"ל כמו דניאל וחנניה וחביריו ומרדכי וכן כמה צדיקים כדי שיגלו שם ישראל ותגלה השכינה עמהם ותמצא אכסניא ויהיה לה נחת רוח, ולזה יחזקאל בבבל וגב כן דניאל ומרדכי בעילה מישאל ועזריה בפרס, ומשה רבינו בכל העולם, לזה לא ידע איש את קבורתו כי אין לו מקום ידוע לו כדי לתת מנוח והנפשה לשכינה מקום שתלך תמצאנו ויהיה לה אכסניא ואפילו שאין ישראל עושין רצונה תתנחם בו ובשאר הצדיקים הקבורים שם ויזכר להם זכותם ולא תכלה אותם בארץ אויביהם וגלותם, זהו וראה בעיניך כי לא תעבור את הירדן, אתה ראה בעין שכלך והודה לי על זה:
<b>ונשב</b> בגיא. זה הוא בשטים שנאמר ויצמד ישראל לבעל פעור, ולמה שנה שמו ואמר בגיא, ועוד למה כלל עצמו עמהם יאמר ותשבו בגיא כמו שאמר ותשבו בקדש, ועוד אומרו ונשב בגיא ולא אמר העבירה הגדולה שנעשית שם ולא נזכר שם המקום, לפי שעבירה זו נמחלה ונהרגו העובדים ולזה כלל עצמו עמהם, לומר כמו שאין בי מאותו עון כן אתם וכונתו לומר להם כמה כחן של רבים שהם חטאו חטא ע"ז ונמחל להר ולא נזכר שמו ולא נכתב בתורה והוא חטא חטא קל ולא נמחל לו ונכתב בתורה. עוד הודיעם כמה הם חביבין לפני המקום, שהקב"ה מחל על חטא ע"ז, ולפי שמשה נגע בכבודם לא נמחל לו ולא הועיל לו שום תפלה מהתפלות לפי שנגע בכבודם, מכאן תראו חבתכם לפני המקום כמה היא. א"כ מאחר שכל כך אתם חביבין לפניו ראוי שתשמעו לחוקים קודם ואח"כ למשפטים שהן מצות המושכלות, אשר אנכי מלמד אתכם, לפי שכאן במשנה תורה חזר ואמר להם החוקים כמו גדילים תעשה לך לא תלבש שעטנז וענין עגלה ערופה ושאר הדינין האמורים פרשת שופטים ופרשת ראה, לזה הקדים להם ואמר ועתה ישראל שמע וגו', ואמר אשר אנכי מלמד ולא אמר מצוה, כנגד החוקים אמר כן כי המצות שיש להם טעם מהטעם ידע המצוה ופירושה, כמו שאומר הגמרא הרבה פעמים זיל בתר טעמא, אמנם החוקים צריכין למוד וגרסא ולחזור עליה עד שתהא שגורה בפיהם, ומהלמוד תבאו לידי מעשה:
<b>ובמדרש</b> אמר להם משה איזו עבירה עברתי וכמה בקשות בקשתי ולא נסלח לי ואתם כמה עבירות עברתם ואמר לכם המקום עשו תשובה ואני מקבל, ר' יהושע בן אבא חמר בג' מקומות באו ישראל לידי עבירה חמורה ואמר להם הקב"ה עשו תשובה ואני מקבל כיוצא בו אמר והיה אם שכוח תשכח את ה' אלהיך והלכת אחרי אלהים אחרים מה כתיב שמע ישראל אתה עובר וגו', ובתבערה ובמסה גו' מה כתיב ועתה ישראל מה ה' אלהיך שואל וגו', וכאן ונשב בגיא וגו' ועתה ישראל שמע וכו' ע"כ. א"כ כונת ועתה ישראל שמע הוא לחזור בתשובה וליחדו ולומר שמע שהוא יחודו של מקום, כמו שמע ישראל ה' אלהינו ה' אחד, שמלת שמע נוטריקון, שאו מרום עיניכם, למי, שדי מלך עולם, שש מלך עולם בגימ' תקן שיתקן מעשיו וישוב אל ה' וירחמהו:
ואמר ועתה לומר אפילו שנתאחר עד עת הזקנה, עת"ה ע"ת הזקנה ע"ת המיתה, הקב"ה מקבלו כי מחללין שבת לחיי שעה אולי אותה שעה יעשה תשובה כמו ר' אלעזר בן דורדייא שכל ימיו היו בעבירות ולסוף עשה תשובה והניח ראשו בין ברכיו וגעה בבכיה עד שמת ויצאת בת קול ואמר ר' אלעזר בן דורדייא מזומן לחיי עולם הבא אמר רבי לא דיין לבעלי תשובה שמקבלים אותם אלא שקורין אותם רבי, והכונה בקריאתם רבי לומר שממנו יראו רבים וכן יעשו וילמדו ממנו שהקב"ה מקבל שבים אפילו שעה אחרונה כמו שאמר תשב אנוש עד דכא עד דכדוכה של נפש, א"כ יש לו תלמידים ראוי לקרותו רבי, וכן הוא אומר צדיק כתמר יפרח לומר מה תמר אין עושה פרי עד ע' שנה כן האדם שחייו ע' שנה אפילו לא עשה פרי שהיא התשובה ומעשים טובים שנקראים פרי אלא בסוף ימיו הוא מתקבל, ונקרא חי שקודם הוא מת שלא עשה פרי ועתה חי שעשה פרי, ולא די לו אלא שקראו צדיק וצדיק נקרא ח"י והתשובה נקרא אלהים חיים כמו שאמרו בזוהר משפטים דף ק"ו ז"ל לית מלה בעלמא דקיימא קמי תשובה ואי תב בתיובתא הא אזדמן לקבליה ארח חיים ואע"ג דפגים מה דפגים כלא אתקן וכלא אתהדר על תקונים אפילו על מה דאית אומאה קוב"ה מקבל ליה דכתיב ה' צבאות יעץ ומי יפר, מי ודאי רזא סתימא, ועל דא כתיב ויצאו וראו בפגרי האנשים הפושעים בי אשר פשעו בי לא כתיב הפושעים דלא במו לאתבא ולאתנחמת על מה דעבדו. א"כ יהיה פירוש הפושעים שעדיין הם פושעים שמתו בלא תשובה והלכו להם בפשע עמם. ואמר עוד אבל כיון דאתנחמו מקבל לון קוב"ה. בג"כ בר נש אע"ג דפגים ביה ופגים באתר דלא אצטריך ותב לקמיה מקבל ליה וחס עליה ומתמלי עליה רחמין כמד"א ורחמיו על כל מעשיו ואפילו על בעירי ועופי אי עלייהו מטו רחמוי כ"ש על בני נשא דאשתמודען למריהון ורחמוי מטו עליהון. ת"ח כתיב וילך שובב בדרך לבו אע"ג דחייבין עבדין כל מה דעבדין בזדון ואזלין בארחא דלבייהו ואחרנין עבדין לון התראה ולא בעו לציית לון בשעתא דתייבין בתיובתא הא אסותא זמינא לקבלייהו והכי אמר קרא וילך שובב בדרך לבו בגין דיצה"ר דביה תקיף ואתקף ביה ועל דא אזיל שובב בעלמא ולא בעא לאתבא בתיובתא קוב"ה חמי ארחוי דקא אזיל בביש בלא תועלתא אמר קוב"ה אנא אצטריכנא לאתקפא בידיה הה"ד דרכיו ראיתי דקא אזיל בתשובה, אנא בעי למיהב ליה אסותא, הה"ד וארפאהו קוב"ה איהו אעיל בליביה אורחא דתיובתא ואסותא לנשמתיה, ואנחהו מהו ואנחהו כד"א לך נחה את העם אנהיג ליה קוב"ה באורח מישר כמאן דאתקיף בידא דאחרא ואפקיה מגו חשוכא, ואשלם נחומים לו ולאבליו הא אתחזי כמיתא איהו ודאי מיתא איהו וקיימא בחיין דהואיל ואיהו רשע מיתא איקרי, מהו ואשלם נחומים לו ולאבליו קוב"ה עביד טיבו עם בני נשא וכיון דעאל לי"ג שנין ולהלאה פקיד עמיה תרין מלאכין נטורין דנטרי ליה חד מימיניה וחד משמאליה, כד אזיל בר נש באורח מישר אינון חדאן ביה ואתקיפו עמיה בחדוה ומכרזין קמיה ואמרין הבו יקר לדיוקנא דמלכא, וכד אזיל באורחי עקימי אינון מתאבלין עליה ומתעברין מיניה, כיון דאתקיף ביה קוב"ה ואנהיג ליה באורח מישר כדין כתיב ואשלם נחומים לו ולאבליו, ואשלם נחומין ליה בקדמיתא ובתר כן ולאבליו אינון מלאכין דהוו מתאבלין עליה כד אתעברו מיניה והשתא דאתהדרו בהדיה הא ודאי ניחומין לכל סטרין והשתא איהו חי ודאי חי בכל סטרין אחיד באילנא דחיי ע"כ. הרי שאמר שנעשה עץ יבש חוזר ופורח ויצץ ציץ ועושה פרח וכמו שהפרח סופו להציץ פרי וביני ביני יש לו ריח, כן זה הצדיק עושה פרי בעוה"ב מקום שאין היד מגעת שם וגנוז לו ולזרעו, זהו כארז בלבנון ישגה כי הארז אין לו פרי בעוה"ז אבל עתיד לעשות פרי כמו שכתבנו על פסוק ועץ השדה יתן פריו, ועל זה משה מזהיר לישראל ואומר, ועתה ישראל שמע וגו' למען תחיו ובאתם וירשתם, דאין לומר תחיו אלא למי שמת וצוה לחיות את עצמן ע"י התשובה. ואמר להם שמע אל החוקים שלא יאמר האדם איך עשיתי כמה עבירות בפועל ועמל איך תכופר לי בדבור באמרי חטאתי בפה, כמו שאמר הפייט בוידוי, אך דבר שפתים, מה יסכון לדמים מלאו ידים, ולחמס אשר בכפים, ולחטא הוה והיה ממפעל ועשיה, מה יתן לך ומה יוסיף לשון רמיה. בערך זה קרא אותם חוקים לומר שאין טעם בדבר אלא שהקב"ה אינו חפץ במיתתן של רשעים שנאמר החפוץ אחפוץ וגו' ועושה חסד עם בריותיו שמן הדין הנפש החוטאת היא תמות, כי מי שעובר על דבר המלך חייב מיתה אלא שהוא נוהג עצמו בחסד ובריותיו ברחמים כמו שאמר הנביא קחו עמכם דברים ושובו אל ה', לא יהיו דברים מן השפה ולחוץ, ואמרו אליו כל תשא עון וקח טוב, טוב בא"ת ב"ש נפש, לומר שמן הדין היה לו ליטול הנפש אלא שהקב"ה עשה טובה עם בריותיו שנשלמה פרים שפתינו בתורה שנקראת טוב שנאמר כי לקח טוב נתתי לכם תורתי וכו', א"כ בערך זה אמר אל החוקים ואמר אלו המשפטים לומר שלא יתיאש האדם לומר שלא יספיק לו תשובה, כי בדין הוא שיכפר לו הקב"ה ויקבל תשובתו לפי שקורץ מחומר ומיד בצאתו מרחם אמו לפתח חטאת רובץ מורכב מיצר הרע קרוב שהיה אנוס בדבר כמו שאמר הפייט וכאשר יאות לי למעול, כך יאות לך למחול המבדיל בין קודש לחול, אני לחטא ולהרשיע, ואתה אל צדיק ומושיע. אם כן בערך זה קראם משפטים, ולז"א לא תוסיפו על הדבר כנגד החוקים, לא תוסיף ותפליג בדבר ותאמר איך אפשר דבר זה שיעשה כמה עבירות מהם בזדון ומהם במרד ובודוי דברים יכופר לו, לזה אמר לא תוסיף על הדבר כדי שלא תנעול דרכי התשובה פן תתיאש מלעשות תשובה, וגם כן לא תגרע לומר הואיל והוא ית' ברא יצה"ר אין לי עון אשר חטא ותהיה התשובה בעיניך גרועה ולא תעשנה כראוי ותאמר שאתה אנוס במעשיך, אלא לשמור את מצות ה' אלהיכם וגו', כי עיניכם הרואות את אשר עשה ה' בבעל פעור כי כל האיש אשר הלך אחרי בעל פעור השמידו ה' וגו', ואם היה אנוס השופט כל הארץ לא יעשה משפט, אלא לפי שלא עשו תשובה נאבדו, אבל אתם שעשיתם תשובה ונדבקתם בה' חיים כולכם לפי שנדבקתם בארץ החיים שהיא התשובה משם בא לכם החיים, זהו בה', בגימ' כ"ח, כי משם כחם ונשמתם וההפרד ממנו היא המיתה ובהדבקו בו הוא החיים, זהו בה' אלהיכם אע"פ שנאמר כי ה' אלהיך אש אוכלה הנשמה יכולה לידבק בו לפי שנאצלה ממנו, כמו שכתב ר' שלמה בן גבירול ז"ל כי מאש הנשמה נברא הגוף ויצא מאין ליש, מפני אשר ירד עליו ה' באש. נמצא שהדביקות בו הוא בנין הגוף והפרדו הוא חורבנו שהאדם הוא עולם קטן, ולזה תמצא בפסוק זה ז' תיבות כמו פסוק של בראשית, וע"י מה יהיה התמדת הדבוק, ע"י התורה, ולזה פסוק וידבר אלהים יש בו ז' תיבות:
<b>ואמר</b> חיים כלכם לפי שבאו ממלחמת מדין שהיו עם רב ומהביזה תדע שהביאו שנים וששים אלף בנות פחותות משלש שנים ולא נפקד מהם איש, לזה נתאמת לו שהם אדוקים בחיים, זהו אומרו חיים כולכם היום על יום חזרתם מן מלחמת מדין שהיתה בסוף שנת הארבעים שנאמר נקום נקמת בני ישראל אחר תאסף. או אמר היום לפי שאמר להם כי ידעתי אחרי מותי כי השחת תשחיתון, לזה אמר היום אתם חיים אבל לא אחרי מותי:
<b>ובזוהר</b> בראשית (דף נ"ח) ז"ל, ת"ח מאן דבעי למנדע חכמתא דיחודא קדישא יסתכל בשלהובא דסלקא מגו גחלתא תא חזי בשלהובא דסליק אית תרין נהורין חד נהורא חוורא דנהיר וחד נהורא אוכמא דאתאחיד בה נהורא חוורא חוורא איהו לעילא וסלקא באורח מישר ותחותוי ההיא נהורא תכלא או אוכמא דאיהי כורסיא לההוא חוורא וההוא נהורא חוורא שרי עליה ואתאחדו דא בדא למהוי כלא חד ודא נהורא אוכמא אכלא תדיר ושצי כלא בגין דארחוי הוא. לשיצאה ולמיכל כולא וביה תליא מותא דכלא ובגין כך איהו אכיל כל מה דאידבק ביה לתתא וההוא נהורא חוורא דשריא עלוי לא אכיל ולא שצי לעלמין, ועל דא אמר משה כי ה' אלהיך אש אוכלה אכלה ודאי אכיל ושיצי כל דשריא תחותיה, ועל דא אמר משה אלהיך ולא אלהינו בגין דמשה בההוא נהורא חוורא הוא. דלא אכיל ולא שיצי. ת"ח לית אתערותא לאתדלקא האי נהורא אוכמא לאתאחדא בנהורא חוורא אלא ישראל דאינון מתדבקן ביה תחותוי, ות"ח אע"ג דהאי נהורא אוכמא לשיצאה כל מה דאידבק ביה ישראל מדבקן תחותוי וקיימן בקיומא הה"ד ואתם הדבקים בה' אלהיכם חיים כלכם היום ע"כ. ופירוש שע"י ישראל שהם מיחדים שהיא אשא תכלא עם אשא חוורא שהיא התפארת. ולזה אמר ואתם הדבקים בה' שהיא אשא חוורא אלהיכם אשא תכלא שמיחדים אותה ומביאים לה כביכול חיים בחשאי לזה חיים כלכם מדה כנגד מדה, המאמר במקומו ארוך:
<b>ובמדרש</b> ילמדנו מצילין תיק הספר עם הספר מפני הדליקה הואיל וזכה לידבק בספר, אמר הכתוב הולך את חכמים יחכם כל מי שמתדבק לצדיק זוכה להיות כמותו, אתה מוצא בלוט ע"י שהיה דבוק באברהם העשיר כמותו מה כתיב באברהם ואברם כבד מאד ובלוט כתוב וגם ללוט ההולך את אברם היה צאן ובקר וגו', הוי הולך את חכמים יחכם ד"א הולך את חכמים יחכם זה יהושע שנדבק למשה שנאמר ויהושע בן נון מלא רוח חכמה וגו', ומה כתיב כאשר הייתי עם משה אהיה עמך, ומה אם כשהוא מזדווג עם בשר ודם זוכה להיות כמותו ישראל שמדובקים בחייו של עולם עאכ"ו שיהיו קיימין לעולם, וממה שכתוב בענין אתה למד, מה כתיב למעלה כי כל האיש אשר הלך אחרי בעל פעור השמידו וגו', ומה אם הנדבק בע"ז הרי הוא כמותה להשמד עמה מי שנדבק בחייו של עולם עאכ"ו. את מוצא בצדקיה בן כנענה היה אדם רשע כשהלכו לקברו מצאו את הגדוד ונבהלו והשליכוהו על קברו של אלישע כיון שהריחו עצמותיו בעצמות אלישע חיה, אתם ישראל שנדבקתם לאלהים חיים ונדבקתם לתורה שהוא חייו של עולם עאכ"ו שתנצלו מאשה של גיהנם ותהיו חיים וקיימים לעוה"ב, והיכן עוה"ב רמוז, שנאמר חיים כלכם היום איזהו יום שאין בו לילה הוי אומר זה עוה"ב, ומה אם מדת פורענות שהיא מעוטה כתיב וירדו הם וכל אשר להם חיים שאולה מדה טובה שהיא מרובה עאכ"ו. וכן ילמוד מאבן תקומה ומשקלה שהנושאת אותה אינה מפלת, ומה אם משקל ששקלו כנגדה קולט סגולתה ואינה מפלת הנדבק להקב"ה ולתורתו עאכ"ו. עוד למוד מן העגלות שהביאו הנשיאים שחיו ונתן להם הויה עד בגלגל שוורים זבחו, ר' אבהו אמר עד נוב, ר' אבא בר כהנא אמר עד גבעון, ר' לוי אמר עד שבנה שלמה ביהמ"ק שנאמרו ויזבח שלמה את זבח הבקר אשר לה', ת"פ שנה חיו, ומה אם עגלות שאין להם זכות על שנדבקו בו חיו ישראל שיש להם זכות וזכות אבות עאכ"ו, את מוצא כשבנה שלמה ביהמ"ק ונטע בו כל מיני מגדים והיו עושין פירות לפי שהריחו בארון והיו פרחי כהונה נכנסים ומלקטין את הפירות ונטע גפן של זהב והיתה עושה פירות שנאמר זהב פרוים, אמר הקב"ה כשם שנדבקתם לי בעוה"ז כך אני מדביק אתכם לעוה"ב שנאמר כי כאשר ידבק האזור אל מתני איש כן הדבקתי אלי את כל בית ישראל, הוי ואתם הדבקים ע"כ. ואמר כלכם לפי שאמר ואתם הדבקים הדבקים חיים ומי שאינו דבק מת, לזה אמר כלכם שהדבק מגין על מי שאינו דבק, לפי שכולם ערבים זה על זה והם כולם גוי אחד, כמו שאמרו ז"ל על ארבעה מינים שבלולב, יש מהם שיש בו טעם וריח, ויש שיש בו טעם ולא ריח, ויש שיש בו ריח ולא טעם, ויש שאין בו לא טעם ולא ריח, אמר הקב"ה יעשו כולם אגודה אחת ויגינו אלו על אלו, כן אמר כאן הדבק יגן על שאינו דבק הואיל וכולם ממקום אחד נאצלו. לזה אמר ראה למדתי בלשון יחיד, אתכם בלשון רבים, לומר שכולם מותרים ועומדים הם בין יחיד בין רבים ואינו שוה בעונש מי שיודע עונשה של עבירה ועובר עליה למי שאינו יודע והואיל והדורות הם דבקים דור עם דור שאחריו הרי הם כאלו כולם דבוקים בדורו של משה, כמו שאמר בזוהר ז"ל חמאת שפחה על ימא מה דלא חמא יחזקאל, אי אינון אידבקו כל כך נשיהון דישראל כ"ש בנייהו כ"ש עבדין כ"ש נשיאים כ"ש סנהדרין כ"ש וכל שכן נביאה עילאה מהימנא דאיהו על כלא ע"כ:
<b>ואמר</b> חקים ומשפטים רמז כאן על מצות עשה ועל מצות לא תעשה, וכן אמר ושמרתם היינו מצות ל"ת ועשיתם מצות עשה, והקדים לא תעשה קודם כמו שאמר דוד ע"ה סור מרע ועשה טוב, כי כשיעשה הטוב ולא סר מהרע דומה לטובל ושרץ בידו, א"כ ושמרתם ועשיתם, כי לזה הוא תכלית הלמוד לשמור ולעשות, לשמור קודם שהוא לא תעשה ואח"כ לעשות, ולא תאמרו שאני לבד התריתי בכם אלא אף הקב"ה, זהו כאשר צוני ה' אלהי, והיכן צוהו אומרו אח"כ ואותי צוה ה' ללמד אתכם חקים ומשפטים, ואע"פ שפסוק זה נכתב אח"כ הוא לפי שהוא דבוק עם ויגד לכם את בריתו אשר צוה אתכם לעשות עשרת הדברים, נראה שלא צוה לעשות אלא עשרת הדברים, לזה אמר ואותי צוה ה' בעת ההיא ללמד אתכם חקים ומשפטים, לזה אמר כאן ה' אלהי, לומר שבעת שצוה היה כשנתן עשרת הדברות ואותו עת היה אלהי, שכך אמר אנכי ה' אלהיך. עוד אמר אלהי לומר שאלהותו אינו ניכר אלא בקיום מצותיו כי כשאנו מקיימין מצותיו לפי שהוא צוה בהם ואנו עבדיו והוא אלהינו ואנו חייבין לעשות ולקיים כל מה שיגזור עלינו וקיום המצות אינו אלא בארץ, לזה לא אמר אלהיכם, כי עדיין לא ניכר אלהותו עליהם עד שיקיימו מצותיו, אמנם משה הוא בצוויו של מקום בכל עת, דבר אל בני ישראל, אמור אל בני ישראל, צו את אהרן, צו את בני ישראל, א"כ אלהי לעשות כן בקרב הארץ הואיל ואני מלמד לכם שתעשו כן בארץ כאלו אני עושה כן בארץ, זהו כאשר צוני ה' לעשות כן בקרב הארץ שהיה לו לומר שתעשו כן או לעשותכם בארץ כמו שאמר, בפסוק ואותי צוה ה' ללמד אתכם וגו':
<b>ושמרתם</b> ועשיתם כי היא חכמתכם ובינתכם לעיני וגו'. ושמרתם זו כנגד מצות לא תעשה כמו שאמרו ז"ל השמר פן ואל מצות לא תעשה היא, ועשיתם הוא מצות עשה, לזה אמר כי היא חכמתכם נגד ל"ת, כי כשתקיימו אותם יתוסף לכם חכמה על חכמתכם ותהיה חכמתכם בטבע מוטבע בגופכם ולא תהיו עם נבל, תרגום עמא טפשא, כי אם לא תאכלו החלב יהיה לכם פקוח הלב ולא טמטום הלב, ואם לא תאכלו מאכלות אסורות ולא תבאו ביאה אסורה ולא על נדה יהיו בניכם מלובנים מזורזים בעלי חכמה, ואם לא תזרעו כלאים תהיה ברכה בעולם, כלאים מלשון מניעה שמונע הברכה, וכן בחלול שבת ויו"ט עושה מהקודש חול מחריב העולם ומפסיד האויר, וכן בכל שאר מצות לא תעשה כשתעיין בהם תמצא שיקנה בסבתם חכמה מוטבעת לו, לזה חכמתכם ולא חכמה, ובינתכם נגד מצות עשה שמבין ומעמיד כל אבר ואבר על כנו בעשיית המצות שהם רמ"ח נגד רמ"ח איברים, הלא תראה שבק"ש הצריכו שיחזור החזן לומר ה' אלהיכם אמת להשלים רמ"ח תיבות, ועל זה אמרו מי שאינו מתפלל עם הצבור עליו נאמר מעוות לא יוכל לתקון וגו', ולמה יושלם ע"י החזן ולא היתה יכולה תורה להשלימה, שמעתי ששלשה איברים יש באדם שאינן ברשותו, הלב והעין והאוזן, וכן דוד ע"ה התפלל עליהם ואמר אל תט לבי לדבר רע וגו', כי פעמים באה לו לאדם מחשבה שלא היה רוצה לחשבה ובאה לו בעל כרחו, וכן אמר העבר עיני מראות שוא וגו', וכנגד אלו הג' איברים שאינן ברשותו תקנו לחזן לאמרם, א"כ ובינתכם לעיני העמים שיבינו ויתבוננו בכם ולא ימצאו בכם שום חסרון אלא שלימים באיבריכם, אז יתאמת להם שיאמרו עם חכם ונבון הגוי הגדול הזה וגו':
<b>ואמר</b> רק עם חכם ונבון, לפי שהם עובדי אלילים כולם וישראל אינם עובדים בזה יגנו ישראל שאומרים שאין להם ידיעה בזה לבד זהו רק מיעוט, אבל בשאר עם חכם ונבון, אם כן המצות הם חכמה ובינה לכם והעמים ישבחו אתכם עליהם, כמו שאמר התנא תפארת לעושיה ותפארת לו מן האדם. כי הוא חכמתכם, כתיב הוא וקרי היא. וכבר ידעת כי עשה ולא תעשה כנגד זכור ושמור, לזה הוא היא, והבן:
<b>ובגמרא</b> פרק כלל גדול א"ר שמואל ב"ר נחמן מנין שמצוה לאדם לחשוב תקופות ומולדות שנאמר ושמרתם ועשיתם כי היא חכמתכם ובינתכם לעיני העמים, איזו היא חכמה ובינה שהיא לעיני העמים הוי אומר זו תקופות ומזלות, וכל היודע לחשוב תקופות ומזלות ואינו חושב עליו הכתוב אומר ואת פועל ה' לא יביטו אלו תקופות, ומעשה ידיו לא ראו אלו מזלות, א"ר יהודה כל היודע לחשב תקופות ומזלות ואינו חושב אסור לספר הימנו ע"כ. והכונה באומרו עליו הכתוב אומר את פועל ה' לא יביטו כי כשהוא מחשב בהם ידע שהם פועל ה' מתוך שהוא מחשב בהם ידע גדלו ורוממותו של הקב"ה ולא יבא לומר שהעולם הוא קדמון וידע גם כן שכל מה שברא הקב"ה הוא לכבודו שנאמר כל פעל ה' למענהו לא כדי שיתנהג בו האדם ויאכל מפריו וישבע מטובו להנאת עצמו אלא לכבודו של מקום שנאמר כל הנקרא בשמי ולכבודי בראתיו וגו', ואפילו גופו של אדם ונשמתו צריך להעלות בדעתו שהם פעולתו של מקום ולא ישתמש בהם כרצונו כי לא נברא אלא לעבודתו יתב', ולזה היא הכונה באמירת אלהי נשמה שנתת בי לדעת שנשמתו אינה ברשותו ולא נתנה בגופו אלא לעבודתו ית', לזה קודם התפלה שהיא העבודה אומרים אותה להורות שלזה נבראת. ואומר אלהי נשמה שנתת בי טהורה לומר שהוא ברוך הוא טהור כך צריך שיהיו משרתיו טהורים, אתה יצרתה שאצלת ונתת לה צורה לבדה, אתה בראת שנתת לה בריאה וממשות, בריאה מלשון בריאות. ואתה נפחתה בי שנאמר ויפח באפיו מלשון אף וחמה שגער בה שלא היתה רוצה לשכון בגוף נגוף מטונף, ואתה משמרה בקרבי כי אי אפשר להתקיים שניהם יחד כי הם שני הפרים זו רוחנית בתכלית הרוחניות עד שחז"ל דמוה להקב"ה מה הקב"ה מלא כל העולם אף הנשמה מלאה כל הגוף מה הקב"ה רואה ואינו נראה אף הנשמה מה הקב"ה זן את העולם אף הנשמה זנה את הגוף, מה הקב"ה טהור אף משרתיו טהורים, והגוף הוא עכור בתכלית העכירות וא"א שיזדווגו יחד, לזה אמר ואתה משמרה עד זמן קצוב. ובזוהר ז"ל ת"ח ברוחא עביד קוב"ה עלמא וברוחא מתקיימא רוחא דאינון דלעאן באורייתא והוא רוחא דרבוי דבי רב ע"כ. ופירוש בריחא איברי עלמא הוא האדם שהוא עולם קטן ואיברי ברוחא שנאמר ויפח באפיו נשמת חיים וגו', עוד ירמוז לג' עולמות שהנשמה דרה בהם קודם שתבא לזה העולם כמו שתמצא בזוהר במקומות רבים, קודם יושבת זמן קצוב עד שתתלבש קצת עביות, ואחר כך יורדת לגו עדן הארצי ומתעכרא יותר כדי שתוכל לקבל חומר זה העולם שאלמלא כן לא היה באפשרות שיש לה שום קיום ושום שייכות, וכן בפטירתה פושטת מלבוש החומר בג"ע הארצי שיושבת שם זמן כפי החומר שקבלה בזה העולם, ואחר כך עונה לג"ע של מעלה, ואח"כ עולה לבית עולמה מדור לפי כבודה, ולפי תקון שקנתה לעצמה. א"כ אתה יצרתה בג"ע של מעלה, אתה בראתה בג"ע של מטה, אתה נפחתה בי בזה העולם, וחוזר להזכיר העלוי שיש לה לאחר פטירתה, אומר כל זמן שהנשמה בקרבי מודה אני בזה העולם, רבון כל המעשים רמז על ג"ע הארצי, אדון כל הנשמות רמז על זמן סלוקה לג"ע שלמעלה, ברוך אתה ה' המחזיר נשמות לפגרים מתים אם לא זכתה לעלות דרך הסולם שחוזרת ובאה עד בוא חליפתה, זהו המחזיר נשמות לפגרים מתים כי אם הוא על תחלת ביאתה עדיין לא קנתה גוף כיצד אומר מחזיר נשמות לפגרים מתים אלא לרמוז כמו שאמרנו, ועיין בזוהר פרשת שלח לך (דף קנ"ט) מאמר תלת עלמין אית ליה להקב"ה דאיהו גניז בגוייהו וכו', ועוד ירמוז לג' גלגולין כחז"ל כשתעיין בהם יצרתה בראתה נפחתה:
<b>ובפ"ק</b> דע"א רבי יהושע בן לוי אומר כל מצות שישראל עושין בעולם הזה באות וטורפות להם לעכו"ם על עיניהם לעולם הבא שנאמר כי הוא חכמתכם ובינתכם לעיני העמים נגד העמים לא נאמר אלא לעיני ע"כ. ומה שאמר באות וטורפות על עיניהם לפי שכשהיו רואין את ישראל עושין המצות היו המצות בזויות בעיניהם ואומרים מה עושין אלו בליל הפסח משימין מצה וחזרת וחרוסת ושני תבשילין ובסוכות הם יושבין בצל סוכה ולוקחין בידיהם לולב אתרוג הדס וערבה, ובן מצות מזוזה שמשימין על הפתח וכן התפילין וכן ביום הכפורים אומרים מלבושך נאה ורגליך יחפות, המצות בעצמן הם תובעות עלבונן מהם:
<b>כי</b> מי גוי גדול אשר לו אלהים קרובים. לפי שאמר ואמרו רק עם חכם ונבון הגוי הגדול הזה, תינח בזמן גדולתם של ישראל, אבל בזמן דלותם ושפלותם היכן היא גדולתם, לזה אמר. כי מי גוי גדול, מה גם תבקשו גדולה יותר מזה, שאתם כשיש לכם. שום צרה שלא תבוא עליכם ואתם צועקים ומתפללין והוא עונה אתכם ומושיע אתכם מיד, ואם העולם הוצרך למטר מתפללין העכו"ם וצועקים ואין עונה אותם ואתם נענים מיד, וכשאתם נרדפים מהעכו"ם ואתם צועקים וחתם נענים יש לכם גדולה יותר מזו, שאתם קרובים להקב"ה ונקראים עם קרובו מה שאין כן לשום אומה עכו"ם, מנהג העולם כשיש עני והוא קרובו מתרחק ממנו ושונאהו שנאמר כל אחי רש שנאוהו, אבל הקב"ה אינו כן ישראל הם עניים והוא גאלם ומקרבם שנאמר ואל זה אביט אל עני ונכה רוח, ולא עוד אלא שהוא כביכול מתאוה לו שנאמר לו עמי שומע לי וגו':
<b>ובמדרש</b> כי מי גוי גדול וגו'. את מוצא ע"א קרובה ורחוקה עכו"ם עושה ע"א מעמיד אצלו והוא עומד ומתפלל לפניה ואינה עונה אותו שנאמר יצעק אליו ולא יענה הרי היא קרובה ורחוקה, והקב"ה רחוק וקרוב מכאן עד לרקיע מהלך ת"ק שנה, וכן בכל רקיע ורקיע הרי שהוא רחוק, אדם עומד ומתפלל ומהרהר בלבו הקב"ה שומע תפלתו, שנאמר שומע תפלה עדיך כל בשר יבאו. אשר לו אלהים קרובים אדם יש לו קרוב אם הוא עשיר מודה לו ואם הוא עני כופר בו, אבל הקב"ה ישראל נתונים במצרים ואומר בני בכורי ישראל, אדם יש לו קרוב אם הוא עני עושה עצמו ענן וערפל, חושך יסוד העפר, ענן יסוד המים, ערפל יסוד הרוח, ומרוב הזכות היה הקול נראה שנאמר ותמונה אינכם רואים זולתי קול, ונעשו כמלאכים שנאמר עליהם משרתיו אש לוהט, והרי מצינו בזמן התנאים כשהיו מכוונין עצמן היתה האש מלהטתן, כמו המעשה של המדרש קהלת אבויה אביו של אלישע היה מגדולי ירושלים וכשבא למול את בנו קרא לכל זקני ישראל ולרבי אליעזר ולר' יהושע עמהם כיון שאכלו ושתו שרו אלין אמרי אלפ"א ביתי"ן ואילין אמרי מזמורים א"ל ר"א לר"י הני עסקין בדידהו אנן נעסוק בדידן, מיד התחילו לחרוז מן התורה לנביאים מן הנביאים לכתובים והיו הדברים שמחים כנתינתן בסיני והיתה האש מלהטת סביבותם, עלה אבויה אצלם אמר להם באתם לשרוף את הבית עלינו אמרו חס ושלום אלא שאנו עוסקין בתורה ולא בתחילה נתנה באש שנאמר וההר בוער באש ע"כ. הרי שהאש היתה מלהטתן ולא היו נשרפין מרוב זכות חומרם אדרבא היתה האש מגדלתן וגם משמחתן, וכן אמרו (חגיגה י"ד) פתח ר' אלעזר בן ערך במעשה מרכבה ודרש ירדה אש מן השמים וסבבה את כל האילנות שבשדה פתחו כל האילנות שבשדה ואמרו שירה ומה שירה אמר הללי את ה' מן הארץ ויש אומרים אז ירננו כל עצי היער, נענה מלאך מתוך האש הן הן מעשה מרכבה, ע"כ:
<b>וכתב</b> הרב רקנאטי ז"ל. וידבר ה' אליכם מתוך האש קול דברים אתם שומעים ותמונה אינכם רואים זולתי קול, אמר כי השם הגדול מדבר לישראל מתוך האש היא מדת הדין של מטה ובה לבדה השיגו ישראל זהו קול דברים אתם שומעים הרמז לקול אחרון שנזכר בז' קולות, ותמונה אינכם רואים פירוש משיגים כמו ולבי ראה, והרמז כי לא השיגו תמונה בגימ' פרצוף אדם. והרמז למדת רחמים הנקראת כך, ומכאן תבין סוד אני בצדק אחזה פניך, כי השגת הנשמות בפרידתם מן הגוף היא בג"ע הנקראת צדק אמנם בעוה"ב שהוא אחר התחיה הוא באור הגנוז הנקרא תמונה. זהו אשבעה בהקיץ שהוא עוה"ב תמונתך שם יהיה לנשמות השגה בתמונה ע"כ:
<b>ויגד</b> לכם את בריתו. היא התורה שהיא ברית שגזר הקב"ה עם עולמו שאם לא יקבלו ישראל את התורה שיהפוך העולם לתהו שנאמר אם לא בריתי יומם ולילה שהיא התורה שנאמר והגית בו יומם ולילה חקות שמים וארץ לא שמתי, לזה נקראת ברית, וברית בגימ' תרי"ב ועם דבור אנכי ולא יהיה לך היינו תרי"ג אשר צוה אתכם לעשות עשרת הדברים, שכל התרי"ג כלולים בהם מאל"ף של אנכי עד כ' של לרעך תר"ך אותיות, תרי"ג וז' מצות דרבנן היינו תר"ך, וכבר ידעת כי התורה היא נארגת על האותיות והאותיות על השמות והשמות על שם הוי"ה, עשרת הדברים בגימ' עשרים וששה, וכן כתר תורה:
<b>ויכתבם</b> על שני לוחות אבנים, היו שנים כי כן נברא העולם בדין וברחמים, זהו ב' של בראשית, וכן האדם בשני יצרים, ולזה האדם הולך על שתי רגלים לומר שהוא מורכב משני יצרים, משא"כ במלאך שנאמר בו ורגליהם רגל ישרה, רגל אחת ולא שתים, וכן המצות עשה ולא תעשה וכן איסור והיתר טמא וטהור כשר ופסול. ואותי צוה ה' בעת ההיא ללמד, תיכף ללמד אתכם חוקים ומשפטים שהן תרי"ג מצות כדי שלא יאמרו שלא יש מן השמים אלא עשרת הדברות כמו שאומרים האפיקורסים לזה היה תיכף בעת ההיא אע"פ שאינן נוהגים אלא בארץ, זהו אומרו לעשותכם בארץ אתם עושים אותם בארץ וגו'. ורש"י ז"ל פירש צוה ה' ללמד אתכם תורה שבעל פה:
<b>ונשמרתם</b> מאד לנפשותיכם כי לא ראיתם כל תמונה. יאמר מאחר שנזדכך חומרכם ועם כל זה לא ראיתם כל תמונה אע"פ שהיה הדבור מתוך האש שהיה אור גדול א"כ איך תבואו לעשות שום תמונה מה שלא ראיתם, ואתם עושין בזה שתי עבירות אם אתם עושין שום תמונה, אחת שאתם עושין דמות הגוף והוא אינו גוף, ואחרת שאתם מעידין עדות שקר ועוברים על לא, תענה ברעך עד שקר דהיינו הקב"ה שנאמר רעך ורע אביך:
<b>פן</b> תשחיתון לא. אמר תשחתון אלא תשחיתון וכתיב תשחתון, חס ושלום שעושין פגם למעלה. ועשיתם לכם, העשיה היא לכם כפי מה שעלה בדעתכם הפסולה, אבל בו אין שום תמונה שייכה. ועשיתם לכם פסל, ועשיתם לכם דעת פסולה בעשיית שום תמונה. תמונת כל סמל, בגימ' סיני, לפי שאמר במדרש אנכי ה' אלהיך א"ר חנינא בר פפא נראה להם הקב"ה בפנים זועפות בפנים מסבירות בפנים בינוניות בפנים שוחקות, וכתבנום פרשת יתרו, לזה אמר כאן אע"פ שבסיני נראה בכמה פנים השמרו לכם פן תעשו שום דמות כי שם נראה לכל אחד ואחד כפי יכולת השגת חומרו, כמו שאמר ר' לוי במדרש נראה להם הקב"ה כאיקונין זה שמראה פנים לכל צד אלף בני אדם מביטים בה והיא מבטת בכולן, כך הקב"ה כשהיה מדבר כל אחד מישראל היה אומר עמי הדבור מדבר. אנכי ה' אלהיכם אין כתיב כאן אלא אנכי ה' אלהיך ואמר תבנית זכר או נקבה לומר שאחר שהויית העולם הוא על ידי זכר ונקבה לא יעלה בדעתך לומר שהזכר נתהוה מן הזכר והנקבה מן הנקבה, שמי שאומר כן ח"ו אומר שיש שני רשויות,, ואפילו ההתבוננות בזה ולציירו בעין השכל לומר שכך מחייב השכל אסור:
<b>תבנית</b> כל בהמה. לומר מאחר שרוב תבואות בכח שור אעבוד אותו מזל לא כדי לחשבו כאלוה אלא כדי שיתן כח באותה בהמה או הצאן שמעשרות בעליהן או אותה בהמה שהיא למשא, לזה אמר כל בהמה אשר בארץ שהיא לצורך הארץ והיא מיסוד העפר, תבנית כל צפור כנף, לומר אחר שיש בהם צורך לעולם שעל ידיהם הוא נחתך גזר דין של מעלה כמו שאמר הזוהר שמוסרין את הדבר אחר שנגזר לעוף השמים שנאמר כי עוף השמים יוליך את הקול ובעל כנפים יגיד דבר א"כ ראוי לחלוק לו כבוד והוא מיסוד הרוח. תבנית כל רומש באדמה, לומר שהשקצים והרמשים לא לחנם נבראו והם מיסוד האש, או לדגים ובפרט לדג הגדול שהוא לויתן שהוא בריה גדולה מבריותיו של הקב"ה שהוא משחק בו שנאמר לויתן זה יצרת לשחק בו, ואמרו בגמרא בתרא פרק המוכר את הספינה א"ר יונתן עתיד גבריאל לעשות קניני עם לויתן, פירוש לצודו, ואלמלא הקב"ה עוזרו לגבריאל אין יכול לו, שנאמר העושו יגיש חרבו. כי אתא רב דימי א"ר יונתן בשעה שלויתן רעב מוציא הבל מפיו ומרתיח כל מימות שבעולם שנאמר ירתיח כסיר מצולה ואלמלא הקב"ה) מכניס ראשו בג"ע אין כל בריה יכולה לעמוד מריחו שנאמר ים ישים כמרקחה ובשעה שהוא צמא עושה תלמים תלמים בים ואין תהום חוזר לאיתנו עד שבעים שנה, פירוש מרוב המים ששתה, שנאמר יחשוב תהום לשיבה, ואין שיבה פחות משבעים שנה, והמים תחת כל העולם שנאמר לרוקע הארץ המים, זהו ואשר במים מתחת לארץ, והוא מיסוד המים. ואמר בכל אחת תבנית, לומר לא שהוא חושב שהוא אלוה ח"ו אלא לעשות חשיבות לאותו תבנית שהוא אותו מזל ששולט עליו או שחושב שיש לו שום אמצעות, כמו שאמר ר' שלמה גבירול ז"ל בכתר מלכות אתה אלוה וכל היצורים עבדיך ועובדיך ולא יחסר כבודך בגלל עובדי בלעדיך, כי כונת כולם להגיע עדיך. אבל הם כעורים מגמת פניהם דרך המלך ותעו מן הדרך, זה טבע בבאר שחת, וזה נפל אל פחת, וכולם חשבו כי לחפצם נגעו, והם לריק יגעו, אך עבדיך הם כפקחים ההולכים דרך נכוחה, לא סרו ימין ושמאל מן הדרך עד בואם לחצר בית המלך, לזה לא אמר באלו השתחויה ועבודה כי הוא יודע שאין בהם אלהות אלא כמו שאמרנו:
<b>ופן</b> תשא עיניך השמימה. לא אמר השמים, לומר שז' רקיעים הם זה על זה והירח הוא בשני והשמש היא ברביעי והכוכבים בחמישי, **(עיין חגיגה דף י"ב ע"ב וצ"ע. וע' לקמן דף י"ז:)** וידחה אותך יצרך לומר שיש להם אלהות, ואע"פ שתראה שיש לה ממשלה במקצת מקומות יותר ממקום אחד זהו לפי צורך אותו מקום. כמו שאמר בזוהר שבצפון מכה שם השמש עד שמחמת ההכאה יש (שם מקומות שמכה שם השמש ויש) שם זהב שנאמר מצפון זהב יאתה ויש מקומות בכוש שאם לא יעבור אותו כוכב הממונה על אותה אבן אין לה ניצוצות (פי' בהירות) ולא סגולה שנאמר לא יערכנה פטדת כוש, וכן אבן ספיר שבהודו, א"כ הקב"ה חלק אותם לצורך העולם כמו שאמר קיסר לר' יהושע בן חנניה אם הקב"ה שונא ע"ז למה אינו מאבדה מן העולם אמר לו אילו לעץ ואבן כולם עובדים היה מאבדם, אבל יש עובדים לשמש ויש לירח וכו' יאבד עולמו מפני השוטים, זהו אומרו אשר חלק תחת כל השמים. עוד אשר חלק שנתן להם חלק בהם, אבל אתכם לקח ה' כי הנכרים הם עובדי ע"ז בטהרה בחוצה לארץ אבל בארץ ישראל חייבין מיתה, ורז"ל דרשו חלק מלשון חלקלקות שאמרו בגמרא (ע"ז נ"ה.) א"ל רבא בר יצחק לרב יהודה איכא ע"א באתרין דכי מצטריך עלמא מטרא מתחזי להו בחלמא שחטו לי גברא ואייתי מטרא שחטו לה גברא ואתי מטרא א"ל איכו שכיבו לא אמרי לכו הא מלתא הכי אמר רב מאי דכתיב אשר חלק ה' אלהיך מלמד שהחליקן בדברים כדי לטרדן מן העולם:
<b>ואתכם</b> לקח ה'. יאמר מאחר שהעכו"ם חלקם הקב"ה לשרים כמו שאמר אשר חל לכל העמים אבל אתם לקח אתכם לו לחלקו מיום בריאת העולם כי בשבילכם נברא העולם שנאמר בראשית בשביל ישראל שנקראו ראשית ואם הוליכם למצרים לא שח"ו נמסרו תחת יד שרו של מצרים ולקחם ממנו כי מן שמיא מיהב יהבי משקל לא שקלי, ולא הוליכם למצרים אלא לצרפן כמו שעושין לברזל שמכניסין אותו לכור לצרפו ולחסמו, כן אתם כדי להיות לו לעם סגולה ונחלה פירש הגאון עם צרוף וברור, כיום הזה, כמו היום שהוא השמש שנברא מששת ימי בראשית להאיר לעולם והוא עומד לעד לעולם כן אתם מרוב חיבתכם על דבור אחד שאמרתי שמעו נא המורים התאנף בי, ולא התאנף בלבד אלא וישבע, ולא תאמרו שאבדתי ממני מתנה מעוטה בסיבתכם ראו מה אבדתי הארץ הטובה אשר ה' אלהיך נותן לך ואני לא זכיתי בה, א"כ מכאן תראו חבתכם, לזה השמרו לכם פן תשכחו וגו'. וכמו שהוא אינו שוכח אתכם כן אתם לא תשכחו. ומפני שפסוק זה וה' התאנף בי נאמר בפרשת דברים כי שם אמר גם בי התאנף ה' בגללכם וחזר ואמרו כאן, לזה כתב רקנאטי ז"ל לא ידעתי מה ענין פסוק זה בפרשה זו. וכתב הרב הגדול ז"ל, יאמר השמרו מאד לנפשותיכם פן תשכחו כי ה' התאנף בי מדבר אחד, נראה שכונתו לומר שהאנוף היה כשהשחיתו ועשו העגל ואמר לו הקב"ה לך רד כי שחת, זהו האנוף שאמר ני רד מגדולתך, ששמעו נא המורים אינה מספקת לגזור גזירה אם לא היה גם כן סיבת ההשחתה שעשיתם, אם כן שתי סבות היו. זהו לבלתי עברי את הירדן ולבלתי בא אל הארץ הטובה, כי אם הייתי עובר את הירדן היה לי קצת נחמה רמו שאז"ל כל המהלך ארבע אמות בארץ ישראל מוחלין לו כל עונותיו שנאמר וכפר אדמת"ו עמו, ד' אמות, אבל נשבע לבלתי עברי, א"כ כי אנכי מת, כעת אני נקרא מת כי המת בא"י אינו מת כי הוא בחלק אלהים חיים הוא חי, אבל המת בחלק השרים כמו שהם מתים לפי שאין להם שום חיות מעצמן אלא מאתו ית' שנאמר ואתה מחיה את כולם, אתה מחיה לכולם, הוא נקרא מת, א"כ כי אנכי מת ודאי ואתם עוברים, וירשתם את הארץ הטובה הזאת, מלמד שהראהו את כל הארץ והיתה שולה לפניו לזה אמר הזאת וכן הוא אומר ויראהו את כל הארץ:
<b>כי</b> ה' אלהיך אש אוכלה הוא. שמא תאמרו מאחר שאנו כל כך חביבין לפני המקום ואע"פ שנעשה כמה עבירות הוא מוותר לנו, לזה אמר כי ה' אלהיך אל קנא במקום שמוצאת האש מקום לאכול אוכלת בטבע, אם היא כסף סיגים יש לה כח ללהט ולאכול עד שתכלה הסיגים ממנה, ואם היא טובה אין לה בה שום אכילה:
<b>יאמר</b> ה' אלהיך. כבר פירשתי על שם הזוהר כי משה נתעלה ומדתו בתפארת, אמנם ישראל הם בכ"י, ולזה אמר ה' אלהיך בך', הכ"י, הוא לך, לזה אוכלה שהיא האש הגדולה, ומראה כבוד ה' כאש אוכלת, מראה כבוד ה' דייקא, וכן ירד עליו ה' באש, ירד באש דייקא, והבן:
<b>ובתנא</b> דבי אליהו כי ה' אלהיך כשבט ביד המלך למה הדבר דומה למלך שנטל את הרצועה ותלאה בתוך ביתו אמר להם לעבדיו בזה אני מלקה והורג אתכם. ובגמ' (ע"ז נ"ד:) שאל פילוסוף אחד את ר"ג כתוב בתורתכם כי ה' אלהיך אש אוכלה הוא אל קנא מפני מה מתקנא בעובדיה ואינו מתקנא בה. אמר לו אמשול לך משל למה הדבר דומה למלך שהיה לו בן אחד ואיתו הבן גדל לו כלבא והעלה לו שם בשם אביו כשהוא נשבע אומר חי כלב אבא, כששמע המלך על מי כועס על הכלב או על הבן הוי אומר על הבן הוא כועס, אמר לו כלב אתה קורא אותה והלא יש בה ממש. א"ל מה ראית. אמר לו פעם אחת נפלה אש בעירנו ונשרפה כל העיר ואותה ע"א לא נשרפה. אמר לו אמשול לך משל למה הדבר דומה למלך שסרחה עליו מדינה כשהוא עושה מלחמה עם החיים או עם המתים הוא עושה הוי אומר עם החיים הוא עושה, אמר לו כלב אתה קורא אותה מת חתה קורא אותה, א"כ יאבדנה מן העולם. אמר לו אם לדבר שאין העולם צריך בו היו עובדים היה מאבד אותה הרי הם עובדים לחמה וללבנה ולמזלות ולכוכבים יאבד עולמו מפני השוטים, ע"כ:
<b>כי</b> תוליד בנים ובני בנים. הוא בודאי כי לא תהו בראה וכתיב ואתם פרו ורבו, א"כ איך אמר כי. אלא הודאי הוא שיוליד בנים לעבודתו ית', ולזה היא הכונה בביאה לא להנאתו כמו שכתבנו במקום אחר, ולזה אמר כי, אם לא כוונת בהולדה יהיו בנים משחיתים אבל לא בניך, כי אע"פ שלא כוונת הם יוצאי חלציך, אלא אחר בניך ובני בניך ואחר כמה דורות אחר שיתישנו הדורות הראשונים ולא יזכרו ואין בהם שום לחלוחית מאבות ראשונים, זהו בארץ כמו ארץ יבשה, אלא ממך היא הסבה וההתחלה שאתה הוא המוליד, וכן היה שנאמר ויעבדו את ה' כל ימי יהושע וכל ימי הזקנים אשר האריכו ימים כו', ולזה והשחתם, שאתם גרמתם שאתם השחתם להם וכאלו אתם השחתם ועשיתם. כי תוליד בנים, ר"ת כתב וס"ת ידם, לפי שתולה ההשחתה בבנים והוא נפרע מהאבות, שנאמר העידותי בכם כי אבוד תאבדון הבנים אכלו בוסר ושני אבות תקהינה, לזה אמר כתב ידם, לזה רמזו ז"ל הוציא עליו כתב ידו גובה מנכסים בני חורין, שהן כנכסים בני חורין אבל הם הגורמים והם כמשועבדים וסופם לבא לידי פרעון, לזה כי אבוד תאבדון לא תאריכון ימים עליה כי השמד תשמדון, ואפשר על ידי גלגול כאמז"ל:
<b>ובגמרא</b> פ' המגרש (גיטין פ"ח) אריב"ל לא חרבה א"י עד שעבדו בה שבעה בתי דינין ע"ז ואלו הן ירבעם בן נבט ובעשא בן אחיה ואחאב בן עמרי ויהוא בן נמשי ופקח בן רמליהו ומנחם בן גדי והושע בן אלה, שנאמר אומללה יולדת השבעה כי תוליד חד, בנים תרי הא תלתא, ובני הא חמשה, בנים הא ז'. עוד שם מאי דכתיב וישקוד ה' על הרעה ויביאה עלינו כי צדיק ה', משום דצדיק ה' שקד ה', אמר עולא שהקדים שתי שנים לונושנתם, פירוש כדי שלא יתקיים אבד תאבדון וגו', אמר רב שמע מינה מהרה דמארי עלמא תתנ"ב כמנין ונושנתם:
<b>העידותי</b> בכם היום את השמים וגו'. כמו שאתם מן השמים שהיא הנשמה ומן הארץ שהוא הגוף ואתם באים ע"י זכר ונקבה משפיע ומקבל, לזה אבוד מצד הנשמה שהיא מצד הזכו, תאבדון מצד הגוף שהוא מצד הנקבה. ובזה כפל ג"כ השמד תשמדון, א"כ הם שני עדים. כאן אמר העידותי בכם היום ה'. ובפרשת וילך אמר ואעידה בם את השמים ואת הארץ וא"ו דואעידה ו' הרי ה"ו, ה' היא הארץ, וא"ו היא שמים, ולזה כאן העידותי בה' כי לא נסתלק עדיין יש לו אחיזה בארץ, אבל פרשת וילך שנתקרב למיתה אמר ואעידה בו, והבן:
<b>והפיץ</b> ה' אתכם בעמים. לפי שאמר כי השמד תשמדון בא לומר שאין ח"ו השמדה לכלוי ח"ו אלא ההשמדה היא שיפיץ אותם בעמים. ונשארתם מתי מספר בגוים אשר ינהג ה' אתכם שמה. פירוש שלא יפיץ אתכם לתוך עם אחד שכשתהיו כלכם בקבוץ אחד תמרדו עליהם, אלא מתי מספר בכל מקום ומקום כאן מאה כאן מאתים כדי שתהיו עובדים אותם ולא תבאו למרוד עליהם, אבל לא שח"ו שיכלה אותם וישארו מעט, כי הוא רחום כמו שאומר כי אל רחום ה' אלהיך:
<b>ואמר</b> ועבדתם שם אלהים אחרים, כתרגומו ותפלחון תמן לעממין פלחי טעותא, לומר שהכונה בפיזור כדי שתראו למה הם עובדים שעובדים למתים, ותראו ההפרש שיש ביניכם שאתם עובדים לאלהים חיים, ותשובו אליו ותאמרו אשרינו מה טוב חלקנו, וכן אמר הנביא (ישעי' מ"ד) יוצרי פסל כלם תהו וחמודיהם בל יועילו גו' ובל ידמו למען יבושו, זכור אלה יעקב וישראל עבדי אתה יצרתיך עבד לי אתה ישראל לא תנשני. וכן אמר (שם) חרש עצים נטה קו יתארהו בשרד וגו' כל הפרשה חציו שרף במו אש על חציו בשר יאכל יצלה צלי וישבע אף יחוס ויאמר האח חמותי ראיתי אור ושאריתו לאל עשה לפסלו יסגוד לו וישתחו ויתפלל, לא ידעו ולא יבינו כי טח מראות עיניהם מהשכיל לבותם וגו', אמר אח"כ זכור אלה יעקב וישראל כי עבדי אתה יצרתיך עבד לי אתה ישראל לא תנשני, כן אמר כאן ועבדתם שם אלהים מעשה ידי אדם שהוא עושהו בידו במקבת ובגרזן ונוסרו במסר והשתחוה לו:
אשר לא יראון ולא ישמעון ולא יאכלון ולא יריחון, שאין בהם אחד מה' חושים, כי יש עובדים לשדים שיש בהם אלו הארבעה חושים, אבל עץ ואבן אין בהם אחד מהארבעה חושים, כי יש שבא להם הידיעה ע"י האכילה אחר שיאכל וייטב לבו בא לו הידיעה, ויש שבא לו אחר השמיעה, ויש אחר הראיה ויש אחר ההרחה שמריחין יודעים, כמו שאמר פרק דבי עקיבא אלה בני שעיר החורי יושבי האר אטו שאר בני עלמא יושבי רקיעא נינהו, אלא שהיו בקיאים בישובה של הארץ שהיו מריחין בהארץ ואומרים מלא קנה זה יפה לזיתים מלא קנה זה לגפנים מלא קנה זה לתאנים, הרי שבריח היתה ידיעתם, אבל אלו אין להם שום ידיעה לא בראיה ולא בשמיעה ולא באכילה ולא בריח, והכונה בזה כי בודאי העץ והאבן אינם אוכלין ואינם רואין ולא שומעים ולא מריחין, אלא בא לומר אע"פ שתראה שמטיבה ומריעה כמו שאמר בגמ' (ע"ז נ"ה.) אמר רבא בר יצחק לרב יהודה, איכא ע"א באתרין דכי מצטריך עלמא למטרא שחטי ליה גברא ואתי מטרא זהו לפי שהחליקו הקב"ה בדברים, כמו שכתבנו שנאמר משגיא לגוים ויאבדם, אבל יש לך להאמין שאין בהם שוה ממשות כלל ממה שאתה רואה בעיניך שאין בהם שום אחד מהארבעה חושים ואם יש בהם שום ממשות הוא אחיזת עינים, ולא הגלך הקב"ה ביניהם אלא כדי שתראה בעיניך שאתה גוי חכם ונבון ותראה שעבודת אלילים הבל וריק:
<b>ובקשתם</b> משם את ה' אלהיך. אמר משם לפי שהן בחלק השרים שהן בחו"ל, לזה אמר ובקשתם כמי שמבקש דבר שאבד ממנו. ואומר ומצאת בלשון יחיד לומר שתפלת רבים נשמעת והקב"ה נותן לכל אחד ואחד כדי בקשתו ודי מחסורו אשר יחסר לו מלבד בקשתם של רבים, ומצאת בתנאי שתדרשנו בכל לבבך ובכל נפשך, נמצא בשביל ששתף עצמו עם הרבים נעשית בקשתם של רבים ובקשתו, וכן הוא אומר אם תדרשנו ימצא לך:
<b>בצר</b> לך ומצאו' כל הדברים האלה. אמר בזוהר שאם נגזר על ישראל הרבה דברים והרבה גזירות ועשו תשובה שיחשוב להם הקב"ה בדבר אחד שבא עליהם כאלו באו עליהם כל הדברים שנגזרו עליהן. זהו בצר לך בצרה אחת שבאה עליך כאלו מצאוך כל הדברים האלה, כן אמר פרשת תשא דף קפ"ט. עוד בצר לך אז"ל צרת רבים אינה צרה צרת יחיד היא צרה, זהו בצר לך לפי שהיה לך יחידי היא צרה לפי שהן אל כביר לא ימאס. עוד בצר לך כמו שאמרו ז"ל על פסוק רבות רעות צדיק משל למלך שכעס על בנו ונשבע לזרוק עליו אבן גדולה אח"כ נתחרט המלך שאין לו בן אחר שיירש המלכות והבן גם כן חזר בו ממה שהיה עושה אמרו לו למלך האבן תפוצץ אותה לחתיכות דקות ותזרוק אותם אחת אחת על הבן ושבועתך תתקיים והבן לא יוזק, כמו שנאמר רבות רעות צדיק, אבל ברשע אמר תמותת רשע רעה, רעה אחת זורקה כולה בפעם אחת כן אמר כאן, בצר לך שהצרה עומד כנגדך לא תבא עליך בפעם אחת אלא ומצאוך כל הדברים האלה, כמו משל של האבן, על מנת ושבת עד ה' אלהיך, וכל זה למה כי אל רחום, לזה ה' קודם, הרחמים קודם אח"כ אלהיך דיינך כפי חומרך לא בערך מי שמרדת בו, כמו שאמר על פסוק ולך ה' החסד כי אתה תשלם לאיש כמעשהו, זהו אלהיך, זהו לא ירפך לא יתרפה ממך מהרחמים ולא ישחיתך לגרות בך הדין:
<b>ואמר</b> ומצאוך לא אמר ובאו מליך אלא ומצאוך לשון מציאה, אלא מרוב רחמיו ישלח המקרים לעולם לכל מי שיפגעו בו לא לך בפרט אולי ביני ביני תשוב, והמקרים הם ימצאוך ע"י האות שחקוק במצחך, שנאמר והתוית תו על מצחות האנשים הפושעים בי, אבל על העכו"ם אמר ונתן את כל האלות האל על אויביך גו' שיתן אותם עליהם ממש לא שישלחם שילכו לבקש החוטא. ואמר באחרית הימים לומר אע"פ שהם באחרית הימים וכבר הגיעה העת, עם כל זה צריך תשובה, כמו שאז"ל כל הקצים כלו ואין הדבר תלוי אלא בתשובה, כי אע"פ שאז"ל אין בן דוד בא אלא בדור שכולו זכאי או בדור שכולו חייב, אותו דור שכולו חייב צריכין צרון ולבון ופעמים לא ישאר מהם מאומה שנאמר והבאתי את השלישית באש וכו', אבל הקב"ה אינו חפץ במיתתן של רשעים, לזה אמר ושבת עד ה' אלהיך כי אל רחום ה' אלהיך וגו':
<b>ואמר</b> ושבת עד ה' אלהיך. בא לומר שלא יעלה בדעתך לומר שאחר שנטנף בעבירות לא ינקה לגמרי ולא יהיה אהוב כל כך כמו הצדיק שלא הכעיסו מעולם, לזה אמר עד ה' אלהיך, עד שתגיע שם, ע"י התשובה תגיע עד שתדבק ותחזור למקום שחוצבה, כמו שאמרו ז"ל במקום שבעלי תשובה עומדים אין צדיקים וכו', וזהו פירוש הפסוק שובה ישראל עד ה' אלהיך כי כשלת, לפי שכשלת וטעמת טעם החטא ופרשת, לכך תשוב עד ה' יותר ממי שלא שעם טעם חטא, על דרך מה שאז"ל זדונות נעשות כזכיות, וזהו כי כשלת בעונך, הכשלון הוא בשוגג והעון הוא במזיד, אלא הכונה לומר שכשעושה העבירה במזיד ושב יש לו יותר זכות מן החוטא בשוגג, כי החוטא בשוגג לא טעם טעם החטא לפי שבא לו בלא כוונה, אבל כשעשה בכוונה הוא, טועם מתיקות העבירה ופירש ממנה מפני אהבת השי"ת, זה ודאי שכרו גדול א"כ זדונות נעשית לו כזכיות לא שגגות. לזה אמר שובה ישראל עד היכן עד ה', למה לפי שכשלת וחזרת לעשות במזיד לטעום, לזה ידבק בה', וכן הוא אומר אם תשוב ישראל אלי תשוב, כלומר בי תדבק, ועיין בהרמב"ם ז"ל פר' ז' מהלכות התשובה שהתשובה מקרבת את הרחוקים. ויסתייע פירוש זה באומרו עד ה' ולא אמר אל ה'. עוד נאמר שגגות נעשו לו כזכיות, הוא, שאם יהיה האדם צדיק ומעולם לא עשה שום עון או יהיה רשע גמור ומעולם לא עשה שום זכות יהיה נראה כאילו הוא מוכרח ואינו בחיריי כי טבעו גרמה לו להיות כך ואינו מבחירתו, ואם כן אין להענישו וליתן לו שום שכר על מצות עשה שעשה, כי הוא מוכרח במעשיו, ויבא מזה הריסת הדת, כי עיקר אחד מעיקרי הדת להאמין שהבחירה היא ביד האדם וגמול ידיו יעשה לו, ודבר זה הוא עמוד התורה ועיקר גדול, שנאמר ראה נתתי לפניך היום את החיים ואת הטוב כמו שהאריך הרמב"ם ז"ל פרק ה' מהלכות תשובה, אמנם כשעובר עבירה ושב מורה על שהבחירה בידו והוא מאמין בשכר ועונש ולזה שב, וכן אמר דוד למען תצדק בדברך שאמרת ראה נתתי לפניך שהבחירה היא בידך, עתה כשתשפוט עליהן לתשלום שכרם ולעונשם יצדיקו עליהם את הדין ויאמרו מידינו היתה זאת לנו, זהו תזכה בשפטך, כי אם הייתי רשע גמור היו אומרים הן בעוון חוללתי שההולדה סבבה לי, ואם הייתי צדיק היו אומרים הן אמת חפצת, כלומר כן חפץ הקב"ה והוא מוכרח כי כן גזר הקב"ה, זהו ובסתום חכמה, כלומר שבסתום כן נגזר, א"כ כדי לאמת דבריך שהבחירה היא ביד האדם ואין לו דבר שיכופנו, לזה עשיתי זאת, א"כ במקום שבעלי תשובה עומדים אין צדיקים וכו'. לפי שהכונה היתה בבריאת עולם שיהיו מלאכים בארץ אע"פ שהם בארץ בעודם בעלי בחירה, וכשהוא צדיק גמור שלא חטא מעולם אינו מורה על הכוונה האמורה ויהיה כמו מלאך ממש, אמנם כשחטא ושב מורה על כוונת הבריאה שנעשה רצונו ית', לזה עד ה' אלהיך, ולזה עון ראשון ושני אינם מן החשבון ומעביר ראשון ראשון. וא"ת אדם הראשון עון אחד עשה לבד ונגזר עליו מיתה ועל כל העולם, שאני אדם שהוא יציר כפיו וכשיש בכלי שום פגם מורה על חסרון אומן שעשאו כביכול:
<b>ועל</b> מה שאמר ומצאוך ולא אמר ובאו עליך, אמר בזוהר תירוץ אחד ז"נ, מכאן תשובה מעלי מקמי דשריא דינא בעלמא דבתר דשרי דינא תקיף חיליה מאן יעבר ליה מעלמא ויסלק נים דהא כיון דשרי דינא לא יסתלק עד דישלים, ע"כ שפיר ומצאוך דלא שרי דינא.
<b>כי</b> אל רחום ה' אלהיך לא ירפך וגו'. למה צריך כל זה לא ירפך ולא ישחיתך ולא ישכח את ברית אבותיך אשר נשבע להם כל כך למה, די בתשובה כי הקב"ה מקבל שבים מה צורך לברית אבות ולשבועה שנשבע להם. אלא לפי שזו התשובה אינה תשובה גמורה כי לא אמר כאן כמו שאמר פרשת נצבים שאמר ושבת עד ה' אלהיך אתה ובניך בכל לבבך ובכל נפשך, מה אמר שם ושב ה' אלהיך את שבותך שיקבל תשובתם לפי שהיא שלימה בכל לבבך ובכל נפשך, אבל כאן אינה תשובה גמורה והיא באחרית הימים שהגיע הקץ, לזה צריך שיזכור זכות אבות, כמו שאז"ל על פסוק שובו אלי, אמר הקב"ה בני עשו לי נקב כחודה על מחט ואני אעשהו גדול כפתחו של אולם:
<b>ובמדרש</b> א"ר אלעזר כשנגאלו ישראל ממצרים מתוך ה' דברים נגאלו, מתוך צרה שנאמר ויאנחו בני ישראל וגו', מתוך תשובה שנאמר ותעל שועתם וגו', מתוך זכות אבות שנאמר ויזכור אלהים וגו', מתוך רחמים שנאמר וידע אלהים, אף לעתיד לבא כן שנאמר בצר לך, מתוך תשובה שנאמר ושבת עד ה' אלהיך וגו', מתוך רחמים שנאמר כי אל רחום ה' אלהיך, מתוך זכות אבות שנאמר ולא ישכח את ברית אבותיך, מתוך הקץ שנאמר באחרית הימים, וכן דוד מפרש אותם וירא בצר להם הרי מתוך צרה, בשמעו את רנתם הרי מתוך תשובה, ויזכור להם בריתו הרי מתוך זכות אבות, ויתן אותם לרחמים הרי מתוך רחמים, קבצנו והצילנו מן הגוים הרי מתוך הקץ ע"כ. הרי שרבי אלעזר הרגיש מה שהרגשנו שאחר שיש תשובה מה צורך ברחמים ובזכות אבות, אלא כמו שנגאלו ממצרים מתוך ה' דברים כן לעתיד:
<b>כי</b> שאל נא לימים ראשונים אשר היו לפניך. יכול לדור המבול או דור הפלגה או דור אנוש ת"ל אשר היו לפניך כמו דורות האבות שלא עבדו ע"ז והיו מאמינין בהקב"ה ובהשגחתו והיו מרכבה לשכינה ועל ידם שכנה שכינה בתחתונים, למן היום גו' כלומר ולמן היום אשר ברא אלהים אדם על, הארץ לא נברא אלא להיותו כמו בני האלהים בשמים כן יהיו בני האדם על הארץ, ולמקצה השמים כלומר אע"פ שיש בו רק מקצת מן השמים שהיא הנשמה היתה הכונה שקצה האחר שהוא הגוף יהיה גם כן רוחני כדי שיהיו שני הקצוות שוין, הנהיה כדבר הגדול הזה שיהיה מלאך בחומר אלא אתם ובכם נתקיימה הכונה, והראיה השמע עם קול אלהים מדבר מתוך האש כאשר שמעת אתה ויחי, א"כ מכאן תדעו שאתם כמלאכים אפילו החומר שלכם שלא שלטה בו האש, ויותר מן המלאכים כי המלאך אינו יכול לשמוע קול אלהים, לזה אמר כאן כאשר שמעת אתה ויחי, לא אמר ותחי אלא ויחי לומר שאפילו המלאך שהוא חי לא שמע, א"כ מכאן תדעו שאתם הם אותם שהיה הכונה לברא לו אנשים בארץ שיהיו כמלאכים במרום, אם כן אם שאר האומות הם עובדי ע"א הם לא ראו מה שאתם ראיתם ולא קורצו מהחומר שאתם קורצתם, אם כן מכאן דעו חטאתכם שאינו כשאר האומות, ואע"פ שטמאתם חומרכם במצרים ועבדתם ע"א, כמו שאז"ל לבא לקחת לו גוי מקרב גוי אלו עובדי ע"א ואלו עובדי ע"א, עם כל זה הקב"ה הוציא אתכם ועשה אותו אות לכם לשבר עקמימות שבכם ואות למי שהיה מקטרג עליכם, כן במופתים וכן במלחמה וכן במוראים גדולים מורא לכם ולהם, לזה בלשון רבים, כל זה ראיה שהקב"ה חפץ בכם ואי אפשר לכם לצאת מעבודתו לעולם, א"כ אתה הראית לדעת, לא שאר העכו"ם, כי הקב"ה הראך כל זה כדי שתדע ותבין כי ה' הוא האלהים אין עוד, א"כ לך ראוי לדעת זה ולא לאחר:
<b>אתה</b> הראית לדעת וגו'. פירש"י ז"ל כי כשנתן הקב"ה את התורה לישראל פתח להם ז' רקיעים וכשם שקרע את העליונים כך קרע את התחתונים וראו שהוא יחידי לכך נאמר אתה הראית לדעת ע"כ. והוא מן המדרש. והיכן רמוזים כאן ז' רקיעים, אפשר לומר שהם רמוזים בפסוק שלמעלה הימנו או הנסה אלהים לבא לקחת לו גוי מקרב גוי במסות, זה וילון, אמרו בחגיגה (י"ב) פרק אין דורשין וילון אינו משמש כלום נכנס ערבית ויוצא שחרית ומחדש בכל יום תמיד מעשה בראשית זהו המסות רקיע שבו חמה ולבנה וכוכבים ומזלות קבועים שנאמר ויתן אותם אלהים ברקיע השמים, זהו אותות שנאמר והיו לאותות וגו', שחקים ששוחקים מן לצדיקים, היינו מופתים, זבול שבו ירושלים וביהמ"ק ומזבח בנוי ומיכאל השר הגדול עומד ומקריב עליו בכל יום, זהו ובמלחמה שהוא נגד בית ראשון ושני שנלחמו עליהם ונחרבו, מעון שבו כתות של מלאכי השרת שאומרים שירה בלילה וחשות ביום מפני כבודן של ישראל שנאמר יומם יצוה ה' חסדו וגו', זהו ביד חזקה שהן חשות בעל כרחם מפני כבודם של ישראל, מכון שבו אוצרות שלג וברד ועליית טללים רעים וחדרים של סופה ומערה של קיטור ודלתותיהם אש שנאמר פתח ה' את אוצרו ויוצא את כלי זעמו, זהו בזרוע נטויה, ערבות שבו צדק וצדקה ומשפט גנזי חיים טובים גנזי שלום וגנזי ברכה ונשמותיהם של צדיקים ורוחות ונשמות שעתידין להבראות וטל שעתיד הקב"ה להחיות בו המתים, זהו ובמוראים גדולים, ואמר בכל אחת בלשון רבים רמז למה שפירש"י ז"ל שאמר וכשם שקרע את העליונים כך קרע את התחתונים, שהיה קורע אחד מלמעלה וקרע אחד כנגדו מלמטה, קרע מלמעלה וילון קרע שלמטה כנגדו ארקא, וכן כולם:
<b>ובזוהר</b> תרומה דף קס"א ז"ל. ר' חייא פתח אתה הראית לדעת כי ה' הוא האלהים, האי קרא אית לאסתכלא ביה, אתה הראית מאי הראית, אלא כד נפקו ישראל ממצרים לא הוו ידעי ברזא דמהימנותא דקב"ה כלום בגין דכלהו הוו פלחי פולחנא נוכראה בארעא אחרא בגין גלותא ואנשי כל עיקרא דמהימנותא דהוה בהו בקדמיתא דיריתו כל אינון תריסר שבטין מאבוהון יעקב, וכד אתא יוסף אוליף לון דאית אלהא עילאה בעלמא כמא דאוקמוה, לבתר חמו כל אינון נסין וגבורן דעל ימא וכל נסין וגבורן דעבד להו במצרים לבתר חמו כמה גבורן במנא ובימא ואוליפו ארחי דקב"ה עד דמטו לעדנא דא אמר לון משה עד הכא אצטריכנא למילף לכו כמא דילפין לרביא מכאן ולהלאה אתה הראית לדעת ואוליפך עד הכא לדעת למנדע ולאסתכלא ולמיעל ברזא דמהימנותא, ומאי איהו כי ה' הוא האלהים, ואי תימא מלה זעירא הוא למנדע הא כתיב וידעת היום והשיבות אל לבבך כי ה' הוא האלהים, ואי תימא מלה זעירא איהו הא כתיב בשמים ממעל ועל הארץ מתחת אין עוד הכא תלי כל רזא דמהימנותא למנדע רזא דכל רזין מגו דא למנדע סתימו רזא דכל סתימין ה' הוא האלהים שם מלא וכלא חד ע"כ. ובפרשת בראשית כתב שאמר אתה לומר שאתה יש לך ב' לבבות ואתה בעולם השנוי שמשתנה מיום ללילה ומלילה ליום אתה צריך ליחד הקב"ה, אבל המלאכים שאין בהם שנוי אין צריכין אלא לידע קדושה לומר שהוא מובדל ומקודש:
<b>מן</b> השמים השמיעך את קולו לפי שאתה מורכב מן השמים שהיא הנשמה ומן הארץ שהוא הגוף, לזה היה הצורך לדבר עמך מן השמים ליסרך, כי המוסר הוא לנשמה שהיא חכמה, כי המוסר הוא לחכמים לא לגוף שהוא טפש וגם הוא שונא המוסר, לזה לא נאמר בו מוסר. אלא אמר ועל הארץ הראך את אשו הגדולה, להפחידו ולהסיר עקמימות שבו, ודבריו שמעת לשניהם יחד, וכל זה תחת כי אהב את אבותיך ויבחר בזרעו, היה לו לומר ויבחר בזרעם אחריהם ואמר בזרעו של אברהם שהוא יצחק שבחר בו להיותו עולה תמימה, אחריו על יעקב. ואפשר עוד לומר שלא אמר בזרעם לפסול ישמעאל ועשו, לזה בזרעו אחריו זרע שבא אחרון שהוא יעקב:
<b>ויוציאך</b> בפניו, פירש"י ז"ל כאדם המנהיג בנו לפניי שנאמר ויסע מלאך האלהים ההולך לפני מחנה ישראל, ועל דרך המדרש על כרחה של מדת הדין שלא היתה מדת הדין נותנת שיגאלו לעולם שהיתה מקטרגת ואומרת אלו עובדים ע"א ואלו עובדי ע"א אלו מגדלי וכו' א"ר שמואל בר נחמן אלולא שאסר הקב"ה עצמו בשבועה לא היו ישראל נגאלים לעולם, שנאמר לכן אמור לבני ישראל אני ה' ואין לכן אלא שבועה שנאמר לכן נשבעתי לבית עלי. א"ר ברכיה גאלת בזרוע עמך בטרוניא:
<b>ובזוהר</b> ויוציאך בפניו מאי בפניו בפניו דיעקב דאעיל לכלהו תמן פי' שהוא הכניסם למצרים), רבי חזקיה פתח ויוציאך בפניו בפניו ואברהם דכתיב ויפול אברהם על פניו, ת"ח אברהם אמר הלבן מאה שנה יולד, א"ל קב"ה חייך את חמי כמה אוכלוסין וכמה חילין נפקין ממך, בשעתא דנפקו ישראל ממצרים כל אינון שבטין וכל אינון רבוון סליק קב"ה לאברהם וחמא לון הה"ד ויוציאך בפניו, ר' אבהו אמר כלהו אבהתא אזדמנו תמן הה"ד ויוציאך בפניו מאי בפניו אילין אבהתא רבי אלעזר אמר ויוציאך בפניו דא יעקב, בכחו דא יצחק, הגדול דא אברהם, והתחיל מיעקב כמו שאמר על העתיד וזכרתי את בריתי יעקוב, וכן אמר בזוהר אחר זה א"ר שמעון וכן בגינהון דאבהתא אזדמן פורקנא תדיר לישראל דכתיב וזכרתי את בריתי יעקוב וגו' ע"כ. כל זה לפי שלא היו ראויים לגאולה, ולא די שהוציאך אלא שהוריש גוים גדולים ועצומים מפניך ונתן לך את ארצם נחלה. ואמר ותחת לפי שהאבות הן הן המרכבה וסימן ומתחת זרועות עולם:
<b>וידעת</b> היום. איזה יום שצריך ידיעה שיהיה מגמתו תמיד. יום מעמד הר סיני עוד יכולין לומר שהוא על יום המיתה כמו שאז"ל שיעשה תשובה בכל יום כאלו מחר ימות. והשבות אל לבבך, אם בא לומר כמו שאומר המין שאם ירע לו יניחנו ויעבוד זולתו תשיב לו כי ה' הוא האלהים אין עוד מלבדו:
<b>וכתב</b> בחיי ז"ל וידעת היום ידיעה זו היא מתוך פעולותיו ומעשיו הנוראים בבריאת העליונים והתחתונים והשפלים, והנה ידיעה זו היא אפשרית, אבל הידיעה שהיא מדת מהותו ועצמותו נמנעת ואי אפשר לעמוד עליה ועליה נאמר כבוד אלהים הסתר דבר, ומפני שחין ענין האלהות שישיגנו האדם בשכל בתחנת מחשבתו, לכך הזכיר בו והשיבות אל לבבך כאדם שמתבונן בדבר ויצטרך לחזור ולהתבונן, כענין שמצינו באליהו שאמר לא ברוח ה' ואחר הרוח רעש לא ברעש ה' ואחר הרעש אש לא באש ה' ואחר האש קול דממה דקה, ענין הכתוב, כי כשיחשוב עליו האדם מה הוא אם הוא רוח או רעש או אש יחזור ויסתור בנין מחשבתו בכל מה שיחשוב עליו ואחר המחשבות כולם לא ימצא כי אם העלמה ובלימה, זהו ואחר האש קול דממה דקה כענין שנזכר בספר יצירה בלום פיך מלדבר ולבך מלהרהר, ואמר לבבך ולא אמר לבך, כי שני יצרים יש באדם ובא ללמד שאם יטענו יצרו לנטות מדרך הטובה והאמונה ח"ו ולהאמין שתי רשויות, אז ישיב אל לבו כי הוא אחד בשמים ובארץ, ולכך סיים אין עוד, וענין השבת הלב הוא הדבר שצריך עיון גדול ודעת יתירה כמו שאמר הנביא ולא ישיב אל לבו לא דעת ולא תבונה לאמר, והענין הזה הוא שיחשוב בלבו כי ה' הוא האלהים מנהיג העולם, בשמים אלו הגלגלים, ממעל אלו המלאכים ועל הארץ העולם השפל, מתחת אלו מעמק, תהומות, וכל זה נכלל בלשון הכתוב שאמר שלמה המלך ע"ה שמים לרום וארץ לעומק, יאמר אין עוד בכל העולמות כולם, ע"כ:
<b>ובזוהר</b> פרשת וארא דף כ"ו אמר שאם יטעך לבך לומר שיש ב' רשויות אחד פועל טובות ואחר פועל רעות כי ח"א ששני הפכים יעשה אותם אחד לזה אמר תדע דבר מהיום שהוא השמש שהוא נקרא יום על שם שהוא שולט ביום ותראה שהוא אחד ממשמשיו ית' מיבש הדבר הלח וממיס הדונג, וכיוצא בו הוא משחיר הלבן ומלבין השחור הרי שעושה שני הפכים, ואם לא תתרצה בזה שוב לעצמך שאתה יחיד וכלול מיצר הטוב ויצר הרע כן ה' הוא האלהים כלול זה בזה והוא אחד ב"ה ומזה תבוא לשמור חוקיו שהן המצוה מאחר שאתה מודה שאין עוד מלבדו, ולזה הקדים חוקים לומר מאחר שהוא האלהים אפילו שהשטן ועכו"ם מונין אותו על החוקים מאחר שהן חוקיו של מקום לא ימנע מלשמרם מפני המינין, ואת מצותיו, הן המצות המושכלות, אשר ייטב לך לא אמר למען ייטב לך שנראה על מנת לקבל פרס וזה ששומר החוקים מאחר שאינו יודע להם טעם והשטן והעכו"ם מונין אותן עליהם ודאי שאינו עושה אלא מאהבה לפי שידע כי אין זולתו, אבל במצות אמר למען תאריך ימים כי הם מהדברים שאוכל פירותיהם בעוה"ז אבל החוקים שכרם כל כך שאי אפשר אפילו לאכול פירותיהן בעוה"ז מרוב העלמותן ופירות ופירי פירות והקרן הכל מזומן לעוה"ב, זהו ייטב ב' יודי"ן לומר שכל שכרה הוא לעולם שכולו טוב, זהו למען ייטב לך, אבל במצות אמר למען תאריך ימים על האדמה בעוה"ז, ובעוה"ז שכר מצות ליכא אלא פירותיהם. כל הימים לכלול ג"כ לעוה"ב כאן הפירות ושם השכר האמיתי. ולפי שהחוקים אין בהם שום פנייה ושום הנאה בזה העולם כמו המצות המושכלות שיש בהם פניה והנאה והסרת נזק כמו כבוד אב ואם וצדקה וגמילות חסדים וכיוצא בהן, לזה יש פירות בעוה"ז, משא"כ בחוקים, לזה אין להם לא פירות ולא שום דבר וכ"ש שכר בעוה"ז:
<b>אז</b> יבדיל משה שלש ערים, כשראה משה שהוכיחן שאמר כי תוליד בנים וגו' והשחתם וגו' העידותי בכה כי אבוד תאבדון מהר השמד תשמדון והפיץ אתכם והזהירם על ענין התשובה שאמר והשבות אל לבבך וקבלו התוכחות, רצה עתה לחזק לבן בתשובה בהבדל ג' ערים, כדי שיאמרו ומה אם לרוצחים שהרגו לו ולזרעותיו העתידין לצאת ממנו יש לו הצלה ותיקון כ"ש שאר עבירות, שנאמר טוב וישר ה' על כן יורה חטאים בדרך, אמר בדרך ולא חמר הדרך לומר בדרך שעשה לרצחנים שמשם היא הוראה לחטאים לזה סמך כאן זו הפרשה, ולזה אז. ואמר יבדיל כי היה לו לומר הבדיל, כאן רמז מה שאז"ל אע"פ שאין אלו קולטות עד שיבדילו אותם שבארץ אמר משה מה שאפשר לקיים מן המצוה אקיימנה, א"כ אמר יבדיל למפרע כשיבדילו אותה שבארץ כנען יבדילו אלו עמהם:
<b>ועל</b> מה שאמר אז, אמר במדרש יתברך שמו של ממ"ה הקב"ה שכן שוקד היכן לזכות את בריותיו, על כל העבירות נתן כפרה, על לשון הרע פעמונים שהיה כהן גדול לובש על שולי המעיל, יבא קול ויכפר על הקול, רוצח נס לערי מקלט, א"ר לוי מאן דאכיל בקדרה ידע מה טעמא דתבשילא, כיון שאמר לו הפרש שש ערי מקלט אמר לו משה למה, אמר לו אם אדם הורג בשגגה יהא בורח לשם אמר משה שירה אני חייב לומר שאף בי אירע הדבר הזה שהרגתי את המצרי, ויבדל משה אינו חומר אלא אז, ואין אז אלא שירה שנאמר אז ישיר משה, ע"כ:
<b>מזרחה</b> שמש. שהזריח שמשן של עוברי עבירה כמו שאמרנו, שיראו ויקחו ק"ו לעצמן, והיו שתי ערים לשני שבטים ובארץ כנען לתשעה שבטים שלש ערים, רז"ל אמרו לפי שבגלעד שכיחי רצחנים דכתיב גלעד קרית פועלי און עקובה מדם. עוד אפשר לומר לפי שבארץ כנען היה כהן גדול מתפלל שלא יארע שפיכות דמים בימיו, לזה אמר וישב שם עד מות הכהן הגדול, והתפלה בא"י מקובלת כי שם שער השמים וארץ אשר ה' דורש אותה תמיד עיני ה' אלהיך בה, משא"כ בחו"ל כי מצד השרים ששולטים שם וישראל אינם תחת ידם ירבו הרוצחים, ולזה תמצא בפרשת מסעי שאמר את שלש הערים תתנו מעבר לירדן ואת שלש הערים תתנו בארץ כנען ערי מקלט תהיינה לנוס שמה כל מכה נפש בשגגה, לא אמר רוצח כמו שאמר כאן ב"פ רוצח שאמר לנוס שמה רוצח אשר ירצח את רעהו בבלי דעת, לפי שטומאת הארץ גורמת, לזה הדר בה נקרא רוצח:
<b>ונס</b> אל אחת מן הערים וחי, בגמרא תאנא תלמיד שגלה מגלין רבו עמו עביד ליה דתיהוי ליה חיותא, א"ר זירא מכאן שלא ילמד אדם לתלמיד שאינו הגון, א"ר יוחנן הרב שגלה מגלין ישיבתו עמו כדי שתחיה בעליה, שחיי בעלי תורה בלא תורה כמיתה חשובה, יצא להם ז"ל מהפסוק שהוא מיותר כי כבר אמר לנוס שמה רוצח, ונס אל אחת מן הערים וחי למה, אלא לדרשה קאתי. ועוד אומרו וחי פשיטא, כי לזה הם הערים כדי שיחיה, אלא עשה לו שיחיה, ואמר ונס כי היה לו לומר ינוס אמר ונס בוא"ו לכלול שניהם תלמיד שגלה ורב שגלה, עוד אמר וחי לא אמר ויחיה לומר ינוס הרוצח וגם כן המחייהו שהוא רב לתלמיד ותלמיד לרב:
<b>את</b> בצר במדבר לראובני, אז"ל לפי שהוא פתח בהצלה תחילה, שנאמר וישמע ראובן ויצילהו מידם לכך אמר תחילה בחלקו ראובן, כי היה לו לומר תחילה בחלקו של בד שכן פרשת מטות מזכירם תחילה. ויבאו בני גד ובני ראובן, ויאמר משה לבני גד ולבני ראובן, ויאמרו בני גד ובני ראובן אל משה, אם יעברו בני גד ובני ראובן, ויתן משה לבני גד ולבני ראובן, ויבנו בני גד ואחר כך ויבנו בני ראובן, לזה אז"ל מה טעם מזכיר ההצלה של חלק ראובן תחילה לפי שהוא פתח תחילה בהצלה, זהו בארץ המישור, שהלך ורץ באמת ובמישור, ומשלים המאמר זהו שכתוב אדם עשוק בדם נפש עד בור ינוס אל יתמכו בו עד בור עד תחומו של ראובן שכתוב בו וישב ראובן אל הבור, אז"ל כן לפי שהוקשה להם אם הכתוב הוא כפשוטו שמדבר על הורג במזיד לא היה לו לומר אדם שהוא השם המעולה כי לא נזכר בענין הכאה ורציחה אלא איש לא אדם, שנאמר וכי יזיד איש על רעהו, וכי יכה איש, מכה איש ומת, כן היה לו לומר איש עשוק בדם נפש, ועוד שלא היה לו לומר עשוק אלא עושק כי עשוק הוא מאחרים שעשקוהו לזה אז"ל שאין הפסוק מדבר אלא על הורג בשוגג עד בור ינוס לומר שגולה.
<b>וזאת</b> התורה, אחר שראה השם שישראל קבלו הוכחתו וחזק לבן בהבדל שלש ערים, אמר משה עתה הם ראויים לתורה ולהכניסם בברית עולם ולהשמיעם התורה ולחזק לבם בה שהיא סם חיים לפי שהפרו ברית הראשון, וכונתו של משה להכניסם בברית על ידו ולהשמיעם עשרת הדברות, שאם ח"ו יעברו עליהם לא יהיו חייבין כליה כמו שעובר על ברית הקב"ה כי בשר ודם הוא, זהו וזאת התורה אשר שם משה משה משים תורה, מאין למשה תורה שישים, אלא הכונה כמו שאמרנו שהיה יודע משה שעתידין לחטוא כמו שאמר להם כי ידעתי אחרי מותי כי השחת תשחיתון וכו'. ואמר וזאת בוא"ו, אמרו במדרש זאת מוסף על ערי מקלט, שערי מקלט מצילין מהמיתה אף התורה כן, ולא עוד אלא שקולטת ומצלת יותר מערי מקלט, שערי מקלט אינן קולטות אלא שוגגין והתורה בין שוגגין בין מזידים, אמרו ישראל למשה אם בטלו ערי מקלט להיכן אנו בורחין, אמר להן לתורה שנאמר וזאת התורה וגו':
<b>אלה</b> העדות והחקים והמשפטים אשר דבר משה אל בני ישראל בצאתם ממצרים. והלא בעבר הירדן הוא עומד, אלא אמר בצאתם מצרים לומר שלא תאמר מאחר שעברו על צוויו ודבורו של מקום כלום יש להם תקומה, לזה אמר שגם הדברות הראשונות הם דבורו של משה, שכן אמרו דבר אתה עמנו ונשמעה, א"כ לא עברו אלא על דבורו של משה, אע"פ שהוא היה שליח מ"מ אינו דומה שומע מפי מלך עצמו לשומע מפי שלוחו. בעבר הירדן מול בית פעור, שם הוכיחם כדי שלא יהא להם פה לדבר לפי שנכשלו באותו עון, בגיא ששם קבורתו לומר להם שלא יאמרו מה לזה עלינו, לזה אמר לאחר שבאו לארץ סיחון ועוג והכה אותם וירשו ארצם מערוער ועד הר שיאן וכל הערבה ובהורישם אלו כאילו ירשו כל ארץ כנען לפי שאלו היו שומרים אותם, אז הוכיחם וכרת עמהם הברית ונתן להם מחדש עשרת הדברות:
<b>ובמדרש</b> בעבר הירדן בגיא, מה ת"ל מול בית פעור, ללמדך שאפילו ישראל בעמק בגומא התחתונה הקב"ה עושה מלחמתן, כתוב אחד אומר שהכום ישראל שנאמר ויכהו ישראל, וכתוב אחד אומר משה הכם שנא' אחרי הכותו וכתוב אחד אומר משה וישראל, שנאמר אשר הכה משה ובני ישראל. ומי הכם, הוי אומר הקב"ה שנאמר למכה מלכים גדולים, ללמדך שהיינו בגומא התחתונה והוא עומד לנו שנאמר שבשפלנו זכר לנו כל"ח, ע"כ:
<b>ויקרא</b> משה אל כל ישראל, קרא להם להשמיעם עשרת דברות שניות. לעיל אמר ועתה ישראל שמע אל החוקים ואל המשפטים אשר אנכי מלמד אתכם לעשות וגו', וכאן אמר שמע אל החוקים ואל המשפטים אשר אנכי דובר באזניכם ולמדתם אותם. אלא משה עשה כמו שעושין לתינוק כשמכניסים אותו לבית הספר מלמדין אותו ואומרים על מנת שאתן לך כך וכך ומלמדו הפרשה כגירסתה, אחר שלמד מקרא אח"כ מוסרין לו ראשי פרקים ואין אומרים לו על מנת כדי שלא יהיה עובד לרבו על מנת לקבל פרס. כן עשה משה, בתחילה אמר אשר אנכי מלמד אתכם לעשות למען תחיו ובאתם וירשתם וגו' אבל אח"כ שלמדם וידעו שאין לעבוד ה' על מנת לקבל פרס לא אמר להם למען תחיו. ואמר אשר אנכי דובר באזניכם, לא כמו שאמר לעיל אשר אנכי מלמד אתכם, לומר שעתה אינו מלמד אותם כי אם עשרת דברות וכל המצות כלולים בה, לזה אמר להם ולמדתם, אני איני צריך שאלמד לכם אלא למסור לכם ראשי פרקים לבד ואתם תלמדו מעצמכם. ואמר ושמרתם לעשותם לומר שיש הרבה מצות שאינם נוהגים עד בואם לארץ ויש מצות שאינן נוהגין עד שיבא המשיח כגון המצות התלויות ביובל, ובבית שני לא היה היובל נוהג, לזה אמר להם תקבלום על עצמכם כשיבאו תקיימום, זהו ושמרתם לעשותם, כמו ואביו שמר את הדבר:
<b>ה'</b> אלהינו כרת עמנו ברית בחורב וגו'. בא להודיעם שזה הברית אינו לעקור הברית הראשון כי אותו ברית לא את אבותינו כי אם אותנו וכדי שלא יחשבו שאמר אתנו על משה ואהרן, לזה ביאר דבריו ואמר אלה פה היום כלנו, ואמר חיים לומר שהחיים שהן בו עתה הוא מחמת אותו מעמד כי באור פני מלך חיים, והוא דבר עמכם פנים בפנים הוא מביט בכם ואתם מביטים בו, ואומר כי לא יראני האדם וחי, ואתם כלכם חיים היום:
<b>עוד</b> אמר לא את אבותינו. בא לומר להם שלא יעלה בלבם לומר שזה הברית הוא ברית בשר ודם אינו כמו בריתו, של מקום, לזה הודיעם שהברית הראשון שהוא בריתו של מקום עדיין הוא קיים כי אע"פ ששמעתם הדברים מפי לא הייתי אלא שליח, זהו שאמר אנכי עומד בין ה' וביניכם להגיד להם את דבר ה', כמו שאמר רבי ברכיה כך אמר משה אל תאמרו אני מטעה אתכם על לא דבר כדרך שהסרסור עושה בין מוכר לקונה אלא המוכר בעצמו המדבר עמכם:
<b>ולא</b> עליתם בהר לאמר, מאי לאמר, אלא אמר משה אילו לא הייתי תורגמן בדברות ראשונות לא הייתי יכול לומר דברות שניות כי מי הוא שיבא אחרי המלך, אבל לפי שאנכי עומד להגיד לכם דבר ה' בזה יש לי כח לאמר לכם עשרת הדברות אנכי ה' וגו':
<b>ובמדרש</b> פנים בפנים בדמיונות הרבה נדמה הב"ה לישראל לזה נראה עומד ולזה נראה יושב ולזה נראה כבחור ולזה נראה כזקן שנאמר וביד הנביאים אדמה, על ים סוף כבחור ערוך למלחמה שנאמר ה' איש מלחמה, על הר סיני כזקן יושב בישיבה, שאין תורה אלא מפי זקן שנאמר מזקנים אתבונן:
<b>ובמסכת</b> סופרים תניא רבי חנינא בר פפא אימר פנים תרי בפנים תרי הא ארבע, פנים של אימה למקרא, פנים בינוניות למשנה, פנים שוחקות לגמרא, פנים מסבירות לאגדה. ד"א פנים בפנים בנוהג שבעולם רב רוצה ללמד ותלמיד אינו רוצה ללמוד תלמיד רוצה ללמוד ורב אינו רוצה ללמד, ברם הכא רב רוצה ללמד ותלמיד רוצה ללמוד ע"כ. עם מה שאמר זה המאמר נבין לאמר אנכי ה' אלהיך, כלומר הואיל ודבר ה' לכל אחד כפי פנים שלו לזה היה הדבור אנכי ה' אלהיך בלשון יחיד:
<b>עוד</b> נאמר בלשון יחיד כמו שאמר במדרש ז"ל. ברוך הוא שבחר בישראל מכל באי עולם ומכל מעשה ידיו וקנה אותם קנין גמור וקראם בנים ועבדים פעמים שהוא מדבר עמהם כשהוא מדבר עם רבים באהבה שאהב אותם, פעמים שהוא מדבר עמהם כשהוא מדבר עם יחיד, לפיכך חייב אדם לומר אימתי יגיעו מעשי כמעשה אברהם יצחק ויעקב מעשים טובים ותלמוד תורה, לפיכך חייב אדם לומר בשבילי נברא העולם ע"כ. א"כ לזה היה בלשון יחיד כדי שיאמר האדם כמו שדבר הקב"ה עם האבות כך דבר עמי א"כ צריך אני להגיע מעשי למעשיהם שכמו שדבר עם האבות דבר עמי, לאברהם אמר אני ה' אשר הוצאתיך מאור כשדים, וליצחק אמר אנכי אלהי אברהם אביך, וליעקב אמר אני אלהי אברהם אביך ואלהי יצחק, א"כ צריך לערוך מעשי למעשיהם, וכן כדי שיאמר בשבילי נברא העולם, א"כ כשתעיין שאני מדבר כאחד שמדבר עם בנו באהבה ודאי שלא יהיה לך אלהים אחרים, מאחר שאתה מעריך שתמיד דבורי עמך פנים בפנים, זהו על פני:
<b>ובמדרש</b> דבר אחר אנכי ה' אלהיך, קיימתם אותו אני אמרתי אלהים אתם, עברתם עליו אכן כאדם תמותון, לא יהיה לך קיימתם אותו ופניתי אליכם, עברתם עליו ונתתי פני בכם. א"כ פירוש על פני שלא יחולו עליך פנים של זעם, ובפרשת יתרו שם כתבתי ענין אחר, וכן לא תעשה לך פסל שהכל יהיו פסולים בעיניך, ובזה לא תשחחוה להם ולא תעבדם וגו', ומזה גם כן לא תבא לישבע בשמו לשוא כי ייקר בעיניך:
<b>שמור</b> את יום השבת, בדברות ראשונות שהם דבריו של הקב"ה שאין שכחה לפניו אמר זכור, אבל כאן שהם דבריו של משה אמר שמור, שמור כלומר המתין כמו ואביו שמר את הדבר כלומר המתין לביאת שבת כאדם שממתין לביאת המלך ומכין מה שצריך ממאכל ומשתה ומלבוש, וכן אז"ל מחד בשבא לשביך, פי' מיום ראשון יכין לצמצם ולשמור לשבת. וכדי שלא תאמר מאחר שה' אמר זכור איך ישנה משה ויאמר שמור, לזה אמר כאשר צוך ה' אלהיך, לומר שה' שמור גם כן אמר, שזכור ושמור בדבור אחד נאמרו:
<b>עוד</b> אמר זכור את יום השבת, אמר להם לישראל זכור את יום השבת הידוע שהוא עוה"ב שאין בו לא אכילה ולא שתיה, כן אתם לא תמשכו אחרי אכילה ושתיה, ואיך תזכרו דבר זה מהמן שלא היה יורד ביום השבת, מכאן תדעו שאין בו אכילה ושתיה, זהו לקדשו כי ממיעוט אכילה ושתיה יבא לידי פרישות וקדושה, אבל משה שראה שהלכו אחר התאוה שנאמר התאוו תאוה והוציאו לעז על המן והם ממתינין ליכנס לארץ לאכול מפריה, לזה אמר שמור שישמרו עצמן מרבוי האכילה, כי במדבר היו שומרים אותו בעל כרחם שלא היה שם לא גנות ולא פרדסים, הרי היו אנשים שיצאו ללקוט ולא מצאו, לא כן בארץ, לזה אמר שמור שישמרו עצמן:
<b>ובמדרש</b> שמור את יום השפת לקדשו, במה אתה מקדשו במקרא במשנה במאכל במשתה וכסות נקיה אע"פ שאמר ר"ע עשה שבתך חול ואל תצטרך לבריות יקח אדם מעט בשר ואל ירבה ביין שנאמר אל תהיה בסובאי יין, לא זכה אדם לתורה שיכנסו בתוך מעיו יבקש רחמים על אכילה ושתיה יתירה שלא תכנס בתוך מעיו, שנאמר צרפתיך ולא בכסף בחנתיך בכור עוני מה הכור הזה אפילו אתה נותן בו כל עצים שבעולם הוא שורפן ומפסידן כך גרונו של אדם אפילו אתה נותן בו כל אכילות שבעולם הוא מפסידן, מכאן אמרו ג' קדושות הן קדושת שמו של הקב"ה שנאמר ואתה קדוש יושב תהלות ישראל, וקדושת שבת שנאמר ושמרתם את השבת וגו', וקדושתן של ישראל שנאמר קודש ישראל לה' ע"כ. הרי שהשוה קדושת ישראל לקדושת השבת וקדושת השבת לקדושת המקום, ואמר שנאמר ואתה קדוש יושב תהלות ישראל, שכביכול יושב וממתין לתהלתן של ישראל, ואם היא תהיה בכרס מלאה ודאי שלא תהיה מקובלת. וכבר כתבתי בפרשת פנחס שלא נזכר יין בכל הקרבנות כי אם במוסף של ר"ח לפי שנתמעטה וצריך להחזיק' ולתמכה, אבל בכל שאר המועדים לא אמר אלא ונסכו, וכן אמר בחול ונסכו רביעית ההין ונסכו בגי' קולו, שהיו הלוים מגביהים קולן בשיר כשהיו מנסכין היין, כן צריך להרים קולן בתושבחות ובלימוד התורה, כמו שאז"ל שאמרה תורה לפני הקב"ה עכשיו יכנסו לארץ וכל אחד ואחד יתעסק בשדהו ובכרמו תורה מה תהא עליה, אמר לה בתי נתתי כבר להם שבתות ויו"ט שיתעסקו בתורה, לזה אמר המאמר ואל ירבה ביין שהיין מביא כל רעה שבעולם. לזה אמר שמור:
<b>ואמר</b> שורך וחמורך, ובדברות ראשונות לא אמר לא שור ולא חמור, לפי שבדברות ראשונות היו במדבר אין להם צורך לא בחמור ולא בשור שבותים ועומדים הם, לזה לא נזכרו. אבל בכניסתם לארץ יש להם צורך שור לחרישה וחמור לטעינת התבואה, לזה הזהירם עליהם:
<b>ואמר</b> וזכרת כי עבד היית, ובדברות ראשונות אמר כי ששת ימים עשה ה' וגו', אלא דור המדבר דור דעה והיו מאמינים בחדוש העולם לזה הביא להם ראיה מחדוש העולם, אבל דורות אחרים לא יאמינו ויאמרו הרוצה לשקר ירחיק עדיו, לזה אמר משה איני מביא לכם ראיה אלא ממה שראית בעיניך לזה אמר וזכרת כי עבד היית וגו':
<b>עוד</b> טעם אחר למה שינה כאן משה ואמר וזכרת כי עבד היית ולא אמר כמו שאמר פרשת יתרו כי ששת ימים, לפי שמשה נתן עצה לפרעה שיתן להם יום אחד בשבוע כדי לנוח בו כדי שיוכלו לעשות מלאכה בשאר ימים ויסבלו השעבוד ונתן להם יום שבת, זהו ישמח משה במתנת חלקו, ולזה כאן אמר להם לישראל ראוי הוא עליכם לקיים זה הדבור, שאלולא זה לא הייתם יכולים לסבול העול, ולפי שאמר משה מפי עצמו אמר להם כן, אבל דברות ראשונות שהם מפי הגבורה אמר כי ששת ימים. ומה שאמר למען ינוח עבדך ואמתך כמוך כבר אמר אתה ובנך ובתך עבדך ואמתך למה חזר ואמרן. ולא אמר שורך וחמורך ושאר הבהמות, יש מי שכתב ששני הגופים הראשונים נקראים עבד ואמה לפי שהן משועבדין לג' אם יתקן אם לאו, בערך זה נקראים עבד ואמה ויש להם מנוח ומרגוע ע"י תיקון הג', אבל הג' נקרא בן, ולזה אמר כבד את אביך שהוא הראשון ואת אמך שהוא השני, ובראשונות לא אמר כן לפי שלא היו צריכין לגלגול, אבל אחר שחטאו הוצרכו לגלגול כאז"ל:
<b>כבד</b> את אביך ואת אמך כאשר צוך ה' אלהיך. אמר כן זה יובן ממה שאז"ל על פסוק ראש דברך אמת אז"ל (קדושין ל"א) ראש דברך ולא סוף דברך, אלא כשאמר הקב"ה אנכי ה' אלהיך אמרו האומות לעצמו הוא דורש כשאמר כבד את אביך ואת אמך אמרו אמת הוא אומר זהו מסוף דברך נתאמת ראש דברך, זהו אומרו כאן כאשר צוך ה' אלהיך וגו', שבצווי זה נתאמת דבורו של מקום:
<b>למען</b> יאריכון ימיך ולמען ייטב לך, בדברות ראשונות לא אמר. ייטב לך, אלא לפי ששכר כבוד אב ואם הוא אריכות ימים ואם יעשה שאר עבירות כמו ע"א יתקצרו ימיו כמו שאמר פן תשחיתון וכו' לא תאריכון ימים עליה כי השמד תשמדון וכו', לזה יארכון כתיב שלא יהיה לו כ"כ אריכות ימים, ומה שכרו של כבוד אב ייטב לך ייטב הוא בעולם שכולו טוב, שהוא לעוה"ב, אבל אם עבד ע"א יהיה עונשו בעוה"ז, לזה אמר ייטב לך על האדמה ולא לעוה"ב, ואמר למען יאריכון ימיך ולמען ייטב לך ב"פ ולמען, מצאתי כתוב שאדם מתגלגל ג"פ זאח"ז לתיקון ר ל אחר שנתקן, והראשון נקרא אב והשני נקרא אם, שעדיין לא הגיע למעלה עליונה, ועל זה מזהיר לשלישי שיכבד האב שהוא הראשון והאם שהוא השני כי שניהם מקוים לו, ולזה ב"פ למען, למען יאריכון ימיך הוא על השני, ולמען ייטב לך על הראשון, ולזה אמר על האדמה שבראשון קונה לו מקום בג"ע הארציי כנזכר בזוהר חקת (דף קפ"ב) ע"ש, ומה שלא אמר כן בדברות הראשונות לפי שהיו בני חורין ממלאך המות ולא היו צריכין לכך חבל אחר שחטאו באו למדה זו, והבן:
<b>לא</b> תרצח ולא תנאף ולא תגנוב וכו', אמר ולא בתוספת ווי"ן, ובדברות ראשונות לא נאמר בהם ולא בוא"ו וכאן אמר בתוספת ווי"ן, לפי שבדברות הראשונות נאמרו כולם מפי הגבורה בדבור אחד מה שאין הפה יכול לדבר ואין האוזן יכולה לשמוע, לזה לא נאמר ולא בתוספת וא"ו, אבל כאן הוא דבור משה שהוא בשר ודם אינו יכול לדבר אם לא יתן פיסוק וריוח לדבריו, לכך באו הווי"ן בסיפור דבריו ולא ולא וגו':
<b>ובזוהר</b> אמר ליה רב יוסי אמאי לא כתיב ולא תרצח כהני אחריני, א"ל בגין דרגא דדיינא בגבורה תליא ולא באתר דרחמי ובגין דבעין ה' ווי"ן איתוסף וא"ו ולא תתאוה דהא בלא תרצח לא בעי למשרי וי"ו ואיתוסף הכא ע"כ. ומה שאמר בגין דבעיין ה' ווי"ן הוא מפני שמשנה תורה מפי עצמו אמרו, ופי' מפי עצמו הוא פי ה' שהיא ה' אחרונה, והבן היכן רומז פי והיכן רומז עצמו, ובזה תבין ה' ווי"ן. וכאן אמר לא תתאוה ובדברות ראשונות לא אמר, לפי שעמדו על הר סיני ופסקה זוהמת החמדה של ונחמד העץ להשכיל לזה לא תחמוד כלו' לא יש חמדה שכבר פסקה הזוהמא, ופי' לא תחמוד אשת רעך כמו שעשתה אשת רעך שהיא חוה, ולזה על לא תחמוד בדברות ראשונות שני גרישין ועל לא תחמוד כאן טרחא. לומר שלא תחמוד אינו חוזר לאשת רעך אלא לא תחמוד סתם כמו שעשת אשת רעך אבל אחר שהאספסוף אשר בקרבו התאוו תאוה ויבכו גם בני ישראל והמשיכו עליהן גם כן הזוהמא לזה הוצרך משה לפסקן ואמר לא תחמוד ולא תתאוה, וכאן אמר שדהו ובראשונות לא אמר לפי ששם היו במדבר ולא היה להם לא שדות ולא כרמים אבל כאן הם נכנסים לארץ:
<b>את</b> הדברים האלה דבר ה' אל כל קהלכם לומר שלא יעלה בדעתכם לומר הואיל ויש שנוי בין דברות ראשונות לאלו אני הוספתי מדעתי, לזה אמר את הדברים האלה בלי שום תוספת ובלי מגרעת דבר ה' והיה קול גדול ולא יסף, היה קול גדול שכל הדברות והתוספת שתמצא כאן הכל היו כלולים בו לזה לא הוצרך להוסיף ולומר, כמו זכור שם היה כלול שמור וכולם בדבור אחד נאמרו לזה לא הוסיף לומר לך שמור שכלול היה בזכור, וכן כל השאר:
<b>ויהי</b> בשמעכם את הקול מתוך החושך. במדרש אמר למה השמיע הקב"ה את קולו מתוך החושך ולא מתוך האור, למה הדבר דומה למלך שהיה משיא את בנו ותלה בחופת בנו מסכות שחורות אמר להם יודע אני שאין בני ממתין עם אשתו מ' יום שלא תאמרו למחר המלך היה אסתרוגלוס ולא היה יודע מה שאירע לבנו, כך המלך זה הקב"ה והבן אלו ישראל והכלה זו התורה והקב"ה יודע שאין ישראל ממתינין בדברים אלא מ' יום לפיכך השמיע קולו מתוך החושך, ע"כ:
<b>ותאמרו</b> הן הראנו ה' אלהינו את כבודו וגו' היום הזה ראינו כי ידבר אלהים, היא הבינה כמו שאומר אחר כך השמע עם קול אלהים חיים כמונו ויחי, אמרו כיון שקדם בידיעתו ית' שעתידין לחטוא כמו שאמר מתוך החושך כאילו חטאו והיה מן הראוי שנמות ואנו רואין שדבר עמנו ולא מתנו לפי שהוא פעם ראשונה אבל אם יוספים אנחנו לשמוע ומתנו לזה קרב אתה ושמע וגו'. ואת תדבר אלינו רצו שאדבר עמהם מאתרא דנוקבא, לפי שאינו דומה עובר על דברי מלך לעובר על דברי הסרסור:
<b>או</b> יאמר אם יוספים לשמוע, אחר שדבור שני הוא לא יהיה לך אלהים אחרים, והיה ראוי שמי שעבר על דברי מלך והמרה את פיהו שימות ולמה לא מת, לפי שאנכי ולא יהיה לך כולם בדבור אחד נאמרו אילו היה נאמר דבור לא יהיה לך בדבור בפני עצמו היינו מתים מאחר שאמר הדבור ושנה עליו:
<b>ובזוהר</b> ואת תדבר אלינו, אמרו לא בעינא בתוקפא עילאה דלעילא אלא מאתר דנוקבא ולא יתיר, ואת תדבר דייקא, אמר משה חלישתון חילא דילי חלישתון חילא אחרא, דאלמלא לא אתרחקו ישראל ואשמעון כל ההוא קלא כד בקדמיתא לא הוה יכיל עלמא למיהוי חריב ואינון הוו קיימין לדרי דרין דהא בשעתא קדמיתא מיתו מ"ט בגין דהכי אצטריך פי' להעביר זוהמת הנחש לבתר דחיו וקמו וקא סגו ובעא קוב"ה לאעלא לון לאילנא דחיו דקאים על ההוא אילנא דמותא בגין למהוי קיימין לעלמין אתרחקו ולא בעון כדין איתחלש חילא דמשה עליהו ואתחליש חילא אחרא אמר הקב"ה אנא בעינא לקיימא לכו באתר עילאה ולאדבקא בחיים אתון בעיתון אתר דנוקבא שריא, לך אמור להם שובו לכם לאהליכם כל חד יהך לנוקבא ויתיחד בה, ועם כל דא כיון דישראל לא עבדו אלא בדחילו עילאה דהוה עלייהו לא אתמר עליהו אלא מי יתן והיה לבבם זה להם, מכאן אוליפנא כל מאן דעביד מלה ולביה ורעותיה לא הוה לסטרא בישא אע"ג דאיהו ביש הואיל ולא עביד ברעותיה עונשא לא שריא עליה ולא כבר נש אחרא, וקב"ה לא דאין ליה לביש. ע"כ:
<b>הטיבו</b> כל אשר דברו, לא אמר טוב דברו אלא הטיבו הטיבו לאחרים למאן לכ"י שהם נתרצו בה כמו שאמרו ואת תדבר אלינו, א"כ צריך שירד לה השפע ואחר כך היא תשפיע לכם, ואתה פה עמוד עמדי דאסתלק מנוקבא ואתדבק באתר דדכורא. והשלים הענין ארץ זבת חלב ודבש וסמיך שמע ישראל לומר שהמתיקות היא עבודת הבורא וייחודו:
<b>שמע</b> ישראל ה' אלהינו וגו'. בפרשה זו תמצא שאמר משה ג"פ שמע, ועתה ישראל שמע אל החוקים, ויקרא משה אל כל ישראל ויאמר אליהם שמע ישראל אל החקים ואל המשפטים, ופסוק זה שמע ישראל ה' וגו', לפי שיש עובדים לאור היום כשמתחיל להאיר כמו שאמר בזוהר פרשת תשא (דף קפ"ח) רבי יוסי ורבי חייא הוו אזלי בארחא אדהוו אזלי רמש ליליא יתבו אדהוו יתבי נהיר יממא אמרו נקום וניהך קמו ואזלו שריאת צפרא לאנהרא א"ר חייא חמי אנפוי דמזרח דקא מנהרי אמר השתא כל בני מדינחא דטורי נהורא סגדין לגבי האי נהורא ופלחין ליה עד לא יפוק שמשא דהא כיון דנפיק שמשא כמה אינון דפלחין לשמשא ואילין אינון דקא פלחין לנהורא דא וקא קראן להאי נהורא דנהיר באתר שמשא עד לא יפוק לה דמרגלא דנהיר ואומאה דילהון באלה דמרגלא דנהיר ואי תימא דדא פלחנא למגנא הוה מיומין עתיקין קדמאין חכמתא ידעו ביה ע"כ. ויש עובדים לירח ויש עובדים לכוכבים ומזלות, לזה ישראל מקדימין לאור הבוקר ומכחישים אותם ואומרים כל ברואי מעלה ומטה יעידון ויגידו כולם כאחד ה' אחד ושמו אחד. ולפי שאלו הם מעט שיש להם עבודה זו לא תקנו לומר אחריו בשכמל"ו, ויש שעובדים לשמש שכל מלכי מזרח ומערב מניחין כתריהם מעל ראשיהם ומשתחוים לה, לזה תקנו רז"ל זמן ק"ש של שחרית קודם זריחת השמש, כמו שאמרה המשנה ירד לטבול אם יכול לעלות ולהתכסות ולקרות קודם הנץ החמה יעלה ואם לאו יתכסה במים ויקרא, כל זה למה מקמי דליפוש רוגזא, דכיון שרואה הקב"ה כן הוא כועס ואומר בטובה שעשיתי להם בה הם מכעיסים אותי, לזה ישראל מקדימין ואומרים שמע ישראל ה' אלהינו ה' אחד, כיון שרואה הקב"ה כן כביכול יש לו נחת רוח ואומר די לי שישראל מיחדים אותי שבשבילם בראתי העולם והאור והשמש והירח, ורז"ל מרוב יראתם שלא תצא השמש וליפוש רוגזא תיקנו לומר קודם הקרבנות פסוק שמע כו' ואומרים אחריו בשכמל"ו, שאומרים אשרינו מה טוב חלקנו שאנו משכימין ומעריבין ואומרים שמע ישראל וגו'. והג שמע ישראל, כל אחד יש לו כונה בפני עצמו, של אור היום שאומר ה' אחד ושמו אחד, הוא נגד עשר דאצילות, ולזה אין אומרים בשכמל"ו, לפי שאין מאריכין בהם שהם כולם אחד ואין אתה יכול לומר משל לבת מלך שהריחה וכו'. שמע דלעולם יהא אדם ירא שמים הוא רמז לעשר דבריאה, ואע"פ שאומר בשכמל"ו עכ"ז כולם נבראו כאחד שנאמר ביום עשות ה' אלהים ארץ ושמים, וק"ש של יחוד הוא רמז לעשר דיצירה, ומאריכין בה לחבר עמה עשר דעשיה שכאן יש אריכות ומשל לבת מלך., והבן כל זה, ואשאל מחילה וסליחה וכפרה שלא אהיה הולך רכיל מגלה סוד, שמ"ע שי"ן מ"ם עי"ן סודם עשר, שצריך לכוון בכל העשר. שמע אז"ל נוטריקון שדי מלך עולם, שחרית מנחה ערבית, שאו מרום עיניכם, לפי שבאלו הג' זמנים הם עת רצון. שהאבות בחרו אותם והתפללו בהם, אברהם שנאמר וישכם אברהם בבקר אל המקום אשר עמד שם ואין עמידה אלא תפלה יצחק ויצא יצחק לשוח בשדה בשיחה נאה, לפנות ערב לפנות הערב והברכה לבניו לבטל הדין שלא ישלטו בעולם ולא יעשו שמד, לשוח בגימ' שמד, בשדה לבעל השדה שהוא עשו יודע ציד איש שדה, כי נטו צללי ערב נטו על העולם לשלוט על הבריות, ויצחק שהוא אב רחמן בגבורתו עומד כנגדן, יעקב נאמר ויפגע וילן ואין פגיעה אלא תפלה, ואלו הג' זמנים הם עת חסד, שחרית יומם יצוה ה' חסדו, מנחה לרוח היום תרגום למנח יומא, שכל עוד שהשמש עולה יש קצף בעולם מכובדי השמש לומר שאלהיהם הוא בעלוי, ואילולא השכמתו של אברהם היה נחרב העולם אלא שהוא מנהג עולמו בחסד, ולעת המנחה יש נחת רוח, לפי שהשמש היא בירידה והתחילה להראות חסרונה וגריעותה, ולעת ערב יש להם לבריות נחת רוח מעמלם וטרחם כי הם ישנים ונחים מיגיעם וטרחם, שנאמר ישנתי אז ינוח לי, ושכבת וערבה שנתך, זהו לשון עריבות שאז יש עריבות בשינה מה שאין כן בשינת היום כי אדרבא היא מזקת, לזה שאו מרום עיניכם באלו הג' זמנים שהם עת רצון. ואע"פ שעת ערב הוא זמן ששולט סטרא אחרא שנ' בו תרמוש כל חיתו יער עכ"ז המאור הגדול שהוא השמש כבה נכבה שהיא הע"א הגדול שהרוב עובדים לה יותר מהירח לפי שרואין שהירח מתמעטת והולכת והלקות שלה הוא יותר מלקות השמש לזה עובדיה מעטים, ויעקב כיבה השמש שנ' וילן שם כי בא השמש, ואחז בעקבו שנאמר וידו אוחזת בעקב עשו א"כ היא עת רצון, ומלת שמע כולל לשון שמיעה ולשון הבנה, שצריך שישמיע לאזניו ולעורר הכונה, ויחשוב עצמו כאילו עומד לפני מלך כי אז הוא מכוון בדבריו, כ"ש ביחודו ית' שצריך לכוון כמו שאמר בגמרא שאם אמר שמע שמע משתקין אותו, ומקשה ודילמא לא כוין דעתיה ולבסוף כוין דעתיה ואמר חברותא וכו', פירש"י ז"ל מדבר עם הקב"ה כמו שמדבר עם חבירו פעמים בכונה ופעמים שלא בכונה אי לא כוין מחינא ליה במרזופא דנפחא עד דמכוין, ולכך תמצא עי"ן של שמע רבתי וד' של אחד, לומר שהוא עד עליו אם כיון ואם פיו ולבו שוין ולא יזכירנו בשפתיו ולבו רחק ממנו:
<b>וכתב</b> הר' בחיי ז"ל ומפני זה בפ' בראשית י"ג פ' גן ובפ' זו י"ג פ' אש להודיע כי כל המכוון באחד מחשבונות י"ג מדות נצול מאשה של גיהנם וזוכה לגן עדן וכל מעלותיו שהן י"ג כמו שא"ל ר' יהושע בן לוי ז"ל אשכחי' לרשב"י ז"ל דהוה יתיב אתליסר תכתקי כו' והכונה על מעלות גן עדן ע"כ. ובענין הכונה הוא להרים שפע וברכה מהמקור העליון על דרך המעלות למקום אחד ולחברם יחד בלב אחד, ל"ב אח"ד בגימ' יו"ד ה"א וא"ו ה"א, ואחר כך להעלותה ולחברה לאימא עילאה, שמע הוא מלשון קבוץ כמו וישמע שאול, שצריך לקבצם כולם להרים בכ"י זהו ישראל שר"ת הספירות עולה ישראל, כזה, כח"ב גג"ת נהי"מ מיחדי' כולם כאחד שמע שי"ן מ"ם עי"ן בגי' עשר. ועל דרך הפשט שמע ישראל אבינו ה' אלהינו כמו שאתה תיחד שמו כן אנחנו יוצאי חלציך ניחד, ובזה מתעלה יעקב אבינו כי הוא ייחד שמו בראותו י"ב בנים סביבו והוא עמהם הרי י"ג כמנין אחד לזה ייחד שמו שידע שממנו יבאו עם שמיחדים שמו:
<b>וכן</b> כתב בזוהר פרשת ויצא (דף קמ"ח) ז"ל ת"ח בשעתא דייחדו בנוי ייחוד דלעילא ואמרי שמע ישראל ה' אלהינו ה' אחד דא הוא שלימו עילאה אתיחדא ביחודא חד, כדון אתחבר יעקב אבהן ונטיל ביתיה ויתיב ביה בחבורא חדא עם אבהן לאתחברא כו' שמע ישראל האי קרא תינח בשעתא דאמרו בנוי דיעקב לאבוהון או משה לישראל אבל השתא דכולי עלמא קא אמרי שמע ישראל למאן קא אמרי אלא הא תנינא יעקב לא מית וקב"ה חתים ליה גו כורסא דיקריה למהוי תדיר סהדא על בנוי דקא מיחדי שמיה בכל יומא תרין זמנין וכד אינון מיחדי שמיה דקב"ה ואמרי שמע ישראל הוא סהיד עלון דאינון מיחדי שמיה דקב"ה כדקא חזי בההיא שעתא נטלי ליה ליעקב בד' גדפין פרישן לד' סטרי עלמא וסלקי ליה לקמי דקב"ה ומברך ליה בז' ברכאן פתחי כלהו ואמרי זכאה איהו אבא דזרעא דא אוליד בארעא זכאין אינון בנין דקא מעטרו לאבוהון הכי, בההיא שעתא קול קרי שמיא פתח ואמר בשכמל"ו ויעקב מתעטר בי"ג נהרי אפרסמונא דכיא וקאי תדיר כקרתא דמקפא שור על בנוי קמי קב"ה ולא שביק דינא תקיפא לשלטאה עלייהו וכל בני עלמא לא יכלי לשיצאה לון דכתיב ואתה אל תירא עבדי יעקב וגו':
<b>ובכוונת</b> היחוד לרב המנונא סבא פ' ויקהל (דף רי"ו) א"ל רזא דיחודא איצטריך ליה לההוא דאתחזי לעלמא דאתי ליחדא שמא דקב"ה וליחדא שיפין ודרגין עילאה כלהו באתר דאיצטריך קשרא ודא הוא רזא דכתיב שמע ישראל ה' אלהינו ה' אחד, ורזא דשמע שם דסליק לע' שמהן ודא הוא כללא חד ישראל ישראל סבא בגין דאית זוטרא דכתיב כי נער ישראל וגו' ודא איהו ישראל סבא רזא חדא בכללא חדא ולבתר אתכלילו דא בדא בכללא חדא כדין אצטריכו ליחודא שיפין ולחברא תרין משכנין כחדא וכלהו שייפין ברעו דלהא לאסתלקא בדביקותא דאין סוף לאדבקא כולא כחדא למהוי רעותא חדא עלאי ותתאי ורזא דא יהיה כד"א יהיה ה' אחד ברזא דיהיה י' ליחדא ולאדבקא ביה דאיהו היכלא פנימאה לאתר גניזו דהאי נקודה עילאה דאיהו י' ודא הוא רזא ה' אלהינו אילין תרין אתוון דאינון י"ה לאכללא כל שיפין בההוא, אתר דנפקא מינה דאיהו היכלא פנימאה לאתבא מלין לאתרא לעקרא ויסודא ושורשא דילהון עד ההוא אתר דשרשא דברית ולבתר אינון תרין אתוון אחרנין דאיהו י"ה ליחדא ולדבקא י' בה"א איהו רזא דברית קדישא והא ה' איהי היכלא לאתר גניזו דהא רזא דברית קדישא איהו ואע"ג דאיהו וא"ו תנינא אבל י' רזא דיליה ליחדא לון כחדא, אחד ליחדא מתמן ולעילא כולא כחדא ולסלקא רעותא לאתקשרא כולא מתתא לעילא בקשורא חד ולסלקא רעותיה בשלימו ברחימו ודחילו לעילא לעילא דלא אשתבק ריעותא דכל אינון דרגין ושייפין אלא בכלהו יסתלק לאדבקא לון ולמהוי כלא בקשורא חדא באין סוף ודא הוא ייחודא דרב המנונא סבא דאוליף מאבוי ואבוי מרביה עד פומיה דאליהו' ושפיר איהו יחודא בתקוניה ע"כ. כונתו בשם הראשון לייחד יו"ד עם ה"א ראשונה ולהמשיך להם מהמקור זהו ה' אלהינו עד היסוד והסימן יהיה י' עם ה"א ויו"ד שהיא הברית עם ה"א אחרונה, אחד לקשר הדל"ת עם ח' מדות ולקשרם כולם באל"ף באין סוף ולעשותם כולם קשר אחד כמו שהיו כי לצורך העולם נאצלו, והבן מעילא לתתא:
ובפרשת תרומה דף קס"ב ביחוד ר' יוסי מתתא לעילא ז"ל פתח רבי יוסי במלין דק"ש ואמר כתיב שמע ישראל ה' אלהינו ה' אחד כלא לאכללא עילא ותתא כחדא בייחודא חדא, שמע שם ע', הכא אתכליל האי שם באינון ע' שמהן עילאין דהאי שם אתברכא מנייהו ואתכליל בהו ואיצטריך לאכללא לון כחדא בייחודא חד ולשויא רעותיה בהו, דהא ודאי ע' שמהן אינון ברתיכא עילאה ומהאי רתיכא אתברכא האי שם ואתכלילת בגויהו ולבתר ישראל בכלל, אבל הא תנינן דא ישראל סבא למהוי ישראל בכללא חדא ההוא אתר דביקותא דכולא, ועל דא שמע ישראל, השתא אדבקת אתתא בבעלה והוי כלא בכללא חדא. ישראל קא מיחד ג' סטרין ה' אלהינו ה' למהוי כלא חדא, ודא רזא דיחודא בג' סטרין כמא דאוקמיה בוצינא קדישא ואתער ביה בכמה דוכתי ולית לן רשו לאתערא ביה יתיר, ודאי בר נש דקא מיחד שמא דקב"ה עילא ותתא כדקא יאות שכינתא אתיא ושריא על רישיה ומברך ליה בז' ברכאן וקרי עליה עבדי אתה ישראל אשר בך אתפאר ע"כ. כונתו שמע שם שהיא כנסת ישראל מתברכא מע' שמהן שהן אברהם יצחק ויעקב, בסוד ויסע ויבא ויט, על ידי ישראל, ה' אלהינו ה', לכלול ג' עליונות זהו ממטה למעלה, ובדף קס"ב תמצא יחודו של רבי יוסי ז"ל יחודא איהו בגונא דתפלין דרישא ותפלין דדרועא בתפלין דרישא ד' פרשיין והא אתמר והכא ג' שמהן אינון, התם ד' פרשיין כל חד וחד בלחודוי והכא ג' שמהן וכו' מה בין האי להאי אלא אינון ד' פרשיין והא אתערו להו חד נקודא קדמאה עילאה והיא קדש לי כל בכור וחד רזא דעלמא דאתי והיא והיה כי יביאך וחד ימינא שמע וחד שמאלא והי' אם שמע וכו', לאילין רזא דתפלין דרישא והכא רזא דיחודא דא ג' שמהן ואינון בגונא דאינון ד' פרשיין, ה' קדמאה דא נקודא עילאה ראשיתא דכולא, אלהינו רזא דעלמא דאתי, ה' בתראה כללא דימינא ושמאלא כחדא בכללא חדא, ואלין אינון תפלין דרישא, ודא איהו יחודא קדמאה תפלין דדרועא כללא דכל הני כחדא ודא איהו רזא בשכמל"ו הכא כללא דאינון תפלין דרישא דאתכלילו גו תפלין דדרועא ועל דא אינון בחד ביתא, ורזא דא ברוך דא רזא דנקודא עילאה דאיהו ברוך דכל ברכאן נבעין מתמן, ואי תימא עלמא דאתי, אקרי ברוך לאו הכי דהא, נקודא עילאה איהו דכר עלמא דאתי נוקבא איהו ברוך ואיהי ברכה, ברוך דכר ברכה נוקבא, ועל דא ברוך איהו נקודא עילאה, שם דא עלמא דאתי דאיהו שם גדול כד"א ומה תעשה לשמך הגדול, כבוד דא כבוד עילאה דאיהו ימינא ושמאלא וכולהו כלילן בהאי תפלה של יד דאיהו מלכותו ונטיל כולא בגויה ובהאי מלכותו אתכלילן ביה עלמין כלהו למיזן לון ולספקא בכל מה דאצטריכו ודא איהו יחודא דתפלין דרישא ותפלין דדרועא, כגונא דרזא דיחודא דתפלין הכי הוא יחודא דכולא ודא איהו ברירא דמלה והא שדרנא יחודא דא קמיה דר' שמעון בוצינא קדישא ואמר לי דהא בד' גוונין אסתדר יחודא ודא ברירא מכלהו והכי הוה ודאי וכלהו רזא דיחודא ע"כ. הרי כונתו בשם הראשון דא נקודא עילאה שהיא החכמה עם הקוץ, אלהינו בבינה, ה' כולל ימינא ושמאלא, אחד דא כ"י דאיהי תפלה דדרועא, והכונה בברוך שם כבוד מלכותו, ברוך רזא דכל ברכאן נבעין מתמן שהיא החכמה, שם הוא הבינה, כבוד כבדו כ"ב ד"ו תורה שבכתב ושבע"פ דא ימינא ושמאלא מלכותו היא המלכות מלמעלה למטה בין בשמע בין בברוך שם כבוד:
<b>ובפרשת</b> פנחס פתח ר"ש ואמר שמע ישראל ה' וכו' ע' רברבא אוף הכי ד' וסימנא עד, היינו דכתיב עד ה' בכם אשתאר אתוון ש"ה, וא"ח, אתוון אשמח, וסי' אנכי אשמח בה' דזמינא ליה שמחה וחדוה מלעילא ע"כ. וכן יהיה לו יד ושם שכן ה' אלהינו ה' אותיותיו י"ד וכן אותיות ברוך שם וכו' יהיה לו ב' ידות לכן בארצם משנה יירשו, י"ד י"ד הם כ"ח שכביכול נותן כח למעלה שנאמר ועתה יגדל נא כ"ח אדני, ויהיה לו כח שנאמר צדיק מושל יראת אלהים שהקב"ה גוזר גזירה והוא בכחו מבטלה, ויש בפסוק שמע כ"ה אותיות ובפסוק ברוך שם כ"ד אותיות הם מ"ט, לומר שכל האומר שמע ישראל בכונה כאילו למד כל התורה שהיא במ"ט פנים טהור ומ"ט פנים טמא, מ"ט מ"ט הם מ"ט של שחרית ומ"ט של ערבית, כן כתב בעל באר מים חיים. ואמר בתיקונים על פסוק ויפן כה וכה שראה שלא קרא ק"ש דאית בה כ"ה אתוון וב' פעמים מ"ט הם צ"ח, דודי צ"ח ואדום, שדוחה מעליו מדת הדין, ויש בפ' שמע ו' תיבות וכן בברוך שם, כנגד י"ב צרופי הוי"ה:
<b>ובזוהר</b> פרשת בראשית דף י"ב זה לשונו, פקודא תליתאה למנדע דאית מלכא רברבא עילאה ושליטא בעלמא ליחדא ליה בכל יומא יחודא כדקא יאות באינון שית סטרין עילאין ולמעבד לון יחודא חדא בשית תיבין דשמע ישראל ולכוונה רעותא לעילא בהדייהו, ועל דא אחד איצטריך לארכא ליה כשית תיבין, ודא הוא דכתיב יקוו המים מתחת השמים אל מקום אחד, יתכנסון דרגין דתחום שמיא לאתאחדא ביה למהוי בשלימו לשית סטרין כדקא יאות, ועם כל דא בההוא יחודא איצטריך לקשרא ביה יראה ואצטריך לארכא בדל"ת דאחד ולדא דל"ת דאחד גדולה והיינו דכתיב ותראה היבשה דתתחזי ותתקשר דל"ת דאיהי יבשה בההוא יחודא, ולבתר דאתקשרא תמן לעילא איצטריך לה לתתא באוכלוסהא בשית סטרין אחרנין דלתתא בשכמל"ו דאית בה שית תיבין אחרנין דיחודא כדין מה דהות יבשת אחעבידת ארץ למעבד פירין ואיבין ולנטעא אילנין והיינו דכתיב ויקרא אלהים ליבשה ארץ. בההוא יחודא דלתתא ארעא רעוא שלים כדקא יאות ועל דא כי טוב כי טוב תרי זמני חדי יחודא עילאה וחד יחודא תתאה כיון דאתאחיד בתרין סטרין מכאן ולהלאה תדשא הארץ דשא אתתקנא למעבד פירין ואיבין כדקא יאות ע"כ. ולזה יקוו המים תרין ווי"ן שית דיחודא עילאה ושית דיחודא תתאה שית ושית. אל מקום אחד היינו אחד וצריך ליחדא לון בלב אחד גי' מ"ה שהוא יו"ד ה"א וא"ו ה"א. ויקבל עליו עול מלכות שמים מלמטה למעלה בזאת יבא אהרן אל הקדש, בזאת בגימ' שמע כי משם עולין ובה מסיימין. וכן בספר הזוהר ר' אלעזר שאיל לר' שמעון אבוי אמר סימנא לזווגא דייחודא מנין א"ל ברי אע"ג דאוקימנא מלין לכל סטר וסטר ואתבדרו הכא מלה והכא מלה סימנא דא נקוט בידך והכי הוא כעין סימנא דמדבחא דתנן עלה בכבש ופנה לסובב ובא לו לקרן דרומית וכו, רבי יהודה חייט ז"ל האריך בפי' זה עיין שם בלשכת השמות דף ל"א, וכתב גם כן בדף ר"ז ז"ל, והכונה באופן הזה כי אחר שכיון במלת שמע מה שאמרתי ראוי שיעלה דרך השם הראשון אשר בתפארת עם האחרונות, ובאלהינו יכוין אל הזרועות הפחד והגדולה ויקבע אז כונתו בצד ימין יותר, ובשם הג' יכוין אל הבינה עם השתים שעליה שהיא כלולה מהם ביחוד אמתי, וכשהוא למעלה במזרח שהיא החכמה למעלה מן הכתר אזי היא בכונתו בא' של אחד צריך לזרוק משם כוונתו ולירד דרך המעלות אשר עלה, ויכוין בח' לח' ספירות עד היסוד, ויקבע כוונתו בירידה לצד צפון יותר מצד דרום, ומהצפון שהיא הפחד יביאנה אל הדל"ת של אחד שהיא המערב בדרך רצוא ושוב שיחזור אח"כ הכונה למעלה עד הדרום שכבר הזהירונו חז"ל כל פינות שאדם פונה יהיו לצד דרום ורמזו לזה ושם יניחנה ע"כ:
<b>וכתב</b> בעל באר מים חיים וז"ל, פסוק זה נעוץ סופו בתחלתו ויהיה שמע אחד בשתי מלות אלו נרמז שהמייחד ש"ש כתקנה נצול מאש של גיהנם כמו שניצולו דניאל חנניה מישאל ועזריה, כי ר"ת שמע אחד א"ש וכשנוציא מתיבת שמע השי"ן נשארו מ"ע והם ר"ת מישאל עזריה, וכשנוציא מתיבת אחד א' נשארו ח"ד חנניה דניאל, ונרמז פה שלפי שייחדו ש"ש נצולו מהאש, וכן כל מי שמייחד השם כראוי, וכמו שרמוז בספר הזוהר, ע"כ:
<b>וכתב</b> רקנאטי ז"ל. ודע כי מג' שמות הנזכרים בזה הפסוק יוצא שם בן י"ד אותיות בהתחלף כל אות לאות שלאחריה, והנה ה' בחלופו הוא כוז"ו והוא בגימ' ט"ל בגי' ה' אחד, ונזכר ב"פ שחרית וערבית, ב"פ ט"ל הם ע"ח שהוא בגי' היה והוה ויהיה. ותיקנו רז"ל לומר בק"ש בשכמל"ו לפי שאמרו יעקב אבינו, ותיקנו לאמרו בלחש לפי שלא אמרו משה ואמרו משל לבת מלך שהריחה ציקי קדרה תאמר יש לה גנאי לא תאמר יש לה צער התחילו עבדיה מביאין לה בחשאי ודבריהם דברי אלהים חיים ועליהם נאמר להבין משל ומליצה, בת מלך היא השכינה שהרגישה שישראל מיחדים שם שמים בלב אחד, ולשון ציקי קדרה מלשון כי לה' מצוקי ארץ, וכשלא היה לה זכר באותו יחוד כביכול היתה מצטערת שלא נתיחד כבודה בכבוד שמים, שכשם שהוא אחד כך היא יחידה שאין יחודו וכבודו נכר אלא בה, ואם היתה אומרת שבח עצמה בפיה יש לה גנאי, אבל ישראל שהם עבדיה והם עיקר החיבה הזכירו שם המיוחד לה בחשאי שלא יהא לה גנאי. ויש מפרשים תאמר יש לה גנאי, אם תשאל השפע כדומה שיש בה חוסר דבר וזהו גנאי, לא תאמר יש לה צער כי היא תאיבה לשפע עליון וצריכה לברכת ה' כ"ל וחבורו ואם אין לה יש לה צער, התחילו עבדיה מביאין לה בחשאי, ומביאין ר"ל לכוין להביא הטובה והברכה והחיים עד העולם ע"כ:
<b>ובזוהר</b> פרשת תרומה (דף קל"ד) אמר בשעתא דקא מיחדי ישראל יחודא דרזא דשמע ברעותא שלים כדין נפיק מגו סתימו דעלמא עילאה חד נהירו וההוא נהירו בטש גו בוצינא דקרדינותא ואתפליג לע' נהורין ואינון ע' להטין בע' ענפין דאילנא דחיי כדין ההוא אילנא סליק ריחין ובוסמין וכל אילני דגינתא דעדן כלהון סלקין ריחין ומשבחין למריהון דהא כדין אתקנת מטרוניתא לאעלא לחופה בהדי בעלה, כל אינון שייפין עילאין כלהו מתחברן בתיאבותא חדא וברעותא חד למהוי חד בלא פרודא כלל וכדין בעלה אתתקן לגבהא לאעלא לה לחופה בייחודא חד לאתיחדא במטרוניתא ועל דא אנן מתערי לה ואמרי לה שמע ישראל אתקין גרמיך הא בעליך ייתי לגביך בתקונוי זמין לקבליך. ה' אלהינו ה' אחד ביחודא חדא ברעותא חדא בלא פרודא דכל אינון שייפין כלהון מתעבדן חד ועיילין בחד תיאובתא. כיון דאמרין ישראל ה' אחד באתערותא דשית סטרין כדין כל אינון שית סטרין אתעבידו חד ורזא דא ו' חד פשיטו בלחוד בלא דביקותא אחרא לגביה אלא איהו בלחודוי פשיט מכלא ואיהו חד. בההיא שעתא מטרוניתא מתקננא ומתקשטא ועיילין לה שמשהא בלחישו סגי לגבי בעלה ואומרים בשכמל"ו דא איהו בלחישו דהכי איצטריך לאעלא לה לגבי בעלה, זכאה עמא דידעי דא ומסדרי סדורא עילאה דמהימנותא וכו', ולקמיה אמר כדין עיילין לה בלחישו לגבי בעלה אמאי בלחישו בגין דלא יתערב זר בההוא חדוה כד"א ובשמחתו לא יתערב זר, ובגין דלא תשלוט עין הרע אנן מחלפי אתוון דלא אמרינן אחד באתגליא בגין דהשתא סטרא אחרא אתדבק בהדה לאו איהי אחד אלא דאנן מיחדי לה בלחישו ברזא דאתוון אחרנין ואמרי ועד, אבל בזמנא דאתי דאתפרש ההוא סטרא ואתעבר מינה כדין יתקרי אחד ודאי דלא יהא בהדה שותפו ודביקו אחרא כד"א ביום ההוא יהיה ה' אחד ושמו אחד באתגליא בהדי' ולאכרזא ולא בלחישו ולא ברזא ועל דא אנן מיחדי לה מההוא סטרא אחרא כמאן דזמין לאחרא למהוי סהיד דיליה בגין דדא איהו סהיד דילן וסטרא אחרא לאו איהו סהדא לגבן בגין דא איהי אתפרשת מההוא סטרא כיון דאתת אנן מעלין לה לחופה לגבי בעלה מלכא עילאה בכל רעותא וכונה דליבא וע"ד איהו אחד, בשעתא דאיהי אתת ועולמתהא ובעאת לאתפרשא מסטרא אחרא אתת כמאן דאזדמנת למחמי ביקרא דמלכא ולא יתיר, והכי מכריזי דיזדמנון למחמי ביקרא דמלכא כדין סטרא אחרא לא ניחא ליה למחמי ואתפריש מינה כד"א צאינה וראינה בנות ציון במלך שלמה, פוקו למחמי כאן, כיון דאתת כל אינון שמשהא עיילין לה לחופה בהדי מלכא בלחישו ברזא, דאלמלא לאו הכי לא אתפריש מנה ההוא סטרא אחרא ויתערבב חדוותא, אבל בזמנא דאתי דאיתפרש מנה ההוא סטרא אחרא כדין ביום ההוא יהיה ה' אחד ושמו אחד, כיון דעאלת לחופה ואיהי בהדי מלכא בחדוא כדון אנן מתערי חדוא דימינא ושמאלא, כד"א ואהבת את ה' אלהיך בכל וגו' והיה אם שמוע וגו' בלא דחילו כלל דהא סטרא אחרא לא אתקרב תמן ולית ליה רשו ע"כ. הסתכל בזה המאמר שאמר שטעם בלחישו דהכי אצטריך לאעלא לה לגבי בעלה, ועוד אמר בלחישו דלא יתערב זר בההוא חדוא, ועוד אמר בגין דלא תשלוט עין הרע, ועוד אמר דבזמנא דאתדבק סטרא אחרא בהדה לאו איהו אחד, פירוש שיש ע"ז בעולם אלא דאנן מיחדין ליה בלחישו דאתוון אחרנין ואמרין ועד, עוד אמר בשעתא דאיהי אתת ועולמתהא ובעית לאתפרשא מסטרא אחרא אתת כמאן דאזדמנת למחמי ביקרא דמלכא כדון סטרא אחרא לא ניחא ליה למחמי ואתפרש כיון דאתת כל אינון שמשהא עיילין לה לחופה בהדי מלכא בלחישו, הרי ה' טעמים למה בלחישו. עוד שמעתי על סדר היחוד על סדר אבי"ע שמע שי"ן בתלת ראשין, בשבת אצילות בריאה יצירה עם עשייה, לפי שבשבת הם בזווג, ובחול בריאה יצירה עשייה, ואומר שמע ישראל עולה מלמטה למעלה, שמע מלשון וישמע שאול שהוא מלשון קבוץ, שמקבץ הכל בכנסת ישראל דרך השער, ישראל היינו ישראל סבא דעשיה ודיצירה ודבריאה ודאצילות, ביום שבת אומרים לו שמע ישראל לפי שצורתו של יעקב אבינו ע"ה חקוקה בכסא הכבוד כמו שאכתוב בעז"ה על פסוק כי חלק ה' עמו בפרשת האזינו, יעקב חבל נחלתו לשון חבל הוא כמו אם חבול תחבול שהוא לשון משכון שלקחו הקב"ה ליעקב אבינו משכון על בניו שלא יאמירוהו באל אחר, ואומרים לו שמע ישראל אבינו, לא יעקב שהוא לשון עקבה ומרמה. וכשהקב"ה שומע כן אומר לו ליעקב בניך לא אמרו יעקב אלא ישראל אשר בך אתפאר, ה' היינו חכמה דאצילות עם קוץ היו"ד דהיינו כתר, אלהינו היינו בינה דאצילות, ה' היינו ג' אבות, כי באצילות כולם אחדות אחד שהם עשר הויות ושכינת האצילות שהוא כתר הבריאה שהיא ה' אחרונה של הוי"ה עשירית, האצילות היא כתר הבריאה לזה מיחד ג"כ עשר דבריאה בא', א היינו כתר דבריאה, ח ח' מדות דבריאה, ד היא שכינה דבריאה, ושכינה היא כתר היצירה לזה מיחד עשר דיצירה עם עשר דעשייה, דבשבת הם מזדווגים ואומר ברוך היינו כתר היצירה עם כתר דעשייה, ומכוון לחכמה במלת ברוך, שם היינו בינה דיצירה ודעשייה, כד"א ומה תעשה לשמך הגדול, כבוד היינו התפארת עם הזרועות, מלכותו היינו מלכות דיצירה ודעשייה לעולם היינו שאר המדות, ועד בגי' פ', אבי"ע עשר לכל חד וחד הם ארבעים וחוזר ומסלקן למעלה היינו פ'. זהו בשבת, ובחול מתחיל מהבריאה בשמע ובאחד מכווין לי' דיצירה. א' כתר, ח' מדות, ד' היינו מלכות, ובברוך שם מכוון לעשר דעשייה, ומלת ועד חוזר ומסלק ומעלה אותן עד עשר האצילות, ע"כ:
<b>ואהבת</b> את ה' אלהיך וגו', אחר שהזכיר היחוד פתח בואהבת, כי כשהאדם מיחד ה' בלב שלם ובכוונה שלימה אז נקשרת נפש המיחד באהבתו של הקב"ה לא תהיה אהבה מיראת העונשים שירא שלא יענישנו אלא אהבה עזה לפי שהוא אלוה גדול ונורא, ויאהבהו על הבריות, כמו שאז"ל ואהבת האהבהו על בריותיו, לזה סמך את ה' אלהיך דיינך בכל מה שדנך, כי בזה תוכר האהבה שהוא דיינך ואתה אוהבו, לא בעת שייטיב לך כי נקראת אותה אהבה תלויה בדבר, ולזה אלהיך, לפי דכל העולם בהשקט ושלוה ואתה בצרה כי צרת רבים אינה צרה, עכ"ז שם תוכר האהבה כי אולי הם ייסורין של אהבה שנאמר כי את אשר יאהב ה' יוכיח, או באו לו על צד הנסיון, או לנקותו, ובהיות אלו הבחינות מגמתו אז תתוסף אהבה על אהבתו. וענין האהבה הוא שיתבונן בתורתו ובמצותיו, ובפרט אם זכהו ה' יתברך והאיר עיניו בסודי התורה והמצות ודאי שיתוסף לו אהבה רבה, לזה סמך והיו הדברים האלה על לבבך, פירוש בכוונה כשידע כוונת כל מצוה ומצוה ויתבונן בה יבא לידי כונה ומהכונה יבא לידי ייחודו ית' כונה בגי' אחד ומיוחד, ויבא למסור נפשו לאהבתו כמו אברהם אבינו שמסר בנו יחידו לשחיטה, וכמו רבי עקיבא שקבל על עצמו הייסורין של מסרקות של ברזל וקבלם באהבה וחיבה עזה, ומהאהבה בא לידי ייחוד, כי אהבה בגי' אחד:
<b>וכתב</b> ספר באר מים חיים שמצא כתוב שלא נברא העולם אלא לעובד מאהבה, אהבה בגי' י"ג, בראשית במ"ק י"ג, והאהבה היא כמו האדם שחשק אשה ונגעה אהבתה בלבו והוא שוגה בה בין בשכבו בין בקומו בין באכילתו בין בשתייתו בין בהליכתו כאילו היא מגמת פניו כן תהיה אהבתו ית':
<b>ובספר</b> הזוהר ואהבת את ה' אלהיך, דבעי בר נש לאתקשרא ברחימותא דכל פולחנא עילאה דבעי בר נש למפלח לקב"ה דיפלח ברחימו דלית לך פולחנא כמו רחימותא דקב"ה, ר"א אמר הני מלי כללא דאוריתא אינון בגין דעשר אמירן דאוריתא הכא אתכלילן והא אוקמוה, ות"ח לית לך מלה חביבותא קמיה דקב"ה כמאן דרחים ליה כדקא יאות, ומה הוא כמה דכתי' בכל לבבך בכל מאי קא מיירי, בלבבך בנפשך במאדך מבעי ליה, מהו בכל, אלא לאכללא תרין לבן, חד טב וחד ביש, ובכל נפשך חד טב וחד ביש, ובכל מאדך דא לא אתיא לדרשא, א"ר אלעזר אף דא לדרשא הוא מ"ט בין דנפל ליה ממוניה מירותא ומסטרא אחרא בין דאיהו רווח ליה בטרחא יתירא, ועל דא כתיב ובכל מאדך, א"ר אבא אהדרנא לקרא ואהבת מאן דרחים לקב"ה אתעטר בחסד בכל סטרין ועביד חסד בכלא ולא חייס על גופיה ועל ממוניה, מנא לן מאברהם כמא דאתאמר דהא לא חס ברחימותא דמאריה על לביה דאיהו יצריה ועל נפשיה ועל ממוניה, ועל לביה לא אשגח על רעותא דיליה בגין רחימותא דמאריה, ועל נפשיה ועל בריה ועל אתתיה בגין רחימותא דמארי, על ממוניה דהוה קאי בפרשת דרכים ואתקין מזונא לכל עלמא, בגין כך אתעטר בעטרא דחסד כמא דכתיב חסד לאברהם, ומאן דאתקשר ברחימותא דמאריה זכי להאי, ולא עוד אלא דעלמין כלהו מתברכאן בגיניה, הה"ד וחסידיך יברכוכה, זכאה חולקהון דאינון ברחימותא, דמריהון מתדבק בהו, לאילין לית להו שיעורא לחולקהון בההוא עלמא. א"ר אלעזר כמה מדורין על מדורין אית להו לצדיקיא בההוא עלמא ומדורא עלאה בכלא אינון ברחימותא אתקשר בהו דהא מדוריהון סליק על כלא מ"ט בגין דקב"ה בהאי אתעטר, ת"ח היכלא דא אהבה אתקרי ובגין אהבה קיימא כלא כמא דכתיב מים רבים לא יוכלו לכבות את האהבה, וכלא ברחימותא קיימא דהא שמא קדישא הכי אשתכח והכי אוקמוה. יו"ד לא אתפרש קוצא דלעילא מנה לעלמין דהא ברחימותא שרי עלה ולא מתפריש מנה לעלמין. ה' אוקמוה דלא מתפרש מן יו"ד ואשתכחו בחדא בחביבותא דלא אתפרשן דא מן דא כמא דכתיב ונהר יוצא מעדן, יוצא לעלמין בחביבותא אתדבק דא בדא, ו' דא הוא תדיר חתן בכלה דא רחימו בחביבותא, וכל מאן דרחים למלכא הא אתקשר בההוא אהבה, ובגין כך ואהבת את ה' ע"כ. ויהיה פירוש ואהבת אם אתה תאהב להקב"ה תתקשר ותדבק עם ה', את ה' אלהיך, ולזה ואהבת מוטעם בזקף קטן, ומה שאמר המאמר דעשר אמירן דאוריתא הכא אתכלילו ואלו הן, א' קבלת עול מלכות שמים שנאמר ה' אלהינו. ב' יחוד ה' שנאמר ה' אחד. ג' אהבת ה' שנאמר ואהבת את ה', ד' תלמוד תורה שנאמר ודברת בם, ה' למוד בנים שנאמר ושננתם לבניך, ו' ז' לקרא ק"ש שחרית וערבית שנאמר ובשכבך ובקומך, ח"ט תפילין של יד ותפלין של ראש שנאמר וקשרתם לאות על ידך והיו לטוטפות בין עיניך. י' מזוזה דכתיב וכתבתם על מזוזות ביתך ובשעריך:
<b>וכתב</b> בספר באר מים חיים ז"ל, עוד תמצא ראש איברי הגוף נזכרים בפרשה זו, שמע לאזנים, טוטפות לעינים, ודברת ללשון, ושננתם לשנים, וקשרתם וכתבתם לידים ימין ושמאל, ובלכתך לרגלים, והלב והנפש שנאמר בכל לבבך ובכל נפשך, ובכלל הנפש האף שבו משיב הרוח, ואזהרה מיצר הרע שנאמר בביתך ולא בבית רעך, הרי בפרשה רמוזים ג' מצות במחשבה, קבלת עול מלכות שמים, יחוד, ואהבת ה', וג' מצות בדבור, תלמוד תורה, למוד בנים, קריאת שמע שחרית וערבית, וג' מצות במעשה, תפלין של יד, ושל ראש, ושל מזוזה., ואלה כוללות כל האמונה כמו שמבואר ליודע קבלתם וסודם. ובירושלמי ר' לוי אמר מפני שעשר דברות כלולים בהם. אנכי ה' אלהיך, שמע ישראל ה' אלהינו, לא יהיה לך אלהים אחרים, ה' אחד. לא תשא, ואהבת את ה', כי מאן דרחים מלכא לא לשתבע בשמיה ומשקר, זכור את יום השבת, למען תזכרו, דאמרו זו מצות שבת שהיא שקולה כנגד כל מצותיה של תורה דכתיב ואת שבת קדשך הודעת להם מצות וחוקים ותורה צוית להם, להודיעך שהיא שקולה כנגד כל מצותיה של תורה. כבד את אביך, למען ירבו ימיכם. לא תרצח, ואבדתם מהרה, מאן דקטיל מתקטיל. לא תנאף, לא תתורו אחרי לבבכם, א"ר לוי לבא ועינא תרי סרסורי דחטאה כד"א תנה בני לבך לי ועיניך דרכי תצורנה, אמר הקב"ה אי יהבת לי עינך ולבך אנא ידע דאת דילי, לא תגנוב ואספת דגנך ולא תגנוב של חבירך, לא תענה ברעך, אני ה' אלהיכם, וכתיב וה' אלהים אמת,. מהו אמת א"ר אבין שהוא אלהים חיים ומלך עולם, א"ר לוי אמר הקב"ה אם העידות לחבירך עדות שקר מעלה אני עליך כאילו העדת עלי שלא בראתי שמים וארץ. לא תחמד בית רעך, וכתבתם על מזוזות ביתך, ביתך ולא בית חבירך, ע"כ, לזה נכתבה פרשה זו אחר עשרת הדברות:
<b>וכתב</b> עוד שיש בפרשה זו ה' פסוקים מתחילין בוא"ו ומסיימין בכ"ף היינו כ"ו כמנין שם הוי"ה כ"ו. וחמשה פעמים כ"ו עולה ק"ל, וזהו סיד מה שאמר רבי שמעון ז"ל, פתח רבי שמעון ואמר סיני דא סלם דאיהו ק"ל, ורזא דמלה הנה ה' רוכב על ע"ב ק"ל, ע"ב דא יו"ד ה"י וי"ו ה"י. ועוד י' י"ה יה"ו יהו"ה. ק"ל, יו"ד, יו"ד ה"א יו"ד, ה"א וא"ו, יוד ה"א וא"ו ה"א, אתוון קדמאין סלקין ע"ב, ועם אתוון תולדין כלהון סלקין ק"ל. ע"ב ק"ל בחשבון ב"ר. ואנת רעיא מהימנא עלך אתמר נשקו ב"ר ואנת רב לעילא ולתתא רבן של ישראל רבן דמלאכי השרת בר לעילא ברא דקב"ה ושכינתיה, חסר ג"ם לאשלמא רמ"ה עלייהו אתמר לגבי משיח בן יוסף גם ה' העביר חטאתך ולא תמות, בהאי ג"ם אתכפר דוד, והאי איהו שיעורא דחלה מ"ג ביצים, ותוספת חומש ביצה רמוז וחמישיתו יוסף עליו ע"כ. רמ"ה היינו הר"ם לפי שעלה למטה ונתעלה ונתבטלה ממנו אבר המשגל ותרי ביעי לזה חסר מרמ"ח ג', ולזה נאמר סרו מהר היינו רמ"ה דק"ש, לפי שכפרו ביחודו ית', זהו סוד פרשה זו שראשי וסופי פסוקיה ה' פעמים כ"ו העולה ק"ל, המכוין בזה הנה ה' רוכב על ע"ב ק"ל ובא מצרים לכרות כל כחות הטומאה המצירים לאדם:
<b>עוד</b> צריך לכוון שיש בפרשת שמע עד ובשעריך מ"ב תיבות, והם כנגד שם הגבורה שם של מ"ב שבו נבראו שמים וארץ, והכונה הזאת היא לכלול השמאל בימין למעלה תהיה הימין שולטת, וזה כי הפרשה עצמה של ואהבת היא הימין ומנין תיבותיה שהם מ"ב כשם הגבורה הוא השמאל, ונמצא שהימין נגלה והשמאל נסתר במנין התיבות, ולכן המדקדקים בשעת קריאת פרשת ואהבת משימין יד שמאל תוך יד ימין לרמוז כי הימין שולטת על השמאל, והרחמים כובשים את הכעס שעושין רצונו של מקום ועובדים מאהבה, וכונה זו נמצאת בספר הזוהר בכמה מקומות:
<b>עוד</b> כתב בשם רבי אהרן הלוי ז"ל שני עקרים יש בק"ש, אחת להודיע אחדות השי"ת, שנית להודיע שהשגחתו ומלכותו והנהגתו דבקה בנו יותר משאר אומות ולכך אנו אומרים אלהינו, וכן אמרו בספרי עלינו הוטל שמו ביותר. וכלל בפרשת ואהבת כל המצות, מצות האמונה היינו בכל לבבך, איסור מאכלות וביאות אסורות שהנפש מתפעלת בהם ומחמדתן, היינו בכל נפשך, מצות התלויות בממון, היינו בכל מאדך. ואמר ואהבת את ה' אלהיך בלשון יחיד לומר שהוא לכל אחד ואחד מישראל למעלתו ולשמירתו ולהנהגתו, ועל ענין זה נקרא אלהי אברהם ע"כ לשון הרב ר' אהרן הלוי ז"ל ומה. שאמר בכל לבבך ולא אמר בלבבך לרמוז ולכלול ב' יצרים יצר טוב ויצה"ר ולרמוז על זה כתב בכל לבבך בשני ביתי"ן ולא כתב לבך בבי"ת אחת כי בי"ת מתחלפת, בשי"ן באלפא ביתא דא"ת ב"ש ושי"ן בגי' יצר הרי ב"פ בי"ת בי"ת הם שני שיני"ן ושני פעמים שי"ן שי"ן הם שני יצרים, ושני פעמים יצר יצר עולה שש מאות ושש מאות בגימ' שקר, ואמת החתומים ביצירתו של אדם בשני יצרים, רמוזים בשני יודי"ן של וייצר ה' אלהים את האדם שבשניהם צריך האדם לעבוד בוראו ולאהוב אותו ולהודות לפניו ית':
<b>וכתב</b> בספר לבנת הספיר פרשת צו ז"ל, כי שני יצרים אלה רמז הכתוב במאמרו זבח תורה יכבדנני בשני נוני"ן לרמוז לשני יצרים יצר טוב ויצר הרע שהם נרמזים בקרבן תודה כי התודה היתה בא מעשרים עשרונים י' חמץ ועשרה עשרונים מצה, מעשרה עשרונים של חמץ היו עושין עשרה חלות סולת, וי' עשרונים של מצה היו עושים שלשים חלות, י' מאפה תנור וי' מעשה מרחשת וי' מורבכת, החמץ כנגד יצר הרע, והמצה כנגד יצר הטוב והלחמים של מצה היו שלשים להורות כי כ השלשים כנוין של חסד המבוארים בספר האורה כולם מליצים עליו טובה, כיון שמשלים יצה"ר עם יצה"ט וזבח תודה על דרך זבחי אלהים רוח נשברה, ע"כ:
<b>ובזוהר</b> פתח ההוא ינוקא ואמר עמי מה עשית לך ומה הלאיתוך ענה בי, קב"ה בחביבותא דאית ליה עם ישראל קרא לון עמי מה עשיתי, למה עשית לך מ"ה אלא דתזלון לבתי כנסיות ולבתי מדרשות ותסהידו בי דאנא אחד, הה"ד שמע ישראל ה' אלהינו ה' אחד, תסהידו בי דאנא חד ומתעלה על שמא דמ"ב תיבין דאינון בפ' קרית שמע מן ואהבת עד והיה אם שמע ותעבידו לי חד עלייהו ואיהו שמא דא בדוגמא שמא דמ"ב שמהן ובשמא דע"ב תיבין דאית בפ' ק"ש מן והיה אם שמוע שמוע עד ושמתם את דברי אלה ובשמא דחמשין תיבין כחושבן חמשין שערי בינה ובשמא דע"ב מן ויאמר עד סוף הפרשה, ואינון ד' פרשיין עם י"ב תיבין דאית בק"ש עילאין אתעבידו כלהון מאתן וארבעין ותמניא כחושבן רמ"ח איברים, וכל אנש דקארי ק"ש כדקא יאות כל תיבה ותיבה משפיע בכל אבר דיליה, וכל אנש דלא קרי קריאת שמע ביממא ובליליא כל אבר ואבר דיליה יתמלי מרוח רע ומכל מרעין בישין דעלמא. אמר ינוקא ג' תיבין אינון חסרין מן ק"ש מן רמ"ח תיבין אמר ובמה אשתלמו א"ל שמענא מאבא עם ה' אלהיכם אמת, פירוש מ"ה עשיתי לך מ"ב תיבות שבפרשה וג' שמות ה' אלהינו ה' הם מ"ה. מ"ה עשיתי לך ומ"ה הלאיתיך, שתלך בכל יום לקרוא ק"ש וליחד שמי ה' אלהינו ה', על מ"ב תיבות שבפרשה, לכן ענה בי תעיד בי בכל יום שאני אחד ומיוחד על מ"ב שהוא רמז לשם מ"ב, ע"כ:
<b>ואמר</b> בכל לבבך ובכל נפשך ובכל מאדך, לפי שהאדם יש לו ג' זמנים, זמן העליה, וזמן ההעמדה, וזמן הירידה. על זמן העליה שהם עשרים שנה הראשונים שאז הוא זמן החמימות והדם רותח והיצר גובר לזה אמר בכל לבבך בב' ביתי"ן, כלומר תתגבר עליו, וכנגד זמן ההעמדה שהם עשרים שניים אמר ובכל נפשך, כלומר רצונך כמו אם יש את נפשכם, כלו' שיש בידך לכופו שהוא תחת רצונך שאינו חם כל כך, ובכל מאודך הוא על זמן הירידה שאז רואה עצמו שאין בו כח והוא חס על ממונו שחושב שמא יאריך ימים ולא יהיה לו מה יאכל והוא חס על ממונו, לזה אמר ובכל מאדך מלשון מאד. ויש מי שפירש בכל לבבך כנגד אברהם שעבד להקב"ה בכל לבבו, ולפי שהיתה עבודתו בלב לזה המשיך הלבבות לעבודתו ית' כמו שיוצאים הדברים מלב כן עשו פועל בלב, ובכל נפשך נגד יצחק שמסר נפשו לאהבתו ית' כן אתם כי ימוד עצמו כי אילו אמר לו למסור עצמו על קדושת השם שימסור לקיים כי עליך הורגנו כל היום, ובכל מאדך נגד יעקב שהפריש מעשר מכל ממונו ואפילו מן הבנים, והיו הדברים האלה על לבבך כלו' כל מה שאני מצוך הוא על היום, וזהו אשר אנכי מצוך היום, על דרך מה שאז"ל ישוב יום אחד לפני מיתתו וכו', על לבבך פירוש הקב"ה נקרא לב שנאמר צור לבבי וחלקי, ועליו אני מצוך, ופירוש שישים מגמתו יום המיתה ומי שהוא שוכן בתוך לבו:
<b>ובזוהר</b> הדברים האלה על לבבך, בעי בר נש לשואה מילין דאוריתא עליה בגין דיהא תבירא לביה דלית לך מקטרגא ליצר הרע בר מילי דאוריתא ועל דא כתיב והיו הדברים האלה על לבבך על תרין יצריך יצר הטוב אתעטר בהו ויצר הרע אתכנע בהו ע"כ. עוד על לבבך ולא אמר בלבבך לומר שלא יהיו צפונים אלא כתובים מבחוץ על לוח לבך, ושננתם לבניך שנון תם, שילמדם הדברים בפירושיהם ובטעמיהם כדי שלא יחשוב כי התורה ספורים בעלמא. ובזוהר ושננתם כד"א חציך שנונים, דבעי בר נש לחדדא מילי דאוריתא לבריה כחרבא דאיהו שננא בתרין סטרין, ולזה ב' נוני"ן בגין דיעול לחדדא באוריתא ולא ישתכח לביה בטפשותא, ודברת בם בשבתך בביתך ובלכתך בדרך, פירוש בין שאתה ביישוב בשובה ונחת בין כשאתה בדוחק כמו העני שהוא הולך נע ונד לבקש מזונו, עם כל זה אין לך לפטור עצמך מדברי תורה, בין שאתה בנחת בין שאתה בדוחק. עוד אמר בשבתך הוא על זמן ההעמדה דהיינו מעשרים ומעלה, שכבר נתיישב ונשא אשה, כמו שאז"ל תורת ה' תמימה יראת ה' טהורה איזו תורה טהורה היא שישא אשה ואחר כך ילמוד, אלא אם בטל ממנו היצר וחשקה נפשו בתורה כמו בן עזאי ובן זומא, ובלכתך בדרך הוא על זמן הירידה שהוא זמן הזקנה שהוא הולך לבית עולמו, ובשכבך בקבר אם אתה מלמד תלמידך שנון תם בפירושיה ובטעמיה, כשהם לומדים ואומר כך פירש לנו רבינו כך למדנו רבינו שפתותיו דובבות בקבר, א"כ כאלו אתה לומד בקבר, כמו שאז"ל כל מי שאומרים דבר הלכה על שמו שפתותיו דובבות בקבר, ובקומך על יום התחיה, על דרך מה שאז"ל על פסוק בהתהלכך תנחה אותך וגו', וכל זה לומר שאין לפטור עצמו מד"ת עד יום המיתה שנאמר זאת התורה אדם כי ימות וגו', ודברת בם כל זמן שיש לך דבור לא יהיה אלא בם מתחלת הדבור, כמו שכתב הרמב"ם ז"ל פרק א' מהלכות תלמוד תורה מאימתי אביו מלמדו תורה משיתחיל לדבר מלמדו פסוק תורה צוה לנו וגו' ופסוק שמע ישראל, זהו מתחלת הדבור עד סוף הדבור היינו יום המיתה לא יהיה אלא בם, וכן אז"ל לא נברא הדבור אלא לדברי תורה מכאן אנו מוזהרים על שיחה בטילה:
<b>ובזוהר</b> פירש ודברת בם מלשון הנהגה, ז"ל ודברת בם ותדבר בם מבעי ליה אלא בעי בר נש לאנהגא גרמיה בהו ולאנהגא גרמיה דלא יסטי לימינא ושמאלא, בשבתך בביתך לאנהגא גרמיה בביתיה באורח מישר ובאורח קשוט דילפון מיניה בני ביתיה לאנהגא גרמיה בנחת ובחידו דלא יטיל דחילו על בני ביתיה יתיר וכל עובדוי בביתיה באורח תיקונא, ובלכתך בדרך לאנהגא גרמיה במלי דאוריתא לתקנא גרמיה בהו כמה דאצטריך ולתברא גרמיה באוריתא, ומאי איהי כמא דיעקב, לדורון לתפלה ולקרבא, דורון היא קריאת הקרבנות, קרבא הם הזמירות דקא עביד בהו קרבא לאינון מקטרגי ושיצי לון ועילא מנהון מלי אוריתא, ובשכבך לתברא גרמיה בדחילו דמאריה בקדושא בענוה דלא ישתכח חציף לקבליה דמאריה, פירוש תשמיש המטה, ובקומך למיהב תושבחן למאריה דאתיב נשמתיה דהא כמה חובין אשתכח קמי מאריה וקב"ה עביד עמיה חסד ואתיב לה לגופיה ע"כ:
<b>וקשרתם</b> לאות, רצה הקב"ה שיהיה קשור ואדוק כביכול עם ישראל לזה צוה להם שיניחו תפילין שיש בהם מ"ב שמות שבהם נבראו שמים וארץ והם אדוקים וקשורים עמו שבשבילם נבראו שמים וארץ ולהם נתנה. התורה זהו וקשרתם קשר ת"ם, תורה שנתנה למ' יום. וכדי להראות לכל העולם שהם עמו ובחר בהם והכתירם בכתרו כי יש שי"ן מימין וש' משמאל שני שיני"ן ת"ר, ויש בשי"ן של ימין ד' ראשים יתר אחד הוא צורת זיי"ן ויו"ד שבקשר של יד הרי י"ז ושני בתים וקשר של ראש שהוא נחשב לבדו שנאמר וראית את אחורי אז"ל זה קשר של תפלין הרי כ' עם ת"ר הרי כת"ר, וכן אמר בזוהר דמכרזי קמיה ואמרי הבו יקר לכתרא דמלכא ובעי בר נש לאתעטרא בהו בגין דאיהו שמא קדישא עילאה דכתיב וראו כל עמי הארץ כי שם ה' נקרא עליך, וכל מאן. דאתעטר בעטרא דמלכא קדישא קא אקרי מלך בארעא וקב"ה מלך ברקיעא, הה"ד מלך אסור ברהטים, כמא דקב"ה מלך לעילא הכי נמי הוא מלך לתתא ע"כ. שם ה' נקרא ר"ת שי"ן, והוי"ה בחלוף עולה מצפ"ץ היינו ש':
<b>וברעיא</b> מהימנא דפרשת פינחס ז"ל, וראו כל עמי הארץ כי שם ה' נקרא עליך ואוקמוה מאי שם ה' דא שי"ן תרין שיני"ן שית מאה ש' ש', שית דרגין ושבע אנפין דתרין שיני"ן הא תרי"ג ולית לך פקודא דלא איהי שקילא ככל אוריתא ע"כ. ויש עוד רמז בשי"ן ששלש מאות יום בשנה מניחין תפלין וס"ה יום הם שבתות ויו"ט. וכתב הרב רבינו יונה ז"ל יכוין בהנחתם שצונו הקב"ה להניח פרשיות אלו שיש בהם יחוד שמו ויציאת מצרים על הזרוע כנגד הלב ועל הראש כנגד המוח כדי שנזכור נסים ונפלאות שעשה עמנו שהם מורים על יחודו ואשר לו הכח והממשלה בעליונים ובתחתונים לעשות בהם כרצונו וישעבד להקב"ה הנשמה שהיא המוח וגם הלב שהוא עיקר התאוות והמחשבות ובזה יזכור הבורא וימעט הנאותיו ע"כ. וכן יכוין שעשר ספירות הם עליו, שבראש יש ארבע פרשיות, פרשה ראשונה קדש לי ליו"ד עם הקוץ, שנית והיה כי יביאך היא כנגד ה' ראשונה שבשם שהיא הוציאה אותם ממצרים, ג' שמע, ואהבת היא כנגד גדולה, תפארת הוא המניח. ובשל יד קדש לי כל בכור תפארת, והיה כי יביאך נצח, שמע הוד, והיה אם שמע יסו"ד והמניח הוא המלכות, כן אמר בזוהר. והשי"ן באלב"ם מתחלפת ביו"ד לומר שכל העשר כלולים בהם. והיו"ד של קשר היד צריך שתהיה על הבית לא למטה, כן קבלתי, לפי שהוא רמז ליחוד והבית רמז למלכות וקרא מסייען והיה לאות שהיא היו"ד שהיא אות קטנה, על ידך על הבית של יד, כן נראה בפירוש בזוהר פרשת פינחס דף רל"ו ז"ל שתיק ר' שמעון בכה וחייך אמר אימא דהא רעוא אשתכח ולית בדרא דא עד דייתי מלכא משיחא דיהא רשו לון לגלאה, תרין רצועין נפקין מסטרא דא ומסטרא דא רזא דתרין ירכין דהא א"ח דנביאי קשוט אחידן בהו דהא מלעילא נפקין תרין דרועין מימינא ושמאלא ודל"ת אתאחדת בהו לבתר נחתו ואתפשטו ירכין לתתא כיון דהיא אתאחדת לעילא כדקא יאות נחתא לאתאחדא באכלוסהא וכד איהי אתאחדת אחידת בשיפולי ירכין ורשימי דיו"ד ברית קדישא עלה מלעילא בגין איהי אתאחדת ביחודא דיו"ד איהי רזא דברית ועל דא כל מאן דנטר ברית אישתזיב לעילא ואשתזיב לתתא מנא לן מפינחס בדין דאיהו קני על ברית אשתזיב מדינא עילאה ומדינא דלתתא, ובגין כך אתרשים יו"ד דא בגויה הה"ד פינחס בן אלעזר וגו', יו"ד דא אצטריך דלא יעדי כלל מגו תפלה דיד דלא יעביד פרודא וכל חדוה דילה בהאי איהו יו"ד דדכורא איהו ולא נוקבא ובגין כך אתקריבת, בהדה ומאן דרחיק ליה מאתר דא רחיק הוא מעדונא דעלמא דאתי בדכורא איהו צדיק ואיהי צדק בלא יו"ד איהו איש ואיהי אשה בלא יו"ד ובגין כך חדוה דילה לאתקרבא בה ולאתעדנא בהדה ומאן דרחיק עדונא דא ירחקון ליה מעדונא דלעילא ועל דא כתיב כי מכבדי אכבד ע"כ. הרי אמר ורשימי דיו"ד ברית קדישא עלה מלעילא וכן אמר יו"ד דדכורא איהו צדיק ואיהי צדק איהו איש ביו"ד ואיהי אשה בלא יו"ד, מכל זה נראה שצריך להיות היו"ד על הבית מלעיל. ובענין הכריכות שנוהגים לכרוך על הזרוע ו' או ז' וג' על אצבע שנקראת אמה שתי כריכות על קשר תחתון וכריכה אחת על קשר אמצעי נגד חכמה ובינה והעליון נגד הכתר ומחזיר הרצועה וכורכה על הזרוע לרמוז על הנהר היוצא מעדן:
<b>וקשרתם</b> לאות על ידך. ד' מלות נגד ד' פרשיות וכן והיו לטוטפות בין עיניך כנגד ד' פרשיותיו, וקשרתם לאות על ידך ר"ת למפרע יעלו וס"ת למפרע כלתם, רמז שעולים ישראל על ידה וכתבתם על מזוזות ביתך ובשעריך. צוה הקב"ה לכתוב ב' פרשיות שמע והיה אם שמוע על המזוזה כדי שיהיה שמור מהימין שהוא נגד ואהבת ומהשמאל שהוא כנגד והיה אם שמוע ולזה היא בימין לכניסה שאין צריך כל כך שמירה, ובשמאל ליציאה שצריך יותר שמירה, וכן אמר הכתוב ה' ישמור צאתך ובואך, הזכיר היציאה קודם. ובזוהר רס"ו א"ר אבא כתיב ה' ישמור צאתך ובואך ישמור צאתך תינח אלא ובואך מאי קא מיירי דהא מאן דעאל לביתיה לא מסתפי, אלא האי בר נש דשוי רשימא קדישא לביתיה במלין דשמא עילאה האי אתנטיר מכולא כד נפיק ההוא דמדורא לתרעא דביתיה זקיף וחמי רשימא קדישא ועייל בפתחיה כד נפיק בר נש הוא אוזיף ליה ונטיר ליה כד עייל לביתיה, ואכריז קמיה אזדהרו ביקרא דדיוקנא דמלכא קדישא וכל דא בגין ההוא רשימו קדישא דאתרשים בתרעיה, ולא די זה אלא דאתנטיר כמא דכתיב ה' ישמור צאתך ובואך, קב"ה נטיר ליה כד עייל וכד נפיק, אמר קב"ה כמא מקטרגין זמינין לקבלייהו אשתדלו בפולחני ואנא אהא נטיר לכו לבר ואתון תהון זמינין בבתיכון מלגו וניימי בערסיכון ואנא אהא נטיר לכון סחרני ערסיכון, ות"ח בשעתא דאינון זינין בישין קרבין לפתחא דבר נש זקפן רישא ומסתכלן ברשימא קדישא דאתחזי לבר דאיהו שד"י דמתעטר בעיטורי שמא דאשתלים על כלהו מני דחלין וערקין ולא קרבין לפתחא דבר נש, אמר ליה ר' יצחק אי הכי לרשום בר נש האי שמא דא בפתחא ולא יתיר אמאי כל פרשתא, אמר ליה שפיר הוא דהא שמא דא לא אתעטר אלא באינון אתוון כלהו רשימין ברשימא דמלכא, וכד אכתוב כל פרשתא כדון שמא דא מתעטר בעטרוי ונפיק מלכא בכל חילוי כדון דחלי מיניה וקא ערקין מקמיה, א"ר אלעזר כל דא בעי קב"ה לנטרא לישראל ואתקין שמא קדישא לעילא דאיהו אורייתא ואורייתא כולא שמא קדישא איהו מאן דאשתדל באורייתא אשתדל בשמיה, ת"ח בעי בר נש בפתחא דביתא לרשמא שמא קדישא דאיהו מהימנותא דכלא דהא בכל אתר דשמא קדישא אשתכח זינין בישין לא משתכחי תמן ולא יכלי לקטרגא ליה לבר נש כמא דכתיב לא תאונה אליך רעה וגו', מזוזה אקרי אתר דפתחא דביתא שריא כגונא דלעילא אתר דפתחא דביתא עילאה שריא מזוזה אקרי דהוא תקונא דביתא ופתחא דביתא מההיא מזוזה ערקין מארי נמוסין מארי דדינין קמיה לא משתכחין וקבל דא לתתא כד בר נש אתקין מזוזה לפתחא דביתא דאיהו שמא קדישא רשים באתווי והא בר נש אתעטר בעטרוי דמאריה ולא קרבין לפתחא דביתיה זינין בישין ולא משתכחי תמן ע"כ. ומה שאמר מזוזה אקרי אתר דפתחא דביתא כגונא דא וכו', פי' מזוזה בגי' ה"ס שהוא שם הכנוי, והוא פתח האהל, וכמו שמאותו פתח ערקן מארי דדינין ולא משתכחי תמן, לקבל דא לתתא, וצריך שיכתוב שדי מבחוץ כנגד והיה שבפנים, והיה שהוא שם כ"ו שומרו מבפנים ושדי שומרו מבחוץ, ופיר' והיה שדי בצריך. זהו ובשעריך ב' שערים שער עליון ושער תחתון הגשמי, ולזה שני שמות שדי כ"ו בגימ' ש"ה. בשכמל"ו, ולזה לא קרבין לפתחא זינין בישין, מזוזת זז מות, וכן תמצא בפרשה זו יש י"ז פעמים ך' שעולה ש"ם. ויש י"ג ווי"ן בתחילת התיבה בגימ' הי"ה והו"ה ויהי"ה ב"ה. ויש בפרשה זו ששה פסוקים אחר עשרת הדברות, ויש בפרשת העגל אחר עשרת הדברות ששה פסוקים מתחילין בוא"ו לפי שחטאו בוא"ו שהוא בגי' אחד, זהו כי בשש משה שחטאו בשש. והששה פסוקים הם וירא העם כי בשש משה. ויאמר אליהם אהרן, ויתפרקו כל העם, ויקח מידם. וירא אהרן, וישכימו ממחרת. לזה כנגדם כתב משה פרשת היחוד אחר עשרת הדברות בששה פסוקים. פסוק שמע ישראל כנגד וירא העם כי בשש משה שחטאו בוא"ו שהוא אח"ד, לזה שמע ישראל ה' אלהינו ה' אחד שיש בו ששה תיבות. וששה בברוך שם כבוד מלכותו, ולזה פסוק וירא מתחיל בוא"ו ומסיים בוא"ו לא ידענו מה היה לו. ופסוק שני ויאמר אליהם אהרן פרקו שפרקו לבן מאהבתו ית' נגד ואהבת, פסוק ג' ויתפרקו כל העם נגד פסוק והיו הדברים האלה על לבבך וגו' ולא יבאו לפרוק עולו מעליהם, פסוק רביעי ויקח מידם ויצר אותו בחרט ויאמרו אלה אלהיך ישראל כנגד ושננתם לבניך, מקטנותם יהיה יחוד ה' שגור בפיהם כדי שלא יסיתם שום אדם כמו שהסיתו ישראל. פסוק חמישי וירא אהרן ויבן מזבח כנגד וקשרתם לאות על ידך שהוא קישור ושיעבוד לבו ונשמתו שדרה במוח להקב"ה, ויבן מהזבוח שנזבח על המזבח שהוא יצחק אבינו, פסוק וישכימו ממחרת וגו' ויקומו לצחק נגד וכתבתם על מזוזות ביתך, שתהא מזכרת אותם בצאתם ובבואם ולהכביד ראשם שלא יבאו לצחק:
<b>והיה</b> כי יביאך וגו' לתת לך ערים גדולות וטובות אשר לא בנית ובתים מלאים כל טוב וגו' כרמים וזיתים וגו' השמר לך וגו' אמר אם תראה שאותם הגוים היו יושבים בשלוה ובהשקט ובבנינים טובים ובעדונים ובכרמים וזיתים ויין ושמן, לא יעלה על דעתך לומר אם הם היו עובדים ע"א איך היו בשלוה זו ומזה תבא לשכוח את ה' אלהיך ותשכח העבדות שהיית בו, שלא יעלה בדעתך שהקב"ה נתנם לך מאחר שלא עמלת בהם וגדלתם, מזה תבא לשכחת הבורא ית' ותבא לידי ע"א, לזה אמר השמר לך פן תשכח וכו' לא תלכו אחרי אלהים אחרים. ומה שאמר אשר לא בנית וגו' פשיטא שהוא לא בנה ולא מלא ולא נטע, מזה אז"ל אשר לא מלאת אפי' כותלי דחזירי, לזה אמר אשר לא מלאת, ולזה כיון הגאון שפירש לא מלאת שאינך רשאי למלאותם שהוא דבר אסור, וכן פי' אשר לא בנית שאין לך רשות לבנותה, לפי שכשהיו בונים מדינה היו בונים חומותיה על שם ע"א וביסודות משימין ע"א ובונין עליה לומר שהיא מקיימת הבנין ועושין צורה על פתח המדינה, לזה אמר ערים גדולות וטובות גדלת וטבת חסרים לומר שאין בהם שום טובה, וכן כרמים נטועים כלאים וזיתים של ערלה או אילנות של אשרה, לזה אמר אשר לא נטעת שאין לך רשות ליטע כמותם ואסורים לך בהנאה שנא' בכלאים פן תקדש, ודרשו ז"ל תוקד אש לומר שהם אסורים בהנאה, וכן באשירה ואשריהם תשרפון באש, וכל העומד לישרף כשרוף דמי, ועכ"ז התירם להם מאחר שראו אותם וחשקה בהם נפשם, וכן אמר בורות חצובים אשר לא חצבת, כגון שחצבם לע"א אפילו שקרקע עולם אינו נאסר כמו שאז"ל את אלהיהם על ההרים ולא ההרים אלהיהם אבל העושה בהם מעשה אסרם, וכן כתב הרמב"ם ז"ל פרק ח' מהלכות ע"א ז"ל, המשתחוה לקרקע עולם, לא אסרו, חפר בו שיחין ומערות לשם ע"א אסרו, לזה אמר אשר לא חצבת שאסור לך לעשות כן עכ"ז מותרים לך מאחר שנראה בעיניך שהוא נאה וקשה בעיניך להשחית, ומה שאמר בתים מלאים אשר לא מלאת והיה לו לומר אשר לא בנית כמו שאמר לא חצבת וגו', אלא לפי שעתידין ליהרס על ידי נגעים כמו שאמר פרשת מצורע שהן נבנו לשם ע"א ואולי אותו שר שבנו לשמו יזיקם אם לא יעבדוהו ויהיו קצים בדירה ובנתינת הארץ לזה אמר ונתתי נגע צרעת כדי שיהרסנו ואח"כ יבננו לשם קדושה, לזה לא ייפה הבנין בעיניהם כדי שלא יקשה בעיניהם הריסתם ואמר ברת חצבים חסר, לפי שארץ ישראל נאמר למטר השמים תשתה מים ששותים מים המכונסים בבורות:
<b>עוד</b> אשר לא בנית אשר לא נטעת, לומר שלא תכלה זמנך בבנין בתים ובנטיעת כרמים, וראה בעיניך כי בנו ונטעו לאחרים, אתה לא תכלה זמנך אלא בעבודת השי"ת והוא יזמין לך בתים בנויים וכרמים נטועים, ולמד מיעקב אבינו שאמר ולמקנהו עשה סכות כי ימותינו כימי הסוכה שנאמר בסכות תשבו שבעת ימים וימי שנותינו שבעים שנה:
<b>ספרי</b> אבותינו באו לארץ באת ברכה לרגלם שנאמר ובתים מלאים כל טוב, רשב"י אומר הרי הוא אומר אשר לא מלאת והלא ידוע שלא מלאת שעכשיו באו לארץ אלא זכותך היא שגרמה, וכן אתה מוצא שכל ארבעים שנה שהיו ישראל במדבר היו הכנענים בונים בתים וזורעים שדות וחופרים בורות שיחין ומערות ונוטעים כרמים וכל עץ מאכל כדי שיבאו אבותינו לארץ וימצאו אותה מלא ברכה, יכול לפי שברכה זו היא עליהם יכול יהיו אוכלין ושבעים ת"ל ואכלת ושבעת וברכת אתה אוכל ושבע והן מונעין את עצמן ונשיהן ובניהן ובנותיהם כדי שיבאו אבותינו לארץ וימצאו מלאה, וברכת, הברכה לך מצוייה ולא להם ע"כ. ת"ק דייק שלא אמר מכל טוב אלא אמר כי יביאך ה' אלהיך וכו' מיד ובתים מלאים כל טוב וגי', בביאתך הבית ימלא כל טוב, אם היה אומר. מכל טוב היה במשמע שהטוב מלא הבית אבל, באומרו מלאים כל טוב משמע שהבית מלא הטוב במה בביאתם לארץ באת ברכה לרגלם, רשב"י דייק מאשר לא מלאת בידוע הוא שלא מלאת אלא הם ודאי מלאום ואיך ימלאום והם יודעים שיבאו ישראל ויקחו הכל ועכ"ז ימלאום ולא השליטם הקב"ה שיאכלו מהם לא הם ולא נשותיהם ולא בניהם ולא בנותיהם ודאי זכותך גרמה:
<b>את</b> ה' אלהיך תירא, איך יצוה משה שיעבדו את ה' ביראה והלא העובד ה' מיראה אין עבודתו רצויה כל כך, כי כל עוד שהיא מיראה בטלה יראה בטלה העבודה, אלא משה הקדים ואהבת את ה' אלהיך, א"כ היראה היא מחמת אהבה כי מרוב אהבה שיודע גדולתו ונוראותיו נכנסה האהבה בלב והיראה בחוץ להראות לעולם כי לו ראוי לעבוד ולא לזולתו מחמת נוראותיו, כמו באברהם שאמר עתה ידעתי ואז"ל ידעתי לעולם כי ירא אלהים אתה, ומזה תהיה העבודה שלימה, זהו ואותו תעבוד, תשתעבד עצמך כעבד לאהבתו ית', ובשמו תשבע מרוב אהבה הוא נשבע בשמו, כמו אדם שיש לו בן ושמו יצחק מרוב חבתו ולהזכיר שמו שחביב עליו הוא אומר חי יצחק וזה אינו אלא מרוב אהבה וחיבה:
<b>לא</b> תלכון אחר אלהים אחריה מאלהי העמים אשר סביבותיכם, יאמר מאלהי הארץ איני מפחד שיעבדו אלהיהם כי כבר ראו עיניכם מה שעשיתם להם שהרגתום והורשתם אותם וישבתם בבתיהם ובעריהם, אבל כשהראו הגוים אשר סביבותיכם שיראתם ואלהיהם הוא קשה מאחר שלא השמדתי אותם ואני הנחתי אותם סביב לך כמו גדר, שנאמר זאת ירושלים בתוך הגוים שמתיה וסביבותיה ארצות, זהו אש"ר סביבותיכם, באושר וביושר ובכונה מכוונת הם סביבותיהם, ואם ח"ו תלכו אחרי ע"א אל קנא ילבש קנאה לומר בטובה שעשה לכם בה אתם מחרון אפו, זהו פן יחרה אף ה' וגו'.
<b>לא</b> תנסו את ה' אלהיכם וגו', יזהיר האדם שלא יעבוד הקב"ה לשום פנייה לומר אם אצליח ואם לא אצליח כי אינו יודע דרכיו של הקב"ה והכתוב צווח כי לא דרכי דרכיכם, כי אולי לא הצליח לפי שראה הקב"ה שמצד העושר היה בועט בהקב"ה שנאמר וישמן ישורן ויבעט, או אם היה נותן לו עושר היה בא לו רעה בסבת אותו עושר שהיו באים עליו לסטים והרגוהו, כמו שנאמר עושר שמור לבעליו לרעתו, יאמר זה העושר שהוא ביד זה אינו בידו אלא כמו שומר, זהו שמור לבעליו לא לזה, ומי הביאו ליד זה לרעתו, שום רעה עשה עד שגזרה חכמתו ית' שיתן לו עושר כדי שיקנאו בו ויהיה תמיד נרדף והוא כל היותו מפחד עליו ונע ונד ממקום למקום והוא דואג עליו ולבו בל עמו שמא יאבד כדין השומר, נמצא שהוא שמור לבעליו, שסופו ליקח אותו שהוא בעליו, ונפל ביד זה לרעתו, כי פעמים נהרג על ידו. לזה אמר לא תנסו את ה' אלהיכם., הוא דייניכם, הוא דן אתכם ברחמים, אלא תלכו עמו בתמימות שנאמר תמים תהיה עם ה' אלהיך, והאמינו כי תמים פעלו וכל דרכיו משפט אל אמונה ואין עול, ואמר כאשר נסיתם במסה שאמרו היש ה' בקרבנו אם אין זו אסור, אבל בענין הצדקה מותר שנאמר ובחנוני נא בזאת, ולמה בצדקה מותר לפי שמוכרח הוא שימצא חיים צדקה וכבוד, לפי שכשהוא פותח ידו לתת, נפתחה בסבתו היד העליונה שנאמר פתוח תפתח, לזה אמר ובחנוני, אע"פ שתהיה על דרך המבחן הואיל ועל ידו באה הברכה למעלה להריק לכל העולמות:
<b>שמור</b> תשמרון, קרי ביה תישמרון, כלומר אתם תהיו נשמרים כמו שאז"ל על פסוק השמר לך ושמור נפשך. רבי יוחנן ור' אלעזר אמרי תרווייהו התורה נתנה בארבעים יום ונשמה נוצרה במ' יום אם אתה משמר התורה נשמתך נשמרת ואם לאו אין נשמתך נשמרת. ואמר אשר צוך לומר אפילו שלא יהיה כדי שתהא נשמתכם נשמרת, ראוי לכם שתשמרו מצותיו לפי שהוא צוה בהם, ובזה תעשה הישר והטוב בעיני ה', ובזה ייטב לך, כי כשתעשה המצוה בלא שום פנייה אלא לאהבתו כביכול יש לך עליו וצריך שישלם לך כפי ערכו לא כפי ערך עושה המצוה אלא כפי ערך העושה בשבילו לזה אז"ל ייטב לך בעולם שכולו טוב כי כפי ערכו ית' אין לו קץ ולא תכלית. ואמר ייטב בב' יודי"ן לומר שיש טובה אחרת והיא נעלמת לפי שאינה טובה אמתית והיא שאוכל פירותיהם בעולם הזה לרמוז על זה באו ב' יודי"ן. ובאת וירשת את הארץ הטובה, להדוף וגו' אלו הן מן הפירות:
<b>כי</b> ישאלך בנך מחר, שהוא מאמין כמותך זה הוא בנך כי הבן שאינו דומה לאביו באמונה אינו בנו, מחר לאחר זמן והוא לא ראה ולא ידע ביציאת מצרים לאמר, לא שח"ו הוא אינו מאמין הואיל והוא שאל, לזה אמר לאמר, אמירה בעלמא לא כמו הרשע שאמר מה זאת לכם לכם ולא לו, ושואל ואומר מה העדות, למה נחלקו המצות על ג' חלקים, כי יש מצות שהן עדות על ייחודו של מקום ולהורות על מהותו כמו ק"ש ועבודה ותפלה ומעשה הקרבנות וי"ג עקרים, ויש מצות שהן חוקים שאין להם טעם כמו כלאים ופרה אדומה וציצית ותפלין ולולב ופסח וכיוצא בהן, ויש מצות שהשכל מחייב אותם כמו דיני גזל ושאלה ופקדון והלואה ומכירה וכבוד אב ואם ודיני שבת שנאמר כי ששת ימים וגו' וינח ביום השביעי, וראוי לנוח ביום שנח המלך, למה כ"כ מצות מה שלא צוה כן לשום אומה, ואמרת לבנך עבדים היינו לפרעה וגו', כנגד מה שאמרת מה העדות על המצות שהן מורין על ייחודו, לזה אמר עבדים היינו לפרעה וגו' ויוציאנו, שיציאת מצרים היא מורה על היחוד שנשתכח יחודו של מקום ושדד המערכות והוציאם, לזה הם העדות, ועל החוקים אמר ויתן ה' אותות, ומופתים מופלאים לזה הם החוקים שאין להם טעם ונראים כפלא ותימה בעיני המון העם, ועל המשפטים אמר ואותנו הוציא משם למען הביא אותנו, כי מן הדין היא לנו כשחלק נח האקלימין לבניו נתן אקלים הארץ לשם, וגם נשבע לאבותינו. ויצונו ה', יאמר בשלמא העדות שהוא זכרון יציאת מצרים בהרבה מצות שהוא מורה על יחודו ית', גם המשפטים שיש לה טעם כנגד מה שהוציאנו משם ונתן לנו את הארץ לומר שבדין נתנה לנו, אבל החוקים שאמר שהם כנגד המכות המופלאים מה תועלת יש לנו בהם. מזה אמר ויצונו ה' לעשות את כל החוקים האלה ליראה את ה' לטוב לנו כל הימים לחיותנו, ואמר שהמצות שיש להם טעם וסברא בעשייתם אין בהם הכר למוראו של הקב"ה, אבל החוקים שעושה אותם בלא טעם אלא לפי שהן גזרת מלך אלו מורין על יראתו ועושין אותם לשמה לפי שהוא צוה בהם, זהו אומרו ויצונו ה' לעשות את כל החוקים ליראה את ה', אלו מורים על היראה ואין להם שום פנייה לומר שעושין אותם בשביל שים טעם כמו שאר המצות שיש להם טעם אלא לשמם שצוה בהם, על אלו הוא השכר לעולם הבא ולעולם התחיה, זהו לטוב לנו כל הימים לחיותנו, בעשותנו החוקים אנו מודים שהוא מצוי וגזר עלינו גזירות והוא אלהינו ואנו מקיימין גזרותיו, ויש לנו שכר בעוה"ב כמו שאמר לטוב לנו כל הימים, ושכר ג"כ בעוה"ז זהו שאמר לחיותנו כיום הזה שמא תאמר שיחסר לנו משכר עוה"ב בשביל הפירות שבעוה"ז, לזה אמר וצדקה תהיה לנו, לומר שלא די שהמצות הם לתועלתנו אלא שכביכול חושבה הקב"ה כאילו עשינו כביכול עמו צדקה, לפני ה' אלהינו לומר שהכל גנוז לעוה"ב, שכפי הנראה אין שום מצוה בעולם שלא יש בה עזר וסיוע מן השמים על דרך מי הקדימני ואשלם, אמר הקב"ה. אע"פ שאם סייעתיך בעשיית המצות ואלולא אותו סיוע לא היתה נעשית עכ"ז אני חושב אותו כמו הצדקה, כלומר שאתה יש לך עלי כביכול וכבר כתבנו במקום אחר שאין נקראת צדקה גמורה אלא הצדקה שהקב"ה עושה, אבל מה שבן אדם אחר שנתן לו הקב"ה ק' מנה הוא עושה ממנה צדקה ונותן אחד או שתים ממה שנתן לו, אם כן אינה אלא בושה, זהו לך ה' הצדקה וגו', זהו וצדקה תהיה לנו, שיחשוב לנו הקב"ה שהוא לא נתנה לנו אלא כאילו עיקרה משלנו:
<b>כי</b> יביאך ה' אלהין אל הארץ אשר אתה בא שמה וגו'. עתה שהגיעה השעה ליכנס לארץ אומר בלשון כי, ועוד אחר שאמר יביאך ה' מהו אשר אתה בא שמה, ודאי אם ה' יביאהו שיבוא, ועוד אומרו ונשל גוים רבים וגו', אם פירשו ונשל הוא השלכה כפירוש רש"י ז"ל איך אמר אח"כ ונתנם ה' אלהיך לפניך והכיתם, ועוד אמרו החתי והאמורי בכל אחד ואחד ה' הידיעה, יאמר חתי ואמורי ויבוסי וגו', ועוד אחר שהזכירם בשמם אמר שבעה גוים רבים ועצומים ומשמם אני יודע שהם ז' מה צורך לומר שבעה, אלא אין שום דבר נעשה למטה עד שנעשה כנגדו למעלה, לזה אמר כי יביאך אל הארץ העליונה אשר אתה בא אל הארץ הגשמי, זהו אשר אתה בא, באושר ובכושר אתה בא, אשר כמו אשרתא דדייני, פירוש תוקף וחוזק. ונשל גוים רבים, הוא על השרים שלהם, ואמר ונשל לפי שהשרים שלהם הם מע' שרים והם צורך המרכבה, לזה לא יאבדם לגמרי אלא ונשל, כמו כי ישל זיתך תרגומו יתרון, כמו פירות הנושרים, כלו' שירדו ממעלתם כמ"ש על פסוק ועצם לא תשברו בו, ולזה אמר גוים רבים כמו רבי המלך, כלו' המעולים, מפניך לבד לא לגמרי, ולזה אמר בכל אחד ואחד החתי האמורי בה' הידיעה, לזה אמר שבעה גוים רבים ועצומים, כלו' אע"פ שהזכרתים בשמם לא תחשוב שעל הגשמיים אני אומר אלא על הז' העליונים הרבים כלומר המעולים, אח"כ ונתנם ה' אלהיך לפניך והכיתם אחר שהשרים שלהם יפלו אתה יכול להם, ולא תכרות להם ברית ולא תחנם ולא תתחתן בם, כדי שלא ימצא השר שלהם מקום לחול שימצא עם שיקרא שמו עליו אלא כמו שאמר במקום אחר רק מערי העמים אשר ה' נותן לך לא תחיה כל נשמה. כי יסיר את בנך, אם אתה מתחתן עמו ימצא השר מקום וימשוך בנך לממשלתו אחר שהיית תחת ממשלת הקב"ה, לזה וחרה אף ה' והשמידך וגו'. ולזה ונתצתם את מזבחותם ושברתם, כל זה כדי שלא יהא לו אחיזה ולא שום שייכות כלל בו, כי אלו הז' שרים הם ראשים של ע' שרים, ובהשפלה של אלו ישפלו כולם, כדי שלא יהא להן שום שולטנות בך כדי שתהיה עם קדוש לה' להיות לו לעם סגולה מכל העמים:
<b>לא</b> מרובכם מכל העמים, שמא יעלה בדעתך לומר שמרבוי שבכם חשק לפי שברוב עם הדרת מלך, לזה אמר לא מרובכם, שמא תאמר הרי מצינו שהקב"ה חס על הרבוי שכן אמר בנינוה ואני לא אחוס על נינוה אשר יש בה הרבה משתים עשרה רבוא, לזה חמר כאן לא מרובכם, יש ג' דברים אחת שאתם ממעיטים עצמיכם, כמו שאז"ל במדרש לא מרובכם לא מחמת שאתם מתגאים בעצמיכם אלא מחמת שאתם ממעיטים ומשפילים עצמכם לפני כענין שכתוב שבשפלנו זכר לנו, אמר הקב"ה בשעה שאני משפיע לכם גדולה אתם ממעיטים עצמיכם, נתתי גדולה לאברהם אמר ואנכי עפר ואפר, נתתי גדולה למשה ואהרן אמרו ונחנו מה, נתתי גדולה לדוד אמר ואנכי תולעת ולא איש, אבל אומות העכו"ם אינם כך נתתי גדולה לנמרוד אמר הבה נבנה לנו עיר, נתתי גדולה לפרעה אמר מי ה', נתתי גדולה לסנחריב אמר מי בכל אלהי הארצות וגו' נבוכד נצר אמר אעלה על במתי עב, חירם מלך צור אמר מושב אלהים ישבתי, ולזה אמר לא מרובכם גו' נא משום רבוי, והשנית כי מאהבת ה' אתכם, והג' ומשמרו את השבועה:
<b>או</b> יאמר כי מאהבת ה' ומשמרו את השבועה, לומר תדע שאין הקב"ה חפץ ברבוי, הרי המצריים היו רבים עליכם שאילו לא היו רבים לא היו שולטים עליכם ועם כל זה ביד חזקה הוציא אתכם, ודאי אינו אלא מחמת אהבה ומשמרו את השבועה. והשבועה לבדה אינה מספקת להוציא אתכם שלא הגיע הקץ שהרי אמר לאברהם וענו אותם ארבע מאות שנה אלא ודאי מאהבה:
<b>וידעת</b> כי ה' אלהיך. צריך שתדע כי הקב"ה אינו מקפח שכר כל בריה ושהוא משלם שכר טוב לצדיקים ומעניש לרשעים, וזהו אחד מי"ג עיקרים שצריך האדם שיאמין בהם, לזה אמר וידעת שמחוייב אתה לדעת כי ה' הוא משלם השכר, אלהיך הוא המעניש, זהו הוא האלהים, ופעמים אותו עונש הוא לטובתו כדי להענישו בעוה"ז מאיזה עון שעשה כדי להיותו נקי לעוה"ב, ופעמים אותו שכר הוא לרעתו לתת לו שכרו על איזה מצוה שעשה כדי לחייבו לעוה"ב, זהו אומרו ה' הוא האלהים, פעמים שהרחמים הוא דין ופעמים הדין הוא רחמים:
<b>האל</b> הנאמן שומר הברית והחסד. שהקב"ה שומר לצדיק צדקותיו לו ולבניו, ואפילו אם יצטרכו הבנים שום זכות אינו מנכה כלום מזכיותיו, זהו אומרו לאלף דור, לא אמר דורות לומר שאפילו דור אחרון הכל הוא שמור כאילו הוא דור ראשון ואינו מנכה לו ממה שאכלו דורות שקדמו לו, ראיה לדבר שאנו אוכלים זכות אבותינו ובעת צרתנו אנו אומרים זכור לאברהם ליצחק וגו', וכמה דורות עברו וזכות אבות לא תמה. והטעם שלא תמה, שכשהצדיק עושה מצוה אינו עושה אותה לשום פנייה בעולם לא להתגאות ולא להתראות בה, אם כן נתקעה ונזרעה במקום נאמן עושה פירות תמיד לכך אינה כלה והקרן קיים ושמור, לא כן הרשעים בשעושין המצוה עושין אותה להתגאות ולהתראות בה בפני כל אדם, אם כן הלבישה חומר וגשמות לזה ישולם לו שכרו בזה העולם הגשמי והיא כלה, לזה אמר ומשלם לשון תשלום שמשלים לו הכל משלם שלא נשאר לו שום זכות, אבל בצדיק אמר שומר הברית ששמור לו הכל מטעם שאמרנו, שהוא נטעה במקום שלא ימיש מעשות פירות ופירי פירות, וכן הוא אומר אמרו צדיק כי טוב כי פרי מעלליהם יאכלו, לא אמר יאכל אלא יאכלו הוא ובניו ובני בניו אוכלים מהפירות ולא הקרן ששכר מצות בהאי עלמא ליכא, לפי שהשכר הוא שכלי רוחני ואין הגוף יכול לסבלו בעודו בגוף, אבל הרשע הגשים המצוה כשעשאה לשום פנייה והלבישה גוף והפרידה ממקורה, ולכך ביבוש קצירה אותו יד שקצרה תיבש היא גם כן, ועל זה צותה תורה לא תלבש שעטנז, באתב"ש ב"ז נט"ע, מבזה הנטיעה ומלבישה גשמות ובאבוד הגשמות תאבדנה, א"ר יוסי מפני ג' דברים הקב"ה מאריך אף לרשעים בעוה"ז, שמא יעשו תשובה או שמא עשו מצוה שהקב"ה משלם שכרם בעוה"ז, או שמא יצא ממנו צדיק, והוא אומרו כאן ומשלם לשונאיו, למה אל פניו לפי שראה הקב"ה שיעשה תשובה זהו אל פניו שהוא מול פני הקב"ה מאותם המבקשים פניו, להאבידו לא יאחר זה על הרשע העושה מצוה שהקב"ה פורע לו בזה העולם, אל פניו ישלם לו זה על שראה הקב"ה שעתיד לצאת ממנו צדיק, זהו אל פניו קרי ביה אל בניו שאותיות בומ"ף מתחלפות פ' בב', ע"כ:
<b>ושמרתם</b> את המצוה וגו' לעשותם, לומר כמו שאז"ל היום לעשותם לא היום לקבל שכרם, היום לעשותם ולא למחר לעשותם, זה העולם הוא עולם המעשה ועולם הבא הוא עולם שכלו שבת שאין בו מעשה, וכן דמו חז"ל עוה"ז לערב שבת ועולם הבא לשבת ואמרו מי שטרח בערב שבת יאכל בשבת, לזה אמר ושמרת את המצוה שימתין לה לקבל שכרה לעוה"ב שהוא עולם שכולו ארוך, כי ההמתנה היא עד זמן ארוך וזהו עולם קצר שיש לו סוף. אנכי מצוך היום לעשותם, ר"ת בלשון ערבי אמה"ל (אמתין):
<b>גימטריאות</b>
<b>אתה</b> החלות, הלוחת, כשנתת לי הלוחות להראות להם אות, כשנגלית לי בסנה אמרת לי וזה לך האות וגו' תעבדון את האלהים על ההר הזה, וכמו שהראית לי הר סיני, אם כן אעברה נא ואראה ההר הטוב, שהר אות להר כי בהר סיני נתנה תורה ובארץ ישראל שהיא ההר הטוב הוא קיומה:
למען תחיו, בזמן התחיה ולעת קץ, למען גימ' קץ:
לא תסיפו, תספו כתיב, אם תוסיפו תספו:
תגרעו כל המוסיף הוא נגרע קרי ביה תיגרעו:
ואתם הדבקים, דבקים בגימ' יוסף, שהיה דבק ביוצרו וישראל נקראו על שמו:
רק עם חכם ונבון הגוי, בגימ' התורה, שכל שבחן וחכמתם של ישראל הוא בתורה:
כה' אלהינו בכל קראנו. שאנו מעברין חדשים ומקדשים מיעדים ושואלים המלאכים מהקב"ה מתי ראש השנה והקב"ה משיב שאלו מישראל, זהו בכל קראנו לשון מקראי קודש, לכך נסמך פסוק זה אצל פסוק כי היא חכמתכם ובינתכם לעיני העמים, אז"ל זו עבור חדשים וראשי שנים ותקופות ומזלות:
הקרובים הקרבים כתיב, שמתקרבים ובאים לראות מתי יקדשו ב"ד החדש:
ואשמיעם, ואשמעם כתיב חסר י', לא כל עשר דברות שמעו מפי הגבורה כי אם ב' דברות:
את בריתו אשר צוה, ס"ת תורה. בחורב, בחרב, החרב והסייף ירדו כרוכים מן השמים:
תבנית זכר, ה' תבנית כתיבי בענין כנגד ה' חומשי תורה שכל הכופר בע"ז כמודה בתורה כלה:
עשרה דברים מנויים כאן, סמל זכר ונקבה צפור רומש וגו' כנגד עשרת הדברות שכל הכופר בתורה מודה בע"ז:
מעשה ידי אדם, זה צלם שעשה נבוכדנצר ודחק כל העולם להשתחוות לצלמו, זהו מעשה שעשה אותם:
ובקשתם, בגימ' אלו חנניה מישאל ועזריה:
גוים גדולים ועצומים, ר"ת גוג:
גוים גדולים ועצומים ממך, ר"ת מגוג:
והשבת, אותיות תשובה:
כל הימים, בגימ' עולם הבא:
שלש ערים, כנגד שלש תפלות שהן מקלט לישראל שבם שבים לאל בעת צרתם:
אחת הערים האל וחי, האלו ח"י הם מנין ברכות של תפלה חוץ מברכת המינים:
העדות תעודה, זו תורה:
לאהב"י, לי"ח אלף שורות של צדיקים שיושבים בירושלים של מעלה סביב השכינה:
לשומרי מצותו כתיב, זו שבת ששקולה כנגד כל המצות:
לשוא, שאול יורד לשאול:
שמור את יום, ס"ת רת"ם כל המחלל שבת נדון בגחלי רתמים:
את יום השבת לקדשו, ר"ת אליה בזכות שבת יבא הגואל, דאמר מר אלמלא שמרו ישראל שבת אחת כהלכתה מיד היו נגאלין:
לקדשו, אותיות שדול"ק נר:
השבת לקדשו כאשר, ר"ת כל"ה שמה:
בהר מתוך האש, ס"ת שכר, הראם מתן שכרם:
את כבדו ואת גדלו, חסר שלא ראו כל כבודו אלא מקצת ואפילו זה לא יכלו לסבול שאמרו ואת תדבר אלינו לא אמרו אתה אלא ואת תשש כחם כנקבה:
אלהינו ואת תדבר אלינו את, ס"ת תורתו:
מי יתן והיה לבבם, ר"ת לוים, הלואי שהיו כבני לוי שלא חטאו בעגל וגם היו ראויים להיות כהנים ולוים:
ואתה פה עמוד עמדי, עמו"ד ימים היה משה בלא אכילה ושתיה:
שמע. בגימ' קדוש ישראל:
שמע, שם ע', כנגד ע' שמות שיש לישראל, וע' שמות שיש להקב"ה בשיר השירים:
בין עיניך, בגימ' זה הקדקוד:
סמך אמר מצות מזוזה ערים גדולות ובתים מלאים, לומר שכל המקיים מצות מזוזה ממלא הקב"ה ביתו מכל טוב:
את ה' אלהיך תיר"א, בגימ' תורה, תירא אותו ואת תורתו:
וירשת, ותשרי, בתשרי נגאלו ועוד בתשרי עתידין להגאל אליבא דר' יהושע:
וצדקה תהיה לנו כלומר לנו להקב"ה כדאי' במדרש משל למלך שהפקיד מרגלית טובה אמר לו אם תאבדנה אתה חוטא עלי ועליך ואם תשמרנה טובה לי ולך:
לא תחנם. אותיות מנחת לא תקבל מהם מנחה:
ואשריהם תגדעון, רמז על גדעון שגדע את האשירה, תגדעון, תגד עון תפרסם ותגיד עונם:
<b>פרשת</b> <b>עקב</b>
<b>והיה</b> עקב תשמעון וגו'. יאמר אם יש לך שכר בעוה"ז הוא על השמיעה לבד כמו שכתבנו על פסוק כי יען אשר עשית את הדבר הזה, שאמר לו הקב"ה על העשיה אין לה לא ערך ולא שכר כי שכר מצוה בהאי עלמא ליכא, כי ברך אברכך והרבה ארבה את זרעך עקב אשר שמעתי בקולי, כלומר אשי יש לך שכר בעולם הזה הוא על שדשת בעקבך ושמעת בקולי, לזה אמר ברך אברכך והרבה ארבה, כן אמר כאן אם יש לכם בזה העולם שום שכר על עשיית המצות הוא על שדשת בעקביך ועל השמיעה, אבל על השמירה ועל העשייה אין שכר בעולם הזה אלא יהא שמור לך לעוה"ב מקום שאין היד מגעת שם, זהו ושמר ה' וגו'. כבר כתבתי במקום אחר ששם הוי"ה באלב"ם שכר בגימ', לומר כמו שזה השם אינו נקרא בעוה"ז ככתבו כן המצוה שהיא שם הוי"ה בהפוך י"ה מצוה, א"כ מצוה היינו שם הוי"ה, כן שכרה הוא לעולם הבא ששם הוא נקרא ככתבו אז יהיה השכר, כי זה השם מורה על אמיתות ובזמן הזה השקר והכזב מצוים לזה אינו נקרא ככתבו ונקרא בכנוי, וכמו שהעקב הוא סוף הגוף כן השבר האמיתי הוא סוף המעשה, וזהו שאמר דוד בשמרם עקב רב שהוא על השכר של עוה"ב שנאמר בו מה רב טובך אשר צפנת ליראיך, וכן אמר עוד נטיתי לבי לעשות חוקיך לעולם עקב, ואמר כשהיה היצר מטעה אותו ואומר מה הנאה יש לך בעשיית החוקים וכמו שאין להם טעם אין להם שכר כי מה שכר אתה רואה בעשיית החוקים, כשאתה שומר שבת אתה מוצא מנוח ומרגוע לגוף ולנפש ואתה מתענג בו וכן בימים טובים, וכן מצות המושכלות יש להם טעם והטעם מטעים המצוה וממתיקה מה שאין כן בחוקים, לזה אמר נטיתי לבי, אני הייתי מטהו ואומר לו שכר החוקים וטעמם אינו בזה העולם אלא לעוה"ב זהו לעולם עקב, ובזה הייתי מטהו לומר שזה העולם הוא עולם המעשה לא עולם השכר והגמול, ולזה נסמכה פרשה זו עם פסוק שלמעלה שאמר היום לעשותם והיה עקב, לומר אחר זמן העשיה יהיה לך שכר, וכן אמר במדרש, אין שכרם של צדיקים אלא לבסוף אבל רשעים שכרם הוא בעוה"ז שנאמר ומשלם לשונאיו אל פניו, אבל הצדיקים שכרם לאחריו שנאמר ואחריו כל ישרי לב, כשהמשא הוא קל מביאו לפניו וכשהוא כבד מפשילו לאחוריו ע"כ. וכן עקב עי"ן קו"ף בי"ת בגימ' תשכ"ח, ר"ל כשישכח זה העולם ימצא השכר, תשכח בלשון גמרא תמצא, עקב בא"ת ב"ש איש, לומר בעודו איש בזמן הבחרות כמו שאז"ל אשרי איש בעודו איש, ואז יהיה לו קב"ע דבר קבוע בלבו, וכיצד יקבע בלב מעט מעט לא בבת אחת, זהו בקע שהיא קטנה, ואז יהיה הדבר קבע בהתמדה לא ארעי:
<b>עוד</b> והיה עקב תשמעון. בא להזהיר על העונות שאדם דש בעקביו שהן קלות בעיניו, לזה אמר והיה שהוא שם הוי"ה עקב, לומר שישים מגמתו השי"ת, בפרט בעונות הקלות, כי אם יורגל בהם. יקשה עליו לפרוש מחמת קלותם בעיניו, ועל זה היה צועק דוד המלך ע"ה עון עקבי יסובני, אבל על שאר המצות אינו צריך כלל להזהיר אתכם כי ודאי את כל המשפטים האלה תשמעון ושמרתם וגו':
<b>עוד</b> והיה עקב תשמעון, לפי שאוירו במעמד הר סיני נעשה ונשמע, הנעשה עברו עליו בעשיית העגל ונשאר הנשמע, לזה הזהירם כאן ואמר מה שאמרתם בסוף הוא נשמע זהו עקב שהוא סוף שעשיתם השמיעה סוף שאמרתם ונשמע אחר, נעשה כי מן הראוי להקדים השמיעה אבל אתם עשיתם השמיעה עקב כמו העקב שהוא סוף הגוף, לזה אני מזהיר שתשמרו אותם, אתם כתיב:
<b>ובזוהר</b> ועשיתם אותם, אתם, כאילו אתם כביכול עשיתם ובראתם אותה מצוה. עוד ועשיתם אתם, לפי שבעשית המצות מתקן לו גוף רוחני שנקרא חלוקא דרבנן ולזה היו המצות רמ"ח כנגד איבריו של אדם, לזה אמר ועשיתם אתם שאתם עושים עצמיכם. ואמר ושמרתם, כבר אמרנו פעמים רבות שפירוש שמירה המתנה כמו ואביו שמר את הדבר, לפי שאמר ועשיתם שעושה ומתקן אבריו כמו שאמרנו והרבה מן המצות בטלות בזמן הזה כמו הקרבנות וכלאי הכרם ושכחה ופיאה ולקט ועוללות ופרט וערלה, א"כ אי אפשר להשלים אבריו, לזה ושמרתם המתינו למצוה כשיבא זמנה שיקיימוה כמו שעשה רבי טרפון ז"ל שקרא ליל שבת לאור הנר והטה הנר וכתב בפנקסו כשיבנה בית המקדש אביא קרבן חטאת, למה היה, צריך לכתוב בפנקס אלא להורות שהוא ממתין לה כשתבא לקיימה ויחשב לו כאלו קיימה:
<b>ושמר</b> ה' אלהיך, לך. נכנס בלשון רבים שאמר ועשיתם ויצא בלשון יחיד שאמר ושמר ה' אלהיך לך, אלא לומר לומר לך שעיקר עשיית המצות היא ברב עם שנאמר ברב עם הדרת מלך, אבל בשכר כל אחד ואחד נוטל שכרו לבדו כפי כונתו כי אין לכולם כונה אחת:
<b>את</b> הברית ואת החסד, כנגד אברהם יצחק שאברהם ויצחק כביכול יש להם חסד על הקב"ה כמו שאמר על פסוק תתן אמת ליעקב, יעקב באמת ובאמונה צריך שיהיה איש צדיק תמים ועובד הקב"ה לפי שאביו היה צדיק ואבי אביו גם כן,, אבל אברהם הצדקות והחסידות שהיה בו הוא על צד החסד שיש לו כביכול על הקב"ה שהיה בן עובד ע"א, חם כן חסד לאברהם, זהו אומרו כאן את החסד שיש לו לאברהם על הב"ה כמ"ש, ויצחק גם כן שהיה בן ל"ז שנה ואביו זקן וסבל עקידת אביו, ועדיין הקב"ה לא עשה עמו שום הטבה והיה בן ל"ז שנה ולא נשא אשה, א"כ כביכול יש לו חסד עליו, אבל יעקב עשה עמו כמה טובות הצילו מעשו ומלבן ומאליפז ומשרו של עשו:
<b>ואהבך</b> וברכך והרבך. עשרה מיני ברכות יש בפסוק, ואהבך יאהבך על הבריות שתהיה אהוב על כל העולם ותהיה רצוי עליהם כדי שיעשו רצונך, וברכך בממון שישים בממונך ברכה שלא יכלה לעולם, ואחר שיש לך ממון הרבה והרבך בבנים שיש בידך ספוק לזונם, וברך פרי בטנך פרי הבטן הם בנים א"כ היה לו לומר פרי בטנה, אמרו בגמרא פרק שלשה שאכלו לומר שאין פרי בטנה של אשה מתברך אלא מפרי בטנו של איש, שהאשה נקראת שדה שנאמר כי בשדה מצאה, וכן אז"ל אסתר קרקע עולם היתה, וכפי מה שזורעין בה כן מוציאה, והכונה אינו ברבוי בנים כי כבר אמר והרבך אלא הכונה שיהיו אותם הבנים ברוכים ונקיים וצדיקים, בטנך בגי' כונה, וכן בגימ' אנכי, לומר שבשעת ההולדה אנכי אסייעך שתכוון להוליד בנים הגונים ויהיו הג' שותפין שוים:
<b>ובמדרש</b> וברך פרי בטנך ופרי אדמתך, מקיש פרי בטן לפרי אדמה מה פרי אדמה אין בהם לא חטא ולא עון אף פרי בטנך אין בהם לא חטא ולא עון, ולזה אדמתך שהיא שלך שאינה גזולה. ד"א מה פרי אדמתך צריכין עשור אף פרי בטנך צריכין עשור זו מילה, יזכו למילה ולא יהיו נפלים, ד"א פרי אדמתך מכפרין על פרי בטנך שנאמר וכפר אדמתו עמו, והכונה שלא ימותו בעון אביהם. עוד פרי בטנך שיברך המאכלים שבמעיו כדי שיצא הולד נקי שמעפוש המאכלים יצא הולד מנוגע כנודע לחכמי הטבע דגנך ויצהרך, באלו הג' דברים תלויים חיי האדם. שגר אלפיך, בהמה גסה לומר שלא תפיל ולא תצטער בלידתה אלא שתהיה משגרת אותם בלא צער. ועשתרות צאנך, שיהיו חזקים ואין שום חיה רעה מתגרה בהם כמו העזים של ר' חנינא בן דוסא שהביאו הדובים בקרניהם, ופסוק זה מתחיל בוא"ו ומסיים בך', לומר שאלו הברכות הם משם כ"ו, וכן יש בו כ"ב תיבות ב"ך יברך ישראל וגו':
<b>ברוך</b> תהיה מכל העמים, אחר שתהיה אהוב מכל העמים כולם יברכוך כדי שתהא הברכה שורה עליך בלי שום ערעור והקב"ה יסכים על ידם:
<b>לא</b> יהיה בך עקר ועקרה, אם אמר והרבך וברך פרי בטנך ודאי שלא יהיה בו עקר ועקרה, לזה אז"ל לא יהיה בך עקר שלא יהיה ביתך עקור מן התלמידים, לפי שעיקר הבנים הם התלמידים שהם בנים לעוה"ב, וכן אז"ל אם חטא הרב ועשה שום עבירה והוליכוהו לגיהנם התלמידים מצילים אותו כדי שלא יהיו הם בג"ע והוא בגיהנם, ועקרה שלא תהא תפלתך עקורה מלפני הקב"ה אלא עומדת שם לעולם לעשות שאלתך ובקשתך, אימתי בזמן שאתה משים עצמך כבהמה:
<b>והסיר</b> ה' ממך כל חולי. משמע שיבא החולי ויסירנו ויותר טוב היה שייעדו שלא יבא לידי חולי כמו שכתוב כל המחלה אשר שמתי במצרים לא אשים עליך, אלא כבר ידעת שקללות שבתורת כהנים נאמר על חרבן ראשון ושבמשנה תורה על חרבן שני, וחרבן שני נחרב על שנאת חנם, ולפי שלא נבנה עדין השנאה חנם מצויה ביניהם וצריכין להתייסר, לזה יביא עליהם החולי ויסירו מהם כדי למרק עונם, שהוא רחום בדין, וכן אמר אותו חכם ומה שחטאתי לפניך מחוק ברחמיך הרבים בזה העולם כדי שיצא נקי לעוה"ב, שנאמר. רק אתכם ידעתי מכל משפחות האדמה על כן אפקוד עליכם את כל עונותיכם, לזה אמר מחוק ברחמיך הרבים אבל לא ע"י יסורין וחלאים רעים, אפי' יהיו ע"י חלאים אבל לא רעים, שלא יהיה בהם לא בטול תורה ולא בטול תפלה כמו שאמרו בגמרא אלו הם ייסורין של אהבה כל שאין בהם בטול תורה שנאמר אשרי הגבר אשר תיסרנו יה ומתורתך תלמדנו, ואמורא אחר אמר כל שאין בהם בטול תפלה שנאמר ברוך ה' אשר לא הסיר תפלתי וחסדו מאתי וכן אמר דוד יסרני ה' אך במשפט שהוא ברחמים כנודע לבעלי הקבלה, ולזה תמצא הפסוק מתחיל בו' ומסיים בך' שם כ"ו שחלופו מצפ"ץ בגימ' ברחמים:
<b>לא</b> ישימם בך אלא ונתנם בכל שונאיך. שיתנם תחתיך, אם היו עתידין לבא עליך יבאו למרק ומיד יתנם בכל שונאיך, כי אולי לא ירצו לצאת עד שיתן להם אחרים תחתיך שנאמר ואתן אדם תחתיך, וכל מדוי מצרים הרעים אשר ידעת וגו' מאין היו יודעים אז"ל מכאן שכל מכה שהיתה באה על המצריים היתה שפה בישראל לידע צערן של מצריים לכך נאמר אשר ידעת, מה שאמר שהיתה שפה בישראל לומר שהיתה המכה באה על ישראל ומיד היתה מסתלקת להודיעם צערם, שפה הוא מלשון שוטה ונשתפה:
<b>ואכלת</b> את כל העמים, יאמר מאחר שיאהבך הקב"ה בפני כל העמים אינך צריך להלחם עמהם ותכלם בלא ידיעה כי יהיו מסורים בידך ותאכלם כלחם בלא ידיעתם, איך יהיה, דבר זה לזה אמר אשר ה' אלהיך נותן לך, לא תחוס עינך עליהם, לומר מאחר שהם באהבה ואחוה עמי איך אעשה עמהם נקמה זו לזה אמר לא תחוס עינך וגו' כי אותה אהבה אונה מהם אלא מהקב"ה:
<b>ולא</b> תעבוד את אלהיהם, לא יעלה בדעתך לומר מאחר שאני אכלה אותם, השר שהוא ממונה עליהם יכעוס עלי, ולזה יעלה בדעתך לעבדו כדי לפייסו, לזה אמר ולא תעבוד את אלהיהם כי מוקש הוא לך, לא די שלא יתפייס אלא שיקטרג עליך כמו שכתבנו בפסוק לא יהיה לך אלהים אחרים על פני, אפילו שאתה תרצה לעבדם הם לא יקבלוך, למה על פני, כלומר שיש להם בושה ממני ואדרבא יקטרג עליך, ואגב אורחיה אשמעינן שגזל הגוי אסור כמו שאמרו בגמרא ואכלת את כל העמים אשר ה' אלהיך נותן לך בזמן שמסורים בידך היינו ז' עממין בשעת כבוש הארץ, ולא תאמר שזה אכזריות כי רחמי רשעים אכזרי כי כל המרחם על הרשעים מביא אכזריות לעולם והמתאכזר עליהם מביא רחמים לעולם, ולזה מתחיל הפסוק בוא"ו ומסיים בך' ויש בו כ"א אותיות כנגד שם הרחמים שהוא שם אהי"ה בשכמל"ו:
<b>כי</b> תאמר בלבבך רבים הגוים וגו', שמא יעלה בדעתך לומר מאחר שאיני בא עליהם למלחמה אלא ע"י תחבולה מאחר שהם באהבה עמי איכה אוכל להורישם שאני מפחד שלא יהפכו עלי והאהבה תהפך לאיבה, לזה אמר לא תירא מהם, יותר איבה היה להם לפרעה ולכל מצרים וראית בעיניך המכות שעשה בהם, כן יעשה ה' אלהיך לכל העמים אשר אתה ירא מפניהם, כן יעשה כנגד מצות עשה, וכנגד לא תעשה שהם בטלום בשב ואל תעשה מאליהם ואינם נראים, כנגדם אמר וגם את הצרעה ישלח וגו' עד שיכלו מאליהם, אתה ירא ממה שאתה רואה שכן אתה ירא מפניהם אבל אותם שאינך רואה אין אתה ירא לפי שאין אתה רואה אותם, עושה הקב"ה נסים נסתרים שישלח בהם הצרעה שהיתה זורקת בהם מרה:
<b>לא</b> תערוץ מפניהם כי ה' אלהיך, יאמר לא תערוץ מפניהם אלא מהקב"ה שהוא בקרבך שוכן בתוך גופך ממנו תירא, כי אין ערוד ממית אלא חטא ממית כמו שאמר דוד המע"ה יגורו עלי עזים, שאמר אם יגורו עליו עזים שאינו ירא מהם אלא ממי ירא מהפשע והחטאת, זהו לא פשעי ולא חטאתי, לזה אמר ה' אלהיך דיינך בקרבך ורואה כל מצפוניך:
<b>ונשל</b> את הגוים האלה מפניך מעט מעט, כבר אמרנו שזה הוא על אנשי בית שני, ולזה פירש"י ז"ל פן תרבה עליך והלא אם עושין רצונו של מקום אין מתייראין מהחיות שנאמר וחית השדה השלמה לך אלא גלוי לפניו ית' שעתידין לחטוא וכו', ואמר שיתמעטו על דרך הטבע, שאינם ראויים לעשות עמהם כמ"ש ורדפו מכם חמשה מאה כמ"ש בספר תורת כהנים ששם מדבר על אנשי בית ראשון שהיו ראוים לעשות עמהם נסים ולשנות הטבע:
<b>פסילי</b> אלהיהם וגו', יאמר פסיליהם תשרפון באש כמ"ש ופסיליהם תשרפון, ועוד הפסילים הם האלילים ואיך אמר פסילי אלהיהם משמע שהם ב' דברים, ועוד אמרו ולקחת לך היל"ל לא תקח לך, לזה אז"ל במסכת ע"א פסלו לאלוה לא תחמוד פסלו מאלוה ולקחת לך, פירוש פסלו לאלוה תיקנו לאלוה, כמו הפסל נסך חרש, פסלו מאלוה, לשון פסלות שבטלו, ועבודה זרה שבטלוה עובדיה מותרת, לזה אמר ולקחת לך. ומה שאמר תשרפון בלשון רבים ולא תחמוד ולקחת לך בלשון יחיד הוא לקדש שם שמים בפרהסיא, ועוד שדבר כזה צריך קבוץ, שהכנענים יעמדו נגדם ולא יתנו לשרוף פסיליהם, לזה צריך קבוץ אנשים, ואמר ולקחת לפי שמי שחומד דבר מתועב כזה אינו עושה אלא בסתר לזה סמך ולא תביא תועבה אל ביתך שסופך לתעות בה ולעובדה והיית חרם, אלא שקץ תשקצנו, שקץ לכסף שעליהם, תשקצנו לזהב שהוא יותר חשוב מהכסף, ואמר תשקצנו שתעמוד כנגד יצרך כאילו הוא משוקץ ומתועב. גם בכלל לא תביא תועבה אל ביתך שלא יתיחד עם ערוה או עם כותית ולא יקנה שפחה שלא יבא לתעות בה, תועבה תועה בה, וראיה מרב עמרם חסידא בהנהו שבייתא דאפקידו גביה כדאיתא בגמרא, וכן אז"ל לא ידור ת"ח בשכונת אלמנה:
<b>כל</b> המצוה אשר אנכי מצוך היום. כי כל מה שאני צריך לצוותך הוא כשתבא מצוה לידך תחשוב כאילו היום נצטוית עליה והיא חדשה שמעולם לא עשיתה לשמה ולא נחשבה ותהיה חסרה אבר, כי המצות עשה הם רמז כנגד אברי האדם הרוחניים, או שמא נגזר עליך שום גזירה ונצלת בזכותה ותמה, לכך עשה אותה מחדש ולא תאמר אם לא אעשה היום אעשנה למחר, לזה אמר אשר אנכי מצוך היום ולא למחר, כי שמא מחר לא יהיה לך יכולת, ואם היום באה לידך ולא עשיתה גם למחר לא יהיה לך יכולת ולא יספיקו לך לעשותה כי שכר מצוה מצוה, פירוש שיספיקו לך שתעשה מצוה אחרת, ושכר עבירה עבירה, אלא עשה אותה מיד כמו שאמרו ז"ל על פסוק ושמרתם את המצות קרי ביה המצות עד שלא תחמיץ, פירוש אם תמתין למחר שמא יהיה לך שום פניה ולא תהיה לשמה ונמצאת שהחמיצה. גם כן אמר אשר אנכי מצוך לא תעריך במצוה אלא במי שצוה בה, זהו אשר אנכי ולא אמר אשר אני אלא אנכי, לומר שכל מצוה ומצוה היא שקולה כנגד העשרת הדברות שנאמר בהם אנכי כולם נתנו מרועה אחד, ואמר אשר אנכי מצוך בלשון יחיד, לומר שלא תאמר שעיקר המצוה ברבים ברב עם הדרת מלך כמו התפלה וכיוצא בה ואם לא יש רבים תתבטל המצוה, לזה אמר בלשון יחיד כאילו לא נתנה אלא לך לבדך:
<b>תשמרו</b> לעשות, לא אמר תשמרו ותעשו כמו שאמר ושמרתם ועשיתם, אלא תשמרו לעשות, שלא יעלה בדעתך שיש הרבה מצות תלויות בארץ והם בטלות בחוצה לארץ, לזה אמר תשמרו לעשות לא יהיה דבר זה מגמת פניכם שאם כן נמצאת התורה בטלה בחוצה לארץ, ובזמן החרבן יש הרבה מצות שהם בפני הבית כמו הקרבנות אלא תהיה מגמת פניכם המצוה והמתינו לה כשתבא שתקיימוה כמו ואביו שמר את הדבר, לזה אמר תשמרו המתינו לה לעשות, למדו פירושה ובשכר זה תחיו לעתיד ותקיימוה ותבאו ותירשו את הארץ לקיים המצות התלויות בארץ.
<b>עוד</b> כל המצוה אשר אנכי מצוך. כלומר כל מה שאני מצוך הוא לעשות מצוה אחת שאחר שעשית מצוה אחת יבאו לך שאר כל המצות, ששכר מצוה מצוה, כי כולם חרוזים במחרוז אחד ואם תקח אחת כולם יגררו אחריך, ולזה תקנו ז"ל בברכות אשר קדשנו במצותיו וצונו, היה לו לומר אשר קדשנו וצונו לעשות מצוה פלונית, אלא לומר שבעשית מצוה אחת כאילו עשה כל המצות. וכן אז"ל כל העושה מצוה אחת כתקנה כאילו עשה כל המצות, זהו פירוש המשנה במסכת קידושין כל העושה מצוה אחת מטיבין לו ומאריכין את ימיו ונוחל את הארץ, זהו על דרך מה שאמרנו מה' לא תצא הרעות והטוב לא אמר והטובות כמו שאמר הרעות אלא הטוב הראשון הוא מבשר ודם. וכתב בעל בית. מדות במעלת התורה ז"ל, יזהר האדם בכל המצות בין קלות בין חמורות, שכל אחת ואחת מביאתו לחיי עוה"ב שנאמר כל המצוה וגו', מהו כל המצוה שיהיו בעיניך כל המצות של תורה חשובות כמצוה אחת ושקולות זו כזו וכלולות זו בזו ע"כ. ורז"ל אמרו כל המצוה, פירוש שיעשה כולה לומר שאם התחיל בה שיגמרנה שאינה נקראת אלא על שם גומרה, ונסמך זה לענין ע"א לומר הכופר בע"א כאלו קיים כל התורה כולה:
<b>וזכרת</b> את כל הדרך אשר הוליכך זה ארבעים שנה, ואמר ראיה למה שאמר תשמרו, שפירושו תמתינו למצוה כשתבא לקיימה, תראו זה מהדרך שהיה ארבעים שנה והתורה נתנה קודם ובמדבר לא נתקיימה עד שבאו לארץ זהו אומרו ארבעים שנה במדבר, היה לו לאמרה סמוך לכניסתם לארץ, למה ארבעים שנה קודם, לדעת התשמור מצותיו, אם יהיה מגמת פניך להמתין להם מתי יבאו ותקיימו אותם. ובזוהר פרשת תרומה דף קנ"ז ז"ל קב"ה כד ברא עלמא פליג ארעא דישובא לסטר חד וחרבא לסטר חד פליג ישובא ואסחר עלמא וכו' ארעא קדישא איהי אמצעיתא דעלמא ובאמצעיתא איהי ירושלם וכו' פליג חרבא ולא אשתכח חרבא תקיפא בכל עלמא בר ההוא מדברא דתברו חיליה ותוקפיה ישראל מ' שנה כד"א המוליכך במדבר הגדול והנורא, בההוא מדברא שלטא סטרא אחרא ובעל כרחיה אזלו ישראל עליה ותברו חיליה ארבעים שנה ואי ישראל ישתכחון זכאין באינון מ' שנין הוה מתעברא ההוא סטרא מעלמא ומדקא ארגיזו לקב"ה כל אינון זמנין אתתקף ההוא סטרא ונפלו כלהו תמן תחות רשותיה, ולזה ויענך וגו', ולזה וידעת עם לבבך כי כאשר ייסר איש את בנו וגו' ואתקיים ביה הוא ישופך ראש ואתה תשופנו עקב דנפלו לבתר כלהו ברשותיה ומ' שנין אלקו מידיה לקבל מלקו דבי דינא, ע"כ:
<b>ואמר</b> למען ענותך, ענתך כתיב מלשון עניה, כמו וענתה שמה כימי נעוריה, כדי שיהיה לה עניה לעוה"ב לומר שקיים כל המצות מאחר שהיה ממתין להם, לנסותך לנסתך כתיב כדי להרים נסך ודגלך, וכדי להודיע לכל העולם שאתם ראויים לכך, ולא יאמרו שרוב המצות לא קיימום למה יזכו לכל הכבוד, זהו לדעת את אשר בלבבך שהוא על המתנת המצות ולהיות לכם עניה לעוה"ב, כמו שאמר במדרש ז"ל לעתיד לבא עתיד הקב"ה להביא ס"ת ומניחה בחיקו ואומר כל מי שעסק בתורה יבא ויטול שכרו כו'. כתבתי זה המאמר בפרשת אמור, ובסופי' אומר אומרים לפניו רבש"ע ישראל שקבלו התורה איך קיימוה אומר להם אני מעיד שקיימוה. א"כ זהו אומרו כאן לדעת לאומות התשמור מצותיו, שמאחר שמגמת פניכם לקיים מצותיה של תורה ואתם ממתינין כשתבא לידכם ותקיימוה בזה יש לי ולכם עניה לעתיד:
<b>ויענך</b> וירעיבך, הענוי היה שאכלו מן החררה שהוציאו ממצרים ס' סעודות כי לא ירד להם המן עד יום ט"ז באייר ואכלו המן קודם קבלת התורה עשרים יום כדי לקבל תרי"ג מצות וז' מצות דרבנן הם כת"ר, עשרים בגי' כתר. וירעיבך שכלתה החררה ובאו ואמר מי יתן מותנו וגו' כי הוצאתם אותנו להמית את כל הקהל הזה ברעב, שהרגישו ברעבון והיה זה כדי שיתעכל ויכלה מהם זוהמת מזון הגופני, שאי אפשר להבין המושכלות אלא אחר הפסק זוהמת מזון הגופני, כן דרך הרופא נותן לחולה קודם דברים המשלשלים כדי לנקות העפוש ואח"כ נותן לו דברים המעצרים, כן עשה השי"ת הרעיבם עד שכלה עפוש מזון הגופני ואח"כ האכילם המן. רז"ל אמרו על ויענך וירעיבך, וכן אמרו המאכילך מן במדבר למען ענותך, אז"ל שאכילת המן הוא הענוי לפי שאמר שם רב אמי ורב אסי חד אמר אינו דומה מי שיש לו פת בסלו למי שאין לו פת בסלו, שכל יום ויום היה יורד וחם השמש ונמס והיו עיניהם תלויות, וזהו הענוי. וחד אמר אינו דומה רואה ואוכל למי שאינו רואה ואוכל א"ר יוסף מכאן לסומים שאוכלים ואינם שבעים, א"כ הענוי הוא שהיו טועמים בו כל מה שהיו מתאוים אבל בעיניהם לא היו רואין אלא מן. שנאמר בלתי אל המן עינינו. ואפשר עוד לו שרמז כאן ענין המן הרשע שעינה אותנו שלשה ימים לילה ויום והביאנו במצור ובמצוק, אשר לא ידעת כמו שאמרה אסתר ואלו לעבדים ולשפחות נמכרנו החרשתי כי כן כתיב והתמכרתם לעבדים ולשפחות, אבל לא להרג, ויאכילך את המן, לסוף תלו אותו ואת בניו ואכלו ממונו שנאמר ותשם אסתר את מרדכי על בית המן:
<b>ומה</b> שאמר אשר לא ידעון אבתיך. לא שהיו בלתי ראוים לאכילת המן, אלא שאכילת המן היא לזכך חומרם שהיו בחמר ובלבנים ונתעכר חומרם, אבל האבות לא היו צריכין לזה שהיה חומרם זך והיה גופם מרכבה לשכינה, כאמרם ז"ל האבות הם הם המרכבה. למען הודיעך כי לא על לחם לבדו יחיה אדם, להודיע שאם האדם יעסוק בתורה הקב"ה יזמין לו, שכל דבר שיאכל יהיה מזונו ויהיה טבעו כטבע הלחם ולא יצטרך לבקש הלחם, כמו שאמרה המשנה אכל שלק והוא מזונו רבי עקיבא אומר מברך ג' ברכות. ורבי חנינא בן דוסא שהיה מזונו קב חרובין, והרי המן אינו מאכל חומרי ונזונו בו ארבעים שנה שהקב"ה אמר לו שיזין, כמו המעשה בבתו דרבי חנינא בן דוסא שבמקום השמן נתנה חומץ בנר ואמר לה לא תחוש שמי שאמר לשמן וידליק יאמר לחומץ וידליק ודלק עד מוצאי שבת והבדילו לאורו, כל זה לומר שההדלקה אינו מטבע השמן אלא מגזרת הש"י, כן ת"ח כל דבר שיזדמן לו יהיה מזונו וחומרו יקבלנו כמו אחר בבשר שמן ולא יטרח לבקש פת ענוג ונקי כי הכל בגזרתו ית', ומי שאמר ללחם ויסעד יאמר לשלק ויסעד. ויתכן עוד לומר לא על הלחם לבדו יחיה וגו', שהוא רמז שלא יתעסק האדם בתורה שבכתב לבד כמו הצדוקים, שהיא נקראת לחם שנאמר לכו לחמו בלחמו כי היא עיקר כמו הלחם שהוא עיקר והכל בא ללפת בו הפת, כי על כל מוצא פי ה', זו תורה שבעל פה שהיא נקראת פי ה' שתורה שבכתב היא מתפרשת על פי תורה שבעל פה.
<b>וכתב</b> הרב בחיי ז"ל לא על הלחם לבדו יחיה וגו', על הלחם שאדם רגיל בו אין חיותו של אדם בו לבדו בלתי הכח המצמיחו והוא מזלו וכחו, כמו שאז"ל אין לך כל עשב ועשב מלמטה שאין לו מזל מלמעלה שמכה בו ואומר לו גדל שנאמר הידעת חקות שמים אם תשים משטרו בארץ ואותו כח המצמיחו יש לו כח אחר ממונה ואותו כח אחר יש לו כח וגבורה מושל עליו שהוא מעמידו ומקיימו, וכן מכח לכח עד סיבה עליונה שהיא כח הכחות כולם, והוא מקור החיים והמות לכל חי, שהרי ישראל כל ארבעים שנה שהיו במדבר לא אכלו לחם וחיו, זהו על כל מוצא פי ה' יחיה האדם, כלומר על הכח הנגזר מפי עליון. וכל הכחות האלו הם אמצעיים וקראם הכתוב מוצא פי ה' כלומר שהם כולם נגזרים ויוצאים מכחו. ובא הכתוב הזה להודיע שאין עיקר החיות במזון הבא מסבה אחר סבה כענין הלחם שאנו אוכלים שהאמצעיים רבו, אלא שעיקר החיות במזון הרוחני הקרוב לסיבה עליונה, כי כל מה שיתקרב מכחו יתברך ויתמעטו האמצעיים הוא עיקר החיות, וזהו שאז"ל ויחזו את האלהים ויאכלו וישתו, רבי יוחנן אמר אכילה ודאית שנאמר באור פני מלך חיים, נתכוין ר' יוחנן לומר שהאור הוא חיי הנפש, ומזונה ותענוגיה היא האכילה הודאית, אבל מזון הגוף הבא מסבה אחר סיבה אינה אכילה ודאית. נראה לי כי קרא הכתוב המן מוצא פי ה', כי אע"פ שכל האמצעיים כולם על ידם יחיה האדם אין צריך לומר על כל מוצא פי ה' שהוא המן שאין בו רבוי אמצעיים הוא מוצא פי ה' ממש ע"כ. א"כ פירוש על כל שהמן עולה על כל מוצא פי ה'. ומה שנקראה מקום, מן במלואו מ"ם נו"ן בגימ' מקום:
<b>שמלתך</b> לא בלתך מעליך. אחר שאמר ויאכילך את המן אחר האכילה הלבישם, האכילה קודם שכן הדין אמר פרנסני מאכילין אותו מיד שנאמר הלא פרוס לרעב לחמך מיד, אמר כסוני עד שיראה להם שצריך כסות שנאמר כי תראה ערום עד שיראה:
<b>לא</b> בלתה מעליך. לא סרה לעולם שאפילו בעת שהיו צריכין כבוס וגיהוץ היו ענני כבוד מכבסים ומגהצים אותם בעודם עליהם, ואמר שמלתך לומר שלעולם היא כמדתך שהיו גדלים עמהם. עוד מעליך, ממה שעליך שהיו מוקפין ענני כבוד לזה לא בלתה:
<b>ורגלך</b> לא בצקה, פירש"י ז"ל לא נפחה כבצק. ולא נהירא שהם לא היו הולכים שענני כבוד היו מוליכין אותם, ונראה כמתרם שאמר ומסחנך לא יחפו שמעולם לא סרו המנעלים מעל רגליהם, כמו השמלה. עוד מעליך ממה שעליך שהוא הקב"ה שהוא המלביש והמנעיל שנאמר ואלבשך רקמה ואנעלך תחש, ואלבישך ואנעלך דייקא, רקמ"ה בגימ' השם, הוא מלביש הוא מנעיל. תחש באתב"ש אס"ב עם ג' אותיות ה"ס, והבן מי המלביש ומי המנעיל:
<b>עוד</b> שמלתך לא בלתה, רמז להם על גופם שלא יבלו כמו שאמרו פרק המוכר את הספינה בגמרא בבא בתרא באותו מעשה דההוא טייעא שאמר ליה תא ואחוי לך מתי מדבר אמר חזינהו דדמו כמאן דמבסמי, פירוש כמו שכורים:
<b>וידעת</b> עם לבבך, לומר כשתראה שייסורין באים עליך ואתה רואה בעצמך שאין אתה ראוי לאלו הייסורין לא יסיתך יצרך לומר ששלא כדין עושה עמך, או יאמר לך שלית דין ולית דיין, לזה אמר וידעת עם לבבך עם ב' יצריך, שכאשר ייסר איש את בנו ה' אלהיך וגו', הקדים שם הרחמים לומר כשהשם מייסר האדם מקדים לו הרחמים קודם הדין, שאם קדם הדין לא תמצא הרפואה מקום לחול לזה ה' קודם ואחר אלהיך, וכן אמר דוד יסרני ה' אך במשפט וגו', שאל מהקב"ה שיהיו הייסורין על ידי שם הוי"ה ויקל מן הדין מעט, שאמרו אכין ורקין מיעוטין ובהקדמת הרחמים יתמעט הדין:
<b>ובזוהר</b> פרשת פקודי (דף רנ"ד) ז"ל בסטרא דצפון קיימא נהורא אחרא דהא איהו קיימא לבטלא דינא ויהיב לממנא דפתחא דבההוא פתחא קיימין ממנין אחרין דבספר מסאבא מחכאן לההוא ממנא ונטלי דינא ולזמנין דהאי נהורא דבסטר צפון איהו עבד דינא ולא אתמסר בידא דסטרא אחרא בגין דכל דינין דאתעבידו ביה אית לן אסוותא, קב"ה עבד חסד באינון אתרי, גבריאל איהו האי נהורא דסטרא דצפון ובכל אתר דאיהו מחי שרי ביה חסד בגין דגבר אל בתרין סטרין כליל בתרווייהו (גבר) ועל דא מחיא ואסוותא ביה בסטרא דא קיימא רזא דכתיב כי כאשר ייסר איש את, בנו ה' אלהיך מיסרך אינון יסורין דרחימותא דכלילן בסטרא דא ובסטרא דא ע"כ. וכל זה כדי שתשמור את מצות ה' וללכת בדרכיו כדי לזכותך לעולם הבא ששם היא הליכת דרכיו, לזה סמך כי ה' אלהיך מביאך אל ארץ טובה, היא ארץ החיים:
<b>כתב</b> ה"ר רקאנטי ז"ל טעם עינות ותהומות רמז למעיינות הנאצלות והנשפעות שם כד"א כל הנחלים הולכים אל הים ע"כ. ובמדרש תנחומא א"ר ביסנא אין אדם בעולם בלא יסורין, חושש בשניו אינו יכול לישן, בעיניו אינו יכול לישן, יגע בתורה אינו ישן, זה וזה ער הוי אשרי הגבר אשר תיסרנו יה, ואם בא להקפיד ומתורתך תלמדנו משן ומעין ומה שן ועין עבד יוצא בהם לחירות יסורין שממרקין כל גופו של אדם לכ"ש, באברהם נאמר ואברכך ואגדלה שמך כיון שיצא, קפץ עליו רעבון ולא הקפיד ולא קרא תגר אלא וירד אברהם מצרימה, רב חמא חמי חד סגי נהורא דיתיב ולעי באורייתא א"ל שלם לך בר חורין אמר ליה ההוא גברא בר עבדין אמר ליה שאת בר חורין לעוה"ב, לפי שהיה סגי נהור:
<b>כי</b> ה' אלהיך מביאך אל ארץ טובה, שמא תאמר במדבר היו ענני כבוד מוליכין אותם והם בתוך אוירן והבאר היה מעלה להם מיני דשאים שהיה ריחן נודף מסוף העולם ועד סופו והיו מנענעים בהם שנאמר בנאות דשא ירביצני, ובא שלמה ואמר וריח שלמותיך כריח לבנון, א"כ היו בתוך אויר זך לזה אמר כי ה' אלהיך מביאך אל ארץ טובה באויר. ארץ נחלי מים, שמא תאמר במדבר היו להם מים טובים מן הבאר, לזה אמר ארץ נחלי מים, כמו שהבאר היתה הולכת לפניכם כן בא"י יש נחלים הולכים, שמא תאמר הנחלים הם פעמים עכורים לזה אמר עינות ותהומות שמימיהם צלולים והם מים חיים, שהבורות המכונסים נקראים מים מתים. עינות ותהומות, עינת ותהמת כתיב, רמז על מי השלוח שהיה משקה כל ירושלים. ועל מי גיחון שסתמם חזקיה מלך יהודה ולא הודו לו. שמא תאמר במדבר היו אוכלים המן ובו היו נזונין, לזה אמר ארץ חטה. שמא תאמר אלו הדברים צריכין טורח חרישה וזריעה וקצירה ויש בהן עשר מלאכות עד שיבא לכלל לחם, לזה אמר ארץ אשר לא במסכנות תאכל בה לחם, אם תעשו רצונו של מקום תוציא לכם לחם חם אפוי כמו שאז"ל עתידה א"י שתוציא גלוסקאות וכו', וכבר כתבתי פרשת שלח לך בפסוק והיה באכלכם מלחם הארץ עיין שם. שמא תאמר במן היו טועמים טעם פירות, לזה אמר וגפן ותאנה ורמון וגו'. שמא תאמר שבמן טועמים הרבה דברים כל מה שהיו מתאוים, לזה כתיב לא תחסר כל בה. שמא תאמר במדבר לא היו לא אופין ולא מבשלים כי המן אפוי ומבושל ומה שאמר את אשר תאפו אפו הוא בתאוה לבד, ומה שאמר ובשלו בפרור ותרגום בקדרה וסתם קדרה היא של חרס וכשנכנסנו לארץ צריכין היו לכלי מתכות להשתמש בהן כגון אלפסים ומחבות וקערות וכפות, לזה אמר ארץ אשר אבניה ברזל ומהרריה תחצוב נחושת ומהם אתה יכול לעשות כל כלים שתרצה. שמא תאמר אולי יזיק לנו המאכל לזה אמר ואכלת ושבעת אכול עד שתשבע, לא כמו שאז"ל סעודה דהנייך משוך ידך הימנה, פירוש שהיא מתוקה משוך ידך הימנה שלא ישבע פן יזיקו, וכן כתב הרמב"ם ז"ל בהלכות דעות שיניח שליש ממאכלו, אבל כאן ואכלת ושבעת, לא אמר לשובע אלא ושבעת לפי שאוירה טוב כמ"ש, הארץ טובה ואוירה טוב והמים ג"כ טובים א"כ אפילו שתשבע אין בה שום היזק, לז"א ואכלת ושבעת בלא פחד, שאם לא כן ושבעת למה ודאי כשאדם אוכל שבע, לזה וברכת צריך שתודה לה' ית' על הארץ הטובה אשר נתן לך:
<b>עוד</b> וברכת וגו', שמעתי שכל המברך על כל מה שאוכל ואינו מכניס לגופו שום דבר בלא ברכה ראשונה ואחרונה, כשמת אין התולעים שולטים בגופו, לפי שהתולעים הם מהקללה שנאמר כי תאכלנו התועלת, והברכה היא הפך הקללה שנאמר להניח ברכה אל ביתך הוא הקבר, ברכה גימ' כר"ז שמכריזין שלא יגע בו שום נזק. עוד ברכה גי' זכר, לפי שמזכיר שמו ומברך על כל דבר ודבר שהיה אוכל ולא נהנה שום דבר בלא ברכה לזה מצילין אותו מדין התולעים, ועוד לפי שבשר גופו נתגדל ונתרבה ע"י ברכה אין הקללה שולטת במקום ברכה, וכן מצינו רמז לזה ואכלת ושבעת וברכת את, ס"ת ד' תוי"ן גימ' ברכת נהנים להציל מדין תולעים עהמוה"כ:
<b>עוד</b> ואכלת ושבעת על פירות הארץ שהיו שמנים והיו משביעים כמו הלחם כדאיתא בברכות פרק כיצד מברכין דר' יוחנן כד הוה אכיל מפירות גינוסר לא הוה אכל מזונא, לפי שהיו שמנים שנאמר מאשר שמנה לחמו, לזה רבן גמליאל היה סובר שיברכו עליהן ברכת המזון. ועוד ארץ אשר לא במסכנות וגו', יאמר שאם אכל פת חריבה אינו מוטעם שאין לו במה ללפת בו את הפת, אלא שהלחם של ארץ ישראל הוא כל כך מוטעם ויפה שאין צורך לו שיאכל עמו לפתן, ולזה נמנית החטה עם הפירות לומר שבעודה חטה היא מתוקה כפירות כ"ש כשנעשית לחם. עוד לפי שהחטה אינה מסורה ביד שום שר אלא ביד הקב"ה כמו שאמר בזוהר לא במסכנות, שהוא תחת השרים שהם במסכנות שאין להם שום דבר מעצמן אלא מהקב"ה מה שנותן להם:
<b>ואפשר</b> עוד לומר שאלו השבעה מינין הם מושפעים משבע עליונות, ולזה תמצא שזכר ארץ ז"פ, כי ה' אלהיך מביאך אל ארץ טובה ארץ נחלי מים, ארץ חטה ושעורה, ארץ זית שמן, ארץ אשר לא במסכנות, ארץ אשר אבניה ברזל, וברכת את ה' אלהיך על הארץ, הרי ז"פ ארץ נאמר באלו השבעה מינין, לפי שהם מושפעים מז' ארצות, ואיני יכול לכוון לכל אחד ואחד והמעיין יבין. והתחיל כי ה' אלהיך מביאך אל ארץ טובה וחתם על הארץ הטובה, ועל זה אמר דוד המע"ה אתהלך לפני ה' בארצות החיים:
<b>עוד</b> ארץ אשר לא במסכנות תאכל בה לחם, שלא יאכל עד שילמוד בתורה קודם, כמו שאמר בזוהר צדיק אוכל לשובע נפשו, אחר שמשביע נפשו מהתורה, א"כ לא במסכנות מהתורה. עוד לא במסכנות עד שיתן לעני קודם לא במסכנותו של עני, אלא צריך שתתן לעני קודם. כדי שיאכל וישכח רישו, א"כ לא במסכנות:
<b>ובזוהר</b> פרשת תרומה דף קנ"ד ז"ל זכאה איהו מאן דאילין תרין קיימין על פתוריה מלי דאורייתא וחולקא דמסכני מההוא שלחן כד סלקין ההוא פתורא מקמי בר נש תרין מלאכין קדישין אזדמנן תמן חד מימינא וחד משמאלא חד אמר דא הוא שלחן דמלכא קדישא דפלניא קא מסדר קמיה מסדר יהא תדיר פתורא דא בברכאן עילאין ומשחא ורבו עילאה דקב"ה ישרי עלוי. וחד אמר דא איהו שלחן דמלכא קדישא דפלניא קא מסדר קמיה דא פתורא די עילאי ותתאי יברכון ליה מסדר פתורא דא קמי עתיק יומין בהאי עלמא ובעלמא דאתי ע"כ. א"כ לא יהא במסכנות דיברכו ליה עילאי ותתאי, ואמר מסדר יהא פתורא דא בברכאן עילאין. ומה שאמר תאכל בה יובן זה ממאמר אחר בזוהר דף קנ"ז ז"ל פתח רבי יוסי ואמר ואכלת ושבעת וברכת את ה' אלהיך על הארץ הטובה אשר נתן לך, אי בארעא קדישא ארעא דישראל מברכין לבר מארעא מנא לן דהא כגונא דא לא אצטריך, אלא קב"ה כד ברא עלמא פליג ארעא דישובא איהו לסטר חד וחרבא לסטר חד אחרא פליג ישובא ואסחר איהו עלמא סוחרניה דנקודה חדא ומאן איהו דא ארעא קדישא ארעא קדישא אמצעיתא דעלמא ובאמצעיתא דארעא קדישא איהי ירושלם ובאמצעיתא דירושלם איהו בית קדש הקדשים וכל טיבו וכל מזונא דכל ישובא תמן נחית מלעילא ולית לך אתר בכל ישובא דלא אתזן מתמן ע"כ. א"כ וברכת את ה' על שנתן לך המזון ועל הארץ הטובה, א"כ לא במסכנות מאחר שתאכל בה כלום שאכילתך בה ממנה ומתמן אתזן כל עלמא. עוד בזוהר דף קנ"ג ז"ל ר' חייא פתח ואמר ואכלת ושבעת וברכת וכי עד לא אכל בר נש לשבעא ואתמלי כרסיה לא יברך לקב"ה אי הכי במאי נוקים ואכלת ושבעת ובתר וברכת אלא אפילו לא ייכול בר נש אלא כזית ורעותיה איהו עליה וישוי ליה לההוא מיכלא עקרא דמוכליה שבעא אקרי דכתיב פותח את ידך ומשביע לכל חי רצון לכל חי אכילה לא כתיב אלא רצון ההוא רעותא דשוי על ההוא מיכלא שבעא אקרי ואפילו דלית קמיה דבר נש אלא ההוא זעיר דכזית ולא יתיר הא רעותא דשבעא שוי עליה ובגין כך ומשביע לכל חי רצון כתיב ולא אכילה ועל דא וברכת ודאי ואתחייב בר נש לברכא לקב"ה בגין למיהב חדו לעילא ע"כ. עוד כתב ז"ל מאן דאתעדן על פתוריה ומתענג מאינון מיכלין אית ליה לאדכרא ולדאגא על קדושא דארעא קדישא ועל היכלא דמלכא דקא אתחריב ובגין ההוא עציבו דקא עציב על פתוריה בההוא חדווה ומשתיא דתמן קב"ה חשיב עלוהי כאלו בנה ביתיה ובנה כל אינון חורביא דבי מקדשא, זכאה חולקיה ע"כ. ולכן יש נוסחאות שכתוב בהן ואע"פ שאכלנו ושתינו חורבן ביתך הגדול והקדוש לא שכחנו אל תשכחנו לנצח ואל תעזבנו לאורך ימים ובנה את ירושלים עיר קדשך במהרה בימינו וכו', זהו וברכת את ה' בבנינה, אלהיך זהו בחרבנה, אשר נתן לך דקב"ה חשיב עלך כאילו בנית ביתיה ונתנו לך:
<b>השמר</b> לך פן תשכח. כשתראה אויר זך ומים זכים ופירות שמנים ואכילה לשובע והחולאים בדלין ממך, מזה תבא לשכחת ה' שתחשוב שהמזל גורם או האויר גורם, מזה יבא לבלתי שמור מצותיו שלא יעשה המצות לשמן, ולזה אמר מצותיו וחקותיו ומשפטיו ולא אמר מצות משפטים וחוקים וכשתעשם שלא לשמן אין לך שכר עליהם וכל זה הוא משכח השי"ת, אלא צריך שיהיה מגמתך כמו שאמר דוד המע"ה שויתי ה' לנגדי תמיד, זהו אשר אנכי מצוך היום, על דבר זה אני מצוך פן תאכל ושבעת שהלחם הוא לחם מפונק שאינו צריך לפתן כמ"ש ואכלת קמעא, ומזה תבא לידי שכחת הבורא ית', כי מי שהוא רעב אינו בא לידי שכחה כי הוא שואל ומבקש מאתו ית':
<b>ובתים</b> טובים תבנה וישבת, שלא די לך במה שנתן לך שנאמר ובתים מלאים כל טוב אשר לא מלאת, אלא שבנית לך אחרים טובים מהם. או שהרסת אותם הבתים שנתן לך הש"י כמו שאמר בזוהר על פסוק ונתתי נגע צרעת בבית ארץ וגו' אמר שם לפי שנבנו בכח הטומאה וברוחא דמסאבא וכדי להעביר רוח הטומאה מן הארץ ולקדש ארץ ישראל ולקדש ישראל ולקדש דירתם אמר ונתץ את הבית את עציו ואת אבניו וגו' ויחזור ויבנה הבית ע"י קדושה וטהרה, אמר שם כדין כתיב ובתים טובים תבנה וישבת אלין אקרון טובים דהאי קדמאי לאו אינון טובים דלאו בכללא דקדושא ודכיא נינהו. א"ר יהודה אי הכי במאי ניקום קרא דכתיב ובתים מלאים כל טוב אשר לא מלאת אי רוח מסאבא שריא בגווייהו איך מלאים כל טוב, א"ר אלעזר מלאים כל טוב בממונא בכספא ובדהבא ובכלא כד"א כי טוב ארץ מצרים לכם הוא, א"ר יהודה הא כל בתי דמצראי מליין חרשין וטעואן הוו אלא בגין עותרא דארעא אתמר, מי שבונה הוא מתמסכן שנאמר ערי מסכנות שממסכנות את בעליהן ואתה בנית ונתעשרת, שמצאת רבוי כסף וזהב והולך ורבה, זהו וכסף וזהב ירבה לך, וכל אשר לך ירבה, שהאברים שלך וקומתך תרבה ומזה תבא לשכחת הבורא יתברך ח"ו, כי עתה שהוא יושב בבנינו ברבוי כסף וזהב לא יאמר שהקב"ה נתנו לו אלא יאמר שדרך הוא כשהורסים בתים למצוא בהם מציאות, ובפרט כשרואה עצמו בעל קומה כמו שאמר וכל אשר לך ירבה יבא מזה לידי שכחה, לומר שאי אפשר שהמצרים שלטו עלינו, זהו ושכחת את ה' אלהיך המוציאך מארץ מצרים, וכן תמצא עצמך שאתה יושב בארץ נחלי מים עינות ותהומות תחשוב שכן הוא בכל מקום ולא תזכור שהוליכך במדבר ארבעים שנה מקום שאין מים, וכן כשאתה אוכל מלחם מפונק תחשוב שכן הוא כל מקום מצוי ולא תזכור שהאכילך מן למען ענותך כדי שיהיה לך ענייה לעתיד ולעלות נסך כמ"ש, ומזה תבא לאמר כחי ועוצם ידי ועצם ידי כתיב, שאני בעל עצם כלומר בעל אברים עשה את החיל הזה. וזכרת את ה' אלהיך כי הוא הנותן לך כח וגו', לא בשביל שאתה ראוי לכך אלא למען הקים את בריתו שאמר לאברהם אעשך לגוי, גדול בקומה, גדול בגבורה, כיום הזה, כמו שאתה רואה עצמך היום הזה:
<b>והיה</b> אם שכח תשכח, לפי שצוה לעיל ואמר השמר לך פן תשכח את ה' אלהיך לבלתי שמור מצותיו, שלא ישכח מלעשותם לשם מי שצוה בהם לזה אמר מצותיו ולא אמר מצות, ואמר נ"כ ורם לבבך ושכחת את ה' אלהיך המוציאך, שלא ישכח יציאת מצרים כי בזכרון יציאת מצרים יבא לידי זכירת הקב"ה, וזכירות הרבה שהקב"ה מצוי משכיר. ומעניש, והוא, אמת ודבורו אמת, שאמר ואחרי כן יצאו והוציאם, ושהוא יכול לשדד המערכות ולו היכולת והכח והממשלה והגבורה כמ"ש מבית עבדים מתחת יד הכחות שלא היה באפשרות להוציא בלתו ית', ועל יד נביא נאמן ביתו, ונתן לנו התורה על ידו, כי לזה היתה יציאת מצרים כמ"ש בהוציאך את העם ממצרים תעבדון את האלהים על ההר הזה, ולהאמין במצותיו שהן בכלל התורה, ולהאמין בעונשיה למי שעובר עליה ובשכרה למי שעוסק בה ועושה המצות לשמן, אמר עתה אם שכח אחת מאלו תבא ח"ו לשכחת הבורא ותלך לעבוד ע"א:
<b>העידותי</b> בכם היום את השמים כי אבד וגו' איני צריך לאבד אתכם אלא כל מי שרואה אתכם עובדים ע"א ועוזבים אלהיכם יהרוג אתכם כמו שעשה נבוכדנצר כדאיתא פרקי ר' אליעזר פרק ל"ג ז"ל רבי יהודה אומר כשביקש נבוכדנצר עלילות על ישראל להרגם העמיד צלם בבקעת דורא והוציא כרוז ואמר כל מי שלא ישתחווה לצלם הזה ישרף באש, ישראל לא בטחו ביוצרם והשתחוו לע"א חוץ מדניאל חנניה מישאל ועזריה ונתנם לתוך כבשן האש ולא נשרפו, אמר המלך לישראל הייתם יודעים אלהיכם והשתחויתם לע"א של בל שאין בה כח להציל אתכם, אלא כדרך שעשיתם לארצכם והחרבתם אותה כך אתם מבקשים לעשות לארץ הזאת ולהחריבה, וצוה המלך והרגו כולם ומתו, ומנין שהיו כולם הרוגי חרב שנאמר בואי הרוח ופחי בהרוגים האלה ויחיו, ע"כ:
<b>כגוים</b> אשר ה מאביד מפניכם, יאמר אם הכנענים שאינם מצווים על ע"א כי אע"פ שהיא אחת מז' מצות בני נח כשראה שאין מקיימין אותם עמד והתירם להם שנאמר ראה ויתר גוים וגו', מאבידם מפניכם, כ"ש וק"ו שאתם תאבדו, זהו כן תאבדון מאליכם, ופירוש כן כמו כן בנות צלפחד, שמן הדין ומן הראוי שתאבדו, ולא די זה אלא ולא תשמעו בקול ה', היה לו לומר עקב לא שמעתם ואמר לא תשמעו לומר שיפסק מהם הנבואה ורוח הקודש ובת קול, כי בשמיעת קולו חיים שנאמר השמע עם וגו' כמונו ויחי וגו', ופירוש עקב בסוף כמו העקב שהוא סוף הגוף, כמו לנו בזמננו זה שאנו בלא נבואה ולא רוח הקודש ולא בת קול:
<b>שמע</b> ישראל אתה עובר היום את הירדן וגו' אמר שמע מלשון הבנה לומר שיבינו מה שהוא רוצה לומר להם, לפי שהוא אומר גוים גדולים ועצומים ערים גדולות ובצורות בשמים עם גדול ורם בני ענקים אשר אתה ידעת ואתה שמעת מי יתיצב לפני בני ענק, וקודם הקדים להם ואמר נסים של ירדן יהיו סימן בידכם שתבאו ותירשום אפילו שהם גדולים וגבורים וענקים וערים בצורות, עם כל זה ממה שתראה היום יתחזק לבבך ותדע כי ה' אלהיך הוא עובר לפניך, כמו שאמרו פרק אלו נאמרין ת"ר כיצד עברו ישראל את הירדן בכל יום ארון נוסע אחר שני דגלים והיום נוסע תחלה שנאמר הנה ארון הברית אדון כל הארץ נוסע לפניכם בירדן, בכל יום נושאי הארון לויים והיום כהנים וכיון שטבלו רגלי הכהנים במים חזרו המים לאחוריהם שנאמר והמים היורדים מלמעלה קמו נד אחד, א"ר אלעזר מלמד שהיו נגדשין כיפין על גבי כופין יותר משלש מאות מיל עד שראו אותם כל מלכי מזרח ומערב שנאמר ויהי כשמוע כל מלכי האמורי וגו', עודם בירדן אמר להם יהושע דעו על מנת מה אתם עוברים את הירדן על מנת שתורישו את יושבי הארץ וגו', וגם עודם בירדן אמר להם יהושע הרימו לכם איש אבן אחת על שכמו וגו', ועוד עודם בירדן אמר להם שאו לכם ממצב רגלי הכהנים י"ב אבנים והעברתם אותם עמכם והנחתם אותם במלון אשר תלינו בו הלילה. עוד נס אחר שנאמר ויהי בעלות הכהנים נושאי ארון ברית ה' מן הירדן נמצא ארון ונושאיו מצד אחד וישראל מצד אחר נשא ארון נושאיו ועבר שנאמר ויהי כאשר תמו כל אנשי המלחמה לעבור ויעבור ארון ברית ה'. עוד נס אחר כי הטבע הוא שהמים כשמעמידים אותם וסוכרין אותם מתרבין ואין האמה מכילן והולכין על כל גדות השדות והבקעה והיו שוטפין את ישראל, ומה אמר וישובו המים למקומם, א"כ מכאן תדעו כי ה' הוא עובר לפניך אש אוכלה, כולם קוצים כסוחים באש יצתו, ואתם אין האש מזקת אתכם, כי אתם ככסף מזוקק שאין האש עושה בו רושם:
<b>והורשתם</b> והאבדתם מהר, אם אתה אומר ה' הוא עובר לפניך אש אוכלה הוא ישמידם א"כ מה צורך לומר והאבדתם, כבר הם אבודים, לזה אמר כאשר דבר ה' לך, לפי שה' ייעד לך שנאמר ונתנם ה' אלהיך לפניך והכיתם החרם תחרימם שאתה תאבדם, לזה אני אומר לך והאבדתם ועמא קטילא קטלת:
<b>אל</b> תאמר בלבבך וגו', לפי שאתה רואה ב' דברים, אחד אתה רואה שהקב"ה מאבדם וגם אתה רואה שגמר אבודם על ידך הוא, מזה תבא לומר בצדקתי הביאני ה' לזה הם נמסרים בידי, וברשעת הגוים ההם כי אין הקב"ה חפץ במיתתן של רשעים שהרי כשהטביע המצריים לא נאמר שירה אותה הלילה שנאמר ולא קרב זה וכו' ואמר מעשה ידי טבועים וכו', אלא ודאי מרוב רשעם וזה וזה גורם, צדקתי שיש לי עליו ורשעת הגוים, לא תאמר כן, אמת הוא ששני דברים כאחד, אחת אבודם ואחת נתינת ארצם לך, אבודם ודאי הוא כמו שאמר ברשעת הגוים שאינם כדאים לשבת בעולם מרוב רשעותם, אבל ירושת ארצם דבר אחר גורם לפי שנשבעתי לאבות, ולא לכולם דרך כלל אלא לכל אחד ואחד בפני עצמו, לזה אחר שאמר לאבותיך אמר לאברהם ליצחק וליעקב וחזר ואמר וידעת כי לא בצדקתך, לומר אע"פ שהרי הלכו אחריו במדבר כמו שנאמר זכרתי לך חסד נעוריך לכתך אחרי במדבר וגו', עם כל זה הארץ היא טובה שאין זכותך כדאי לה, לזה אמר וידעת כי לא בצדקתך ה' אלהיך נותן לך את הארץ הטובה הזאת, ומה שאתה אומר שיש לך זכות לכתך אחרי במדבר, כבר נתנכה אותו זכות בכמה הכעסות שהכעסתוני במדבר, זהו אומרו זכור אל תשכח את אשר הכעסת את ה' אלהיך במדבר, ולא פעם או שתים אלא מן היום אשר יצאת מארץ מצרים עד באכם עד המקום הזה ממרים הייתם עם ה', ואם תאמרו שזכותכם גדול כל כך שאין כמה הכעסות כדאים לבטלו, הרי בחורב הקצפת ויתאנף ה' להשמיד אתכם עד שהוצרכתי להתפלל עליכם ארבעים יום וארבעים לילה, ואם היה זכותכם כדאי לא היה קוצף עליכם כל כך, ולזה אמר ארבעים יום וארבעים לילה, כי סתם יום לילו עמו יאמר ארבעים יום, ועוד שעלייתי היתה לקחת לוחות הברית ועכ"ז לא נתנו לי עד אחר שישבתי שם ארבעים יום וארבעים לילה, מכאן תדעו ההכעסות שהכעסתם שאין כדאי לכם כמה זכיות. ומה שאמר קודם בלשון יחיד זכור אל תשכח לא בצדקתך וגו', ואח"כ בלשון רבים שאמר למן היום אשר יצאת מארץ מצרים עד בואכם עד המקום הזה מקציפים וגו' ובחורב הקצפתם וגו', הוא לפי שאותו הדור שעשו כל אלו ההכעסות ספו תמו ואלו היו שם אבל היו פחותים מעשרים שנה שלא נגזר עליהם גזירה והיו בהם גם כן זקנים מששים שנה ומעלה גם כן, א"כ בערך זה דבר עמהם בלשון יחיד לומר שאינם בני עונשים, אבל עם כל זה היו הם בשתוף עמהם בכל אלו ההכעסות שהכעיסוהו:
<b>ואשב</b> בהר ארבעים יום וארבעים לילה, מה שהיו ארבעים יום כנגד יצירת הולד כמו שיצירת הגוף בארבעים יום כן היה צריך ארבעים יום לתורה להלבישה זה המלבוש שהוא פשטיות כנראה שהיא ספורים, כדי שיקבלו האדם קודם ואח"כ יקבל הנסתר, ולזה אמר ארבעים יום כנגד הפשט שהוא יותר נראה כיום, ואחר כך ארבעים לילה כנגד סודי התורה ורמזיה שהם כמוסים ומכוסים כלילה, ועל זה רמזו ז"ל שהיה משה לומד תורה שבכתב ביום ותורה שבעל פה בלילה והכל ברמז, ולזה לא אמר ארבעים יום סתם, ולזה רמז גם כן ואמר ויהי מקץ. ארבעים יום וארבעים לילה נתן ה' אלי את שני לוחות האבנים לוחות הברית, לוחות האבנים נגד הפשט, לוחות הברית נגד סודיה, ולזה לוחות האבנים חסר לחת כתיב, ולחות הברית מלא וא"ו אחת לחות כתיב, נגד ו' סדרי משנה, ווא"ו האחרת נעלמת שהן שש מאות סדרי משנה אלהיות שנשתכחו שאין הדור כדאי להם:
<b>ובמדרש</b> תורה נתנה בארבעים יום ונשמה נוצרה בארבעים יום, אם משמר התורה נשמתו נשמרת, ואם לאו אין נשמתו נשמרת:
<b>ועוד</b> אודיעך למה היו ארבעים יום ולא פחות ולא יותר, אודיעך סודם, לפי שהתורה היתה נקראת למעלה למלאכים על סדר תשר"ק שהיתה כולה קשר אחד, כי תשר"ק מספרו אלף, ואלף הוא אל"ף לומר הכל יחוד שלם בלי שום פרוד, ונתנה על סדר אבג"ד, אבג"ד מספרו עשר, לומר שהעולם מתנהג על ידי העשיריות זהו בראשית ברא שית, בתי ראש, א"כ התי"ו ההתחלה של תשר"ק והאל"ף היא התחלה לאבנ"ד וכמו שלא נכנסה בחשבון האל"ף שלא התחילה התורה אלא בבי"ת כן גם כן התי"ו שהיא התחלת תשר"ק אינה בחשבון אם אותיות התורה הם כ"ב, וכשתסיר א' ת' ישארו עשרים, זהו בראשית ברא אלהים את מלשון ברייתא שנשנית חוץ, כן כאן פירש בר"א אלהים א"ת, שהניח אלו הב' אותיות חוץ, ונפשטה מסדר תשר"ק ונתלבשה על סדר אבנ"ד נפשטה מעשרים ונתלבשה בעשרים הרי ארבעים. עוד אודיעך שהמ"ם סתומה מספר ת"ר באי"ק בכ"ר גל"ת דמ"ת הנ"ך וס"ם לומר שהעולם נברא ומעמידו על ששה אלפי, זהו ברא שי"ת זהו ו' של וס"ם ו' ששה סדרי משנה, ס' של וס"ם הוא ששים מסכתות, ס' של וס"ם ת"ר, שהיו ישראל ת"ר אלף, וזהו מה שאמרו על פסוק ובני ישראל פרו וישרצו שהיו יולדות ששה בכרס אחד ויש אומרים שש מאות, ולזה היו ת"ר מסכתות אלהיות לפי שהמ"ם מלואה פ', ארבעים יום וארבעים לילה והם כולם ארבעים יום, כי הלילה והיום יום אחד, והבן:
<b>ובמדרש</b> כל ארבעים יום היה משה לומד ושוכח עד שנתנה לו הקב"ה במתנה שנאמר ויתנם אלי. ויש להקשות איך משה לומד ולפי שעה ישכח, אלא לפי שהיא ילוד אשה שנוצר במ' יום עד שהותך כלי אותו החומר ונעשה רוחניות אז נתנה לו במתנה שאז יש לו בית קבול לקבלה. ומה שאמר לחם לא אכלתי, ודאי שאין אכילה אלא במקום הגשמות והחומר, ועוד אומרו לחם לא אכלתי ומים לא שתיתי, ודאי סתם אכילה הוא לחם וסתם שתיה מים, א"כ יאמר לא אכלתי ולא שתיתי, לזה אמר ואשב בהר, כמו שאז"ל לעולם לא עלה משה למעלה מעשרה ולא ירדה שכינה למטה מעשרה וכו', א"כ היה במקום חומרי ועכ"ז לא אכל מאכל חומרי כי נזדכך חומרו, כמו שאז"ל על פסוק ויכסהו הענן ששת ימים להתיך אכילה שבמעיו, א"כ לחם ההוא מאכל גשמי לא אכל אבל מאכל רוחני אכל:
<b>ויאמר</b> ה' אלי קום רד, אמר להם שבשבילם בא לו קלון שאמר לו קום רד מהר כמו שדחפו לחוץ, ואמר אשר הוצאת ובפרשת תשא אמר אשר העלית מארץ מצרים, שם אמר לו על ערב רב כמו שאמר כי שחת עמך ולא עמי אבל כאן כדי להוכיחן שהן עשו לזה אמר אשר הוצאת שיבינו שעליהם נאמר, וכן אמר עשו להם מסכה ולא אמר עגל כי העגל ערב רב עשאוהו:
<b>ואפן</b> וארד מן ההר, שסכנתי בעצמי כי בעלייתי עליתי בענן, ובירידה וארד ירדתי אני בעצמי, ולא עוד אלא וההר בוער באש, ולא עוד אלא ששתי הלוחות בידי ואני מפחד עליהם שלא יפלו. וארא והנה חטאתם לה' עשיתם לכם עגל מסכה, אפילו שלא השתחויתם לו ולא עבדתם אותו עם כל זה עשיתם עון גדול, למה, לפי שעדיין לא יש מצויו של ע"א כי אם ארבעים יום וסרתם מהר, כמו שאז"ל עלובה כלה שזינתה בתוך חופתה. מן הדרך אשר צוה ה' אלהיכם אתכם שאמר לא תעשה לך פסל וגו':
<b>ואתפוש</b> בשני הלחת, לעיל אמר ושני לוחת מלא, וכאן אמר הלחת לפי שירדו לתחומו של עגל פרחו האותיות, והאותיות היו כמו נשמה שהיו נושאות עצמן כי החיי נושא את עצמו וכשפרחו האותיות כבדו על ידיו, לזה אמר ואתפוש בשני הלוחות וכשלא יכול מרוב כבדם שהיו מסנפרינון שהוא כבד והיו ששה על ששה השליכם, ואשליכם, ואשלכם כתיב שהוא לא השליכם אלא דבר אחר גרם ההשלכה, וכשראה משה כן שפרחה הקדושה מהם ונפלו לארץ אז שברם, כי לא נשברו מנפילה כי היה עובי כל אחד ג' טפחים ומחצי קומתו שהוא מעל ידיו לא היו נשברים, אלא ששברם בכונה מכוונת, שנאמר אשר שברת, אז"ל שאמר לו יישר כחך ששברת משל לאשת איש שזינתה מה עשה השושבין קם וקרע כתובתה לומר שהיתה פנויה כשזנתה, כי מאחר שאין בהם נשמה שהן האותיות הרי הם כשבורים, זהו אומרו ואשברם לעיניכם, לעיניכם נראה שאני שברתם אבל הם היו שבורים כבר. עוד אמר לעיניכם, לומר ראו מה אבד מכם שעובי כזה אי אפשר לשברו אלא שגרם החטא, ראו בעיניכם:
<b>ויש</b> מי שפירש שמה שנשבר הוא תוך המ"ם סתומה ותוך הסמ"ך שהיו עומדים בנס, ואחר שהיו בני חורין כמו שאז"ל חורין ממלאך המות שנאמר חרות על הלוחות אל תקרי חרות אלא חרות נעשו עבדים וחייבים ליתן מ"ס שהן מאה ברכות בכל יום, כי אחר שהיו בהם ס"ם חיים נעשה ס"ם המות, זהו שאז"ל בימי דוד היו מתים בכל יום ק' עד שעמד ותקן מאה ברכות שנאמר נאום הגבר הוקם ע"ל, בגימ' ק'. והסוד הוא שלא יקח המ"ם לבדה אלא עם הסמ"ך, פירוש שיחבר את האהל להיות אחד ע"כ:
<b>ובתבערה</b> ובמסה וגו' ממרים הייתם עם ה'. כל זה לומר להם שהעבירות יותר מן הזכיות, א"כ לזה אמר וידעת כי לא בצדקתך וגו':
<b>ואתנפל</b> לפני ה' את ארבעים היום ואת ארבעים הלילה, שהתנפל למדת יום ולמדת לילה, כמו שאמר אחר כך ואתפלל אל ה' ואומר אדני יהוה, ולזה אמר את ארבעים היום ואת ארבעים הלילה בה"א הידיעה ולפי זה היה לו לומר את ארבעים הלילה קודם, אבל לפי שהיה משה למעלה ממדת המלכות כמו שאמר בזוהר על אומרו במשנה תורה אלהיך ולא אלהינו, לפי שבשנת הארבעים נתעלה, לזה התחיל מלמעלה למטה, אבל בנוסח התפלה אמר אדני קודם לפי שהתחנה היא לה' שנאמר ואל אדני אתחנן. וכתב אבודרהם ז"ל פירוש תפלת חול. על פסוק ואנחנו לא נדע מה נעשה, שלמדנו סדר התפלה ממשה תפלה דמיושב שהם הזמירות וק"ש ויוצר ואחר כך עמידה ואח"כ נפילה, והכל למדנו ממשה, ישיבה שנאמר ואשב בהר וגו', עמידה ואנכי עמדתי בהר וגו' ואתפלל וגו', נפילה דכתיב ואתנפל לפני ה' את וגו', זהו ואנחנו לא נדע מה נעשה. שעשינו כל מה שעשה משה:
<b>זכור</b> לעבדיך לאברהם ליצחק וליעקב., ובפרשת תשא אמר ולישראל, אלא לפי שצורתו של יעקב חקוקה בכסא הכבוד אמר משה אל תפן אל קשי העם שהיא צורת העגל שהיה לפניו, שכל מה שהאדם עושה בזה העולם נעשה כנגדו למעלה הן לטוב הן לרע, לזה אמר אל תפן אל קשי, תפנה לצורתו של יעקב שהיא חקוקה בכסא שהיא קיימת לעד וזו אין לה קיום כי השקר אין לו קיום, ויעקב קיים לעולם שהוא אמת תתן אמת ליעקב, אל קשי בגימטריא אמת, שתפן לאמת שהיא צורתו של יעקב, ולא אל קשיו ואל רשעו ואל חטאתו, מהם עשו בשוגג ומהם עשו במזיד, אל קשי הוא על ערב, ואל רשעו ואל חטאתו הוא על ישראל, ולכך בלשון יחיד, ולזה אמר והם עמך ונחלתך אשר הוצאת בכחך הגדול, לומר שלא היה להם זכות לצאת והוצרכת לעורר עליהם מדת החסד ולעורר על המצרים מדת הגבורה, זהו בכחך הגדול ובזרועך הנטויה. ובזוהר פרשת קדושים דף פ"ג ז"ל, ר' חייא פתח אל תפן אל קשי העם הזה אל תפן וכי מאן הוא דיימא למלכא אל תפן והא כתיב כי עיניו על דרכי איש וכתיב אם יסתר איש במסתרים ואני לא אראנו, והא בכולא אשגח קב"ה וכל עובדין מסתכל ועאל בדינא על כלהו אם טוב ואם ביש, כד"א יביא האלהים במשפט על כל נעלם אם טוב ואם רע, ומשה אמר אל תפן, אלא הכי תנינן כל בר נש בעי לאסתמרא מחובוי בגין דלא יחטי קמי מלכא קדישא, ת"ח בר נש דעביד מצוה ההיא מצוה סלקא קמי קב"ה ואמרת מפלניא דעביד לי וקב"ה מני לה קמיה לאשגחא ביה ולאוטבא ליה בגינה, עבר על פתגמי אוריתא ההיא עבירה סלקא קמי קב"ה ואמרת מפלניא דעבד לי וקב"ה מני לה וקיימא תמן לאשגחא בה לשצאה ליה, הה"ד וירא ה' וינאץ מכעס בניו, מהו וירא דקיימא קמיה, תב בתשובה מה כתיב גם ה' העביר חטאתך לא תמות, דאעבר ההוא חובא מקמיה בגין דלא יסתכל ביה לאוטבא ליה, ועל דא אמר משה אל תפן אל קשי העם הזה ואל רשעו ואל חטאתו ע"כ:
<b>בעת</b> ההיא אמר ה' אלי פסל לך שני לוחות אבנים, הואיל ואתה שברת הלוחות פסל לך אתה קלקלת ואתה תקן, ובמדרש בשעה ששבר משה את הלוחות היה הקב"ה מתרעם עליו ואומר לו אילו אתה חצבת הלוחות ונצטערת עליהן לא היית משברם אני חוצב לוחות שנאמר קול ה' חוצב להבות אש עכשיו תדע מהו כחן אתה פסול אותם אמר לו משה מאין אני מביא לוחות אבנים אמר לו אני מראה לך את המחצב, א"ר לוי בשם בר חמא מתחת כסא הכבוד הראה לו הקב"ה למשה את המחצב שנאמר ותחת רגליו כמעשה לבנת הספיר ועליו נאמר תמשילהו במעשה ידיך, א"ל הקב"ה חצוב מכאן שני לוחות אבנים כראשונים מה הראשונים ארכן ששה ורחבן ששה אף אלו כן, מה הראשונים מסנפרינון אף אלו כן מה הראשונים נתנו לך בפומבי אף אלו כן, ע"כ:
<b>ועשית</b> לך ארון עץ, לפי שהן מעשה ידיך ארון עץ מספיק להם, לזה אמר לך כפי ערכך לא כפי ערך הלוחות, לזה ועשית לך ארון תחלה כדי שמיד בירידתך יונחו בארון, וכן עשה, וזה הארון הוא שהיה יוצא עמהם למלחמה לא ארון שעשה בצלאל כי לא יצא למלחמה כי אם בימי עלי ונענשו עליו שנשבה, כן כתב רש"י ז"ל. אולי לזה אמר ועשית לך שיהיה לו שם שלא היו מוציאים למלחמה אלא אותו כדי שזכות התורה וזכותו יגן עליהם. עוד אמר לך ארון עץ לומר אתה שפסלת כל הנאות העולם כמו שכתבנו בפסוק פסל לך פרשת תשא, כן אמר כאן ועשית לך ארון עץ לך נאה ליתן התורה שהכל הוא חשוב בעיניך כעץ, לא שאר העם שהם הולכים אחר הכסף והזהב ואחר הצפויים ואחר המסכות, להם ועשו ארון עצי שטים שהוא מן ארז שיש לו ריח והולכים אחר הריח ואחר תענוגי העולם, וצפית אותו זהב, שאינם רוצים ללמוד אלא מתוך עושר:
<b>ובמסכת</b> יומא פרק קמא, אמר כתיב ועשית ארון עץ וכתיב ויעשו ארון עצי שטים, לא קשיא כאן בזמן שעושים רצונו של מקום כאן בזמן שאין עושים רצונו של מקום ואכתוב על הלוחות וגו', הכתיבה פרחה בסיבתי כשראתה העגל לזה עלי היא הכתיבה, אבל שבירת הלוחות אשר שברת אתה פסול אותם וטרח בהם:
<b>ואעש</b> ארון עצי שטים, אע"פ שאמר ועשית לך ארון עץ איזה עץ שיהיה, עם כל זה משום כבוד הבריות והתורה עשיתי אותו מעצי שטים. או אמר שטים לומר שלא ילכו אחר שטויות של העולם ולא יטו לבם אחר ההבל ויהבלו:
<b>ואעל</b> ההרה ושני הלוחות בידי, לא אמר על ידי כמו שאמר לעיל שאמר ושני לוחות הברית על שתי ידי, וכן אמר ואתפוש בשני הלוחות ואשליכם מעל שתי ידי, לפי שאותם לוחות היו כתובים והיו נושאות עצמן אבל אלו עדין לא נכתבו והיו כבדים והיה מפחד שלא יפלו, לזה היה צריך לתפסם בשתי ידיו:
<b>ויכתוב</b> על הלוחות כמכתב הראשון, כדי שלא יאמר שיש הפרש בין לוחות ראשונות שהם מעשה ה' ללוחות שניות שהן מעשה ידי אדם, לזה אמר כמכתב הראשון את עשרת הדברים אשר דבר ה' אליכם בהר מתוך האש ביום הקהל, כל זה לומר שבכתיבה לא יש הפרש והמכתב מכתב אלהים הוא וגו':
<b>עוד</b> אמר ויכתוב על הלוחות את עשרת הדברים, לומר אפילו שתראה שיש תוספת בין כתיבה לכתיבה בדבור שבת, ובדבור כבד את אביך שאמר למען ייטב לך, וכן בדבור לא תחמוד שאמר ולא תתאוה בית רעך. זהו בכתיבה אבל בדברות אינם אלא עשר, זהו אומרו את עשרת הדברים. ויתנם ה' אלי, לומר אם אתם לא תקבלוה אני אקבלה כי לי נתנה. עוד אמר ויתנם ה' אלי, לומר להם שאם ח"ו יעברו עליה או לא ילמדוה במעמד כולם שח"ו יענשו עליה, לזה אמר ויתנם ה' אלי לומר שאפילו לא ימצא ביניכם אלא אחד שלומד בה לשמה ומקיימה די, צדיק אחד יסוד עולם:
<b>עוד</b> ויתנם ה' אלי, שלא יפטור עצמו היחיד מהתורה לומר שהתורה נתנה לרבים כן אין למודה אלא ברבים, לזה אמר אלי שהיחיד הוא חייב בה, וכן כתבנו פרשת יתרו שלזה נכתבו הדברות בלשון יחיד כדי שלא יפטור עצמו היחיד מהתורה, וכמו שאני פסלתי כל מה שבעולם כן עשו אתם כמו שעשה ר' אלעזר בן חרסום:
<b>עוד</b> ארון עץ ואחר כך ארון עצי שטים וצפית אותו זהב, לרמוז כל הלומד תורה מעוני סופו ללמדה מעושר, ויזכה ללמד תלמידים ולהיות ראש ישיבה שנאמר ועשית לך ואחר כך ועשו ארון. עוד ועשית לך רמז שילמוד בצנעה, לזה אמר לך, ואז"ל כל הלומד בצנעה לא לשם יוהרא מחכים שנאמר ואת צנועים חכמה:
<b>בעת</b> ההיא הבדיל ה' את שבט הלוי, הואיל והתורה נתנה מיחיד ליחיד שהוא משה שהיה יחיד כן בלשון יחיד הבדיל את שבט הלוי להיותם שלוחי צבור ושלוחו של אדם כמותו., להתעסק ולשאת עולה של תורה ויתברכו ישראל על ידם והקב"ה יסכים על ידם ויתחבר וישכון הוא ושכינתיה על ישראל, וכן אמר אם הבנים כשילדה לוי אמרה הפעם ילוה אישי אלי, ועל זה רמז משה באמרו מי לה' אלי, אמר הואיל וישראל נזופים על מי אמרה ילוה אישי אלי, מיד ויאספו אליו כל בני לוי, לומר שעליהם היה המאמר:
<b>על</b> כן לא היה ללוי חלק ונחלה, כדי שלא תהא עבודתם על מנת לקבל פרס ותהי משכורתם שלמה מעם ה', אע"פ שהן שלוחי צבור כמו שאמרנו, ואנכי עמדתי בהר גם כן, והייתי שלוחכם ועמדתי ארבעים יום גם כן בחנם, לזה וישמע ה' אלי, כי כן צריך שליח צבור כדי שתהא דעתו פנויה ולא יהיה לו שום פנייה בעולם, כדי שתהא תפלתו רצויה ומקובלת לפני המקום ב"ה:
<b>ויאמר</b> ה' אלי קום לך למסע לפני העם, לא אמר נסע, או לך נחה, אלא למסע, לומר שיהא הוא הולך עמהם ומסיעם בזכותו, בכל דור ודור הולך עמהם בגלות, בכל דור בכל מקום שהוליכן שם הולך עמהם, כמו שאמר בזוהר על פסוק דור הולך ודור בא וגו' והארץ לעולם וגו', וכתיב מה שהיה הוא שיהיה, ר"ת משה:
<b>ועתה</b> ישראל מה ה' אלהיך שואל מעמך כי אם ליראה וגו'. מה ששואל הוא היראה לפי שהיא מן האדם שהקב"ה גוזר על הטיפה מה תהא עשיר או עני וכו', ואילו צדיק ורשע לא קאמר, א"כ היראה היא מן האדם, זהו שאמר הכתוב יראת ה' היא אוצרו, לפי שהמלך אינו עושה אוצר אלא לממון שמקבץ מהעם ומתפאר בו ועושהו אוצר, לומר ראו מה עשו לי עמי, לזה אמר ה' שואל מעמך כי אם ליראה כדי שכביכול יתפאר בו שנאמר ישראל אשר בך אתפאר וגו':
<b>וברעיא</b> מהימנא פרשת קרח דף קע"ט והיה באכלכם מלחם הארץ תרימו תרומה לה' תרימו כגון רום ידהו נשא ואינון עשר אצבען דסליקו להון לעשר ספירן דאינון יו"ד ה"א וא"ו ה"א דסליקו מ"ה ובאתוון דאלפ"א בית"א אתב"ש מ"ה סליק מאה י"ם ה"ץ והאי איהו דאוקמוה רבנן מארי מתניתין ועתה ישראל מה ה' אלהיך שואל כי אם ליראה ואז"ל אל תקרי מה אלא מאה לקבל מאה ברכאן דמיחייב בר נש לברכא למאריה בכל יומא, והאי איהו דצריך בר נש למטעם למאריה בכל יומא ובגין דא ויקחו לי תרומה ע"כ. עוד אמרו ז"ל יראת ה' היא אוצרו, אדם זורע וקוצר ודש וזורה אם אין לו אוצר להכניס התבואה נמצא שטרח לבטלה, כן האדם מסגל וטורח ועושה המצות אם אין בו יראה נמצא שכל מה שעשה לא עשה לשמה, יאמר אע"פ שבחר בשבט לוי לא שח"ו מאס בכם אלא שאוהב אתכם ושואל מכם דבר מועט ולטובתך, כמו שאמר בפסוק שני שאמר לשמור את מצות ה' אלהיך לטוב לך, ולא מחסרון עם שיש להקב"ה הן לה' אלהיך השמים ושמי השמים וכמה אלף אלפין ישמשוניה, ואם לפי שאתה בארץ גם כן כל מה שבארץ הכל משבחים ומקלסים, החי המדבר ובלתי מדבר והצומח והדומם, כמו שאמר דוד הללו את ה' מן הארץ, וכן הללו את ה' מן השמים וגו', זהו אומרו הארץ וכל אשר בה, א"כ לטוב לך לך דייקא, אם צדקת מה תתן לו, ורז"ל אמרו מה ה' אלהיך אל תקרי מה אלא מאה, וכשכפרו ביחודו של עולם נסתלקה האל"ף של עולם נסתלקה האל"ף של מאה ונשאר מ"ה, ואמר להם אע"פ שכפרו ביחודו של עולם עדיין נשאר מ"ה שהוא מלואו של שם הוי"ה ומלוי מ"ה מ"ם ה"א היינו פ"ו, זהו ה' הוא האלהים, אמר עתה שמה ששואל ממך הוא שתהפך מדת הדין לרחמים, זהו אלהיך שהוי"ה יהיה אלהיך, ומה ששואל כן אינו אלא לטובתכם לא שמואס בכם:
<b>וכבר</b> כתבנו שיש מי שאומר שמה שנשתברו הלוחות נשבר מהם תוך המ"ם ותוך הסמ"ך שעולה מספרם ק', זהו אומרו אל תקרי מה אלא מאה שיתקנו מה שקלקלו מ"ה בא"ת ב"ש י"ץ היינו ק' וקו"ף במלואו בגי' מקום, שהוא מספרו של שם במספר מרובע, א"כ מה ששואל שתדע שהשם הוא אחד, שכן ק' מתחלפת באי"ק בא' והוא מקומו ש"ע שכן קו"ף גי' מקום:
<b>וכתב</b> רבינו בחיי ז"ל יש בפסוק זה צ"ט אותיות ועם א' שתשים במלת מה משלימו לק' כדי לרמוז בדרך אסמכתא שחייב אדם לברך מאה ברכות בכל יום, וכן יש אסמכתא הנה כ"י כ"ן יבורך אל תקרי יבורך אלא יברך. ומצאתי כתוב קח אותיות מה שלפניהם ושלאחריהם כזה למ"נ דה"ו ועולין בגי' קהל, שצריך לברך בקהל עם, כמו שאמר בזוהר כל ברכה שאין עונין אחריה אמן אינה ברכה. וראה שפסוק זה מתחיל בוא"ו ומסיים בך' היינו כ"ו, ומנין התיבות כ"ו היינו ב"ן, בנים אתה ה' אלהיכם:
<b>ובילקוט</b> ז"ל **(הוא ממדרש פליאה, ודבריו בזההמה סלואים, ועי' בילקוט ובזית רענן שם. ופי' שידקדק בחשבון ויעמיד הדברים על נכון מצוה בידו:)** דרש חייב אדם לברך מאה ברכות בכל יום ושאל הקב"ה מישראל שיתנו לו ב' פסוקים בכל יום כל ימי חייהם, וכמה ימי חייו של אדם שבעים שנה, וכמה ימים של שבעים שנה כ"ה אלפים ות"פ, וחשבון ימי שנה שס"ד, טול מהם שבתות וימים טובים שאינם מן המנין שהן ימי שמחה ותענוג, ונמצאו ימי שבתות ג' אלפים ותר"מ, ומנין ימי החגים י"ח אלף ור"ם, ונשתיירו ימי החול כ' אלף ותק"פ, ס"ה כ"ה אלפים ות"פ, וחשבון פסוקים של תורה חמשת אלפים ותתמ"ב, ופסוקים של נביאים ט' אלפים ורצ"ד, ופסוקים של כתובים ז' אלפים תתק"ס, סך הכל ס"ג אלפים וצ"ט, לבד מספרי החיצונים, ורצו בני ישראל וקבלו על עצמן כדי שיוסיפו על מאה ברכות שני פסוקים בכל יום א' כנגד נעשה וא' כנגד נשמע ומאן אינון שני הפסוקים ומקבלין דין מן דין, ונטלתני רוחא וגו', ואומר סדר זה בשבתות וימים טובים במנחה ובחול בתחלת יוצר ע"כ. והכונה באלו הב' פסוקים אחד כנגד נעשה וכו' לומר שח"ו באותו מעשה העגל לא הגיע לו שום פגם כמו שנאמר אם חטאת מה תתן לו וגו' לזה אמר בעל המאמר ומקבלין דין מן דין ואמרין ונטלתני רוחא בלשון תרגום, לפי שאומר קדיש בשמי מרומא עילאה בית שכינתיה קדיש על ארעא עובד גבורתיה קדיש לעלם ולעלמי עלמיא, שהוא מפרש ואומר בין בשמים בין בארץ בין היום בין לעולם ועד הוא קדוש והפגם לא היה אלא לנו נשכבה בבשתנו, לזה בשבתות וי"ט אומרים אותו במנחה שכבר עברה השמחה, זהו כנגד נעשה שחטאו בנעשה ועברו עליו, אבל כנגד נשמע אומר ונטלתני רוחא ושמעית בתרי קל זיע סגי לומר שנזדעזעתי ולא עברתי עליו, ולזה אמר בעל המאמר בלשון תרגום. או אמר בלשון תרגום לפי שבלשון הקודש אינה נאמרת אלא בעשרה כמו שאמר בזוהר קדושה דא דקא מקדשי מלאכי עילאי לאו איהי ביחיד אלא בעשרה דכתיב ונקדשתי בתוך בני ישראל בני ישראל אינון לשון הקודש ודאי ולא שאר עמין דאית לון לישן אחרא, ותרגום לעולם ביחיד ולא בסגיאין ויחיד איהו תיקונא דיליה ודאי ולא סגיאין וסימן שנים מקרא ואחד תרגום, שנים בלישנא דסגיאין דודאי קדושא דלשון הקודש אסור איהו ביחיד קדושא דתרגום אסור איהו בסגי אין אלא ביחיד לעולם, אחד תרגום תנינא ולא תרין ולא יתיר ע"כ. ולפי שכל אחד ואחד מישראל קבל לומר אלו השני פסוקים ויחיד אי אפשר לאמרם בלשון הקודש לזה נקט בעל המאמר בלשון תרגום, ולזה שאל כתיב ושואל קרי שקודם שאל שיתנו לו בכל יום ב' פסוקים ואחר שקבלו עליהם שואל מהם שיקיימו קבלתם. בגמרא א"ר חנינא הכל בידי שמים חוץ מיראת מיראת שמים שנאמר ועתה ישראל מה ה' אלהיך שואל מעמך כי אם ליראה אטו יראת שמים מלתא זוטרתי היא והא אמר רבי אלעזר אין לו להקב"ה בבית גנזיו אלא אוצר של יראת שמים שנאמר יראת ה' הוא אוצרו אין לגבי משה מלתא זוטרתי הוא משל למי ששואלין ממנו כלי גדול ויש לו דומה עליו כקטון קטון ואין לו נדמה עליו כגדול. ויש לשאול מי אמר לו לבעל המאמר שמה שאמר כי אם ליראה הוא על היראה לבד והרי הוא מונה והולך ה' מדות ליראה ללכת בדרכיו ולאהבה אותו ולעבוד את ה' ולשמור את מצותיו, אם משום שהתחיל בה א"כ כל מדה מהמדות שמונה והולך אם היה מתחיל בה הייתי שואל גם כן אטו מלתא זוטרתי היא. אלא בעל המאמר ראה שלא עשה עיקר אלא מהיראה שאמר כי אם ליראה ולא אמר וללכת בדרכיו בוא"ו כמו שאמר ולאהבה ולעבוד את ה' אלא אמר ללכת בדרכיו, עשה התחלה אחרת מללכת והפריד היראה לבד לומר שהוא כנגד הד' האחרים, ועוד אומר ליראה את ה אלהיך, כבר אמר מה ה', אלהיך וגו', אלא הפסיק בה לומר שהיא לבדה לזה הוקשה לו איך אמר כי אם ליראה אטו יראה מלתא זוטרתי היא:
ועל דרך הסוד היראה היא בכנסת ישראל ומדתו של משה היא למעלה בתפארת, לזה לגבי משה היא מלתא זוטרתי לפי שמדתו למעלה ממנה, ולזה אמר את ה' אלהיך תירא אלהיך דייקא, מעמך שואל ולא מעמי, ושאר המדות הם בכנסת ישראל כולם אהבה היא נקראת אהבה אם יתן איש את כל הון ביתו באהבה, והעבודה היא גם כן בכנסת ישראל היא עבודה שבלב, וכן לשמור כי השמירה היא בכנסת ישראל שנאמר ומכל אשר אמרתי אל האשה תשמר:
<b>הן</b> לה' אלהיך השמים ושמי השמים. כינה השרים לשמים לפי שהן נבראים ויש שרים למעלה משרים שנאמר כי גבוה מעל גבוה שומר וגו', והם ממונים על הארץ ועל כל אשר בה, אבל ישראל אין עליהם שום שר ולא על ארץ ישראל כמו שאומר כי הארץ אשר אתה בא שמה לא כארץ מצרים וגו' רק באבותיך חשק וגו', אע"פ שהן מעט מכל העמים פסל ע' אומות וחשק באבות, והזכיר בהם לשון חשק כאחד שחשק אשה וישרה בעיניו אע"פ שאינה יפה. ואמר כן, לפי שלא תאמר מה ראה באברהם שיצא ממנו ישמעאל ויצחק שיצא ממנו עשו עובד ע"א מנאץ ומחרף שמו, הוא עשו, לזה אמר חשק ואין טעם בחשק, אבל בזרעם נאמר לשון בחירה לא חשק שנאמר ויבחר בזרעם, ולפי שיש זרע ישמעאל וזרעו של עשו לזה אמר ויבחר, שבחר הטוב שבזרעם, בזרע שהם אחריהם אחר מדותם שהם אתם, זהו בכם:
<b>וכתב</b> הר' בחיי ז"ל, הן לה' אלהיך, נראה לי בכאן כי אילו רצה הכתוב להגדיל ישראל על כל שאר האומות היה מספיק שיאמר הן לה' הארץ וכל אשר בה רק באבותיך חשק וגו' ולא היה צריך לומר השמים ושמי השמים, אבל יתכן לפרש שבא לומר שעולם השכל הוא עיקר המציאות כולו ופסוק מלא הוא ויתן אותם אלהים להאיר על הארץ, כי הגלגלים עם היותם נבראים עצומים, הכונה בהם לצורך המין הזה, וכן אמר דוד המע"ה הודו על ארץ ושמים וירם קרן לעמו, יאמר כי הקב"ה הרים קרן ישראל על הנבראים כולם שבשמים ובארץ, ואמר עוד ברכו ה' מלאכיו ברכו ה' צבאיו ברכו ה' כל מעשיו, הזכיר הג' עולמות ממעלה למטה, ועל עולם השפל אמר כל מעשיו, כלו' כי הוא כלל כל מעשיו. ואמר במדרש כי רב מאד מחנהו אלו מלאכי השרת, כי עצום עושי דברו אלו ישראל. ועוד יש לנו ראייות ממה ששאלו הפילוסופים הגלגל למה הוא סובב תמיד באותו סבוב השיג או לא השיג, אם השיג כבר לשוא סובב ואם לא השיג מה תועלת בסבובו שאין לומר שיוסיף בהשגתו בכל יום ויום שאם כן היה לו להוסיף ולחדש בטובות העוה"ז שהוא מתקיים בתנועתו, והשיבו כי סבת סבובו הוא לקיים העוה"ז השפל, לפי שבתנועתו מצטרפין ד' יסודות שהן למטה לארץ שאין העולם יכול להתקיים זולתם, הרי שאינה ראיה, כי חכמי המחקר מודים מציאות הגלגל בשביל האדם והם האומרים שאין צורך בגלגלים כי אם להנהיג טבע המציאות, ואם אתה אומר זה אפשר בז' כוכבי לכת שהן מנהיגים העוה"ז והם הם שנבראו לכך, אבל שמיני ותשיעי הם עליונים וזכים בעצמן לא נבראו לתשמישו של עוה"ז, תשובתך כי כל התשע נבראו בשביל העוה"ז וכולם צריכין זה ליה, ותנועת האחד בסבת חבירו מן התחתון ועד העליון, שהרי כולם זה בתוך זה כגלדי בצליה, הרי נתבאר בספרי החכמה שהמציאות כולו אחד, מהגלגל העליון עד הנקודה הנקראת מרכז העולם או עמוד העולם, וקבלנו מופת לזה במלת אחד. כי אות האל"ף רומז אל הגלגל העליון המקיף הנקרא ערבות שהוא מיוחד על כל הגלגלים והוא כמלך עליהם, אות חי"ת רמז לח' גלגלים שהן מוקפין בתוכו, אות דל"ת רמז על ד' יסודות שתחתיהם והכל אח"ד, וכשם שהוא אחד כן מנהיגו ית' אחד, והנה הגלגלים וד' יסודות הם י"ג כמספר אחד. ומה שאמר הן לה' אלהיך השמים ושמי השמים, השמים הם הגלגלים הגשמים, ושמי השמים הם היסודות שהן בכח השמים למטה מהם כענין הארץ וכל אשר בה, והוא ז"ל האריך בזה עיין בספרו:
<b>ומלתם</b> את ערלת לבבכם וערפכם וגו', יאמר אע"פ שהקב"ה חשק באבותיכם והם רמוזים באילן ובחר בכם ואתם קודש שנאמר קודש ישראל לה', ואמר כי לי בני ישראל כמו שאמר בתרומה לי שנאמר ויקחו לי תרומה, לומר שאתם תרומה של עולם, עכ"ז יש לכם ערלה, לפי שכל הדורות באו מאדם הראשון והוא היה מושך בערלתו ומחמתו באה לכם הערלה, זהו לבבכם רמז על אדם שהוא היה הלב לזה צריכין אתם למילה, ואמר לבבכם כי היל"ל לבכם שהוא יצר הרע כי יצר הטוב אין לו שום ערלה, אבל מאחר שבאו מכחו של אדם אפילו הטוב יש לו ערלה. עוד אמר ומלתם את ערלת הזהירם על שעת' הזיווג שלא יהרהרו שום הרהור כמו בני תשע מדות, כי יצאו הבנים עזים וקשי עורף, ערלה בגימ' אשה ע"ה:
<b>כי</b> ה' אלהיכם הוא אלהי וגו', לפי שאמר וערפכם לא תקשו אמר לפי שהשם הוא אלהי האלהים לזה אני מצוה אתכם שלא תקשו ערפכם לפי שהוא אלהי האלהים שהן המלאכים שהם נקראים בני האלהים. וכן אמר במדרש הראשון קודש והשני חול, ואדוני האדונים, שהוא אדון על כל השרים שהן אדונים והיה לו לומר ואדון האדונים ואמר אדוני לפי שגבוה מעל גבוה שומר וגבוהים עליהם. האל פירוש בעל היכולות כולם, הגדול ולו יאות כל המהלל כמא דאתמר גדול ה' ומהולל מאד, הגבור שהוא רם על כל רמים ומתגאה על כל גאים ומתגבר על כל גבורים, לפי שכל הגבורים הגבורה היא מושאלת בידם מה שאין כן בהקב"ה. א"כ לו נאה להקרא גבור והנורא לפי שהוא מוחל וסולח שנאמר כי עמך הסליחה למען תורא. או פירוש נורא שיראים להללו לפי שאין קץ למהללו, שנאמר. נורא תהלות, ואומר לך דומיה תהלה. האל שהוא נעלם בספירות והוא הנותן להם כח והוא הנותן להם נשמה שנאמר ואתה מחיה את כולם והוא הנעלם בשה מחי"ה, ברוך הוא וברוך שמו שהוא יו"ד ה"י וא"ו ה"י, הנעלם האל, בגימ' מחיה, לזה האל בה' הידיעה, הגדול רבא אילנא ותקיף.. או גדול בעולם המלאכים, גבור בעולם הגלגלים, נורא בעולם השפל ששם יש צורך למורא שנאמר לכן ייראוהו אנשים. אשר לא ישא פנים, לא יעלה על דעתך לומר הואיל ובחר בכם או בשביל שחשק באבותיכם שהם הם המרכבה שישא לכם פנים. ולא יקח שוחד לומר שעשיתם הרבה מצות ועסקתם בתורה אם עשיתם עבירה אחת שינכה מצוה אחת מהמצות, הקב"ה אינו לוקח מצוה בעבירה אלא מעניש על העבירה כפי עשייתה כמו שאמר על פסוק ולך ה' חסד כי אתה תשלם לאיש כמעשהו, ושומר לו שכר המצוה שנאמר נוצר חסד לאלפים:
<b>עושה</b> משפט יתום. עשה כתיב, לפי שעשה האב עון עד שנתייתם הבן ונתאלמנה האשה כמו שנאמר והיו נשיכם אלמנות וגו', וא"ת הקב"ה נקרא רחום וחנון והיכן רחמנותו והיכן חנינתו שנתאלמנה אשתו ונתייתמו בניו, אם האב חטא הבנים והאשה מה חטאו, לזה אמר עשה משפט מה שנעשה הכל בדין ובמשפט כי אולי אם היה אביו חי היה מענגו ומפנקו והיה יוצא לתרבות רעה על שלא היה רודהו, לזה נתייתם ויאה עניותא לישראל, ולפי שהמית אביו אע"פ שהמיתו בדין, עושה קרי שעושה דין עם הלוחצים אותו, שכביכול נכנס במקום אביו שנאמר אבי יתומים וגו', ואוהב גר, לא תאמר שאחר שהקב"ה הולידו מעכו"ם ועשה הפך הכונה והניח אביו ואמו ובגד בהם שראוי לשונאו, לזה אמר ואוהב גר, לומר שעושה משפט יתום ואלמנה שהיא נשמת זה הגר שהיתה נשמתו מבפנים ויצאה לחוץ על ידי גלגול עונו, עתה תם גלגולו ואוהבם נדב"ה, בגי' אני, שבאו להסתופף תחת כנפי השכינה ואומר אני הוא שחטאתי, ועתה באתי לתת לו לחם ושמלה, לפי שהשכינה עולה ביום הכפורים להביא טרף לביתה וחוק לנערותיה שהן ישראל, וזה הגר מזונו נתן לשר שהיה תחת ידו ואין לו מזון וחלק בשכינה עד יום כפורים הבא, עתה בא ואינו רוצה ליזון מסטרא אחרא, וכל אחד ואחד מישראל מזונותיו קצובים לו מראש השנה וזה שבא מבקש לו מזון, זהו לתת לו לחם, ולא אמר ונותן לו לחם שמבקש לו מקום לתת לו, אולי שום ישראל עשה שום עון שדינו שיקופח מזונו וכסותו יכין וצדיק ילבש:
<b>או</b> נאמר לתת לו לחם ושמלה, לפי שנולד על ידי עכו"ם ונשמתו נשלפה על ידו, לזה צריך לתת לו לחם, מלח, לתקן נשמתו, ושמלה לתקן גופו שנתגדל ונתרבה ע"י סטרא אחרא על זה רמזו ז"ל גר שנתגייר כקטן שנולד דמי, ושמלה אותיות ושלמה, שמשלים נשמתו וגופו על ידי המלך שלמה והבן, לזה ואהבתם את הגר הואיל והקב"ה אוהבו, כי גרים הייתם, כי אתם גם כן נתגדלתם על ידי שרו של מצרים. ג"ר באתב"ש ג"ר, כלומר אתה גם כן בוש שהיית גר, ולגר אומר תושב, תא שב גר:
<b>את</b> ה' אלהיך תירא. אז"ל את לרבות תלמידי חכמים. זהו במורא, אבל בעבודה אותו תעבוד, ולזה לא אמר ואותו בוא"ו אלא אותו בלא וא"ו שאינו חוזר לעיל. מ חסר י כאילו אמר את וא"ו שהוא אח"ד, תעבד חסר כתיב, לומר לא כמו הכומרים שהן אדוקים יומם ולילה אחר תועבתם, כי לא תהו בראה, אבל יהיה דבקות מחשבתך בשעת מלאכתך בו. ארז"ל ובו תדבק וכי אפשר לידבק בשכינה והא כתיב כי ה' אלהיך אש אוכלה. אלא זה המשיא בתו לתלמיד חכם או עושה פרקמטיא לתלמיד חכם. ואפשר עוד לומר ובו תדבק שאם אתה עובד אותו וכל מחשבתך בו יזדכך גופך עד שיהיה באפשרות שתדבק בו, ולזה לא אמר ובו הדבק אלא תדבק לעתיד ותהנה מזיו השכינה, זהו ובשמו תשבע תשבע ותשמח מזיוה של שכינה, ובשמו בגימ' ושמח, וכאילו אמר ובו תדבק ותשמח ותשבע מהשבעתו. יראה כי רמז כאן ד' דברים, מורא ועבודה ודבוק ושבועה, כנגד ד' אותיות הוי"ה, מורא נגד ה' אחרונה ששם היא היראה כנגדה, ועבודה נגד הוא"ו, אתו תעבוד את וא"ו תעבד, ועל זה רמזו ז"ל איזו היא עבודה שבלב זו תפלה שצריך לחבר עבודה עם לב. והדבוק בה' ראשונה שהיא צרור החיים ואז יהיה שמו שלם עמו, שבחבור הה"א מתחברת היו"ד ואז יאירו שבעת הנרות והבן. וזהו הוא תהלתך והוא אלהיך, הוא תהלתך בה"א ראשונה ששם היא התהלה והיו"ד כלולה בה"א, והוא אלהיך ה"א אחרונה והוא"ו כלולה בה, אשר עשה חת הגדולות הוא על ידי הבינה, ואת הנוראות, על ידי המלכות, כי על ידי שניהם היתה יציאת מצרים שנאמר וחמשים עלו בני ישראל, על ידי החמשים שהוא הבינה, ונאמר וישלח מלאך ויוציאנו ממצרים, הוא המלכות שהיא נקראת מלאך, המלאך הגואל, וזהו שהבטיחו הקב"ה ליעקב ואמר אנכי ארד עמך מצרימה ואנכי אעלך, ב"פ אנכי, ולזה בע' נפש ירדו אבותיך שירדה עמהם השבעה, ולזה היה בהם הרבוי, וז"ש ונשב במצרים ימים רבים, לומר אחר שהיתה עמנו שכינה עילאה ותתאה זהו ימים מ"י וי"ם, רבים, נעשו רבים, כמו רבי המלך לשון גדולה ומעלה, וכן ארז"ל ויהי שם לגוי גדול מלמד שהיו ישראל מצוינין שם לגוי גדול, ולזה היה הרבוי ששה בכרס אחד שהוא בהסכמת הששה העליונות עם הכרס. ועתה שמך ה' אלהיך ככוכבי השמים לרוב, לרב כתיב שהם מביטים על הכוכבים כמו שאמר לאברהם הבט נא השמימה וספור הכוכבים, ואז"ל אין הבטה אלא מלמעלה למטה מלמד שעילהו על הכוכבים:
<b>ואהבת</b> את ה' אלהיך וגו' ושמרת משמרתו, שהיא היו"ד שהכל כמוס ושמור בתוכה, וכן הוא אומר כולם בחכמה עשית, וחקיו ה"א הראשונה שהיא חקקה האותיות אחר שרשמתם החכמה שנקראת תורה, ומשם נחקקו בבינה, ומשפטיו היא הוא"ו, וכן הוא אומר משפט וצדקה ביעקב אתה עשית, ומצותיו היא כנסת ישראל שנקראת מצות, כל הימים, כאן כלולים שאר הימים, והבן:
<b>וידעתם</b> היום כי לא את בניכם. כתב הרב בחיי ז"ל יאמר הכתוב הנוראות האלה אשר אני מספר אינן לעתיד שיראום בניכם כי אתם בעצמיכם ראיתם אותם בעיניכם, ומזה הכל נמשך לפסוק כי עיניכם הרואות, כלו' אתם עדים בדבר זה והזכיר להם הנסים המפורסמים שהן נסי מצרים, הוא מה שאמר את אותותיו ואת מעשיו אשר עשה בתוך מצרים, ואשר עשה לדתן ואבירם, וענין קריעת ים סוף, הוא שאמר אשר הציף את מי ים סוף, וענין המן הוא מה שאמר ואשר עשה לכם במדבר, ומה שלא הזכיר המן בפירוש כדי שיכלול בזה השליו והבאר, והזכיר פתיחת הארץ הוא שאמר ואשר עשה לדתן ולאבירם, והיה לו לומר ואשר עשה לקרח כי הוא היה ראש המחלוקת אבל לא הזכירו משה דרך ענוה כי נתבייש מחטא האיש ההוא הקרוב לו, או שרצה להזכיר את אלו לפי שהעזו פניהם יותר מכולם ויצאו פתח אהליהם נצבים והיו גם כן מחרפין ומגדפין ע"כ:
<b>ואפשר</b> עוד לומר שכל אלו שאומר להם שיראו ויקחו מוסר ויספרו לבניהם כדי שיתיסרו ולא יקשו ערפם, ואמר כי לא את בניכם אשר לא ראו את מוסר ה', כאן רמז להם אותם שמתו במצרים שלא היו מאמינים בגאולה, זהו את גדלו שעשה עמכם שגאל אתכם על צד החסד שלא הייתם ראויים לגאולה, וידו החזקה שמתו כל אותם הרשעים שלא האמינו, וזרועו הנטויה על המצרים, ואשר עשה בתוך מצרים מכות המופלאות, ואשר עשה לחיל מצרים אשר הציף, לא אמר אשר הטביעם בים כמו שנאמר טובעו בים סוף, וחילו ירה בים, לפי שראו אותם שנאמר וירא ישראל את מצרים מת וגו' והם אינם יודעים שאחר שטבעו בים אמר הקב"ה לים שיפלטם ליבשה כדי שיראו אותם ישראל ולא יאמרו כשם שיצאנו כן יצאו הם ממקום אחר, לזה אמר אשר הציף את מי ים סוף על פניהם. ואשר עשה לכם במדבר, על ידי הדבור שהביא עליהם הנחשים השרפים, וגם כן מה שעשה בתבערה ובמסה, זהו עד באכם עד המקום הזה, כלל כל המקומות שהכעיסוהו שנאמר וינסו אותי זה עשר פעמים. ואשר עשה לדתן ולאבירם לא הזכיר מאתים וחמשים איש שנשרפו. כי הוא רוצה לומר השנוי בטבע העולם ואותות מופלאים לומר להם שהרבה שלוחים למקום, ואם היה אומר להם ענין השרופים היו אומרים הרי נדב ואביהוא שהיו צדיקים והיו סגני כהונה והיה להם זכות ונשרפו והיה מקום לבעוט, לזה לא הזכירם. ואמר את כל היקום אשר ברגליהם, כאן רמזם ברמז שהן היו סיבת קימתם, ופירוש אומרו ברגליהם בסבתם כמו ויברך אותך לרגלי בסבתי, ואמר בקרב כל ישראל, לומר שהיו במעמד כל ישראל שהיו שם ולא מת ולא נבלע מהם אפילו אחד כי אם מורדי ה' ונצולו ידידיו כל זה כדי שיקחו מוסר ויספרו לדור אחרון, לפי שאתם ראיתם בעיניכם כל זה, זהו כי עיניכם הראת חסר לפי שיש מהם שראו הדברים וידעו בהם כמו הזקנים מששים ומעלה שלא נגזרה עליה גזירה ואחרים שהיו פחותים מעשרים מעשר מחמש וכו':
<b>ושמרתם</b> את כל המצוה, היא כנסת ישראל ושאר המדות שהיא נקראת מצוה, ולפי שבא לה השפע מהחכמה והבינה על ידי שאר המדות לזה בא היו"ד והה"א בחלוף מ"צ. למען תחזקו כביכול אתם תחזקו. ובאתם וירשתם את הארץ, ואח"כ אמר ולמען תאריכו ימים על האדמה ולא אמר על הארץ, כאן רמז שיאריכו ימים העליונים על האדמה שהיא כ"י אשר נשבע ה' לאבותיכם לתת לכם ולזרעם, שתהא כנסת ישראל היא מנהגת אותם, ארץ זבת חלב ודבש, שהיא יונקת מן הרחמים שהם רומזים לחלב ומן מתיקות הדין שהוא רומז לדבש ומתנהגת עם בניה באלו השתי מדות וכו':
<b>כי</b> הארץ אשר אתה וגו' לא כארץ מצרים היא אשר תזרע את זרעך. שמעתי שארץ מצרים אם יזרעו בה חטה של שאר ארצות אינה צומחת אלא ממה שמזרעה, זהו את זרעך, והשקית ברגליך ע"י טורח, כגן הירק שאם ישהו מלהשקותה יפסדו הזרעים כמו שאמרה המשנה משקין בין השלחין במועד משום דבר האבד, אבל ארץ ישראל למטר השמים תשתה מים, טפה אחת יורדת מלמעלה עולין כמה מלמטה, שנאמר תהום אל תהום קורא, תהום עליון קורא לתהום תחתון, אתה משקה מלמטה ואני משקה מלמעלה, כדאיתא במס' תעניות ודף) כי הם זכר ונקבה, הזכר נקרא גשם שנאמר וגשם מטר וגשם מטרות, ואומר ויכלא הגשם מן השמים, וכן ויורד לכם גשם, ואומר שאלו מה' מטר בעת מלקוש ה' עושה חזיזים ומטר גשם יתן וגו', אבל במטר מזכיר ארץ ונתתי מטר ארצכם, יפתח ה' לך את אוצרו הטוב את השמים לתת מטר ארצך, יפתח ה' את אוצרו את השמים, שיתן הגשם לתת אחר כך מטר ארצך, כאילו אמר ולתת מטר ארצך, זהו אומרו כאן למטר השמים כלומר ומה שיורד מן השמים הוא הגשם, וזה שאמר ועצר את השמים ולא יהיה מטר, ועצר את השמים מלהוריד גשם ולא יהיה מטר וגו':
<b>או</b> ירמוז והשקית ברגליך, למה שאז"ל שכל הארצות שותים מתמצית ארץ ישראל וא"י שותה תחילה שנאמר הנותן מטר על פני ארץ ושולח מים על פני חוצות. וזהו ברגלך בסוף כמו הרגלים שהן סוף הגוף, או ברגלך בסיבתה, שנותן מטר על א"י ובסיבתה התמצית על פני חוצות. ומה שאמר אשר יצאתם משם פשיטא שמשם יצאו, אז"ל לומר שבזמן שהיו בה מתברכת בשבילם שנאמר כי טוב כל מצרים לכם הוא, בשבילכם הוא, אבל עתה שיצאתם ממנה נסתלקה הברכה משם, וכן הוא אומר אשר לא מלאת, שלא נתמלא אלא בזכותך:
<b>והארץ</b> אשר אתה בא שמה ארץ הרים, לומר שהרים גדולים משפיעים בה, כמו אשא עיני אל ההרים. והרב רבינו בחיי ז"ל כתב בשם הרמב"ן כי הארץ אשר הוא ארץ הרים ובקעות תאבה במהרה יותר משאר ארצות כשלא ישלח מטרות עוזו, כי החולה צריך זכות ותפלה שיר יותר מן הבריא שלא יבוא עליו החולי, כי היא צריכה יותר מטר משאר ארצות ע"כ. ולזה שואלים הגשמים בארץ ישראל מז' בחשוון ובחוצה לארץ מס' לתקופה, א"כ מה שאמר ארץ הרים הוא איום שיזהרו כי היא צריכה רבוי מים, ולזה צריך זכות ותפלה, כי היא ארץ אשר ה' דורש אותה תמיד עיני ה' אלהיך בה, ואומר עיני ה' משוטטות בכל הארץ, אמר עיני לרמוז על שתי מדות שמתנהג בהם העולם:
<b>ובזוהר</b> ז"ל תאנא כתיב. עיני ה' אלהיך בה וגו'. הה"ד צדק ילין בה דבה אשתכח גזירו דדינין יתיר מכל שאר אתרי ולזמנא דאתי ישתכח בה עינא חד דרחמי דכתיב וברחמים גדולים וגו', אבל כען הכי אצטריך לאכפיא לדינא דאשתכח בה ולרחמא עלה ע"כ. וביראים אמר הנה עין ה' אל יראיו עין חדא שהיא עין הרחמים ולזה מרשית השנה חסר א', לומר תה אין ההשגחה מעתיקא דאיהו חד עינא, ולזה מרשית שהוא מלשון ריש ועושר, וזהו מרשית השנה ועד אחרית, שהיא מאמה עילאה עד אמא תתאה שהיא נקראת אחרית שנאמר והיה באחרית הימים:
<b>עוד</b> מרשית חסר א' רמז כאן תשרי, כמו שאז"ל כל מזונותיו של אדם קצובים לו מראש השנה כפי זכותו, ולזה אמר כי הארץ אשר אתה בא שמה לרשתה לא כארץ מצרים אשר יצאתם משם, לומר שאין ביאתכם לארץ כיציאתכם מארץ מצרים, ארץ מצרים היתה דירתכם עראי, לזה לא הייתם מונין שמיטין ויובלות, אבל ביאתכם לארץ לרשתה דירה של קבע, אתם מונין שמיטין ויובלות. בארץ מצרים אמר כי טוב כל ארץ מצרים לכם הוא, בין עושין רצונו של מקום בין אין עושין רצונו של מקום, אבל ארץ ישראל אם עושין, רצונו של מקום אתם נזונין והיא לכם לאכל מפריה ולשבוע מטובה, ואם לא היא מקיאה אתכם. ולזה אמר אשר ה' אלהיך דורש אותה תמיד, לראות מה היא צריכה ולגזור בה גזירות עתים לטובה ועתים לרעה, כן אמר במדרש, זהו עיני ה' הוא לטובה, אלהיך לרעה לדין, לזה עיני ולא עין לזה אמר הרים מלשון רוממות, ובקעות מלשון השפלה, ובקעות בקעת כתיב לומר שמתבקעת על ידי ישראל:
<b>עוד</b> במדרש ארץ הרים ובקעות לא בגנותה דבר הכתוב אלא בשבחה, ארץ הרים ובקעות מגיד שלא שוו טעם פירות הר לטעם פירות הר אין לי אלא הר להר טעם בקעה מנין שלא שוו ת"ל הרים הרבה, רשב"י אומר י"ב ארצות נכתבו בפסוקים כנגד י"ב שבטים ולא שוו טעם פירות שבע זה לטעם פירות שבט זה. ארץ זבת חלב ודבש, הארץ אשר אתה בא, והארץ אשר, אתם עוברים, ארץ הרים. אשר ה' אלהיך דורש, כי ה' אלהיך מביאך אל ארץ טובה, ארץ נחלי מים, ארץ חטה ושעורה. ארץ זית שמן ארץ, ארץ אשר לא במסכנות. ארץ אשר אבניה ברזל, על הארץ הטובה אשר נתן לך. הרי שנים עשר ארצות כנגד שנים עשר שבטים ע"כ:
<b>עוד</b> במדרש אזכור, מן הפסוק הזה אתה לומד שני דברים, שארץ ישראל שקולה כנגד המילה מה המילה דוחה את השבת כן ישובה של ארץ דוחה את השבת כמו שאמר הכתוב עד רדתה אפילו בשבת, ועוד שהיא שקולה כנגד כל מה שנברא בששת ימי בראשית. ביום ראשון אמר וירא את האור כי טוב וגו', ובארץ ישראל כתיב כי ה' אלהיך מביאך אל ארץ טובה וגו', ביום שני כתיב יהי רקיע בתוך המים וגו', ובארץ ישראל כתיב ארץ נחלי מים וגו'. ביום השלישי כתיב תדשא הארץ דשא וגו'. ובארץ ישראל כתיב ארץ חטה ושעורה וגו', ביום הרביעי כתיב יהי מאורות וגו', ובארץ ישראל כתיב לא תחסר כל בה וגו'. ביום הששי נברא אדם וחוה שנאמר ויאמר אלהים נעשה אדם וגו', ובא"י כתיב כי האדם עץ השדה. ביום השביעי כתיב ויברך אלהים את יום השביעי וגו', ובא"י כתיב ואכלת ושבעת וברכת, ראה כמה אהב הקב"ה יתעלה שמו והדרו את ארץ ישראל ששקלה כנגד כל הבריות שברא בעולמו, לזה אמר הכתוב עיני ה' אלהיך בה מרשית השנה ועד אחרית שנה.
<b>והיה</b> אם שמע תשמעו וגו'. קרי ביה תישמעו אם אתם שומעים לי אני אשמע לכם ואעשה בקשתכם ויהיו דבריכם נשמעים, כמ"ש חז"ל כל אדם שיש בו יראת שמים דבריו נשמעים שנאמר סוף דבר הכל נשמע את האלהים ירא ואת מצותיו שמור, ובפרט במצוה שיהיו דבריכם נשמעים ותזכו הרבים וזכות הרבים יהיה תלוי בכם. ורבותינו ע"ה אמרו מנין אתה אומר שאם שמע מפי קטן שבישראל יהא בעיניו כאילו שמע מפי גדול שבישראל, שנאמר אשר אנכי מצוך היום, ולא מפי גדול שבישראל אלא מפי סנהדרין, ולא מפי סנהדרין אלא כאילו שמע מפי משה רבינו ע"ה, ולא מפי משה רבינו אלא כאילו שמע מפי הקב"ה ע"כ, וכולם רמוזים בפסוק שמע בלשון יחיד, תשמעון בלשון רבים, כלו' גדול שהכל נשמעין לו. אל מצותו כתיב אלו הסנהדרין שהן צות פירוש לווי להקב"ה הוא שיושבין לפני המזבח. אשר, ראש, שהוא משה, אנכי מצוך הוא כמשמעו שהוא הקב"ה, וכל דבריהם כמסמרות תקועים. אשר אנכי מצוך היום, שתהא אהבתו היום יותר מאתמול ובכל יום יוסיף אהבה עד שיבא יום אחרון ימצא עצמו אדוק עם הקב"ה וימות בנשיקה וידבק עם השכינה שנאמר משכני אחריך נרוצה. ואומר והלך לפניך צדקך, בלשון ערב אוהבך צדקך, כלומר אוהבך. זה שאמר לאהבה עד שתבא האהבה שתגלה עליך לאסוף נפשך, ובמה תתעורר האהבה בעבודה זהו ולעבדו, שיחבר ויעלה על דרך הקו שהוא יב"ק, יחוד ברכה קדושה, ר"ת יב"ק שהם שם אדני הוי"ה אהיה, בגימ' יב"ק, לעבדו, בגי' יב"ק, הודיעו כיצד סדר הכונה בתפלה:
<b>ובמדרש</b> אשר אנכי מצוה אתכם היום, שלא תאמר איני יכול לשמוע את כל התורה ולשמור את כל מצותיה שנאמר ארוכה מארץ מדה, משל למלך שהיה לו בור עמוק שאין לו סוף אמר לבן ביתו שכור לנו פועלים למלאות את הבור, שכר פועלים, מי שהיה טפש היה מביט בבור אמר אימתי אני ממלא אותו, ומי שהיה פקח אמר ומאי איכפת לי שכיר יום אני אני שמח שמצאתי לי מלאכה. כך הקב"ה אמר מאי איכפת לך שכיר יום אתה עשה יומך עד ירצה כשכיר יומו, זהו אשר אנכי מצוך היום, עשה יומך, וכבר כתבתי למעלה אשר אנכי מצוך היום שהוא על יום המיתה, שיהיה מגמתו ותמיד יזכרהו ובזה תהיה העבודה שלמה:
<b>בכל</b> לבבכם ובכל נפשכם. והלא כבר נאמר בכל לבבך ובכל נפשך, כאן ליחיד וכאן לרבים, פירוש אפילו נוטל את נפשך, או נוטל נפשות הרבה שיש בהם הרבה לבבות. עוד בכל לבבכם, שכל הלבבות יהיו עמי בשעת תפלה, שלא יהא לב עמי ולב עמך, פירוש במחשבות:
<b>ונתתי</b> מטר ארצכם בעתו. הואיל ועשיתם מה שעליכם אני אעשה מה שעלי כדי שלא יטרד לבבכם ותהיו פנויים לעבודתי, כי אין זה סוף השכר כי שכר מצות בהאי עלמא ליכא, אלא הכנה לשכר ואמר ארצכם, לומר כשא"י שבעה שאר ארצות שותים מתמציתה:
<b>בעתו</b> אז"ל אלו לילי רביעיות ולילי שבתות, שבת שי"ן בי"ת ת"ו, הנעלם עולה, עתו מכאן תבין מה שאז"ל עונתן של תלמידי חכמים הוא בליל שבת שנאמר אשר פריו יתן בעתו, הוא חבור ע"ת עם ו':
<b>ואמר</b> ונתתי. אני בעצמי ולא ע"י שליח, והוא אחד משלשה מפתחות שביד הקב"ה והאחד מפתח של גשמים, וכן מטר ארצכם בעתו יורה ר"ת מאבי, ועל זה א"ר גדול יום הגשמים שאפילו פרוטה בכיס מתברכת, ר"ל כי הברכה מצויה בכל ושלוחי מדת הדין ספו תמו. כן כתב ה"ר רקאנטי ז"ל:
<b>ואמר</b> יורה, רז"ל אמרו שמורה להם לבריות להטיח גנותיהן ולתקן כתליהן, ועוד יורה מלשון מורא כמו ואתנם לו מורא וייראני, וכן הוא אומר ואתן לכם את המורה לצדקה ויורד להם גשם מורה ומלקוש בראשון, א"כ יורה מלשון יראה ומורא, על ידו תהיה יראתו של הקב"ה בלבן של בריות, וכן מורה שמראין גבורותיו של הקב"ה, ולזה אז"ל מזכירין גבורות גשמים, וכן מלקוש שמל קשיותן של ישראל כששוהה מיד הן מתענין וחוזרין בהן והם נענים וכו':
<b>ואספת</b> דגנך, אמר בלשון יחיד לומר שלא יבטלו כולם מתלמוד תורה אלא אחד אחד. ובגמרא דברכות פרק כיצד מברכין אמר תנו רבנן ואספת דגנך מה ת"ל לפי שנאמר לא ימוש ספר התורה הזה מפיך והגית בו יומם ולילה יכול דברים ככתבן ת"ל ואספת דגנך הנהג בהם מנהג דרך ארץ דברי רבי ישמעאל, רשב"י אומר אפשר אדם זורע בשעת זריעה וקוצר בשעת קצירה ודש בשעת דישה וזורה בעת הרוח תורה מה תהא עליה אלא בזמן שישראל עושין רצונו של מקום מלאכתן נעשית על ידי אחרים שנאמר ועמדו זרים ורעו צאנכם ובני נכר אכריכם וגו', ובזמן שאין עושין רצונו של מקום ואספת דגנך. הרי אליבא דרשב"י הוא על מי שאין עושין רצונו של מקום, וזה אי אפשר אלא ביחיד, לא בצבור שח"ו לא יעשו כולם רצונו של מקום, לזה ואספת דגנך בלשון יחיד. ואמר דגנך תירושך ויצהרך לומר שלא יבטל אלא על ההכרחי לבד שהן אלו הג' דברים לא לדבר אחר, כדאמר להו רבא לתלמידוי במטותא מיניכו לא תתחזו קמאי לא ביומי ניסן ולא ביומי תשרי כי היכי דלא תיטרדו במזוניכו כל יומי שתא. הרי שלא אמר אלא ביומי ניסן שהוא זמן אסיפת הדגן וביומי תשרי שהוא זמן התירוש והיצהר אבל לא שאר מותרות, ואמר דגנך דבר הצריך לך בצמצום, לזה לא אמר דגן תירוש ויצהר כי כל מי שיש לו מה שיאכל היום ואומר מה אוכל למחר הרי זה מקטני אמנה. דגן בגי' ז"ן, דגנך בגי' עז, מזון שיתן לו עז ואבירות לעסוק בתורה שנקראת עז שנאמר ה' עז לעמו יתן וגו'. דגן במלואו כזה דל"ת גימ"ל נו"ן בגי' זו תורה לומר שלא נתן אלא לעוסקי התורה שהיא מתשת כח שנקראת תושיה, תירשך בגי' לשר"ת לה' ב"ה וב"ש, ויצהרך בגי' שא"ל מה' ויתן לך משאלות לבך, ואמר תירשך ולא אמר יינך לפי שמי ששוגה בו לא יחכם ונעשה רש מהתורה ובא לידי עוני, כמו שאז"ל על פסוק אל תרא יין כי יתאדם וגו' יתהלך למשרים, שסופו למכור כל מה שבביתו ולא יהיה לו כלי שמבשל בו, ונקרא השמן יצהר לפי שמאיר האדם בתורה ומפקחו. והוא אחד מה' דברים שמעמידין את החכמה הרגיל בשמן זית, ואז"ל מה שהאב משכח הבן מפקח, מה שהאב הוא הזיתים הבן שהוא השמן מפקח, וכן היין מפקח שאמר רבא חמרא וריחני פקחין, פירש"י ז"ל עשאוני חכם פקח, לזה אמר שלשה דברים דגן תירוש ויצהר שמצהיר האדם כצהרים:
<b>ונתתי</b> עשב בשדך לבהמתך, כדי שלא תלך לרעות בשדות אחרים, לבהמתך, ואם אין לך בהמה לא תעלה עשבים כדי שלא יותש כחה:
<b>עוד</b> אמר לבהמתך, לא כאדם שאמרתי לו ואכלת את עשב השדה, אבל אם שמע תשמע תאכל הדגן ותשתה היין והיצהר, ותאכל ותשבע מדברים המשביעים ומישבין דעתו של אדם, לא כאדם הראשון שזלגו עיניו דמעות ואמר אני ושורי נאכל באבוס אחד, ודרשו ז"ל ונתתי עשב בשדך לבהמתך והדר ואכלת ושבעת מכאן שאסור לו לאכול עד שיתן מאכל לבהמתו, מנין להם שאסור לפי שהפסיק הענין שאמר ואספת דגנך ואחר האסיפה היל"ל ואכלת, ואמר ונתתי עשב בשדך לבהמתך והפסיק בין אסיפה לאכילה, לומר שאחר שאסף ובא לאכלו לא יאכל עד שיתן לבהמה, והואיל והפסיק מכאן שאסור. עוד שהיה לו לומר נתינת העשב אחר המטר קודם האסיפה, כי זמן האסיפה הוא אחר הקציר אותו זמן לא יש עשב בשדות, אלא ודאי לדרשה אתא לומר כמו שאני מצמיח העשב אחר החרישה קודם התבואה כן אתה קודם שתאכל תן לבהמה. עוד נאמר שאם יש תבואה לפי שהוא מדבר בזמן שאין עושין רצונו של מקום כמו שאמר פרק כיצד מברכין, לזה אמר ובשביל העשב והתבן של התבואה יש לך דגן, א"כ יהיה פירוש הפסוק ואספת דגנך למה בשביל ונתתי עשב לבהמתך, על דרך אדם ובהמה תושיע ה':
<b>ובמדרש</b> ונתתי עשב, שתהא גוזז ומשליך לפני בהמתך כל ימות הגשמים ואתה מונע ידך ממנה קודם לקציר שלשים יום והיא עושה ואינה פוחתת מדגנה כלום ע"כ. והכונה שהיה לו לומר ונתתי מאכל לבהמתך, כי העשב אינו מצוי כל השנה, לזה אמר שזה העשב היא התבואה שקודם שתעשה שבלין היא מוציאה עשב ואתה גוזז ומשליך כדי שתהא שמינה ומרוב שמנה כשאתה אוכל ממנה קימעא אתה שבע לזה אמר ונתתי עשב ואכלת ושבעת. עוד במדרש כשהבהמה שבעה עובדת האדמה בכח, שנאמר ורוב תבואות בכח שור ע"כ. עוד כשהבהמה שביעה הוא אוכל לחמו לשובע, לפי שבהמתו שבעה אוכל לחמו בשמחה מה שאין כן כשאין לו להאכיל בהמתו אין אכילתו לשובע לפי שהוא דואג על בהמתו, וכן הוא אומר יודע צדיק נפש בהמתו. עוד במדרש ואכלת ושבעת אלו ולדות שנאמר לבשו כרים הצאן ועמקים יעטפו בר, פירוש כשהעמקים הם מעוטפים ומכוסים בבר אז לבשו כרים שעולין עליהן ומתעברים, ויש מי שפירש ונתתי עשב לבהמתך ואכלת שאתן העשב והבהמה תהיה שמנה ואז הבשר הוא שמן ואוכל קימעא ושבע:
<b>עוד</b> ואכלת לא אמר ואכלתה ושבעתה בה"א, ואכלת לומר שלא יאכל עד שימלא בטנו אלא פחות מכדי שבעתו כמו שכתב הרמב"ם ז"ל בהלכות דעות, וכן אז"ל סעודה שהנאך משוך ידך הימנה, וגם כן אמר ואכלת לא אמר ותאכל ותשבע אלא ואכלת, כאילו אמר והאכלת שיאכיל לאחרים, וה"ה ושבעת שישביע לאחרים. ומה שלא אמר ותשבע לומר שיתן להם כדי שובעם, שאם אין נותן להם כדי שובעם ויקחו מאחרים אין המצוה נקראת אלא על שם גומרה:
<b>השמרו</b> לכם פן יפתה לבבכם. שלא יעלה על דעתכם שמה שאמר ושבעת הוא שביעה ממש לא שישביע לאחרים ותשבע ומתוך השביעה תבא לידי ע"ז וכה"א ואכל ושבע ודשן ופנה, ואומר כמרעיתם וישבעו ושכחו אל, לזה וסרתם מן דרך התורה שנאמר סרו מהר מן הדרך אשר צויתים וגו', ועבדתם אלהים אחרים אלהות הרבה, ולא די זה אלא והשתחויתם להם להם ולא לו, שאפי' בשותפות לא עבדו לה', וחרה אף ה' בכם, לא שח"ו יחול רוגזי עליכם, כמו שאז"ל חצי אכלה בם חצי כלים והם אינם כלים, אלא ועצר את השמים והיה לו לומר ולא יהיה מטר, שמים למה, במדרש א"ר באה בזמן שאדם מתחייב מיתה אין פושטין בו יד אלא עדיו שנאמר יד העדים תהיה בו בראשונה להמיתו, ואח"כ פושטין בני אדם ידיהם וממשמשין ובאין שנאמר ויד כל העם באחרונה, כך בזמן שאין ישראל עושין רצונו של מקום נאמר בהן ועצר את השמים וגו', לא אמר ולא יתנו מטר, כבר אמרנו שהמטר הוא מן התהום שעולה ומשקה ומן השמים יורד גשם, א"כ ועצר את השמים ואת הארץ ועצר את השמים מלהוריד גשם, ואת הארץ ולא יהיה מטר מן הארץ כי הם כעדים שנאמר ואעידה בם את השמים ואת הארץ ויד העדים תהיה בו בראשונה וגו'. ומצאתי סמך לדברי מהגמרא במסכת תעניות (דף ט:) שאמר משתרד רביעה, קרא לגשם שהוא זכר רביעה, ואמר שם המטר מאין בא, רבי אליעזר אומר כל העולם כולו ממימי אוקיאנוס הוא שותה שנאמר ואד יעלה מן הארץ והשקה, רבי יהושע אומר ממים העליונים הוא שותה, שנאמר למטר השמים תשתה מים כו' משקה הרים מעליותיו ואמר רבי יוחנן מעליותיו של מעלה כו' ותניא מים העליונים במאמר הם תלוים ע"כ. אם כן ועצר את השמים מלהוריד גשם, ולא יהיה מטר שלא יעלה התהום והשקה. והאדמה לא תתן את יבולה אפילו שאתה משקה אותה ודולה ביד מהנהרות או מהבריכות, כי ודאי מאחר שלא יהיה מטר מאין תתן הארץ יבולה עד שאומר והאדמה לא תתן את יבולה, אלא אפילו על ידי השקאה לא תתן את הזרע המובל לה. וכתב הרב רבינו בחיי ז"ל, והזכיר זה מפני שעובדי צבא השמים יחשבו כי בעבודתם יבא המטר ויצליח כל גידולי הארץ, על כן הודיע כאן כי השמים יהיו נעצרים בעבדם ע"א ולא יהיה מטר כלל, וכן אמר ישעיה ע"ה וטמאתם את צפוי פסילי כספך ואת אפודת מסכת זהבך תזרם כמו דוה צא תאמר לו, וסמיך ליה ונתן מטר ארצך אשר תזרע את האדמה וגו' והיה דשן ושמן וגו', בא לבאר שאין שאר כחות עליונים ממטירים ולא יש בהבלי הגוים מגשימים, כי אם ה' אלהינו לבד הוא הממטיר ונקוה לו:
<b>ועצר</b> את השמים ולא יהיה מטר, זהו שהזכיר למעלה למטר השמים תשתה מים, ולכך לא נתן לך ארץ משקה כמו ארץ מצרים כדי שלא תהיה ההשקאה בידך ויהיו תמיד עיניך נשואות אליו למפתח הגשמים שבידו, ע"כ:
<b>ואבדתם</b> מהרה, הוא רחום בדין ואינו בא בטרוניא עם הבריות ואינו מניח במדינה מתים ברעב חלא מהרה מגלה אתכם ממנה, כי נתנה לכם לאכול מפריה ולשבוע מטובה ואתם עבדתם ע"ז מגלה אתכם ממנה:
<b>אשר</b> ה' נתן כתיב וקרי נותן, לפי שבכל שנה ושנה הוא נותנה לכם מחדש כפי מעשיכם, כמו שאמר עיני ה' אלהיך בה מרשית השנה ועד אחרית שנה:
<b>ושמתם</b> את דברי אלה על לבבכם. במדרש אמר להם הקב"ה כשאני מגלה אתכם מהארץ לחוצה לארץ היו מצויינים במצות כדי שכשתחזרו לא יהיו עליכם חדשים. פירוש כדי שתורגלו בהם ולא יהיו עליכם למשא, מכאן אז"ל שאין עיקר עשיית המצות אלא בארץ, א"כ לזה אמר ושמתם קחום עמכם כדי שתורגלו בהם, ושמתם סם תם שהן המצות, וכן המצות בגימ' ע"ה סם תם, כמו שמתם, ואמר דברי אלה שהיא התורה, וקשרתם אותם שהן מצות תפלין וה"ה לשאר מצות, וכן אמר בספרי נאמר תורה ונאמר תפלין מה אלו שהן חובת הגוף ואינן תלוים בארץ אף כל המצות שאינן חובת הגוף ואינן תלויות בארץ נוהגות בח"ל, זהו בעשייה אבל בלמוד בין נוהגות בין שאינן נוהגים חייבים אתם בלמודם זהו ולמדתם אותם, ולא למוד עראי אלא למוד תם כל צרכו כאלו אתם בארץ, ולא לכם בלבד אלא את בניכם לדבר בם, כדי שיהיו מורגלים בם כשיבאו לארץ יקיימום ולא יהיו עליהם חדשים, ולמדתם כתיב וקרי ולימדתם, לומר שאם לא למדו אביו חייב הוא ללמד עצמו, וכן ולמדתם אתם כתיב:
<b>בשבתך</b> בביתך, כל הפסוק הוא בלשון רבים וכאן בלשון יחיד, לפי שאמר ולמדתם אתם את בניכם והתלמידים נקראו בנים, לזה אמר בשבתך בביתך, בעולם הזה כשהבן או התלמיד לומד כאלו אתה לומד, ובלכתך בדרך והלך לפניך צדקך, ובשכבך שפתותיו דובבות בקבר, כל זמן שהבן או התלמיד לומד ואומר דבר בשמו, ובקומך בזמן התחייה, זהו לדבר בם ולא אמר ודברת בם:
<b>וכתבתם</b> על מזוזות ביתך, מלא ב' מזוזות בעוה"ז ובעוה"ב, ובשעריך יהיו שעריך של עוה"ב מצויינים זה השער של פלוני:
<b>למען</b> ירבו ימיכם וימי בניכם, לא אמר למען תאריכו ימים כמו שאמר במקום אחר, ועוד אומרו על האדמה וכי לא יש אריכות ימים אלא על האדמה, ועוד למה הזכיר אריכות ימים ולא שנים כמו שאמר התנא כל העושה מצוה אחת מאריכין לו ימיו ושנותיו. במדרש כי מן השמים על הארץ מהלך ת"ק שנה, כן יחיו ישראל כשני האבות, אברהם חי קע"ה שנה, יצחק חי ק"ף שנה, יעקב חי קמ"ז שנה, סך הכל תק"ב שנה, תסיר שתי שנים שלא הכיר אברהם את בוראו עד שהיה בן ג' שנים שנאמר עקב אשר שמע אברהם בקולי הרי ת"ק ע"כ. א"כ יהיה פירוש אשר נשבע ה' לאבותיכם שיחיו ת"ק. עוד אפשר לומר אשר נשבע ה' לאבותיכם שאמר לאברהם הבט נא השמימה וספור הכוכבים שהן בשמים, ואמר ליעקב והיה זרעך כעפר הארץ, זהו כימי השמים על הארץ, שאמר שיחיו מה שבין השמים לארץ. עוד במדרש ד"א כימי השמים שהן חיים וקיימין לעולם ולעולמי עולמים והלא דברים ק"ו ומה שמים וארץ שלא נבראו אלא לכבודן של ישראל חיין וקיימין לעולם ק"ו לצדיקים שבעבורם נברא העולם. רשב"י אומר הרי, הוא אומר כימי העץ ימי עמי, אין עץ אלא תורה שנאמר עץ חיים היא, והלא דברים ק"ו ומה תורה שלא נבראה אלא לכבודן של ישראל הרי היא קיימת לעולם ק"ו לצדיקים שבשבילם נברא העולם, רבי יהושע בן קרחה אומר כתיב דור הולך ודור בא והארץ לעולם עומדת וגו', אל תקרי כן אלא ארץ הולכת וארץ באה ודור לעולם עומד, ולפי ששנו מעשיהם שנה המקום עליהם סדרו של עולם, כך הוא אומר והיה מספר בני ישראל כחול הים אשר לא ימד ולא יספר, כשישראל עושין רצונו של מקום לא ימד ולא יספר ואם לאו והיה מספר בני ישראל ע"כ. אליבא דתנא קמא מה שאמר כימי השמים אינו על שביניהם שאם כן יש לו קצבה, אלא כימי השמים על הארץ פירוש שיחיו כשמים וארץ שהן קיימין לעולם, ופירוש על כמו עם הארץ, ורשב"י פירש שמה שאמר כימי השמים על הארץ חוזר לדבר ששמים וארץ עומדים בשבילו שהיא התורה וק"ו ומה תורה שלא נבראת וכו', א"כ אין קץ לחייהם, ורבי יהושע בן קרחה אמר לא תדמה אותם לשמים שעתידין לכלות שנא' כי שמים כעשן נמלחו וגו', ולא לארץ שנאמר והארץ כבגד תבלה, אלא הן חיים וקיימין לעולם ולעולמי עולמים.
<b>והרב</b> רבינו בחיי ז"ל כתב לתת להם כימי השמים על הארץ,. למדך הכתוב כי ארץ ישראל נתונה לישראל לעולם כימי השמים על הארץ שהם לעולם ואם יגלו ממנה עתידין לחזור, שאין אומה ולשון מושיבין אותה ומחזיקים בה כי אם ישראל. ויתכן עוד לומר שהיא הבטחה לעתיד לבא כי בזכות התורה יאריכו ימים ויחיו חיים ארוכים ת' או ת"ק שנה, זהו אומרו כימי השמים על הארץ, שהרי ת"ק שנה מן השמים לארץ, וכן ניבא ישעיה ע"ה לעתיד ואמר כימי העץ ימי עמי, כאותו זמן של אדם הראשון שאכל מן העץ והיו ימי האדם וחייהם ארוכים כן יהיו ימי עמי לעתיד, וזה יהיה כשתחזור השכינה שהיא ה"א אחרונה שבשם, לפי שבעוה"ז אין ב"ד של מעלה מענישין עד עשרים שנה, ולעתיד לא יהיו מענישין אלא עד ק' שהוא ה' פעמים עשרים שכן כתיב כי הנער בן מאה שנה ימות והחוטא בן ק' שנה יקולל, וכיון שיאריכו לרשע ולא יענש עד ק' שנה שהוא ה' פעמים עשרים, אין ספק כי הצדיק מתברך וזוכה למעט ה' פעמים ק' שהוא ת"ק, זהו שאמר ישעיה כימי העץ, ימי עמי, והוא עץ החיים שדרשו בו שהוא מהלך ת"ק שנה, זהו אומרו כאן כימי השמים על הארץ, כמדת השמים על הארץ, וזה וזה אחד, אלא שהרב רמז והתלמיד פירש שהוא ישעיה ע"ה. עוד אפשר לומר כימי השמים על, הארץ כי הם השמים והארץ שבפרשת בראשית והוא זמן יובל העולם והבן. ויש לפרש עוד שהכתוב ירמוז על שני חיי האבות כי הם חיו בין כולם ת"ק שנה והב' נגד שמים וארץ. וכן תמצא השם הנעלם של שם שדי עולה ת"ק, וכשנהיה העולם ונמתח כשיעור הזה שהוא ת"ק אז אמר די ע"כ. ולפי פירושו צריך לומר שמה שאמר כימי השמים על הארץ הוא כשיזדווגו על פי עם הארץ שהיא ה"א אחרונה. ורקאנטי ז"ל כתב טעם ירבו ימיכם וימי בניכם ירמוז בסוד העבור שהן עצמן ישובו ויאריכו ימים והבן זה, וטעם כימי השמים על הארץ הם הראשונים והמשכיל יבין ע"כ ופירוש כי אומרו למען ירבו ימיכם הם האבות שבאו ראשונה, וימי בניכם הם שבאו אחר כך נקראו בנים וחזרו ובאו בגלגול כאמרם ז"ל, וזהו שאומרים בקדיש בחייכון וביומיכון, בחייכון בראשונה וביומיכון כשחוזרין ובאים, ולזה אומרים וביומיכון ולא ובשנותיכון, לפי שהימים אין להם סוף, לזה אמר והארכתי ימים לעולם הבא, ולזה אמר כאן למען ירבו ימיכם וימי בניכם ע"כ, והבן:
<b>כי</b> אם שמור תשמרון, רז"ל אמרו אם שמרתם המצות תישמרון, אתם תהיו נשמרין כי כל מצוה ומצוה קנה לו פרקליט שפרק הליט תרגום ארור ליט, ואומר חונה מלאך ה' סביב ליראיו ויחלצם זה המלאך היא המצוה.
<b>עוד</b> אמר כי אם שמור תשמרון, כמו ואביו שמר את הדבר, שפירושו שימתינו לקיום המצוה, כי יש הרבה מצות שהן תלויות בזמן שבית המקדש קיים, ויש שתלויות בארץ זהו אומרו אם שמור שאתם ממתינין לקיום המצות גם כן ימתינו לכם וילמדו עליכם זכות למהר גאולתכם כדי שתקיימום, כמו שאז"ל על פסוק נפש עמל עמלה לו, הוא עמל על למודה והיא עמלה לו לפני המקום שיתן לו בינה ודעת להבינה:
<b>עוד</b> שמור תשמרון, לפי שהיא צריכה כמה שמירות והיא הולכת עמהם בגלות והיא נוטרה את הכרמים של שאר האומות, משל לכרם שהוא בתוך הכרמים והשומר שומר שאר כרמים בשביל כרם אחד שהוא שלו, שנאמר זאת ירושלים בתוך הגוים שמתיה וסביבותיה ארצות, וכן הוא אומר ירושלים הרים סביב לה, ועליה אמר שומר כמו שידעת בסוד זכור ושמור והיא נקראת מצוה, והיא נקראת זאת, והיא נקראת כל, בת היתה לאברהם אבינו ובכל שמה, והיא א"ת שכוללת כל האותיות מאל"ף עד תי"ו, אם כן נתן בה כל הסימנים הללו שמור את כל, המצוה הזאת תשמרון, שלא יפגעו בה כביכול אלא ימתינו לה עד שיבא ויגאלנה ויגאל אתכם עמה, ועל זה דרשו ז"ל ושב ה' אלהיך את שבותך והשיב לא נאמר אלא ושב מלמד שהוא שב ב"ה וב"ש, זהו אומרו כי לישועתך קיוינו כל היום, ישועתך דייקא וכן ה"א הושיעה ימינך וענני. ועל דרך הפשט אמר את כל המצוה ולא אמר את כל המצות, לומר שהזהיר במצוה אחת לעשותה כתקנה כאלו עשה כל המצות:
<b>עוד</b> אמר את כל המצוה, לומר שמצוה גוררת מצוה כמ"ש על פסוק מפי עליון לא תצא הרעות והטוב, לא אמר והטובות אלא והטוב הראשון לא תצא מה', אחר כך מצוה גוררת מצוה לעשותה כאילו אתה עשיתה כביכול, כן אמר בזוהר, לאהבה שיעשנה מאהבה לא לשום פניה בעולם, כי אם יעשה בה שום פניה מלבישה גשמות ועושה בה ח"ו קץ ותכלית, כי בהכלות הגשמות תכלה ואינה הולכת עמו ונמצא שיגע לריק והולך ערום ועריה ואין בידו צדה לדרך וימות, ומה הועיל בביאתו לזה העולם, אלא יעשנה מאהבה לחברה עם בעלה, זהו את ה' אלהיך, כמו שאז"ל לא יאמר אדם אלמוד כדי שאקרא רבי כדי שיעשו לי כבוד אלא ילמוד לשמה וסוף הכבוד לבא:
<b>והוריש</b> ה' את הגוים האלה, יאמר אם אתה תשמור את כל המצות כמו שאמרנו יוריש את הגוים האלה שהן ז' עממין שהן סביבות הארץ כדי להוציא שכינתו מתוכם אחר כך כל מקום אשר תדרך כף רגליכם מהמדבר וגו', לומר שיורישו שבעים אומות שהם כלולים באלו השבעה, זהו לא יתיצב איש בפניכם פחדכם ומוראכם יתן ה' וגו'. וכתב רבינו בחיי ז"ל לא יתיצב איש בפניכם, יש בפסוק הזה ע"ב אותיות כנגד שם בן ע"ב יוצא שם ידוע והוא ידוע נדרש למבקשיו יודעי כחו הגדול לפחד הדרך ע"כ:
<b>גימטריאות</b>
<b>והיה</b> עקב:
בגימ' העולם הבא ע"ה, תשמעון את המשפטים, ס"ת מתן. ושמר, בגימ' לעתיד לבא ע"ה:
וברכך, בגימ' רמ"ח, שיברך רמ"ח אבריך:
צרעה, צרה ע', ר"ל צרה רעה:
עד אבוד, עד שיאבדו ז' עממין, וכן אבד בגימ' ז'. הגוים האל מפניך, ס"ת מלך, עם מלכיהם:
חרם הוא וסמך מיד כל המצוה, רמז שמצות עשה הם רמ"ח כמנין חרם:
ויאכילך, ויאכלך כתיב חסר שלא היתה אכילה ממש כי המן היה נבלע באיברים:
ויענך, למען ענותך, וירעיבך, ג' כנגד ג' ימים של אסתר ואל תאכלו ואל תשתו וצומו עלי. המן קרי ביה המן הרשע, זהו אשר לא ידעת מעולם לא גזר אדם גזירות כמוהו:
ולא ידעון, ידעו בגימ' עם האותיות המן, והנו"ן כנגד עץ גבוה חמשים אמה:
כאשר ייסר א"ש את בנו, דוד ייסר את בנו שלמה וצוהו לשמור התורה. ייסר איש את בנו ר"ת יאאב בגימ' דוד, וזהו מה שאמר ייסר לשון עתיד:
נחלי מים, בגימ' זה גן עדן:
נחלי עינות ותהומות, ג' לשונות כנגד מקרא משנה וגמרא, ד"א תורה נביאים וכתובים:
חטה ושערה, בגימ' תרי"ג:
חטה ושעורה וגפן ותאנה ורימון, חמשה כנגד ה' חומשי תורה, זית שמן, ב' הרי שבעה, חצבה עמודיה שבעה:
אבניה ברזל ומהרריה תחצוב, ר"ת אבות אבות העולם קבורים בה:
ומהרריה, הוריה ותלמידיה:
על הארץ הטבה, טובתה נעלמת ומכוסה לכך הטבה חסר:
המוליכך במדבר הגדול והנורא, אלו הגליות שדומים למדבר:
נחש שרף ועקרב וצמאון, ד' מלכיות הם. אשר אין מים, תורה. המוציא לך מים, המחזיר לך התורה לביאת המשיח, וזהו מצור החלמי"ש אותיות הלמשיח:
המאכילך מן במדבר, שהיה נבלע באיברים, וזהו במדבר בגימ' רמ"ח:
אם שכוח תשכח, אם שכחת תשכח:
כן תאבדון, רמז על גלות בבל שהוא שבעים שנה כמנין כן:
כי ברשעת, בעשרת, שכפרו בעשרת הדברות:
ואשליכם, ואשלכם כתיב חסר י', שכפרו בעשר דברות ופרחו מן הלוחות העשר דברות, לזה אמר ואשלכם, ואש לכם, אילו לא נשתברו הלוחות לא שלטה שום אומה ולשון על ישראל אפילו מלאך המות, זהו ואשלכם ואש לכם:
ממרים הייתם עם ה', פסוק זה ראשו מ"ם וסופו מ"ם שכל מ' שנה היו ממרים:
לאברהם ליצחק וליעקב, הרי ג' לבטל שלש, קשי (ערפו) רשעו חטאתו, ר"ת קרח שהיו בם אלו הג':
והם עמך, בגימ' סיני, הם עמך מסיני שקבלו את התורה, ויש בתפלה זו ח"ן תיבות וכן בויחל משה, ח"ן ח"ן לה:
ואעש ארון עצי שטים, ס"ת שנים, יש אומרים שני ארונות היו:
את שבט הלוי, ר"ת אשה, אף נשי כהנות יש להם יחס כדאיתא בגמרא רבא הוה אכיל בגין תתתיה בת רב חסדא:
לשאת לישא שיר וזמר כענין שנאמר שאו זמרה וגו'. הארץ וכל, אשר בה, אפילו הקבורים בה הם הצדיקים אשר בה בקבר, וסמיך ליה באבותיך, לומר שכל הקבור בא"י שוה לאבות:
האל הגדל הגבר, חסר לפי שאנחנו בגלות ובית המקדש חרב איה גבורותיו ואיה גדולותיו. פצתה, בגימ' עשרה, שהוא אחד מעשרה דברים שנבראו ערב שבת בין השמשות פי הארץ:
מצוה אתכם היום, ר"ת מאה, מאה ברכות:
אתכם היום לאהבה. ר"ת אהל, שהוא בית הכנסת:
מטר ארצכם בעת"ו, בגימ' בלילות:
דגנך תירושך ויצהרך, ג' מקרא משנה וגמרא:
ונתתי עשב בשדך, טעמי תורה מרובים הם כעשבי השדה:
לבהמתך, לבהמין אפילו לבני אדם הדומים לבהמה ועצר את השמים, זה בימי אחאב ואליהו שאמר אם יהיו השנים האלה וגו':
לעשתה, לשעתה, כדי שלא תחמיץ התפלה לשעתה והמצות לשעתם:
עד הים האחרון, עד היום האחרון יהיה חלקתם ונחלתכם לעוה"ב:
<b>פרשת</b> <b>ראה</b>
<b>ראה</b> אנכי נותן לפניכם וגו', לפי שאמר אם שמור תשמרון והוריש וגו' כל מקום אשר תדרוך וגו', שהוא מדבר לימות המשיח, שמא תאמר כשיתקרב הזמן אשמור המצות והתורה אבל עתה שאני בגלות מספיק לי שאני סובל עול הגלות ואיני יכול לסבול עול התורה והמצות, לזה אמר אשר אנכי נותן לפניכם היום, כאילו מחדש היום אני נותן לך, אע"פ שהן נתונים כבר, לזה נתן כתיב נותן קרי, ואין לכם לפטור עצמיכם, שאם כן הקללה היא נגדכם, ואם תשמעו הנה הברכה היא חלה בכם ויעלה זכרונכם לגאול אתכם, שכן ברכה בגימ' זכר לזה אמר ראה כמאיים, ולזה אמר היום כאילו בכל יום ויום ניתנה לכם מחדש, כמו שבאו זקנים בימי יחזקאל הנביא לפרוק עולו של מקום אמר להם הנביא חי אני נאום ה אם לא ביד חזקה ובזרוע נטויה ובחמה שפוכה אמלוך עליכם, לזה העמיד להם ב' הרים באמצע ארץ ישראל הרים גבוהים כדי שיראו אותם ויהיו עליהם כשני עדים, כל זה מרוב החיבה כדי שלא יפרדו מעליו, לזה נתן בהם סימן ואמר הלא המה בעבר הירדן וגו', ולזה נתנו הברכה והקללה על אלו ההרים. וכתב הרמב"ן ז"ל אולי שהר גריזים הוא בדרום והר עיבל בצפון כי מצפון תפתח הרעה שהוא נבוכדנצר שבא מצפון, ואיים עליהם לומר שהם יענישו אותם אם יעברו, ואם יקיימו המצות הם ערבים על הברכה שתחול עליהם, וכן גרזים עיבל בגימ' ערבנים:
<b>אחרי</b> דרך מבוא השמש. למה נזכר כאן השמש לומר שהרבה שלוחים למקום שהשמש לבדה יש לה ברכה שמש צדקה ומרפא בכנפיה, ואומר הנה יום ה' בא בוער כתנור, שמוציא חמה מנרתקה, לזה אמר דרך מבוא השמש ולא אמר במערב:
עוד ראה אנכי, בגימ' כונה ראה איך תכוון בכל מצוה ומצוה, זהו הברכה אשר תשמעו אל מצות שתכוונו במצות, והיא גם כן קללה, שאנכי עולה א"ף, א"כ ראה אנכי היא ברכה והיא קללה, עוד אנכי בגי' אחד מיוחד, שהזהירם על יחוד השם, ולזה אמר אנכי ולא אמר אני. עוד הזהירם על מעמד הר סיני שקבלו שם התורה והמצות, ואמר ברכה וקללה בלשון יחיד ולא אמר ברכות וקללות, לומר שמברכה אחת יבאו כמה ברכות, כמו שאז"ל מצוה גוררת מצוה וקללה גורמת כמה קללות, ומהקלה יבא לידי החמורה עד שיבא לידי ע"ז, ומלא תשמעו יבא לסור מן הדרך, ומשם יבא ללכת אחרי אלהים אחרים, כל זה גרם שלא שמעתם, לזה אמר והברכה אשר תשמעו, ההתחלה היא מהשמיעה, וכן הוא אומר שמעו ותחי נפשכם:
<b>והיה</b> כי יביאך ה', ארז"ל שכל הביאות הנזכרות בתורה הם לאחר י"ד שנה וכמו שאמרנו שאחר שיאכלו מפריה וישבעו מטובה ויתעסקו בבנין בתים ובשדות ובכרמים יבאו לידי שכחת התורה לזה אמר ונתתה את הברכה וגו', שבקריאת אותם הברכות על הר גריזים והקללות על הר עיבל על ידי הלוים במעמד כל ישראל ובארון עמהם והיו אלו ואלו קורין וכל ישראל עונין אמן היו הדברים נרשמים ונכתבים בכח ב' שמות שם הוי"ה ושם אדני שסודם אמן, כדי שיהיו להם לישראל למזכרת ולא יטמאו בהבלי העולם, ולפי שמשה הקים אבנים בארץ מואב וסד אותם בסיד וכתב עליהן התורה בע' לשון, שם הוצרך כתיבה כמו שאז"ל במסכת סוטה כדי שילמדוה אומות העולם ויחזרו בהן, שנאמר והיו עמים. משרפות סיד על עסקי סיד, פירוש שלא למדו התורה הכתובה על הסיד, אבל כאן לישראל לא היה צריך כתיבה אלא אמירה בלבד, ובאמירה היו נחקקין כאילו הם כתובים, ולמה כל זה לפי שאתם עוברים את הירדן לבא לרשת את הארץ וירשתם אותה וישבתם בה ותתעסקו בישובה, לזה אני מצוה אתכם לתת הברכה על הר גריזים וגו ושמרתם לעשות וגו. ובזה יבא פירוש כי שהוא נתינת טעם למה שאמרנו, ופירש"י ז"ל כי אתם עוברים את הירדן נסים של ירדן יהא סימן בידכם שתבאו ותירשו את הארץ, לפי שהוקשה לו לפי שאי אפשר לרשת אותה ולבא אל הארץ בלא העברת הירדן, א"כ מה צורך להזכיר העברת הירדן, ועוד מאחר שאמר לרשת אותה למה חזר ואמר וירשתם אותה וישבתם בה, לזה אמר נסים של ירדן יהא סימן וכו':
<b>אבד</b> תאבדון את כל המקומות אשר עבדו שם הגוים. לפי שחלה שם הטומאה ואתם יורשים אותם וכדי שלא תחול אותה טומאה עליהם, צריכים אתם לאבוד המקום שלא יהא ניכר, אם הוא הר גבוה ישפילו ואם יש אילן יגדעו, כדי לבטל אותו כח הטומאה שהשפיעו שם, וכדי שלא תבא אומה אחר וימצאו מקום לחזור עליה, כי מרוב רשעם כשרואים מקום נאה עושין שם ע"ז כדי שיחשקו בה ולא יבאו לחקור ולדרוש אחריה שאין בה ממש, ומפני המקום חושקים ללכת. שם ואגב עובדים אותה, כן בכל מקום כדי שלא תתרחק ויטרח אחריה ולא יפזר כסף, כי אם יצטרך לפזר ולטרוח יבא לחקור ולדרוש אחריה מחמת הטורח והפיזור אם היא כדאית על הטורח שטרח ועל הפזור שפיזר. והולכים שם בקבוץ כדי שיחשקו זה לזה. אבל אתם לא תעשו כן לה' אלהיכם בכל מקום כי אם אל המקום אשר יבחר ה' ואע"פ שהוא רחוק, ואע"פ שתדרוש עליו לא יהיה עליך לטורח אלא מיד תתאוה ללכת שם ומרוב התאוה לא תמתין עד שתמצא שיירא אלא ובאת שמה לבדך, ולא אמר והלכת אלא ובאת כמי שהולך לביתו שאין הליכתו עליו לטורח, ולזה לא אמר ובאת בה שמיד כשרואה המקום מרחוק הוא רץ במרוצה ליכנס הוא קודם, ולזה אמר ובאת ולא אמר ובאתם כמו שאמר תדרשו, ואמר ז' לשונות, אבד תאבדון את כל המקומות את אלהיהם כאילו אמר ואת אלהיהם ונתצתם את מזבחותם ושברתם את וגו' ואשריהם תשרפון ופסילי אלהיהם תגדעון ואבדתם את שמם, הרי זה כנגד שבעה עממין, שכל אחד מהם היה לו מין ע"ז ומה שעובד זה לא עובד זה, וכנגד אלו הז' אמר ז' מיני קרבנות שאמר והבאתם שמה עולותיכם וזבחיכם ואת מעשרותיכם ואת תרומת ידכם ונדריכם ונדבותיכם ובכורות בקרכם וצאנכם:
<b>עוד</b> אז"ל ונתצתם את מזבחותם, מה חטאו עצים ואבנים אלא לפי שבאה לאדם תקלה על ידם, והלא דברים ק"ו ומה אם עצים ואבנים שאין בהם לא זכות ולא חובה לא טובה ולא רעה אלא על ידי שבאה לאדם תקלה על ידם אמר הקב"ה ונתצתם, אדם שמחטיא את חבירו ומטהו מדרך חיים לדרך המות אחת כמה וכמה, וכן למה אמרה תורה להחריב כל המקומות ולאבד כל האילנות מפני שמזכירין גנותו של אדם והלא דברים ק"ו ומה וכו', אם כן חס הקב"ה על כבודן של רשעים ק"ו על כבודן של צדיקים על אחת כמה וכמה ע"כ:
<b>ואכלתם</b> שם לפני ה' אלהיכם. יאמר אע"פ שמחמת האכילה יבא האדם לידי שכחת הקב"ה שנאמר ואכל ושבע ודשן ופנה וגו', אבל כאן שהוא לפני ה' ית' יאכל כל מה שירצה, ששם עליו מורא הקב"ה ולא יבא לבעוט, ולא אמר ושבעתם לפי ששם האכילה הודאית כי שאר האכילות היא אכילה כוזבת לפי שאין לה טעם מתיקות אלא כשעוברת מבית הבליעה אחר כך יורדת לתוך מעיו בטל טעמה בטל מתיקותה וכל זמן שלא נתעכל אינו יכול לאכול עוד אע"פ שיתאוה לאכול, אמנם האכילה שהיא לפני ה' היא אכילה ודאית שאוכל וטועם וקמא קמא מתעכל, לא כמו שכתוב ואכלתם ולא תשבעו ח"ו אלא אכילה מטעמת כמו שאמר ויחזו את אלהים ויאכלו וישתו ותרגם אונקלוס כאילו אכלן ושתן, שהיא אכילה שאין לה סוף, כמו שאמרו על עולם הבא צדיקים יושבין ונהנין מזיו השכינה לעולם שאינם שבעים, על אותו הדרך היא האכילה בכאן שהוא לפני ה' אלהיכם אכילה מוטעמת שלא יבטל טעמה לעולם:
<b>ושמחתם</b> בכל משלח ידכם, שלא תזוח דעתכם עליכם מרבוי המשא והמתן ולא יזדקק השטן במעשה ידכם ותבאו לידי דאגה. אתם וביתכם, הבית הוא האשה והאשה אינו עולה לשם שנאמר יראה כל זכורך הזכרים ולא הנקבות. אלא אמר אתם וביתכם לומר שכשיחזור ויבא לביתו תהיה השמחה שקועה בלבו כאילו עודנו שם הוא וביתו. עוד אמר אתם וביתכם מבטיחו שלא ייגע ויגיע לאחרים יגיעו, אשר ברכך ה' אלהיך אמר בלשון יחיד, כפי הברכה הראויה לו לפי שאין הברכה שורה אלא בדבר הסמוי מן העין:
<b>לא</b> תעשון ככל אשר אנחנו עושים. אולי יובן זה כמו שאמר במדרש על פסוק ויעשו בני ישראל את הפסח במועדו, בגנות ישראל הכתוב מדבר שלא עשו אלא פסח זה וכן הוא אומר הזבחים ומנחה הגשתם לי במדבר, רשב"י אומר ישראל לא היו מקריבין מי היה מקריב שבטו של לוי שנאמר ישימו קטורה באפך וגו' ויעמד משה בשער המחנה וגו', ישראל עבדו ע"ז שבטו של לוי לא עבדו ע"ז שנאמר כי שמרו אמרתך וכו', מלמד שהיה שבטו של לוי מקריב משלו כל קרבנות צבור ארבעים שנה שהיו במדבר וכשרי ישראל סומכין לו ע"כ. אם כן לזה אמר לא תעשון ככל אשר אנחנו עושין איש כל הישר בעיניו שאין מביא לא קרבן ולא מנחה ולא זבח, לפי שלא באתם עד עתה אל המנוחה ואל הנחלה, אבל כשתבאו אל המקום אשר יבחר ה' שמה תבואו עולותיכם וזבחיכם וגו':
<b>ועברתם</b> את הירדן, מבטיחם כמו שמי הירדן קמו נד אחד מפניהם הרחק מאד כן ה' מניח לכם מכל אויביכם ולא יפחדו מהם אע"פ שהם גוים גדולים ועצומים וערים בצורות בשמים, מי הירדן יהיו סימן בידכם שעלו למעלה עד שראו אותם כל מלכי מזרח ומערב וקמו מפניהם וכאשר תמו חזרו למקומם ולא שטפו, כי אחר שקמו נד אחד עד שעברו כל ישראל ועד שלקחו י"ב אבנים ועד שעלו הכהנים היה להם אחר שעברו לשטוף על כל הארץ, ולא היה כן אלא חזר למקומו כתמול שלשום זה סימן שכל אותם הגוים הגדולים והרמים יפלו לפניכם, והניח לכם מכל אויביכם שהם משולים למים הזידונים:
<b>והיה</b> המקום אשר יבחר ה' וגו', כתב רבינו בחיי ז"ל על שם הרמב"ם ז"ל בספר המורה ז"ל, העלמת המקום היה לג' ענינים, האחד אילו ידעו האומות כי שם התפלה מקובלת והקרבנות שם לרצון ירצו כל אומה ואומה להחזיק בו ותרבה המריבה ביניהם והמלחמה בין האומות, והשני כי הכנענים יושבי הארץ אילו היו יודעין שישראל עתידין לירש את ארצם ולעבוד את השם ית' ולהקריב קרבנותיהם באותו מקום היו משחיתים אותו בכל מה שהיו יכולין. והשלישי כי היו השבטים מריבין זה עם זה כל אחד ואחד מבקש שיהיה המקום בנחלתו ותפול מריבה ומחלוקת ביניהם כמו שנפלה בבקשת כהונה. ולכך העלים וסתם הכתוב המקום הזה ולא פרסמו, ואין צריך לומר האומות כי אפילו ישראל לא ידעוהו, כי אע"פ שידעו הכל מעלתו של הר המוריה לא היו יודעין כי הוא המקום אשר יבחר ה' ע"כ:
<b>ואפשר</b> עוד לומר שמה שנעלם המקום כדי לחבבו בעיניהם וכדי לתת להם שכר על כל דבור ודבור, כמו שאמר לאברהם על אחד ההרים ולא פירש לו איזה הוא, ודע כי ארבעה פעמים אמר המרום אשר יבחר ה', ואמר קידם לא תעשון כן לה' אלהיכם כי אם אל המקום אשר יבחר ה מכל שבטיכם והבאתם שמה עולותיכם וזבחיכם וגו', אחר כך אמר ועברתם את הירדן וגו' והיה המקום אשר יבחר ה' שמה תביאו גו', אחר כך אמר השמר לך פן תעלה עולותיך בכל מקום כי אם אל המקום אשר יבחר ה' באחד שבטיך, אחר כן אמר לא תוכל לאכול בשעריך כי אם לפני ה' במקום אשר יבחר ה' וגו'. ואפשר שכאן רומז על ארבעה בתים בית ראשון ובית שני ומשכן שילה ובית שיבנה במהרה בימינו אמן, והקדים ואמר ונתצתם את מזבחותם וגו' לא תעשון כן לה' וגו', לומר שלא יגרמו במעשיהם שינתץ בית ה'. כי אם אל המקום אשר יבחר ה' מכל שבטיכם זה בית ראשון שלקח דוד דמיו מהשבטים ונתן לארונה היבוסי, שכן כתיב בדברי הימים ויתן דויד לארונה שש מאות שקלי זהב, וכתיב בשמואל ויקן דוד את הגורן בשקל חמשים, הא כיצד חמשים מכל שבט ושבט י"ב שבטים. ועברתם את הירדן, מוטעם ועברתם רמז למרחוק שהיא העברה שניה, כמו שאז"ל עד יעבור עמך ה' אלו עולי מצרים עד יעבור עם זו קנית זו העברה שניה של עולי בבל שהיה ע"י עזרא והניח לכם מכל אויביכם מסביב וישבתם בטח, שבבית שני כשעלה עזרא נתקבצו עליו למנעו שנאמר ויהי כאשר שמע סנבלט החורוני והערביים והעמונים והאשדודים שעלתה ארוכה לחומת ירושלים כי החלו הפרצים להסתם ויחר להם מאד ויקשרו כולם יחד לבא להלחם בירושלים ולעשות תועה וגו' ויפר ה' את עצתם ונשב כולנו אל החומה איש אל מלאכתו וגו'. שמה תביאו וגו' ושמחתם לפני ה' אלהיכם, בבית ראשון לא אמר אלא ושמחתם בכל משלח ידכם ולא אמר לפני ה', לפי שבית ראשון היה שם השכינה והיה לו מורא גדול, ושמחה זו היא שמחת בית השואבה, ובית שני חסרה השכינה. אתם ובניכם וגו' והלוי כי אין לו חלק ונחלה, ולעיל לא נזכר הלוי לפי שעזרא קנסם שלא יתנו להם מעשרות, למען יחזקו בתורת ה', שמהם יוצאה הוראה לישראל, שנאמר יורו משפטיך ליעקב, ולפי שעזרא גזר עליהם לזה נרמז כאן ולא לעיל. השמר לך פן תעלה עולותיך כי אם אל המקום אשר יבחר ה', זה משכן שילה שעמד שלש מאות ושבעים שנה חסר אחת, שמת שמואל וכשמת שמואל נחרב ותביאהו בית ה' שילה, כתיב שלו לומר שלו היה שכל זמן שהיה קיים לא נחרב ועמד בזכותו וכשמת נחרב. ולפיכך כשהיה המשכן בגלגל היו מקריבים בבמות, לזה אמר השמר לך פן תעלה בכל מקום כי אם במקום אשר יבחר ה' באחד שבטיך זה שילה, שלו היה מכל ישראל, וש"ס תעשה בגימ' שלו, ונרמז משכן שילה בסוף והוא היה ראשין כבר ידעת כי התורה היתה כתובה על סדר תשר"ק ונתנה למשה על סדר אבג"ד נמצא ראשון אחרון. ובמדרש כי אם לפני ה' תאכלנו זה שילה, במקום אשר יבחר ה' זה ירושלים:
<b>רק</b> הדם לא תאכלו, רמז שיאכל שכרו בעוה"ז, הדם מלשון דמים לו, שהוא לשון שכר, ויסבול עול הגלות ויניח השכר לאחריו שנאמר ואחריו כל ישרי לב, זהו על הארץ תשפכנו כמים, מה המים עושין פירות לבסוף שמעלין עשבים ודשאים ומגדלין פירות ואין פירותיהן נכרין אלא לבסוף כן השכר אינו אלא לבסוף. ובספרי אמר מה מים מותרים בהנאה אף הדם מותר בהנאה מה מים מכשירים את הזרעים אף דם כן, והכל ברמז. על הארץ, הארץ הידועה, תשפכנו בגימ' תתנו, תתנו ותגנזו אותו על הארץ:
<b>לא</b> תוכל לאכול בשעריך, תרגום אונקלוס לית לך רשו למיכל וכו', לאכול בשעריך, אף ע"פ שהן שעריך עם כל זה אין שם השכינה שהיא בגלות, אבל כשיבנה במהרה בימינו בית המקדש ותחזור השכינה למקומה אז לפני ה' אלהיך תאכלנו ושמחת לפני ה' אלהיך וגו', הרי ד' בתים רמוזים כאן, ואמר בלשון יחיד לפי שבאותו זמן יהיה גוי אחד ועם אחד עובדים את ה' שכם אחד, ובמה יזכו לזה בחזוק ידיהם של לומדי התורה, זהו שסמך השמר לך פן תעזוב את הלוי, למי שנלוה אל ה' ועוסק בתורה כמו הלוי שאין לו חלק ונחלה והוא עוסק כל ימיו בהוראה שנאמר יורו משפטיך ליעקב וסמיך ליה כי ירחיב ה' את וגו' לומר מתן אדם ירחיב לו. ובמדרש א"ר אבהו כתיב השמר לך פן תעזוב את הלוי, מה כתיב בתריה כי ירחיב ה' אלהיך מה ענין זה לזה, אמר הקב"ה לפי מתנתך מרחיבין לך, ויהיה פירוש כי דהא, שהוא משמש בד' לשונות שמשמש כי, כאשר דבר לך והיכן דבר שנאמר ובחנוני נא בזאת והריקותי לכם ברכה עד בלי די, כ"ש למחזיקים ביד לומדי התורה כההוא מעשה דרבי אליעזר ורבי יהושע ורבי עקיבא שהלכו לחולת אנטוכיא לעסוק במגבת חכמים הוה תמן אבא יודן שהיה עושה מצוה בעין יפה וירד מנכסיו כיון שראה רבותינו נכנס לביתו ופניו חולניות אמרה לו אשתו למה פניך חולניות סח לה עובדא ואמר רבותינו באו כאן ואין לי ואיני יודע מה לעשות, אמרה לו אשתו הצדקת לא נשתייר לך שדה אחת מכור חציה ותן להם, הלך ועשה כן ונתן להם אמרו לו המקום ימלא חסרונך והלכו להם יצא לחרוש חצי שדהו האיר הקב"ה עיניו ונבקעה הארץ תחתיו ונפלה פרתו ונשברה רגלה והעלה אותה ימצא תחתיה סימא (פירוש מטמון) אמר לטובתי נשברה רגל פרתי, כשחזרו רבותינו שאלו עליו בא אצלן אמר להם תפלתכם עשתה פירות ופירי פירות, הרי שאמר שהלכו לעסוק במגבת חכמים, ולזה בא לו ע"י חרישה לשון הוגה כמו לא תחרוש על רעך רעה, כמו שהוא נתן להוגים וחורשים ורחושי מרחשן שפוותייהו, לזה נתן לו על ידי חרישה, ועל ידי פרה שנטתה צוארה לעול, כן החכמים מטין את צואריהם לקבל עולה של תורה, על ידי שבירת רגל פרתו שנאמר אשריכם זורעי על כל מים משלחי רגל השור וגו' ועל שם שמכתתים את רגליהם והולכים מעיר לעיר ללמוד תורה, וכשחזרו רבותינו שאלו עליו, למה שאלו עליו, לפי שהם ברכוהו המקום ימלא חסרונך נשאר לו חצי שדה ולא שדה שלימה וכשראו שנשאר לו חצי שדה אמרו לו נתקבלה ברכתנו או שמא בא לו ממון ממקום אחר, ואכל שכר המצוה, אמר להם תפלתכם עשתה פירות אני לא הייתי רוצה ליקח שכרה בזה העולם ותפלתכם היא גרמה, ועכ"ז לא עשתה אלא פירות והקרן קיימת לעוה"ב, כמו שאז"ל על ובו תדבקון וכי אפשר להדבק בשכינה. והא כתיב כי ה' אלהיך אש אוכלה הוא אלא זה המהנה תלמידי חכמים מנכסיו א"כ הוא מרומים ישכון, ועל זה היה על ידי פרה, כלומר שהתפלה לא עשתה אלא פירות בלבד והקרן קיים לו לעוה"ב והתפלה עשתה אכילת פירות בעוה"ז:
<b>כי</b> ירחיב ה' אלהיך את גבולך וגו'. למדה תורה שלא יאכל בשר חלא אחר הרחבה ואחר אמירה זהו ואמרת אוכלה בשר, ואחר תאוה, זהו כי תאוה נפשך, ועכ"ז לא התיר לו אכילת הבשר עד שגברה עליו התאוה ביותר זהו בכל אות נפשך תאכל בשר, לא טוב אתה מאדם הראשון שלא אכל בשר כל ימיו, וכן אברהם אמר ויקח חמאה וחלב ובן הבקר אשר עשה ויתן לפניהם והוא עומד עליהם תחת העץ ויאכלו והוא לא אכל, וכן ביצחק נתאוה ולא רצה לשחוט משלו אלא אמר לעשו וצודה לי ציד ועשה לי מטעמים, ורבקה לקחה עזים ועשה לו מהם מטעמים לא טלאים לפי שהן שמנים שיש להם אליה ולא היה אוכלן, אלא עזים. יעקב אבינו ישב בבית שם ועבר ובבית לבן ובודאי בבית לבן הארמי לא אכל בשר כי נבל הוא והיו שניו קהות עליו ואמרו אך עצמי ובשרי אתה, ובבני יעקב נאמר וישבו לאכול לחם, וביוסף נאמר שימו לחם, ומה שאמר וטבוח טבח והכן אולי היו עופות כי לא היו אוכלין במצרים בהמה לפי שהיא עבודתם, לפי שהבשר משמן ומעדן הגוף ואי אפשר לעבוד ה' מתוך עדון ויבא לידי שכחת הבורא ית' שנאמר וישמן ישורון ויבעט, ויבא לידי גאוה שנאמר חלבמו סגרו פימו דברו בגאות, ובמקום שגאוה מצויה ע"ז מצויה, כי לא הותר אכילת הבשר אלא לחולה או מחמת חולשה, או לענג שבתות וימים טובים או לסעודת מצוה כגון חתן וברית מילה. ובגמרא חולין (דף פ"ד) אמר כי ירחיב למדה תורה דרך ארץ שלא יאכל אדם בשר אלא לתיאבון יכול יקח מן השוק ת"ל מבקרך יכול יזבח כל בקרו ת"ל מבקרך ולא כל בקרך מכאן א"ר אלעזר בן עזריה מי שיש לו מנה יקח לפסו ליטרא ירק, עשרה מנה יקח לפסו לטרא דגים, חמשים מנה יקח לפסו ליטרא בשר, מאה מנה ישפות לו קדרה בכל יום, ואינך אימתי מערב שבת לערב שבת, אמר רב צריכין אנו לעשות כדברי זקן. א"ר יוחנן אבא ממשפחות בריאים הוה אבל כגון אנו מי שיש לו פרוטה בתוך ביתו יריצנה לחנוני, אמר רב נחמן כגון אנן לווין ואוכלין ע"כ. הרי שאמר רבי יוחנן אבא ממשפחת בריאים הוה, לומר מי שהוא בריא לא יאכל בשר כי לא נתן אלא לחולה ולחלש, והכל ברמז בפסוק כי ירחיב ה' אלהיך את גבולך כאשר דבר לך ואמרת, ר"ת חוץ מהשם בגימ' מנה. אכלה בשר עם ב' מלות בגימ' ליטרא ירק, כי תאוה נפשך לאכל ך' דלנפשך ול' דלאכל היינו חמשים מנה, בשר במ"ק ד"ג, בכל, ב"פ כל היינו ק', תאכל בשר, ואמר ג"פ בשר אוכלה בשר כנגד בשר בהמה גסה, כי תאוה נפשך לאכול בשר כנגד בשר בהמה דקה שמתאוה יותר מבהמה גסה, בכל אות נפשך תאכל בשר וה בשר חיה שאוכלין אותו בתיאבון יותר. מצאתי כתוב כי ירחיב ה' וגו' שעיסתך נגבלה ברוחב שנתן לך חכמה שגוזר על הטיפה שלא תאבד החכמה בהבלי העולם, ואמרת אכל"ה בש"ר, נוטריקון איני כדאי ללמוד התורה בשביל שאיני ראוי, התורה מסיתתו ואומרת לו תאוה נפשך לאכל בשר, למה, אתה כדאי ללמוד בשביל שתקרא רב, ומתוך שלא לשמה בא לשמה וסוף שלומד לשמה, זהו בכל אות נפשך תאכל בשר תלמוד אפי' כדי ללמד בעבור כבוד שמך רוכב שמים בעזרך ע"כ:
<b>כי</b> ירחק ממך המקום, אמר אם יש רחוק מקום, הוא ממך, כי אם היית עושה רצונו של מקום היה המקום קרוב, כמו שאז"ל במדרש על פסוק וכיונים אל ארובותיהם שבאין העבים ונושאין אותם ומוליכין אותם שחרית לבית המקדש ומתפללים ומשתחוים ומחזירין אותם מיד לביתו וכן בתפלת המנחה, א"כ אם יש שום אחוק הוא ממך, וכן אם ירחק ממך המקום שהוא הקב"ה שנקרא מקום שהוא מקומו של עולם, ממך הוא הריחוק כפי מעשיך, שנאמר רחוק מרשעים. ה', כי ה' הוא קרוב שנאמר קרוב ה' לכל קוראיו לכל אשר יקראוהו באמת, לא שיקראוהו בעת צרתם יאמרו קומה והושיענו וגו':
<b>וזבחת</b> מבקרך. זה היצר שהוא מבקרך בכל עת ומשטינך ומוצץ את דמך ומנאצך, וזהו מצאנך, אשר נתן ה' לך הוא מסור בידך שנאמר ואתה תמשול בו. אך כאשר יאכל את הצבי ואת האיל, לא תרחיקהו לגמרי אלא כפי רצון הבורא ית' וכפי חפצו, תרגום אם לא יחפוץ האיש אם לא יצבי גברא. ואת האיל, אילותי לעזרתי חושה, שהוא הקב"ה כפי רצונו, הטמא והטהור יחדיו, כלומר יצה"ר עם יצר הטוב כמו שצוה לאדם ואמר לו ומעץ הדעת טוב ורע לא תאכל ממנו לבדו, כן כאן הטמא והטהור יחדיו תאכלנו וגו'. רק חזק לבלתי אכל הדם, כבר אמרנו שהוא רמז שלא יאכל עולמו בחייו, ופירוש דם כמו דמים לו וגו', שלא יכלה קרן המצות. ותמצא ז' פעמים הזהירה תורה על הדם כנגד ימי השבוע וכנגד ימי שנותינו שבעים שנה, לומר שלא נאכל שכר המצוה שעשה אותו יום ואותה שנה, אלא ביומו תתן שכרו כדי שיאיר לך אותו יום לעוה"ב ולא יהיה בו חושך שנאמר ורשעים בחשך ידמו זהו ולא תבא עליו השמש. רק קדשיך אשר יהיו לך, שהן המצות שעשית אותם בקדושה ובטהרה יהיו לך, ותשא ובאת אל המקום שהוא עוה"ב, אשר יבחר ה' שהקב"ה בוחר באישור, שיהיה אדם מאושר. לא תאכלנו למען ייטב לך כלומר לא תמנע מלאכלו כדי שייטיב לך ולזרעך, כי נראה על מנת לקבל פרס, אלא עשה מצוה בשביל מי שצוה בה, זהו כי תעשה הישר בעיני ה', ופירוש כי אלא, ולא תאכל הנפש עם הבשר על פי דרכנו שלא יכלה הפירות עם הקרן, אלא על הארץ תשפכנו כמים, כדי שיעשה כמו המים כאשר שופכים אותם על הארץ עושה פירות ומעלה עשבים, כן אתה לא תכלה הכל, לך ולבניך אחריך שיאכלו בזכותך, זהו למען ייטב לך ולבניך אחריך, ודם זבחיך ישפך על מזבח ה' אלהיך, שהוא מזבח העליון והבשר שהן הפירות תאכל:
<b>כי</b> יכרית ה' אלהיך את הגוים וגו' לרשת אותם מפניך. פירש"י ז"ל. מפניך כדי שלא תלמוד ממעשיהם, עוד אז"ל מפניך כדי שיראו ישראל ויקחו מוסר, בשעה שישראל חוטאין הכנענים לוקין שנאמר הכרתי גוים נשמו פנותם החרבתי חוצותם מבלי עובר נצדו עריהם מבלי איש מאין יושב אמרתי אך תיראי אותי תקחי מוסר, אמרו לפניו בניך חוטאין ואנו לוקין אמר להם הקב"ה אלף אלפים כיוצא בכם אינם ספונים לבני כלום שנאמר כל הגוים כאין נגדו כאפס ותהו נחשבו לו, אני אכרית אתכם מן העולם כדי שישבו ישראל בשלוה ע"כ. ואמר כי יכרית ה' את הגוים, אחר שהקב"ה הכריתם מהו אומר השמר לך פן תנקש אחריהם, וכבר נכרתו, יכולין לומר כי יכרית ה' את הגוים לשרים שלהם ופן תנקש אחריהם אחר האומה. ובמדרש כי יכרית ה' וגו' מלה"ד למלך שנטע כרם בתוך שדהו והיה בתוכו ארזים גדולים והלך המלך וקצץ את הארזים והניח הקוצים, אמרו לו עבדיו אדוננו המלך הקוצים שהן נאחזים בבגדינו הנחת וקצצת את הארזים, אמר להם אם הייתי קוצץ את הקוצים במה הייתי גודר כרמי, כך ישראל כרמו של הקב"ה דכתיב כי כרם ה' צבאות בית ישראל קצץ את הארזים שבה שנאמר ואנכי הכרתי את האמורי אשר כגובה ארזים גבהו, והניח את בניהם כדי שישמרו ישראל את התורה שנאמר ואלה הגוים אשר הניח ה' לנסות בם את ישראל וגו', וכשיעמוד הכרם על עמדו במשמרת התורה נאמר והיו עמים משרפות סיד קוצים כסוחים באש יצתו ע"כ, אם כן מה שאמר השמרו לך פן תנקש אחריהם הוא שלא ינקשו אחר בניהם שהניחה ה' כדי ליסר בם ישראל, והן לוקין ויראו ישראל ויקחו מוסר:
<b>ואמר</b> וישבת בארצם, מה צורך בזה, כי ודאי בהכרתת הגוים הוא כדי שיקחו ישראל את ארצם שכן הבטיחם הקב"ה לאבות לתת לבניהם את ארץ כנען. ובמדרש אמר כל זמן שרשעים בעולם ישראל הם מטולטלים וכשנעקרו הרשעים מיד שוכנים הצדיקים בשלוה, וכן אתה מוצא ביעקב, וילך אל ארץ מפני יעקב אחיו מה כתיב בתריה וישב יעקב, אף כשהיו ז' אומות יושבים בארץ היו ישראל מטולטלין כיון שנעקרו ממנה התחילו ישראל לשבת בשלוה, אם כן לזה אמר וישבת שיהיה לך ישוב ושלוה. השמר לך פן תנקש אחריהם אחרי השמדם מפניך, אם נשמדו איך ינקש אחריהם, רז"ל אמרו שלא יבאו אחרים ויאבדו מפניך וילקו ויאמרו בניך חוטאים ואנו לוקין. או נאמר שהניקוש הוא כשיראה שאותן האומות הלכו להם שהכריתם הקב"ה ואלו לא נכרתו ובא מזה לטעות לומר שח"ו יראתן של אלו היא תקיפה והצילתן ויבא מזה להנקש אחריהם ולדרוש לאלהיהם ולטעות כמותם, זהו ואעשה כן גם אני. או אומר ופן תדרוש לאלהיהם ואעשה כן גם אני יותר על העבודה שלפנים אעשה גם העבודה שהן עושין לע"ז אעשה אני להקב"ה, ול"ה אמר לא תעשה כן לה' אלהיך, לפי שכל כוונתם לעבוד הע"ז באותו מעשה שעושין אין כוונתם אלא לבקש דבר אשר שנא ה' שאמר הכתוב כי החליק אליו בעיניו למצא עונו לשנוא, לבקש ולמצא עון שהקב"ה שונאו, כי גם את בניהם ואת בנותיהם ישרפו באש, המין האנושי שהוא מובחר המינים והוא עשוי בצלם ודמות, ולא די זה אלא בניהם שטפחו ורבו ונצטערו בגידולם, ולא די זה אלא ישרפו באש ומריחים את בשרו כשהוא נשרף, כל זה עושין לא בשביל עבודה אלא להכעיס, ופירש"י ז"ל כי גם את בניהם ואת בנותיהם לרבות את אבותיהם ואמותיהם, ואמר רבי עקיבא אני ראיתי כותי אחד שכפתו לאביו והשליכו לפני כלבו ואכלו, הרי שאין כוונתם בעבודה אלא להכעיס:
<b>כי</b> יקום בקרבך נביא, קרא אותו נביא שכבר היה בחזקת נביא. כמו שאמר שם א"ר יוסי ראה עד היכן הגיע כחן של נביאי עכו"ם, אפילו נתן להם ממשלה על חמה ולבנה כוכבים ומזלות לא תשמע להם, מפני מה כי מנסה ה', א"ר עקיבא ח"ו שמעמיד הקב"ה חמה ולבנה כוכבים ומזלות לעובדי ע"ז, הא אינו מדבר אלא במי שהיה נביא אמת מתחלה וחזר להיות נביא שקר כחנניה בן עזור, א"כ אליבא דרבי עקיבא היה נביא אמת, ולזה ידע באות ובמופת, וא"ת איך בא האות והמופת על שקר לזה אמר כי מנסה ה' אתכם, וא"ת למה חייב מיתה זה הנביא הואיל וה' מנסה על ידו את ישראל. אלא הענין הוא שזה הוא בעצמו יודע שהוא נביא שקר שאי אפשר לחול עליו נבואה להכחיש אלהותו ית', אבל חשב שבא לו על דרך חלום כמו שהולך בהחבא אצל פילגשו, לזה אמר או חולם חלום ונתאמת לו הדבר שהרי שתף עצמו עמהם ואומר נלכה אחרי אלהים אחרים ונעבדם, וזה אינו מסית כי המסית מיתתו בסקילה וזה בחנק, והיה לו לעלות אל לבו כי זה החלום הוא שקר ולא יעשה חשבון ממנו, כל שכן שלא יאמת אותו לאחרים, כי מה ששמענו באזנינו אנכי ולא יהיה לך מפי הגבורה לא מפי משה אין לו בטול עולמית, זהו כי דבר סרה על ה' ולזה אמר המוציא אתכם מארץ מצרים והפודך מבית עבדים לפי שבדבור ראשון אמר אנכי ה' אלהיך אשר הוצאתיך מארץ מצרים מבית עבדים, ואולי הוא חייב מיתה ממקום אחר לזה בא לו זה הטעות, אחת כדי לנסות את ישראל, ואחת כדי לחייבו מיתה, ולזה מיתתו בחנק שהיא קלה משאר מיתות, כי מן הראוי היה לו למות בסקילה, כי המסית שאומר נלכה ונעבדה מיתתו בסקילה, אלא כמו שאמרנו. אמר והמוציא אתכם בלשון רבים והפודך בלשון יחיד לומר אפילו לא עשה עמך אלא שפדך כאחד העם שפודה את אחד מבית השביה, ראוי לו שיקבלהו כאב ואדון:
<b>אחרי</b> ה' אלהיכם תלכו ואותו תיראו ואת מצותיו תשמרו ובקולו תשמעו ואותו תעבודו ובו תדבקון, ששה ענינים כנגד ששה תיבות שביחוד שמע ישראל ה' אלהינו ה' אחד, ובו תדבקון כנגד אחד שכביכול שמתבלעים בו, ומההליכה שהיא אחרי ה' תלכו בא מדרגה אחר מדרגה עד שיבא לידבק בו. והרב בחיי ז"ל כתב אחרי ה' אלהיכם תלכו, כענין שכתוב והלכת בדרכיו, ואותו תיראו מלחקור אחר עצמותו אלא אחר פעולותיו, ואת מצותיו תשמורו זו תורה שבכתב שהוא תרי"ג מצות ובקולו תשמעו הם הנביאים. וגם זה כולל תורה שבעל פה שהיא קבלה מן הנביאים בענין ששנינו משה קבל תורה מסיני ומסרה ליהושע ויהושע לזקנים וזקנים לנביאים ונביאים מסרוה לאנשי כנסת הגדולה, ואתו תעבודו זו תפלה, ובו תדבקון, שאפילו בשעת שאתם עוסקין בדבר הרשות תדבקו בו מחשבותיכם ולא תפרדו ממנו כהרף עין, כענין שכתוב שויתי ה' לנגדי תמיד או אפשר עוד לומר שהוא הבטחה אל שכר עוה"ב, ובא ללמד שאם אנו נקיים. האזכרות שהזכיר שנלך אחר מדותיו ונירא אותו ונשמור תורה שבכתב ושבעל פה ונעבוד אותו בתפלה, יבטיח אותנו שנהיה דבקים בו בסוף, והדבקות הוא שנדבק באל הקדוש שהוא שכר עוה"ב ע"כ. ומה שאמר שהוא שכר העוה"ב, כמו שאז"ל עוה"ב אין בו לא אכילה ולא שתיה אלא צדיקים יושבים ועטרותיהם בראשיהם ונהנין מזיו השכינה, זהו הדבקות שאין להם מזון אלא בהבטת פני שכינה, ואם ח"ו לא יביטו זהו הכרת שאין לנפש שום הנאה אלא אדרבא יש לה נזק, כאשר יארע לגוף אם לא יאכל ימות מלבד נזקים אחרים כאשר אין השגחתו בו. והרב רקאנטי ז"ל כתב ז"ל יקראנו הכתוב נביא על פי עצמו שיאמר ה' דבר בי בהקיץ ואני שלות לכם שתעשו כך. ויתכן שירמוז הכתוב למה שהוא אמת, כי בנפשות קצת האדם כח נבואיי ידעו בו העתידות לא ידע האיש מאין יבא לו אבל יתבודד ותבואהו הרוח לאמר כך יהיה לעתיד בדבר פלוני, ויתפלאו הפילוסופים לא ידעו סבת הענין, אך הענין נתאמת לעיני רואין, אולי הנפש בחדושה תדבק בשכל הנבדל תתכוין בו, והאיש הזה יקרא נביא כי מתנבא הוא, ועל כן יבא האות והמופת אשר יאמר ע"כ דבריו ז"ל. ולא ידעתי מה צורך לזה. כי אפשר שהאיש הזה מתנבא ברוח טומאה כנביאי עכו"ם, והנה חרטומי מצרים בלהטיהם היו עושין בקצת המופתים כמשה רבינו ע"ה בשליחות השי"ת, ע"כ:
<b>כי</b> יסיתך אחיך בן אמך, אחד שאמר שבענין מ"ז לא ישמע לנביא שהיה בחזקת נביא כמו שאמרנו אפילו שיביא אות ומופת, הוצרך לומר אלו שהן קרובים אליו, לומר שלא יהא ניסת להם לומר אלו הם קרובים אין בלבם להרע לו כמו שאמר בספרי כי יסיתך אחיך זה אח מאב, בן אמך זה אח מאם, או בנך או בתך או אשת זו ארוסה, חיקך זה נשואה, או רעך זה גר, אשר כנפשך זה אביך, מנה כאן אחד קרובים ואחד גר, פירוש נכרי שאינו קרוב, לומר כנגד הקב"ה אין הקורבה נחשבת והרי הוא כגר, וכן אמר בבני לוי והרגו איש את אחיו, וכה"א האומר וגו' ואת אביו לא ידע ואת בניו לא הכיר. ואיך אפשר שהקרובים מסיתים, ובפרט בנך, לזה סמך ובערת הרע מקרבך, לומר שמחמת ההרהור בשעת הזיוג יצאו אלו הרשעים, וכן יצאו אנשים בני בליעל מקרבך, יצאו ממש, לזה ובערת הרע מקרבך, מהקרבים שלך בשעת הזיווג קודם כדי שלא יצאו אלו ממך, ויתלה החטא באבותם, זהו שאמר אשר לא ידעת אתה ואבותיך. בסתר לאמר, לא די ההסתה אלא לאמר לא תשורני עין וסתר פנים ישים, שאומר אין רואה ואין משגיח. לאמר נלכה, הוא אומר לך שהוא הולך ולא ישוב, אשר לא ידעת שאין אתה יודע. יסיתך, בגימ' ת"ק שמוציאך מן העולם מהלך ת"ק שנה, זהו מקצה הארץ ועד קצה הארץ, זהו כי בקש להדיחך מן העולם ולהניחך בתוך כף הקלע. ובמדרש אשר לא ידעת אתה ואבותיך, דבר זה גנאי גדול הוא הוא לך שאפילו העכו"ם אין מניחים מה שמסרו להם אבותיהם וזה אומר לך עזוב מה שמסרו לך אבותיך
<b>לא</b> תאבה לו, כנגד מה שאמר אחיך בן אמך כנגד האחים, לא תאבה לו לא תהא תאב לו ולא תאהבנו, וכנגד הבן והבת אמר ולא תשמע אליו ולא תחוס עינך עליו נגד האשה שדרכו לחוס עליה ובפרט אם יש לו בנים ממנה ולא תחמול כנגד הגר כי ודאי לפי שהיא רחוק ממנו לא יחמול, ולזה לא אמר עליו, וכנגד האב אמר ולא תכסה, לפי שאמר ערות אביך לא תגלה כנגד זה אמר ולא תכסה, כי הרוג תהרגנו, כי הרג כתיב, זה הרגך כי המחטיא את חבירו הוא יותר מהורגו לזה תהרגנו ידך תהיה בו בראשונה וגו'. או כי הרוג תהרגנו הרבה הריגות הוא חייב שהסית להחטיא את חבירו וסתר פנים השים, וחשב בלבו לעבוד ע"ז, ואומר למען תפוס את בית ישראל בלבם, כי הם נתפסים על המחשבה של ע"א כ"ש שאומר בפה נלכה ונעבדה וגו', לזה הרוג, ואין שומעין למסית שום טענה ולא דרישה ולא חקירה כמו במדיח כי שם כבר נעשית התועבה:
<b>וכל</b> ישראל ישמעו וייראו, כתב רבינו בחיי ז"ל שאין הכונה ליפרע ולהנקם אלא דרך רחמנות לרחם על השאר, כמו שאמרו בגמרא משהין אותו עד הרגל וכו', ואמרה המשנה מיתתן של רשעים הנאה להן והנאה לעולם ובאבוד רשעים רנה, נסתלקו רשעים מן העולם נסתלק חרון אף, ולא עוד אלא שבסילוקו בא רחמים לעולם דסמיך ליה ונתן לך רחמים וגו':
<b>כי</b> תשמע באחד שעריך אשר ה' וגו' נותן לך לשבת שם לאמר, לא תאמר הואיל וסופה ליחרב למה נתנה לי להקב"ה, לזה אמר לאמר, אם נתנה לך הוא לאמר הקב"ה כמו את ה' האמרת לאמרו וליחד בה שמו ולא לעבוד בה ע"ז. עוד לאמר למאן דאמר לא היתה עיר הנדחת מעולם אלא דרוש וקבל שכר, זהו לאמר, אע"פ שפרשה זו א"א שתהיה מרוב תנאים שבה עכ"ז לאמר, אמור אותה וקראנה כשאר פרשיות וקבל שכר, וכן אמר בגמרא פרק בן סורר ז"ל כמאן אזלא הא דתניא עיר הנדחת לא היתה ולא עתיד להיות ולמה נכתבה משום דרוש וקבל שכר כמאן כר' אליעזר דאמר כל עיר שיש בה אפילו מזוזה אחת אינה נעשית עיר הנדחת דאמר קרא ואת כל שללה תקבוץ אל תוך רחובה ושרפת באש, וכיון דאיכא מזוזה לא אפשר דכתיב לא תעשון כן לה' אלהיכם, א"ר יונתן אני ראיתיה וישבתי על תלה, אפשר שאין הלכה כן. וכתב רבינו בחיי וסוד הענין בעיר הנדחת כי היו אנשיה מאותם שאמרה התקועות וחשב מחשבות לבלתי ידח ממנו נדח, והנה הם נדחים ממחיצתו של הקב"ה ונעקרים ממקום שרשם ומטעם, ולפיכך חייבה הכתוב שרפה כעדת קרח שנדון בשריפה וגם כל שללה אסור בהנא' והעיר ההיא תל עולם לא תבנה לא יבנו הנפשות עוד בתחיית המתים אך תכלינה כליון חרוץ ע"כ. זהו אנשים בני בליעל, שלא יעלו במחיצתו של הקב"ה ולא יקבלו עליהם עול הקב"ה. וכן אמר בגמרא אנשי עיר הנדחת אין להם חלק לעוה"ב, לפי שבאו כמה פעמים ולא נתקנו, זהו אשר ה' אלהיך נותן לך לשבת שם להיות לו ישוב שם, אבל אלו מעולם לא היה להם ישוב, זהו שאמר רבי אליעזר לא היתה בעולם ולא עתידה להיות. זהו ודרשת שהם מדור שרצו לעשות להם שם שהם מדור הפלגה, וחקרת שהם מדור קרח, ושאלת שיצאו עתה והמה באמת מימי דור הפלגה, נכון הדבר בימי קרח נעשית התועבה הזאת עתה, החרם אותה ואת כל אשר בה לרבות הנשים, אבל הקטנים נחלקו בתוספתא של מסכת סנהדרין, קטני אנשי עיר הנדחת אין נהרגין רבי אליעזר אומר נהרגין, אמר לו רבי עקיבא מה אני מקיים ונתן לך רחמים אם לרחם על הגדולים הרי כבר נאמר החרם אותה ואת כלי אשר בה ואת בהמתה, במה אני מקיים ורחמך והרבך אלו קטנים שבה, ולא ידבק בידך מאומה, שמא יעלה בדעתך שמא ח"ו יעשה שום קלקול לישראל מתוך חברתם, לזה הבטיח שלא יבא להם שום דבוק, אבל לך ונתן רחמים ורחמך, למה לפי שבנים אתם לה' אלהיכם ואין בכם שום ערבוביא:
<b>בנים</b> אתם לה אלהיכם לא תתגודדו, יאמר הואיל ואתם בנים לה' יודע לכם מכאן שהמיתה מצד הטוב באה לכם, שאם היתה מצד הרע הואיל והוא אביכם ואתם בניו אין האב מריע לבן אלא יש לכם להאמין שמצד הטוב בא, יקר בעיני ה' המותה לחסידיו, לא אמר המות אלא המותה שהוא על ידי השכינה, מות ה', א"כ אין לכם להתגודד על מת כי עם קדוש אתה, וכן במיתתם קדושים וטהורים לפי שמיתתם על ידי הקדוש ברוך הוא שנאמר כי לא יראני האדם וחי, בחיים אינו רואה אבל רואה הוא במיתתו ומתאוה לו ואומר לו משכני אחריך נרוצה, בלשון רבים לו ולנשמות הצדיקים שבאים לקראתו, ובך בחר ה' להיות לו לעם סגולה וסגולת המלכים הוא בבית גנזי המלך, כן נשמות הצדיקים הם גנוזים תחת כסא הכבוד, א"כ אין לכם להתגודד:
<b>ולא</b> תשימו קרחה בין עיניכם, כמו מגמת פניכם, כי מי שאינו מאמין בזה יהיה קרח לעוה"ב, ואמר למת נקוד קמ"ץ כי היה לו לינקד בשב"א ונקוד בקמ"ץ כאילו אמר לא מת, ומה שאמר בנים בלשון רבים ואחר כך אמר ובך בלשון יחיד. אמר במדרש מלמד שכל אחד ואחד מישראל חביב לפני הקב ה, ואם תאמר הואיל והמיתה היא יקרה לפני המקום למה הביאו לזה העולם, תבין זה מהזוהר, וממנו תבין כל מה שאמרנו. ז"ל פרשת ויחי דף רמ"ה ע"ב ואי תימא הא נשמתין עילאין אינון אמאי נחתי להאי עלמא ובמאי אסתלקו מיניה, למלכא דאתיליד ליה בר שדר ליה לחד כפר למרבי ליה ולגדלא ליה עד דיתרבי ומולפין ליה אורחין דהיכלא דמלכא שמע מלכא דהא בריה אתרבי בההוא כפר מה עבד ברחימו דבריה משדר ליה למטרוניתא אימיה בגיניה ואעיל ליה להיכליה וחדי עמיה כל יומא. כך קב"ה אוליד בר ממטרוניתא ומאי איהו נשמתא עילאה קדישא שדר ליה לכפר להאי עלמא דיתרבי ביה וילפי ביה ארחי דהיכלא דמלכא כיון דידע מלכא דהא בריה אתרבי בההוא כפר ועידן למיתיה להיכליה מה עבד ברחימו דיליה ביה משדר למטרוניתא בגיניה ואעיל ליה להיכליה, דנשמתא לא סלקא מהאי עלמא עד דאתת מטרוניתא ואעילת ליה בהיכלא דמלכא ויתיב תמן לעלמין, ועכ"ד ארחא דעלמא דאינון בני כפר בכאן על פרישו דבריה דמלכא מנייהו חד פקח הוה תמן אמר לון על מה אתון בכאן וכי לאו בריה דמלכא איהו ולא אתחזי למידר יתיר בינייכו אלא בהיכלא דאבוי, כך משה דהוה פקח אמר לבני כפר דהוו תמן ועל דא בנים אתם לה' אלהיכם לא תתגודדו, ת"ח אילו הוו ידעי כלהו צדיקיא האי הוו חדאן ההוא יומא דימטי לון לאסתלק מן עלמא וכי לאו יקרא עילאה הוא דמטרוניתא אתת בגיניהו ולאובלא לון להיכלא דמלכא למחדי בהו כל יומא דהא קב"ה לא אשתעשע אלא בנשמתייהו דצדיקיא ע"כ. והר' רקאנטי ז"ל כתב, בנים אתם לה' אלהיכם כי עם קדוש אתה, כבר רמזתי לך סוד וחשב מחשבות לבלתי ידח ממנו נדח, ועל כן אין לאדם להתגודד ולהקרח אף כי להתאבל יותר מדאי, כי יש לדעת כי הם קיימין בעולם והמתאבל יותר מדאי נראה כאלו מוציא עצמו ועצם המת מכלל ההבטחה הנזכרת, ואמר בנים אתם כמו שכתוב וזאת התעודה בישראל, וירמוז עוד כי אצילות נפשותיהם של ישראל הם ממנו יתברך כד"א ממני פריך נמצא, מה שאין כן בעכו"ם. או אפשר לומר כי אתם בנים המתדברים במדת רחמים, וכאשר תחול עליכם אבלות די לכם באבלות ממוצע ולא יטו לגמרי למדת הדין, זהו כי עם קדוש אתה, כלומר דבקותך במקום הקודש שהוא השם הגדול. וטעם לא תשימו קרחה בין עיניכם, כבר הודעתיך כי שערות שבאדם דומות לכחות אלהיות נאצלים מן האדם העליון, וכשהאדם מקרח אותם הוא מקצר המעינות העליונות הנקראים לבעלי הקבלה עולמות התלויות באדם העליון, וזה טעם למת כי הקורח נ"ל אבידתו אינו עובר רק על מת, והטעם כי מות האדם רומז לעוה"ב שאין בו לא אכילה ולא שתיה, ואז אמרו הדברים להווייתן כמו שרמזתי, ומכאן תבין עוד טעם איסור הגדידה והגודד פוגם למעלה והבן. ע"כ:
<b>ובמדרש</b> לא תתגודדו לא תעשו אגודות אגודות ותהיו חולקין אלו על אלו, שלא תשימו קרחה בכם כשם שעשה קרח שחלק את ישראל ועשאן אגודות אגודות ועשה קרחה בישראל שנבלעו כמה מאות בני אדם, דרשו כן שהיה לו לומר ולא תקרחו קרחה ואמר תשימו, ויהיה פירוש בין עיניכם בין הדיינים שהם נקראים עינים שנאמר ואם מעיני העדה נעשתה וגי', ומה שאמר לה' אלהיכם ולא לה' לבד, יובן זה ממה שאמר פרקא קמא דקידושין ז"ל בנים אתם לה' בזמן שאתם נוהגים מנהג בנים רבי מאיר אמר בין כך ובין כך קרויים בנים שנאמר בנים סכלים המה ואומר בנים לא אמון בם, ואומר והיה במקום אשר יאמר לכם לא עמי אתם יאמר לכם בני אל חי, מאי ואומר וכי תימא בנים סכלים הוא דמקרו בני, דלית בהו מהימנותא לא מקרו בני, ת"ל בנים לא אמון בם, ואי תימא בנים דלית בהו מהימנותא הוא דמקרו בני כי פלחי לע"ז לא מקרי בני ת"ל בנים משחיתים, וכי תימא בני מעלי לא מקרי ת"ל יאמר להם בני אל חי ע"כ. הרי אע"פ שהן עובדי ע"ז קרויים בנים, וכן הדין מומר שקדש קדושיו קדושין גמורים וצריכה ממנו גט דאע"פ שחטא ישראל הוא וסופו לחזור, לזה בזמן שעושין רצונו של מקום בנים לה' ובזמן שאין עושין רצונו של מקום בנים לאלהיכם לדיינכם, שהוא מגרה בכם הדין עד שיחזרו וינקו, ולזה תמצא שאמר לה' אלהיכם, כי עם קדוש אתה לה' אלהיך, כי אין נקרא עם אלא כשאין עושין רצונו של מקום אבל בשאר ובך בחר ה' לא אמר אלהיך, שאחר שנבחר לה' ודאי שהוא נקי מכל מום ואין צריך דין לנקות, א"כ קודם אמר אלהיכם לדון וליסר הרבים דרך כלל, ואח"כ אמר אלהיך ליחיד ואחר שנתיסר פעם ושתים ודאי ששב ונעשה בחיר ה'. ובמדרש ראה כמה חבה חיבב הקב"ה את ישראל שקראם בג' לשונות בנים ועם ובך, וג' פעמים ייחד שמו עליהן בפרשה זו:
<b>לא</b> תאכל כל תועבה, סמך פרשה זו לפרשת בנים אתם, לומר שיקדשו עצמן במאכלם כדי שיהיו להם בנים דמעלו ויקרא להם בני אל חי. ובזוהר אמר בנים אתם שלא יזדווגו עם נשותיהם אלא בליל שבת אחר חצות שאותה שעה הוא זיווגו כביכול עם כנסת ישראל ואותם בנים שיוליד הם בנים לה' ממש:
<b>זאת</b> הבהמה אשר תאכלו, ובתורת כהנים אמר וזאת החיה. אלא קודם שחטאו בעגל היו חורין ממלאך המות והיו חיים וקיימין היה מאכלם גם כן חיה, לזה זאת החיה אשר תאכלו, אבל אחר שחטאו נעשו כבהמה ומאכלם בהמה, לזה אמר שור לומר שהם פחותים מהשור כי ידע שור קונהו, ולזה שור מוטעם לומר שלא היה מן הראוי לאכלו אלא לפי שעשו תבנית שור יאכלוהו ויוציאוהו מנקביהם, וארז"ל במס' חולין למה חזרו ונשנו כאן הבהמות כדי לאסור השסועה שהיא בריה שוסעת שסע ומעלה גרה ובאה ויצאה ממין טהור, ולמה חזרו ונמנו העופות בשביל הראה שהיא מין דיה ואיה לומר שהכל אחד, וא"ת יאמר השסועה והראה בתורת כהנים שהוא פרשת שמיני ולא יצטרך לחזור ולשנותם כאן, אלא סוד הענין שהשסועה היא בריה שיש לה ב' גבין וב' שדראות ונמצאת בגוף הבהמה אחר שחיטה שאינה יוצאת לאויר העולם בחיים, ונמצאו בזמני שני פעמים במין הבקר והכל ברמז, לומר שהם חשבו לעשות העגל לומר ב' רשויות יש לזה רמז ראו מה שבחרתם שאין לו חיות ולזה ראה לומר ראו, ולזה התחיל בשור, וכן גם כן אמר שור שה כשבים ושה עזים, ובתורת כהנים לא פירש אלא אמר הסימנים שהם מפרסת פרסה ומעלת גרה, וכאן פירש אותם ג' מיני בהמות וז' מיני חיה, ואמר שה שה ולא אמר כמו שאמר בחלב שור וכשב ועז וגו' הכל לרמוז לשור. שה כשבים ושה עזים. לפי שבקרבן פסח אמר ויקחו להם איש שה לבית אבות שה לבית ואומר מן הכבשים או מן העזים תקחו, ואמר ש"ה נוטריקון שהוא הרוג, שהוא כבר נהרג שנאמר וירא ישראל את מצרים מת, לזה אמר את זה תאכלו, שהם כבר הרוגים ולא תטעו אחריהם. ומנה כאן שבעה מיני חיה שהן גידולי מדבר שנולדו בחלק בעל המדבר, והוא גרם לישראל ז' מיתות, במדבר בעגל במרגלים ובמתאוננים ובשטים ובתבערה ובמגפה של קרח ובנחשים שנאמר וימת עם רב מישראל, לזה צוה לשוחטן להתיש כחו של בעל המדבר שיש לו ח' כחות כמו שאז"ל מלאך המות בשמונה, צוה להתיש אותן הז' ולהניח האחד שיש לו צורך בעולם עד שהקב"ה יבלענו שנאמר בלע המות לנצח:
<b>ושמעתי</b> מהחכם כה"ר אברהם פרץ נ"ע שמצא כתוב אינו זוכר על שם איזה חכם. שמה שאומרים אחר התפלה מימרא של א"ר אלעזר א"ר חנינא תלמידי חכמים מרבים שלום בעולם וכו' לפי שיש בה ח' פעמים שלום עם מלת שלוה כדי להכחיד ח' כנפיו כדי שלא יערער על התפלה עד שתעבור, כן כאן צוה לשחוט ז' מיני חיה כדי להכחיד ז' חלקי חיותו. ובפרשת שמיני הארכתי בשמות עופות הטמאים עיין שם:
<b>לא</b> תאכלו כל נבלה. אחר שהזהיר על מאכלי הבהמות הטמאות והעופות הטמאים הזהיר גם כן על הנבלה ועל כל מין מאכל אסור וזהו רבוי כל, ואמר לא תאכלו בלשון רבים להזהיר האב והאם כדי שלא יולידו חומר עכור והפסד ועפוש בולד ולא יועיל לעבודת הבורא, כי לזה היא הכונה בהולדה, ופעמים שלא יבא לידי גמר ויהיה נפל, ואם אחר שנולד תאכל ממנו יזיק לחלב שיתעכר, זהו לא תבשל גדי בחלב אמו, בעודו בבטן בחלב אמו אחר שנולד, למה כי עם קדוש אתה, שאתה ממקור הקדושה שנאמר ויפח באפיו נשמת חיים וחומרך זך וקדוש ואינו יכול לקבל שום טומאה, אבל גר שהוא גר תושב שקבל עליו ז' מצות בני נח, זהו אשר בשעריך שנכנס לשער ועדיין לא נכנס לפנים שאינו גר צדק, תתננה שאינה מזיקתו למה שכבר הוא מורגל בה, זהו ואכלה שכבר אכלה, אבל לכנעני שעובד ע"ז שהוא אדוק באבי אבות הטומאה ומועלת לו לטמאו הרבה יותר, כמו התריק"א שמועיל לחולה ומזיק לבריא לפי שמשימין בו בשר אפעה, לא תתן לו במתנה לא תתן להם מתנת חנם אלא בדמים כדי שיבא לך ריוח ולא הפסד, ואם תתננה לגר במתנה הקב"ה ישלם לך ממקום אחר, וזהו שסמך עשר, שיזמין לן עושר. ובמדרש א"ר יצחק כל מי שאינו מעשר פירותיו כראוי כאילו אוכל נבלות ובשר בחלב זהו הסמיכות. ובספרי וכתבו רש"י ז"ל לא תבשל גדי עשר תעשר מה ענין זה אצל זה אמר הקב"ה לישראל לא תגרמו לי לבשל גדיים של תבואה עד שהם במעי אמותיהם, כשאין מעשרין מעשרות כראוי כשהוא סמוך להתבשל אני מוציא רוח קדים ומשדפתן שנאמר ושדפה לפני קמה:
<b>עשר</b> תעשר את כל תבואת בגמרא א"ר יוחנן עשר בשביל שתתעשר והיכן נזכר העושר כי השי"ן של תעשר היא בסיבול"ת, אלא נזכר תעשר את כל תבואת זרעך היוצא השדה, כלומר אם אתה מוציא מעשר כראוי כל מה שהיתה מוציאה זרע תוציא מעשר, שאם היתה מוציאה מאה שהמעשר של מאה עשר, תוציא לך אלף, שהמעשר של אלף מאה, כמו שהיתה מוציאה זרע, כמו אותו מעשה, זהו שנה שנה, שמה שהוציאה שנה זו זרע תוציא שנה הבאה מעשר, ואם תוסיף במעשר תוסיף בתבואה. ואם לאו תעשר את כל תבואת זרעך היוצא השדה, כלומר שלא תוציא אלא מה שהיית מוציא מעשר, כמו אותו מעשה באחד שהיה מוציא מעשרות כראוי היתה לו שדה והיתה מוציאה אלף מדות ומוציא ממנה מאה מדות למעשר ומן המותר היה מתפרנס הוא ובני ביתו, כשמת אמר לבנו תן דעתך על שדה זו כך וכך אני. מוציא ממנה מעשר וממנה הייתי מתפרנס כל ימי, שנה ראשונה זרעה הבן הוציאה אלף מדות הוציא מעשר מאה מדות, שנה שנייה זרעה הוציאה אלף מדות נכנס בו עין רעה ופיחת מן המעשר עשר ונתן תשעים מדות, שנה שלישית זרעה פיחתה מאה הוציא גם כן מעשר פ' פיחת עשרה אחרים, שנה רביעית פיחתה מאתים וכן בחמישית וששית וכו' פיחת ופיחתה עד שעמדה על מעשרותיה. כשראו כל קרוביו כך לבשו לבנים ונכנסו אצלו אמר להם באתם לשמוח על אותו איש שנדוהו, אמרו ח"ו לא באנו אלא לשמוח לשעבר היית בעל הבית והקב"ה כהן ועכשיו הקב"ה בעל הבית ואתה כהן, לפיכך משה מזהיר את ישראל ואומר עשר תעשר:
<b>עוד</b> במדרש אם זכיתם סוף שיוצאים לזרוע שדה שלך, פי' תבואת זרעך היוצא שיביאו זרעם ויגדלו ויצאו לזרוע בשדה, ואם לאו היוצא השדה שהוא עשו מתגרה בכם, היוצא השדה זה עשו שנאמר ויבא עשו מן השדה ד"א תבואת זרעך אם זכית סופך נפיק לחקלך אם צריך מטר ותתפלל עליו והוא יוצא השדה, אמרו ז"ל כך שהיה לו לומר תבואתך ואמר תבואת זרעך, כלומר כיצד תבא התבואה אם יש מטר ועדין הזרע בארץ, היוצא השדה כלומר יוצאין להתפלל לרחובה של עיר והוא יוצא, זהו היוצא השדה כלומר שתוציא השדה הזרע. אמר עוד ואם לאו סוף שונאי ישראל יוצאין לקבור בניהם בשדה, דרשו כן ממה שלא אמר היוצא מן השדה:.
<b>עוד</b> במדרש עשר תעשר, עשר שלא תחחסר, רמז למפרשי ימים להוציא אחד מעשרה לעמלי תורה, דרשו כן שלא תתחסר, לפי ששלש פרוטות הן שאינו רואה בהם סימן ברכה ואחת מהם פרוטה הבאה ממדינת הים, ופירש"י לפי שנעשה עמו נס ומנכין לו מזכיותיו, אבל אם הוא נותן לעמלי תורה נעשה כאלו הוא חבר עמו וכדאי היא תורה שתעשה לו נס, כמו זבולון שהיה ממפרש ימים ונתעשר שנאמר וספוני טמוני חול שאפי' מה שצפון בתוך החול נגלה לו לפי שהיה מאכיל ליששכר, וכן רבינו הקדוש פתח אוצרותיו וחלקם לעמלי תורה. עשר תעשר, ר"ת ע"ת, עמלי תורה:
<b>עוד</b> במדרש עשר תעשר בנוהג שבעולם אדם יש לו שדה נותנה למחצה לשליש ולרביע אבל הקב"ה אינו כן משיב רוחות מעלה עננים מוריד גשמים מוריד טללים מדשן פירות ואינו מבקש אלא אחד מעשר, לפיכך הזהיר משה לישראל עשר תעשר:
<b>עוד</b> תעשר את כל תבואת זרעך היוצא השדה, לומר שגם מה שמוציאין לזריעה צריך לעשרו קודם זריעה, שאין טבל ראוי לזריעה, כן כתב הרמב"ם ז"ל פרק ו' מהלכות מעשרות:
<b>ואכלת</b> לפני ה' אלהיך מעשר דגנך, במדרש אמר משה אם הפרשת המעשר בעין טובה יפתח ה' לך את אוצרו הטוב, ואם הפרשת בעין רעה יתן ה' את מטר ארצך אבק ועפר משל לבעל הבית שהיה מלוה לכל בני העיר חטין טובות והיו נותנים לו חטים טובות בשעת הגורן, היה שם אחד עינו רעה ועירב בהן תבן ועפרירות והוליך לו, ראה אותו בעל הבית שהיו רעות אמר לבן ביתו הנח אלו לעצמן ואל תערבם עם התבואה כשיבא ללוות ממני מהן אני נותן לו ע"כ. זהו שאמר כאן ואכלת לפני ה' אלהיך מעשר, לפני ה' הוא גלוי המעשר אם הוצאת אותו בעין טובה שאתה ראוי להאכילך פירותיו. מעשר דגנך אם הוצאת כמו שהוצאת הוא לך, כמו שאמר המשל הנח אותן לעצמן מהם אני נותן לך, תירשך אם הוצאת כראוי תירשך, תירש הצפון לך, ואם לאו תירשך תהיה רש, ויצהרך אם הוצאת כראוי מאיר לך היום כצהרים כד"א צהר תעשה לתיבה, ואם לאו מכתשך כד"א בין שורותם יצהירו שכותשים הזיתים להוציא שמנן, ובכורות בקרך. ובכרת כתיב בכוריך נבקרים אם הוצאתם כראוי ואם לאו נכרתים, למען תלמד ליראה את ה' אלהיך כל הימים:
<b>וכי</b> ירבה ממך הדרך, כבר כתבנו על פסוק וכי ירחק ממך אם יש ריחוק הוא ממך, כן כאן אם יש רבוי הוא ממך, כמו שאמר במדרש איכה על פסוק גדר דרכי בגזית נתיבותי עוה, שבזמן האמוראין היו הולכין ללמוד מבבל לארץ ישראל ובאין ושובתים בבתיהם. כי לא תוכל שאתו, כי אם הם עושין רצונו של מקום היתה הדרך נקפצה להם והיו המעשרות והבכורים נטלין מאליהן כמו המעשה דר' חנינא באבן שציירה וכיירה להוליכה לירושלים ובאו ב' מלאכים והוליכוהו לו ולאבן, וכן אמר באשכול וישאוהו במוט בשנים, אלו יהושע וכלב, וכשהניחוהו שפחדו מהם כמאמר הזוהר לא ניטל אלא בשמונה, ולמה כל זה כי ירחק ממך המקום, שהקב"ה מרוחק ממך, ואתה סיבה שממך הוא הריחוק וממך הוא הקירוב. ונתת בכסף כלומר אם אתה תכסוף לנפש ללכת בחיבה ובאהבה רבה ונצטייר הכסוף והאהבה בידך, מיד והלכת אל המקום ונתת הכסף בכל אשר תאוה נפשך ובכל אשר תשאלך נפשך, הקב"ה ישלח ברכתו שיספיק לכל אשר תשאלך נפשך, ולכל אשר תאוה נפשך ממיני פירות:
<b>ואכלת</b> שם לפני ה'. אכילת המעשר היתה בירושלים ולא בעזרה איך אמר לפני ה'. אלא בא לומר הואיל ואוכל בשר לרוב ושותה יין ושכר שנאמר ונתת הכסף בכל אשר תאוה נפשך בבקר ובצאן וביין ובשכר ובכל אשר תשאלך נפשך ממיני פירות, לא יבא לזוח דעתו אלא ישים מגמתו כאלו אוכל לפני מלך, כמאמר הזוהר מאן דאכיל על פתוריה ליחזי כמאן דאכיל קמי מלכא קדישא ואצטריך דלא ישתכח בלענו על פתוריה דהא בלענו מסטרא אחרא הוי ורזא דא הלעיטני נא, אורח בלענו הכי איצטריך לסטרא אחרא, וכתיב ובטן רשעים תחסר ועל דא ואכלת לפני ה' אלהיך ולא לפני סטרא אחרא, ואצטריך דלא יתעסק במלין בטלין בר מלין דאורייתא דהא כד אתאמרו מלין דאורייתא על פתוריה יהא ההוא בר נש תקפא למאריה. עוד ואכלת לפני ה', כלומר כשאתה יושב לאכול קודם האכילה תזכור ה' ותברך המוציא, ופירוש לפני קודם, וכן אמר בזוהר פרשת תרומה (דף קס"ח) ז"ל פתח ואמר ואכלת לפני ה' וכתוב אחד אומר ושמחת לפני ה' אלהיך הני קראי כד ישראל יתחזון קמיה הוו מתקיימי השתא איך מתקיימי מאן יכיל למיכל לפני ה' ולמחדי לפני ה', אלא ודאי הכי הוא בקדמיתא כד יתיב בר נש על פתוריה למיכל מברך על נהמא המוציא מ"ט המוציא ולא מוציא דהא כתי בורא השמים ולא כתיב הבורא עושה ארץ ולא כתיב העושה אלא כל מילין דאינון מרזא דעלמא עילאה אסתתרא ה' מתמן לאתחזאה דהא מעלמא גניזא וסתירא איהו וכל מילין דאינון מעלמא דאתגליא כתיב בה המוציא במספר צבאם, הקורא למי הים, כלהו מרזא דעלמא תתאה איהו כיון דמברך בר נש שכינתא אתיא קמיה דכתיב ואכלת לפני ה' אלהיך אלהיך דייקא, ושמחת לפני ה' אלהיך דא איהו בכוס של ברכה דבריך בר נש בכוס של ברכה איצטריך למחדי ולאחזא חדוה ולא עציבו כלל, כיון דנטיל בר נש כוס של ברכה קב"ה קאים על גביה ואיהו איצטריך לאעטפא רישיה בחדוה ולברכא על הכוס במותב תלתא נברך שאכלנו משלו ובטובו חיינו, דא אצטריך רעותא לעילא לגבי עתיקא דעתיקין ועל דא איהו באורח סתים. ע"כ:
<b>ואמר</b> ושמחת אתה וביתך, ולא ברבוי כי אכילה שהיא ברבוי יבא ממנה נזק, ראיה מהשבטים שמכרו אחיהם מתוך אכילה, וכן הוא אומר ויאכלו וישתו ויקומו לשחק, כי הרבוי אינו טוב אלא לתפלה ברבים ברב עם הדרת מלך כאשר כתבנו על פסוק ועבדתם את ה' אלהיכם וברך את לחמך ואת מימיך וגו':
<b>והלוי</b> אשר בשעריך לא תעזבנו. לא תאמר הואיל וחייבני הכתוב לעלות ולהעלות מעשר שני לירושלים, גם כן אעלה מעשר ראשון לירושלים ויעלה הלוי ויטלנו משם, לזה אמר אשר בשעריך לא תעזבנו, לא תטריחו לילך אלא בשעריך תן לו, אתה צריך לראות פני הוא אינו צריך כי הוא רואה פני בכל עת שהוא קורא בתורה ומשים ה' לנגדו תמיד, והמעשר הוא לעמלי תורה כי אין לו חלק ונחלה עמך במעשר שני כדי שיעלה עמך:
<b>מקצה</b> שלש שנים תוציא וכו' אתה עלית לירושלים ב' שנים ואכלת שם ושמחת שנה שלישית, שמח העניים, וגם כדי שבשנה רביעית תעלה ולא יכבד עליך העלייה בכל שנה ותהיה קץ לזה שנה שלישית, והנחת בשעריך כדי שבשנה רביעית תעלה בפנים חדשות בפנים מאירות ובא הלוי ונוטל מעשר ראשון והגר והיתום והאלמנה יטלו מעשר עני שלהם למען יברכך וגו', וא"ת כשהייתי עולה לירושלים היה לי שכר פסיעות והייתי מתפלל שם והיה הקב"ה שולח ברכתו, לזה אמר אתה מאכיל שלשה גר יתום ואלמנה למען יברכך ה' אלהיך בכל מעשה ידיך אשר תעשה:.
<b>מקץ</b> שבע שנים תעשה שמטה, הלא נשנית בתורת כהנים, אלא כך אמר משה לישראל אע"פ שאתם חייבים לו חובות הרבה ממה שהכעסתם אותו במדבר ונסיתם אותו עשר פעמים אפילו הכי אינו נוגש אתכם, כי אתם קרוים רעים ואחים שנאמר למען אחי ורעי זהו את רעהו ואת אחיו, אבל לנכרי תגוש כי ב"נ שגנב חייב מיתה וישראל אינו חייב אלא תשלומין, שור של ישראל שנגח שור של כותי פטור ושל כותי שנגח שור ישראל חייב. שמטה, בגימ' דן ברחמים, אע"פ שמאריך אפיה וגבי דיליה הכל ברחמים, ויש אם למקרא שבמקרא אנו קורין שמיטה, א"כ היינו דין ברחמים, כי השמטה היא רמוזה בכ"י שהוא דין, ואמר קרא שמיטה לה' הרי דין ברחמים, א"כ אתה ג"כ אשר יהיה לך את אחיך תשמט ידך, אם תאמר יש לי חובות הרבה ואני עשיתי מצוה שהלויתי כספו ועתה אשמיט אותו א"כ אפס כסף, אפס כי אותיות אי כסף, שאפס ואבד הכל בשביל שעשיתי מצוה, והכתוב אומר שומר מצוה לא ידע דבר רע, לזה הבטיחו הקב"ה ואמר לו לא יהיה בך אביון כי ברך יברכך, יכפול לך כספך כפול ומכופל, כיצד בארץ אשר נתן לך ה' שימציא לך מטמון בארץ ממה שטמנו האמוריים יתננו לך נחלה לרשתה, שזה אינו על ידי נס שזה הוא דבר שמצוי בכל עת שמוצאים מציאות. ואם לא בא לידך ע"י מציאה ולא ע"י דבר אחר צריך שתדע כי לא היה לבבך שלם בזאת המצוה של שמיטה ואולי גמרת בלבך שלא ללוות עוד, לזה אמר רק אם שמע תשמע בקול ה' אלהיך לשמור, שתמתין לעשות כל המצוה הזאת, שתאמר בעז"ה אחזור ואלוה וכשתבא שנת השמטה הבאה בעז"ה אחזור ואשמיט, על תנאי זה הבטחתיך, זהו אומרו כי ברך יברכך ה' בארץ שיתן לך מטמון כמו שאמרנו בארץ, רק אם תשמע על תנאי זה היתה ההבטחה כי אתה כשהלוית כספך מאין בא לך להלוות ולא ללוות היה לך להעלות על לבך שלי הכסף ולי הזהב ואני הפקדתיו בידך כדי שתלווהו, זהו כי ה' אלהיך ברכך כאשר דבר לך שעשית שום מצוה ונתן לך שכרך זה העושר, זהו כאשר דבר לך כדי שתלווהו, זהו והעבטת גוים רבים:
<b>או</b> אמר והעבטת גוים רבים. שהברכה אם תהיה על ידי מטמון תהיה שתלוה לגוים רבים, ולא לכותי אחד אלא לרבים שאם אחד יכפור כך השאר יהיו בעזרך, ומותר להלוות לכותי ברבית שנאמר לנכרי תשיך, ובזה יהיה לך ממון הרבה עד שתמשול בהם, שמא תאמר אולי מחמת החובות שיש לי עליהם יעשו לי שום עילה לפי שיראו שאני מושל עליהם ירצו למשול בי, לזה אמר ובך לא ימשולו, ואמר והעבטת לומר שילוה על המשכון כמו לא תבא אל ביתו לעבוט עבוטו, כדי שיהיה בטוח. ובעל השרשים פירש בשורש עבט ז"ל, ואפשר להיות מזה עבטיט, ר"ל רבוי ממון והמלה מורכבת. ובזה שיש משכון בידך ומשלת בגוים רבים ובך לא ימשולו כמו שאתה מושל בלוה שנאמר ועבד לוה לאיש מלוה ועשיתו בן חורין ושמטת החוב. ובך לא ימשולו, גם כן לא תרד מנכסיך ותהיה למשל ולשנינה, ימשלו כתיב. ואם לא יהיה בך אביון, העניות יהיה בך, ולא אמר מך או עני אלא אביון לפי שהם ששה שמות וסימנים חלצני ה' מאד"ם ר"ע, מך אביון דל מסכן רש עני, ופחות שבכולם הוא אביון, שהוא תאב לכל דבר רואה ואינו אוכל רואה ואינו שותה, הן פירש בעל השרשים בשורש אבה, ואם אתה עושה רצונו אבל לא כראוי שיש בו שום פנייה לא יהיה בך אבל יהיה באחיך ואתה נחלה עליו לפי שהוא אחיך, ואם לאו יהיה בשכנך, ונפשך מרה עליו שהוא שכנך, ואם לאו יהי בארצך ובכל עת שתראהו אתה כואב עליו:
<b>לא</b> תאמץ את לבבך, לא תתן ללבך חוזק ואומץ. לפי שעל כרחך כשתראה העני ובפרט אם הוא מבשרך ודמך ודאי שירך ויחלה בך עליו ואתה נותן לו אומץ וחזוק כדי שתתאכזר עליו, ואם אחר שנתמלאת עליו רחמים ולקחת מן הכיס והוא עודנו בידך היצר אומר לך היו מאה או עשר וחסרת אחד תחזירו לכיס, לזה אמר לא תקפוץ את ידך:
<b>כי</b> פתוח תפתח את ידך, אז"ל פתוח אפילו מאה פעמים ידך, יד ך' כ"ף במלואה ק', ואמר פתוח תפתח, כשאתה פותח את ידך תהיה סיבה שתפתח יד העליונה שהיא ה"ס מאל"ף עד יו"ד במספר כללי עולה ה"ן ויו"ד במלואה כזה יו"ד עולה ה"ס, והיא נקראת יד החזקה, א"כ תפתח לה, על דרך אילנא דחיי שהיא מהלך ת"ק שנה, ך' באי"ק בכ"ר ת"ק שהיא הנ"ך, כי כשאתה פותח ידך תראה גם כן צורת יד פתוחה בצל שלך, והיא יד העליונה, ה' צלך על יד ימינך:
<b>עוד</b> ידך יד ך', וכ"ף במלואה ק', ואמר רבי עקיבא קו"ף זה הקב"ה שכן שם הוי"ה ברבוע עולה מקום היינו קו"ף:
<b>עוד</b> תפתח את ידך. פירוש מקומך כמו ויד תהיה לך מחוץ למחנה, א"כ תפתח ל מקום באילנא דחיי שהוא מהלך ת"ק שנה כמו שאמרנו:
<b>עוד</b> פתוח תפתח את ידך קודם שיבא העני, כדי שיתן לו מיד ולא ימתין עד שתתיר ותקשור כי יתבזה העני, כמו שאמר פרק הרואה על רבי חנא בר חנילאי דלא שקיל ידא מן כיסא דסבר דילמא אתי עני בן טובים ועד דנמטי כיסא איכסיף. פתח תפתח ר"ת פ"ת, שאם אין לך כסף תן לו פת וכן אמר במדרש פתוח תפתח, הראוי לפת נותנין לו פת, לעיסה נותנין לו עיסה, מעה נותנין לו מעה, להאכילו לתוך פיו מאכילין אותו לתוך פיו, תפתח את ידך לו ס"ת חותך, שאתה חותך בזה סטרא בישא ולא יעמוד כנגדך. העבט אם לא רצה ליקח בתורת צדקה תן לו בתורת הלואה, ואם לא רצה תעביטני בעל כרחו, ואם נתת לו פעם ושתים ואינו די לו, תן לו די מחסורו, אשר יחסר לו, כל דבר שהוא חסר לו, אמר חז"ל אפילו סוס לרכוב עליו ועבד לרוץ לפניו, יחסר לו עם האותיות זו אשה ע"ה, שהיא עיקר החסרון:
<b>השמר</b> לך פן יהיה דבר עם לבבך בליעל. כמו שאומרים עתה בר מינן כן אמר כאן בליעל שלא יעלה דבר זה על לבך לפי שהקישו אותו חז"ל לעובד ע"ז ואמרו כל המעלים עיניו מן הצדקה כאילו עובד ע"ז נאמר כאן בליעל ונאמר להלן יצאו אנשים בני בליעל מה להלן ע"ז וכו', לפי שהסיר בטחונו מהקב"ה ושם בטחונו בממונו. ואמר פן יהיה עם לבבך, ולא אמר בלבבך לומר שודאי הוא שישראל הן גוי אחד וכולם נאצלו מרועה אחד ובודאי שהן חסים זה על זה, אלא מי מעכב שאור שבעיסה שהוא היצר שהוא הדבר (פירוש מנהיג) שאתה מתנהג על ידו ושומע ממנו. ובספרי אמר פן יהיה דבר עם לבבך בליעל, הוה זהיר שלא תמנע רחמים שכל המונע רחמים מוקש לעובד ע"ז ופורק עול מלכות שמים מעליו שנאמר בליעל בלי עול, א"כ נתן תתן פעם ושתים ושלוש עד שיהיה לך הנדיבות והנתינה בטבע, זהו תתן שאתה תתן מעצמך בלי שום כפייה, נת"ן תתן ר"ת וס"ת ק', רמז למה שאמר נתון אפילו מאה פעמים, זהו ולא ירע לבבך שיהיה לך הנדיבות בטבע ותתן בעין יפה, א"כ למד עצמך לפתוח ולא לקפוץ, כי אם תקפוץ ידך תקפוץ אותה לעצמך שלא תרצה ליהנות אפי' משלך כמו שאמר קהלת יש רעה חולה אשר ראיתי תחת השמש ורבה היא על האדם איש אשר יתן לו האלהים עושר ונכסים וכבוד ואיננו חסר לנפשו מכל אשר יתאוה ולא ישליטנו האלהים לאכול ממנו כי איש נכרי יאכלנו זה הבל וחלי רע הוא, א"כ כשאתה פותח לעצמך פותח, כמו שאמר קהלת אין טוב באדם שיאכל ושתה והראה את נפשו טוב בעמלו גם זה ראיתי כי מיד האלהים הוא, והטעמים מוכיחים פתוח יש עליו תלשא, לומר פתוח מכל מקום, תפתח את ידך אזלא גריש, לומר שאינו כמוך עם לאחיך לענייך אלא תפתח את ידך אפילו לעצמך, ולא אמר תפתח ידך אלא את ידך, למי שהוא ממונה על ידך לא תקפוץ את ידך עליו זקף קטן:
<b>פרשת</b> צדקה מתחלת בכ"ף ומסיימת בכ"ף לומר שהוא מוכתר בכתר כ"ף כ"ף בגי' ק"ק, צדק"ה ע"ה ק"ק, ומה עשתה צדקה לקחה אותיות שלפניה ושלאחריה כזה, פצ"ק גד"ה צק"ר דה"ו, בגימ' הוא מכתירו ע"ה, עוד עולה בגימ' במאזנים לעלות עם ב' מלות, לומר שעולין בעלי הצדקה בעלוי בכ"ף מאזנים, ולכך כ"ף כ"ף כמו המאזנים. צדקה במספר קדמיי זעק, שיתן לו קודם שיזעק שנאמר וקרא עליך אל ה', ובמספר אחוריי עולה אי"ש, שגבר על יצרו ופזר ממונו, וכן צדקה עם אותיות שלפניו ושלאחריו עולה תפזר, וצדקה באי"ק בכ"ר עולה טמין לומר ששכרו טמין לעוה"ב ובאלב"ם עולה קמה, שיש לי תקומה, ולזה רמז יוסף והנה קמה אלומתי, לומר שבזכות הצדקה שעתיד לעשות בשנת הרעבון היה לו תקומה, וצדקה במספר קטן י"ט, ר"ת יום טוב,:
רמז על עוה"ב שהוא יום בלא לילה שהוא טוב לו, יו"ד ט"ט בגימ' חכ"י, ופריו מתוק לחכי, לרמוז שאוכל פירותיהם בעוה"ז:
<b>מצאתי</b> כתוב בספר החסידים ז"ל. הנותן צדקה לשם שמים הקב"ה זורעה בג"ע, כמה תבואה יכול לקנות במעות אלו וזורעם בגן עדן וצומחים בכל שנה ושנה ומכניסן לאוצר ונהנין מהן לעוה"ב, וכן מיני מגדים שנאמר כי כארץ תוציא צמחה וכגנה זרועיה וגו' כן ה' אלהים יצמיח צדקה גו', וכתיב אור זרוע לצדיק וגו', וכתיב זרעו לכם לצדקה קצרו לפי חסד. וכתיב ועל פתחינו כל מגדים חדשים גם ישנים דודי צפנתי לך, וכתיב הלא הוא כמוס עמדי חתום באוצרותי וגו', עוד שם הנותן פרוטה לעני זוכה ורואה פני שכינה, כתוב בתורה שנוי בנביאים משולש בכתובים, כתוב בתורה יראה כל זכורך לפני ה אלהיך, יראה לעתיד, וכתיב בתריה איש כמתנת ידו, מן הנביאים לחמו נתן מימיו נאמנים סמיך ליה מלך ביפיו תחזינה עיניך, מן הכתובים אני בצדק אחזה פניך, וזוכה לתחיית המתים שנאמר אשבעה בהקיץ תמונתך וגו', עד כאן בסימן שכ"א:
<b>מצאתי</b> כתוב עני חשוב כמת, ר"ל עני שהיה עשיר וירד מנכסיו הוא כמת, שבכל עת שהוא מקבל צדקה הוא מת, וזהו פירוש הפסוק לב נשבר ונדכה אלהים לא תבזה, מי שהוא מדוכא מצד מדת הדין שהיא מתוחה כנגדו אתה בן אדם לא תבזהו שהוא עומד בנסיון ובבחינה, אתה לא תבזהו לומר אם הקב"ה שהוא רחמן לא ריחם עליך אני ארחם ואעשה הפך רצונו ית', לזה אמר לא תבזה כי זהו זבחי, אלהים, מדת הדין רוצה לצרפו ולנסותו והוא עומד בנסיונו, זהו ונדכה אלהים, אתה לא תבזה לו בלבך, ע"כ:
<b>ותמצא</b> בענין כופל הדבר, עשר תעשר, פתח תפתח, נתן תתן, הענק תעניק, העבט תעביט, השב תשיבם, עזב תעזב וגו'. אמר במדרש לא תירא לביתה משלג כי כל ביתה לבוש שני, חזקיה אמר משפט רשעים בגיהנם שנים עשר חודש ששה חדשים בחמה וששה חדשים בצנה, בתחלה הקב"ה מכניסם בגהינם והם אומרים זו היא צנה של הקב"ה, בתחלה הם אומרים כך ובסוף הם אומרים ווי, הוא שדוד אמר ויעלני מבור שאון מטיט היון, ממקום שאומרים ווי ווי, והיכן הם משלימין נפשותיהם ר' יהודה אומר בשלג הה"ד בפרש שדי מלכים בה תשלג בצלמון, השלג הוא צלמונה שלהן, יכול אף ישראל כן ת"ל לא תירא לביתה משלג כי כל ביתה לבוש שני, מילה ופריעה, ציצית ותפלין, הענק תעניק, נתן תתן, פתח תפתח, עשר תעשר, ע"כ, א"כ ישראל נכנסין לגהינם ואומרים זו הוא צינה של הקב"ה, לפי שאז"ל בברכות כל המדקדק בק"ש מצננים לו גהינם, א"כ יש שני מיני גהינם שנאמר ארץ עיפתה תרגום כפול עיף, לזה הוכפל במצוה הלשון לומר שהם נצולין מהשנים, זהו לא תירא לביתה משלג למה כי כל ביתה לבוש שני אל תקרא שני אלא שנים, לפי ששכר מצוה מצוה, הוכפלה המצוה, נתן תתן פעמים רבים, וכן שאר כל המצות שכרן מצוה, א"כ כל ביתה לבוש שנים, לזה נצול מכפל שהיא כפולה מאש ושלג, והצדקה כשתהפכנה באתב"ש היא צדקה, לומר ששכר צדקה צדקה, שנאמר רודף צדקה וחסד ימצא חיים צדקה וכבוד, שימציא לו הקב"ה לעשות צדקה, ועל זה אמר וצדקתו עומדת לעד שהפוך צדקה הוא צדקה:
<b>ולא</b> ירע לבבך וגו בתתך לו. למה כבר אמר נתן תתן לו וגו'. אלא אמר נתן תתן לו ולא ירע לבבך בתתך לו, לומר שהנתינה היא לו כי הנתינה אינה אלא לך. כי בגלל, גלגל הוא שחוזר בעולם שהאדם הוא עולם קטן ופעמים הוא למעלה ופעמים למטה, א"כ הנתינה היא לך, קרי ביה נתן תנתן, למען יברכך ה' בכל מעשיך ובכל משלח ידך. היינו כשישתלח פעם אחת ימצא עצמו עומד במקומו. זהו ידך כמו ויד תהיה לך תרגום ואתרא פירוש מקום, כי לא יחדל אביון מקרב הארץ על כן אנכי מצוך לאמר פתח תפתח את ידך, לאחיך וגו' שלש כנגד שלש גלגולים, זהו לאחיך שאם נגזר עליו העוני יהיה לו אח עשיר שלא יצריכהו להתבזות לשאול מאחרים, לענייך שמא יתחייב גלגולו לדור בשכונת עשירים שלא לחזור על הפתחים, ולאביונך בארצך, שאם לאו יהיה אביון שהיא המדרגה הפחותה מכולם ויהיה מחזר על הפתחים, זהו בארצך:
<b>כי</b> ימכר לך אחיך העברי, הוא לא רצה ליתן לו בהלואה כמו שאמר העבט תעביטנו ולא בתורת צדקה והוצרך למכור עצמו לך כמו שנאמר וכי ימוך אחיך עמך ונמכר לך, ויתחייב גלגולך שהוא יהיה עשיר ואתה תמכר לו, לזה לא אמר כאן כי ימוך, אחיך העברי שעבר ולא נתן לא בהלואה ולא בצדקה, לזה בא בעיבור ר"ל בגלגול, ועבדך שש שנים כנגד ימי החול, כי בשבת הקב"ה מזמין פרנסתו, וחסד אל כל היום זה יום שבת, שלא נאמר בו ערב כמו שאר הימים שנאמר ויהי ערב ויהי בקר, לזה היום בה' הידיעה, לזה ועבדך שש שנים כנגד ימי החול שלא פירנסך בהם ובשנה השביעית לא יהיה לך עליו שום תביעה, לזה תשלחנו חפשי מעמך, וכי תשלחנו חפשי לא תשלחנו ריקם, כי אע"פ שמזון השבת ה' ממציאו, עכ"ז היה לו ליתן לך ממאכלים הערבים שהיה עושה, כי הקב"ה הזמין לו פרנסה כמו ימי החול, ועל זה רמוז עשה שבתך חול ואל תצטרך לבריות, והוא לא נתן ממה שהזמין לו ה' ממאכלים הערבים, אתה לא תעשה כן, אלא הענק תעניק לו, מצאנך במקום הבשר, ומגרנך במקום הלחם הפנק, ומיקבך במקום היין ובמקום הפירות, אשר ברכך ה' אלהיך תתן לו, וזכרת כי עבד היית ויפדך, כן גם כן אתה בשנה השביעית תשלחנו, וכמו שבמצרים נדבתי לך בזת מצרים ובזת הים, כן גם כן אתה הענק תעניק:
<b>ובמדרש</b> כתיב הענק תעניק והלא דברים ק"ו ומה אם רשעים שהן נמכרים בגניבתן אמר הכתוב הענק תעניק צדיקי עולם שעושין רצונו והוגים בתורתו בכל יום תמיד עאכ"ו, מייסורין של צדיקים בעולם הזה אתה למד מדת פורענותם של רשעים בגיהנם, ומשלות רשעים בעוה"ז אתה למד מתן שכרן של צדיקים לעתיד לבא בגן עדן, שנאמר מה רב טובך אשר צפנת ליראיך, אם הוא צפון ולא ראה ושלטה בו עין כל בריה שנאמר עין לא ראתה איך אמר מה רב טובך מנין ידע שהוא רב, לזה אמר משלותן של רשעים בעוה"ז אתה למד מתן שכרם של צדיקים לעתיד לבא, זהו נגד בני אדם ממה שהן נגדיים שהן הרשעים, בני אדם שהן בעוה"ז שבני אדם מצויים בו משם תדע מתן שכרם של צדיקים, אם על הרשעים אמר הענק תעניק ולא אמר הענק לבד אלא הענק תעניק משם תדע, זהו וזכרת כי עבד היית אם כשהייתם עבדים שאתם פטורים מן המצות נתן לכם בזת מצרים ובזת הים מי שעוסק בתורה ובמצות יומם ולילה ודאי שאין קץ לשכרן, ואם תראה שהן בדוחק ובעוני לפי שאי אפשר לתת להם אפילו אחת מאלף אלפי אלפי אלפים, על כן אנכי מצוך את הדבר הזה כי בזה יהיה לך זכרון לעוה"ב:
<b>והיה</b> כי יאמר אליך לא אצא מעמך, שהוא רוצה שלא יתגלגל עוד, לזה אמר כי אהבך ואת ביתך כי טוב לו עמך, רוצה לנכות השלש גלגולים בך. ולקחת את המרצע, הוא לא רצה לצאת אף אתה תתקעהו במסמרים על הפתח שלא יבא, וגם כן על הפתח שלא יסגר בעדו, בדרך שאדם רוצה לילך בה מוליכין אותו, והיה לך עבד, עד עכשיו לא קראתיו עבד, אבל עתה שהניח אהבת הש"י ואהב בשר ודם ושם בטחונו בו והיה לך עבד עולם, הוא רצה להיותו עבד לבשר ודם כן יהיה:
<b>ולא</b> יקשה בעיניך וגו', חזר לענין ראשון שאמר ובשנה השביעית תשלחנו חפשי, ומה שהפסיק בפסוק והיה כי יאמר אליך לא אצא מעמך, לומר שאי אפשר לשום אדם לומר כן שיניח עבודת השי"ת ולעבוד ב"ו, אבל אם יאמר לזה שם זה הענין באמצע ולא בסוף ויחתום בו, ואמר ולא יקשה בעיניך בעינך כתיב לומר אפילו בעין אחת, ואמר בשלחך על הענקה לא יקשה לו כמו על השלוח שהיתה כל מלאכת הבית על ידו ונתברך הבית בגללו, ובעל הבית יושב על מי מנוחות בלי עמל וטורח, על זה יהיה הקשוי, לזה אמר לא יקשה, כי הקב"ה ישלח לך ברכתו משנה על מה שעבדך באלו השש ישלח הברכה בשעה אחת, ועל מה שהיית יושב במנוחה ומתה צריך אתה שתטרח בעצמך, ג"כ לא יקשה, כי יברכך ה' בכל אשר תעשה אין צריך שתטרח אלא איזה דבר שתעשה ה' ישלח הברכה במועט כבמרובה, ולא תהיה יושב ובטל אלא לבד אתה תתחיל והקב"ה גומר על ידך:
<b>כל</b> הבכור אשר יולד בבקרך ובצאנך. בא לומר שהשם ישלח ברכתו שלא ילדו בהמותיו כי אם זכרים מה שיספיקו להוליד, זהו אומרו בבקרך ובצאנך הזכר, זכר שיספיק, לפי שבמין האדם החביב הם הזכרים כי רבות בנות עשו חיל כשיולדות זכרים, ואוי לאבי הבנות, כי אם בת בתחלה די כדי שתלמוד בה האשה דרך גידול הבנים וכדי שתסייע אמה בגידולם. ובמין הבהמה הם הנקבות כמו שאמר על פסוק וכל מקנך תזכר, שאם אין עושין רצונו של מקום יהיה כל מקנהו זכרים, לזה אמר כאן שאם יעשה רצונו של מקום לא יהיה בעדרו זכרים אלא די ספוקם, ויהיה הבכור כדי לזכותך שתקדיש אותו אע"פ שאין צריך להקדישו שנאמר אך בכור אשר יבכר בבהמה לא יקדיש איש אותו כי הרחם מקדשו, עם כל זה הקב"ה כביכול נכסף לך שתקדישו ותאמר בפה זה קודש, וגם כדי לזכותך שמצוה לך שתעלה אותו לירושלים ותתן אותו לכהן שיאכלנו שם כי הוא אחד מכ"ד מתנות כהונה, שכן הוא אומר פרשת קרח כל פטר רחם לי באדם ובבהמה יהיה לך, יתתנו לכהן שנה בשנה. ואל יקשה בעיניך, כי הבכור הוא חלש אינו מועיל לעבודה, זהו לא תעבוד בבכור שורך ולא תגוז בכור צאנך שאין להם כל גיזה, ואם יקשה בעיניך להעלותו ירושלים יהיה פסח, מדה כנגד מדה, או עיור, לפי שקשה בעיניך. ולא תזבחנו לה' אלהיך. זה לכהן אמור, כי העלאתו היא כהן:
<b>שמור</b> את חודש האביב ועשית פסח, אמר שמור שאע"פ שאנו מזכירין יציאת מצרים בכל יום, עכ"ז שמור הוי ממתין אימתי יבא החודש שנגאלנו בו, שעל ידו נתנה לנו התורה שהיא חיי עולם. ועשית פסח לה', אמור אימתי יבא ואעשה פסח לה', לשם ה', שכן גם בזה החודש נודעה גבורתו לכל בני עולם וידעו כי ה' הוא האלהים. פרעה אמר מי כמוך באלים ה', ישראל אמרו זה אלי ואנוהו, יתרו אמר ברוך ה' עתה ידעתי כי גדול ה', והמליכוהו ואמרו ה' ימלוך לעולם ועד, אם כן ראוי להמתין לו ולומר מתי יבא:
<b>כי</b> בחודש האביב הוציאך ה' ממצרים לילה, אע"פ שיצאו ביום שנאמר ויהי בעצם היום הזה יצאו וגו' עם כל זה היציאה היתה בלילה, שה' הכה כל בכור שהם השרים, כמאמר הזוהר שהן הבכורים שהיו ישראל תחת רשותם, א"כ הוציאך ממצרים העליונה לילה, ומה שנקרא אביב, שהוא אב לי"ב חדשים, לכם מלך. ובזוהר פרשת תצוה דף קפ"ו ז"ל פתח ואמר החדש הזה לכם ראש חדשים וכי זמנים וחדשים לא אינון להקב"ה, אלא חדשיכם לא כתיב אלא החודש הזה לכם דילי איהו אלא אנא מסרית ליה לכון דילכון איהו באתגליא אבל שביעאה דילי איהו ועל דא איהו בכסה לא באתגליא ירחא דילכון איהו בסדרא דאתוון אב י"ב דאיהו אב"ג בסדרא דאתוון, אבל ירחא שביעאה דילי איהו מסופא דאתוון תשרי, מ"ט אתון מתתא לעילא ואנא מעילא לתתא ע"כ:
<b>וזבחת</b> פסח לה'. לא תהיה הזביחה כדי לאכול בשר צלי כמו שאמרו ז"ל על פסוק כי ישרים דרכי ה' וגו' לשני בני אדם שצלו את פסחיהם אחד אכלו לשם מצוה ואחד אכלו לשם אכילה גסה, זה שאכלו לשם מצוה נאמר עליו וצדיקים ילכו בם וזה שאכלו לשם אכילה גסה נאמר עליו ופושעים יכשלו בם, שהכל הולך אחר הכונה. וה"ה לכל חודש ולכל שבוע ולכל יום שיש בהם מצות שימתין להם ויאמר אימתי יבא אותו היום או אותו שבוע או אותו חודש, כמו יום ראש השנה ויום כפור יום סוכה יום שבת. ואקיים מצות שבו:
<b>עוד</b> את חג המצות תשמור. אין שמירה אלא מקום שיש פחד, ועתה שעבר הסתיו והתחילו ימי הקיץ ונתבשלה התבואה והם ימי שקט ובטחה יבא לבעוט, מאחר שעברו ימי הדין, כמאמר רבא דאמר קשי עלי יומא דעיבא כיומא דדינא לזה אמר שמור שלא תבעוט, וכן אמר את חג המצות תשמור, הזכיר בו שמירה מה שלא אמר כן בשאר מועדים, כי בחג השבועות הוא מתן תורה ונתנה באימה ויראה ברתת בזיע ודאי שאין בו בעיטה, ובפרט אם ליל השבועות לא יישן כל הלילה כמנהג הבעלי תורה וכמאמר הזוהר, ודאי שלא יבעוט, ובחג הסכות גם כן אין בו בעיטה כי הוא חודש של אימה ויראה מהדין שבו, וראש השנה וכפור לא יבעוט, ויצא לסוכה להסתופף בצלו של הקב"ה אין צריך שמירה, מה שאין כן בחג המצות, לזה בחג המצות מזכיר שמירה, ולזה נוהגים כל ישראל לקרוא משלי ופרקי אבות, האי מאן דבעי למהוי חסידא לקיים מלי דאבות, לזה אחר שאמר ועשית פסח וגו' אמר וזבחת פסח, בא לרמוז על זביחת היצר, לא תאכל עליו חמץ שבעת ימים תאכל עליו מצות לחם עוני, לא לחם פנק לחם חמודות. כי בחפזו"ן, נוטריקון חטאת פתח זד ויהיר נוטר, שהוא היצר, שלפתח חטאת רובץ, זהו יצאת מארץ מצרים, מהבטן שהוא שם במצור, ויצא עמו, וצריך להשמר ממנו, זהו למען תזכור את יום צאתך מארץ מצרים כל ימי חייך, ולא יראה לך שאור שהוא היצר שהוא שאור שבעיסה, בכל גבלך כתיב שהיא העיסה שנגבלת שבעה ימים, שהן חיי האדם ימי שנותינו שבעים שנה, ולא ילין מן הבשר עד בקר, קבר. וכל מה שאמרתי רמוז בזוהר פרשת תצוה דף קפ"ב ע"ב ז"ל ת"ח האי איהו רוגזא דאיהו ע"ז סטרא אחרא דבעי בר נש לאסתמרא מיניה ולאתפרשא מעלוי ועל דא כתיב אלהי מסכה לא תעשה לך לך לאבאשא גרמך, וכתיב בתריה את חג המצות תשמור תשמור דא סטרא דקדושה דבעי בר נש לנטרא ליה ולא יחלף ליה בגין סטרא אחרא ואי יחלף ליה האי איהו מסאיב וסאיב לכל מאן דקריב בהדיה, את חג המצות תשמור האי איהו אתר דאקרי שמור ובגין כך כתיב תשמור. שבעת ימים תאכל מצות כאשר צויתיך, שבעת ימים אלין לאו אינון כז' ימים דסכות דאינון עילאין ואילין תתאין, ות"ח כתיב אלהי מסכה לא תעשה לך וכתיב בתריה את חג המצות תשמר, מאי האי לגבי האי אלא הכי אוקמוה מאן דאכיל חמץ בפסח כמאן דפלח לע"ז איהו, ת"ח כד נפקו ישראל ממצרים נפקו מרשו דילהון מרשו אחרא מההוא רשו דאקרי חמץ נהמא בישא וע"ד אקרי ע"ז, ודא איהו רזא דיצר הרע, ואקרי אוף הכי שאור ודא איהו יצר הרע דהכי איהו יצר הרע לבר נש כחמירא בעיסה, עאל במעוי דבר נש זעיר זעיר ולבתר אסגי ביה עד דכל גופא אתערב בהדיה, ודא איהו ע"ז. ועל דא כתיב לא יהיה בך אל זר, ודא את חג המצות תשמור ע"כ:
<b>ופנית</b> בבקר והלכת לאהליך. תפנה מהבלי העולם ותמצא עצמך פנוי ונקי מעבורות, והלכת לאהליך. אהליך בגימ' ה"ס ע"ה שילך עם השכינה וידבק בה ויאמר משכני מהגוף אחריך נרוצה:
<b>ששת</b> ימים שהן ימי העולם, שהאדם חייו שבעים שנה ואם בגבורות שמונים שנה, עשר שנים ראשונים אין בהם לא זכות ולא חובה, ואם חייו פ' נשאר ע' כי עשר שנים ראשונים עיר פרא אדם יולד, עליו ז' ימים תאכל מצות, שילחם עם היצר, תרגום מריבה מצותא, ואם חייו ע' נשאר ס' שנה, עליו אמר ששת ימים תאכל מצות וביום השביעי עצרת, כבר הוא עצור באותו עולם, בהם לא תעשה מלאכה, כי אין מעשה והשבון בשאול אשר אתה הולך שמה, ולזה רמז ואמר ובשלת, רמז על ערב שבת שהוא זה העולם כמו שאמר את אשר תאפו אפו ואת אשר תבשלו בשלו, ואכל במקום אשר יבחר ה' שהוא עוה"ב:
<b>שבעה</b> שבועות תספר לך. שבוע בלשון חז"ל סתם שבוע הוא שבע שנים כאמרם שכיר שבת שכיר חודש שכיר שנה שכיר שבוע, ובא לומר שהז' שבועות שאחר עשרים שנה הראשונים שאין מענישין בב"ד של מעלה אלא מעשרים שנה ולמעלה, תספר כתיב שיספר מלשון שפיר בלשון גמרא, שייפה אותם ויתקן אותם במיטב התיקון, שהן תשע וארבעים שנה, כי שנת, החמשים היא קודש שנאמר וקדשתם את שנת החמשים שנה, ולזה היא ספירת העומר כל יום נגד שנה וכל שבוע נגד שמטה, לזה הסוד בעי לממני יומי ובעי לממני שבועי, זהו מהחל חרמש שהוא תחילת הקציר שיתחיל לאסוף ולעשות לו אוצר כמו אגרה בקציר, אחר שעברו עשרים שנה תחיל לספר ולפרכס וליפות את מ"ט שנה שנשאר לו, ושמא תאמר אולי לא יחיה ע', לזה אמר אתה תתחיל למנות וה' ישלים לך, ותשמח, זהו ועשית חג לה' וגו' כאמרו יברכך ה' אלהיך, שישלים לך:
<b>ושמחת</b> לפני ה'. בחג השבועות נזכרה השמחה פעם אחת ובחג הסכות נזכרה ב"פ ובפסח לא נזכרה כלל, אלא הכל ברמז, צריך שתדע שחיי האדם נחלקים לג' חלקים, עשרים שנה הראשונים הם שני העליה שהוא עולה מדרגה אחר מדרגה ממקרא למשנה ממשנה ללמוד ולעשות מצות ולישא אשה, אין בהם שמחה שהוא עסוק במלחמת היצר והדם רותח ובכל יום ויום היצר מתגבר עליו ומבקש להמיתו, והפה סח שבאין עמו בסיחה נאה, זהו רמז לחג הפסח, ועשרים שנה האמצעיים נקראים ימי העמידה שעמד מרתיחת היצר והוא עסוק במזון האשה והבנים, יש לו שמחה שרואה עצמו באשה ובנים, אבל אין לו פנאי לקנות שלימות לפי שהוא טרוד, לזה רמז חג השבועות שבועת כתיב שבו עת כלו' שבו עת, ובעשרים שנה אחרונים נקראים שני הירידה, כלו' שהוא יורד מכחות הגוף אבל הוא עולה במעלת הנפש ונח הדם מרתיחתו והאירו עיני שכלו, וראה אור, והתחיל למאוס ברע ולבחור, בטוב ולעסוק ביחודו ית', שכן זקן במ"ק אחד, לזה שמחתו כפולה ומכופלת, לזה רמז חג הסכות שהוא משתוקק ומתאוה להסתופף בשם שדי ויחסה תחת כנפיו. והיית אך שמח, כתב בחיי ז"ל והלא כבר נאמר ושמחת בחגך אלא למד שישמח בכל ז' הימים שהו אך, כלו' עד שיעברו א"ך ימים מתשרי ואחר א"ך ימים כבר עברו שבעת ימי הסכות:
<b>ויתכן</b> עוד שבא לרמוז לאדם שראוי לו שימעט בשמחת זה העולם כי אין שמחתו שלימה, זהו אך שמח, אכין ורקין מעוטין, שנאמר עבדו את ה' ביראה וגילו ברעדה, ואז"ל מקום גילה שם תהא רעדה, כדאיתא פרק אין עומדים מסכת ברכות רבא עבד הילולא לבריה (פירוש השיא את בנו) חזינהו לרבנן דקא בדחי טובא איתי כסא דמיקרא ותבר קמייהו ואיעציבו, אבל השמחה השלימה היא שמחת המצוה, שכן אמר ולקחתם לכם פרי עץ הדר ושמחתם לפני ה', וזה נאמר בחג הסכות, רמז למה שאמרו ותשחק ליום אחרון שהוא יום המיתה, שהוא עומד באותה שעה לפני ה' ומראה לו שכרו בעודו בעוה"ז מה שהוא עתיד ליתן לו לעוה"ב, כמו שאז"ל משל למלך שעשה סעודה לעבדיו והראה להם מה שהן אוכלים ושותים ונפשם שבעה והם ישנים. לפי שעשו המצות בעודם בגוף לזה מראה להם השכר בגוף ונפשם שבעה, ולזה רמזו ז"ל חסידים ואנשי מעשה היו שמחים בשמחת בית השואבה שהיתה נשמתם נשאבת מרוב השמחה. ואומר ושמחתם בלשון רבים הוא והצדיקים שבאין לקראתו, כמו שאז"ל בגמרא בשעת פטירתו של רבי יוחנן בן זכאי אמר הכינו כסא לחזקיה מלך יהודה שבא, לפי שהיה מאותה משפחה, ועיין פרשת משפטים שלש רגלים תחוג פירשתי שם שג' רגלים רומזים לג' עולמות, ורומזים לנפש רוח ונשמה, ע"ש
<b>גימטריאות</b>
<b>את</b> הברכה. בגימ' הברכות. והקללה, והקל לה על ידי תפלה:
גרזים, גזרים הוא גוזר הברכות:
עיבל, לשון עיים:
הלא המה בעבר הירדן, ס"ת אהרן שהמצוה מכפרת כמו אהרן:
מעשר, מעשר את בני אדם:
בכל משלח ידכם, ס"ת לחם, שישלח ידו לעני לתת לו לחם:
מנחיל, נחלים, נהרי נחלי דבש וחמאה:
באחד שבטיך, בגימ' שבט יהודה:
בשר, בהפוך רש"ב, רוב שנים בבהמה:
תשפכנו, בגימ' פטור מלכסותו כאשר צויתך, חסר שלא צוהו בפירוש אל הלכה למשה מסיני תוך, בגימטריא עושין אם אין לה רחוב עושין:
ונדריך תש"א, הפך אשתך, בעון נדרים אשתו של אדם מתה:
עם קדוש אתה, ס"ת הש"ס, חל עליך ונעשה מרכבה לשכינה כשאתה מקדש עצמך כי יסיתך אחיך בן אמך, בגימ' זהו אמור על עשו, לזה אחיך בן אמך ולא בן אביך:
יצאו אנשים בני בליעל, הם בני עשו:
שמטה. בגימ' השטן., שאין השטן יכול לקטרג שם כששומרים ישראל מצות של שמיטה כראוי:
דבר השמטה שמוט, כלו' כשאתה משמט שמיטה אחת השמיטה מדברת ואומרת לך יהי רצון שתעשה שמיטות הרבה:
רק אם שמע, ר"ת ראש, אם תשמע לקולו תהיה ראש:
ומשלת בגוים רבים ובך, כלומר גם בך תמשול שתמשול ביצרך ותוכל לו:
פתח תפתח, ר"ת פת תתן לו:
את ידך לו, ר"ת איל כאילו הקריב איל:
פתח תפתח את ידך לו, שלא תהא הפתיחה אלא בינך לבינו:
נתון תתן לו, נתון מלא ו', כלו' ממה שנתון לך מן השמים תתן לו. ד"א נתון, אפילו מה שנתנו לך לצדקה תתן לעני, וזהו מה שאז"ל אפילו עני המתפרנס מן הצדקה חייב בצדקה:
חודש האביב ועשית, ס"ת שבת, מחללין שבת על ניסן. ד"א הפסח נשחט אפילו בשבת:
ועשית פתח, שיהא כל עשייתו לשם פסח:
עני כי בחפזון, ס"ת יין, צריך יין לארבעה כוסות:
שבעה שבועות תספר לך, עד שתגיע לל"ך ימים שהן נ' יום:
מסת בגימ' ת"ק, כל העולם כולו אינו כדאי כאותו יום שנתנה בו תורה, מס"ת במילוי מ"ם סמ"ך תי"ו בגימ' התורה, וכתיב למסת נקיים ילעג, זה המתגרה בבעלי תורה כדאיתא מסכת סוכה:
חג הסכות תעשה לך, ג' מצות נוהגות בחג, חגיגה ראייה שמחה, וסי' רח"ש לבי דבר טוב, ועוד סימן אחר יצאתי לשח"ר פניך:
והיית אך שמח, מלמד שלא ימלא אדם שחוק פיו בעוה"ז:
שלוש פעמים בשנה, שלוש מלא ו', ג' פעמים ו' הם י"ח ימים שגומרים בהם ההלל:
יראה כל זכורך, ס"ת כלה, ככלה הנראית לפני החתן:
<b>פרשת</b> <b>שופטים</b>
<b>שופטים</b> ושוטרים, בא להזהיר לאדם שיעשה לו שופט, ולא אחד אלא רבים, וכן שוטרים ששופטים אותו ושוטרים שדנין אותו ולא יחשוב שהעולם הוא פנוי מבלי שופט ומבלי שוטר. ואמר בכל שעריך בא לרמוז על ז' שערי הגוף שהן ב' עינים וב' אזנים וחוטם והפה וראש הגויה, ללמד לאדם שיהיה לו שוטר ומושל על כל אחד ואחד מאלו האיברים, עינים מלראות ברע, אזנים מלשמוע דבר רע ולא קול אשה ולא קול שירים של עגבים. חוטם מלהריח ריח של ע"ז, פה מלדבר שיחה בטילה ומלדבר דבר נבלה, וראש הגויה מלבוא ביאת איסור ומלהוציא שכבת זרע לבטלה.
<b>כתב</b> בחיי ז"ל בשלחן של ארבע, אמר כי הקב"ה בחר בשביעויות, כמו בימים שבת שהוא שביעי, בחדשים חדש השביעי, ובשנים שנת השמיטה, ובשמיטות ביובל, ובחר בפה שהוא שביעי ב' אזנים ב' עינים ב' נחירים והפה, פ"ה במ"ק בגימ' אחד, שלא נברא אלא ליחודו ית', ומכאן תדע עונש המדבר נבלה, בכל שעריך בגימ' אזן ועין וחוטם ופה ומעור. ושפטו את העם, לשאר איברים שישפטו אותם משפט צדק שלא ילקו על ידם, ואמר לשבטיך שיתנהגו כולם למאמריך, כי לשון שבט הוא לשון שררה ומלכות כמו לא יסור שבט מיהודה, שבט מישור שבט מלכותך, ועוד שבט הוא מטה כמו שבט מוסר, כלומר שתעצרם ותיסרם. לא תטה משפט שהוא אחד משלש רגלים שהעולם עומד עליהם שהן על הדין ועל האמת ועל השלום, שהעולם עומד על המים שנאמר לרוקע הארץ על המים והיא עומדת על המים כדין, לפי שסובלת הילוך בני אדם והבהמות עליה ועבודת האדם בחרישה וזריעה, א"כ מן הדין הוא שתעלה הארץ למעלה והמים למטה ועל האמת שהיא חותמו של הקב"ה שחתם מעשה בראשית באמת, ברא אלהים לעשות ס"ת אמת, ועל השלום שעשה שלום ביניהם ואם יחסר אחד מהם העולם מתמוטט והולך לו, ועולים המים למעלה והארץ למטה כפי הטבע, ותבא להכיר פנים כי הפנים נראים במים ואם יעלו המים למעלה תכיר פנים, ולא תקח שוחד, ולא תקח לעצמך לומר שהעולם אינו מחודש ועולם כמנהגו נוהג ולא יעלו מים ולא תרד הארץ שהוא שח"ד נוטריקון שלא חדש דבר. ובפרשת משפטים הפלגנו בלקיחת השוחד עיין שם, כי השוחד כביכול יעור עינים של מעלה שנאמר אשר עיניך פקוחות על כל דרכי בני אדם, וזה שלקח שוחד נותן ח"ו עורון באותם עינים, כפי מחשבתו שחושב שאין רואהו, ויסלף תרגם אונקלוס ומקלקל, שמקלקל את כל העולם על ידו שאחר שהיה יושב על כסא רחמים מקימו כביכול ומעמידו על כסא דין שעל יד השוחד מסבב גזל וחמס ושוד, והכתוב אומר משוד עניים מאנקת אביונים עתה אקום וגו', א"כ מקלקל העולם, דברי צדיקם כתיב, דברי צדיק של עולם, אבל צדק צדק תרדוף, צדק גם כן האיברים שלך שיהיו עמך בצדק, ותחיה חיים טובים, זהו למען תחיה, ואם לאו האיברים שלך לא יהיו עמך בצדק ותחלה חלאים רעים מחולי לחולי וחייו כאלו אינם חיים:
<b>לא</b> תטע לך אשרה. שלא יוליד בן ממזר או בן רשע ע"י ההרהור ובשעת הזיווג. עוד לא תטע לך אשרה שלא יעשה עצמו ע"ז כמו שעשה פרעה וחירם מלך צור, ומי גרם לו הגאוה, זהו שסמך ולא תקים לך, לא תקים עצמך ללכת בקומה זקופה ומזה תבא ללכת בגאוה כמו המצבה, וכבר הפליגו חז"ל בגנות הגאוה עד שאמרו על פסוק גבה עינים ורחב לבב אותו לא אוכל, אמר הקב"ה אין אני והוא יכולין לדור בעולם אחד, וזהו אשר שנא ה' אלהיך:
<b>לא</b> תזבח לה' אלהיך וגו', בא להזהיר ולומר כשיעשה האדם שום מצוה לא תהיה בה שום פנייה אפילו דבור כי הדבור מפגל, גם כלל כאן בלאו זה שלא יאמר מהשוחד שקבלתי או מהאשרה או מהמצבה שהקמתי אעשה מהם קרבן, לזה סמך לא תזבח וגו', כי הקב"ה שונא גזל בעולה כי אם הוא מום ממש אין צריך להזהיר על, זה משום הקריבהו נא לפחתך וגו'. עוד אשר יהיה בו מים חוזר לזובח שלא יהיה בו שום מום, כי מה שאמר כל איש אשר בו מום לא יקרב זהו על הכהן המקריב ויש לו מום נגלה מהמומין הפוסלין בגופו, וכאן הזכיר על הזובח המביא קרבן שלא יביאהו ובו מום שאינו נראה, שהוא בנפש ולא בגוף, שיש לו שום הרהור חטא ועון אפילו דבור רע שמדבר נבלה נקרא רשע וזבח רשעים תועבה כל דבר רע, ס"ת למפרע ערל לב שאין לבו נקי וטהור, ונאמרו אלו הששה לאוין סמוכין זה לזה לומר שעבירה גוררת עבירה, שאם יטה משפט סוף שהוא מכיר פנים, וסופו ליקח שוחד וליטע אשרה ולהקים מצבה ולזבוח לה' דבר רע, שאין לו מורא ממנו, וכן רז"ל דרשום לענין המשפט, שאמר רב אחא שש מעלות היו לכסא של שלמה שנאמר שש מעלות לכסא כיון שהיה עולה במעלה ראשונה אומר הכרוז לא תטה משפט, בשניה לא תכיר פנים, בשלישית לא תקח שוחד, ברביעית לא תטע לך אשרה, בחמישית לא תקים מצבה, בששית לא תזבח ומה ענין המשפט ללא תזבח שנאמר עשה משפט וצדקה נבחר לה' מזבח, שעושה צדקה עם התובע ומשפט עם הנתבע ומצילו מן הגזל, לזה שופטים לתובע ושוטרים לנתבע, וכן כסא של הקב"ה בצדקה ומשפט שנאמר צדק ומשפט מכון כסאך:
<b>ודע</b> כי אלו הששה לאוין כנגד ששת ימי בראשית, לא תטה משפט כנגד יום ראשון מה כתיב ביום הראשון ויבדל בין האור ובין החושך והבדיל בין היום ובין הלילה, והכל בדין שנאמר ויבדל אלהים בדין בלא הטיה אלא כל אחד כראוי לו, כן אתה לא תטה משפט. לא תכיר פנים כנגד יום שני, שבו נבראו המלאכים, לזה הזהירו שלא יכיר פנים ויעשה להם הידור וישתחוה להם, זהו לא תכיר אותם שיש להם ד' פנים שנאמר על ארבעת רבעיהם בלכתם ילכו פנים בגימ' אלו המלאכים עם המלות והכולל. לא תקח שחד כגגד יום שלישי שאמר לארץ שתוציא עץ פרי עושה פרי והיא לא עשתה כן אלא עץ עושה פרי ונתאררה אע"פ שהיתה כוונתה לטובה כדי שלא יהנו הרשעים אלא ימתינו משנה לשנה עד זמן הוצאת הפירות כמו שכתבנו במקומו, ולמדה מהקב"ה שגנז האור שלא ישתמשו בו הרשעים עכ"ז לא קבל ממנה, לא תטע לך אשרה כנגד יום רביעי, שבו נתלו המאורות, שלא יטעה אחריהן לעשותן אלוהות, לא תקים כנגד יום חמישי, שנבראו בו התנינים הגדולים ועליהם הזהיר בעשרת הדברות לא תעשה לך פסל וכל תמונה וגו' ואשר במים מתחת לארץ. לא תזבח כנגד יום ששי, שבו נברא אדם והקריב קרבן אחר שהיה בו מום, שחטא אדם וגרם מיתה לו ולדורות, אתה לא תעשה כן:
<b>כי</b> ימצא בקרבך וגו', פרשה זו יש לדקדק בה הרבה דקדוקים, ראשונה אומרו כי ימצא ולא אמר כי יהיה בך ועוד אמר בקרבך ובשעריך, ועוד למה תני והדר מפרש שאמר אשר יעשה את הרע בעיני ה' והדר מפרש וילך ויעבוד אלהים וגו', ועוד והוגד לך ושמעת, הגדה היא יותר משמיעה איך אמר אחר הגדה שמיעה, ועוד למה לא אמר כאן ושאלת וחקרת כמו שאמר בעיר הנדחת, ועוד אומרו והוצאת את האיש ההוא או את האשה ההיא, ההוא ההיא למה ועוד אחר שאמר את האיש ההוא ואת האשה ההיא אמר אשר עשו את הדבר הרע הזה, חזר ואמר את האיש או את האשה, ועוד אומרו אשר עשו וסקלתם ומתו בלשון רבים, אם אמר איש או אשה או או קתני משמע שאחד עשה, וכן אמר בתחלה כי ימצא, אמר איש או אשה אשר יעשה, וכן אומרו על פי שנים עדים או שלשה עדים, מאחר שנתקיים בשנים שלשה למה, ועוד אומרו וסקלתם באבנים, ודאי שימותו, ומתו למה, כי במסית אמר וסקלתו באבנים ומת, לפי שכבר עשה ב' עבירות אחד שקבל עליו לעבוד ע"ז שאמר נלכה ונעבדה, ואחד שהסית, הוא חייב ב מיתות, לזה וסקלתו באבנים ומת, אבל כאן למה., וכן למה אמר שני עדים או שלשה הואיל ומספיק בשנים השלישי למה, אלא התורה כולה רמזים, ורמזה כאן לאחד שעבר עבירה במזיד להכעיס ויש עד אחד, ואינו חייב מיתה ס שיהיו שם שני עדים, וכשעשה להכעיס הוא כאילו אינו מאמין בהשי"ת, לזה הקב"ה מביאו בגלגול ומזמינו לעבוד ע"ז על פי ב' עדים כדי ליפרע ממנו מה שעשה ראשונה ועל מה שעשה בסוף, לזה כי ימצא שאמר שהלך לו חזר ונמצא, לזה בקרבך קודם שלא היו שם שני עדים ואחר כך בשעריך, לזה והוגד לך מקודם ולא היה לך כח להרגו שלא היה שם ב' עדים, והגד לך כתיב, שהגיד לך העד, ושמעת על מה שעשה עתה, והנה אמת נכון על מה שעשה מקודם, נעשית מה שעשה עתה, לזה והוצאת את האיש ההוא הראשון, אשר עשו ראשון ושני, לזה חזר ואמר את האיש או את האשה, וסקלתם לשניהם, ולזה רמז באבנים על הראשון, ומתו על השני, על פי שנים עדים של עתה, או על פי שלשה לכלול עמהם העד שהיה עמו בראשונה וראהו ולא יכול להעיד לבדו עתה יעיד עם השנים ולזה יד העדים בראשונה על הראשון, ויד כל העם באחרונה על השני:
<b>עוד</b> אמר מקרבך, אגב ארחן למדנו שאפילו יהיה מקרוביך לא תחפה ותכסה עליו, אלא אדרבא אתה תדרוש על הדבר, והוצאת את האיש או את האשה אתה בעצמך ולא תאמר אשה היא ודעתה קלה. ואמר והוצאת את האיש אל שעריך כבר אמר כי ימצא באחד שעריך, אלא לומר שלא תוליכנו מב"ד לב"ד אחר כדי שלא תפרסם הדבר למה מוליכין זה שעבד ע"ז, על דרך כי קללת אלהים תלוי, ואפשר שעל זה לא אמר ושאלת וחקרת כדי שלא יתפרסם הדבר, אע"פ שאין הדין כן שצריך חקירה ודרישה כמו בעיר הנדחת, עכ"ז רמז כאן למה שאמרנו:
<b>כי</b> יפלא ממך דבר וגו', אמר אם הוא דבר מופלא ומכוסה, ממך היה שלא שמעת מרבותיך בו כראוי, כמו שאמרו בגמרא משרבו תלמידי שמאי והלל שלא שמשו כל צרכן רבו מחלוקות בישראל, אם כן כי יפלא הוא ממך נפלא. דבר המשפט דבור של משפט, שאם היית עושה רצונו של מקום היה הדבור בא אליך כמו שהיה בימי משה שנאמר כי יהיה להם דבר בא אלי, שהדבור היה בא אליו ואומר פלוני זכאי ופלוני חייב. ומונה והולך ו' דברים, בין דם לדם, דין לדין, ובין נגע לנגע, כי המשפט הוא ביעקב שנאמר משפט וצדקה ביעקב אתה עשית, ולזה הם ששה לאוין שהוזהר עליהם הדיין, ואלו הן, לא תטה משפט לא תכיר פנים וגו', ודבורו של משפט היא כנסת ישראל. אבל אם תשפיל עצמך ותלך לכהנים ללוים תשפיל עצמך לכולם, ואל השופט אשר יהיה איך שיהיה, ובזה יהיה לך קימה ועליה, וזהו וקמת ועלית, ולא בזוי, והגידו לך ימשיכו לך את דבר המשפט, דבורו של משפט, תרגום משכו נגידו. בין דם לדם אמרו בגמרא פרק אלו הן הלוקין בין דם נדה לדם זיבה, בין דין לדין בין דיני נפשות לדיני ממונות, בין נגע לנגע בין נגעי אדם לנגעי בתים ונגעי בגדים, דברים אלו הערכין וההקדשות והחרמים שהן על ידי דברים שמקדיש ומעריך בפה, ריבות זו השקאת סוטה ועריפת עגלה וטהרת מצורע שהן ע"י מריבה, בשעריך לקט שכחה ופיאה, הרי ששה דברים, ומי גרם שנפלאו ממך ע"י היצר, זהו דברי ריבת חסר כתיב שלא רבת ונלחמת עמו. בשעריך, אותו שהוא עומד על מפתחי לבך, אמר בגמרא כשהיה נפלא דבר מפי ב"ד של שלשה היה בא לסנהדרין שבעירו ואומר כך דנתי וכך דנו חבירי כך למדתי וכך למדו חבירי, אם שמעו מוטב, ואם לאו באין אלו ואלו לסנהדרין של פתח הר הבית, אם שמעו מוטב ואם לאו באין אלו ואלו לב"ד של פתח העזרה, ואם לאו באין הכל לב"ד הגדול שהיה בלשכת הגזית ע"כ. וכן הם רמוזים וקמת ועלית הם ב"ד שבעיר שהיו עולין לב"ד של הר הבית, ובאת אל הכהנים הלוים הם ב"ד של פתח העזרה ששם הוא מושב הכהנים, ואל השופט אשר יהיה זה ב"ד הגדול, ונקרא בלשון יחיד לפי שכולם נשמעים לאחד שהוא אב ב"ד ואחד לאחד יתב' ויתע', ועשית על פי הדבר אשר יגידו לך מן המקום ההוא אשר יבחר ה'. זה ב"ד הגדול למאן דסליק מיניה, ושמרת לעשות זה ב"ד של העזרה, על פי התורה אשר יורוך זה ב"ד של הר הבית, ואמר על פי התורה אשר יורוך ועל המשפט אשר יאמרו לך תעשה, לפי שהיה עולה עמו ב"ד של עירו כמ"ש, לזה על פי התורה אשר יורוך, ועל המשפט אשר יאמרו לך זהו לב"ד של העיר שעלו עמו ולמדו ודנו לפניהם, לא תסור מן הדבר, זה ב"ד של עירך:
<b>לא</b> תסור מן הדבר אשר יגידו לך ימין ושמאל אז"ל אפילו יאמרו לך על ימין שהוא שמאל ועל שמאל שהוא ימין שמע להם, מנין להם זה, י"ל לפי שאמר ימין ושמאל כל דבר שיש לו ב' הפכים טמא וטהור אסור ומותר פסול וכשר חייב וזכאי, ואם לא יסור לנטות לאחד מהם א"כ יהיה הדבר תלוי ועומד ואם כן לא יעשה מאמרם והתורה אמרה ועשית על פי התורה אשר יורוך, אלא ודאי לדרשא אתא. ועוד יש לומר מאומרו אשר יגידו לך מיותר שהרי כבר אמר על פי התורה אשר יורוך ועל המשפט אשר יאמרו לך תעשה, ואע"פ שאמרנו שהוא על ב"ד של הר הבית, זו דרשה, א"כ למה חזר ואמר אשר יגידו, אלא פירוש הפסוק כך הוא אשר יגידו לך ימין, כלו' בשבילך הוא ימין והם אמרו שהוא שמאל עם כל זה לא תסור, עוד שהיה לו לומר להימין ולהשמאל מכאן דרשו ז"ל מה שדרשו:
<b>והאיש</b> אשר יעשה בזדון וגו', אז"ל זהו על חכם מחכמי ישראל שרצה לחלוק על בית דין הגדול ועשה הוראה לעצמו על פי ראיותיו בדבר שזדונו כרת ושגגתו חטאת נקרא זקן ממרא, שלא רצה לשמוע אל הכהן שהוקל בעיניו וכפי הראיות שעיין נראה לו שזה הב"ד אינו בקי כל כך, לזה אמר אל הכהן העומד לשרת שם את ה' אלהיך, לומר שכבוד העבד הוא כבוד האדון והמזלזל בו מזלזל באדון לזה ומת האיש ההוא. ואמר וכל העם ישמעו וייראו, שהיו ממתינין אותו עד הרגל עד שיבאו כל ישראל ויקחו מוסר ולא ירבו מחלוקות בישראל:
<b>כי</b> תבא אל הארץ וירשתה וישבת, בה, מגיד שאין לך רשות למנות מלך עד אחר י"ד שנה של כבוש וחלוק כדי שלא יאמרו שהמלך כבשם ולא הב"ה אלא ככל הגוים, לזה אחר שכבשום וידעו שהקב"ה כבשם כמו שאמר וידעת כי ה' אלהיך הוא עובר לפניך הוא ישמידם והוא יכניעם לפניך. ואמרת אשימה עלי מלך. עתידין שתאמרו כן כי כן אמרו לשמואל שימה לנו מלך לשפטנו ככל הגוים. שום תשים, שימה לשאול ושימה לדוד, ועל אלו נאמר אשר יבחר, בשניהם נאמר בחר, בשאול נאמר הראיתם כי בחר בו ה', ובדוד נאמר ויבחר בדוד עבדו וגו'. ויש עוד מלך שלישי ולא נאמר בו בחירה אחר שנחלקה מלכות בית דוד והמליכו לירבעם בן נבט, ועל זה השלישי רמז ואמר מקרב אחיך וגו' שלח היה במעמד כל ישראל כי לא מלך כי אם על עשרה שבטים, עליו נאמר תשים עליך מלך, אתה תשים, וכן היה שנאמר וישלחו ויקראו לירבעם וימליכו אותו, ולזה רמז השלישי, ולזה נזכר ב"פ מלך כנגד מלכי יהודה ומלכי ישראל:
<b>עוד</b> נאמר שאמר מקרב אחיך, רמז לאגריפס המלך שרצו לפסלו מן המלכות עד שדרשו מקרב אחיך הואיל ואמו מישראל מקרב אחיך קרינן ביה, לזה אמר מקרב אפילו שאינו כולו מישראל אלא יש לו קורבה אחיך נקרא. מקרב אחיך תשים עליך מלך לא, ר"ת מאת עמל, פירוש בהכרח ולא ברצון ובחירה, וכן הוא אומר אתן לך מלך באפי, אחז"ל זה שאול ואקח בעברתי זה צדקיהו מלך יהודה המלך האחרון שלקחו נבוכדנצר בעברתו של הקב"ה. עליך איש, ר"ת בגימ' ינאי, וקראו נכרי על שעשה מעשה נכרי שהרג חכמי ישראל כדאיתא בקידושין פרק האומר, ולזה אמר אשר לא אחיך שלא עשה מעשה אחיך, איש נכרי אשר, ר"ת גי' בן, לא אחיך הוא, ר"ת בגימ' כוזבא, שדמו כל חכמי ישראל שהוא מלך המשיח, לזה אמר אשר לא אחיך, אינו המשיח שאנו מצפים. עליך איש אשר, ס"ת כשר, כלו' מלך כשר הוא, לא קראו נכרי אלא בערך שאינו מלך המשיח. ומכאן תבין שכל מה שהיה עתיד להיות הכל רמוז בתורה. ואם תאמר אם התורה אמרה שום תשים, וכן ארז"ל שלש מצות נצטוו ישראל בכניסתן לארץ ראשונה למנות להם מלך שנאמר שום תשים. עליך מלך וגו', א"כ למה חרה לשמואל כששאלו ישראל מלך שנאמר וירע הדבר בעיני שמואל וחרה בעיני ה' שאמר לא אותך מאסו כי אותי מאסו וגו' אלא כבר אמרנו שזה אחר כבוש וחלוק כדי שיהיה בטחונם בה' והמלך הוא כדי שתבא מוראו עליך, לזה אמר ככל הגוים אשר סביבותי, שאינם נלחמים עמי והמלך הוא כדי שתהא אימתו עלינו, שאלמלא מוראו איש את רעהו חיים בלעו. ובימי שמואל אמרו שימה לנו מלך לשפטנו ככל הגוים, לזה הרע לו, לפי שאמר לשפטנו שילחם מלחמותינו, וכן אמר להם שמואל ותראו כי נחש מלך בני עמון בא עליכם ותאמרו לא כי מלך, ימלוך עלינו, אמר לא בלשון שלילה כלומר שאינם רוצים במלכותו של מקום, וכן אמר להם וה' אלהיכם מלככם, א"כ אחר שראו שבא עליהם נחש רצו לבטוח בניצוחו של בשר ודם ולא בניצוחו של מקום, לזה חרה לו ולה':
<b>רק</b> לא ירבה לו סוסים, אע"פ שהוא מלך עכ"ז הוא בעצמו לא ינהג בתכסיסי מלכות כמו מלכי אומות הקדמונים שלא היה מורא שמים עליהם והיו חושבין שרבוי הסוסים ירבה החיל לנצח המלחמה שנאמר סוס מוכן ליום מלחמה, לא כן ישראל כי מלחמתם היא ביד הקב"ה לא ע"י סוסים ורכב. ואמר ולא ישיב את העם מצרימה, כתב בחיי ז"ל שמשם היו מביאין הסוסים באותו זמן, וכן מצינו בענין שלמה ותצא מרכבה ממצרים בשש מאות כסף והסוס בחמשים ומאה ע"כ:
<b>ולא</b> ירבה לו נשים, ואמר כדי שלא יסור לבבו כמו שעשת אם כל חי כ"ש אם הם נשים רבות, וארז"ל מרבה נשים מרבה כשפים, הרי שלמה שהיה חכם מכל האדם וכתיב עליו ויהי לעת זקנת שלמה נשיו הטו את לבבו וגו'. כתב רקאנטי ז"ל הרבה זמן הייתי נבוך על שלמה המלך ע"ה שכתוב בו ויחכם מכל האדם ואהוב לה' יתב' איך נאבד ממנו זוהרי החכמות השכליות, כי לעת זקנתו נשיו הטו לבבו אחרי אלהים אחרים, וכתיב וילך שלמה אחרי עשתרות אלהי צידונים ואחרי מלכום אלהי עמונים מה שאין ראוי לשוטים שהן בלא דעת ובלא תבונה, וכל ספר משלי שהוא תיקנו מלא אזהרות לבלתי סור אחרי הנשים, ואיך בנפשו נכשל בו חכם הרזים כמוהו. ובהתבונני על המבוכה הזאת כי היו אלף נשים נכריות הוסר המסוה מעל פני, כי אמרו בעלי הקבלה האמיתית כי סכום מדרגות הטומאה שנשפעו באילן העליון סיבת זוהמת הנחש הם אלף כחות נקראים נשים נכריות, ושלמה המע"ה היותו קשור באילן ההוא ברוב חכמתו ולהבחין זהרי החכמה ולהבין ולהשלים סוד ענין האילן, נמשך אחריהן לדעתו ולהכיר ולהשלים המדרגה, ועל זה אמר וילך שלמה ולא כתיב ויעבור שלמה אלא וילך, הלך לתור ולבקש ולחפש נין תשלום החכמה דבר על בוריו עד שנמשך אחר זה יותר מדאי והיה לו לאשם מאת השי"ת כי מצוה היא לדעת ולבקש כל אותו ענין ולהבחין בין טוב לרע אבל לא להדבק בו, דוגמת זה היה חטא נח שנאמר וישת מן היין וישכר, זהו קח לך אשת זנונים, כלו' שידע ויחקור אחר סיבה זו ולראות אחר עניני עם קדוש שחטאו ונמשכו אחר זו, כי עליה אמר שלמה לשמרך מאשה זרה, לקח גומר בת דבלים שהכל גומרים בה, כי בסיבתה נמשכו כל תולדות שבעולם כענין שנאמר הן בעוון חוללתי ובחטא יחמתני אמי, היא דבה רעה בת דבה רעה הבאה מכח הנחש שהטיל בה זוהמא בעולם, ע"כ:
<b>וכסף</b> וזהב לא ירבה לו, אלא כדי ליתן לחילותיו, כי ברבוי הכסף והזהב יבטח באוצרותיו ויסיר בטחונו מהשי"ת, וראוי למלך שישים ה' מבטחו ושיהיה יראת ה' אוצרו ומבצרו, כענין שכתוב ושית על עפר בצר ובצור נחלים אופיר, וכתיב והיה שדי בצריך:
<b>וכתב</b> ר' אברהם ז"ל. טעם אזהרת רבוי הכסף והזהב כדי שלא יכביד על ישראל בכובד המס, שכן מצינו שלמה שהכביד על ישראל עול המס בסבת רבוי הכסף והזהב שהיה לו, כי העושר נמשל לאש וברבוי עצים תרבה השלהבת, וכן מצינו שהתלוננו ישראל משלמה לרחבעם בנו שאמרו לו אביך הכביד את עולנו ועלה הענין עד שהרגו לאדוניהם שהיה ממונה על המס שרגמוהו בביתו ע"כ:
<b>וכתב</b> לו את משנה התורה, שאר המלכים עושין מאלו הדברים עיקר, ומלך ישראל יחסר רבויין ויעשה מהתורה עיקר והיא אוצרו וסגולת גנזיו ובה ימלוך, שנאמר בי מלכים ימלוכו וגו', וכן אמר למען יאריך ימים על ממלכתו אם יעלה בדעתו ש ולד במזל שהיה מלך עכ"ז היא תאריך הימים של המלכות, ואם נולד הוא, בניו לא נולדו במזל מלכות, אבל התורה תמליכהו לו ולבניו וזה הוא ובניו בקרב ישראל. ותמצא בפרשת מלך חל"ק תיבות לזה תקנו חז"ל בברכת ברוך שחלק מכבודו ליראיו, ואם הוא ממלכי רדם אומר ברוך שחלק מכבודו לבשר ודם. ועל מה שאמר וכתב לו את משנה התורה ארז"ל ב' תורות היה כותב אחת נכנסת ויוצאה עמו ואחת שמונחת לו בבית גנזיו, אותה שנכנסת ויוצאה עמו עושה אותה כמין קמיע ותולה אותה בזרועו שויתי ה' לנגדי תמיד. נכנס והיא עמו, יוצא למלחמה והיא עמו, יושב בדין והיא אצלו יושבת היא כנגדו. וקרא בו כל ימי חייו היינו כל ימי המלכות. למען ילמד ליראה את ה', מלמד שהמורא מביא לידי מקרא, מקרא מביא לידי תרגום., תרגום מביא לידי משנה משנה מביאה לידי גמרא, גמרא מביא לידי מעשה, מעשה מביא לידי יראה, ע"כ בספרי:
<b>לא</b> יהיה לכהנים וגו', סמך פרשת כהנים לפרשת מלך, לומר למלך ראוי שיהיה לו סוסים ונשים וכסף וזהב אבל לא ברבוי, אבל הכהנים אע"פ שהן למעלה מישראל עכ"ז לא יהיה להם חלק ונחלה עם ישראל, כדי שתהא עבודתם שלימה ולא משום שנותנין להם פרס, אשי ה' הם ונחלתו כדי שיהיה אדוק בהשי"ת, ואע"פ שאמר בכהן גדול שיגדלוהו אחיו כמו המעשה של פינחס הסתת שמלאו לו אחיו הכהנים המחצב דינרי זהב, כבר כתבנו שלא כדי להעשיר אלא כדי שתהא עבודתו שלימה בשעת העבודה שלא יהיה ביתו ריקן ויהיה לבו טרוד, וכדי שיהיה לבו פנוי לזה אמרה תורה יגדלוהו אחיו, לפי שעליהם היה מכפר תחילה קודם ישראל שנאמר וכפר בעדו קודם ובעד ביתו אלו אחיו הכהנים. ונחלה לא יהיה לו כדי שלא יהיה לבו טרוד בעבודתו על נחלתו:
<b>וזה</b> יהיה משפט הכהנים מאת זובחי הזבח וגו' מאת העם, ולא מכולם אלא מאת זובחי הזבח, ולא כל זבח אלא שור ושה, ואמר מאת העם מאת זובחי הזבח, כי יאמר מאת זובחי הזבח ולא יאמר העם, אלא אמר מן הדין היה הואיל והן שלוחי צבור היה מן הדין שמזונותיהם תהיה על הצבור עם כל זה אמרתי להם אני נחלתם תרגם אונקלוס מתנן דיהב להון ה' אינון אחסנתיהון, עד עתה במדבר לא הותר להם שחיטת חולין היו מקריבים שלמים והיו נותנין לכהן חזה ושוק, עתה ישחט כל אחד ואחד בביתו והכהן רואה ואין לאל ידו לעשות גם כן נשחוט לו שור או שה לזה עשה לו הקב"ה חלק מן הראש שהוא הלשון שהוא מיטב כל הבשר, ועשה לו חלק מן הבשר שהוא הזרוע שהן ב' פרקים שיש בהם שני עצמות שיש בהם מוח כי הוא מיטב המאכל, ואע"פ שיש בשוק שני עצמות עכ"ז הזרוע הוא יותר קל והוא קרוב לנפש פירוש לבית השחיטה, ואמרו בגמרא כל הקרוב לנפש משיב את הנפש, פירוש לבית השחיטה, ונתן לו חלק בבני מעים שהיא הקיבה שהיא מיטב המאכל שבמעים, כל זה כדי שלא ידאב לבו עליו ואולי יתהה על הקב"ה שעשאו כהן ולא תהיה עבודתו שלימה, על זה אמר מאת זובחי הזבח שהו חולין שנאמר וזבחת מבקרך ומצאנך, ומזה הטעם נותנין לו ראשית דגן תירוש ויצהר כדי שיהיה לו לחם יין ויצהר, וראשית הגז כדי שיהיה לו בגד ללבוש:
<b>עוד</b> טעם אחר למה מתנות אלו, הזרוע רמז שהן נזונין בזרוע, מה שאין כן בשאר העם שהן נזונין מן הצדקות, כמו שאז"ל על פסוק שמעו אלי אבירי לב הרחוקים מצדקה אלו בני אדם שכל העולם נזון בזכותם והן אפילו בזכות עצמן אינן נזונים כמו רבי חנינא בן דוסא, א"כ אלו אינן נזונין בצדקה שעושה הקב"ה בעולם אלא בזרוע, שהן משרתים למקום והמשרת יש לו פרס והלחיים לפי שהן בכל עבודה ועבודה מתפללים על ישראל ומשיבין חרון אף הקב"ה מעליהם ואומרים ישוב חרון אפך מעמך ומעירך וגו', וישראל אינן מתפללים ואינן ראוים להתפלל, לזה נתן להם הלחיים עם הלשון, והקב"ה לפי שמשם השינה באה כדאיתא בברכות פרק הרואה רנו רבנן הלב מבין כליות יועצות טחול שוחק קיבה ישן וכו', ישראל ישנים עד שלש שעות כבני מלכים והכהנים אינן ישנים שרוב הלילה הם בעבודה, תחילת הלילה עוסקים באיברים שלא נתאכלו ביום ונשרפין כל הלילה שנאמר על מוקדה על המזבח כל הלילה עד הבוקר, וקמים לעבודה מקריאת הגבר א"כ אלו אינם ישנים להם ראויה הקיבה (שהקיבה מעכלת כל הלילה ואוכלין אותה ועכ"ז הם כובשין יצרם, וכדי להגדיל שכרם. לא לישראל להוסיף שינה על שינתם, ונתן לכם ראשית דגן כדי שימצאו מה לאכול בשבוע שאינו משמרם, ותירוש לפי שהן אסורים לשתות יין בשעת עבודה שנאמר יין ושכר אל תשת, והם מוזגים יין על הקרבן ואינן שותין ממנו, לזה נתן להם, ויצהר שהוא השמן נתן להם לפי שהורגלו לאכול שירי מנחות בלולות בשמן ורקיקי מצות משוחים בשמן וכשאינו משמר שלהם יתאוו לאכול ולא ימצאו לזה נתן להם השמן להשלים תאותו ולא ידאג על שאינה משמרתו, ונתן להם ראשית הגז לפי שהן משמשים בד' בגדים מצנפת ואבנט וכתונת ומכנסים ויש להם צה, תחת אותו צער נתן להם ראשית הגז כדי שיהיו לו בגדים תחת הצנה שנצטנן, שמא תאמר מאחר שיש לו מאכל ומשתה ובשר וראשית שמנים ימשח שמא תזוז דעתו עליו ויבא לידי בעיטה, לזה אמר כי בו בחר ה' לעמוד לשרת בשם ה', והוא שם בן מ"ב שהוא שגור בפיו לא יבא לידי חטא, וכתב רבינו בחיי ז"ל, שזה השם הוא שם מ"ב, ותמצא בפרשה זו מ"ב תיבות כמנין ברכת מגן אברהם, והברכה תחילתה ב' ברוך וסופה מ' אברהם. ורבותינו נתנו טעם לג' מתנות אלו, הזרוע כנגד היד שנאמר ויקח רומח בידו, הלחיים כנגד התפלה שנאמר ויעמוד פינחס ויפלל והקיבה תחת האשה אל קבתה, ע"כ:
<b>וכי</b> יבא הלוי מאחד וגו. הכריחו בגמרא שהלוי האמור כאן הוא כהן שאמר ושרת בשם ה' ככל אחיו העומדים, ואין שירות אלא עבודה ואין שירות בעמידה אלא לכהנים, ואמר ושרת ככל אחיו אינו אלא ברגל שכל המשמרות שוות לא בשאר הימים כי דוד ושמואל קבעו המשמרות, זהו אומר לבד ממכריו על האבות הם דוד ושמואל שמכרו השבתות שאמר זה לזה טול אתה שבתך ואני אטול שבתי שחלקום לכ"ד משמרות. ועיין בבחיי ז"ל תמצא טעם למה חלקום לכ"ד משמרות ולא יותר ולמה קראום משמרות, ומה מברך משמר היוצא למשמר הנכנס מי ששכן שמו בבית הזה ישכין ביניכם אהבה ואחוה עיין שם:
<b>עוד</b> וכי יבא הלוי, רמז על אלקנה כשהביא את שמואל, מאחד שעריך מהמיוחדת שבשעריך, שהיא הרמתה שהיא רמה ונשאה. ולז"א הלוי בה"א הידיעה המיוחס שבלוים שהיה מבני קרח, וכן ארז"ל מן הרמתים א"ר חנן אדם הבא מבני אדם שעמדו ברומו של עולם ומאן ניהו בני קרח שנתבצר להם מקום בגיהנם ועמדו עליו ואמרו שירה, ובא בכל אות נפש"ו עם ד' אותיות. גימ' שמואל חנה, שהן היו אות נפשו של אלקנה. ושרת בשם ה' ככל אחיו הלוים העומדים שם שהיה שקול כנגד כולם, וכן ארז"ל שקול שמואל כנגד משה ואהרן שנאמר משה אהרן בכהניו ושמואל בקוראי שמו, וכל מה שעתיד הכל רמוז בתורה:
<b>כי</b> אתה בא אל הארץ וגו' לא תלמד. למה תלה הלימוד בביאת הארץ אלא על מה שאמר לא תלמד לעשות, אין אתה לומד לעשות, אבל אתה לומד להבין ולהורות, כמו שמצינו בסנהדרין שהיו בקיאין אפילו בחכמת הכשוף כדי שיהיו דנין הדין לאמתו, ואם יחסר להם ענין אחד שלא ידעוהו אין יכולין לחייב או לפטור כי שמא בא בכשוף או אפשר באחיזת עינים, א"כ מוכרח הוא שילמוד, אמר להם משה אם אתה מוכרת ללמוד לא תלמד מאנשי הארץ, כי מאחר שהם ילמדוך לא תוכל להרגם ותחמול עליהם לפי חכמתם, אלא קודם שתכנס תלמוד ממי שחוצה להם. ומונה והולך ט' דברים, מעביר בנו ובתו קוסם קסמים ומעונן וגו, להורות שאע"פ שבאילן התמורות הם עשר עכ"ז אינן בשלימות לזה חסר אחד, ולפי שארץ ישראל היא חלקו של הקב"ה שנאמר הארץ אשר ה' דורש אותה תמיד עיני ה' בה והם הז' אומות שהן דרים בה כפי תועבתם קורין ואינן נענין, כי ה' קרוב לכל קוראיו לכל אשר יקראוהו באמת אלו ישראל שהן נקראו עם קרובו. לזה הם הולכים למעוננים ולקוסמים ומעבירין בניהם באש אולי יתרצו אל אדונם וישמע להם, ומבקשים להם אמצעי בינם לבין אלהיהם להפך הגלגל על ידי כשופיהם שנאמר ובגלל התועבות האלה, כמו כי בגלל הדבר הזה, ארז"ל גלגל הוא שחוזר בעולם, כן פירוש בגלל כאן. והקב"ה הפך הגלגל עליהם והורישם מפניך, אבל אתה תהיה תמים תרגום שלים עם ה' אלהיך, כמו שאמר במקום אחר ה' אלהיך עמך לא חסרת דבר, כן א"ל משה לישראל תמים תהיה שתהיה שלם, למה עם ה', הואיל וה' עמך ודאי שתהיה שלם, כי הגוים האלה אשר אתה יורש אותם, לפי שאתה יורש אותם שהארץ לא נתנה להם לזה אל מעוננים ואל קוסמים ישמעו, אבל אתה לא תעשה כן, למה, נתן לך ה' אלהיך הארץ והוא אלהי הארץ ואינך צריך לאמצעי, ואם תרצה לדעת העתידות נביא יקים לך ה' אליו תשמעון:
<b>עוד</b> תמים תהיה, לומר הם שהן תחת המזל הולכים לדרוש בעד החיים אל המתים כדי להפוך המזל ולהפוך הגזירה, ולזה הם תועבת ה' שרוצין לבא כנגדו, אבל אתה אינך תחת המזל כי אין מזל קבוע לישראל ויש יכולת בידם להפוך המזל ולבטל הגזירה כפי מעשיהם כפי כוונת תפלתם, ואפילו שתראה שאנשי נינוה ביטלו הגזירה, שם לא נגזרה הגזירה לבא, כי אם היתה נגזרה לא היה שולה ליונה, ואילו היתה הגזירה גזורה לא היה בידם לבטל, אבל ישראל יש כח בידם אפילו אחר שנגזרה הגזירה לבטלה, שאין הפרגוד ננעל מפניהם שנאמר כה' אלהינו בכל קראנו אליו, לזה שלים תהא בדחלתא דה':
<b>ובזוהר</b> פרשת שלח לך דף קס"ג ז"ל, תמים תהיה עם ה' אלהיך ודאי כמא דאיהו תמים כללא חדא אוף אנת תהא עמיה תמים עמיה ודאי, במאי אתעביד בר נש תמים דיהא תם ים כמא דאתמר ויעקב איש תמים, ים, כל אינון דרגין קדישין דיליה אקרון ים ולא אתפרשן מיניה לעלמין אוף אנת כגוונא דא לאעדאה מינך דרגין נוכראין ולאתקשרא בתמים למהוי בך דרגין קדישין רזא דים, ודרגא קדישא תם, ע"כ:
<b>נביא</b> מקרבך מאחיך כמוני. הרב רבינו בחיי ז"ל פירש שהוא יהושע, אמר כאן אליו תשמעון וביהושע אומר וישמעו אליו כל בני ישראל. ויש מי שפירש שהוא ירמיה זהו כמוני שאני דברתי לכם קשות כן ירמיה, וסוף שתשמעו על כרחכם:
<b>ככל</b> אשר שאלת וגו', היכן שאלו כשאמר קרב אתה ושמע וגו' ואת תדבר אלינו ושמענו ועשינו, ושמענו ועשינו להורות שנשמע מהנביאים, ויאמר ה' אלי היטיבו אשר דברו נביא אקים להם וגו':
<b>כי</b> יכרית ה' אלהיך את הגוים וגו' שלש ערים תבדיל לך ושלשת את גבול ארצך וגו'. נוכל לפרש זה על האדם כשנפטר מן העולם, הנפש שוכנת בקבר והרוח בג"ע של מטה והנשמה בג"ע של מעלה, וראש חודש ושבת הם מתקבצים שלשתם ועולין למעלה, זהו שאמר כאן שלש ערים תבדיל לך, הם ג' מקומות אלו:
<b>ובזוהר</b> פרשת שלח לך דף קנ"ט שואל שם ר"א ואומר והואיל וידע הקב"ה שהאדם סופו לחטוא ולמות למה בראו, המאמר ארוך, ואומר שהאדם יש לו ג' עולמות וכו' עיין שם. א"כ תכין לך הדרך, תכין לעצמך. ויש מי שפירש ושלשת על ג' מלבושי רמ"ח חומריים כמו הנהנה מסעודת מצוה סעודת פורים סעודת שבתות ויו"ט, ואלו שוכנין עמו בקבר והן משכן הנפש, ועל זה אמר ועצמותיך יחליץ וממצות הרוחניות נעשה לו רמ"ח איברים רוחניים שלובש בג"ע הארצי, וכן נגד הרוח, ומכוונת עשיית המצות קונה רמ"ח איברים רוחניים יותר שהן מלבוש שמתלבש בהן להקביל פני מלך והן נגד הנשמה ע"כ, והוא קרוב למה שאמרנו. ורבינו בחיי ז"ל כתב קרוב לזה ז"ל, וצריך שתשכיל בענין שש ערי מקלט כי הם כנגד שש קצוות, כי השלשה שהבדיל משה אין להם שלימות במצוה אלא בשלש אלו שצוה עתה לעשות בארץ כנען, ותשלום המצוה שיהיו שש ערים כנגד שש קצוות לרמוז על חסדי ה' בעוה"ז שיקלטו הערים, וכן נפשו לעוה"ב שיהיה לה חלק בשש קצוות העליונים. ואע"פ שאין תשלום המצוה אלא בשש הבדיל משה השלשה כנגד שלש אותיות של שם שהן חוזרין לשש, כענין שכתוב בספר יצירה ג' אבנים בונות ששה בתים, כי ששה ערים אלו מקלט לגוף ובהם רמז לששה בתים שהן מקלט לנפש, ועוד הבדיל משה ג' ערים כנגד ג' המקומות שהנשמה נפרדת מהם, ולכך עשה משה שלש גבולים אלו לכפר על הנשמה הבאה מג' מקומות עליונים שחוצבה משם ונפרדה מהם, לפי שידעת כי עלוי הנשמה מגן לגן ומהגן לעדן ומעדן לבינה הכל אורח סלולה ורצועה ישרה, זהו שכתוב והרוח תשוב אל האלהים אשר נתנה, היא הבינה ששם תכלית מנוחתה. ועל זה אמר תכין לך הדרך, תכין בעוה"ז הדרך בעוה"ב ע"כ, וזהו אשר ינחילך ה' אלהיך לנוס שמה כל רוצח, ר"ת לשכר, שהולכים שם לקבל שכרם, לנוס מפני מלאכי חבלה כדי שלא יראוהו, כמו שארז"ל במקום שבעלי תשובה עומדים אין צדיקים גמורים יכולין לעמוד, לפי שהצדיקים תשוקתם היא להלוך בשליחותו של מקום כמלאכים, ולהלוך מישיבה לישיבה מישיבתו של הקב"ה לישיבתו של משיח, ויש ישיבות של בעלי מקרא ויש ישיבות של בעלי משנה ויש של בעלי תלמוד ושל בעלי קבלה כנזכר בתיקונים, וזה חפץ הצדיקים להלוך מאחת לאחת, שנאמר ונתתי לך מהלכים בין העומדים שהן השרפים שנאמר שרפים עומדים וגו', ובעל תשובה אינו יוצא ממקומו:
<b>וזה</b> דבר הרוצח וגו', ר"ל שיתודה בכל עת, וזהו וזה דבר, זהו דברו שיאמר רוצח אני, א"כ קודם שיבא גואל הדם שהוא סמאל צריך להקדים ולהתודות, וזהו סוד הודוי. וכשיבא סמאל להלשין אומר לו הקב"ה כבר קדמך והודה מעצמו ומודה בקנס פטור, זה ינוס שמה וחי:
<b>אשר</b> יכה את רעהו בבלי דעת, שהסיתו היצר ולא ניסת אליו, אבל בלא ידיעה שנטרד בעסקיו ומתוך כך לא פנה אליו לעשות אותה עבירה שהסיתו, והוא לא שונא לו מתמול, כלו' שלא נצחו ליצרו מחמת ויכוח אלא מחמת טרדה, רעהו זה היצר שרעהו מעת שנולד שנאמר לפתח חטאת רובץ. ואשר יבא את רעהו ביער, שבא עם היצר בויכוח והסיתו והדיחו, זהו ונדחה ידו, כמו יש לאל ידי בגרזן שהוא השיל הברזל שהסירו והשיל אל אלוה נפשי, ומצא את רעהו ומת, שהסיתו והמיתו, הוא ינוס אל אחת הערים שהיא התשובה שהיא מיוחדת שבערים וחי, פן ירדוף גואל הדם, קודם שיעלה, כי כן דרכו יורד ומסית עולה ומסטין יורד ונוטל נשמה, א"כ קודם שיעלה יעשה תשובה קודם שירדפנו והשיגו שיסטיננו ויחטיאו וירבה הדרך שתקשה עליו התשובה מרבוי העבירות, זהו והכהו נפש, וזו ליצר אין משפט מות, שלא ממיתו בלא דין ובלא רשות, כי לא היה עמו בשנאה ולא היה לוחם עמו אלא היה מתנהג עמו באהבה שומע ממנו, ויהיה מרוחק מג' ערים, על כן אנכי מצוך לאמר שלש ערים תבדיל לך שהן ג' מלבושים לזכות בהן לעלות לג' מקומות שהן גן עדן של מעלה וגן עדן של מטה והעדן שעין לא ראתה, זהו ויספת לך שלש ערים על השלש האלה:
<b>ורקאנטי</b> ז"ל כתב ז"ל. אחר שאמר בפרשה של מעלה וזה דבר הרוצח אשר ינוס שמה וחי אשר יכה את רעהו בבלי דעת, מה הוצרך לפרט יותר אשר יבא את רעהו ביער, אלא ביער מקום ממשלת הדין ושם עשתה ממשלת הדין שליחותה שנאמר והאלהים אנה לידו וזימנם לפונדק אחד וכו', זה טעם ונשל הברזל, כבר ידעת ענין הברזל שהיא החרב המתהפכת המחרבת את העולם, וסוד העץ תבינהו מפסוק ותלית אותו על עץ, כד"א ויורהו ה' עץ וגו', שגברה מדת הדין על מדת הרחמים ע"כ:
<b>ואם</b> ירחיב ה' אלהיך, כתב הרמב"ם ז"ל פרק ח' מהלכות רוצח, בזמן מלך המשיח מוסיפין שלש אחרות על אלו השלש שנאמר ויספת לך שלש ערים על השלש האלה והיכן מוסיפין אותם, בערי הקניזי והקיני והקדמוני שכרת לאברהם אבינו ועדין לא נכבשו, ועליהם אמרה התורה ואם ירחיב ה' אלהיך את גבולך וגו' ע"כ. ויש לשאול ג' ערים לימות המשיח למה וכי יש רצחנים לימות המשיח שידבר שלום בעולם, אע"פ שהוא הולך, לשיטתו שכתב פרק י"ב מהלכות מלכים ומלחמותיהם, אל יעלה על הלב שבימות המשיח יבטל דבר ממנהגו של עולם אלא עולם כמנהגו נוהג, עם כל זה אין עולה על הדעת שיהיה באותו זמן רצחנים, ובמדרש כתבו רש"י פרשת לך לך פסוק ביום ההוא כרת ה' את אברם ברית לאמר לזרעך נתתי וגו' את הקיני ואת הקניזי ואת הקדמוני את החתי ואת האמורי וגו', אמר עלה בדעתו של מקום להנחיל עשרה עממין את הקיני ואת הקנזי ולמה נתן להם אלו הז' והשלשה לא נתן להם רבנן אמרי אדום ומואב ועמון הם הג' לא נתן להם בעוה"ז שנאמר כי לא אתן לך מארצם ירושה, ובמואב כתיב אל תצר את מואב, קיני הוא עשו, קניזי וקדמוני עמון ומואב בימות המשיח יחזרו לישראל לקיים מאמרו של הקב"ה. אדום ומואב משלוח ידם ובני עמון משמעתם אבל עכשיו נתן להם השבעה שנאמר שבעה גוים רבים ועצומים ממך ע"כ, וא"ת כיון שלא נתן להם הג' בעוה"ז למה הבטיחם לאברם והתחיל בהם, יאמר שיתן להם השבעה שהן חתי אמורי כנעני חוי וגו', אלא לפי שהראה הקב"ה לאברהם שעבוד ד' מלכיות אימה זו מלכות בבל נופלת זו מלכות אדום וראה בן בנו שהוא אדום שולט על בניו, ולא די זה אלא בניו של לוט שמסר עצמו על אביהם להצילו ואילו לא הצילו לא היו באים, וראה אותם שולטים על ישראל, כמו שאז"ל על פסוק ויאסוף אליו את עמון ואת עמלק וגו' בעגלון מלך מואב, אז"ל ד' דברים טובים היו לו ללוט לחשבו לאברהם, וילך אברם וילך אתו לוט, וגם ללוט ההולך את אברהם, וישב את כל הרכוש וגם את לוט, ויהי בשחת אלהים ויזכור את לוט וגו', וכנגדם היו צריכין בני לוט לפרוע לו טובה לזרעו של אברהם, ולא דיים שלא פרעו טובות אלא פרעו רעות הה"ד וישלח מלאכים אל בלעם וגו' ויאסוף אליו עגלון מלך מואב את בני עמון ויהי אחרי כן באו בני עמון ובני מואב אל יהושפט, וכן אז"ל בסנהדרין עמון ומואב שביבי בישי הוו לישראל, כשראה כל זה נחמו בהם תחילה ואמר לו לזרעך נתתי, אמר במדרש רבי שמואל בר נחמני אמר מאמרו של הקב"ה מעשה שנאמר לזרעך נתתי אתן אין כתיב אלא נתתי, יאמרו גאולי ה' אשר גואלם אין כתיב כאן אלא אשר גאלם, כי פודה ה' את יעקב אין כתיב כאן אלא כי פדה ויברא ה' על מכון הר ציון אין כתיב כאן אלא וברא ה' וכו, הרי שמאמרו של הקב"ה מעשה, א"כ נחמו הקב"ה על מה שהוקשה עליו תחילה, קיני זה עשו קניזי קדמוני זה עמון ומואב. ואמר לו נתתי לך, מאמרו של הקב"ה מעשה, זהו שאמר כאן כאשר נשבע לאבותיך והיכן נשבע אלא מאמרו של הקב"ה מעשה, זהו שאמר כאן כי ירחיב ה' אלהיך את גבולך, שאין שום אויב ומצר שהוא זמן המשיח, כמו שכתב הרמב"ם ז"ל פרק י"ב מהלכות מלכים ז"ל מה שאמר בישעיה וגר זאב עם כבש ונמר עם גדי ירבץ משל וחידה. ענין הדבר שיהיו ישראל יושבים לבטח ורשעי העולם משולים כזאב וכנמר שנאמר זאב ערבות ישדם ונמר שוקד על עריהם, שלא יהיה באותו זמן מלחמה ולא ישא גוי אל גוי חרב, זהו אומרו כאן שלש ערים והוא מלשון אויבים כמו ומלאו פני תבל ערים וכן ויאמר שמואל למה זה תשאלני וה' סר מעליך ויהי ערך, א"כ אמר לו בזמן מלך המשיח אלו הג' אויבים שהן עשו עמון ומואב תבדילם לך ויהיו בעזרך, שנאמר אדום ומואב משלוח ידם ובני עמון משמעתם, שיהיו נשמעים לך, וכן אז"ל למה נקרא שמו חזיר שעתיד לחזור, ואומר כי אז אהפוך אל עמים שפה ברורה לקרוא כולם בשם ה', זהו ולא ישפך דם נקי בקרב ארצך, כי יהיה שלום בעולם, והיה עליך דמים שיהיו נותנין לך מס, ולזה אמר ואם, כי מאחר שיש שבועה למה לא יהיה בודאי. וה"ר בחיי ז"ל כתב אם זה כמו ואם מזבח אבנים תעשה לי שהוא ודאי, עם כל זה אינו דומה שכאן יש שבועה אלא לפי שאינו בזמן הזה אמר ואם, שהוא על זמן מלך המשיח שהוא גואלי אחרון כמו שהבדיל גואל ראשון שהוא משה והבן, וראה שבזמן הזה בעולם מתנהג על ידי שש קצוות לזה היו שש ערים שלש שהבדיל משה ושלש שהבדיל יהושע, אבל לעתיד יהיו פועלים כל העשר שהן שלש של שלש שלש והיא עם כולם והבן, וזהו שאמר האלה מנין א"ם:
<b>וכי</b> יהיה איש שונא לרעהו וארב לו וקם עליו והכהו נפש. לא מצינו הכאת נפש במזיד אלא בשוגג שנאמר מכה נפש בשגגה אבל במזיד אמר ואם באבן יד הכהו ואם בכלי עץ הכהו ולא אמר נפש, ובשוגג אמר נפש, לומר שהאדם מכה הגוף לא הנפש זה שהכה בשוגג נקרא מכה נפש לומר שהוא שליח של הקב"ה שהוא הוא המכה הנפש, ואמר כאן נפש והוא מזיד לומר שאם תחילתו ברצון אע"פ שסופו באונס נהרג אבל על ידי גואל הדם, זהו אומרו ונתנו אותו ביד גואל הדם ומת ואם אין לו גואל הדם לא יהרגוהו ב"ד הואיל וסופו שוגג, זהו שארז"ל מעבירה קלה יבא לידי חמורה, מהשנאה בא לידי שפיכות דמים, לכך נאמר וכי יהיה איש שונא לרעהו שהיה לו לכתוב כי יקום איש על רעהו והכהו, ולז"א ולא תחוס עינך עליו ובערת דם הנקי, דם השופך מבעי ליה, אלא דם זה ששפך בשוגג ונראה לך שהוא נקי הואיל והוא התחיל בשנאה תבערנו, ולא תאמר שהוא נקי. דם הנקי מישראל וטוב לך, ס"ת מילבך תסיר דבר זה מלבך, כמה שנאה עושה, נקי מישראל וטוב לך, ר"ת נמול שימול ערלת הלב ולא יבא לידי שנאה, ולזה סמך לא תסיג גבול רעך שאתה מסיג גבול הקב"ה שהוא נקרא רע שנאמר רעך וריע אביך אל תעזב. שהוא אוהב שנאמר אהבתי אתכם ואתה מסיג גבולו בשנאה:
<b>אשר</b> גבלו ראשונים. התקנות והסייגים שתקנו החכמים לא תסיגם כי לא נתנו דבריהם לשיעורים, גם כן אם שמעת שום חדוש לא תאמר אותו אלא בשם אומרו כדי שתביא לו גאולה, ואם לאו אתה נענש כי יקרא עליך תגר, תסיג גבול רעך, ר"ת תגר, וכן אמר פרק שלשה שאכלו דלא נח נפשיה דרמי בר חמא אלא דשמע שמעתתא מפומיהו דרבנן וגריס להו כצורבא מרבנן, פירוש שהיה גורס ההלכה כאילו הוא חידשה ולא היה אומרה בשם אומרה:
<b>ובמדרש</b> אמר לא תסיג גבול רעך, זה המחליף דברי חכמים ותולהו באחר ואחר באחר, כמו דברי רבי אליעזר בדברי רבי יהושע ודברי רבי יהושע בדברי רבי אליעזר, לומר על טהור טמא ועל טמא טהור טהור, ירושלמי דפאה רבי חנינא בר פפא הוה מפליג מצוה בליליא (פירוש היה מחלק צדקה בלילה בסתר כדי שלא יראוהו בני אדם) פגע ביה רבהון דרוחאי (פירוש רב של שדים) אמר ליה לא כתיב לא תסיג גבול רעך (פירוש לפי שממשלתם בלילה) אמר ליה לא כתיב מתן בסתר יכפה אף וכו' ועקרו ממקומו ע"כ מכאן תדע כמה שכרו של מתן בסתר שכפאו ועקרו לרבהון דרוחאי, לזה סמך לא יקום עד אחד לפי שלאחד נראה ומזיק וכו', וחנינא נראה לו ולא הזיקו אדרבא הוא עקרו:
<b>לא</b> יקום עד אחד. אין לו קימה לעד בזה, שאם היה רצון ה' היה מזמין לו ב' עדים להרגו, א"כ לכל עון בכל חטא, זה שנראה לך שהוא עון שעשה אולי לפני ה' הוא חטא כפי השעה וכפי תוקף היצר, או יש לו זכיות שהם מכריעין זה העון, או עתיד לצאת ממנו שום זרע הגון, לזה לא הזמין לו ב' עדים, והזמינך כדי שיתבזה, וכדי שתוכיחהו, ואם לא יקבל סופו לחטוא על פי שני עדים ויעידו בו ויהרגוהו, זהו אשר יחטא, ע"פ שני עדים או שלשה עדים שהוא לא נזהר מאחד ה' הזמין לו ב' והוא עמהם, הראשון שראה קודם וכו':
<b>עוד</b> אשר יחטא, כמו שאמר בגמרא טוביה חטא ובא אדם אחד ששמו זיגוד והעיד עליו לפני רב פפא והלקהו אמר טוביה חטא וזיגוד לקי, אמר ליה אין לחודך לא תסהיד עליה דקא מפקת עליה שום רע. זהו אשר יחטא שמעלה עליו שם רע, על פי שנים עדים ר"ת פשע, פי שלשה עדים ר"ת פשע, לומר שעשה עון זה במרד ובפשע, ועוד שאין ממיתין אלא אחר התראה והוא קבל ההתראה, א"כ הוא פושע, לזה הזמין לו הב' עדים:
<b>ועמדו</b> שם האנשים אשר להם הריב לפני ה'. ארז"ל שיהא דומה עליהם כאילו הם מעידין לפני ה', ולזה אמר ב"פ שקר, והנה שקר העד, שקר ענה. שקר בה', ושקר באחיו:
<b>ועשיתם</b> לו כאשר זמם לעשות, ארז"ל כאשר זמם ולא כאשר עשה, והטעם הוא שאין להם כפרה במיתה ויהיה דינם מסור לשמים. ורקאנטי ז"ל פירש טעם אחר ז"ל צריך אני לעוררך על מאמר רבותינו ז"ל שאמרו כאשר זמם ולא כאשר עשה, איך עלה בלבם אמיתת טעמי המצות, וקודם צריך שתדע שזה המאמר לא אמרוהו ז"ל רק בדיני נפשות אמנם דיני ממונות עונשין אחר המעשה, וכן ארז"ל הרגו אין נהרגין, ואחר ההקדמה הזאת תדע כי הקב"ה לא עביד דינא, בלא דינא ומי שאינו חייב מיתה לא יבא לידי כך שיהרג בעדי שקר, ואם נהרג בעדי שקר ודאי חטא בכיוצא בזה שהוא היה ראוי, לכך תמצא אלו שהעידו עליו אע"פ שהוזמו גברא קטילא קטילו ומרשעים יצא רשע, כענין שארז"ל בהורג שוגג הקב"ה מזמנן לפונדק אחד וכו', אמנם קודם מעשה דם נקי רצו לשפוך וע"כ נדונין, וזהו בסיבת שהשכינה שרויה עם הדיינים, וכשכוונתם לש"ש אין דבר מקולקל יוצא משם, כי השכינה מסכמת לדעתם שנאמר אלהים נצב בעדת אל, ע"כ:
<b>ולא</b> תחוס עינך נפש בנפש. לא תחוס לומר אם הרגו אין נהרגין אם לא הרגו גם כן לא תהרגם, לומר שאף שרצו להרוג נפש מה תועלת שנהרוג נפש, זהו נפש בנפש, וכן יד ביד לומר כיד שנחתך אין לה תיקון בחתיכת יד האחר, ולזה לא אמר נפש תחת נפש יד תחת יד כמו שאמר במקום אחר, א"כ לא תחוס עינך לומר כן:
<b>עוד</b> נפש תחת נפש אם אתה תחום יקח ממך נפש בשביל נפשו של אותו הרוג שלא נקמת נקמתו, וסוף שיבאו עליך אויבים ותצטרך לצאת עליהם למלחמה, כי במלחמת הרשות הכתוב מדבר, לזה סמך ואמר כי תצא למלחמה על אויביך, ועכ"ז לא תירא אע"פ שאינך ראוי כי ה' המעלך מארץ מצרים אע"פ שלא היית ראוי לכך שלא היה לך זכות כמו שאז"ל על פסוק ואת ערום ועריה, ולזה אמר המעלך ולא אמר המוציאך, לומר לא היציאה בלבד היתה בלתי ראויה אלא כל מעלה שנעשה לך בקריעת ים סוף ובמן ובבאר ובענני כבוד הכל היה בלתי ראוי, כי זה נאמר בשנת הארבעים אחר שבא להם כל אלו המעלות אבל עם כל זה יש לך טורח ביציאתך למלחמה, כי אם היית עושה רצונו של מקום לא היה לך אויבים עד שתצטרך לצאת עליהם שנאמר ברצות ה' דרכי איש גם אויביו ישלים אתו. ואמר סוס ורכב עם רב, אע"פ שהן עם רב ממך אינן חשובין אלא כסוס אחד. ובמדרש אם אתה חומל על הרשעים סוף שהן באין עליך צא ולמד משאול שחמל על אגג יצא עליהם המן הרשע וכן אמר משה והיה אשר תותירו וגו' ע"כ. וראית סוס ורכב, איך אמר אח"כ עם רב ממך אלא אמר משה לישראל כי תצא למלחמה תראה סוס אחד, אותו סוס ורכב הוא הקב"ה שכן הוא אומר כי ה' אלהיך עמך, א"כ מאחר שהוא הלוחם לא תירא אפי' שיהיו עם רב, וכן אתה מוצא בפרעה שנאמר ויקח שש מאות רכב בחור, ויצא הקב"ה ונדמה כסוסה שנאמר לסוסתי ברכבי פרעה וגו', ופירוש המעלך כמו בעת שהעלך מארץ מצרים שנדמה כסוס:
<b>והיה</b> כקרבכם אל המלחמה ונגש הכהן. כהן למה ולא אחר, אלא היה להם כהן משוח מלחמה ושוטרים, מדת הרחמים ומדת הדין והכהן היה מתחיל להתחיל מן הרחמים, ולזה ואמר אליהם ולא ודבר אליהם, ואמר שמע ישראל, במדרש למה היה אומר שמע ישראל לומר שאפילו אין להם שום זכות אלא שהיו מיחדים שמו ואומרים שמע ק"ש מספיק להם, כן אמר במדרש ואמר כן לפי שלא היה לו לומר שמע שהן קרובין, אלא ראה ישראל., וגם היה מזהירם שיזהרו ביחודו ית' תחילת כל דבר לפי שבו תלוי היחוד, כי הכהן ראש הבנין, וסימן והוא כהן, ועל ידו היו מתברכין, לזה כהן ולא אחר, ולזה כקרבכם ולא בקרבכם כדי שיוגבר החסד קודם, והיה מברכן ומתפלל עליהם בכח העשר:
<b>אל</b> ירך לבבכם אל תיראו ואל תחפזו ואל תערצו מפניהם, הם עשר מלות, ואמר ד' דברים אל ירך לבבכם אל תיראו ואל תחפזו ואל תערצו, כנגד ד' אותיות של שם. ויש בזה הפסוק ל"ט אותיות שהוא כמנין הוי"ה אח"ד, לומר להם שעל ידי היחוד אל ייראו ואל יחפזו וגו'. ויש בפסוק זה ד' פעמים אל, כנגד אל עליון, וחסד אל כל היום, וחסדי דוד, והכל בכוון שלם כדי להגביר עליהם החסד והרחמים, ואח"כ אומר כי הוי"ה אלהיכם רחמים עם הדין, כדי להלחם, זהו להלחם לכם עם אויביכם, להושיע אתכם ע"י הרחמים, וסימן לה' הישועה על עמך וגו', ולזה היו דבריו של כהן בלשון רבים, משה אמר לא תירא כי ה' אלהיך עמך וכהן אמר לא תיראו כי ה' אלהיכם עמכם:
<b>ויספו</b> השוטרים וגו' מי האיש הירא, מי האיש אשר בנה, מי האיש אשר נטע וגו', הואיל והתורה אמרה ובתים מלאים כל טוב שיתן לו ה' בתים בנויים שלא יטרח ולא יבנה, למה פנה עצמו מן התורה לבנות בתים וליטע כרמים, וא"כ כדאי הוא עון זה שימות במלחמה, וה"ה בכרמים, שכן אמרה תורה כרמים וזיתים אשר לא נטעת, ועוד שהיה לו ללמוד מיעקב אבינו שאמר ולמקנהו עשה סכות, לא כתיב בתים, וידע שדירתו בזה העולם עראי, ויזכור יום המיתה. ומי אשר ארש אשה ולא לקחה היה לו להתעסק בפריה ורביה קודם ולא לבנות בתים ולא ליטע כרמים, כי לזה אמר קודם ומי אשר בנה, ומי אשר נטע, ואח"כ ומי אשר ארש, לומר שהקדים המאוחר ואיחר הקדום א"כ כדאי עון זה שימות, ומ"ש פן, כי אולי אינה בת זוגו וקדם ברחמים, ואיזה דבר ואיזה עילה יסבב לו מיתה כדאיתא בזוהר. ואמר פן ימות במלחמה, כתב בחיי ז"ל שהמת במלחמה מת בלא יומו, וכן אמר הכתוב או יומו יבא או במלחמה ירד ונספה. ועוד יש רמז בכאן לג' גלגולים כחז"ל, כי אולי לא השלים גלגולו והשטן מקטרג בשעת הסכנה ויצטרך להתגלגל, והתחיל מהסוף שהוא בנה, לומר אולי נשלם הבנין ונתחדש ולא נשאר לו אלא החנוך ולעשות פירות חדשים, ולפי שזה קשה מהכל שאחר שהשלים שלשה גלגולים יחזור לזה התחיל בו. ומי אשר נטע כנגד גלגול שני שנעקר וחזרה ונטעה, וכנגד הראשון אמר ארש אותיות ראש, ולזה ארש בשי"ן ולא אר"ס, ולזה חשש על איש אחר כי מאחר שימות מה לו אם ישא אחר אלא שלא יצטרך לבא בגלגול וח"ו יהיה אחר, וכתב ריקאנטי ז"ל הטעם בכהן כי הוא המגין על ישראל ומכפר עליהם כי הוא ראש הבנין:
<b>ומי</b> האיש אשר בנה וגו' ומי האיש אשר נטע וגו' ומי האיש אשר ארש אשה וגו'. דע כי אלו הג' מזומנים לפגעי העולם יותר מאנשים אחרים, ומדה הדין מקטרגת עליהם והעגל במתן תורה יוכיח, ודוק ותשכח בכל המקומות שחטאו ישראל במדבר רובם היה בעת מעלתם הגדולה, הלוחות הראשונים שנשתברו בסיבת העגל, וארז"ל ששלטה בהם עין הרע, ויהי העם כמתאוננים אחר סדר הדגלים ושריית שכינה בתוכם, שנאמר שובה ה' רבבות אלפי ישראל ויהי העם וגו', עון המרגלים בעת כניסתם לארץ, עון פעור אחד שהסכים להם הקב"ה הברכות ע"י בלעם, שנאמר עמי זכור נא מה יעץ וגו', זהו מאמר רז"ל ליכא כתובה דלא רמו בה תגרא, ומכאן תבין פירוש ויעמוד שטן על ישראל ויסת את דוד הנזכר אחר גדולת דוד ע"ה ומעלתו, וסוד הענין בכולן ובפרט בענין העגל, כי מלאך המות היה עתיד ליבטל אם ירדו הלוחות, עמד וערבב את שמחתם והטעה את הגרים שקבל משה תחילה שהם נוחים להתפתות, זהו כי שחת עמך, זהו מה שארז"ל אין שלוה שאין אחריה פורענות, וע"כ תקנו לשבר הכוס בשעת החופר כדאיתא בברכות, והבן זה, זהו שאמר בתוכחות אשה תארש וגו', או אפשר שיש בזה עוד סוד אחר נשגב ונעלם, כי כבר ידעת כי כ"י נקראת בשם כרם שנאמר כי כרם ה' צבאות בית ישראל, כרם היה לשלמה, גם נקראת בית, כי היא בית אל, בית אלהי יעקב, גם נקראת בשם אשה שנאמר לזאת יקרא אשה, אשת חיל מי ימצא, אשת חיל עטרת בעלה. והנה האיש שבנה בית ולא חנכו, ארש אשה ולא לקחה, או נטע כרם ולא חללו, הרי הוא כמו שזימן הכלה לחופה והלך לו, והרי הוא נרגן מפריד אלוף, כי הדברים התחתונים עולים למעלה וראוי הוא למות במלחמה, והבן אומרו ואיש אחר יחנכנו, כי לפי הפשט קשה לפרשו למה חשש הכתוב אם איש אחר יחנכנו, אמנם לפי מה שפירשנו ירמוז למה שנאמר לא תשתחוה לאל אחר, והרמז לכחות הטומאה הנשפעות בה, והבן זה מאד. וכן היתה כונת רז"ל אמרם בספרי פן ימות במלחמה, אם אינו שומע לדברי הכהן לסוף מת במלחמה, ואיש אחר נאמר כאן אחר ונאמר להלן אחר מה אחר האמור להלן עכו"ם, אף אחר האמור כאן אחר עכו"ם והבן זה מאד ע"כ, א"כ לזה אמר ודברו השוטרים אל העם לאמר מאי לאמר לומר שאמירות הרבה בכלל דברים הללו ויספו השוטרים מוסיפין לו, ביאור הדברים לומר אולי עבר על אלות הברית. אשה תארס, כרם תטע, בית תבנה, ואולי עבר והוא מפחד שלא יתקיימו בו האלות הללו, לזה היו מוסיפין לו שילך ולא ימס את לבב אחיו, ואמר כלבבו, לומר שישראל ערבים זה לזה, ואמר הירא שעבר על דברי סופרים וכן ארז"ל שח בין תפלה לתפלה עבירה היא בידו וחוזרין עליה מעורכי מלחמה, וכן בגמרא מי האיש הירא ר' עקיבא אומר כמשמעו שאינו יכול לעמוד בקשרי המלחמה ולראות חרב שלופה, ר' יוסי הגלילי אומר שהוא מתירא מעבירות שבידו, ר' יוסי אומר אלמנה לכהן גרושה וחלוצה לכהן הדיוט, ממזרת ונתינה לישראל, זהו האיש הירא, מאי איכא בין רבי יוסי ובין ר' יוסי הגלילי איכא בינייהו עבירות דרבנן שח בין תפלה לתפלה וכו', ובמדרש כמה עבירה עושה, ולא ימס את לבב אחיו מלמד שאם היה מתירא מעבירות שבידו כולם חוזרים ובאין, הטעם כמו שאמרו שכולם ערבין זה לזה:
<b>כי</b> תקרב אל עיר ימים רבים להלחם וגו', רש"י ז"ל כתב במלחמת הרשות הכתוב מדבר, והרמב"ם ז"ל כתב פרק ששי מהלכות מלכים אין עושין מלחמה עם אדם בעולם עד שקוראין לשלום אחת מלחמת הרשות ואחת מלחמת חובה שנאמר כי תקרב אל עיר להלחם עליה וקראת אליה לשלום, אם השלימו וקבלו ז' מצות שנצטוו בני נח אין הורגין מהם נשמה והרי הם למס שנאמר והיו לך למס ועבדוך, קבלו המס ולא קבלו עליהם העבדות או קבלו העבדות ולא קבלו המס אין שומעין להם עד שיקבלו שניהם, ואסור לשקר בבריתם ולכזב להם אחר שהשלימו וקבלו ז' מצות, ואם לא השלימו ולא קבלו השבע מצות עושין עמהם מלחמה והורגין כל הזכרים הגדולים ובוזזים כל ממונם וטפם ואין הורגין אשה ולא קטן, בד"א במלחמת הרשות אבל שבעה עממין ועמלק שלא השלימו אין מניחין מהם נשמה שנאמר כן תעשה לכל העמים וגו' רק מערי העמים האלה וגו' לא תחיה כל נשמה, והביא ראיה שארז"ל בספרי ג' כתבים שלח יהושע, הראשון שלח להם הרוצה לפנות יפנה, ומי שרוצה להשלים ישלים, ומי שרוצה לעשות מלחמה יעשה, עמון ומואב אין שולחין להם לשלום שנאמר לא תדרוש שלומם וגו' ע"כ:
<b>וכתב</b> בחיי ז"ל למה בז' עממין הורגין הטף ולא נחיה נשמה ומשאר האומות נחיה הטף והנשים, לפי שבשאר האומות המלחמה היא כנגד המזלות לא כנגד השרים העליונים, אבל במלחמת מצוה המלחמה היא כנגד השרים ולפיכך יש לנו לעקור את הכל ושלא נניח להם דבר, כי בזה יהיו נעקרים ובטלים מן העולם בין למעלה בין למטה ע"כ, לפי שארץ ישראל בזמן שישבו בה ישראל אין שום שר שולט שם אלא הקב"ה שנאמר הארץ אשר ה' דורש אותה תמיד עיני ה' בה וגו', אבל כשהשלימו נכללו בכל ישראל. ומכאן תראה כמה גדול כח השלום שאחר שהיו חייבים מיתה שנאמר לא תחיה כל נשמה נתוסף להם חיים ונכללו בכלל ישראל ונצולו כלם מהמיתה וכן פינחס שנאמר הנני נותן לו את בריתי שלום לא טעם טעם מיתה מעולם, שלום, במילואו שי"ן למ"ד וא"ו מ"ם בגימ' אין בו מיתה עם ג' מלות. בחיי ז"ל כתב אם עמון ומואב באו והשלימו מעצמן מקבלים אותם להודיעך כמה גדול כח השלום ע"כ, והרב ריקנטי ז"ל כתב טעם וקראת אליה לשלום שלא יתרחק מפעולת החסד בשעת המלחמה שלא תהא מדת הדין קשה כענין פן תרבה עליך חית השדה ע"כ. עוד דרשו כי תצור אל עיר, האדם נקרא עיר קטנה, ואמר שאם בא לצור עצמו מהיצר לא תהא דוחהו לגמרי אלא כמו שאז"ל שמאל דוחה וימין מקרבת, והיה אם שלום תענך ופתחה לך, שפנה היצר מהפתח שנאמר לפתח חטאת רובץ, והיה כל העם הנמצא בה, שהם שאר האיברים יהיו לך ברשותך ויהיו נשמעים אליך אע"פ שהן חומריים והחומר לא יתאוה אלא חומר כמוהו, ויהיו יותר נשמעין ליצר עכ"ז יהיו לך למ"ס בגימ' ק"ל, בנקל יהיו לך, ואם לא תשלים עמך ועשתה עמך מלחמה אז וצרת עליה בסיגופין בתעניות ויתנה ה' בידך וכו':
<b>כי</b> תצור אל עיר וגו לא תשחית את עצה, בא לומר שתניח הזקנים שבה ליקח מהם עצה ויראוך מוצאה ומובאה, זהו כי ממנו תאכל ואותו לא תכרות. כי האדם עץ השדה, אולי יש בני אדם בשדה נחבאים ויבאו עליך במצור, לזה תניחם והם יגלו לך, רק עץ אשר תדע כי לא עץ מאכל הוא שאין בו עצה וחכמה אותו תשחית וגו':
<b>ובזוהר</b> פרשת בלק דף ר"ב ז"ל, ת"ח כמה חביבי אינון דמשתדלי באורייתא קמי קב"ה דאפילו בזמנא דדינא קשיא תליא בעלמא ואתיהיב רשו למחבלא קב"ה פקיד ליה עלווייהו על אינון דקא משתדלי באורייתא, דהכי אמר ליה קב"ה כי תצור אל עיר בגין חוביהון סגיאין דחטאן לקמאי ואתחייבו בדינא, ימים רבים, ימים שנים רבים שלשה, תלתא יומין דא בתר דא ואשתמודעא דבר במתא תא ואפקיד לך על כל בני בית, לא תשחית את עצה דא תלמיד חכם דאיהו במתא דאיהו אילנא דחיי אילנא דיהיב איבין, את עצה ההוא דיהיב עיטא למתא לאשתזבא מן דינא ואוליף לון ארחין דיהכון בה, וע"ד לא תשחית את עצה לנדוח עליו גרזן לנדחא עליה דינא לאושטא עליה חרבא מלהטא חרבא משננא ההיא דקטלא לשאר אינשי דעלמא, כי ממנו תאכל וכי ההוא מחבלא אכיל מיניה, לא, אלא ממנו תאכל האי טנרא תקיפא האי דכל רוחין תקיפין וקדישין נפקי מיניה דלית, הנאה ותיאובתא לרוח קודשא בהאי עלמא אלא אורייתא דההוא זכאה, כביכול ההוא זכאה מפרנס לה יהיב לה מזונא בהאי עלמא יתיר מכל קרבנין דעלמא, בקרבן מה כתיב אכלתי יערי עם דבשי אכלו רעים ומיומא דאתחריב בית מקדשא ובטלו קרבנין לית ליה לקב"ה אלא אינון מלין דאורייתא ואורייתא דאתחדשא בפומיה בגין בך כי ממנו תאכל ולית ליה מזונא בהאי עלמא אלא ממנו ומאינון דכוותיה וכיון דממנו תאכל ואיהו זן לה אותו לא תכרות הוי זהיר ביה דלא תקרב ביה, כי האדם עץ השדה דא אקרי אדם דאשתמודע עילא ותתא, עץ השדה אילנא רברבא ותקיף דההוא שדה אשר ברכו ה' דא סמיך עליה אילן דאשתמודע דההוא שדה תדיר, לבא מפניך במצור מלה דא אהדר לרישא דכתיב לא תשחית את עצה הוא דיהיב לון עיטא ואתקין למתא לבוא מפניך במצור איהי יהיב לון עיטא לאתקנא ולאהדרא בתיובתא ואתקין לון מאני זיינין בוקינס ושופרין לבא מפניך מאי לבא מפניך,. לבא לקמאי ולאעלא מפניך מקמי דחילו דילך, במצור באתר דעילאין ותתאין לא יכלין לאעלא תמן ומאי איהו דרגא דבעל תשובה עאלין תמן, ומאן איהו תשובה דא איהו מצור אתר דתקיף וטנרא תקיפא, וכיון דעיטא דא נטלי אנא מכפר לחובייהו ואתקבלן ברעוא לקמן, ועל דא פקיד קב"ה על אינון דמשתדלי באורייתא בגין כך זכאין אינון דהא משתדלי באורייתא אינון אילנין רברבין בהאי עלמא ובעלמא דאתי ע"כ. וכתב ריקאנטי ז"ל טעם אחר לא תשחית את עצה, כבר ידעת מאמר רז"ל אין לך כל עשב ועשב מלמטה וכו', והנה בהשחיתו למטה פוגם למעלה, אמנם אם אינו טוען פירות כבר פסק כחו, וכבר ידעת מאמר רז"ל לא שכיב שבחת ברי אלא דקץ תאנתא בלא זמנא, וזהו כי האדם עץ השדה כפשוטו, וארז"ל בפרקי ר' אליעזר בשעה שכורתין אילן שעושה פרי הקול יוצא מסוף העולם ועד סופו ואין הקול נשמע, וכן בשעה שהנשמה יוצאה מהגוף ע"כ. הא דימה יציאת הנשמה, לכריתת העץ, לפי שבשעת כריתתו נפסק אותו כח שהיה אומר לו גדל. ואמר רק עץ אשר תדע כי לא עץ מאכל הוא אותו תשחית וכרת, מה צריך ידיעה בזה אילני סרק ידועים הם, אבל בא לרמוז למי שנתחייב מיתה שלא ימיתוהו אלא אם כן ידעו בו שאין בו מאכל כלום, שלא יצא ממנו ת"ח, ולזה אמר יהיב עינוי ביה, שעיין בו אם יצא ממנו ת"ח, עיניו ב עינים אחת לטובה אם יצא ממנו ת"ח, ואחת לרעה להענישו, ונעשה גל של עצמות, כבר אמרנו שהוא דין ברחמים, שכל זמן שלא נתאכל הבשר הוא בצער שנאמר אך בשרו עליו יכאב, והוא עושה עמו רחמים שהיה מאכל הבשר ונעשה גל עצמות, לזה אמר ונעשה גל של עצמות:
<b>כי</b> ימצא חלל באדמה אשר ה' אלהיך נותן לך התורה מתמהת אפשר שימצא חלל ולא נוד מי הכהו כדי לנקום נקמתו, ובפרט באדמה אשר ה' אלהיך נותן לך, אין זה אלא מעון הזקנים והשופטים, כי המלך נקרא שופט שנא' מלך במשפט יעמיד ארץ, וכן כהן גדול נקרא שופט שנאמר ואל השופט אשר יהיה בימים ההם, ולזה אמר זקניך ולא אמר הזקנים לומר כפי מה שהנון לך כעם ככהן, זהו זקניך כפי דורך. אמנם יש. לשאול למה עגלת ובלשון נקבה ולא איל ולא כבש, ולמה עורפין אותה ולא בשחיטה, ולמה הכהנים, ולמה בנחל איתן אשר לא יעבד בו ולא יזרע, ולמה אמר הכהנים בני לוי, לוי למה. נזכר כאן, ולמה כפר לעמך ישראל, ישראל מה חטאו, ואומרו ואתה תבער הדם הנקי, אם הוא נקי איך נתחייב הריגה ואין צריך ביעור, ולמה קראו חלל ולא הרוג. אלא סוד הענין הוא שזה היה חלול מן המצות, לזה כשבא כנגדו לא היה לו שום מגין והיה בו עדין קצת מעון העגל, כאמרם ז"ל אין לך פורענות שבאה לעולם שאין בה קצת מעון העגל, ואילולי עון העגל לא אסתייעא מלתא ליהרג, ולזה עגלה שעשה פירות כנקבה, כמו שאמר משה חטא העם הזה חטאה גדולה ולא אמר חטא גדול, לפי שבחטא העגל אמר ראיתי את העם הזה והנה עם קשי ערף, לזה וערפו להסיר אותו קשיות עורף, ולזה בנחל איתן אשר לא יזרע כדי שלא תעשה עוד פירות, ולזה הזכיר כאן בני לוי לפי שבני לוי הם עשו. נקמה בעובדי העגל, והכהנים יטפלו בה לפי שבא ע"י אהרן, ולזה אמר כפר לעמך ישראל, שעדיין צריכין קנוח שלא נסתלק מעליהן עון זה לגמרי, ובערך זה קראו דם הנקי, וצריך לבער עון זה כדי שלא יתעורר כל שעה שיבא פורענות על ישראל, וזהו אשר פדית ה' וגו', ולזה היתה המדידה לומר מאותה העיר הקרובה נמתח עליו הדין עד שנהרג, ולזה צריכים שירחצו ידיהם, ולזה לא שפכו שפכה כתיב. ואמר כי תעשה הישר, להפחידם לומר שעכ"ז אינו מסתלק מעליהם לגמרי אלא אם יעשו הישר בעיני ה':
<b>וכתב</b> בזוהר פרשת וירא דף קי"ג, רבי שמעון הוה יתיב ולעי באורייתא והוה משתדל בהאי קרא ולקחו זקני העיר ההיא עגלת בקר וגו' וערפו שם את העגלה בנחל, ודינא איהו בקופיץ לערפא לה, א"ל רבי אלעזר האי למאי אצטריך, בכה רבי שמעון ואמר ווי לעלמא דאתמשך בתר דא, דהא מן ההוא יומא חויא בישא דאתפתא ביה אדם שליט על בני עלמא,. איהו קאים למחטי ית עלמא ועלמא לא יכיל לנפקא מעונשיה עד דייתי מלכא משיחא ויוקים קב"ה לדמיכי עפרא דכתיב בלע המות לנצח וגו' וכתיב ואת רוח הטומאה אעביר מן הארץ, ואיהו קאים על עלמא דא למיטל נשמתין דכל בני נשא, ות"ח הא כתיב כי ימצא חלל וגו' ת"ח כל בני עלמא ע"י מלאך המות נפקי נשמתייהו ואי תימא דבר נש דא על ידא דההוא מלאך המות, נפקא נשמתיה, לאו הכי אלא מאן דקטיל ליה אפיק את נשמתיה עד לא מטא זמניה לשלטאה ביה ההוא מלאך המות, ובגין כך ולארץ לא יכופר לדם, ולא די לון דקאים איהו למחטי עלמא למגנא ולקטרגא תדיר כ"ש דגזלין מיניה מה דאית ליה לנטלא וקב"ה חיים על בנוי, ובגין כך קרבין על האי עגלא בגין לתקנא עמיה מה דאתנטיל מההיא נשמתא דבר נש מיניה ולא ישתכח מקטרגא על (קריבין בהאי) עלמא ורזא עילאה תנינן הכא, שור פרה עגל עגלה כלהו ברזא עלאה אשתכחו ובגין כך מתקנין ליה, ודא הוא דכתיב ידנו לא שפכה את הדם וגו' לא שפכה ולא גרימנא מיתתיה, ובדא לא אשתכח מקטרגא עלייהו ובכולא יהיב קב"ה עיטא לעלמא ע"כ:
<b>ואל</b> תתן דם נקי. יש לשאול מה צורך לבקשה זו וכי יעלה על הדעת שה' ית' יעניש בלא משפט, כתב ה"ר ריקאנטי ז"ל התשובה היא שאע"פ שהקב"ה יודע לבות בני אדם צריך לנקות עצמו בתפלתו כי בזה מתרצה לו מדה"ד כי כיון שחלתה בעולם אינה מתרצה אלא בצדיקים לגודל השתוקקותם להשלים הפעולות אשר היא סיבתם, כמו שאמר בספר הזוהר רחמנא לשזבינן מחייבי עלמא ומפגימו דילהון כמה זכאין מסתלקין בגינהון על מה דגרמי ע"כ. וכן ארז"ל כיון שניתן רשות למחבל אינו מבחין בין צדיק לרשע, ובפרק הכונס (ס') ארז"ל א"ר יונתן אין פורענות באה לעולם אלא בשביל הרשעים ואינה מתחלת אלא מן הצדיקים שנאמר והכרתי ממך צדיק ורשע וגו' וכתיב כי תצא אש ומצאה קוצים ונאכל גדיש אימתי האש יוצאת בזמן שהקוצים מצויים ואינה מתחלת אלא מן הצדיקים שנאמר ונאכל גדיש, שכבר נאכל:
<b>ובזוהר</b> ז"ל צדק ומשפט מכון כסאך וגו צדק מהאי משפט אתזן ולזמנין קרי ליה ומלכי צדק מלך שלם וכו' וכד מתערין דינין במשפט כלהו רחמי כלהו בשלימו דהאי מבסם להאי צדק ודינין מתתקנין וכלהו נחתי בעלמא בשלימו ברחמי וכו', וכד אתחבר דכר ונוקבא בעלמא כל עלמין כלהו ברחמי בחדוותא וכד אסגיאו חייבין בעלמא ואסתאבת מקדשא ודכורא אתרחק מנוקבא וחויא תקיפא שריא לאתערא ווי לעלמא דמיתין מהאי צדק כמה חבילי טריקין מעלמא כמה זכאין מסתלקין מעלמא בגין דאתרחק מנוקבא ומשפט לח קריב בצדק ועל דא כתיב ויש נספה בלא משפט דמשפט אתרחק מצדק ולא אתבסמת וצדק ינקא מאתר אחרא ועל דא אמר שלמה מלכא את הכל ראיתי בימי הבלי הבלי דא מלכותא קדישא ע"כ. ויש לי ראיה לדברי פרק המביא אמר שם ה', כפר לעמך ישראל אשר פדית ה ראויה כפרה זו שיתכפר על יוצאי מצרים, כפר לעמך אלו החיים אשר פדית אלו המתים מלמד שהמתים צריכין כפרה, ומה להם החיים והמתים של יוצאי מצרים בזה אלא כמו שאמרנו, ובפרק עגלה אמר למה לנחל איתן אמר הקב"ה יבא דבר שלא עשה פירות ויערף במקום שאינו עושה פירות, ויכפר על מי שלא הניחוהו לעשות פירות, פירות דמאי אילימא פריה ורביה אזקן ואסריס הכי נמי דלא ערפנא אלא מצוה ע"כ:
<b>ואתה</b> תבער הדם הנקי, אז"ל שאחר ימים מעטים היה יוצא מנבלת העגלה חיל של תולעים עד בית ההורג ועל זה אמר ואתה תבער הדם וגו', ואתה תבער הדם הנקי, ס"ת רימה, ע"כ:
<b>גימטרי</b> <b>אות</b>
<b>שופטים</b> ושוטרים תתן לך, ר"ת שותל, הממנה דיינים הגונים כאילו הוא שותל ונוטע ארזים בישראל:
שוחד, שהוא חד, פירוש שהנותן והמקבל נעשים אחד. וכן לא תקח שוחד ס"ת אחד:
ויסלף, ויפסל דברי צדיקים:
תטע לך אשרה כל עץ אצל מזבח ידוד אלהיך, בגימ' זה שקבר רשע אצל הצדיק:
כל דבר רע, שלא יוציא דבור רע מפיו, ד"א דבר רע דבור רע שהוקצה לעבירה:
דברי ריבות בשעריך, ריבת כתיב על עסקיו ריבה זו סוטה:
לא תסור מן הדבר ימין ושמאל, שמואל. שלא היה לשאול המלך לסור מדבריו שצוהו להכרית זרעו של עמלק:
אשימה עלי מלך ככל, ס"ת היכל, ג' מצות נצטוו, אחת מהם לבנות היכל:
איש נכר"י בגימ' הורדוס:
כאשר דבר לו וזה, ב' ווי"ן יחד בגימ' י"ב, וז"ה בגימ' י"ב, הרי כ"ד מתנות כהונה:
גז צאנך, היו נותנין משקל עשרה סלעים כמנין ג"ז. ד"א כנגד ג"ז דברות שהם ג' עשה וז' לא תעשה:
לשרת בשם, ר"ת לב, וס"ת תם, שיהא בעת שרות לבו תם כאילו קיים כל התורה כולה:
נביא מקרבך א"ת מקרבך אלא מקרבך (בפת"ח) ליראת שמים:
מעמו, אפי' העם ההולכים אחריו נענשים:
שלוש ערים תבדיל לך, שלש מלא ו ג' פעמים ו' עולה י"ח רמז לי"ח ברכות של תפלה שהם מקלט לישראל, ובתפלה נבדלים מהם האויבים והשונאים:
ערים, אויבים, כמו מלכא חלמא לערך וגו', א"כ בג' תפלות שהן י"ח ברכות הוא נבדל מהאויבים והשונאים וחי הוא ביניהם:
וישבת בעריהם ובבתיהם שלוש, ר"ת שובו, רמז על בעלי תשובה שהתשובה היא בית מנוס לעוברי עבירה, וכן דורש במדרש תהלים תכין לך הדרך שע"י התשובה מכין לו הדרך לעוה"ב, ולכך אמר הדרך בה' הידיעה, וכן הוא אומר תכין לבם תקשיב אזניך:
ושלשת את גבול ארצך וגו', רמז להזכיר בתפלה ג' אבות, ושלשת, תשלשו, להזכיר ג' אבות ג"פ ביום:
כל רוצח, כל עובר עבירה ינוס לזכות ג' אבות, והם ג' ערי מקלט, שכן ערי מקלט בגימ' הם האבות:
וזה דבר הרוצח, וז"ה הם י"ח ברכות:
האל ושלחו זקני, ס"ת לוי, בן לוי פלכו קולט. (ובמסכת מכות) ועמדו שני האנשים, בעדים הכתוב מדבר. ועמדו בגימ' בעדים:
למלחמה על אויביכם, כלומר תהיו למעלה מאויביכם. אל תיראו ואל תחפזו וגו', ד' כנגד ד' מלכיות:
הירא ורך הלבב ילך, ר"ת השם בהיפוך, שמי שיש עליו עונות מדת הרחמים נהפכת לו למדת הדין:
לא תשחית את עצה, אלו ת"ח שהתורה נקראת עץ חיים:
לנדוח עליו גרזן, אלו העכו"ם שחותכין את ישראל:
כי האדם עץ השדה, בגימ' בתלמיד חכם הכתוב מדבר. כי לא עץ מאכל תלמיד חכם שאינו הגון, לא עץ מאכל, ר"ת מעל:
ימצא חלל באדמה, ס"ת אלה, כשאמרו בעגל אלה אלהיך ישראל הרגו חור, זהו חלל באדמה:
נופל בשדה, רמז על דם זכריה שהיה בירושלים שנקראת שדה שנאמר ציון שדה תחרש:
לא נודע מי הכהו, כשבא נבוזראדן וראה הדם רותת ועולה אך לא נודע מי הכהו:
ומדדו את הערים אשר סביבות החלל, ומדדו מדה במדה, הם הרגו במקדש ה' כהן ונביא ונהרגו עליו כמה וכמה:
העיר הקרובה אל החלל, זו ירושלים שבאו בה במלחמה ותרגום מלחמה קרבא ונעשו חלל שהרגו זכריה:
זקני העיר, ב"ד של מעלה, ד"א ירמיה ושאר נביאים שנבאו על ירושלים רעה, והם זקני העיר:
והורידו זקני העיר את העגלה, זו כנסת ישראל. אל נחל איתן, זה נבוזראדן שנאמר בו איתן:
אשר לא יעבד בו ולא יזרע, שלא היה בו לא מעשים טובים ולא מצות באותה שעה, ואח"כ בא ונתגייר. וערפו שם את העגלה, שהרג מישראל. ונגשו הכהנים בני לוי, זה ירמיה. ועל פיהם יהיה כל ריב וכל נגע, אלו הפורענות שהתנבא עליהן, ירחצו ידיהם, שהן נקיים מאותו עון כיון שהזהירו ישראל ולא שמעו בקולם, זהו ידינו לא שפכו את הדם הזה. ואל תתן דם נקי, זה דם זכריה הנביא. ונכפר להם הדם, אותו הדם נעשה כפרה להם, ואל תתן, אחר ששהו בארץ מנין תת"ן שנים נטבע דמו של זכריה. ואתה תבער רמז על נבוזראדן ששלחו ה' לבער הדם הנקי של זכריה. כי תעשה הישר רמז שעתיד להתגייר. ד"א כי תעשה הישר. תעשה לישראל שיעשו תשובה:
<b>פרשת</b> <b>כי</b> <b>תצא</b>
<b>כי</b> תצא למלחמה על אויביך וגו'. זו היא המלחמה הגדולה שהיא מלחמת היצר שהוא לוחם תמיד, אלכסנדרוס מוקדון חזר מהמלחמה אחר ג' שנים שצר על מדינה ועשה מלחמה גדולה עד שכבשה ובחזרתו יצא לקראתו אריסטו שהיה חכם גדול ומלומד ואמר לו נצחת מלחמה הקטנה נשאר לך לנצח מלחמה הגדולה, אמר לו יש גדולה מזו אמר לו כן זו מלחמה שהיא תמידית מלחמת היצר, ואיזהו גבור הכובש את יצרו, וכן אז"ל פרק החליל א"ר יצחק יצרו של אדם מתגבר עליו בכל יום שנאמר רק רע כל היום, אמר ריש לקיש יצרו של אדם מתגבר עליו בכל יום ומבקש להמיתו שנאמר צופה רשע לצדיק ומבקש להמיתו, א"כ אויבך הוא האויב האמיתי שהוא אויב לנפש, כי אויב בשר ודם הוא לגוף אבל זה הוא אויב לנפש, זהו שיסד הפייטן, זדון לבי עשה לנפשי אשר לא יוכל אויבי עשוהו, ואמר כי, לומר לא בכל פעם כי פעמים שאתה צריך לו. ושבית שביו, זה יצר הטוב שהיה שבוי וכפוף תחת יד יצה"ר. וראית בשביה אשת יפה תואר זה יצר הטוב, והבאת אל תוך ביתך וגלחה את ראשה, יצה"ר שהוא ראשה, ר"ל שבא קודם, יגלח כלומר יתיש כחו כמו שאמר שמשון אם גלחתו וסר ממני כחו. ועשתה את צפרניה, כלומר תתקן מעשיה ותזכור לאדם הראשון שהלך לו כתנות אור שהים לו ולזה אנו מביטים בצפרנים מוצאי שבת לזכור ולומר שע"י חטא אחד שחטא הלך לו האור שהיה בו דמות הצפורן וצריכין לאור הנר, שאילו לא הלך לא היינו צריכין לאור הנר, ואנו כמה חטאים ועונות עשינו מה תהא עלינו, ושואלים מהקב"ה ששת ימי המעשה הבאים שיהיו חשוכים מכל חטא ופשע ומנוקים מכל עון ואשמה ורשע. והסירה את שמלת שביה, תסיר מלבוש התאוה אז יהיה לה ישוב בביתך. ובכתה את אביה, תבכה על מה שעבר זמן הבחרות שהן ימים שהיתה מתענגת בהם והיו לה בהם כמו הבן שיש לו געגועים על אביו ועל אמו ועושין לו רצונו, ירח ימים, לא הרבה זמן יבכה ויתענה כדי שלא יבטל לגמרי, אלא שיעור שיכנע יצר הרע לא לבטלו, כי אם יבטלו אין לו חלק טוב בעמלו, אלא שעם היותו בתוקפו ובגבורתו הוא מתגבר עליו, ולזה ירח ימים ולא יותר. ירח בגימ' ח"י עצם, שיהיה עצמותו חי. ואחר כן תבא אליה, לא יתגבר עוד עליך אלא אדרבא שיהיה לך לאשה, כמו האשה שהיא עזר לבעלה כן יהיה לך לעונה האמורה בתורה, ויהיה לך להתענג ולאכול ולשתות ולענג שבתות וימים טובים ולסעודת מצוה ולא יזיק לך, והיה אם לא חפצת בה, ביצר הטוב ושלחתה כמו שאז"ל ראה אדם שיצר הרע מתגבר עליו ילך למקום שאין מכירין אותו וילבש שחורים ויתעטף שחורים ויעשה, מה שלבו חפץ ואל יחלל שם שמים, זהו שאמר ושלחתה לנפשה ומכר לא תמכרנה בכסף, שיכספו פניה ותתבייש ותבא לידי בושה במקום שמכירין אותך לא תעשנה. לא תתעמר בה, כתרגומו לא תתגר, לא תלבש טלית עד העינים ותפילין גדולים שתהא נראה שאתה חסיד וקדוש בפני בני אדם ותכרע במודים עד שיהיה ראשך בין ארכובותיך, כמו התגר שמראה לבני אדם שהוא עשיר כדי שישאו ויתנו עמו, כן אתה עושה מראה חסידות כדי שיאמינו לך ויתנו לך פקדונות וישאו ויתנו עמך, לא לשם שמים, ובינך לבין קונך אתה רשע גמור, כמו שאמר הרב שלמה בן גבירול, מראין נפש זכה ונטהרת ותחתיה תעמוד הבהרת. זהו תחת אשר עניתה שמתחת בינך ליצר אתה מעני יצה"ט:
<b>ועל</b> דרך הפשט אמר ונתנו ה' אלהיך בידך, כאיש אחד, ולא תהיה כפוי טובה ובטובה שעשיתי עמך תבעוט, כי אם היית טורח ונלחם במלחמה לא היית הולך אחר הזנות, כי מי שהוא במלחמה, לבו בל עמו שאינו יודע אם יהרוג אם יהרג, ואינו בא לידי קשוי ולא לידי זנות, אבל אתה לא טרחת ולא נלחמת ולזה באת לידי זנות, ולא די שזנית עמה אלא ולקחת לך לאשה בלא רשות, כי לא אמר קח אותה אלא ולקחת כאלו מתרעם עליו שלקחה בלא רשות, הואיל וכן הוא, והבאתה אל תוך ביתך והיתה לך לאשה, לא אמר והיתה לך אשה אלא לאשה אשה מושאלת שסופך לשנאתה. והיה אם לא חפצת בה וגו', פירש רש"י ז"ל הכתוב מבשרך שסופך לשנאתה וסופו שמוליד ממנה בן סורר ומורה, וא"ת מאחר שכן הוא למה התירה הכתוב שאמר והבאתה אל תוך ביתך והיתה לך לאשה יתיר לו ביאה ראשונה לבד כנגד היצר. ויש לומר שאם לא היה מתירה הכתוב היה היצר מתגרה בו והיה עושה כל בעילותיו לשם זנות, אבל עתה שהתירה לא יתגרה בו לפי שאינו מגרהו אלא על האיסור וממתיקו בעיניו שנאמר מים גנובים ימתקו:
<b>כי</b> תהיינה לאיש שתי נשים, יכולים לפרשו על ב' יצרים יצ"ט ויצה"ר. וילדו לו בנים יצר הטוב הוליד מצות ויצר הרע עבירות ונקרא יצה"ט שנואה לפי שכל האיברים שונאים אותו לפי שהוא מענן ומסגפן, ויצה"ר אהובה לפי שאוכל אכילה יתירה ומאכילן ומשקן. והיה הבן הבכור, ר"ל שקודם שעשה עבירות עשה מצות והיא יתירה על העבירות, כמו שאמר בקידושין פרק קמא כל העושה מצוה אחת מטיבין לו ומאריכין את ימיו ונוחל את הארץ, פירש"י ז"ל מצוה אחת יתר על זכיותיו, זהו והיה הבן הבכור לשניאה, והיה ביום הנחילו את בניו שהוא יום המיתה שבאו לחשבון לא יוכל וגו', לא יוכל סמאל לבכר את בן האהובה וגו', כי את הבכור בן השנואה יכיר לתת לו פי שנים עוה"ז ועוה"ב, כמו שאמרה המשנה מאריכין ימיו היינו בעוה"ז ונוחל את הארץ היינו בעוה"ב, לו משפט הבכורה הואיל והתחיל במצוה והיא יתירה על העבירות היא תליץ עליו שנאמר אם יש עליו מלאך מליץ אחד מני אלף וגו' ויחוננו ויאמר פדעהו מרדת שחת מצאתי כופר, כפר ותהה על העבירות שעשה, א"כ לו משפט הבכורה הבכרה כתיב הברכה, כפר בגימטריא ברחמים, שראוי לרחם עליו כי יצר לב האדם רע מנעוריו, זהו מצאתי כפ"ר בגימ' יצר משעה שננערתי מבטן אמי מצאתי היצר לפתח חטאת רובץ:
<b>ועוד</b> יש לפרש פרשה זו על אשתו של אדם ולילית, הם שתי נשים, ולפי שאין אדם נצול משכבת זרע לבטלה, בא להזהיר שלפחות טפה ראשונה ישמור אותה, זהו והיה הבן הבכור לשניאה, כדי שביום הנחילו את בניו שהוא יום המיתה יהיה גובר על הרוחין ושדין שנעשין מאותם טפות של שכבת זרע, וקראם הזוהר נגעי בני אדם, ובעת הקבורה רוצים להתחבר עמו ואין יכולין לפי שמתגבר עליהם הבן הבכור. יכיר בגימ' יהיה גובר, יכיר בגי' נגעי בני אדם הוא הגובר עם ב' מלות, ולזה הם הקפות שעושין למת להבריחם מעליו, כי סוד הקפ"ה ק"ץ, לומר בזה בא לו הקץ שנאמר כי עפר אתה ואל עפר תשוב, אבל הם לא נתהוו מן העפר וכו'. ומצאתי כתוב שצריך לומר אחר ההקפות פסוק ולבני הפילגשים אשר לאברהם וגו', כדי לשלחם מעל הקבר, וגם כן אומר פסוק והוא רחום יכפר וגו' כדי להשליך מעליו קצף ומשחית ואף וחימה, ובאמרו והוא רחום וכשיש רחמים לא יש קצף, והשאר נזכרים בפסוק, ישחית היינו משחית, אפו היינו אף, חמתו היינו חימה, וצריך לאמרו ד' פעמים, וכשיש בן בכור מטפה ראשונה אין צריך כל זה כי הוא ראשית אונו לו משפט הבכורה, והכל רמוז בתורה. וצריך שתדע שיש לאדם ד' אויבים שבאים על האדם בשעת מיחה וכל אחד רוצה לגבות חובו ממנו שהם אף וחימה קצף ומשחית, כנגד ד' יסודות, קצף נגד הרוח, משחית נגד האש, אף נגד המים, חמה נגד העפר, ואומר פסוק זה לסלקם מעליו, ואמר כל חמתו, לפי שעדיין יש עליו חבוט הקבר ודין התולעים, ואמר בזוהר ז' עדנין יחלפון עלוהי. הם ז' מיני עונשין. ומצאתי כתוב למה הבכור נוטל פי שנים לפי שהעבודה היתה בבכורות ולא היה להם חלק כדי שיהיו זריזים בעבודה, וכשחטאו בעגל נטלה מהם העבודה ונתנה ללוים ונתן להם חלקם וחלק הלוים כדי לרבותם לפי שעלו לא ירדו אלא א"כ נמצא בהם עבירה, עכ"ז נתן להם הכפל, וכן בכר אותיותיו כפולות ע"כ:
<b>וכי</b> יהיה לאיש בן סורר ומורה. דין זה כנראה שאי אפשר להיות. אחרי שבא להם בן וטרחו בו אביו ואמו עד שגדלוהו אפשר שאביו ואמו ימסרוהו לסקילה, וכתיב כרחם אב על בנים, וכאן לא די האב אלא האם ג"כ, ובאברהם א"ל הקב"ה קח נא לא אמר לאם אלא לאב, כי ידע הקב"ה שאינה יכולה לעמוד בנסיון, שהרי כשבא השטן ואמר לה יצחק לעולה פרחה נשמתה, ולזה והאלהים נסה את אברהם ולא אברהם ושרה וכאן אביו ואמו. יש לך בן סורר ומורה יותר מאבשלום ששכב עם נשי אביו וברח אביו מתחת ידו, ועכ"ז כשהלכו להלחם צוה עליו, וכששמע שמת כמה חרה לו וכמה בכה עליו ולא מסרו להריגה. ועוד שאז"ל שירדה תורה לסוף דעתו סוף שהוא מלסטם הבריות, והקב"ה אינו דן את האדם על שם סופו, הרי אז"ל על ישמעאל כשכלו המים מן החמת אמרו מלאכי השרת לפני הקב"ה מי שעתיד להמית בניך בצמא תמציא לו מים, אמר להם איני דן את האדם אלא באשר הוא שם, שנאמר שמע אלהים את קול הנער באשר הוא שם. ועוד סקילה למה, בשביל שאמרו בנינו זה סורר ומורה איננו שומע בקולנו לא הכה ולא קלל יסקל, ועוד מה שאז"ל לא היה ולא נברא אלא דרוש וקבל שכר, על מה שאי אפשר להיות ידרוש, ועוד אומרו כי יהיה לאיש בן סורר ומורה עדין אינו לא סורר ולא מורה, יאמר כי יהיה לאיש בן שאינו שומע וכו' ותפשו בו אביו ואמו ואמרו בנינו סורר ומורה. והרמב"ן כתב לא הומת זה בגודל חטאו אלא כדי לייסר בו אחרים. וקשה כדי לייסר אחרים יומת זה מיתה משונה, ועוד אמר ורגמוהו כל אנשי עירו, לא מצינו זה אלא כאן ובנערה המאורסה שאמר ורגמוה כל אנשי עירה, ובכל מקום באבן ירגמו אותו לא אמר כל אנשי עירו. ועוד למה היו משהין אותו עד הרגל למה כל הצער הזה יספיק שממיתין אותו שלא כדין כנראה. ורבינו בחיי ז"ל שאל שאלה זו וז"ל, תניא בן סורר ומורה ועיר הנדחת לא היו ולא עתידין להיות ולא נכתבו אלא דרוש וקבל שכר ואם כן יש לשאול מפני מה הוצרכה תורה להודיע ולכתוב מה שלא היה ומה שאין ענינו נוהג בדרך העולם. אבל זה היה מחכמת התורה ללמד דעת את העם בגודל חיוב אהבת השי"ת, שהרי אין אהבה חזקה בעולם כאהבת האב והאם לבן, וכיון שהבן עבר על מצות השי"ת זה דרכו כסל לו חייבים הם שיגביר עליהם אהבת השי"ת על אהבת הבן עד שיצטרכו הם בעצמם להביאו לב"ד לסקילה. וכבר בא הענין הזה בחיוב גודל אהבת השי"ת מפורש בתורה בענין העקידה, כי אברהם עם היות אהבתו של יצחק עזה וחזקה כבן שבא לו אחר הזקנה והיאוש, אע"פ שצוהו להקריבו עולה טרח בדבר מיד והגביר אהבתו של הקב"ה על אהבתו של יצחק, ועל שלימות המעלה הזאת קראו לאברהם אברהם אוהבי ואז נתפרסם לכל העולם גודל חיוב האהבה שצריכה להיות ראויה לעבור כל מיני אהבה, ומזה ארז"ל דרוש וקבל שכר, כך שמעתי מפי ה"ר שמעון שיחיה עכ"ל. ובספרי אמר אביו של זה חשק יפת תואר והכניס שטן לתוך ביתו נעשה בנו סורר ומורה וסופו להמיתו מיתה משונה, שנאמר אחריו וכי יהיה באיש חטא משפט מות והומת ותלית אותו על עץ אפשר שכיון באמרו וסופו להמיתו מיתה משונה הוא הבן לאב שיהא הוא סיבה לעשות עון ויביאוהו לב"ד וימותוהו, כמו שאמר במסכת סנהדרין פרק חלק על פסוק ויהי דוד בא עד הראש אשר ישתחוה שם א"ר יהודה אמר רב בקש דוד לעבוד ע"ז, כונת דוד שבקש לעבוד ע"ז היה כדי שלא יתחלל שם שמים שיאמרו ראו דוד אחר כמה תפלות וכמה תעניות והוא עושה משפט וצדקה לכל עמו והוא אב בית דין ראש הסנהדרין ואחר כל זה בנו יבקש להרגו, לית דין ולית דיין, ולזה בקש לעבוד ע"ז לפנים, לא שח"ו עובד אותה אלא שיתקדש ש"ש ויאמרו הכל לא עביד דינא בלא דינא, זהו אומרו יאמרו מלך שכמותי בנו יהרגנו צדיק הוא וצדיק דינו, אמר לו חושי הארכי אין אתה צריך לכך שיאמרו לפי שלקח יפת תואר. א"ל עדיין יאמרו יפת תואר רחמנא שריה ולא יאמרו שמעון זה בא, א"ל אבשלום הוא בן יפת תואר, והכל יאמרו מאן דנסיב יפת תואר הוה ליה בן סורר ומורה כי סמיך ליפת תואר כי יהיה לאיש בן סורר ומורה. הרי שדוד המע"ה כמעט שעבד ע"ז, וכן זה הבן מרוב הכעסות שגונב משל אביו ואוכל בשר ושותה יין עם אנשים רקים ופוחזים יבא לכפור בה' או יהרוג עצמו, ובערך זה ודאי שימסור אותו לכמה הריגות, ובפרט שיודע שאינו בנו גמור אלא בן השטן שנכנס לתוך ביתו כמ"ש בספרי, ר"ל גופו הוא מביאה ראשונה שהיא אנוסה ובת אל נכר, ובערך זה האם גם כן תרצה למוסרו להריגה אחר שנתגיירה וידעה האמת, ולזה ורגמוהו כל אנשי עירו, כי אם יניחוהו סופו להחטיא את כולם, וראיה מאבשלום והיה בן דוד אם היה מאחר מה היה עושה, וכשאמר שאין הקב"ה דן את האדם אלא באשר הוא שם, זהו בחטא שהוא תלוי בבחירה אמנם בבן סורר ומורה שסורו רע מתחילתו ועיסתו רעה בין מן האב בין מן האם, וישמעאל מצד אביו היה צדיק ובסוף עשה תשובה, וזה כשהגיע לשנת י"ג שהתחיל יצ"ט להתנוצץ בו עושה כן, מה יעשה בסוף, שכן הכריחו ז"ל בגמרא שדין זה של בן סורר ומורה אינו אלא בבן י"ג שנה ויום אחד שהביא שתי שערות עד ג' חדשים שמא תתעבר אשתו, והתורה אמר בן ולא אב ואחר שלשה חדשים יוכר העובר ויהיה אב, ולזה התחילה התורה ואמר כי יהיה לאיש בן סורר וגו' ובערת הרע, לומר שמתחלת עיסתו הוא סורר, ובערת הרע שהוא השטן מקרבך שלא יטעה אותך כמו שהטעה לזה, ומכאן כל ישראל ישמעו וייראו, שהיו משהין אותו עד הרגל כדי שיתיסרו בו כל ישראל ויפחדו ולא יכניסו שטן לביתם ולא ילכו אחר שרירות לבם:
<b>ותפשו</b> בו אביו ואמו, בזוהר פרשת בלק (דף קצ"ז) א"ר אלעזר וגו' משם יראה מה שאמר ומשה מרחיק הוה חמי בחכמתא שאמר ותפשו בו אביו ואמו והוציאו אותו שהוא זמן החרבן שהוציאם נבוכדנצר מירושלים והרג מהם ורגם מהם, אמר ליה קב"ה את ידעת ואנא ידענא יתיר. ודאי הפשט הוא כמו דאת חמי אבל דרוש וקבל שכר, לפי שהתוכיות לא דרשת, שאל זקני עירו אינו כפשטו ולא אל שער מקומו כדמתרגם, וכן זולל אינו כמו התרגום אלא לשון זלל תרגום הלך אזל, וסובא כמו סבאך מהול במים, אחר שנתערב נקרא סבאים מובאים, סבאים, ממדבר האמור ביחזקאל, א"כ פירוש זולל הוא ערבוב זהו אומרו מאן גרים לישראל למהוי סורר ומורה לגבי אבהון בגין דאיהו זולל וסובא כשאר עמין דכתיב ויתערבו בגוים דא גרים לון, ורגמוהו כל אנשי עירו באבנים אילין כל שאר עמין דהוו מקלעי באבנים וסתרי שורין ומנתצי מגדלין ולא מהניא לון כלום אלא ימותון אינון ולא לינזקו לישראל, כיון דשמע משה כדין כתיב פרשתא דא:
<b>כי</b> יהיה באיש חטא משפט מות וגו'. יאמר אם יש צדיק וחטא ונתחייב על אותו חטא ובתה שהקב"ה מדקדק עם הצדיקים כחוט השערה, או שהיה חציו עונות וחציו זכיות וחטא חטא קטן הכריע צד העונות ונתחייב מיתה, כמו שאמר איוב כמה לי עונות וחטאות, פשעי וחטאתי הודיעני, יאמר אני יודע שיש לי כמה עונות כי אין צדיק בארץ אשר יעשה טוב אחר שהוא מורכב מחומר, ויש לו גם כן זכיות, א"כ החטא שהכריע צד העונות הודיעני, ולזה אמר חטאתי שחטא אפילו שיהיה קטן מכריע לזה, אמר הודיעני כדי שאשוב ממנו ולא אאריך ביסורין, וכן אז"ל אין מיתה בלא חטא ואין יסורין בלא עון, תלו המיתה בחטא אפילו שהוא שוגג לפי שכשהוא מחצה על מחצה איזה חטא שיהיה מכריע אבל היסורין שהן יותר קשים ממיתה שהמיתה על כל פנים יש לו למות שכבר נגזר על אדם ועל זרעו שימותו, ולזה איזה חטא יספיק להכריע, אבל היסורין שהן קשים כמו שאז"ל אלמלא נגדוהו לחנניה מ"ו הוו פלחי לצלמא לזה תולה היסורין בעון שהוא מזיד, לזה אמר כאן וכי יהיה באיש חטא משפט מות שנתחייב בו מיתה כמו שאמרתי לא יעלה על דעתך לומר מאחר שזה צדיק גמור באמת אלא בשביל שהוא מיוצאי חלציו של אדם הראשון שאכל מן העץ, ותתלה החרפה באדם שנאמר חרפת אדם ובזוי עם שהכל מחרפין ומבזין אותו, לומר שהוא גרם להם המיתה, זהו ותלית אותו על עץ לא תלין נבלתו, זהו דבר נבלה, כדבר אחת הנבלות. כי קבור תקברנו, זו המחשבה לא תעלנה על מטתך לא במחשבה ולא בהרהור, זהו לא תלין, ולא תטמא אדמתך, ר"ל גופך שקורץ מאדמה לא תטמאנה במחשבה כזו, אבל יש לך להאמין שאין מיתה בלא חטא וצדיק הוא וצדיק דינו, ותתלה הדבר שכמה קלקלות קלקל עד שנתחייב מיתה והחטא הוא כדי שלא ילך ויתרעם על אדם הראשון, והחטא שבא על מרוק צריך שיהיה גדול כדי למרק. ובזוהר פ' נשא כתב על לא תלין נבלתו ז"ל, תאנא מאן דאקרי אדם ונשמתא נפקית מיניה ומית אסור למיבת ליה בביתא כו'. וכתב רקאנטי ז"ל הכונה היא, כי האדם נעשה כדוגמת הצורה העליונה ותבניתו ואיבריו מעון למרכבה העליונה ועל כן אסור לראות צורה עליונה בלי חיות ועל כן אסור להסתכל בפני המת ואסור לבזותו אחר מותו. זה רמז באומרו ולא תטמא את אדמתך, הרמז לגוף האדם שנוצר מאדמה כי בהלינו נכנסים בו כחות הטומאה התאבים להתלבש בגוף העשוי בצלם שלמעלה, ואף כי המצוה הזאת נוהגת בכל המתים הוזכרה בפרט בתלוי כי שם מתחברים כחות הטומאה יותר ממתים אחרים והטעם רמזתי פרשת בראשית בענין עזא ועזאל וסימן והיו חייך תלואים, כי התלוי מדת הפחד שופע לו שם. וכתב עוד על דרך סוד העבור כבר הודעתיך כי לא ישיא אלהים נפש וחשב מחשבות לבלתי ידח ממנו נדח, כדי שלא לאחר גזרותיו של הקדוש ב"ה צוה שלא להלינו כי כל עוד שלא נקבר לא יתגלגל, משל לאדם שאינו נושא אשה אחרת עד יקבור את הראשונה לכן צוה לקברו מיד, כי אולי מיד ימצא מנוח אשר ייטב לו, ראיה לזה שכתב אחריו לא תראה את שור אחיך או את שיו נדחים השב תשיבם לאחיך, והרמז למה שכתוב לבלתי ידח ממנו נדח, וזהו נדחים, ואם הי"ת מחזיר אבידה לבעליה לרוב הימים ידבק בדרכיו, זהו אבידת אחיך שאין זו המדה נוהגת כי אם בישראל ע"כ. ולזה אמר לא תראה כאילו אמר שח"ו לא יבוא ולא יהיה דבר זה שידחה ויצטרך לבא בגלגול כאז"ל, לזה אמר לא תראה ולא אמר כי תראה, וכן על זה הדרך אמר לא תראה את חמור אחיך וגו' נופלים הקם תקים, ופרשת משפטים אמר כי תראה חמור שונאך, וכאן אמר לא תראה את שור אחיך, אלא שם שהוא שונאך שמא תראה כדי להנקם ממנו, לזה אמר עזב תעזב כתרגומו שאמר משבק תשבק מה דבלבך עלוהי ותפרק עמיה, לומר שלא יראה דרך נקמה, וחז"ל אמרו פרק ד' מאבות ואל תשתדל לראותו בשעת קלקלתו, כי יתבייש ממנו, כי נקטה נפשו מעצמו כ"ש מזולתו, ואולי שתעלה מחשבה בלבו לומר שבאת להנקם ממנו, לזה כדי שלא יחשדך בזה וכדי לשבר יצרך עזב תעזב, לזה כפל כנגד ב' דברים כדי שלא יחשדך שבאת לראות להנקם וכדי לשבר יצרך. ובספרי לא תראה מצות לא תעשה ולהלן הוא אומר כי תראה מצוה עשה, לעבור בעשה ובלא תעשה, אין לי אלא חמור אחיך שונאך מנין, ת"ל שונאך מכל מקום, א"כ למה אמר אחיך מלמד שלא דברה תורה אלא כנגד יצה"ר ע"כ. אבל כאן שהוא אחיו ודאי שאינו חפץ בראיה זו, וכל כך קשה עליו עד שרוצה להתעלם, אמר לו עכ"ז השב תשיבם, אם אתה עושה מאהבה השב אפילו מאה פעמים, הואיל והוא אחיך, וכאן לא תראה חמור אחיך נופלים הקם תקים וגו', ולזה אמר כאן הקם תקים ושם אמר עזב תעזב, ובגמרא אמר חד לפריקה וחד לטעינה, ועוד בגמרא ממה שלא אמר ולא תתעלם מהם ואמר והתעלמת, פעמים שאתה מתעלם הא כיצד זקן ואינה לפי כבודו או היה כהן והיא בבית הקברות והתעלמת, הא שאר בני אדם לא תוכל להתעלם:
<b>ובמדרש</b> אמר והתעלמת מהם, מבני אדם, לא תוכל להתעלם מהקב"ה שהוא יודע תעלומות לב, וכן אז"ל, לפי שהיה לו לומר הואיל ואמר אחיך יאמר ממנו לא מהם:
<b>וכתב</b> בחיי ז"ל פרשת משפטים אמר כי תראה חמור שונאך וכאן אמר חמור אחיך, ללמדך שאם היה שונאך שתשכח השנאה ותזכור האחוה ותקים עמו, וכתב עוד ז"ל ועל כן תעשה לכל אבידת אחיך ז"ל, ואם תשכיל בענין השבת אבידה תמצא כי יש בה רמז והתעוררות בענין תחיית המתים, שהקב"ה מחזיר אבידה לבעליה באחרית הימים, משם יראה:
<b>לא</b> יהיה כלי גבר על אשה. כתב מהר"י ז"ל שהוא רמז על נשים המסוללות זו בזו כמעשה ארץ מצרים. ולא ילבש גבר שמלת אשה, שלא יבעל, וכתב עוד שכתבו המקובלים האחרונים שסופו להתגלגל בארנבת שפעמים זכר ופעמים נקבה. ורקאנטי ז"ל כתב על דרך הקבלה הרמז הוא שלא ישנה סדרי בראשית, כי האיש הלובש שמלת אשה עושה מן המשפיע מקבל, והאשה הלובשת בגדי איש עושה מן המקבל משפיע, וסוד המלבוש הוא סוד גדול לבעלי הקבלה רמזתים במקום אחר. ועוד יש מפרשים כי גם הנה רומז לסוד העבור, ורמז רמז מופלא שלא יתחלפו נפש זכר ונקבה בגלגול, כענין שלא עשאני אשה, והבן זה, ע"כ:
<b>ועל</b> דרך הפשט שלא תתקשט האשה בתכשיטי האנשים, ושלא תלבש כלי זין כמו שאז"ל מפני מה הרגה יעל לסיסרא ביתד ולא הרגתו בסכין משום לא יהיה כלי גבר על אשה, ולזה נכפלה ברכתה תבורך מנשים יעל מנשים באהל תבורך, ולא האיש בתכשיטי נשים ולא יראה במראה, והוא אחד מג' דברים שהתירו חכמים לבית רבי לפי שהיו קרובים למלכות, מדהצריכו חכמים להתיר להם שמע מינה שהוא אסור לראות במראה, כי המראה מתגרה בו היצר, ובפרט אם יהיה לו פרצוף נאה, כההוא מעשה דאיתא בפרק קמא דנזיר ע"ש, וכתבתיו פרשת נשא. הרי שמראיית הבבואה אמר שבקש יצרו לטרדו מן העולם, ופעמים יבא להתגאות ולעשות עצמו ע"ז וכו'. ובזוהר פרשת פקודי בהיכל שתיתאה דגיהנם משם יראה:
<b>כי</b> יקרא קן צפור לפניך וגו'. סמך פרשת קן צפור למה שלמעלה לומר שילמוד מהצפור, ששאר עופות פעמים יושבת הנקבה על הבנים ופעמים יושב הזכר, אבל הצפור לעולם יושבת הנקבה ולא הזכר כדי שלא ידמה לנקבה, וגם אינן מזדווגים לשאינן זוגם, ואמר לפניך בדרך בכל עץ או על הארץ, לומר שיביט אליה וילמוד ממנה שאינה מבקשת לשום קנה בסלעים, כמו שאמר ושים בסלע קנך, אלא בכל עץ, ואינה בכל עץ גבוה אלא פעמים או על הארץ דירת ארעי עד שיגדלו בניה, כן אתה כשתבנה בית לא יהיה אלא דירת עראי ותלמוד מהצפור, צפור בגימ' שוע כמו ושוע אל ההר, שפירושו יבינו. וכן צפור צדי"ק פ"ה וא"ו רי"ש בגימ' תשיב אל לבבך, שיביט לה וילמוד ממנה שנאמר מלפטי מבהמות ארץ ומעוף השמים יחכמנו, וישיב אל לבו, ולזה סמך כי תבנה בית חדש וגו', ויש במצוה זו שהיא רמז לשכינה שהיא נודדת מקנה שנאמר כצפור נודדת מקנה כן איש נודד ממקומו ואומרת להקב"ה כי יקרא רמז על בית המקדש שנבנה במקרה שלא היתה הכונה שיבנה על יד בשר ודם אלא יד הקב"ה כמו שאמר בזוהר, זהו קן צפור. ונבנה ב"פ, פעם ראשונה בנאו שלמה בעצי ארזים ואלמוגים ואהלים זהו בכל עץ, או על הארץ רמז לבית שני שלא היה גדול כל כך כמו בנין בית ראשון, אפרוחים שהיו בבית ראשון צדיקים יותר מבית שני שנשאו נשים נכריות, וכן אז"ל בבית ראשון שמשו בו י"ח כהנים ובבית שני יותר משלש מאות כהנים, לזה דימה אותם של בית ראשון לאפרוחים ושל בית שני לביצים, ונשתלחה שני פעמים בשני חרבנין, אומרת כנסת ישראל להקב"ה אם אני נשתלחת בשביל עונותיהם של ישראל עכ"ז לא תניחם ביד האומות אלא הבנים תקח לך, עוד יש רמז במצוה זו התעוררות רחמים על כל העולם כמו שאמר במדרש רות, כי מתוך שהוא משלח את האם היא הולכת ודואגת ומצטערת על קנה ועל בניה והולכת נעה ונדה ורוצה להרוג את עצמה, ומרוב צערה השר הממונה על העופות מבקש רחמים מהקב"ה ואז הקב"ה מתמלא רחמים ואומר אם זה השר מבקש רחמים על מנויו, אני שאני רחמן וממני הם הרחמים לא ארחם על בני, אוי שהחרבתי את בתי והגליתי את בני, אז מתמלא רחמים ומרחם על כל העולם, מי גרם כל זה אותו שקיים מצות שלוח הקן, ולזה אמר למען ייטב לך ולא כתיב ייטיב לך אלא ייטב לך אותו ששלח הוא שהטיב לך, ותאריך ימים אין כתיב כאן אלא והארכת ימים, שמאריך ימים לכל העולמות, שמאריך הרחמים שהן כנוי לימים כי הלילות הם כנוי לדין, וזהו סוד אמרם לעתיד לבא יתארכו הימים:
<b>עוד</b> במדרש א"ר חייא אם הצפור שאין לה זכות אבות ולא שבועות ובריתות בנים מכפרים עליה, בני אברהם יצחק ויעקב שיש להם זכות אבות ושבועות ובריתות עאכ"ו שאם מת אחד מהם שהוא מכפר עליו לעתיד לבא ע"כ. א"כ לפי זה יהיה פירוש הפסוק וכן ואת הבנים תקח לך, כלומר אם מת לו בן שהוא מכפר על אביו לעתיד לבא שהוא עולם שכולו ערוך:
<b>עוד</b> במדרש שלח תשלח, אם קיימת מצות שלוח אני אשלח לך את המשיח שנאמר משלחי רגל השור והחמור, וממהר לך את אליהו הנביא שיבא שנאמר הנני שולח לכם את אליה וגו', ועוד כפל שלח תשלח ב' שלוחים אחת למשיח בן דוד ואחת לאליהו:
<b>עוד</b> במדרש שלוח הקן שכרה בנים שנאמר שלח תשלח וגו' ואת הבנים תקח לך., אמר הקב"ה אם אין לך בנים אני נותן לך וגו', בגמרא אמר ומה אם מצוה קלה שהיא כאיסר אמרה תורה למען ייטב לך והארכת ימים מצות חמורות שיש. בהם חסרון כיס עאכ"ו שאין קץ ולא ערך לשכרן. וכתב ה"ר בחיי ז"ל לא תקנו חכמים ברכה למצוה זו לפי שאינה מחוייבת כשאר מצות ואינו חייב לרדוף אחריה אלא אם יזדמן לו דרך מקרה שנאמר כי יקרא קן צפור וגו':
<b>כי</b> תבנה בית חדש וגו', סמך לשלוח הקן בנין בית חדש, לומר שלא ידאג לומר שבאכזריות עשה שהחריב בית אותו צפור אחר שטרח וקבץ ובנה, אמר לו הקב"ה אתה הרסת ביתה של צפור אתה תבנה בית חדש, לפי שחדשת וגרמת הרחמים לעולם שנתחדש ברחמים שנבנה ביום ולא בלילה שנאמר אמרתי עולם חסד יבנה שנאמר כי ששת ימים עשה ה', אתה תבנה בית חדש, ופעמים יקננו סמוך לתקרה ואולי כשיבא ליקח יפול ויאמר הלואי לא נתן לי בית, לזה אמר ועשית מעקה מיד כשהוא חדש קודש שיקננו, ועל זה אמרה המשנה האומר על קן צפור יגיעו רחמיך וגו' משתקין אותו, לפי שרחמיו ית' מגיעים לכל העולמות, ואין הכונה לעורר רחמים על הצפור אלא על ישראל לזה משתקין אותו:
<b>עוד</b> אמר כי תבנה בית חדש של עוה"ב שבזה העולם אין בו בנין של קיימא, ולא יהיה לו למי שבנאו כי מעשיו מכלין אותו ויניחנו לאחרים וכמה פעמים בונה ואינו דר בו, לזה אמר ביעקב ויבן לו בית לו לעצמו ואין לאחר עמו, רמז על הבית האמיתי של עוה"ב, ואמר ולא תשים דמים, אינו כבנין של זה העולם שצריך פזור דמים הרבה כמו שאז"ל ערי מסכנות שהן ממסכנות את בעליהן, אבל כאן בית של עוה"ב אין צריך דמים, ואמר ועשית מעקה שיעשה לו חזוקים שלא יפול שלא יתהה על המצות שעשה, שאם תהה הימים הראשונים יפלו או יעשה כנפל שלא בא לעולם, יפול הנפל כתיב, ואמר לגגך לפי שעיקר הבית הוא הגג, גגך באתב"ש בגימ' ת"ל שהוא הקבר, והוא בית נפש, נפש בגימ' תל שהוא הקבר, והמעקה הוא שלא יצטרך לקברים הרבה, כמו שאמר איוב קברים לי, אלא לגגך לבד, מעקה היא נוטריקין מתקיים על קדוש השם, שלא יעלה בדעתו שאבדו ימיו כי ה' עשהו בריה חדשה, כי יפול הנופל ממנו, ממנו היה שהוא גרם לעצמו על ידי חטאו, ומה שאז"ל ראוי היה ליפול מששת ימי בראשית, פירושו הוא שכפי חטאו ששת ימי בראשית הסכימו כולם למות מיתה זו, כמו שאמרו היושב בתענית בשבת קורעין לו גזר דינו של ע' שנה, הבן פירוש ע' שנה שהן ז' עליונות והם נקראין ששת ימי בראשית. וה"ר בחיי ז"ל כתב ענין המדרש הזה שאמר ראוי היה ליפול, כי כל הנבראים כולם נבראו בחפצם וברצונם והקב"ה הודיעם בראשית הבריאה כל עניניהם כולם וכל המקרים העתידים לבא עליהן, וכן הודיעם ימי חייהם ומיתתם היאך תהיה, וכן ענין מזונותיו אם בריוח ואם בצער, אם על ידי עצמן אם משל אחרים, וכן דרשו ז"ל כל מעשה בראשית לדעתם נבראו שנאמר וכל צבאם, והכל רצו וקבלו, ועל זה אמרו ראוי היה ליפול מששת ימי בראשית. ואעפ"כ יש לעשות ריחוק החזק ולא יקרב עצמו להיזק, כי אולי יתארכו ימיו ובאריכות הימים ירבו הזכיות, ואפילו שימות באותה מיתה שנגזרה עליו עכ"ז אינו דומה מי שזכיותיו מרובים למי שזכיותיו מועטים:
<b>לא</b> תזרע כרמך כלאים, לא תזרענו מדבר המונע, ופירוש כלאים כמו ויכלא הגשם, ואמר כלאים פירוש ב' מניעות כמו יד ידים, מניעה כאן ומניעה בכרם העליון. פן תקדש המלאה, תרגום אונקלוס דילמא תסתאב, ורז"ל אמרו פן תוקד אש, לפי שכל עשב ועשב וכל מין יש לו מלאך ממונה עליו, והממונה על הזרעים הוא פחות מהממונה על האילן, והממונה על הגפן הוא למעלה מן הכל, שהרי על פירות האילן אומר בורא פרי העץ. ועל היין אומר פרי הגפן, ושל חטה היא למעלה מכל מיני תבואה, א"כ כשאתה מחברם יבאו לידי קטרוג ומחמת הקטרוג תבא לידי מניעת המינין מן העולם, ויבא לידי יקידת אש, לפי שעברו על צוויין, זהו ותבואת הכרם, הכרם אין לו תבואה, התבואה היא בזרע שנאמר עשר תעשר את כל תבואת זרעך, ופי' ותבואת הכרם ר"ל התבואה מתקוטטת עם הכרם, וזה טעם שור וחמור שהשור הוא מלך בבהמות, והחמור הוא הפחות שבבהמות:
<b>עוד</b> לא תחרוש בשור ובחמור, רמז שלא יחשב ויספר וידבר בענין ב' משיחים. משיח בן יוסף שנאמר עליו בכור שורו, וחמור הוא משיח בן דוד שנאמר עליו עני ורוכב על החמור, כלומר שאינו בא במרוצה כמו הסוס, ופירוש תחרוש כמו לא תחרוש על רעך רעה, ובלשון גמרא רחושי מרחשן ספוותיה, שלא יחשוב וידבר בענין המשיח, כמו שאמר איתו חכם כשהיה רואה אותם מספרים בענין המשיח היה אומר במטותא מינייכו לא תרחקוניה, כי הוא יבא בהסח הדעת, לפי שהדור אינן ראויים והשטן יעכב, ולזה הוא רוכב על החמור, כי נתקצרו פסיעותיו. ולהסיח דעתו של שטן כדי שיאמר שאין לו לבוא על חמור שפל שבבהמות, וכן הוא אומר אם יתמהמה אחכה לו כי בא יבא, אמר בא יבא רמז על ב' משיחים:
<b>לא</b> תלבש שעטנז, מלה מורכבת שטן עז יעלה עליך ומזיקך, וכן אמר בזוהר מאן דמחבר לון אתער עליה רוחא דלא אצטריך ומטו ליה לבר נש לסטרא אחרא בישא, דא הוא לא יעלה עליך ההוא רוחא מסאבא קרבנא דקין מאי הוא פשתים קרבנא דהבל צמר לא דא כדא, רזא דכולא קין כלאים הוא ערבוביא דילה איצטריך סטרא אחרא ובמעהא דחוה אתבריאון תרין סטרין אילון ובגין דאתחברו כחדא לא אתיא מנייהו תועלתא לעלמא ואתאבידו ועד יומא דין סטרא דילהון קיימא, ומאן דאחזי בגרמיה עובדא דא דחיבורא דא אתער עליה אינון סטרין ולא יכיל לאתקיימא ושרי עליה רוחא אחרא דלא איצטריך וישראל בגין לאתערא עלייהו רוחא קדישא למהוי קדישין ואשתכח שלמא בעלמא דין ובעלמא דאתי, ולזה סמך גדילים תעשה לך לאתערא עלייכו קדושה, ולזה גדילים שמגדלים אותם ומעלים אותם וכאלו עשו עצמן, וזהו תעשה לך לך דייקא, גדלים בגימ' פ"ז, תשית לראשו עטרת פ"ז, סודו ה"ס א"ך, שהן אהי"ה אדני עם הכולל, על ארבע הם ד' יסודות, שבכל כנף וכנף יש בו י"ג חוליות וה' קשרים הם ח"י, שנותן חיות לכל יסוד ויסוד. גדילים וסמיך ליה כי יקח איש וגו' רמז כאן מעשה של אותו תלמיד ששמע על אותו זונה וכשנתקרב אליה באו הציציות וטפחו לו על פניו וכו', ואח"כ נתגיירה והיתה לו לאשה, ופרשו השמלה לפני זקני העיר, שכתב לה שמו ושם עירו ושם מדרשו, והביאה הכתב ונתנה אותו לרבו, היינו ופרשו השמלה לפני זקני העיר, וענשו אותו מאה כסף, הם אותם מטות ששה של כסף, ואחד של זהב, ושליש ממונה, שחלקה שליש למלכות ושליש לעניים ושליש לקחה לעצמה, ולשון כסף מלשון נכספה וגם כלתה נפשי, ואמר וענשו הוצרך לומר כן שאולי שנתבייש ולא יהיה רוצה לישאנה, או כמו שצוה רבי אל תשב על מטה ארמית דלא תנסוב גיורתא, וגם כן שלא יאמרו התלמידים שלקחה מחמת עושרה, לסלק כל זה מעליו הוצרך רבו לענשו שיקחנה, ולא די זה אלא שברכו ואמר לו תהיה לאשה, שתהא בת זוגו, מפני שעל ידו נסתלק מכשול מרבים שרבים היו נכשלים בה מחמת יפיה, הנה זה התלמיד שהיה צורבא מרבנן כמעט שהיה נכשל בה אילולי הציציות, והוצרך לברכה לפי שאולי היה זה נסיון ועמד בנסיונו, וברך גם כן לה שאמר ולו תהיה לאשה לא יוכל שלחה כל ימיו, לא בעוה"ז ולא בעוה"ב, לפי שנתגיירה לא מחמת שחשקה בו מחמת יפיו ולא מחמת עושרו אלא מחמת תורתו ומחמת המצות, הרי שעל ידי מצות ציצית נתגדל. אם כן גדילים תעשה לך שעל ידי הגדילים תעשה לך ממון הרבה. והיו המטות שבעה והספסלים ששה הם י"ג, רמז על היחוד שעתידה ליחד שם שמים, ולזה הביאתה עמה, והכל רמוז בתורה. והמעשה בא במנחות פרק התכלת (דף מ"ד):
<b>וברעיא</b> מהימנא פירש פרשה זו על משה רבינו ע"ה, כי יקח איש אשה זה משה, אשה אלו ישראל שנתמנה פרנס עליהם, והוציא עליה שם רע שאמר למה יחרה אפך בעמך, אנא חטא העם הזה חטאה גדולה., ופרשו השמלה, יפתחו יריעה של ס"ת וימצאו בה כתוב אלה אלהיך ישראל, לא אמרו אלקינו, וענשו אותו שנענש על ידם, ולו תהיה לאשה לא יוכל לשלחה כל ימיו, שהוא הולך עמהם בכל דור ודור, שנאמר דור הולך ודור בא וגו'
<b>ובמדרש</b> ובא אליה ושנאה, רבי יהודה אומר אם בא אליה לוקה ואם לא בא אליה אינו לוקה מכאן אתה אומר עבר אדם על מצוה קלה סופו לעבור על מצוה חמורה עבר אדם על ואהבת לרעך כמוך סופו לעבור על לא תקום ולא תטור, ועל לא תשנא את אחיך, וחי אחיך עמך עד שבא לידי שפיכות דמים, לכך נאמר כי יקח איש אשה ובא אליה ושנאה ושם לה עלילות דברים ע"כ. יש לשאול מה בא ר' יהודה ללמד אם בעל לוקה ואם לאו אינו לוקה זיל קרי בי רב הוא שנאמר כי יקח איש אשה ובא אליה וכן אמר את האשה הזאת לקחתי ואקרב אליה, ועוד אומרו עבר אדם על ואהבת לרעך היל"ל. עבר אדם על אהבת אשתו שנאמר והיו לבשר אחד סופו לעבור על אהבת חבירו, ועוד אומרו מכאן אתה אומר עבר אדם וכו' מהיכן נלמד זה. אלא רבי יהודה הרגיש שלא מצינו מלקות אלא על לאו שיש בו מעשה, ובמוציא שם רע לא יש לא לאו ולא מעשה, עד שבגמרא אמרו אזהרה למוציא שם רע מנין שלא ענש הכתוב אלא אם כן הזהיר, ואמרו מלא תלך רכיל, לזה אמר רבי יהודה אם בעל לוקה, שאחר שבעל נקראת רעך, שכן ארז"ל על לא תחרוש על רעך רעה זה שיושב עם אשתו ודעתו לגרשה, לזה אמר מלקות זה אינו לפי שהוא הוציא שם רע אלא סופו לעבור עבירה חמורה, ויותר טוב הוא שילקה זכאי ואל ילקה חייב, לזה התחיל ואמר עבר אדם על ואהבת לרעך כמוך, לפי שהאשה נקראת רעך כמו שאמר סופו לעבור על לא תקום ולא תטור, ועל לא תשנא את אחיך, ועל וחי אחיך עמך, ואע"פ שאין לוקין על אלו. וכן כתב הרמב"ם פרק י"ח מהלכות סנהדרין כל לאו שאין בו מעשה כגון הולך רכיל ונוקם ונוטר ונושא שמע שוא אין לוקין עליו. הכונה לומר שמוציא שם רע עובר בכולן, א"כ ראוי שילקה, ולא די אלא שסופו לבא לידי שפיכות דמים שמרוב השנאה יהרגהו, א"כ קודם שתרבה השנאה ייסרוהו, ולזה מאה כסף ולא חמשים כאונס ומפתה, כתב הרמב"ם ז"ל בספר המורה לפי שמוהר האשה הנזכר בתורה שנאמר מהר ימהרנה לו הוא חמשים כסף ולאיש הזה המוציא שם רע ורצה להפסידה כתובתה ולפוטרה בלא כלום לכך חייבתו תורה לשלם הכפל כענין שנאמר אשר ירשיעון אלהים ישלם שנים, הוא רצה להוציא עליה שם רע לכך ויסרו אותו, הוא רצה להפסידה כתובתה חמשים כסף לכך וענשו אותו מאה כסף, הוא רצה לבגוד בה ולשלחה לכך לא יוכל שלחה כל ימיו ע"כ:
ונתנו לאבי הנערה. למה לאביה ולא לנערה, לפי שהוציא עליה שם רע, נמס לבו בקרבו מפחד שמא אמת הוא הדבר וצריך לסקלה על פתח ביתו אנשי עירו, והוא לו לבזיון גדול וכמעט שפרחה רוחו, והאם היא יודעת באמת הדברים שהיא משמרתה, אבל האב העני אינו יודע, לזה יתנו לו מאה כסף כדי לסעוד לבו ולחזקו, ולא לאם ולא לנערה ולזה לאבי הנערה מלא כל נערה שבמקרא נער כתיב חוץ מזה, וגם הנערה היא מתחזקת לזה מלא שהיא שלימה והיא נערה ולא נער שדרכו לצאת, ובזוהר אמר כל כמה דלא קבילת עלה דכר נקראת נער כיון דקבילת עלה דכר נקראת נערה
<b>ואם</b> אמת היה הדבר הזה, פירש"י ז"ל בעדים והתראה. לא נמצאו בתולים לנערה, לנער כתיב שעשת מעשה נער, כי הזכר דרכו לצאת. והוציאו את הנער, היל"ל והוציאוה וסקלוה, את הנערה למה לי, לרבות את הבועל שהוא גם כן נסקל אחר שהוא בהתראה אלא שהוא נסקל במקום הנסקלים והיא נסקלת על פתח בית אביה, וכן וסקלוה כל אנשי עירה למה כל אנשי עירה, אלא כמו שיש בזוי לאביה כן גם כן יש בזוי לאנשי העיר, לומר בעיר פלונית נמצאת בתולה מאורסה שזינתה, וזהו מפריצות בנות העיר זהו כי עשתה נבלה בישראל לזנות בית אביה, היל"ל בבית אביה. וכן פירש"י ז"ל בית אביה בבית אביה, ולמה לא אמר בפירוש בבית אביה, לומר שבית אביה גרם לה הזנות אחר שהתרו בה וקבלה ההתראה ודאי מלידה ומבטן היא זונה, שאילי בשעת בעילה לא כיון להריון אלא לזנות, א"כ בית אביה שהיא תוכו גרם לה. לזה בשעת בעילה לא ירא הכונה לזנות וזהו ובערת הרע בקרבך מגופך, ולא תבעול כבהמה, אלא ובערת ובערת כתיב כלומר לא תעשה עצמך בער, לזה אמר מקרבך ולא אמר מישראל כמו שאמר בפרשה שאחר זו.
<b>כי</b> ימצא איש שוכב עם בעולת בעל, יאמר עם אשה בעולה. ועוד אמרו ומתו גם שניהם האיש השוכב עם האשה והאשה, מספיק שיאמר ומתו גם שניהם, ועוד גם מה הוא מרבה, אלא הזיוג הוא מאתו ית' שזווגם וחברם ית', ובא זה והפסידם בהפרידו אותם ומתו שניהם, הרג לאשה ולבעלה שנשאר חצי גוף, לזה ימות האיש השוכב עם האשה שהרג בעלה, והאשה גם כן הרגה שנפרדה ממנו. ורקאנטי ז"ל כתב ומתו גם שניהם האיש השוכב עם האשה והאשה, כבר הודעתיך כי סוד זווג האדם עם אשתו זיוג תפארת ישראל בכנסת עוזו, והמפריד ביניהם נקרא נרגן מפריד אלוף ופוגם למעלה, זהו סוד האיש השוכב עם האשה והאשה, רמז לשתי נשים לאשה של מעלה ולאשה של מטה, וכתב עוד ז"ל על פסוק ואם בשדה ימצא האיש את הנערה ז"ל, נתעוררו רז"ל בספר הזוהר על מה שכתוב בכל הפרשה נער חסר ה"א, הטעם כי הה"א רומזת לה"א אחרונה של שם והיא חסרה מן הנערה הזאת, אך ונתנו לאבי הנערה מלא כי היא בשלימותה, וזהו כי הוציא שם רע על בתולת ישראל, ורמז לכנסת ישראל, מכאן תבין עונש מוציא שם רע עד היכן מגיע קלקולו ע"כ. ובגמרא ערכין אמר גם שניהם לרבות את הולד שאין ממתינין לה עד שתלד כי מבטן ארור לא יצא ברוך:
<b>לא</b> יבא פצוע דכא וכרות שפכה בקהל ה' כתב הרב ריקאנטי ז"ל, הטעם כי נפסק מקורו ונהר יחרב ויבש, וכבר הודעתי סוד זווג האדם באשתו הוא סוד משפיע ומקבל, כד"א וצדיק באמונתו יחיה, שחיותו הוא להשפיע באמונתו, וכשאינו ראוי להוליד פוגם למעלה וכביכול כאלו מונע השפע מלבא בקהל ה', אבל מותר הוא בגיורת או ממזרת שאינן קרואים קהל ה', ואם ימנע מהם השפע אין בכך כלום כי הם מטעים ועומדים. וכתב עוד ז"ל וסוד לא יבא ממזר פירשתי, שסוד ביאות האסורות הנשפעות מרוחא מסאבא, ועל כן קראוהו ז"ל מום זר, והנה הוא כטעם לא תתחתן בם. מוסף. על זה יש לך לדעת כי כשהזרע נמשך בטומאה אין זרע אמונים באה שם, כד"א זורו רשעים מרחם, וכתיב בה' בגדו כי בנים זרים ילדו, וההפך בטרם אצרך בבטן ידעתיך:
<b>ובמדרש</b> רות מאן דעייל ברית קדישא ברשו אחרא עליה כתיב בה' בגדו כי בנים זרים ילדו ולית קנאה קדם ה' בר דא דעייל ברית קדישא ברשו אחרא, וארז"ל לא דיין לו שעושין סלע שלי פומבי, אלא שמטריחין אותי לצייר צורת ממזרים. פי' זה המאמר כי כבר רמזתי לך כי נפשותיהם של ישראל ממקור הקדושה שנאמר קודש ישראל לה', ואומר ממזרח אביא זרעך, ואומר ממנו פריך נמצא:
ועל כן קראם בנים שנאמר בנים אתם לה', ואמר שעושין סלע שלי פומבי, הברית שנתן לנו השי"ת נקרא חותם וצאצאיו חתם באות ברית קודש, והסיר מהם כחות הטומאה בסוד המילה והפריעה, והנה הסלע הזה הוא מטבע וסלע של הקב"ה, ולא די לרשעים שטמאוהו בביאות אסורות והכניסו בכחות הטומאה וזייפו חותמו של מלך, אלא שהטריחוני לצייר צורת ממזרים, כלו' שבמקום שהיה לו להכניס נשמה טהורה חצובה מרוח קדשו הצריכוהו להכניס שם רוח הטומאה:
<b>וסמך</b> לו לא יבא עמוני ומואבי בקהל ה', כי הם ממזרים, וארז"ל עמוני ולא עמונית שנאמר על דבר אשר לא קדמו אתכם מי דרכו לקדם האנשים, ולא הנשים, ועוד שבנות לוט היתה כונתם לטובה בחשבם שנהפך כל העולם כולו ולא תהו בראה, אבל אביהן היה לו ליזהר ולא נזהר, כמו שאז"ל למה נקוד על ובקומה לומר בשכבה לא ידע אבל בקומה ידע, והיה לו ליזהר שלא לשתות יין ליל שני, לזה עמוני ולא עמונית שלא בא להם הממזרות מצד הנקבות שהן כיונו לטובה, אבל בא להם מצד הזכר, וכן אמר בגמרא דרש רבא מאי דכתיב את נפשע מקרית עוז ומדינים כבריח ארמון, אח נפשע מקרית עוז זה לוט שפירש מאברהם, ומדינים בבריח ארמון שהטיל בריחים לארמונו לא יבא עמוני וגו', הרי שתלו בו הדבר. וכן א"ר יצחק מאי דכתיב לתאוה יבקש נרדף זה לוט, ובכל תושיה יתגלע שנתגלה קלונו בכל בתי מדרשות ובכל בתי כנסיות, בבתי כנסיות דכתיב לא יבא עמוני, ובבתי מדרשות דתנן עמוני ולא עמונית, עמוני ומואבי אסורין לבא בקהל ואיסורן איסור עולם, הרי גם כן מכאן שתלו בו הדבר:
<b>אשר</b> שכר עליך את בלעם. בלע עם. לעיל בממזר לא אמר לעולם ובעמון ומואב אמר עד עולם, לזה אמר מלבד הטעם הטענה של הקידום יש עוד טענה אחרת חזקה יותר מזו ואיזו היא אשר שכר עליך, לזה על ואשר תלשא לומר טענה גדולה להרחיקם לעולם, לפי שרצו לקלל את ישראל קללה עולמית אילולא רחמיו שנאמר ויהפוך ה' וגו', לזה ירוחקו הם לעולם, ולפי שזו הטענה של ואשר שכר הוא למואב שהם שכרו לא לעמון, לזה אמר לא תדרוש שלומם, כלו' לא תהפך בזכותם לבקש להם זכות על בני עמון, ולזה שלמם וטבתם כתיב. וכתב הרמב"ן ז"ל הרחיק הכתוב ב' האחים האלה שהיו גמולים מחסד אברהם שהציל את אביהם ואמם מן החרב והשבי ובזכותו שלחם השי"ת מתוך ההפכה, והם חייבים לעשות טובה עם ישראל ועשו עמהם רעה, האחד ששכר עליהם בלעם בן בעור והם המואבים, והאחד שלא קידם בלחם ובמים, והנה עמון הרשיע בזה יותר, כי המואבים כאשר ידעו שהוזהרו ישראל שלא יתגרו בם הוציאו להם לחם ומים, ועמון לא אבה לעשות כן, לזה הטעם אשר לא קדמו אתכם כאשר קדמו אחרים, ולכך הקדים הכתוב עמון והקדים להזכיר חטאו ופשעו על דבר אשר לא קדמו, אחר כך הזכיר מואב וחטאתו, זהו ואשר שכר עליך ע"כ. א"כ על דבר אשר לא קדמו אתכם בלחם ובמים לזה נאסר עלינו לתת להם אשה, שהאשה נקראת לחם שנאמר כי אם הלחם אשר הוא אוכל, עוד על דבר אשר לא קדמו אתכם בלחם וגו' בצאתכם ממצרים, לומר מאחר שהם קרובים לאברהם והוא היה מאכיל פתו לכל עובר ושב מן הראוי הוא מאחר שזרעו הלכו לפרוע חובו של כי גר יהיה זרעך, מן הראוי היה לקדם לזרע שבאים מהשביה לחם ומים, והם שכחו הקורבה כן אתם לא תקרבום:
<b>לא</b> תתעב אדומי, לא תתעב מצרי. שמא יעלה בדעתך לומר אלו על דבר שלא קדמו נתרחקו מצרים שטבעו בניהם בים ואדום שיצא בחרב לקראתם עאכ"ו א"ל הקב"ה לא מחשבותיכם מחשבותי, מצרים היו שלוחי ההשגחה של גזרת וענו אותם ת' שנה, ואע"פ שהפליגו לעשות יותר מהגזירה, עכ"ז עשו להם אכסניא, לא תהיו כפויי טובה שאין הקב"ה מקפח שכר כל בריה אפילו הרשעים וכל שכן הצדיקים, ומה שהרחיק דור ראשון ושני, לפי ששני פעמים גזר הריגת בניהם של ישראל, פעם ראשון שאמר להחיות אם בן הוא והמתן אותו, ואח"כ גזר ואמר ויצו פרעה לכל עמו כל הבן הילוד היאורה תשליכוהו, ואדום גם כן יצא לקראת יעקב בחזרתו מלבן להרגו, ואילולא הקב"ה ששמע תפלתו והבטחתו היה הורגו, ופעם שנית שאמר פן בחרב אצא לקראתך, ובן נח נחשב לו המחשבה כמעשה, לזה נתרחקו בניו דור ראשון ושני. ורז"ל למדו מכאן שגדול המחטיא את חבירו יותר מן ההורגו, שהרי מואב החטיא את ישראל נתרחקו ומצרים ואדום שרצו להרוג ישראל נתקרבו, שההורגו הורגו מן העוה"ז והמחטיאו מחטיאו מן העוה"ז והעוה"ב:
<b>מצאתי</b> כתוב לא תתעב מצרי בלשון יחיד רמז על פרעה שהרהר תשובה ונצול ומלך על נינוה, וחרה ליונה על שלא נהפכה ואמר טוב מותי מחיי, על זה רמז כאן לא תתעב מצרי שלא יהא מתועב בעיניך, כי גר כבר נתגייר ועשה תשובה ע"כ:
<b>כי</b> תצא מחנה על אויביך, לא אמר למחנה או במחנה, רמז על מחנה שכינה כמו שאומר כי ה' אלהיך מתהלך וגו' תרגם ארי ה' אלהך שכינתיה מהלכא בגו משריתך, והיא יוצאה ונלחמת מלחמותיהם של ישראל והם אינם יודעים, כמו שעשה בחזקיהו כשבא סנחריב והוא היה ישן במטתו והקב"ה שלח מלאכו ונלחם עמו, שנאמר ויצא מלאך ה' ויך, לזה לא אמר כאן כי תצא למלחמה, שהוא אינו יוצא, לזה ונשמרת מכל דבר רע, שלא יניחך וילך ויבא עליך האויב פתאום בלא ידיעתך, ופירוש כי הוא דילמא, שהוא אחד מד' לשונות של כי דלמא תצא מחנה המלאכים להלחם ואין אתה יודע, לזה תכין עצמך שלא יראה שום דופי ובפרט מלשון הרע, אז"ל משל לנכה רגלים שהיה מרעיש את המדינה אמרו אילו היה שלם מה היה עושה, כך הלשון והוא מחותך ומונח בין שתי חומות והוא מרעיש את העולם שהוא כאן וזורק חצים לאספמיא, אילו היה שלם והיה בחוץ מה היה עושה, אמר הקב"ה מכל הצרות הבאות עליכם אני אציל אתכם, אבל בלשון הרע הטמן עצמך ואין אתה מפסיד, משל לעשיר שהיה לו אוהב אחד בן כפר הלך לשאול בשלומו והיה שם כלב שוטה שהיה נושך וממית את הבריות, אמר אותו עשיר לאוהבו, בני אם אתה חייב לשום אדם אני פורע ואל תתחבא ממנו אבל אם ראית אותו כלב שוטה תתחבא ממנו שאם נושכך איני יודע מה לעשות לך, כך אמר הקב"ה בשש צרות יצילך ובשבע וגו' בשוט לשון תחבא ע"כ במדרש:
כי יהיה בך איש אשר לא יהיה טהור, יאמר כי לפי שלא היה לו פרישות וטהרה פגעה בו לילית שהיא שולטת בלילה ונקרה עמה ובא לידי קרי, שאילו היה בו טהרה לא היה בא לידי כך, א"כ מעין שיש בידו אירע לו כן, לזה יצא אל מחוץ למחנה וגלות מכפר עון, ולא יבא אל תוך המחנה שלא ילך ויחזור. מיד אלא ישב מופרש ומובדל כל היום כולו כדי שיחשוב ויבין מה עון בידו ויישוב ממנו, וכבוא השמש יבא, לפי שהשמש מלבנת ומטהרת וזה טימא עצמו או מחמת הרהור או מחמת שום עון לזה אין לו פנים לבא בעוד השמש אלא לאחר ביאת השמש, כמי שהוא מתבייש ובא בהחבא ואחר טבול, וכתבו ז"ל שחסידים הראשון מתענים מטומאת קרי ארבעים יום כנגד יצירת הולד או ב' ימים וב' לילות רצופים להתיש אותה הנאה שקבל, ולמחות אותו זרע שקבלה ממנו לילית שלא יעשה ממנו שום בריה כגון רוחין ושדין ויצאו לקחת נחלה מאביהן
<b>ויד</b> תהיה לך מחוץ למחנה וגו'. יאמר אם תרצה שיהיה לך יד ושם, לא על בני אלא חוץ לשער עמי זהו שאמר ויצאת שמה חוץ, ויתד תהיה וגו' הצריכוהו לכסות צואתו, ומנין היה להם צואה והלא המן היה נבלע באיברים שנאמר לחם אבירים לחם שנבלע באיברים, אז"ל לאחר שסרחו ואמרם ונפשנו קצה בלחם הקלוקל, שהיה קל ביותר לזה קלוקל, זהו את צאתך, אתה גרמת לה להיותה צואה, ויש אומר ממה שהיו מוכרים להם תגרים עמים ולמה הצריכם כסוי כי אדרבה יותר טוב שיסתכלו בה, כמו שאז"ל ג' דברים צריך אדם להסתכל בכל יום, ואלו הן כשנכנס לבית הכסא לומר ראה שדרכך כדרך בהמה, ובשעת ההקזה לומר שבשר ודם אתה, וכשעומד על המת לומר ראה סופך ואחריתך, א"כ למה הכסוי, אלא הם היו בעצמך ממעמד הר סיני בחזקת מלאכים והם בחזקת שה' לקחם לו לעם קדוש, ובראותם שדרכם דרך בהמה יתיאשו מהשגחתו ית', לזה אמר וכסית את צאתך, לא אמר וכסית צאתך אלא את צאתך, סברתך וצאתך, לזה הצריך הכסוי לגדולים, ולא לקטנים שאין נראה בהם דרך בהמה, דאמר מר ויד תהיה לך ויבאר שמה בקטנים, ויתד תהיה לך בגדולים. כי ה' אלהיך מתהלך בקרב מחנך להצילך, להיותו צל על ראשך, ולתת אויבך לפניך, הוקשה לרז"ל אם ימסור אויביו לפניו מה צורך בהצלה, לזה אז"ל להצילך להיותו צל על ראשך, וכן לרוקן נכסי המצרים ולתת לך, כד"א ונצלתם את מצרים, ובזה יתישב לך אומרו ולתת אויביך לפניך, כי היל"ל ולתת אויביך בידך מאי לפניך, אלא הכונה על נכסיהם:
<b>ולא</b> יראה בך ערות דבר, במדרש מה כתוב למעלה מן הענין לא יבא ממזר לא יבא עמוני ומואבי בקהל ה', בא הכתוב ללמדך שכל מי שאינו ראוי לבא בקהל לא יצא למלחמה, א"ל הקב"ה בני הוו זהירין שלא יהיו עמכם בני אדם שיש בהם עבירות ע"כ. אם כן פירוש ערות דבר הם בני אדם שהן ערוה, לא מחמת קורבה כגון אמו ואחותו ובתו אלא על דבר, שהוא על דבר שלא קדמו, וכתב במדרש הביאו הילקוט, ז"ל ד"א ויתד תהיה לך על אזניך בסוד ובלשון נקייה נאמרו דברי תורה, לא תשב בלא אשה משם יראה, וכן פרק קמא דכתובות דרש בר קפרא מאי דכתיב ויתד תהיה לך על אזניך לומר שאם שמע אדם דבר שאינו הגון יניח אצבעו באזניו והיינו דאמר ר' אלעזר מפני מה אצבעותיו של אדם דומות ליתדות שהם משופעות שאם ישמע אדם דבר שאינו הגון יניח אצבעו באזניו, ותאנא, דבי ר' ישמעאל מפני מה אוזן כולה קשה ואליה, רכה שאם ישמע אדם דבר שאינו הגון יכוף אליה לתוכה, ותנו רבנן אל ישמיע אדם לאזניו דברים שאינם הגונים מפני שהם נכוים תחלה לאיברים, ואמר ישמיע ולא אמר ישמע, לפי שהשמיעה אינה ברשותו שפעמים שומע דברים שלא היה רוצה לשמעם, אלא ישמיע שיכוון להם לשמעם:
<b>לא</b> תסגיר עבד אל אדוניו, כתרגומו לא תמסר עבד עממין לרבוניה, כפירש"י ז"ל אפי' עבד כנעני של ישראל שברח מחוצה לארץ לא ימסרנו לרבו ואם לא יבא רבו לא"י כופין אותו לשחררו, ותרווייהו איתנהו לא תסגיר עבד אל אדוניו כתרגומו, אשר ינצל אליך מעם אדוניו כפירש"י ז"ל, ולזה אדוניו אדוניו ב"פ, שני מיני אדנות. ומכאן לבעל תשובה שאין הקב"ה מוסרו ביד המקטרגים עליו אלא הקב"ה חותר לו חתירה מתחת כסא הכבוד ומושיבו עמו, כמו שאז"ל במקום שבעלי תשובה עומדין אין צדיקים גמורים יכולין לעמוד, זהו עמך ישב בקרבך במקום אשר יבחר בטוב לו:
<b>לא</b> תהיה קדשה, כתב ברקאנטי ז"ל, וטעם לא תהיה קדשה ולא יהיה קדש, תבין מסוד לא יבא ממזר כי כשאדם עם אשתו בטהרה ובקדושה ובצניעות רומז לייחוד עליון וגורם ברכה ושפע מן הבריות לשכינה ועושה שלום למעלה ולמטה, אמנם אם מתיחד עם הקדשה גורם שהשפע העליון יבא לסטרא אחרא שהיא הקדשה ומביא כחות הטומאה לעולם. מוסף על זה יש לך לדעת מאמר רבותינו ז"ל ארבעים יום קודם יצירת הולד בת קול מכרזת ואומרת בת פלוני לפלוני וכו', ולפעמים יש שאינו זוכה בבת זוגו לעולם ולא יתחברו לעולם זה בזה, ויהיה הוא קדש והיא קדשה ותתפרד חבילתם לעולם, ודע כי בעת יצירת האדם הקב"ה מזמין לו בת זוגו, אם זוכה מוצא מציאתו שנאמר מצא אשה מצא טוב, ולפעמים אינו זוכה בה עד שתנשא לאחר קודם ואח"כ זוכה בה, ולפעמים אינו זוכה בה לעולם זהו סוד הקדשה והקדש, ורז"ל למדו שלשה כתות אלו מפסוק אלהים מושיב יחידים ביתה מוציא אסירים בכושרות אך סוררים שכנו צחיחה, הזוכה בבת זוגו תחילה עליו נאמר אלהים מושיב יחידים ביתה, ומי שאינו זוכה בה עד שתנשא לאחר עליו נאמר מוציא אסירים בכושרות, כלו' בבכיה ובשירות, כי צריכה להתאבל על הראשון ולבכות עליו קודם הנשאה לשני דוגמת בת שבע על אוריה, ומי שעונותיו גרמו שלא ישאנה לעולם, עליו נאמר, אך סוררים שכנו צחיחה. ויש להתבונן על המתים קודם זווגם מה יהיה מבת זוגם הנגזרת להם. תשובה אם נתגלגלו אין דרך לשאלה זאת, כי כבר זכו בחלקם בראשונה ובשנייה לא הקדימו ברחמים לחטוף כבני בנימין, ואם היו חדשים היו מכת אך סוררים שכנו צחיחה, ובת זוגם נחטפת לאותם שנתגלגלו, והבאים בגלגול וגם אותם שזכו בחלקם ונפרדה חבילתם, יחטפו כבני בנימין אף הן מן החדשות או מן הישנות ע"כ:
<b>לא</b> תביא אתנן זונה, סמך ללא תהיה קדשה, לומר שמא תאמר אותה קדשה לעשות תשובה ולעשות ממה שהרויחה נדרים ונדבות, כמו שעשה אותה זונה שכתבנו לעיל על פסוק גדילים תעשה לך שנתנה שליש לעניים, לזה אמר ולא תביא. לעניים אפשר אבל לבית ה' לא תביא, ואמר בית ה' אלהיך ולא אמר לבית ה', אפשר שיובן זה מאותו מעשה דפ' קמא דע"ז ת"ר כשנתפס ר' אליעזר למינות משם יראה, לזה אמר בית ולא אמר לבית לא כמו שאמר המין לעשות לבית הכסא, ואמר גם שניהם לרבות שני אתננים כמו שאמרו רבנן, או רבוי גם לרבות פירוש המין ופירוש רבנן. ורקאנטי ז"ל פירש למה שאמר בית ולא לבית, ז"ל ויש לפרש עוד שרמז הכתוב שישמרו המדה הנקראת בית ה' הרומזת לכנסת ישראל בטהרה ובקדושה ולהשפיע אליה צינורות החסד והרחמים, ולא תינק מאתנן זונה ומחיר הכלב סוד הנחש שהטיל זוהמא בחוה העליונה כד"א ותבאו ותטמאו את ארצי ונחלתי שמתם לתועבה, ע"כ:
<b>עוד</b> גם שניהם לרבות חלופי חליפין של אתנן ושל מחיר כלב, לפי שהכלב הוא מכח סמאל, הוא שאמר דוד מיד כלב יחידתי, ומקומו היא ארץ גזרה ארץ מלחה לא תשב, ותועבה גדולה הוא השסת כלב בבת מלך והבן, לזה סמך לא תשיך לאחיך לא תהיה נושך ככלב, מחיר כלב בית, ס"ת רבת, לומר שמי שלוקח רבית כאילו אכל מחיר כלב שהרבית הוא שנותן שוחד שלא יגוש אותו, והוא מכת סמאל שלקח שוחד ונתעוירו עיניו, לזה אז"ל שהוא מלא עינים, לזה יש לו עינים הרבה שכל מה שהוא לוקח שוחד מסממים אותם עינים וצריך לאחרים, ואותם עינים אחרים כבר אמרנו שהם מעבירות שאדם עושה, שכשעושה העבירה לא שת לבו למה שאמר התנא דע מה למעלה ממך עין רואה והוא אומר מי רואני, ובשעת המיתה מראה לו העין שחשב שאינה, במנין העבירות שעשה. לא תשי"ך בגימ' וזה הוא סמיות העינים. ובפרק איזהו נשך תניא רבי יוסי אומר בוא וראה כמה סמיות עיניהם של מלוי ברבית, ועל זה רמז איוב ואמר לא תשורני עין רואי, וכן אמר הקב"ה אתה לקחת מאחיך נשך אחד אני אקח ממך שלשה, נשך כסף שיתחסר כספך, נשך אוכל שיתחסר אכילתך, שתתאוה לישוך הפרוסה ולא תוכל, נשך כל דבר, אפילו הדבור לא תוכל, ובר מינן ימות בלא ודוי או מיתה פתאומית, לזה ג"פ נשך. עוד נשך נשך נשך ישך בגימ' תשקר באמת עם ג' מלות, עוד נשך בגימ' לשם, כביכול לשם אתה נושך, כי זה הביאו הקב"ה בנסיון או מחמת עון והעני ואתה בא ומלוה לו ברבית ונושכו לו אתה נושך כביכול למעלה, ואילו לא היית מלוה לו ברבית הייתי מתמלא עליו רחמים ובראותי שבן אדם ריחם עליו כ"ש אני. כבר אמרנו שהרבית הוא כמו השוחד ושחד בגימ' יב"ש, שעצמותיו יבשים ואינם חיים בתחיית המתים, כדאיתא פרק ר' אליעזר בענין עצמות היבשות דיחזקאל, מתים שהחיה יחזקאל ששים רבוא היו וכולם עמדו על רגליהם חוץ מאדם אחד אמר הנביא אל הקב"ה רבש"ע מה טיבו של זה א"ל בנשך נתן ומרבית לקח חיו לא יחיה, לא יחיה בתחיה זו, לא יחיה בתחיית המתים. אמר לא תשיך אחיך ואח"כ אמר ולאחיך לא תשיך, רז"ל אמרו לעבור עליו בשני לאוין, עכ"ז למה אמר קודם לא תשיך לאחיך ולבסוף הקדים אחיך שאמר ולאחיך לא תשיך, אלא אמר קודם ל תשיך כלו' לא תביט אל מתיקות הנשך ותקדימו על האחוה ותאחר האחוה וא"כ לא תביט אל האחוה כי אב אחד לכולנו, ובזה תאחר ולא תבא לידי נשך. זהו שאמר ולאחיך אם אתה תביט ותבין שהוא אחיך לא תשיך, ודאי לא תשוהו לכותי שנאמר בו את הנכרי תשיך. וכתב בחיי ז"ל נקרא הרבית נשך, מלשון אם ישוך הנחש בלא לחש להורות כי כמו שארס הנחש נכנס מן הנושך באיבריו וגידיו כן עונש האיסור נכנס בממונו של מלוה ברבית ע"כ. למען יברכך ה', אתה רוצה ליתן ברבית כדי שיתברכו נכסיך הקב"ה יברכך בכל משלח ידיך, אם תאמר עד שאטרח ואעשה מלאכה והרבית בא בלא טורח כדאמרה ליה ההיא מטרוניתא פניך דומים למגדלי חזירין ולמלוי ברבית לפי שהיו פניו צהובים, לזה אמר יברכך ה' בכל משלח ידיך, לא כמו שאמר במקום אחר בכל מעשה ידיך אשר תעשה אלא אמר כאן בכל משלח ידך על הארץ כלו' בלא עשיה ובלא טורח לבד שתשלח ידיך על הארץ ותקח עפר דרך משל יהיה זהב, לומר בלא טורח לבד שתשלח ידך כמו אותו מעשה דר' חנינא בן דוסא שא"ל ובלבד שתתן ידך עמנו, על הארץ לפי שא"י היא תחת ידו של הקב"ה, ובידו היכולת לעשות עפרות זהב, ועפרות זהב לו, לו היכולת לעשות כן, אבל בחוצה לארץ אי אפשר כי היא נתונה לשרים ואין ביד השר לשנות הטבע:
<b>כי</b> תדור נדר לה' וגו'. יאמר אם אירע ונדרת, כי יותר טוב שלא תדור אבל הואיל ונדרת חלה הקדושה על דבר הנידר, כי הגע עצמך אם היית מבטיח להגמון אחד או שר אחד לתת לו שום דבר ודאי שתבקש לתת לו מה שהבטחתו ואם לא תתן לו ודאי שתהיה איבה בינך לבינו לעולם לא תשכח, כ"ש וק"ו לממה"מ הקב"ה, זהו לה' אלהיך:
כי דרוש ידרשנו, פעם ושתים ועדין זה החטא קיים, זהו והיה בך חטא, או כמו שאז"ל ואחר נדרים לבקר, ואיחור נדרים לבקר, שפינקסו נפתחת, ואם נפתח פינקסו ודאי שישאר לו עליו, זהו והיה בך חטא, כי ההפרש שיש בין נדר לנדבה, הנדר האומר הרי עלי קרבן חייב באחריותו, א"כ אמר כי תדור נדר חל עליו הנדר ונתחייב בו והוא לה' אלהיך וחייב באחריותו, ועכ"ז דרוש ידרשנו ה' מעמך אף ע"פ שתשלמו, זהו והיה בך חטא. מי הביאך לידי כך הנדר אילו לא נדרת לא היה בך חטא, לא באתה לידי כך:
<b>מוצא</b> שפתיך תשמור, יאמר אפילו לא יהא אלא מוצא שפתיך לבד היה לך לשמרו כ"ש אשר נדרת, וכ"ש וק"ו לה' אלהיך, וכ"ש שהיה נדר שאם תאחרנו אולי תכשל בו שתהנה ממנו, לזה לא תאחרנו בבית. ואם הוא נדבה שאינו חייב באחריותו עכ"ז לא יהיה אלא דבור אתה צריך לקיימו, כי מי שחוזר בדבורו אין רוח חכמים נוחה הימנו ואם נתן הדמים וחזר בו הוא חייב מי שפרע, ואתה נתתה, ומה נתן, מה שהוציא הדברים מפיו נשתעבד הפה, זהו אשר דברת בפיך, כי ודאי הדבור בפה בפיך למה. וכתב רבינו בחיי ז"ל פרשת מטות על דרך הסוד נדר מלשון דירה, דרש כתיב דרש על מה שעבר שנדר, ידרשנו על העתיד, עוד דרש הוי"ה, ידרשנו אלהיך דיינך, והבן. עוד דרש על שאר נדרים, ידרשנו על הצדקה, שאר נדרים אינו עובר עד שיעברו עליו ג' רגלים אבל הצדקה עובר עליה לאלתר, כן אמר רבא בגמרא ר"ה פרק קמא:
<b>ומצאתי</b> כתוב שאם נדר יום שבת צריך לתת יום ראשון קודם שיעברו ל"א שעות זהו לא, שאם עבר ל"א היינו תאחר:
<b>עוד</b> דרש ידרשנו, ב' דרישות אחת על השבועה שהשביעוהו בעודו בבטן אמו, ואחת על של עכשיו, ועל זה רמז ועשית כאשר נדרת זו של הבטן, וקראה נדר לפי שהוא מקבל עליו שאם יצא בשלום מהבטן, ואז אין לו פה כי פיו סתום, אשר דברת בפיך, זהו אחרי צאתו שאם יקיימנו הקב"ה מכתירו שכן אשר דברת בפיך, ס"ת למפרע כתר, אז"ל בפיך זו צדקה וכה"א יצא מפי צדקה, וכתב רבינו בחיי ז"ל על דרך הסוד מוצא שפתיך כנגד פי ה', בפרשת מטות משם יראה:
<b>עוד</b> ועשית כאשר נדרת לה' אלהיך, זה נדר שבינך למקום, אשר דברת בפיך, זה נדר שנדר ברבים. וכמה הפליגו ז"ל בנדר שנדר ברבים שאמרו בעון נדרים גשמים נעצרים שנאמר נשיאים ורוח וגשם אין וגו':
<b>שמעתי</b> על, פסוק ואם נבלת בהתנשא, פי' נבלת מלשון עייפות ויגע מלשון נבול תבול, יאמר אם תמצא עצמך עיף ויגע שירדת מנכסיך תדע למה בהתנשא שהיית מתנשא ונודר ברבים ולא היית נותן ולכך ירדת מנכסיך ואתה צריך ללוות, וזו היא סמיכת הפרשה, לא תשיך לאחיך, והתיקון הוא שקודם שתדור יהיה מוכן בידך לתת, זהו ואם זמות, פירוש חשבת לידור, יד לפה, פירוש, שיהיה בידך קודם שתוציא בפיך, ואם לא תחזור בך תרד עד שתהיה פועל, דסמיך ליה כי תבא בכרם רעך ואז"ל בפועל הכתוב מדבר, חזר בו מוטב ואם לאו סופו שיגרש אשתו דסמיך כי יקח איש וגו' וכתב לה ספר כריתות, ואם לא חזר בו סוף שתמות אשתו דסמיך ליה כי יקח איש אשה חדשה, או ימות במלחמה, ואם לא חזר בו סופו שממשכן כליו דסמיך ליה לא יחבול ריחים ורכב וגו' וקרי ביה יחבל, ואם לא חזר בו סופו ללקות בצרעת דסמיך ליה השמר בנגע הצרעת, במשנה תורה דרשינן סמוכים, ואם לא חזר בו סופו שבאין ב"ד ולוקחין כל מה שיש לו ונותנין לבעלי חובו ויקחו אפי' הבגד שמתכסה בו, דסמיך ליה כי תשה ברעך ואם עני הוא לא תשכב בעבוטו, ואם לא חזר בו סופו שעושקין שכרו דסמיך ליה לא תעשוק שכר שכיר עני וגו', ואם לא חזר בו בניו מתים דסמיך ליה לא יומתו אבות על בנים איש בחטאו יומת, כשנעשה איש אבל כשהן קטנים מתים, כאמרם בעון אבות בנים מתים שנאמר וחבל את מעשה ידיך, ע"כ:
<b>כי</b> תבא בכרם רעך, אז"ל בפועל הכתוב מדבר. רמז על האדם שהוא בזה העולם כפועל כמו שאז"ל על פסוק ופניתי אליכם, משל למלך ששכר פועלים, כדאיתא במדרש, כי האדם הוא בעוה"ז פועל לקבל שכרו לעוה"ב, כי לזה הכונה היתה ביאתו לזה העולם. כי תבא בכרם, זה העולם נקרא כרם שנאמר כרם היה לידידי בקרן בן שמן, רעך זה הקב"ה שנאמר רעך וריע אביך אל תעזוב, וכמו שהכרם יש בו ענבים לבנים וענבים שחורים, כן זה העולם מתנהג במדה"ד לרשעים ובמדת הרחמים לצדיקים, ועל זה רמזו ז"ל הרואה ענבים בחלום לבנים טוב לו שחורים רע לו. ומיבשים ועושין אותם צמוקים, רמז על שכר העוה"ב, ועושין מהם יין, רמז על יין המשומר בענביו, ושכרן ע"י קיום מצות עשה ומצות לא תעשה שהן רמז לענבים שחורים ולבנים. ואכלת ענבים, בגימ' עקב, רמז על שכר עוה"ב שהוא לבסוף כמו העקב שהוא סוף הגוף, ולשון עקב מצאנו בשכר המצות, עקב אשר שמע אברהם, בשמרם עקב רב, ואצרנה עקב:
ואל כליך לא תתן, כלומר שלא יעשה המצות לשום פניה בעולם, שלא ילבישם חומריות וישארו בזה העולם ולא ילכו עמך לא הן ולא שכרן, כי אין גשמיות למעלה שנאמר ויכלא הגשם מן השמים. כנפשך שבעך, כלו' לשובע לנפש לא אחר הגשמות כמ"ש וכתב לה ספר, ויניחנה עד בוא חליפתו, ואם מצא בה שום ערוה מהעריות שהוא חייב עליהן כרת הוא נכרת ממנה זהו כריתות, ויצאה והלכה שהולכת נעה ונדה עד שתבא פעם שנית לאיש אחר ושנאה, ובאה פעם שלישית, ושנאה האיש האחרון לא אמר האיש האחר אלא האחרון בה' הידיעה שהוא השלישי, וכתב לה וגו' ושלחה ג"כ עד שיבא אחר ויגאלנה, שלא נתקלקלה כל כך, ושנאה, לא אמר שמצא בה ערות דבר, לזה תהיה משולחת. אמנם אם גרמה לו מיתה ע"י העבירות שעשה שהגשימה לנשמה עד שטעמה טעם מיתה, לא יוכל בעלה הראשון לפי ששני הגלגולים הוא להחזיר אבידה לבעלה, ואם גרמה לו מיתה לא יוכל לשוב לקחתה, וצריכה שתבא ע"י כמה גלגולים, ועליהם אמר קהלת ובכן ראיתי רשעים קבורים קברים כתיב, שנקברו כמה קברים פעם ושתים ושלש, וממקום קדוש יהלכו שנתרחקו מהקדושה, וישתכחו בעיר וקדיש, שישתכחו עד בא חליפתם ומעפר אחר יצמחו:
<b>כי</b> יקח איש אשה חדשה, שזכה לנשמה חדשה שאינה מגולגלת, לא יצא בצבא כמו ויצבאו על מדין שהיא מלחמת היצר, כדי שלא תתרעם לומר לזה הוצאתני, ולא יעבור עליו לכל דבר שלא יעבור עליו אפילו הרהורי דברים, נקי יהיה לביתו שנה, שהיא שנ"ה יום שהיא שנת הלבנה לשמחה, לפיכך כשבאה ועברה עליה שמחה, לפי שבביאתה מלמעלה כמה עדונין וכמה רוחין הביאה עמה, לזה נקייה תהיה שנה, זהו ושמח את אשתו אשר לקח, לא אמר ושמח אשתו אלא את והבן. עוד כי יקח איש אשה חדשה בגימ' זה תורה, לומר שמי שלומד תורה פטור ממסים וארנוניות, כמו שאמר התנא כל המקבל עליו עול תורה מעבירין ממנו עול מלכות ועול דרך ארץ, וכדאיתא נמי פ"ק דב"ב גבי רב חנן בר רב חסדא. עוד כי יקח איש אשה חדשה, שאם חדש מעשיו בגלגול שלישי לא יתגלגל עוד, נקי יהיה לביתו זה גלגול שני בגוף שני שנתנקה על ידו, שנה אחת זה ראשון שנשתנה אחר שהיתה אחת לאמה, ושמח את אשתו זה שלישי, לזה לא יחבול לא ישחית בשלישי, כמו מחבלים כרמים, פירוש משחיתים, כי בהשחתתו בשלישי ישחית ראשון השני, לזה לא יחבול ריחים שהוא הראשון ורכב הוא השני, כי שניהם הם ממושכנים לשלישי, כי נפש הוא חובל, משחית נפשו הוא יעשנה, לזה לא יחבול סמוך לפרשת כי יקח איש אשה ולא עשאו פרשה בפני עצמה:
<b>כי</b> ימצא איש גונב נפש וגו', בא במשנה תורה לרמז מכירתו של יוסף, קללות שבתורת כהנים כנגד חורבן בית ראשון, ושבמשנה תורה כנגד בית שני, עשרה הרוגי מלכות היו בבית שני, ואמר כי ימצא שאחר כמה שנים נמצאו, שאין לשון ימצא נאמר אלא במי שנאבד ואחר כך נמצא, ולזה גנב כתיב וקרינא גונב שכבר גנב. אלא שעתה נתעורר ונתחדש ואמר נפש רמז על יוסף שהוא נפשו של יעקב שנאמר ונפשו קשורה בנפשו, עוד אמר נפש ולא אמר איש לפי שלא היתה לו תאומה, מאחיו שבני הגבירה בגדו בו, מבני ישראל שהוא בן היחס והמעלה והשררה, ומת הגנב ההוא, יש אומר שנתחלפו עשרה הרוגי מלכות באחרים, לזה אמר ההוא, כי מספיק שיאמר ומת הגנב למה אמר ההוא, אלא רמז למ"ש. ובערת הרע, שלא נמחה עון זה עד עתה. שמא תאמר שעול הוא בחוקה, כי זה היה סיבה כדי שירד יעקב למצרים כדי לקיים גזרת של בין הבתרים של ועבדום וענו אותם, לזה אמר הזהר מלהרהר כ"ש מלדבר, כי המוציא שם רע על חבירו לוקה בצרעת כ"ש כנגד המקום, זכור ממה שאירע למרים שלא דברה אלא באחיה ובפניו ולהנאתו של משה ולשבחו של מקום ולבנינו של עולם ולא תלה לה המקום עד שיבאו לארץ או לקדש שישבו שם ימים רבים, לזה אמר בדרך בצאתכם ממצרים, לומר שאע"פ שבה תלוי גאולתם, שאי אפשר להם בלא מים, והבאר בזכותה עכ"ז לא תלה לה, אם כן כ"ש וק"ו המדבר נגד המקום עאכ"ו:
<b>עוד</b> השמר בנגע הצרעת, ארז"ל אזהרה שלא יקוץ בהרתו, לזה סמכו לפסוק כי ימצא לומר שאחר כמה שנים נפקד עונם, לזה לא יחשוב זה שבחתיכתו הצרעת ינצל, ואמר ככל אשר יורו אתכם הכהנים הלוים, לוים מה להם בנגעים, טהרת הנגעים אינה אלא ע"י הכהן, אלא הלוים הם מורים הוראות שנאמר יורו משפטיך ליעקב וגו', לומר שאם הכהן עם הארץ יאמרו לו אמור טמא וה"א טמא טהור וה"א טהור, לזה צויתים כתיב ללוים, ולא תאמר אם אלך אולי יסגיר או יחליט אקבל ממנו והוא עם הארץ ת"ל תשמרו, ושמא לא יקבל ת"ל לעשות לומר שיעשוהו בעל כרחו ויקבל עליו דין שמים באהבה, ויזכור מה שאירע למרים על שקבלה דין שמים מאהבה ולא בעטה ביסורין, לומר שמה שעשתה לא עשתה ברשע, ועכ"ז קבלה מאהבה, מה היה לה שנתעכבו כל ישראל והשכינה בשבילה, לזה אמר זכור את אשר עשה ה' למרים, ולא יבעט בייסורין, והקב"ה לא יקפח שכרו, עוד מכאן ילמוד אדם שאל יקוץ בתוכחתו של מקום אלא יקבלנה בסבר פנים יפות, כי את אשר יאהב ה' יוכיח, כמו שאמרו בגמרא נגעים ובנים הוא מזבח כפרה, לומר כמו המזבח הוא כפרה על כל ישראל כן זה, וכה"א והוא מחולל מפשעינו וגו', א"כ איזה יסורין שבאים על האדם ישמח בהם, כי ודאי למירוק הם באים, כי אמר בגמרא כי רבא בשהיה יושב ארבעים יום בלא יסורין היה אומר אוי לי שאכלתי עולמי בחיי, ואם אינם למירוק אולי כדי לנסותו אם יבעט בייסורין שנאמר ה' צדיק יבחן, כשמכה ומקשקש היוצר על הכדים והקדרות איני מכה על השבורות אלא על השלימות שיכולות לקבל ההכאה:
<b>כי</b> תשה ברעך, למה אמר משאת מאומה, לומר אפילו שזה החוב יהיה כמה אלף זהובים אם תחשוב בעין שכלך אין לך עליו אלא דבר מועט, למה לפי שאני המצאתיו לך כדי שתלווהו ועשיתיך שלוחי, לא אתן לך לבא אל ביתו, ותחשוב כמה יש לי עליך ואיני לוקח ממך משכון, משאת מאומה תחשוב כמו שאני נתתיו לך במתנה כן תחשוב אתה, משאת כמו וישא משאת מאת פניו, לא תבא אל ביתו לעבט, חסר, אפילו שתקח פחות שבכלים אין לך רשות ליכנס לביתו, מדרך רחמנות, שהתורה חסה על בשתו של לזה, כשמחפשים כליו ובפרט כשכליו, מקורעים ומלוכלכים, בחוץ תעמוד והאיש אשר אתה נושה בו היל"ל ואשר אתה נושה בו יוציא ואמר והאיש למה, אלא ארז"ל זה שליח ב"ד שאפילו שליח ב"ד אין לו רשות ליכנס למשכנו, וכאלו אמר בחוץ תעמוד והאיש ג"כ שהוא שליח ב"ד יעמוד בחוץ, אשר אתה נושה בו יוציא אליך, ארז"ל מה דרכו להוציא פחות שבכלים, את העבוט, מלא, לומר אפילו שהוציא פחות יהיה בעיניך כאילו הוציא דבר חשוב ותזהר בו, כי אע"פ שהוא פחות לו הוא חשוב. עוד כי תשה ברעך, אומר על יצר הרע, כי תשה אם ניסת לך האדם ונעשה רעך שכן דרכו לירד ולהסית ולעלות ולקטרג ולוקח רשות ונוטל נשמה, וכן תרגם ארי תרשי בחברך, לא תבא אל ביתו לעבוט עבוטו, לא תקח חובך שהיא נשמתו אלא בחוץ תעמוד והאיש אשר אתה נושה וגו', והאיש שהוא הקב"ה יוציא אליך הנשמה חוץ מן הגוף, שנאמר כי לא יראני האדם וחי, כשהוא חי אינו רואה אבל בשעת מיתתו רואה, ונוטלה מלאך המות, מאחר שניסת ונשמע לו מצא בעל חוב לגבות חובו, אבל נשמת הצדיק עליה נאמר וכבודי ותהלתי, ר"ל שהיא מהללת אותי, לאחר לא אתן, אלא היא אומרת להקב"ה משכני אחריך נרוצה, היא וכל הצדיקים שבאים לקראתה, לזה נרוצה בלשון רבים, משכני אחריך נרוצה ר"ת אמן, שאומרת הנשמה אתה אומן שלי וממאנת מלכת עם מלאך המות:
<b>ואם</b> איש עני הוא לא תשכב בעבוטו. ארז"ל לא תשכב ועבוטו אצלך, השב תשיב לו את העבוט וגו', אז"ל כסות לילה מחזירו בלילה ונוטלו ביום וכלים של יום שעושה בהם מלאכה נוטלם בלילה ומחזירם ביום, א"כ לא תשכב, אין לך שכיבה כלומר אין לך נחת רוח כל עוד שהוא אצלך, שאתה צריך בכל פעם להחזירו וליטלו א"כ מה תועלת בו, השב תשיב, הואיל אין ב"ד מחליטין אותו בידך, וברכך כשיראה מחזיר של יום ביום ושל לילה בלילה ואינו בידך אלא שומר עליו ודאי שיברכך כמה ברכות, ולא עוד אלא בכל עת שאתה מחזירו יחשוב לך הקב"ה שאתה נותנו לו בצדקה, לפי שבעל חוב קונה את המשכון שנאמר וצדקה תהיה לך אם אינו קונה למה הוא צדקה, מכאן שבעל חוב קונה את המשכון, כך העלו בגמרא, א"כ לא יקשה עליך החזרה כי בכל עת אתה עושה צדקה:
<b>עוד</b> רמז כאן סוד הגלגול, השב פעם אחת, תשיב פעם שני, כבא השמש פעם שלישית. ושכב בשלמתו לא אמר בעבוטו אלא בשלמתו בגוף שנשלם בו, משא"כ בגוף ראשון שנקרא עני, וזו היא צדקה שעושה הקב"ה עם בריותיו להצילם מיום הדין, תהיה צדקה לפני ה', ר"ת תציל. לא תעשוק שכר שכיר נסמך לפרשה של מעלה כי תשה, לומר שלא תאמר כאשר עשו לי כן אעשה, אני נתתי לו בהלואת הן ולא די שלא נתן לי שום דבר אלא שאני צריך להחזיר המשכוי כבוא השמש ואין מחליטין אותו בידי, כן אני אעשה שלא אתן שכר השכיר עד שאצערם, לזה אמר לא תעשוק שכיר עני ואביון, אתה עשיר ויש לך אבל אלו הם עניים כמו שאומר ואליו הוא נושא את נפשו למות, עלה בכבש ונתלה באילן, שמא תאמר תינח עניים שאר ישראל מנין, ת"ל מאחיך, שמא תאמר גרים מנין ת"ל או מגרך זה גר צדק, בארצך לרבות שכר כלים ושכר בהמה, ופירוש בשעריך כל דבר שיש לו שיעור וקצבה, כגון תופרי כלים וכל העושים כלים בשכר ביום שהשלימו מלאכתם ואמר לבעלים הביא שכר וטול כליך, אם לא נתן לו באותו היום עובר על ביומו תתן שכרו, כן אז"ל. ביומו תתן שכרו, אומר הקב"ה לאדם בכל יום ויום עשה בו מצוה שזהו שכרו, שלזה נתן שס"ה ימים כנגד שס"ה גידים ואם חסר גיד אחד נעשה פגום והוא בעל מום, ולא תבא עליו השמש, ביום המיתה מתקרבים כל הימים להעיד כל יום מה שעשה בו, שנאמר ויקרבו ימי ישראל למות, ויקרבו ימי דוד למות, ויום שלא נעשה בו מצוה יהיה חושך, כ"ש אם ח"ו נעשה בו שום עבירה, זהו ולא תבא עליו השמש שבאה שמשו והוא חשוך:
<b>עוד</b> ביומו תתן שכרו. אומרים להקב"ה בראת יום בראת פרנסתו תן לו שכרו אותו יום כפי הראוי לאותו יום, כי יש יום שצריך הוצאה ופזור כגון ערבי שבתות וימים טובים, ואם ח"ו יהיה חולה שצריך פזור כפי אותו יום תן שכרו והפסדו, ואם כדי לנקותו ולכפר עון כמו שאז"ל הושיט ידו לכיס בחשבו שיש בו מעות ולא מצא זהו כפרת עונות, כן כאן אם לא נתנה לו בבקר תן לו בערב, ולא יחשיך עולם בעדו, ולא ילין אותה לילה בלא אכילה, ואליו הוא נושא את נפשו שלא תעלה נפשו אותה הלילה ותזעק לפני ה' למה נברא אותו יום בלא פרנסה, והיה בך חטא, יהיה חסרון באותו יום לומר שאין בו השפעה:
<b>עוד</b> ביומו תתן שכרו ולא תבוא, רמז על יום של תשעה באב שלא יהיה בו שכר, אלא תבא עליו השמש, כמו שאמר איוב היום ההוא יהי חושך וגו':
<b>ודע</b> כי יש שס"ה ימים ויש שס"ה גידים, וכל יום יש לו מלאך ויום תשעה באב הוא כנגד גיד הנשה ושולט בו סמאל וכל האוכל בתשעה באב כאילו אוכל גיד הנשה, לזה החמירו בו בכל מיני הנאה, תב"א תשעה באב:
<b>מצאתי</b> כתוב שהימים שעושה בהם עבירה אינן נחשבים מחייו, וחוזר ובא בגלגול להשלימן, שנאמר את מספר ימיך אמלא, לא אמר אמלא ימיך אלא מספר ימיך, לזה יש קטנים מתים אחר כ' ימים ללידתן ואחר ל' וכו', עושה הקב"ה שליחות הרבה בשליחות אחת, זה הקטן בא להשלים ימיו כמו שאמרנו, וגם כן כדי למרק עון אביו, וגם כן כדי לתת לו לאביו שכר, כדאיתא פ"ק דחגיגה ת"ר מעשה ב"ר יוחנן בן ברוקא ורבי אלעזר בן חסמא שהלכו להקביל פני רבי יהושע בפקיעין כו' טף למה באים כדי ליתן שכר למביאיהם כו') כיון באומרו טף למה הם באים, מאחר שאין להם חיים וסופם למות כשהן קטנים, ואמר כדי ליתן שכר למביאיהם לאבותם ולאמותם כדי שיזכו במילתן, לזה אמר מרגלית טובה היתה תחת ידיכם. שהייתי תמיה למה הם באים הואיל וסופם למות, ועתה נחה דעתי, ובקשתם לאבדה ממנו:
<b>עוד</b> מצאתי כתוב ולא תבא עליו, שאם לא תתן לו תבא בגלגול עליו, ופירוש עליו בשבילו כדי להחזיר לו חובו, ולזה ראוי לומר לחולה קודם שימות אם יש לו לשום אדם חוב עליו או אם יש לו על שום אדם, כדי שלא יתגלגלו, ע"כ:
<b>ובזוהר</b> ז"ל כתיב לא תלין פעולת שכיר וכתיב ולא תבא עליו השמש, לזה סמך ואמר לא יומתו אבות על בנים, לומר כמה הוא עונש העושק שכר שכיר שעל הבן האב אינו מת, והוא מת על הלנת שכר שכיר. והתחיל לא יומתו אבות על בנים ולא התחיל לא יומתו בנים, לומר כמו שהאבות הם גדולים כן הבנים שאינם מתים על האבות הם גדולים, כי כשהם קטנים מתים בעון אביהם, זהו איש בחטאו, אז"ל משנעשה איש, ואמר לא יומתו אבות בלשון רבים ולא אמר לא יומת האב על הבן, כבר ידעת כי גלגול ראשון נקרא אב ושני ושלישי נקראים בנים, אם נתקנו יותר מן הראשון, ופעמים השנים הראשונים הם יותר מתוקנים יותר מן השלישי נקראים השנים אבות:
<b>לא</b> תטה משפט גר יתום וגו' וזכרת כי עבד היית וגו', יאמר אם אתה רואה שאמרו מלאכי השרת כשהגליתי אתכם ממצרים מה נשתנו אלו מאלו אלו עובדי ע"ז ואלו עובדי ע"ז, אלו מגדלי בלורית ואלו מגדלי בלורית וכו', ואתם הייתם יתומים שמת אביכם ומת יוסף אחיכם ואתם גרים, ועכ"ז לא שמעתי מהם אלא ויפדך ה' אלהיך משם, כדי לפדותך הטיתי, אבל אתה לא תעשה כן ותטה משפט גר יתום וגו' ולא תחבול, לא תלמוד ממה שלקחתי אתכם לעבדים שנאמר כי לי בני ישראל עבדים שלקחתי אתכם לעבדים על שהוצאתי אתכם, אתה לא תעשה כן אלא וזכרת כי עבד היית איזה יותר טוב היותך עבד למצרים או עבד להקב"ה, ואמר קודם וזכרת למאי דסליק מיניה שהוא על לא תחבול, ואח"כ אמר והפודך היא טענה על לא תטה משפט גר:
<b>כי</b> תקצור קצירך בשדך, אמר קצירך בשדך ולא אמר קציר בשדה, לא תאמר כמה טרחתי עד שבא לעידן קצירה וכמה עשיתי גדרים וסייגים ושמתי שומרים ואחר כל הצער אניח עומר בשדה, לזה אמר כי תקצר כתיב, תקצר לשונך מלומר כן, אם ה' לא יבנה בית שוא עמלו בוניו בו, אילו לא היה הקב"ה שנתן לך כח לחרוש ולזרוע והוריד לך גשמים וכי היה בא לכלל קצירה, עתה שבא לכלל קצירה אתה אומר שהוא קצירך ואתה אומר שהוא שדך, לא תאמר שדך אלא ושכחת עומר בשדה לא בשדך לא תשוב לקחתו אלא לגר יהיה, לא מיבעיא ליתום ולאלמנה, ואפילו שיהיה כדברך שאתה עמלת בו וגדלתו תניחהו למען יברכך ה' בכל מעשה ידך, לזה אמר כאן בכל מעשה ידך ולא אמר כן בחביטת הזית ובבצירת הכרם, כי אינו טורח בזית ובכרם כמו שהוא טורח בשדה שחרש וזרע וקצר ועמר, וכן כי תחבוט זיתך לא תחשוב שהוא שלך, וכן כרמך לא תחשוב שהוא שלך, שאם תחשוב כן לגר ליתום ולאלמנה יהיה, לזה לא אמר יהיה, וארז"ל לא תשוב לקחתו למען יברכך, אע"פ שבאה לידו שלא במתכוון ק"ו לעושה במתכוון, מכאן לנפלה סלע מידו ומצאה עני ונתפרנס בה הוא מתברך עליה. ואמר לא תפאר אחריך, לא תתפאר על העניים, כמו שכתב בחיי ז"ל על פסוק רב אדם יקרא איש חסדו וגו':
<b>עוד</b> לא תפאר אחריך, לא תתן פארך לבאים אחריך כלומר ליורשך, אתה תלך בלא פאר שתניח להם שיעשו אחריך, אלא תעשה כדי שילך לפניך צדקך ולא לאחריך, וכן לא תעולל אחריך וזכרת כי עבד היית בארץ מצרים, לא אמר כמו שאמר לא תטה משפט וזכרת כי עבד היית במצרים אלא בארץ מצרים, לומר שהיתה ארץ גנות ופרדסים ושמתי בלבן שלא יכלו כל תפארת האילן שהן הפירות ויניחום כדי שאתם תלקטום, כן עשו גם אתם:
<b>עוד</b> אמר קצירך שדך זיתך כרמך, לומר תרצה שיקראו על שמך ויהיו שלך, אם תעשה מה שאמרתי לך שלא תשוב ולא תפאר ולא תעולל, על דרך מה שאמרו ז"ל בגמרא, כתיב ולקחתי דגני, וכתיב ואספת דגנך, לא קשיא כאן בזמן שעושין רצונו של מקום כאן בזמן שאין עושין רצונו של מקום, וזכרת כי עבד היית ולא היה לך לא שדות ולא כרמים, ובזה לא תשוב לבא, שאם לא עשה פן ישוב ויחזור לבא בגלגול ויהיה מחזר על השדות ועל הכרמים, וגם כן תגרום שתתבזה ולא יהיה לך פאר, וח"ו תניח בנים קטנים, זהו לא תעולל, ויהיו יתומים, ואשתו אלמנה, לזה אמר בשלשתם לגר, שלא ישוב אחר שהיה בעל הבית להיותו גר, ליתום ולאלמנה יהיה וזכרת כי עבד היית וחזרת ובאת בגלגול, בחז"ל ובכל מקום התירוש שהוא הכרם מזכירו קודם הזית שנאמר ואספת דגנך תירושך ויצהרך, ואומר ראשית דגנך תירושך ויצהרך, וכאן הזכיר הזית קודם שאמר כי תחבוט זיתך, ואח"כ אמר כי תבצור כרמך, אלא כמ"ש. גר כנגד הקציר ויתום נגד הזית, נוטריקון זה יתום, לזה אמר לא תפאר, לא יהיה לך תפארת לומר ראו בני פלוני מחזרים ליקח לקט שכחה ופאה, והגפן הוא רמז לאשה שנאמר אשתך כגפן פוריה, שתהיה אלמנה, לזה הניחה בסוף כי האלמנה אולי תנשא, אבל היתומים עד שיגדלו, לזה הקדימם:
<b>וכי</b> יהיה ריב בין אנשים. אז"ל אין שלום יוצא מתוך מריבה. לזה ריב בין אנשים שנכנס שטן ביניהם אחר שהיה רבי, כמו שאמר טובים השנים מן האחד, פירוש כשתראה שנים שהם טובים כלו' יושבים באהבה ושלום, הוא מן האחד שבהם שהוא סבלן והוא עלוב לזה הם טובים, אבל אם כל אחד רוצה להתגבר על חבירו אחר שהיה רבי, נעשה ריב שאילו היה סבלן היה נעשה רב לו, לזה ושפטום ששניהם רוצים להישפט. עוד ושפטום רמז על מה שאז"ל כשיהיו בעלי הדין עומדין לפניך יהיו בעיניך כרשעים, לזה ושפטום שניהם במשפט אחד. ואמר ונגשו אל המשפט לא אמר אל השופט, לומר שלא רצו בפשרה ולא רצו אלא בדין, ואז"ל לא חרבה ירושלים אלא על שהעמידו דבריהם על דין תורה, לפי שכל הטענות אינן כתובות בתורה, אלא שצריך הדיין לדמות דבר לדבר, לזה והצדיקו את הצדיק, לא אמר וחייבו החייב אלא והצדיקו, לומר מלבד שהוא צדיק מודיעים צדקתו לרבים, כי אלהים נצב עמהם בדין ומודיע ומגלה להם, וכן לרשע לפי כשבאו שניהם היו בעיניהם כרשעים, כשנתברר הדין וידעו כי האחד היה רוצה לגזול חבירו ובא לדין לגנוב דעת הדיינים גם כן ורצה שיטו את הדין, לזה מצוה לפרסמו ולהודיע רמאותו לעולם כדי שלא ישאו ויתנו עמו כדי להצילו מן הגזל, ולהצדיק הצדיק כדי שישאו ויתנו עמו, הוא לא רצה לפרסם עצמו יפרסמוהו ב"ד, הואיל ונודע להם על ידי ה' הנצב עמהם ורצונו בזה. והיה אם בן הכות, בן כתיב וקרי בין, לומר שאם יבין הדיין שהוא בעל עבירה ראוי עליו שיחשבהו כבן וכאב את בן ירצה, והפילו והכהו לפניו, כמו אל פניו ישלם לו, שפירושו בחייו כדי שיצילהו ממכה רבה, זהו פן יוסיף להכותו על אלה מכה רבה, פירוש מכה שהיא מדת הדין שהיא רבה שהוא דין הנפש, א"כ יכהו לפניו, פירוש בזה העולם, זהו כדי רשעתו שהוא עשה בגוף יכהו בגוף, זהו כדי רשעתו במספר, כי באותו עולם אין קץ ואין מספר, ארבעים במספר, ולא ארבעים אלא חסר אחת שהן ל"ט כמנין המלאכות שהם מ' חסר אחת, והמלקות על הלאוין ורוב הלואין הן על המלאכות, כגון לא תחרוש בשור, לא תזרע כרמך כלאים, לא תבשל גדי, והלאוין שחייבים עליהם מלקות הם ר"ז לאוין, כי יש לאוין שאין חייבים עליהם מלקות, כגון לאו שאין בו מעשה, ולאו שניתק לעשה, ולאו שבכללות, אין מלקות אלא על ר"ז לאוין, וסימן מכה רב"ה, ותרגום סוד הוא ר"ז, זהו סוד ה' ליראיו, לומר שאחר שנקה נעשה לו ז"ר שנתעטר ונכתר למעלה, שמי שהוא ירא מכה רב"ה, ילקה בזה העולם, ילקה ל"ט להעביר לוטין מעליו, תרגום ארור ליט:
<b>וכתב</b> הרב בחיי ז"ל, טעם המספר הזה, לפי שהמת צריך תחיה וזה שחטא ועבר על מצות אדוניו נתחייב מיתה וחל על נפשו עונש כרת, כי בזה יחיה, ישיב הל"ט לטל של תחיה באותן החיים שהנפש מעותדת להן, וזהו אמרם ז"ל במסכת מגילה כל חייבי כריתות שלקו נפטרו מידי כרת, ביארו לנו בזה כי טל של מלקות הוא כפרת כרת וישוב לו טל של תחיה, כי תזכה נפשו ותשוב לשרשו:
<b>עוד</b> טעם אחר שחיוב המלקות בב"ד שלמטה הוא מבן י"ג שנה ולמעלה, והמכות הם משולשות ושלש פעמים י"ג הם ט"ל, וכן המלקות בב"ד של מעלה אינו אלא מבן עשרים שנה ולמעלה, על כן הוא ס', ג"פ עשרים הם ס', וזהו אתיוה לאליהו ומחיוה ס' פולסי דנורא, ורצועה שמלקין בה כפולה לשתים ושתים לארבע וב' רצועות של חמור עולות ויורדות בה והטעם שהיא כפולה ומכופלת, לפי שיש בטפח ד' אצבעות וכשהיא כפולה ומכופלת הם ט"ז אצבעות, לפי שלא יש מצוה ומצוה בתורה שלא נכרתו עליה י"ו בריתות, ולכן לוקה ברצועה שיש בה י"ו אצבעות, וטעם שני רצועות עולות ויורדות בו כנגד נעשה ונשמע, וטעם שהן של חמור להצטרף יחדיו שור וחמור, על שם שכתוב ידע שור קונהו וגו', כי מי שעבר על המצוה והתנכר בחסדי ה' ראוי לו שילקה ברצועה של שור וחמור המכירים את בעליהן. ויש כאן ג' הכאות והכהו יכנו להכותו, מכאן שמכהו שליש לפניו ושתים לאחוריו כמו שכתוב והכהו לפניו, ואח"כ אמר יכנו להכותו:
<b>ובמדרש</b> ארבעים יכנו, למה ארבעים אלא אדם שנוצר למ' יום ועבר על התורה שנתנה למ' ילקה ארבעים, וכן אדם כשחטא לקה העולם בארבעים, אדם עשר, חוה עשר, נחש עשר, ואדמה עשר, וכן אתה מוצא בעונש המרגלים שלקו ישראל במדבר ארבעים שנה ע"כ. ואמר הרב ז"ל שכל המכה את חבירו אפילו הכאה אחת עבר על ב' לאוין. אמר לא יוסיף ואמר פן יוסיף שעל מכה אחת חייבו ב' לאוין, ומכאן ידע האדם כמה היא חיבתו לפני המקום, ויעבוד מאהבה ויקבל תוכחותיו כי את אשר יאהב ה' יוכיח ולא יהא קץ בהם:
<b>ונקלה</b> אחיך, אז"ל כיון שנקלה וקיבל עונשו שהוא ל"ט מכות כמנין אחיך, הרי הוא אחיך, אחר שקראו רשע שנאמר והיה אם בן הכות הרשע קראו אחיך, והוכיחו ז"ל מן הכתוב הזה כל חייבי כריתות שלקו נפטרו מידי כרת לפי שנתבייש, והנביא אמר למען תזכרי ובושת בכפרי לך לכל אשר עשית. כל זה כדי לזכותם לעוה"ב ולא לחייבם, כי אע"פ שענשם נתן להם מקום להנצל מן העונש, לזה סמך לא תחסום שור בדישו, שאם לא ילקה יעשה תשובה קודם שיגמר הדין שאחר שנגמר הדין ע"י שור לא יוכל לחסמו עוד, לא תחסום שור בדישו לא תתן למדת הדין, חוזק, כמו אין מחסמין את הברזל ואת האבנים ביום טוב, כלומר כשתראה הדין מתוחה בעולם אל תתיאש מלעשות תשובה, כי יש יכולת בידך לבטלה ע"י תשובה ומעשים טובים:
<b>כי</b> ישבו אחים יחדיו וגו'. היה לו לומר כי ימות אחד מן האחים ובן אין לו, מאי כי ישבו אחים, אלא כי ישבו אחים אלו הן איש וזוגתו היה להם ישוב בעולם ע"י שהן זכר ונקבה וכן כי ישבו אחים בגימ' זהו זכר ונקבה עם הכולל. ומת אחד מהם, המיוחד שהוא הזכר על עון שעשה נפרד מזוגתו, ובן אין לו לפי שלא השתדל בפריה ורביה כמו שנאמר על בני אהרן ובנים לא היו להם, א"כ זהו המיתה. וכן אמר בסבא פרשת משפטים דף ק"כ, והענין הוא ארוך עיין במקומו:
ומה שאמר לא תהיה אשת המת החוצה לאיש זר, לאיש זר הוא יתר כיון דאמר החוצה, ויובן זה מזוהר פרשת וישב דף קפ"ז משם יראה, ולזה אמר לא תהיה לאיש זר, שאם זה מת אין צריך שייבמו לאשתו שהוא ירית אתריה ונשלם, עכ"ז אפילו שייבמו את אשתו לא תהיה לאיש זר שאינו ראוי, אלא תהיה לצדיק שמת בלא בנים, החוצה לאיש זר ר"ת הל"ז, ותהיה לו לז"ר ועטרה שיקיים ממנה בנים. וכן נראה מהטעמים שנטעם החוצה בטרחא, שאינו דבוק עם לאיש זר:
<b>יבמה</b> יבא עליה, לא אמר אליה אלא עליה, רמז למה שאמר הסבא עולם הפוך עליונים למטה ותחתונים למעלה, ולקחה לו לאשה שצריך לכוון הוא והיא בהבאת אחיו, זהו ויבמה, שיבמה ג"כ צריך שיכוון ואם לא כיונו הם פוגעים בערוה, יבמה בגי' בנה, שתכוין להביא בעלה להיותו בנה, והסוד ליבם אם ישים אליו לבו רוחו ונשמתו אליו יאסוף, וליבמה באות נפשה שאפה רוח, שצריך שיכוונו שניהם לעשות לו בנין אחר, ואדם על עפר ישוב, וכן ומעפר אחר יצמחו, וכן יבמה יבא עליה ויבמה בגימ' מאחר, וכן אתה מוצא בזוהר פ' קרח דף קע"ו:
<b>וכתב</b> רקאנטי ז"ל, היה נראה לומר כל מי שאין לו זרע מאשתו ודאי אינה בת זוגו הנגזרת לו כדכתיב הזנו ולא יפרוצו, ולפיכך הותרה לו אשת אחיו שאין לו בנים, כי לא היתה אשת אחיו הנגזרת לו. ובזה יתישב ספק אחד שהוקשה לי למה לא נצטווה היבום רק כשמת ערירי שמא אף אם יש לו בנים יצטרך ליבום מחמת עבירות אחרות ע"כ. ואין נראה לומר שלא הוצרכה תורה ליבם אלא לפי שמיעט בדמות כמ"ש, והוא ז"ל כתב הרבה על סוד העבור והאריך ע"ש. וסוד החליצה, חליצת הנעל הוא לפי שהאשה נקראת נעל כמו שאמר של נעליך מעל רגליך, ארז"ל שרמז לו שיפרוש מאשתו וזו רוצה להתיבם, לומר שרוצה להיות נעלו והוא אינו רוצה א"כ וחלצה נעלו, לומר שנצולה מלהיות נעלו, חלצה כמו חלץ מהם. עוד חלצה נעלו, הוא רצה לנעול דלת בפני אחיו, היא שהיא אשת חיקו תחלוץ איתו נעל ותשליכהו ארצה כדי שיבא ממקום אחר. עוד וחלצה נעלו לומר שעד עתה היה לו תקוה אולי יחיה ויבא ע"י אחיו ומאחר שאינו רוצה א"כ ראוי הוא להתאבל עליו וילך יחף:
<b>וכתב</b> מהרי"ק ז"ל בשם בעל הלכות גדולות אמר הקב"ה למשה אמור אל היבם שלא רצה ליבם רעוע בגופך מאנת לקיים מצות יבום לפיכך תחלוץ מנעלך, כאבל וכמנודה שדרכם להיות יחפים, ובטיפה סרוחה שבגופך יכולת לקיים לאחיך זרע, לכך וירקה בפניו טיפה סרוחה, והדיינים עונין חלוץ הנעל ג"פ, חלוץ הנעל כאבל, חלוץ הנעל כמנודה, חלוץ הנעל כמורד במצות. ובשם רבינו יחיאל אומר מקוננת בפני ב"ד שבעלה יהיה כמת בלא זרע שלא אבה יבמי, ויבם משיב לא חפצתי רוצה לומר איני חושש אם יהיה בלי זרע, והיא חולצת נעלו לומר שיתאבל על אחיו, כי מעתה הרי הוא מת וישכח אחרי שאינו מקים זרע, ורוקקת לפניו כלומר לא מחמת יופיך חמדתיך, ואומרת כך להלבינו על אשר לא יבמה, וגם העומדים שם אומרים ג"פ חלוץ הנעל לפרסם בושתו ע"כ:
<b>וכתב</b> רקאנטי ז"ל שמא יש בזה טעם, כי האשה תחת רשות בעלה אף כי אחרי מותו, הלא תראה שנעשית כשפחה לחלוץ הנעל מרגל היבם, מפני שחייבת להמציא מקום אליו, כמו שאז"ל ויבמה בעל כרחה. משא"כ באיש שאינו ברשות אשתו. ומסוד היבום תבין ענין החליצה, כי האשה היא מנעלו של בעל ועתה חלץ מהם וצריך לשוט בארץ לבקש לו מנוחה אחרת, והואיל ואינם עושים לו חסד ליבום יגיע לו תועלת לחלוץ המנעל, כי הכונה באותו המנעל לתת לו חלקו בחיים:
<b>ובסתרי</b> תורה אמר, יש מי שתיקונו במנעל והוא קיום הכל, ויש מי שאין לו חלק במנעל כלום בשום צד בעולם, והסוד מה יפו פעמיך בנעלים בת נדיב, אז"ל בת נדיב בתו של אברהם אבינו ע"ה, בת נדיב בת היתה לו ובכל שמה, ויש מי שאין תיקונו במנעל כלום ולפיכך צריך לקיים כל דבר שלף איש נעלו ונתן לרעהו, כדי שיהיה אותו הנועל המנעל בקיום גדול, ועל הענין הזה נותנין המנעל בארץ שיבא המת מאותו רשות, ואין תיקונו במנעל ויכנס ברשות המתקן בסוד המנעל ע"כ:
<b>ובמדרש</b> א"ר יודא מצות יבום משובחת:
והמקיים מצות יבום לשמה נעשה שותף להקב"ה שנאמר ולא יכרת שם המת וכתיב ולא יכרת כל בשר ע"כ. ובזוהר פרשת חוקת דף ק"ף ע"ש. חליצה בגימ' לקחה, חלקה, חקלה, תרגם שדה חקלה, והאשה נקראת שדה כלומר שלוקח חלקו משדה אחר, מאשה אחרת, כמו שאמר וחייס עליה קב"ה לאהדרא ליה מעפרא אחרא שיהיה בחלקה, חקלה, והם עונין חלוץ הנעל ג' פעמים ר"ת י"ג, ג"פ י"ג הם ל"ט, אתיא כמאן דאמר ככה יעשה לאיש אשר לא יבנה את בית אחיו לטוטי קא מלטטא ליה ליבם, שיבא לידי כך, ונקרא שמו בישראל שהיא תמונה כוללת כל התמונות, בית חלוץ שנתחלץ ונצול מנעל שהיא אשתו, שאחר שהים בעלה למעלה לא יבא להיות בנה למטה, והקב"ה ימציא לו מלוח, חלוץ הנעל עם ב' מלות בגימ' ימציא לו מנוח, ובפרשת בהר הארכתי עיין שם:
<b>כי</b> ינצו אנשים, לא אמר כי יריבון אנשים, לפי שכאן הם מריבין זה עם זה בלא שום דבר בידם, אבל במריבים אמר וכי יריבון אנשים והכה איש את רעהו באבן או באגרוף, והשמיענו כאן שמתוך הנצה יבאו לידי הכאה, שכן הוא אומר להציל את אישה מיד מכהו, לזה אמר אנשים יחדיו אחר שהן יחדיו והם אחים לא יתפרדו, לזה אמר איש ואחיו, לא אמר איש ורעהו אלא אחיו, לומר שאפי' שיהיו אחים אין שלום יוצא מתוך מריבה, ומדבר אחד יבא לידי דברים הרבה, כמו שאמר אותו חכם לבנו, אם תשתוק לדבר אחד לח תשמע דברים הרבה, הרי כאן מתוך נצנוץ דברים באו לידי הכאה ובאו לידי בושה ולידי הפסד ממון, כל זה גרם על שלא סבל דבור אחד אלא שרצה להשיב עליו. וכבר כתבתי על פסוק טובים השנים מן האחד, אם תראה שני אחים או שני שותפים שהן בטובה אותה טובה היא מן האחד שהוא עלוב וסובל דברי חבירו, וכבר צוו רז"ל ואמרו תהא מן הנעלבים ולא מן העולבים שומעים חרפתם ואינם משיבים
<b>וקרבה</b> אשת האחד להציל את אישה. אם כוונתה להציל למה וקצותה את כפה, כבר אז"ל בד"א בשיכולה להציל ע"י דבר אחר והעזה פניה והחזיקה וכו' אבל אינה יכולה להציל ע"י דבר אחר פטורה, ולזה אמר ושלחה ידה כי היה מספיק שיאמר והחזיקה, במה החזיקה ודאי בידה, אבל אמר ושלחה ידה לומר שהיתה יכולה להציל בדבר אחר אבל היא שלחה ידה. וקצותה את כפה, קבלת רז"ל שאינו ידה ממש אלא דמי ידה כי אם היה ידה ממש אולי תמות והתורה אמרה ידה ולא מיתה ואמר כפה ולא אמר ידה, למדו מכאן רז"ל שהרודף אחר חבירו להרגו אם יכולין להציל הנרדף באי זה אבר מאיבריו של רודף כגון לשבר ידו או רגלו מצילין, לזה אמר כפה אם אפשר, ואם לאו ימיתוה, שנאמר ולא תחוס עינך, כן פירש הרמב"ם ז"ל פ"א מהלכות רוצח, וכתב סוף הפרק. הרואה רודף אחר חבירו להרגו ויכול להצילו ולא הציל הרי זה בטל מצות עשה שהיא וקצות את כפה, ועבר על ב לאוין על לא תחוס עינך ועל לא תעמוד על דם רעך ע"כ. לזה הזהירה תורה ואמר כי ינצו אנשים, יזהרו ויניחו מקום שיהיו יחדיו איש ואחיו ולא יהיה פרוד ביניהם:
<b>לא</b> יהיה לך בכיסך, אמר בכיסך כי היה לו לומר לא יהיה לך אבן ואבן, בכיסך למה, וכן בביתך למה., אלא בא לומר שאם יהיה לו אבן ואבן, שתכלה פרוטה מן הכיס ויבא לידי עניות, וכן לא יהיה לך בבית שום כלי מכלי הבית שתצטרך להם ותמכרם, וכן פירוש הפסוק לא יהיה לך בכיסך שום מעות, למה בכיסך אבן ואבן, וסיים בקטנה שלא אמר קטנה לא יהיה לך, וידאג ויתאנח ולא ימצא נחת רוח ויאמר אי פה הזהב שהיה לי, איפה הכסף שהיה לי, זהו איפה ואיפה:
<b>ובמדרש</b> א"ר לוי ברכות מברכות את בעליהן וקללות מקללות את בעליהן, ברכות מברכות בעליהן אבן שלמה וצדק יהיה לך, אם עשית כן יהיה לך מה למכור ומה לקנות ומה לישא ומה ליתן, וקללות מקללות את בעליהן, לא יהיה לך אם עשית כן לא יהיה לך מה לישא ומה ליתן מה לקנות ומה למכור, אמר הקב"ה אני אמרתי לא תעשה איפה ואיפה ועשית כך חייך שאפילו קטנה לא יהיה לך ע"כ. ועם זה תבין שבקללות הקדים לא יהיה לך ובברכות אמר יהיה לך בסוף, שלא אמר יהיה לך אבן שלמה אלא אמר אבן שלמה יהיה לך, לרמוז למה שאמרו ז"ל. ועוד הקדים לא יהיה לך כאילו אמר שח"ו לא יהיה לך דבר כעור כזה, עוד אמר בגמרא אבן שלמה וצדק צדק משלך ותן לו, שלא ישקול עין בעין אלא נותן לו את גירומיו, וא"ת אני לקחתי הכל בבת אחת במשקל אחד ואני אתן על כל ליטרא ועל כל חצי ליטרא גירומים, א"כ מה אני מרויח, ועוד אפסיד, לזה אמר יהיה לך למען יאריכון ימיך, אמרו בספרי ומה גרוגרת אחת שהיא אחת ממאה באיסר האיטלקי נאמר בה אריכות ימים, פירוש כשיגרים המאזנים בגרוגרת אחת תטה את המאזנים, אם על חסרון גרוגרת אחת נאמר בה אריכות ימים, שאר מצות שיש בהם חסרון כיס עאכ"ו. ומההן תבין הלאו, שאם מסרו אפילו גרוגרת אחת בר מינן יתקצרו ימיו, ולא די אלא שיקרא תועבה ועול שנאמר כי תועבת ה' כל עושה אלה כל עושה עול. ובגמרא פרק כיצד הרגל אמר רבי לוי קשה עונשן של מדות כו':
כי תועבת ה' וגו', פסוק זה היה ראוי להיותו אחר פסוק לא יהיה לך בביתך איפה ואיפה, למה כי תועבת ה' כל עושה אלה, אבל אחר למען יאריכו ימיך לא יבא כי תועבת. ואפשר לומר לפי שאמר על מצוה זו שנראה שהיא קטנה נתן לה אריכות ימים כמו כבוד אב, לזה אמר ויותר מזה כי מהלאו תדע ההן, כי הלאו הוא תועבת ה', ומהלאו תבין שמי שמצדק מדותיו שכביכול דעתו נוחה הימנו ועושה נחת רוח ליוצרו א"כ ראוי הוא לאריכות ימים, בזה יבא פירוש כי תועבת שהוא נתינת טעם למה שאמר:
<b>זכור</b> את אשר עשה לך עמלק, נסמכה פרשה זו לפרשת משקלות, לומר שלא תעשה כעמלק שהיה לו איפה ואיפה, כמו שאז"ל משל לשני אחים שהיה חוב על אביהן ומת כשבאו לפרוע חוב אביהן אמר האחד שאינו אחיו וכשבא ליטול הירושה אמר שהוא אחיו, כן עשה עמלק הרשע בענין פרעון חוב הגרות שנאמר לאברהם כי גר יהיה זרעך נחבא והלך לו ובשעת ירושת הארץ עשה עצמו מזרעו של אברהם ובא ליקח לו חלק בארץ, זהו בצאתכם ממצרים, אחר פרעון חוב הגרות, לזה סמך כי תועבת ה' כל עשה עול, זכור את אשר עשה לך עמלק:
ובמדרש זכור את אשר עשה לך עמלק, מה כתיב לעיל כי תועבת ה' וגו' משל לרוצח וכו', הוקשה להם ז"ל מאחר שבתחלת הפרשה עד כאן הם כולם מצות עשה למה הפסיק בלא יהיה לך, והפסיק ואמר אבן שלמה וצדק שהיא מצות עשה, וחזר ואמר כי תועבת שהוא טעם ללא יהיה לך, לזה אמר משל לרוצח שהוא עמלק שנתפס, פירוש שבאה פרשתו שהיא ג"כ מצות עשה וצריך לכתבה במשנה תורה, לזה אמר אבן שלמה שהיא מצות עשה והפסיק בפסוק כי תועבת ה' כדי לדבק רשע לרשע. ובפסיקתא דורש הסמיכות בענין אחר, ז"ל, ר' תנחומא, פתח מאזני מרמה תועבת ה' ע"ש:
<b>עוד</b> במדרש זכור, אמרו ישראל עד שאתה אומר לנו זכור אתה שאין שכחה לפני כסא כבודך זכור ה' לבני אדום, וכל כך למה לפי שבא בכח זקנו עשו שבירכו אביו ואמר לו והיה כאשר תריד, כתרגומו, וכן היה שבא ברפידים כשרפו ידיהם מן התורה, זהו אשר קרך, שפגע בך בלא עת רצון, ויזנב בך כל הנחשים אחריך, ארז"ל זה שבטו של דן שפלטן הענן שהיו עובדי ע"ז, א"כ אשר קרך אשר הקירך בפני האומות, משל לאמבטי רותחת שלא היתה בריה יכולה לירד לתוכה ובא בן בליעל וקפץ לתוכה, אע"פ שנכוה הקירה בפני אחרים, כך כיון שיצאו ישראל ממצרים היתה אימתם על כל האומות שנאמר שמעו עמים ירגזון וגו' אז נבהלו אלופי אדום וגו' תפול עליהם אימתה ופחד, וכיון שנזדווג עמלק להם אע"פ שנטל את שלו מתחת ידיהם הקירן בפני האומות, וכל כך למה לפי שבא בשעה שאתה עיף ויגע, עיף מהתורה ויגע מהמצות, לפי שהיו אוכלין המן והיה נבלע באיברים ולא היה נותן בהם כח אלא על ידי עסק התורה וכשרפו ידיהם מהתורה מצאו עצמן עיפים ויגעים, ולא ירא אלהים, חוזר על ישראל שלא היה בהם יראת ה', ולזה כבדו ידיו של משה שנאמר וידי משה כבדים, שאלמלא היו עוסקין בתורה לא היה יכול להם שנאמר וקוי ה' יחליפו כח וגו' א"כ אתה עיף אבל הוא אינו עיף שנאמר כי לא מועף לאשר מוצק לה, א"ר יוחנן כל המציק לישראל אינו עיף, ובפרט שבא בכח אביו, בכח אותה בכיה שבכה שנאמר וישא את קולו ויבך, וארז"ל אין בן דוד בא עד שימחו אותם דמעות שנאמר ומחה ה' אלהים דמעה מעל כל פנים, וארז"ל ותשקמו בדמעות שליש, א"ר שלשה דמעות הוריד עשו מעיניו, אחת מעין ימין ואחת מעין שמאל ואחת קשורה בעיניו שנאמר ותשקמו בדמעות שליש שלוש לא נאמר אלא שליש, שאלמלא ירדה מעיניו לא היתה תקומה לשונאיהם של ישראל מפניו, אמרו ישראל לפני הקב"ה בזכות ג' דמעות שהוריד עשו מעיניו השלטתו מסוף העולם ועד סופו ונתתה לו שלוה בעוה"ז, אנו שדמעותינו מצויה תמיד ביום ובלילה עאכ"ו. ובא בסיעתו של סמאל שרו, לזה נשבע הקב"ה שאין ה' שלם ואין הכסא שלם עד שיפרע מזרעו של עמלק, ולזה אנו אומרים בקדיש יתגדל ויתקדש שמיה רבא שם יה רבא, לזה אמר והיה בהניח ה' אלהיך לך מכל אויביך וגו' תמחה את זכר עמלק מתחת השמים, אתה מתחת השמים ואני מעל השמים שנאמר יפקוד ה' על צבא המרום במרום וגו'. לא תשכח, אין מלחמתו של עמלק כשאר מלחמות כמו מלחמת פרעה וסיסרא וסנחריב ונבוכדנצר, זה בא בכח גדול, לזה לעתיד לבא תספרו ותשיחו ותהללו על הפלא ועל הנס הגדול שיעשה עמכם במפלתו של עמלק וסיעתו שהוא סמאל שהוא כנגד כל האומות, לזה לא תשכח. לזה יש נוהגים לומר בשעת הקדיש פסוק ויאמר כי יד על כס יה וגו'. לא תשכח קרי לא תשכח (בקמ"ץ השי"ן) אע"פ שאין שכחה לפני כסא כבודו עכ"ז באתערותא דלתתא אתערותא דלעילא, כתיב הכא תמחה וכתיב התם כי מחה אמחה, אתה מחיה אחת ואני שתי מחיות:
<b>גימטריאות</b>
<b>יפת</b><b>,</b> פתי, כלו לא תתפתה אחר היצר:
תואר הזהר שלא תואר, תקולל על זה:
האחת אהובה, ג' אהובה כתיב כאן, כנגד ג' דברים שהאשה נקנית בהם בכסף בשטר ובביאה:
יום הנחילו את בניו, ס"ת מותו, שיצוה בעת מותו:
והשבותו לו, אם האדם עצמו תועה מדרכי השם תחזירהו למוטב:
לא תראה את שור אחיך, אלו ישראל דכתיב בהם שה פזורה ישראל וגו', ואנו אומרים להקב"ה לא תראה את ישראל בגלות והתעלמת מהם לאורך הזמן, השב תשיבם, ב' השבות, יהודה ובנימין, וישראל, ואספתו אל תוך ביתך, יקבץ נדחי ישראל, עד דרוש אחיך, תדרוש ישראל, כן תעשה לחמורו, זה משיח דכתיב עני ורוכב על חמור, לשמלתו, לבגדי כהונה ולתכשיטין שהפסידו ישראל, ולענני כבוד שהיו בימי שלמה כמו שמלה. וכן תעשה לכל אבידת אחיך אלו הגליות שנאמר ובאו האובדים וגו':
הקם תקים, הקם בגימ' ע"ה טעינה:
כלי גבר, אלו כלי זין, כלי גבר, ס"ת בגימ' חרב:
קן צפור, אלו ישראל שגלו כצפור שנאמר כצפור נודדת מקנה:
אפרוחים או ביצים, אלו קטני ישראל טף ונשים, והאם רובצת אלו גדולי ישראל שרבצו על הקטנים, האם זו כנסת ישראל:
שלח תשלח, ב' שלוחים, ישראל, ויהודה ובנימן:
והארכת ימים בגימ' בעולם שכלו ארוך, למען ייטב לך, למע"ן בגימ' ק"ץ, תזכו לראות קץ הפלאות כי כל המקיים מצות שלוח זוכה לגאולה:
כי תבנה בית, ר"ת כתב, נכתב ונגזר על כל אדם מה יבנה מה יעשה. חדש ועשית מעקה לגגך, ר"ת חומל, חומל על ישראל שלא יפלו:
תשים דמים, בגימ' אלו כלב רע וסולם רעוע:
לא תלבש שעטנז, שמא תאמר אין לי בגדים נאים לכבוד שבת דאתי עשה דשבת ודוחה לא תעשה דכלאים ת"ל לא תלב"ש, לשבת, אפי' לשבת:
גדלים, גדל ים, צבע חלזון והוא התכלת וגדל בים:
גדלים תעשה. בפסוק זה עשר תיבות רמז שלעתיד יחזיקו עשרה אנשים בכנף איש יהודי וגו' גדלים תעשה, בגימ' ת"ש בכנף אחד עה"מ, רמז למה שאמר ריש לקיש שני אלפים ושמונה מאות לארבע כנפות, ת"ש לכל כנף:
כי יקח איש, ס"ת יח"ס, שיקח אשה מיוחסת. כי יקח ס"ת י"ח, בן י"ח שנה לחופה:
מאה כסף דע כי גדול עון העונה בפיו יותר מעושה מעשה, שכן במפתה וענשו אותו חמשים כסף, ובעל לשון הרע מאה כסף:
לא תחרוש בשור ובחמור, תחרוש לשון דבור כמו רחושי מרחשן שפוותיה, זהו שאמר לא תחרוש, כלו' לא תדבר בענין המשיח, כמו ההוא מעשה דר' זירא דאשכח לרבנן דעסקי ביה אמר להו במטותא מינייכו לא תרחקוניה, דתנינן ג' באים בהיסח דעת, משיח מציאה עקרב. וכן בשור ובחמור, בגימ' בשני משיחים:
כי ימצא, בגימ' הם בעדים:
על דבר, ר"ת עד, עדים המתרים, וזהו דבר, התראה:
האיש אשר שכב עמה לבדו, בגימ' ראשון בסקילה והשני בחנק. כאשר יקום איש, ויקם קין על הבל אחיו ויהרגהו, וכן יקום עם האותיות בגימ' קין:
איש על רעהו, עשו שהרג את הנפש. כי בשדה מצאה, מצאו המחריבים את הנערה זו כנסת ישראל, והיכן מצאוה בשדה בירושלים שנאמר ציון שדה תחרש, צעקה הנערה ישראל, שנתארסו למקום שנאמר וארשתיך לי באמונה, ואין מושיע לה. לפיכך ולנערה לא תעשה דבר, אינה יורדת לגהינם כי קבלה יסוריה בעוה"ז, אכל על המחריבים נאמר ומת האיש אשר שכב וגו', שהן יתחייבו ירידת גהינם, כי אעשה כלה וגו' ואותך לא אעשה כלה:
מושיע לה כי, ר"ת מלך, שטיטוס הרגום:
בלעם ויהפוך ה', ס"ת מכה הפך את המכה:
ונשמרת מכל דבר רע, ונשמרת בגימ' מן שפיכות דמים עה"מ והכולל:
דבר רע, דבור רע, זה לשון הרע, דבר אחר זה נבול פה מכל דבר רע, ס"ת ערל, בגימ' עבודה זרה:
ויתד תהיה לך, יתד, בגימ' האבות, זכות האבות יהיה לך:
והיה בשבתך חוץ, כשתהיה בגלות, וחפרת כמו וחפרת לבטח תשכב. ושבת, תעשה תשובה ותשמור השבת שהיא שקולה כנגד כל המצות, וכסית את צאתך, תתענה על עונותיך עד שימחו ויתכסו:
ערות דבר, זה נבול פה:
לא תסגיר עבד אל אדוניו, עבד אלו ישראל שנקרא עבדים למקום, אומרים מלאכי רחמים להקב"ה אל תסגירם לגלות ביד עונותיהם ולא ביד השטן, וזהו תסגיר, ס' סטן, נשאר תרי"ג ממלת תסגיר, כלו' שומר תרי"ג אין כח בשטן להזיקו:
לא תשיך לאחיך ה' פעמים אומר תשיך נשך, כלומר כאילו עובר על חומשי תורה:
תשמור ועשית. אזהרה לב"ד שיעשוך, כמו שארז"ל ממשכנין על הצדקה כי יקח איש אשה ובעלה, מכאן אז"ל האשה נקנית בג' דרכים, שסימנם שכ"ב שטר כסף ביאה, וס"ת פר"ה ורבה על ידי אלו:
בה ערות דבר, ר"ת בעד. ועוד רמז ערות דבר, דבור ערוה, רמז על הקולנית שיוצאה, כדאיתא בגיטין:
לה ספר, בגימ' לשמה:
כריתות, בגימ' שתלוש, שיכתוב על דבר תלוש ולא מחובר:
ויצאה מביתו, האשה יוצאה ולא האיש, אם הוא ביתו, ואם הוא ביתה הוא יוצא:
וכתב לה ספר כריתות, ס"ת בהרת, אשה רעה צרעת לבעלה, שני פעמים כתוב בפרשה וכתב לה ספר כריתות, כנגד ב' חורבנות שנפטרו ונשתלחו ישראל:
ושנאה האיש האחרון. אלו האומות ששונאים את ישראל, לא יוכל בעלה הראשון, אבל הקב"ה נהג עם ישראל במדת חסידות שנאמר לאמר הן ישלח איש את אשתו:
כי חסיד אני, נוהג עמנו בחסידות לפנים משורת הדין, וסמיך ליה כי יקח איש אשה חדשה, עתיד הקב"ה לחדש ימינו כקדם:
נקי יהיה לביתו, אפילו בדבריו, ישמש עמה בנקיות ובטהרה ולא ינבל פיו, וזהו לכל דבר אפילו הדבור נקי יהיה לביתו שנה, ס"ת הוי"ה, אם הוא משמש עמה בנקיות הקב"ה משתתף עמהם, ויהיו הולדות נקיים. ד"א כשהאיש לוקח אשה מוחלין לו כל עונותיו, זהו נקי יהיה, שיהיה נקי בלא עונות:
ושמח את אשתו, את לרבות שישמח כל הקהל בנישואין, כמו שאז"ל בתולה נשאת ביום רביעי, שקדו חכמים על תקנת בנות ישראל, ואמרו שיטרח ג' ימים אב"ג, כדי שיכין צרכי סעודה כדי שישמח הקהל. שמח, חמש, חמשה קולות, קול ששון קול שמחה קול חתן וקול כלה קול מצהלות וכו. ושמח את אשתו זה הקב"ה, רמז שישמח כנסת ישראל, וזהו מ"ש למעלה שרמוז במלת נקי יהיה שהקב"ה משמחם. יקח איש אשה חדשה. זה הקב"ה, אשה חדשה, ישראל במתן תורה לקחה על מנת שלא יפרד ממנה לעולם, זהו לא יצא בצבא, כאיש הפורש מאשתו והולך לו למלחמה, הוא לא יפרד מהם. ולא יעבור עליו לכל דבר, שלא יכעיסוהו לסור מהם. נקי יהיה לביתו שנה אחת, שנה משנותיו של הקב"ה ויומו של הקב"ה אלף שנים, שנאמר כי אלף שנים בעיניך כיום וגו':
לא יחבול רחים ורכב, לא יבטלו ת"ח מלעסוק בתורה, ות"ח נמשלו כריחים שהן טוחנין תורה יומם ולילה. דכתיב לא ימוש ספר התורה והגית בו יומם ולילה, כי נפש הוא חובל, אם יבטל התורה נמצא שהוא מחבל נפשי ונשמתו מחיי עוה"ב,, ולכך פסוק זה ראשו וסופו למ"ד על שם למודו:
השמר בנגע הצרעת, ס"ת רעת, על רעת הלשון נגעים באים, וזהו מה שסמך ענין מרים, לפי שדברה לשון הרע לקתה:
השב תשיב לו את העבוט, רמז שנתן אליהו אות וא"ו משמו ליעקב למשכון שיבשר את בניו ולכשיגאלו יחזיר העבוט שלו לאליהו וזהו תשיב, תשב"י, אליהו התשבי:
כבא השמש, כשתבא ותחזור מלכות בית דוד, שנמשלה לשמש, שיחזור כסאו כשמש נגדי. ושכב בשמלתו ישכבו וישכנו ישראל בארצם לבטח, וזהו בשלמתו בשלמותו שנאמר ונתתי שלום בארץ ושכבתם ואין מחריד:
אבות על בנים, בגימ' תור"ה, ערבים זה בזה לקיום התורה, ולא יומתו, כלומר תתעסקו בתורה שלא תמותו, שנאמר אם תשכח תורת אלהיך אשכח בניך גם אני:
גר יתום ולא תחבול, ר"ת גיות שלא יחזור לגיותו:
קצירך בשדך. ר"ת קבוע תהיה קבוע במצוה זו:
כי יהיה ריב בין אנשים, ר"ת למפרע אבריך, איבריו של אדם עתידין לריב ולומר אחד לחבירו אתה חטאת, זהו ונגשו אל השופט ושפטום, כמו שאז"ל על פסוק אקרא אל השמים מעל וכו'. ד"א כי יהיה ריב בין אנשים. בין ישראל לעמלקים שהיו רודפים אותנו ולעתיד נתבע אותם לדין. וזהו אל המשפ"ט ושפטו"ם, ס"ת בגימ' הגדול. רמז ליום הדין הגדול. והצדיקו את הצדיק והצדיקו, צדקיה"ו, שנבוכדנצר עור את עיניו, הצדי"ק צדקי"ה:
את הרש"ע, בגימ' יצ"ר הר"ע:
והיה אם בן, ס"ת המן, הרש"ע, עשרה, עשרה בניו:
אלה מכה רבה, ר"ת אמ"ר קורא פסוק אחד בשעת הכאה:
לא תחסום שור בדישו, אומרים ישראל לה', בשעה שנכנסים אנו לדין לא תחסום ותאלים ישראל לעולם, תן להם מענה לשון:
וירקה בפניו, עתידין הרשעים ללקות בצרעת ויהיו הכל רוקקין בהם:
ככה יעשה לאיש, זה עשו שנאמר איש שדה. אשר לא יבנה, לא דיו שלא בנה אלא החריב:
אבן שלמה, איפה שלמה, רמז על שלמה שתיקן המשקולות והאיפות:
<b>פרשת</b> <b>כי</b> <b>תבא</b>
<b>והיה</b> כי תבא אל הארץ, סמך לפסוק תמחה את זכר עמלק מתחת השמים לא תשכח והיה כי תבא אל הארץ, רמז למה שאז"ל תניא ר' יהודה אומר ג' דברים נצטוו ישראל בכניסתן לארץ, להעמיד להם מלך ולהכרית זרעו של עמלק ולבנות להם בית הבחירה. ובמדרש והיה אין והיה אלא מיד, כי תבא אל הארץ עשה מצוה האמורה בענין ותכנס לארץ. הכונה היא לומר שאמירת גבוה היא כמסירת הדיוט ומאחר שייעד לתת אותה הרי היא כאלו היא נתונה, לזה אמר אשר ה' אלהיך נותן לך כתיב נתן, כן והיה היה עבר אלא שהוא"ו הופכו להבא א"כ אע"פ שאי אפשר לקיים המצוה מיד עד אחר כבוש וחלוק קבלו עליכם מצוה האמורה בענין שהיא הבאת הבכורים ובזכות זה אתם נכנסים לארץ, ולזה אמר ולקחת מראשית וגו', כי מה אמר עד שאמר ולקחת בוא"ו כי כפי הנראה היה לו לומר והיה כי תבא וגו' תקח מפרי, אבל אמר ולקחת לומר שבקבלתך נחשבה כמעשה, וכשתבא לארץ ותביא נחשב שהיא פעם שניה אע"פ שהיא ראשונה, שמחשבה ראשונה הקב"ה מצרפה למעשה. וכן אמר במדרש פרשת חלה, בבאכם אל הארץ, קבל עליך עד שלא תבא אל הארץ שכשתבא אל הארץ להפריש חלה ובזכות שתקבל עליך אתה בא אל הארץ, לזה אמר והיה אין והיה אלא מיד מאחר שכבר היה כמו שאמרתי. והטעם בהבאת הפירות הוא כדי שלא יחשוב שהארץ הוא שלו, ולזה אמר וירשת וישבת בה, לומר שבאריכות הדורות דור אחר דור תחשוב שהיא לך בירושה מאבותיך ומאבות אבותיך, כמה דורות וכמה שנים אתה יושב בה ולא ערער עליך שום אדם וקנית אותה בירושה ובחזקה, לזה אמר אשר תביא מארצך אשר ה' אלהיך נותן לך, ב"פ אשר אשר למה, אלא תדע אשר תביא מארצך והבאת לי ממנה ואקבלם ממך כשתדע שה' אלהיך נותן לך, לא שקנית אותה בירושה ובחזקה, א"כ לזה היתה הבאת הפירות לומר שלה' הארץ ומלואה, כי בדיני חזקה אם יש עדים, שהלוקח קבל הפירות ונתן לבעל הקרקע לא החזיק אלא בעל הקרקע יתן ללוקח ולזה ולקחת מראשית, אדם טורח באילן כל השנה וממתין עד שיוציא הפרי הראשון ויאכלנו, ויאמר אילו לא טרחתי אלא לשעה זו דיי, ויתנחם על מה שטרח, ושאר הפירות נחשבין כאין בערך הפרי הראשון, לזה צוה הקב"ה שהפרי הראשון שהוא חביב עליו שיביאהו לכהן, לא שיקריבנו, כי אילו היה מקריבו היה לוקח נחמה, אלא לכהן, כל זה כדי שידע שהארץ היא לה' והוא בה כאריס, שאם לא יישר בעיניו יקחנה ממנו ויתנה לאחר, שמא תאמר הארץ כבר נתנה לאברהם ואחריו נתנה ליצחק שנאמר לאברהם קום התהלך בארץ לארכה ולרחבה כי לך אתננה, ונאמר ליצחק גור בארץ הזאת כי לך ולזרעך אתן את כל הארצות האל, וכן ליעקב לזה אמר ארמי אובד אבי שבישיבתו שם אבד החזקה, כי הדין הוא שבוי שנשבה אם יש שיירות מצויות ולא עשה מחאה אבד החזקה, כ"ש כאן שגר עם לבן עשרים שנה ואחר כן ירד למצרים וישב שם ימים רבים שודאי אבד החזקה, ועתה מחדש נתנה לנו, לזה אמר, ועתה, הנה הבאתי את ראשית פרי האדמה אשר נתת לי ה', ובזה יבא להאמין במציאותו ית', ומאמין שהוא משכיר ומעניש שלקח הארץ מיד האמוריים שלא עשו רצונו ונתנה לנו, והעניש ללבן ולמצרים, ובזה יבא להאמין בתורה ובמצות, ולזה הצריכה תורה להבאת הפירות הוא בעצמו לא שישלח אותם ע"י שליח, אפילו אגריפס המלך היה הוא בעצמו מביא, ולא די הבאה אלא שיקרא הפרשה בפיו ובקול רם, שנאמר וענית וגו' ארמי אובד אבי, לפי שהלך ברמאות עם לבן לזה ירד למצרים, לפי שהוא נקרא איש תם והיה לו ללכת בתמימות, אע"פ שעשה לו רמאות, ומזה היה ירא יעקב, ולזה אמר קטנתי, ולזה ירד למצרים וידע שהגלות יהיה במצרים ומת שם, עד שנצטער וצוה לבניו שישאוהו משם, אלמלא כן לא היה יורד למצרים כמו יצחק אביו שאמר לו אל תרד מצרימה, וברמאות שעשה על הברכה בא זה הגלות, שאלמלא לא עשה מה שעשה עם עשו עד שבכה על ידו לא היה זה הגלות שאנו בו עד שימחו אותם דמעות ולזה בקללות שבתורת כהנים אמר וזכרתי את בריתי יעקוב. לומר אף ע"פ שהלך ברמאות עכ"ז יש לו ברית עמו ויש לו זכות אבות אביו ואבי אביו, וירד למצרימה למירוק:
<b>עוד</b> אמר מארצך. לומר שאני מקבלו כאילו הביא לו דבר שאינו מצוי אצלי בגנתי בפרדסי ודאי שמקבלו בעין יפה, לזה ושמת בטנא להחשיבו בעיני המלך:
<b>מראשית</b> יביא ראשית, מראשית, לראשית, למקום ראשית, לראשית כל ראשית. יביא ראשית, אלו ישראל שנקראו ראשית שנאמר קודש ישראל לה' ראשית, מראשית אלו הבכורים שנאמר מראשית כל פרי וגו', לראשית הוא הכהן שהוא ראשית העבודה, למקום ראשית הוא בית המקדש שהוא ראשית כל העולם, לראשית כל ראשית זה הקב"ה שנאמר אני ראשון ואת אחרונים אני הוא:
<b>מראשית</b> ארז"ל מראשית ולא כל ראשית, כי אין חייב בבכורים אלא שבעה מיני הפירות שנשתבחה בהם א"י, לפי שאלו המינים הם חיותו של אדם, ושאר מיני פירות אינן אלא להשלים החסרון שלא יהא העולם חסר כלום, כי לפעמים יש בהם צורך, לא כמו אלו הז' מינים, ומברכתם של שאר פירות תבין שאומר בורא נפשות רבות וחסרונן שהן שאר פירות, על כל מה שברא להחיות בהם, וכל אחד מז' המינים הוא יש לו אצילות מהשבעה כשתדקדק בהם, וכדי שיתברכו כל הפירות, לזה אמר מראשית שהן ז' מינים ואח"כ אמר כל פרי האדמה שיתברכו כל הפירות שהן בכלל אלו השבעה:
<b>ושמת</b> בטנא, בכלי כדי להחשיבו, כל זה מעלה לכהן, והוא אחד משבעה דברים שטעונין הבכורים, ואלו הן, הבאת מקום, כלי, קריאה, קרבן, שיר, תנופה, לינה. הבאה שנאמר והלכת לאהליך, שצריך שיביאנו הוא בעצמו ולא שלוחו ולא ע"י עבדו אלא הוא בעצמו, ושיודה החסדים שעשה לו ה' ית', ולא יהא כפוי טובה, ויקבל שכר פסיעות ויתפלל לפניו ויעשה בקשתו, כי לא הצריכו להביא אלא כדי לראותו ולברכו, וכביכול כאדם שמתאוה לראות את בנו. מקום שנאמר אל המקום אשר יבחר ה' שהוא בית המקדש שהוא מקום מיוחד לתפלה שמשם עולות התפלות, בנוי לתלפיות תל שהכל פונים אליו, וכל הפיות פונות שם, ושם שער השמים, ומיד עולה התפלה בלי שום מעכב ומערער. כלי שנאמר כאשר יביאו בני ישראל את המנחה בכלי טהור בית ה'. קריאה שיקרא פסוק ארמי אבד אבי כדי להזכיר עונותיו לפני השי"ת, שאם יש לו שום זכות יעבירנו, כי אין כמה זכיות כנגד עבירה, ויהיה עונותיו זכורים לפניו. קרבן כדי להראות שבעין יפה הביאם, שלא די שהביא מה שצוהו אלא שהביא עמהם קרבן, ושיר גם כן להראות שמחתו שהוא מביאם בשמחה ולא חרה לו בהבאת פרי ראשון שהוא ממתין לו משנה לשנה, ותנופה לומר שהוא מודה שהשי"ת הוא יחיד בשמים ובארץ ובד' רוחות העולם, כן היתה התנופה מעלה ומוריד מוליך ומביא לד' רוחות העולם. לינה להראות חבתו של הקב"ה, שמאחר שבאו לביתו עכב אותם לילה אחד, כביכול כדי להשתעשע עמהם מרוב חבתו בם:
<b>ובמדרש</b> בא וראה כמה פתחון פה לעושה מצוה יותר ממי שיש לו עסק מלכות ע"ש, כי מי שיש לו עסק מלכות פעמים נותן כמה ממון עד שמגיעין אותו אצל המלך ספק עושה שאלתו ספק אינו עושה, אבל הכא אינו כן אדם יורד לתוך שדהו רואה תאנה שביכרה אשכול שביכר מניחם בסל ובא ועומד באמצע הקהל ואומר השקיפה ממעון קדשך, ולא עוד אלא שאומר איני זז מכאן עד שתעשה צרכי היום, זהו שכתוב אחריו היום הזה ה' אלהיך וגו':
<b>ובאת</b> אל הכהן אשר יהיה בימים ההם ארז"ל אין לך אלא כהן שבימיך, פירוש כפי ערך הדור הקב"ה מקים להם כהן שנאמר והיה כעם ככהן, כי אפי' ריש גרגותא משמיא ממנו ליה, לזה אמר אשר יהיה בימים ההם, כפי ערך הזמן וכפי מה שראוי לדור, א"כ הואיל ומנויו הוא מלמעלה צריך לנהוג בו כבוד, כי הכבוד הוא לפני שמינהו שהוא השי"ת, מאחר שהוא במקום אהרן כאילו הוא אהרן, ולזה אל הכהן בה"א הידיעה:
<b>ואמרת</b> אליו הגדתי היום, פירש הגאון הגדתי מלשון שירה ושבחה. ונוכל לפרשו כפשוטו, ואומר אני מודיעך כי באתי אל הארץ שהקב"ה ייעד אותה ואמר כי ה' אלהיך מביאך אל ארץ טובה ארץ חטה ושעורה וגו' ועד עתה לא נתנה פירותיה, נראה כאילו אינה אותה הארץ שייעד בה, אבל עתה שהוציאה פירותיה עתה נראה בעיני כאילו היום באתי אל הארץ אשר נשבע ה', וראוי לי לשבחו על המתנה הטובה שנתן לי, כי הכרם והפרדס כשאין בהם פרי אין בהם שומר והכל בוקעים בהם כאלו הם הפקר, אבל כשהוציאו הפירות אז שם בעליהם עליהם, ואין שום אדם נכנס בתוכם. ואמר לה' אלהיך, כי לכהן ראוי שייחס שמו ואלהותו עליו שהוא יושב בביתו תמיד אדוק בעבודתו ואינו מסיח דעתו ממנו, א"כ לך ראוי שיתייחס אלהותו עליך לא לי שיש לי גנות ופרדסים ועל כרחי אני פונה ומסיח דעתי הימנו בחרישה ובזריעה ובלקיטה, א"כ לה' אלהיך ודאי:
<b>ולקח</b> הכהן הטנא מידך, פירש"י ז"ל להניף אותו כהן מניח ידו תחת יד הבעלים ומניף, והוא לשון ספרי. והוצרך לפרש כן לפי שאם לקחו הכהן והניחו לפני מזבח ה' כנראה איך אמר אחר כך ועתה הנה הבאתי וגו' והנחתו לפני ה' אלהיך, אלא לקיחה זו היא להנפה. והכונה בהשמת ידיו תחת יד הבעלים הוא, לפי שאמר לו לה' אלהיך לזה רומז לו שכולנו שוין ביחודו ית', והוא יחיד למעלה ולמטה ולד' רוחות העולם, זהו והניחו לפני מזבח ה' אלהיך, כמו שהוא אלהי הכהן כמו שאמר כן גם כן לה' אלהיך:
<b>וענית</b>, אמר בזוהר שפירושו הוא עדות כמו לא, תענה ברעך, שקר ענה וגו'. והענין הוא לפי שאמר כי באתי אל הארץ אשר נשבע ה' לאבותינו לתת לנו, א"כ בהכרח נתנה מאחר שיש שבועה, לזה אמר השבועה היתה לאבותינו, ומאחר שנתנה ליעקב ירד למצרים וגר שם והיה שם לגוי גדול עצום ורב, ועשה יאוש מהארץ כי הרעו לנו המצרים, ואילו היה לנו ארץ היה לנו לחזור לארצנו, אלא שצעקנו אל ה' ושמע קולנו וראה ענינו והוציאנו משם והביאנו אל המקום הזה, ויתן לנו עתה מחדש לא מחמת השבועה, ועתה הנה הבאתי את פרי האדמה אשר נתן לי לא לאבותי אלא לי, כי בכל שנה ושנה היא נתונה לי, מחדש מאחר שאין שום הכרח בנתינה ואין שבועה, הוא יכול ליטלה ממני, או למונעה שלא תוציא פירות, ואם אינה מוציאה פירות כאילו לא נתן שום דבר, כי לזה היתה תכלית נתינתה לאכול מפריה ולשבוע מטובה, א"כ הואיל והוציאה פירות והבאתי אותם בזה, אני מאמין שבכל שנה הוא נותנה לי מחדש:
<b>ועל</b> דרך המדרש הנעלם דורש פרשה זו על פטירתו של אדם, ואמר והיה כי תבא אל הארץ אשר ה' אלהיך נותן לך נחלה, ששם היא הנחלה ושם היא המנוחה, ולקחת מראשית כל פרי האדמה אשר תביא מארץ, שהן המצות שעשה בזה העולם, ושמת בטנ"א בגימ' בכל"י, שיקבצם כולם בקבוץ אחד שמסדרם קודם צאתו מן העולם, כמו שאז"ל על פסוק לא. ירעיב ה' נפש צדיק, שמזכירים אותו כל מה שלמד וכל מצוה שעשה, ובאת אל הכהן, שהוא מיכאל שמקריב נפשות הצדיקים על מזבח עליון, זהו ולקח הכהן הטנא מידך והניחו לפני מזבח ה'. וענית ואמרת ארמי אובד אבי, שהוא היצר אבד אבי שהוא אדם הראשון ועל ידו נקנסה מיתה על כל הבריות, וירד מצרימה, למקום המצירים והמדיחים שהוא זה העולם:
<b>עוד</b> אבד אבי, הוא על הגוף, וירד מצרימה שהוא זה העולם, ויגר שם במתי מעט בתחלה בזמן בחרותו לא היה לו כל כך מצות, ויהי שם לגוי גדול, גדול בתורה גדול במצות, עצום ורב וירעו אותנו המצירים והמסטינים, כי כל הגדול מחבירו יצרו גדול ממנו, והאברים החומריים ויתנו עלינו עבודה קשה בתאוות הגופניות הגשמיות. ונצעק אל ה', היינו צועקים אל ה' שיסייענו להתגבר עליו, וישמע ה' את קולנו וגו' ויוציאנו ה' ממצרים, מבין אותם המצירים שהן ד' יסודות שהיו מצירים אותי כמו שייסד הפייט, ילידי ביתי ארבעה, איש לעברו תעה, לא ידעו שבעה. איש באחיו נלחמו, לא רבים יחכמו, חלק לבם עתה יאשמו על דעת אחת לא ימשכו. ובעצה אחת לא יתמכו, על ארבעת רבעיהם בלכתם ילכו. זה לחתות אש מיקוד יאבה. וזה לחסוף מים מגבא חלפו עם אניות אבה. זה ישאף רוח כתנים וזה חופר גומץ לקינים, ויפנו אלי עורף ולא פנים. וכנגד אלו הארבעה אמר ויוציאנו ה' ממצרים ביד חזקה, ובזרוע נטויה ובאותות ובמופתים. ובמורא גדול זה גלוי שכינה, כמו שארז"ל כי לא יראני האדם וחי, אבל בשעת מיתתו הוא רואה, ויביאנו אל המקום הזה ויתן לנו את הארץ הזאת היא ארץ החיים, ועתה הנה הבאתי וגו' והשתחוית וגו', ושמחת בכל הטוב, שמראים להם שכרם מה רב טובך אשר צפנת ליראיך. ולביתך זה הגוף שנאמר ועצמותיך יחליץ, והלוי זה יצר הטוב, והגר זה יצר הרע, שעל ידו זכה במה שזכה, זהו אשר בקרבך ממש:
<b>כי</b> תכלה לעשר וגו', הבכורים היו בכל שנה חוץ משנת השמיטה שאינו יכול לומר ראשית פרי האדמה אשר נתת לי שאינה שלו אותה שנה שהיא של הפקר לכל כדי שיכיר וידע כי לה' הארץ ומלואה כמ"ש. והצריכו גם כן לתת תרומה לכהן העומד לשרת שם, כדי שיכיר מעלתו, וממעלת העבד מעלת האדון נודעת, וכן לתת המעשר ללוי לדעת מעלת הנלוה אל ה', מעשר שני היה מעלהו או הוא או שלוחו לירושלים כדי לעטר ירושלים בפירות, וזה היה שנה ראשונה ושנייה ורביעית וחמישית, ושנה שלישית וששית היה בה מעשר עני שנאמר כי תכלה ונתת ללוי לגר ליתום ולאלמנה וגו', כשיש שנוי משנה לשנה אז יוכר מצות השי"ת, כי כשיהיה בהרגל אפילו שתהיה מצוה בהרגל תהיה מצות אנשים מלומדה, אבל כשמשתנה הענין אז יש בדבר יותר היכר ופנייה לשם ית', לזה צוה הקב"ה ששתי שנים מעשר שני ושנה מעשר עני, שאם כל שנה יעלה לירושלים ויאכל וישתה כמו שנאמר ונתת הכסף בכל אשר תאוה נפשך בבקר ובצאן וביין ובשכר, כשיורגל כך שנה אחר שנה יהיה מגמתו הנאת הגוף ויעשה המצוה שלא לשמה, אמנם כשמשתנה שנה השלישית, שנה רביעית תראה כאלו היא חדשה ויעשנה לשמה אע"פ שהיא הנאת הגוף. ורצה הקב"ה שיהיה השנוי במעשר שני שהיה נאכל לבעלים, ולא בתרומה שכבר זכה בה הכהן, ולא במעשר שנתן ללוי. ואמרת לפני ה', זה קראוהו רז"ל ודוי מעשר, לפי שאיחר מעשרותיו שהיה מן הראוי שמיד שנדר יתן שנאמר מוצא שפתיך תשמור ועשית, ואמר בערתי הקודש מן הבית, כי אין לקודש להיותו בחול, לזה היה מתודה שלא עשה כהוגן. ואז"ל בערתי הקודש מן הבית זה מעשר שני וגם נתתיו ללוי זה מעשר ראשון, לגר ליתום ולאלמנה זה מעשר עני, ככל מצותך אשר צויתני, נתתים כסדר שלא הקדמתי תרומה לבכורים ולא מעשר לתרומה ולא שני לראשון, שהתרומה נקראת ראשית לומר שהיא ראשית כל המעשרות, כמו שכתב הרמב"ם ז"ל פרק ששי מהלכות מתנות עניים:
<b>וכתב</b> רבינו בחיי ז"ל, אם תסתכל בסדר המעשרות תמצא כי התרומה נקראת ראשית, תרמוז לחכמה הכוללת הבינה בחמשים שערים, ועל כן התרומה היא אחד מחמשים, ומעשר ראשון שהיה נותן ללוי שהוא עשירי בבנים תרמוז לעשירית ונקרא מעשר ראשון. השקיפה מה שהזכיר לשון השקיפה ואינו נזכר בשום מקום אלא לפורענות, להורות כמה גדול שכר המצוה כשהיא בשמחה שהיא מהפכת מדת הדין למדת רחמים, וכן דרשו ז"ל א"ר חנינא בר פפא בא וראה כמה גדול כחן של מתנות עניים שכל השקיפה שבתורה לרעה וכאן לטובה ע"כ. ולזה אמר ממעון ששם היא השמחה, ולזה אומר בבית החתן ברוך שהשמחה במעונו, לומר שעשה המצוה בשמחה עד שעלתה שמחתו למעון קדשו. ממעון קדשך, ר"ת וס"ת מקנך, שהוא היסוד שנקרא יוסף בגימ' קנו, מן השמים, תשפיע להם שפע וברכה, למה שעמך שהוא ישראל סבא, ולאדמה תשפיע לה מרחמים ודין, וזהו חלב ודבש:
<b>היום</b> הזה ה' אלהיך מצוך לעשות וגו', וכי היום הזה צוה אותם והלא בשנת הארבעים היה, אלא בא לומר שיהיה מעמד הר סיני מגמתו תמיד באותו יום, ואמר להם לא תעלה בדעתכם לומר שאבותיכם לבד היו באותו מעמד הקדוש, כי אתם וכל הדורות הבאים עד סוף העולם היו באותו מעמד, לזה תרשמו אותו יום כאילו הוא היום. ואמר ה' אלהיך מצוך לעשות ושמרת ועשית, אמר ה' צוה שתשמרו ותעשו, אבל הרבה מצות שעשייתן תלויה בארץ וכאן אי אפשר, אבל המתינו להם כשיבאו לקיים אותם, וזה ושמרת לעשות:
<b>וכתב</b> רבינו בחיי ז"ל, יתכן לומר כי פסוק זה התחיל היום הזה וסיים בכל נפשך להורות שיתחייב האדם למסור נפשו על המצות בכל הזמנים כולם כיום של מתן תורה ע"ש. וכבר כתבנו שכתב רבינו ירוחם ז"ל בשה הרמב"ן ז"ל בודוי שכיב מרע שצריך שיזכור מעמד הר סיני:
<b>את</b> ה' האמרת, כמו אמירה ודבור, ולא די שאמרת אלא שהאמרת גם כן לאחרים, והנה היא האמירה להיות לך לאלהים, והיכן אמרו כן באמרם ה' אלהי, והאמרת לאחרים, שמע ישראל, לכל מי שישמע, וללכת בדרכיו שאמרת ובלכתך בדרך, ולשמור חוקיו היינו וקשרתם לאות על ידך והיו לטוטפות בין עיניך, שהן נקראים חוקה שנאמר ושמרת את החוקה הזאת למועדה, ולשמוע בקולו היינו פרשת והיה אם שמוע תשמעו. א"כ בקריאת שמע האמרת לה' שהוא אלהינו, ואמרת לאחרים גם כן שאמרת שמע ישראל, וה' האמירך, אמר והאמירך לאחרים, אמר להיות לי לעם סגולה במעמד הר סיני, זהו כאשר דבר לך ושם אמר והייתם לי סגולה מכל העמים, והאמירך לאחרים, הוא שאמר הכתוב ומי כעמך ישראל גוי אחד בארץ, ולשמור מצותיו, יכולין לומר שהוא ישמור הייעודים שייעד על שמירת מצותיו. הוצרכנו לפרש כן לפי שפסוק את ה' האמרת הוא הדבור עם ישראל, ואמר בו ללכת בדרכיו ולשמור חוקיו, אבל זה הפסוק הוא דבורו עם הקב"ה, שאמר וה' האמירך ואי אפשר לומר בו ולשמור מצותיו. זהו בערכם שהיו לו לעם סגולה, אבל בערך האומות אמר ולתתך עליון על כל הגוים אשר עשה, כאילו לא עשאם אלא בשבילך כמו שאמר בן עזאי לא נבראו כולם אלא לשמשני. לתהלה שיהללום כל הגוים כמו שהם מהללים להקב"ה שנאמר הוא תהלתך כן יהיו מהוללים מכל האומות, וכן יהיו לשם, שיכירו כולם ששם יהודי הוא שמו של הקב"ה, כשתכניס היו"ד של יהודי בתוך הדל"ת נעשה הוי"ה, זהו וראו כל עמי הארץ כי שם ה' נקרא עליך, ולתפארת, אם הקב"ה מתפאר בכם שנאמר ישראל אשר בך אתפאר, כ"ש שיפארום כל האומות, ולהיותך עם קדוש שישפיע עליכם קדושה מקדושתו כביכול כמו שהוא קדוש הואיל ואתם לו לעם, כאשר דבר לך, היכן דבר בסיני שאמר ואתם תהיו לי ממלכת כהניה וגוי קדוש, ועד מה שאמרנו ששם הוי"ה רמוז בשם יהודי, לזה אמר כאן לתהלה ולשם ולתפארת ולהיותך עם קדוש, ד' כנגד ד' אותיות של שם, והבן:
<b>ויצו</b> משה וזקני ישראל את העם לאמר, הזקנים למה נזכרו כאן, לפי שהוא מצוה להם ואומר והיה ביום אשר תעברו את הירדן, ומשה אינו עובר, לזה רצה משה כדי שיהיה אימת זקני עם עליהם מזמן משה קודם פטירתו וקודם שהקים יהושע, כדי שישמעו מהם ישראל, ועוד שהוא רוצה לומר להם ברכות וקללות לזה לקח עמו הזקנים כדי שיתביישו ויקבלו מהם, ואילו לא היו עמו, שבט ראובן אולי היו מעיזים פניהם כנגדו כשאמר ארור שוכב עם אשת אביו אע"פ שלא שכב היו אומרים שלא אמר כן אלא בשביל אביהם, אבל עתה שהוא במעמד הזקנים ואולי היו מאותם הזקנים משבט ראובן לא יעיזו פניהם:
<b>והיה</b> בעברכם את הירדן והקמות לך אבנים גדולות. גדלת כתיב, יובן זה ממה שנאמר ביהושע עודם בירדן אמר להם יהושע הרימו לכם איש איש אבן אחת על שכמו מספר שבטי בני ישראל והעברתם אותם עמכם והנחתם אותם במלון אשר תלינו בו הלילה, אז"ל בוא וראה כמה נסים נעשו לישראל, באותו יום עברו את הירדן ובאו להר גריזים ולהר עיבל יותר מששים מיל, לפי שעתידין לכתוב התורה שיש בה ששים רבוא אותיות ואין כל בריה יכולה לעמוד בפניהם וכל העומד בפניהם מיד היה נרתז שנאמר את אימתי אשלח לפניך וגו', א"כ גדלת, לזה אע"פ שהיו גדולות הקטינו עצמן לפי שנשאו אותם ששים מיל, ואח כ הגדילו עצמן כדי שיעור שיכתבו עליהן התורה בשבעים לשון, שנאמר באר הטב ארז ל בשבעים לשון., היטב בגימ' ע', כיצד ה' ה"י הי"ט היט"ב עולה הכל ע', וכן כתבן משה בארץ מואב, וכן ארז"ל שלשה מיני אבנים הם, אחד שהקים משה בארץ מואב, ואחד שהקים יהושע בירדן, ואחד שהקים בגלגל, שאחר שבאו להר גריזים והר עיבל הביאו האבנים ובנו מזבח וסדוהו בסיד וכתבו עליו את כל התורה כולה בע' לשון, והעלו עולות ושלמים, ואכלו ושתו ושמחו, ואמרו ברכות וקללות, וקפלו את האבנים ובאו ולנו בגלגל והניחום שם:
<b>ומה</b> שאמר וכתבת עליהן וחזר ואמר ובנית מזבח וגו' וזבחת שלמים וגו' וכתבת על האבנים וגו', יכולין לומר שקודם כתבום בלשון הקודש בהר עיבל ואח"כ כשבאו לגלגל כתבוה בע' לשון, שקודם אמר וכתבת ולא אמר באר היטב, ואחר כך אמר וכתבת וגו' באר היטב, שהוא ע' לשון ואמר וסדת אותם בסיד, למה אמר בסיד רמז על התורה שנתנה באש שחורה על גבי אש לבנה, לומר שישחיר האדם פניו וימית עצמו עליה, כמו שארז"ל על פסוק קוצותיו תלתלים שחורות כעורב, והלבן שתחת הכתיבה מכוסה אינו נראה, לומר שהשכר האמיתי הוא גנוז, מה רב טובך אשר צפנת, צפון וגנוז, לפי שאי אפשר לראותו בעודו בגוף, זהו עין לא ראתה, שעין הגופנית אי אפשר לה לראות במה שהוא רוחני, וכתבוה על האבנים, וכן בלוחות, אמר לוחות אבן, לומר שישים אדם עצמו כאבן שלא ירגיש ולא יטרד בתאוות העולם:
<b>ובמסכת</b> סוטה אמר כיצד כתבוה, רבי יהודה אומר על גבי אבנים כתבוה שנאמר וכתבת על האבנים וגו' ואח"כ סדום בסיד רש"א ע"ג הסיד וכו'. סיד בגימ' עד, לומר שהתורה כתבוה על הסיד והסיד מעיד עליהם שלמדוה ולא קיימוה, והם בארור אשר לא יקים את דברי התורה, והם נדונין לבאר שחת, זהו באר את התורה, שהתורה מורידתן לבאר שחת, והוא עד על ישראל לעתיד לבא שקיימוה, לזה אמר ויצו משה וזקני ישראל שמור את כל המצוה אשר אנכי מצוה אתכם היום, שהיא על מצות כתיבה, שהיא מורה על מתן שכרם של ישראל על קייומן, וענשם של הכנענים על בטולם, והקב"ה עתיד לצוות לישראל שלא יחיו מז' עממין כל נשמה, וכדי שלא יראה בפני שאר האומות שעשו עמהם עול, לא די שלקחו ארצם ובתיהם וכרמיהם שנאמר בתים מלאים כל טוב אשר לא מלאת כרמים וזיתים וגו' ובורות חצובים וגו' אלא שיהרגום, כשיראו התורה כתובה בע' לשון ויראו שכרה אז יתקדש שם שמים ויאמרו הואיל ומרדו ולא רצו לקבלה, כי לזה נכתבה בלשונם ולא רצו אם כן ראויים הם להריגה, ובפרט כשיראו שכתוב בה תורה אחת יהיה לכם ולגר הגר בתוככם, שלא העדיפתן התורה לישראל על הגרים. ועוד אפשר לומר שאמר שני פעמים וכתבת לרמוז לסברת ר' יהודה ולסברת ר' שמעון שנכתבה קודם על הסיד ואחר כך על האבנים, ולזה אמר וסדת אותם בסיד וכתבת עליהן משמע על הסיד ואח"כ אמר וכתבת על האבנים ממש, והטעם כדי שיקבלו עליהן הברכות והקללות הכתובות ביום שבאו להר עיבל, והכתוב על האבנים יתאחרו בה ובפרט כמו שאמר בע' לשון, אבל על הסיד ובלשון הקודש יכתבו במהרה:
<b>וידבר</b> משה והכהנים הלוים אל כל ישראל, מה ענין כהנים כאן אלא פירוש וידבר משה והכהנים, דבר משה על עסקי כהנים בני לוי שנתן להם התורה אמר להם הסכת, הס מלמנוע מלקרוא, וכתתו עצמיכם ממדרש למדרש ומעיר לעיר לשמוע ד"ת, אני נתתי אותה לכהנים לפי שהם עם קדוש ומאחר שאתם קבלתם על עצמיכם בשבועה אתם נהייתם לעם, עליכם נאמר ואתם תהיו לי ממלכת כהנים וגוי קדוש, עתה נהייתם:
<b>ויצו</b> משה, הוצרך משה לצואה זו כדי שלא יסרבו למה אלה יעמדו על הר גריזים לברך ואלה על הר עיבל על הקללה, לזה הוצרך לצוותו באותו יום שנשבעו וקבלו עליהן האלות והכריתות, עתה לא יקשה על העומדים על הקללה, כי מה עושה העמידה על הברכה או על הקללה, כבר קבלו, לזה אמר ביום ההיא. ומה שמינה שמעון על הברכה כדי להאיר חשכו, שאילו מינהו על הקללה לא היה לו תקנה, לפי שכל הארורים הם בכלל מעשה זמרי, דוק ותשכח. ורש"י ז"ל פירש בשם רבי משה הדרשן ז"ל, אמר עשר ארורים יש כאן כנגד אחד עשר שבטים ע"ש, ומה שמינה ראובן על הקללה זהו למעלתו ולהודיע לכל שלא חטא בבלהה, כי הוא מכריז ואומר ארור שוכב עם אשת אביו וחותם הדבר בעניית אמן, ומנה עמו בני השפחות וזבולן עמהם, שגם הוא כמו עבד ליששכר שהולך בימים ובמדברות ומשים בפיו של יששכר, כי אע"פ שמסייע לבעלי תורה עם כל זה הלמוד הוא יותר גדול, לזה הושם בתוך בני השפחות, ועוד שהוא נמנה כנגד יששכר, שיששכר הוא רביעי בברכה, וזבולון הוא רביעי על הקללה:
<b>וענו</b> הלוים, אולי אלו הלוים הם סגני לויה כי שבט לוי הוא מנוי עם הששה שבהר גריזים. ולהם נאה לברך ולארר, לפי שההתחלה הוא על ע"ז ברוך האיש אשר לא יעשה פסל, ארור האיש אשר יעשה פסל, והם לא עבדו ע"ז מעולם, לזה להם נאה לומר בקול רם:
<b>וענו</b> הלוים אל כל איש ישראל וגו', יאמר אל כל ישראל, איש למה, ועוד אומר קול רם היה לו לומר בקול רם, אלא מי שמשמיע לציבור עולה למקום גבוה כמו תיבה, וכאן הלוים למטה בין ההרים, לזה אמר שהקול היה מרים עצמו והולך לכל אחד ואחד מישראל, כי כפי הבנת הכתוב היה לו לומר וענו הלוים בקול רם ואמרו, אבל אמר ואמרו אל כל איש ישראל ואחר כך קול רם שהיה הקול מרים עצמו. קול רם בגימ' שלום, שעל ידו היה שלום בין השבטים, כדי שלא יאמרו ראובן שכב עם אשת אביו, כי כשעמדו על ההר ושמעו כולם ארור שוכב עם אשת אביו וענו כולם אמן, ידעו כולם שאין בהם עון אשר חטא, וכן כשאמר ארור שוכב עם כל בהמה שהוא על זמרי שבא על כזבי, ולומר שאע"פ שנפלו מהם כ"ד אלף בסיבתו עם כל זה לא היה בלבן שום טינא:
<b>ובמדרש</b> ראה כמה חיבתן של ישראל לפני המקום, בברכה הוא אומר אלה יעמדו לברך, ובקללה הוא אומר אלה יעמדו על הקללה ע"ש. ארז"ל שכל הארורים נאמרו בלשון ברוך קודם ואח"כ בלשון ארור, ולמה לא נכתבו הברכות כמו שכתבו הארורים ויאמר ברוך האיש אשר יעשה פסל וגו' י"ל שאם היה אומר כן היה נראה שהברכה היא סוף השכר, ושכר המצות אין להם ערך ולא דמיון, כי לזה לא נכתב מתן שכרן של מצות, ומטעם זה גם כן לא נכתבו כאן הברכות, לזה נכתבו הארורים ומכלל ארור שארז"ל ארור יש בו שבועה יש בו נדוי יש בו קללה יש בו אלה, ומביאים ראיה לכל אחת ואחת, אם כן מכללם אתה שומע ברוך, כי מדה טובה מרובה ממדת פורענות. ארור אשר יעשה פסל, מאבן או מעץ, מסכה, כלל מיני מתכות, תועבת ה', כלו' שאין כוונתו אלא להתעיב ולהכעיס, למה שהרי הוא רואה שהוא מעשה ידי חרש, שמביא בן אדם לפסול האבן או נגר לפסול העץ או אומן להתיך המתכות והרי הוא רואה שמכה עליו בקרדום ומכה עליו על הסדן בקורנס, ודאי שאין עושה אלא להכעיס, ולא די זה אלא שמפחד לעשות בגלוי שלא יהרגוהו בית דין, ועושה בסתר שמפחד מבני אדם יותר מהקב"ה. וענו כל העם וענו, יעידו בו כמו לא תענה ברעך, יעידו שמי שעושה דבר זה שהוא עושה להכעיס:
<b>ארור</b> מקלה אביו ואמו, יאמר אם מי שהיקל בכבוד אביו הוא ארור כל שכן באביו שבשמים, וכ"ש וק"ו במי שמכעיס. ארור מסיג גבול רעהו, אם המסיג גבול רעהו הוא ארור כל שכן המסיג גבולו של מקום ומביא ע"ז בגבולו כי אל קנא הוא, וכן הוא אומר והמסכה צרה, שכביכול המסכה נעשית צרה:
<b>ארור</b> משגה עור בדרך, כ"ש המשגה אותו מזל או אותו כוכב. ארור מטה משפט גר יתום וגו', דמה הכוכב או המזל לגר יתום לפי שהוא אצלו כגר וכיתום ועל ידו נתעורר דינם, שכשם שנפרעים מן העובדים כך נפרעים מן הנעבדים, ארור שוכב עם אשת אביו, לפי שגילה כנף אביו הוא ארור, העושה להכעיס לא כל שכן:
ארור שוכב עם כל בהמה, שודאי אין לו הנאה אלא במינו שנאמר זאת הפעם עצם מעצמי, ובודאי אינו אלא להכעיס, או נאמר אם על שאינו מינו הוא בארור כ"ש על מי שמניח אלהיו ומכעיסו. ארור שוכב עם אחותו, לפי שהיא חרפה שנאמר ואיש אשר יקח את אחותו חסד הוא תרגום חיסודא הוא, אם על שעשאה חרפה הוא בארור כל שכן המכעיס קונו:
ארור שוכב עם חותנתו, לפי שעשאה צרה לבתה, כל שכן המסכה צרה:
ארור מכה רעהו בסתר, כלפי מעלה ח"ו דבר. ארור לוקח שוחד. שזה עובד אותו כוכב או אותו מזל כדי שייטיב לו, היינו שוחד, ושילקה אותו כוכב על ידו, היינו להכות נפש דם נקי, א"כ כולם נדרשים על ע"ז. והארורים הם שנים עשר, כשתסיר ארור ראשון שהוא על ע"ז וארור אחרון שהוא כלל על הכל, נשארו עשר כנגד עשרה מאמרות שבהם נברא העולם לומר שכל אחד מאלו היא כדאי להחריב העולם, וכנגד עשר דברות, דוק ותמצא:
<b>ובמסכת</b> סוטה פרק אלו נאמרין ת"ר ברוך בכלל, ברוך בפרט, ארור בכלל, ארור בפרט. ללמוד וללמד לשמור ולעשות, ארבעה ארבעה הרי שמונה, שמונה ושמונה הם י"ו, וכן בסיני וכן בערבות מואב. פירוש כלל ופרט בברכה, כלל ופרט בארור הרי ד' על ללמוד, וכן על ללמד, וכן על לשמור, וכן על לעשות, הרי ד' פעמים ארבעה הם י"ו, שלש פעמים י"ו בסיני ובערבות מואב ובהר עיבל הם מ"ח, זהו מאמר רבי עקיבא שאמר אין לך מצוה ומצוה שלא נכרתו עליה מ"ח בריתות, מכאן תדע ערך המצות שהמצוה מ"צ היא חלוף י"ה בא"ת ב"ש, ו"ה הם אותיות אחרונים, וכבר ידעת שהשם יש לו י"ב צרופים וכל צרוף של ד' אותיות, נמצאו י"ב צרופים מ"ח אותיות, וסימן מחזה שדי יחזה, לומר שכל מצוה ומצוה רמוז בה ה' וצרופו שהן מ"ח, אוי לחוטא לפני מי חוטא, ואשרי הזוכה, שהמקיים כל מצוה ומצוה כתקנה זוכה למחזה שדי יחזה, על תנאי שילמוד וילמד וישמור המצוה כשתבוא לידו יעשנה. ובזה תבין מאמר הזוהר שאמר ועשיתם אותם אתם כתיב כביכול כאילו אתם עשיתם אותם. הרי י"א ארורים, והא' הוא ארור האיש אשר יעשה וגו' שהן כנגד אנכי ולא יהיה לך, שזה שמענו באזנינו, לזה נאמר בזה וענו כל העם שהוא לשון עדות כמו לא תענה ברעך, והשאר שמעתם ממשה שנאמר תורה צוה לנו משה כמנין תור"ה צוה לנו משה, והשאר מפי הגבורה שני דברות אנכי ולא יהיה לך. ובמדרש אחד עשר ארורים כנגד אחד עשר דברים שאמר דוד במזמור ה' מי יגור באהליך. ורבינו בחיי כתב כל אחת כנגד אחת, עיין בספרו:
<b>והיה</b> אם שמוע תשמעו, אם אתה תשמע גם אתה יהיה דבריך נשמעים, קרי ביה תישמעו, וחז"ל אמרו אם תשמע בישן תשמע בחדש, פירוש שלא יאמר אדם דבר זה כבר שמעתיו ויתיאש מלשמעו פעם אחרת, אלא טעמהו כאילו מעולם לא שמעת ותמצא בו חדוש, כמו שאז"ל על פסוק דדיה ירווך בכל עת, למה נמשלו ד"ת לדד לומר לך מה דד זה כל זמן שהתינוק ממשמש מוצא חלב כך דברי תורה כל זמן שאדם חוזר עליהם הוא מוצא בהם חדוש:
<b>ואמר</b> בקול ה' אלהיך, כבר כתבנו במקום אחר בשם הזוהר שבכל משנה תורה הוא אומר אלהיך לפי שהן נכנסים לארץ וכל הדר בחוצה לארץ דומה כאילו אין לו אלוה, לזה הוא אומר לישראל שנכנסים לארץ, אלהיך:
<b>ונתנך</b> ה' עליון על כל גויי הארץ, שיעלה אותך על העכו"ם ועל שריהם כמו שאמר וראו כל עמי הארץ כי שם ה' וגו' ויראו ממך:
<b>ובאו</b> עליך כל הברכות האלה והשיגוך, כלו' שלא תצטרך לרדוף ולטרוח אחריהן אלא הם ישיגוך. כי תשמע בקול ה', נראה שהוא מיותר, כי כבר אמר והיה אם שמוע תשמע בקול ה', למה חזר כאן ואמר כי תשמע בקול, על תנאי זה היה מקודם. אלא לפי שהברכות שהוא מיעד עליהן הן ברכות גופניות ברוך אתה בעיר וגו' ברוך פרי בטנך וגו' ברוך טנאך וגו' וכן כולם, לזה אמר אלו הברכות הן על השמיעה לבד לא. על העשיה, כי על המעשה אין לו ערך בעולם, כמו שאז"ל שכר מצות בהאי עלמא ליכא. ברוך אתה בעיר, כלומר כמו שאתה בעיר אתה יושב בטוח אם הוא בעיר מוקפת חומה, כן כשאתה בשדה, למה שאתה עליון על כל גויי הארץ כולם הם בשמירתך. ורז"ל אמרו ברוך אתה בעיר, במה שיש לך בעיר, וברוך אתה בשדה במה שיש לך בשדה, וברכה זו היא כללית, אח"כ פרט, ברוך פרי בטנך ופרי אדמתך ברוך טנאך וגו'. ברוך אתה בעיר, בזכות מצות שאתה עושה בעיר, סוכה לולב ציצית הדלקת נר שבת, וברוך אתה בשדה, בזכות מצות שאתה עושה בשדה, לקט שכחה פאה, ויהיה פירוש בעיר בשביל עיר, וכן בשדה בשביל שדה, ד"א שתהא ברוך בעיר על ידי שנתברכת בשדה שתתן הארץ פירותיה. דבר אחר ברוך אתה בעיר, פירוש בעודך בחיים, וברוך אתה בשדה, כשאתה בקבר, שיניחך ה' תמיד והשביע בצחצחות נפשך ועצמותיך יחליץ:
<b>ברוך</b> פרי בטנך ופרי אדמתך ופרי בהמתך. שיהא פרי בטנך מלובן ומזורז מחמת בריאות המאכלים, זהו פרי אדמתך שהוא הלחם והזרעים והיין, ופרי בהמתך הוא הבשר, כי כמו שכשהמאכלים חלשים מולידים חולשה בזרע, וכן פרי הבהמה מחמת בריאות המרעה שהיא רועה, כשהיא יולדת יולדת בלא צער, לא כן כשהיא בחלישות יולדת בצער שאין לה כח לשגר הולד, זהו שגר אלפיך, זהו על בהמה גסה, ועל בהמה דקה אמר ועשתרות צאנך, עשתרות לשון חוזק כמו עשתרות קרנים שיהיו חזקות כנגד החיות, כמו העזים של רבי חנינא בן דוסא שכל אחת הביאה דוב בין קרניה:
<b>ברוך</b> טנאך ומשארתך, שיהיה עומד להם זכות הבכורים שנאמר בהם ושמת בטנא כדי שיתברכו הפירות, ומשארתך שתעמוד להם זכות החררה שהוציאו ממצרים שנאמר משארותם צרורות בשמלותם, שלא עשו להם צידה אלא הלכו אחר דבורו של מקום, וכמו שנתברכה אותה חררה שאכלו ממנה ששים סעודות כן יתברך מה שבמשארותיך:
<b>ולפי</b> הפשט ברוך טנאך ומשארתך, טנאך הוא על הפת שבסל שאפי' יהיה שם ימים רבים לא יתעפש ולא יהיו קצים באכילתו, אלא יהיה ערב כמו יום ראשון, ואין זה מן התימה שהרי לחם הפנים היה עומד בחמימות ח' ימים, וזה אפי' לא יהא חם יהיה ערב באכילתו, ומשארתך, שהעיסה אפי' תנוח בלא אפיה מחמת שיש לו לחם לא תפסד, כל זה מחמת הבריאות שקבלו מהארץ כמו שאמרנו:
<b>ברוך</b> אתה בבואך, בביאתך מן הדרך לעשות פרקמטיא שתמצא הבית בברכתו וכל בני הבית, ומזה אז"ל שתבא ולא תמצא אשתך בספק נדה, לפי שהוא הניחה טהורה כמו שאז"ל על ופקדת נוך ולא תחטא, שצריך לפקוד אשתו קודם יציאתו לדרך, זהו ולא תחטא שלא יחסר ממה שהיתה, וברוך אתה בצאתך לדרך בפרקמטיא, כמו זבולן. שבירכו משה ואמר שמח זבולן בצאתך, ורז"ל דרשו ברוך. אתה בבואך וברוך אתה בצאתך שתהא יציאתך מן העולם כביאתך, מה ביאתך בלא חטא כן תהא יציאתך בלא חטא, דרשו כן לפי שאין ביאה אלא שקדמה יציאה, א"כ היה לו להקדים היציאה ויאמר ברוך אתה בצאתך וברוך אתה בבואך. ותמצא ששה פעמים ברוך באלו הפסוקים, כנגד ששת ימי המעשה, ויום שבת אין בו מעשה, ועוד שהוא מבורך מששת ימי בראשית שנאמר ויברך אלהים את יום השביעי וגו':
יתן ה את אויבך הקמים עליך נגפים לפניך, אם הם נגפים איך אמר בדרך אחד יצאו אליך ובשבעה דרכים ינוסו, מי שהוא נגוף אינו יכול לנוס, אלא מאומרו אויביך הקמים עליך, צריך לומר שהן שנים, אויביך והקמים עליך, שאם לא כן אויביך הקמים יהיו נגפים ושאינן קמים לא יהיו נגפים, אלא פיר' הפסוק יתן ה' את אויביך נגפים, והקמים עליך שאינן אויביך אלא שרוצים לבא עליך במלחמה כדי לשלול שלל ולבוז בז, אותם בדרך אחד יצאו אליך, ובשבעה דרכים ינוסו לפניך, לא מפניכם לפי שאתה מתגרה בהם, אלא לפניך שאתה רואה בהם ואתם נדמים בעיניהם כרבוי עצום, כמו שאמר איכה ירדוף אחד אלף ושנים יניסו רבבה.
<b>עוד</b> אמר לפניך, כי יותר טוב היה שלא יראום כלל וישים בלבן שלא יקומו עליהם אלא כדי שתדע הנסים והנפלאות שעושה עמהם הקב"ה וישבחוהו עליהן, ולספר נפלאותיו שנאמר ספרו בגוים את כבודו הודיעו בעמים עלילותיו שיחו בכל נפלאותיו, לז"א לפניך שתראה תדיר ותגיד ותספר:
<b>יצו</b> ה' אתך את הברכה. יש לשאול למה אמר יצו ותרגם אונקלוס יפקד, למה בפקדון, יאמר יתן ה' את הברכה בלשון מתנה, או ישלח ה' את. הברכה, ועוד אחר שאמר אתך את הברכה למה פרט ואמר באסמיך. מחמת קושיא זו אז"ל באסמיך בדבר הסמוי מן העין שהברכה היא אתך בכל דבר הסמוי מן העין. ועוד אחר שאמר יצו ה' אתך את הברכה באסמיך בכל דבר הסמוי אמר וברכך, מה צריך לברכה אחרת, ועוד אחר שאמר וברכך, בארץ למה, והרי קודם שאמר אתך את הברכה משמע בכל מקום שאתה אפילו בחוצה לארץ. ויראה לי שאמר יצו לשון פקדון לפי שהן עדין בחוצה לארץ תחת יד השרים, ועד עכשיו היו ענני כבוד מקיפין עליהם כי אף על פי שמת אהרן ופסקו ענני כבוד שהיו בזכותו חזרו בזכות משה, עתה שמשה מסתלק וענני כבוד מסתלקים מי יגין עליהם, לזה הוצרכו לברכה זו שתהיה הברכה שהיא השכינה מצויה ביניהם לסמות עיני הכנענים ושריהם שלא יראום, כי כשמת אהרן ונסתלקו ענני כבוד נאמר ויראו כל העדה, אז"ל אל תקרי ויראו אלא ויראו (בקמ"ץ תחת הרי"ש) לזה ברכן שנת הארבעים שהברכה תעוור עיניהם, זהו אמרם ז"ל באסמיך בדבר הסמוי מן העין. ובכל משלח ידיך, שתצטרך לעשות שיפסק המן, אבל כשתכנסו לארץ שם הברכה שורה ואין אתה צריך למעשה ידיך, זהו וברכך בארץ וגו', שם עיקר הברכה בטבע ותהיה נתונה לך במתנה לא בפקדון, זהו אשר נתן לך:
<b>יקימך</b> ה' לו לעם לא אמר יקחך ה' לו לעם כמו שאמר ולקחתי אתכם לי לעם אלא יקימך, כמ"ש פרשת בחקותי ואולך אתכם קוממיות, אז"ל בקומה זקופה, רבי יהודה אומר מאתים אמה כשתי קומות של אדם הראשון, רבי שמעון אומר מאה אמה, בערך זה אמר יקימך ה' לו לעם כאשר נשבע לך, היכן נשבע והקימותי את בריתי אתכם, אז"ל כריתת ברית חדשה:
<b>עוד</b> נוכל לומר כאשר נשבע לך, שאמר בפרשת וארא לכן אמור לבני ישראל אני ה' ולקחתי אתכם לי לעם, ואין לכן אלא לשון שבועה, ואמר ולקחתי אתכם לי לעם כמו שהקב"ה גדול ה' ומהולל מאד כן יהיו גדולים וגבוהים בקומה, ובזה וראו כל עמי הארץ, יאמרו שזה הקומה אינה בדרך טבע, כמו שאומר כשרואים בריה נעימה או גבוה בקומה אומר שם ה' עליו, כלו' אינו מטבע:
<b>ועל</b> פי דרכנו נבין מה שאמר דוד המע"ה שמחנו כימות עניתנו, שהעולם הוא שיתא אלפי שני עבר ממנו ה' שנ"ט נשאר תשמ"א ואנו ישבנו בענוי של בית שני אלף ות"ק ול' שנה ושבעים דחרבן ראשון, ואפי' בזמן בית שני היו תחת יד הרומים. בספר התמונה כתב על זה שיארכו הימים ויארכו השמיטות, שמיטה ראשונה יהיה כל יום כמו שבוע, ושניה כמו חודש וכו', ועם מה שאמר שעתידין שיתארכו הקומות כפי אותו ערך יתארכו הארצות כמ"ש על פסוק ונסבה ורחבה, שעתידה דמשק שתהיה מטרפולין, פירוש טבור ירושלים, על אותו ערך יהיה גלגלה ויומיה, כדאיתא פרק המוכר את הספינה בההוא טייעא דאמר ליה לרבה בר בר חנה תא ואחוי לך היכא דנשקא ארעא ורקיעא אהדדי וכו', ואם הארץ תתארך הרקיע שהוא הגלגל שהוא על הארץ צריך להתארך, ובהתארכו יהיה מהלכו ארוך יתארך היום בהכרח, ובזה יתקיים שמחנו כימות עניתנו, ואמר כימות ולא אמר כימי רמז על ימי חרבן ראשון וחרבן שני, שנות ראינו רעה רמז על זמן בית שני שבאו היונים וצרי על ירושלים ופרצו פרצות, אפילו שאחר כך נושעו מכל מקום ראו בהם רעה ונהרגו בהם, ועל זה שאל המשורר שישמחם כנגדם:
<b>וראה</b> והבן באלו ג' פסוקים, יתן ה', יצו ה', יקימך ה', מתחילים ביו"ד ומלה שנייה ה', כמו ברכת כהנים, יברכך ה', יאר ה', ישא ה', כי רצה משה לברכם ברכה משולשת כמו ברכת כהנים, ותמצא בכל פסוק ופסוק מאלו הג' פסוקים י"ו מלות, ועם י' של התחלת הפסוק הוא כ"ו, ג' הויות מלבד הויו"ת הכתובות, אם כן הם שש, סודם קנ"ו, כנשר יעיר קנ"ו, וכבר ידעת שכ"י נקראת נשר, קנו בגימ' יוסף, אם כן רמז להם שהששה ישפיעו ברכתם לישראל על ידי כ"י, כי כשתמנה האותיות והמלות של ג' פסוקים אלו יעלו בגימ' זכר, וזכר בגימ' ברכה, א"כ זכר וברכה הם יסוד וכ"י והבן, ושלשה פעמים י"ו עולה מ"ח שהם אותיות י"ב צרופי ההוי"ה, ורצה משה רבינו לברכם בנעלם כמו ברכת כהנים שהיא נעלמת כמו שביארנו במקומו, וכשתסיר השמות של ג' פסוקים שאינן נכנסין במנין נשאר מ"ה, ומ"ה הוא שם הוי"ה במלוי, זהו שסמך ואמר וראו כל עמי הארץ כי שם ה' נקרא עליך. ופסוק זה תחילתו ו' וסופו ך' לרמוז על הנעלמת והבן כל זה. שם ה' נקרא ר"ת שי"ן, לזה אמר רבי אליעזר הגדול אלו תפלין שבראש לא אמר של ראש אלא שבראש, רמז על השי"ן, שיש בבית של ראש שני שיני"ן אחת של ג' ראשים ואחת של ר' ראשים כנגד שלש אבות וד' אמהות, זהו שבע ביום הללתיך, ג' תפלות, ושני פעמים ק"ש, ותפלה של יד ותפלה של ראש הרי ז'. וכתב ר' בחיי ז"ל, ויש לך להתעורר כי נרשם כאן אות שי"ן שהיא הלכה למשה מסיני ע"ש:
<b>והותירך</b> ה' לטובה וגו', נראה שפסוק זה מיותר שכבר אמר ברוך פרי בטנך ופרי אדמתך ופרי בהמתך אלא עם מה שאמר על פסוק יצו ה' את הברכה, שבירכם שתהיה הברכה עמהם בפקדון לפי שהן עמהם בחוצה לארץ ביני ביני עד שיכנסו לארץ הנבחרת שהיא ירושלים כל אותו זמן שהן בגלגל בנוב בגבעון ובשילה נתן להם הברכה הצריכה להם, ולפי שאלו המקומות אין להם קבע לומר שאינה דירה עולמית נתן להם ברכה הראויה שהיא כמו פקדון שעתיד לחזור לבעליו, ונתן להם ברכה אחרת שהיא עולמית אם כן לעיל אמר ברוך פרי בטנך בכל מקום, לזה אמר בטנך אדמתך ובהמתך, אבל כאן שהיא על ברכת הארץ, כלו' שיתברכו בארץ אמר בטנך ובהמתך, וחתם באדמתך על האדמה, ויהיה פירוש והותירך יתן לך יתרון טובה על האדמה וגו':
<b>יפתח</b> ה' לך את אוצרו הטוב, בפרקי ר"א אומר עוביה של ארץ מהלך ס פרסה, עוד יפתח ה' לך את אוצרו הטוב, אמר בזוהר אילין אוצרין דלעילא ותתא, לפי שכלל כאן שלש מדות, אוצרו היינו כנסת ישראל שהיא נקראת יראה שנאמר יראת ה' היא אוצרו, טוב זה צדיק שנאמר אמרו צדיק כי טוב, השמים זה תפארת שנאמר ואתה תשמע השמים, לזה אמר שלש ברכות, לתת מטר הוא מן האוצר, ולברך את כל מעשה ידיך דא צדיק שאמר ולברך את כל, שמשם באה הברכה לכל, והלוית גוים רבים זה מדתו של יעקב שהוא עולה עד למעלה שנאמר והאכלתיך נחלת יעקב אביך, והלוית, גוים רבים כדי שיהיו כולם עבדים לך שנאמר ועבד לוה לאיש מלוה, ואמר ואתה לא תלוה, שמא תאמר מאחר שירבו עליו הלוים יצטרך ללוות מאחרים כדי להלוותם, לזה אמר ואתה לא תלוה, שמא תאמר מאחר שיש לו לוין הרבה יהיה שנאוי בעיני הכל כי הלוין ירצו שימות כדי שלא לפרעו, כמו שאמר החכם, יש קונה שונאים בממונו, זה המלוה הונו, לזה אמר ונתנך ה' לראש כשהוא לראש לא יצטרך שהוא ילך וישאל מהם מה שהלוום אלא הם מפחדם יבאו להשתחוות לו אפים ארצה ולהחזיר לו הלואתו, ולא לזנב שתצטרך להתחנן להם כדי שיחזירו לך מעותיך. והיית רק למעלה אם אני אעלה אותך בפני האומות ואעשך לראש, עם כל זה לא תחזיק עצמך בעלוי כי תבא לידי גאוה, לזה אמר והיית רק למעלה, אכין ורקין מועטים, תמעיט עצמך כדי שלא יתגרה בך היצר, ולא לגמרי, כדי שתדע המעלה והכבוד שנתן לך השם ית ותודה לו בכל עת, זהו ולא תהיה למטה אלא תנהוג נשיאותך ברמים, ותעלה עצמך ולא כל כך אלא במיעוט, וזה יהיה אם תשמע אל מצות ה' ולשמור ולעשות, כי בזה לא יוכל עליך היצר, אדרבא הוא יהיה מסייעך, בא לטהר לא אמר ליטהר אלא לטהר לאחרים, מסייעין אותו, לזה צריך שינהוג נשיאות כדי שישמעו ממנו ויהיו דבריו נשמעים בראותם שהוא אדם חשוב, ואם לא כן שרואה שהיצר מתגבר עליו ידע כי אינו רצוי אצל הקב"ה, שנאמר ברצות ה' דרכי איש גם אויביו ישלים אתו, ואז צריך להכניע יצרו כדי שלא יתגבר עליו, זהו אומרו ולא תסור מכל הדברים וגו':
<b>והיה</b> אם לא תשמע בקול ה' וגו', לא אמר כאן כמו שאמר בקללות שבפרשת אם בחקותי שאמר ואם לא תשמעו לי, וכאן אמר והיה, הקדים מלת והיה שהיא שם הוי"ה, הקדים להם שם הרחמים, לומר אע"פ שתמצא כאן מאה קללות חסר שתים, לא תתמה איך בתורת כהנים שהן דבורו של מקום אמר ארבעים ותשע קללות ומשה יכפול אותם ויאמר מאה חסר שתים, לזה התחיל והיה, לומר שמאהבתו להם מייסרם, בנגלה היא תוכחת ובנסתר הוא אהבת ה' דברי אהבה, זהו שאמר שלמה טיבה תוכחת מגולה מאהבה מסותרת, וסמיך ליה נאמנים פצעי אוהב, זה משה, ונעתרות נשיקות שונא זה בלעם שהסתיר הקללות וגלה הברכות, לזה היו קללות של משנה תורה ק' חסר שתים, סימן דודי צ"ח ואדום, אע"פ שתראה שהן אדומות כשתסתכל בהם תמצאם שהם לבנים מחלב, א"כ והיה שיהיה לכם הויה עולמית, כמו שאז"ל נאמר ברית במלח ונאמר ברית בייסורין מה המלח ממתיק את הבשר ומקיימו כך היסורין מקיימין את ישראל, והכונה היא לומר שמפחדם מהייסורין יבאו לקיים את התורה כמו שאז"ל הספר והסייף ירדו כרוכין מן השמים. ולכן אמר להם אחר פרשה זו אתם נצבים היום כולכם, לומר שיש לכם העמדה וקיום, ולזה לא הגזים כמו שהגזים בפרשת בחקותי שאמר ואם לא תשמעו וגו' ואם בחקותי תמאסו ואם את משפטי תגעל נפשכם לבלתי עשות את כל מצותי להפרכם את בריתי, ולזה ג"כ אמרם בלשון יחיד שהוקשה בעיניו לקללם וקלל ליחיד, כל זה מאהבתו אותם, ולזה ארז"ל קללות שבתורת כהנים אין מפסיקין בהן ושבמשנה תורה מפסיקין בהן, לפי שאע"פ שנראה שהן קללות בנראה, אם תדקדק בהן תמצאם שהן ברכות, ואינן אלא לאיים עליהן, כמו שאז"ל בזוהר ז"ל, רבי שמעון אזל ואיטמר במערתא, והדברים ארוכים ע"ש:
ובאו עליך כל הקללות האלה והשיגוך, אמר והשיגוך, כי מאחר שבאו וחלו עליו מהו והשיגוך אלא הכל ברחמים, לומר שלא יחולו כולם עליו ממש אלא רחוקים ממנו מעט כמו שרודף אחר חבירו והשיגו אבל עדיין הוא רחוק ממנו קצת, וכאן בקללות אמר והשיגוך מלא, ובברכות אמר והשיגך חסר, אלא בברכה אם יחולו כולם כאחת, מרוב הטובה והשמחה אפשר שימות לזה אחת אחת באה, ועוד כדי שיטעום מכל אחת בפני עצמה ויהנה ממנה, כי כשבאים כולם כאחת אינו מרגיש וטועם באותה טובה ונראים כולם כאחת, אבל בקללה כדי שלא ירגיש ויטעום מרירות כל אחת לבדה באים כולם כאחת, וכל אחת משכחת חברתה. ורבינו בחיי ז"ל כתב, אמר והשיגוך בקללות מלא, ובברכות חסר, בקללות מלא וא"ו לרמוז על עמו אנכי בצרה, וכן הוא רשום בפסוק זה שמתחיל בוא"ו ומסיים בך' והשיגוך כ"ו ע"כ:
ארור טנאך ומשארתך ארור פרי בטנך, ובברכות אמר ברוך פרי בטנך, ואח"כ ברוך טנאך. רבינו בחיי ז"ל כתב לומר שאין בעל הרחמים נפרע מן הנפשות תחלה. עוד נוכל לומר שאמר ארור טנאך תחילה ואח"כ ארור פרי בטנך, לומד שארירה של פרי בטנך אינה ארירה ממש אלא על ידי ארירת המאכלים שהן טנאך ומשארתך יהיה פרי הבטן ארור, וכן פרי אדמתך, ועל ידי זה יהיה ארור שגר אלפיך ועשתרות צאנך:
ישלח ה' בך את המארה, וכדי שלא ירגיש בה אמר את המארה שהוא דבר המבהיל, ואת המגערת דבר המגעיר בו ומתמיהו. ובכל משלח ידך, אחר שאמר ישלח ה' בך אמר בכל משלח ידך, כמו שמקלל עצמו ותולה קללתו באחרים, ולזה אמר ישלח ה' שהוא שם הרחמים, כי לא אמר ישלח אלהים. עד השמדך, כלו' עד אחר שתשמד יהיה דבר זה, וההשמדה אי אפשר כמו שאמר הזוהר אני ה' לא שנית ואתם בני ישראל לא כליתם. ואמר מפני רוע מעלליך, כלומר הרעות אינו ממך אלא ממעלליך שפנית אליהם אתה מעצמך ואינו מחמת היצר הרע ששמתי בך אלא מחמת רוע מעלליך, ומרעה אל רעה עד אשר עזבתני, שאילו היית משים מגמתך מוראי לא היית בא לזה, א"כ מרוב חבה אומר לו כן, כדי שידע מאין בא לו כל זה ותרופתו בנקל:
ידבק ה' בך את הדבר, לא אמר יכך ה' בדבר, כי כשבאה על ידי מכה אי אפשר להרפאת, אבל על ידי דבוק אפשר שיתרפא. עד כלותו, וכתיב כלתו אתך שהיא השכינה, א"כ אי אפשר שהדבר יריע לך:
יככה ה' בשחפת ובקדחת וגו', הזכיר כאן שבעה מיני פורעניות וכל אחת מהם כדאית לכלות האדם וכ"ש כל הז' ואי אפשר לקבל כולם, אלא מכאן נראה שאינו אלא איום כדי לייסרם. ורבינו בחיי ז"ל כתב, יככה ה' בשחפת, הזכיר השם המיוחד ולא אמר אלהים וכו':
והיו שמיך אשר על ראשך, לא אמר והיו השמים כמו שאמר ועצר את השמים ולא יהיה מטר, אלא אמר שמיך, ובן אדם יש לו שמים עד שאמר שמיך, השמים שמים לה', לזה אמר אשר על ראשך כדי להפחידך, לומר כמו שלא ירד כאן מטר כן בכל העולם, אבל אינו כן כי אפילו על ראשך יורד, אלא שעל ראשך משפע והולך למקום אחר כדי לאיים עליו. ורש"י ז"ל פירש היקל כאן מן הראשונות ע"ש:
יתנך ה' נגף לפני אויביך, יתנך בעיניהם כמו שאתה נגף. בדרך אחד תצא אליו כדי שלא תטרח, ובשבעה דרכים תנוס לפניו כדי להטריחם. והיית לזעוה לכל ממלכות הארץ, ולא לך אלא להם כדי שלא יבאו עליך:
והיתה נבלתך למאכל לכל עוף השמים, לא אמר כמו שאמר פרשת בחקותי ונתתי אח פגריכם, אלא אמר נבלתך, שמשמע גם על הנבלה ממש שנאמר בה לא תאכלו כל נבלה לגר אשר בשעריך תתננה ואכלה,, ועתה לא תמצא מי שיקחנה, וכדי שלא תבאש תהיה לעוף השמים ולבהמת הארץ:
יככה ה' בשחין מצרים אשר לא תוכל להרפא. שהיה לח ויבש, כן אמרו בבכורות שחין מצרים לח מבפנים ויבש מבחוץ, ואפשר שמה שאמר בגרב ובחרס שחין יבש, כפירש"י ז"ל, א"כ כשעושין רפואה ללח אינו מועיל ליבש וכן ליבש אינו מועיל ללח, וכדי שלא יטרד וירגיש בחוליו וידאג על שלא ימצא רפואה, לזה אמר יככה ה' בשגעון וגו':
עוד אשר לא תוכל להרפא. אתה בעצמך אלא היא תתרפא מאליה, כמו, של מצרים שהיתה משמשת כ"א יום והולכת מאליה מהיסח דעת בלא מתכוין:
ומה שאמר ובעורון, אינו עורון ממש, הוא שאמר אחר כך והיית ממשש בצהרים, שמרוב בהירות השמש לא יהא ראותו צח, ובראיתו כן ישב ובטל ממלאכה, ולא תצליח את דרכיך, לא אמר ולא תצליח דרכיך אלא את דרכיך במותרות ובמה שאינו לצרכך לא יהיה לך בו הצלחה:
והיית אך עשוק, אכים ורקין מעוטים, לומר שלא יהא העושק כל כך, כל זה כדי שתפנה אליו ולא תעזבנו, כמו שאמר מפני רוע מעלליך אשר עזבתני:
אשה תארס, ולפי שאינה בת זוגך איש אחר שהיא זוגתו ישגלנה, יעשנה גברת, כמו סגלתיה ולחינתיה האמור בדניאל, וכדי שלא יקשה כל כך עליך, לא אמר אשה תקח אלא תארס אירוסין בלבד, ולא יקשה בעיניך כל כך:
בית תבנה, ולפי שאין לך בו מזל טוב כמו שאז"ל בית תינוק ואשה אע"ג דניחוש לא הוי סימנא הוי, או שמא באותו בית ימצא מזיקים, או נבנה על ידי רוח הטומאה, כמ"ש פרשת מצורע לזה לא תשב בו, וכן בכרם שכל אלו הדברים יראו לך שהן רעה ואינן אלא אהבה מסותרת:
שורך טבוח לעיניך, שיהא סבה להפחידך, ששורך יגח איש או אשה שנאמר עליו השור יסקל ולא יאכל את בשרו, זהו ולא תאכל ממנו, ובפרק הרואה אביי ורבא חלמו חלמא ע"ש:
חמורך גזול מלפניך, שהיה עסקיו רעים וכדי להרחיקך מנזקיו נגזל מלפניך:
צאנך נתונות לאויביך, שהיית מכלה ימיך בהם, לא כבני יעקב שהיו רועים וכן משה רבינו ע"ה וכן דוד היו רועים, ולא בטלו מדברי תורה:. פרי אדמתך יאכל עם אשר לא ידעת, לא אמר יאכלנו אויבך אלא עם אשר לא ידעת, אלו הן חתניך וכלותיך:
והיית רק עשוק, מעט, אכין ורקין מעטים, כל הימים מרבוי בנים ובנות. והיית משוגע, מרבוי השמחות תהיה כמו משוגע:
יככה ה' בשחין רע, כבר אמר יככה ה' בשחין מצרים ובגרב ובחרס שהן גם כן מיני שחין, אלא לפי שאמר והיית משוגע ממראה עיניך כמ"ש מרבוי השמחה, וכדי שלא ישתטה לגמרי יתן לו עסק במה להתעסק בו שהוא השחין, בזה ישכח השמחה ולא יבא לידי שגעון:
על הברכים ועל השוקים, לזה לא תוכל להרפא, לפי שכל מקום שאין שקט ונוח למכה רפואתו קשה, והברכים והשוקים הם מתנועעים אין להם שקט, בערך זה אמר אשר לא תוכל להרפא, ראיה לזה שלא אמר על הברכים ועל השוקים מכף רגלך ועד קדקדך אשר לא תוכל להרפא, שחוזר על הכל, אלא אמר על הברכים ועל השוקים אשר לא תוכל להרפא, לא שאין להם רפואה, אלא שמקומות אלו רפואתם קשה כמ"ש, משא"כ בשאר הגוף:
יוליך ה' אותך ואת מלכך וגו', כדי שתתנחם בו, ואמר אשר תקים, לפי שאינו על יד הקב"ה, שמה שהוא על ידו של מקום ומברכין עליו שחלק מכבודו ליראיו אינו גולה, וכן אמר דוד המע"ה אל תתנני בנפש צרי, פירוש ברצון כמו אם יש את נפשיכם, כי קמו בי עדי שקר, יאמר אם תתנני בנפש צרי יאמרו שהמלכות שהמלכתני אינה מאתך אלא אני מלכתי מעצמי וזה יהיה ראיה להם, ואינו כן אלא שהן עדי שקר, ויפת חמס, שיאמרו שהברכה שהיו מברכין היתה לבטלה:
אל גוי אשר לא ידעת, זו נחמה כי כשהוא אצל אומה שהיו מכירין אותו והוא מכירם יתבזה מהם, אבל כשאינם מכירים זה את זה אין לו כל כך בזוי:
ועבדת שם אלהים אחרים, כתרגומו שאין הכונה שיעבוד שם ע"ז ח"ו, אלא כדי לעורר לבבו ויאמר אם לעוברי רצונו כך נתן להם עבדים בני חורין כ"ש לעושי רצונו, ומתוך כך ישוב לעבודתו ית':
זרע רב תוציא השדה ומעט תאסוף, לאסיפה להניח לשנים אחרות תאסוף מעט, כדי שיהיו עיניך תלויות לשי"ת ולא תבטח על המכונס לך:
כי יחסלנו. פירוש יגמור אותו כמו שאומרים אחר תשלום הפרשה או המסכתא חסלת סדר פלונית או מסכת פלונית, לזה אמר יחסלנו ולא אמר יאכלנו כמו שאמר בתולעת:
<b>כרמים</b> תטע וגו' ויין לא תשתה, אינו נקרא שתיה אלא מה שהוא לשכרות, כי מה ששותה בתוך הסעודה הוא מכלל אכילה ונקרא אכילה, וכן הוא אומר במעשר שני ונתת הכסף בכל אשר תאוה נפשך בבקר וביין ובשכר ואכלת שם וגו', לא אמר ואכלת ושתית, אם כן שתיה של שכרות לא יהיה לך אבל די ספוקך, וכן בזיתים אמר ושמן. לא תסוך, בשביל סיכה ותענוג לא יהיה לך, כמו אותו מעשה דמנחות הביאה לו שפחתו ספל של זהב מלא שמן וטבל בו ידיו ורגליו לקיים מה שנאמר וטובל בשמן רגלו. כל עצך ופרי אדמתך יירש. לא לגמרי אלא יעשנו רש, כמו העני שיש לו אבל לא כל כך, כדי שלא תזוח דעתו ברבוי הפירות, ופירוש צלצל פירש"י ז"ל מין ארבה, צלצל על שם שמשמיע קולו בהליכתו כמו צלצלי תרועה, וכן אמר הנביא כסוסים ירוצון, ולפי זה יהיה הארבה אותם שהן זוחלים שאינם פורחים. ויש מי שפירש שעל הפורחים הוא מדבר, שזוחלים אינם מניחין שום דבר, וכאן אמר יירש מלשון רש שיש לו שום דבר, לכן הוא הפורח, ונקרא צלצל על שם הצל שנאמר וכסה את עין הארץ שהוא השמש. והרמב"ן ז"ל אמר שאם הוא מין ארבה היה לו למנותו עם הארבה והתולעת שאמר, והוא ז"ל פירש שהן החיילות שבאין בתרועת מלחמה:
הגר אשר בקרבך יעלה עליך, ובמה תהיה עלייתו שהוא ילוך, לא שח"ו שיעלה עליו ואתה תרד:
ובאו עליך כל הקללות האלה כבר אמר לעיל בתחילת התוכחות פסוק זה, ואפשר לומר שמסתורו של פסוק זה הוא בתמיה. וכאילו אמר אני אמרתי והיה אם לא תשמע בקול ה' ובאו עליך. אומר עתה על לא פשע ולא מרד על, כי לא שמעת בקול לבד יבאו עליך כל הקללות, אם כן מכאן מאמת אם לא שמעת בקול ה', ולא אמר אם סרתם ועבדתם ע"ז להכעיסו במעשה ידיכם, כי לזה היה ראוי לכל הקללות אבל על לא שמעת ובאו עליך ורדפוך והשיגוך, וגם כן עד השמדך, ואי אפשר לעולם ולכוכבים ולמזלות בלא ישראל כמו שנאמר אני ה' לא שניתי ואתם בני ישראל לא כליתם, אם כן אינן אלא לאיים לבד, אבל יהיו לאות ולמופת, לאות ולמופת בעלמא כדי לאיים, לזרעך עד עולם, וא"ת בשביל איום זרעו ילקו הם אפילו שלא יהיה אלא לאות בעלמא, לזה אמר תחת אשר לא עבדת את ה' אלהיך בשמחה מרוב כל, כי מי שעובדו מחוסר כל, נראה על מנת לקבל פרס שעובדו כדי ליתן לו די מחסורו, אבל כשיש רבוי כל אם אינו עובדו בשמחה נראה כמצות אנשים מלומדה, אבל כשעובדו בשמחה נראה שמאמין במציאותו ית' והוא עובדו ושמח בעבודתו, א"כ על זה לבד יבאו המכות, וכדי שתכיר שעל זה באו, ועבדת את אויביך ברעב ובצמא ובחוסר כל וגו', אתה היה לך רבוי כל ולא עבדת ה, כי אפי' שהיית עובדו כשהיא בלא שמחה אינה עבודה, א"כ ועבדת את אויביך, ובשביל מרוב כל יהיה בחוסר כל, ובשביל שלא עבדתו בשמחה ונתן עול ברזל. על כתיב לומר שאינו עול ממש. ואמר עד השמידו אותך, אחר שישמד פעם אחת מה נשאר להשמידו פעם אחרת, בתחילה אמר ישלח ה' בך את המהומה וגו' עד השמדך, אחר כך אמר יתן ה' את מטר ארצך עד השמדך, אח"כ אמר ובאו עליך כל הקללות עד השמדך, עתה אמר ונתן עול ברזל עד השמידו אותך, אם נשמד פעם אחת מנין יבאו השאר, אלא מכאן שאינו אלא לייסר אתכם לבלתי תחטאו:
עוד תחת אשר לא עבדת את ה' בשמחה, היא עסק התורה שנאמר פקודי ה' ישרים משמחי לב, ובשמחה, בחמשה חומשי תורה, ישא ה' עליך גוי מרחוק, לא מקרוב אליך שאתה היית נשמר ממנו אלא מרחוק שבא פתאום עליך, ולא תשמע לשונו כדי שלא תדע למה בא, וכדי שלא תתחנן לו, ועם כל זה לא יעשה לך בגופך שום דבר, אלא ואכל פרי בהמתך. עד השמדך, אי אפשר כמ"ש, אשר לא ישאיר לך עד האבידו אותך, אי אפשר אלא אכילה שיש בו איום לבד:
והצר לך, לא ח"ו להרגך אלא עד רדת חומותיך, לפי שאתה היית בוטח בהם והסירות בטחונך מהשי"ת. והצר לך, לא כדי שיקח ארצך אלא והצר לך אע"פ שהצר לך, בכל שעריך, בכל ארצך, שעריך הם, ארצך הם, כי מאחר שנתנם לך אינו חוזר בהם. לא איש אל ויכזב, זהו אשר, נתן ה' אלהיך לך, לך ולא להם:
ואכלת פרי בטנך. האיש אין לו פרי בטן שהרי בטן הוא לאשה שהן הבנים, וכבר הוא אומר בשר בניך ובנותיך, אלא אז"ל שאין האשה מתברכת אלא מפרי בטנו של איש, והכונה על המאכל שאוכל האיש שממנו מתרבה הזרע והולך לבטנה של אשה. והנראה שהוא על בניו, והנסתר הוא על המאכל, וכן אמר בשר בניך ובנותיך, שהנגלה הוא שיאכל הבנים. והנסתר שיאכל הבשר שהביא להאכיל לבניו ולבנותיו, שאם הוא בניו ממש היל"ל ואכלת בניך ובנותיך אלא אמר בשר וגו'. האיש הרך בך, תאמר אם אכל הבשר שהביא לבניו מה קללה היא, אם לא יאכלו בשר יאכלו דבר אחר, לזה אמר זה האיש הוא רך הלבב כשישאלו לו בניו בשר אם אפשר לתת להם מבשרו היה נותן מרוב רכותו על בניו, וגם כן הוא מעונג מאד שאי אפשר לגלגל עצמו באיזה דבר, עד שאותו בשר אילו היה שואל אחיו או אשת חיקו או יתר בניו הגדולים תרע עינו מתת לאחד מהם מאותו בשר אשר יותיר הבן, למה לפי שמניחו לעצמו, זהו אשר יאכל, ודאי שהיא צרה וצוקה, זהו אשר יציק לך אויבך בשעריך, וכן הרכה בך וגו' ובשליתה היוצאת וגו', אמר דבר שאי אפשר לאכלו שהיא השליא, לזה תרגום אונקלוס ובזעיר בנהא וכו', וכן אמר ובבניה אשר תלד לעתיד, אם עדין לא ילדה מה תאכל, א"כ אינה אלא לאיום, כאב רחמן שמאיים ומגזם על בנו והכל לאהבתו:
אם לא תשמור לעשות וגו', כל מה שאמר הוא והיה אם לא תשמע בקול ה', על השמיעה לבד שלא שמעת, ובאו עליך כל הקללות וגו', אבל אם לא תשמור לעשות, אז והפלא ה' את מכותיך, אמר והפלא שיש לו ב' הבנות, והפלא שיתן לו מכות מופלאים שהן פלא בעיני הכל, כמו מכות מצרים שהיו מופלאים, זהו הנגלה, והנסתר הוא מלשון כי יפלא ממך דבר, שיכסה ה' על המכות אחר שיראם לך כדי לאיים עליך, ואחר כך יכסם כדי שלא תבהל מהם, ואפשר שאמר בערכו והפלא לשון פלא, ובערך זרעו לשון כסוי, וכן להגזים אמר מכות גדלת חסר כתיב, שאין הענין אלא לאיים, וחלאים רעים ונאמנים שלא יעשו יותר משליחותם, ולזה קורין פסוקים אלו ללוקה כדי לאיים עליו:
והשיב בך את כל מדוי מצרים, אפשר דברים ככתבן והן קיימין, לזה אמר ודבקו בך דבוק לבד לא שיכנסו בעצמם ובבשרם:
גם כל חלי וכל מכה יעלם עליך, פירוש יעלימם ה' ממך, כמ"ש בזוהר שהוא לשון העלמה. עד השמדך חסר כתיב השמידך לאחרים, וכן כל השמדך הכתוב בפרשה בקריאה והנעלם בכתיבה להשמיד לאחרים:
ונשארתם במתי מעט, הנראה שישארו מעט מהרבה, אבל כשתדקדק תראה שלא אמר ונשארתם מתי מעט אלא במתי מעט, שיתפזרו ולא ישארו כולם בקבוץ אחד כמו שהיה בבית ראשון, כי בית שני לא עלו כי אם ד' רבוא וכמה מאות ככתוב בעזרא, זהו תחת אשר הייתם ככוכבי השמים, שהכוכבים הם כולם מקובצים בשמים. כי לא שמעת בקול ה פסוק זה של ונשארתם הוא בשביל שלא שמעת, אבל מה שאמר והפלא ה' את מכותך וגו' גם כל חלי וגו' זה על אם לא תשמור כמ"ש, אבל ונשארתם במתי מעט זה על לא ש עת בקול ה', שהוא על בית שני שלא היו כולם כי גרם החטא. כמו שארז"ל עד יעבור עמך ה' עד יעבור עם זו קנית, ב' העברות למה אחת על עלייתם ממצרים ואחת על עלייתם מבבל, מכאן שעתידין היו לעשות להם נס כדרך שנעשה להם בצאתם ממצרים אלא שגרם החטא, ולזה בהעברה ראשונה אמר עד יעבור עמך ה', ובשניה אמר עם זו קנית, כביכול כאומר לחבירו כשקנה דבר ונמצא בו מום המבטל את המקח והכיר בו אומרים לו סברת וקבלת, זהו קנית, כבר קנית. עם זו קנית, ס"ת מות שירדו למות שנשאו נשים נכריות זהו המום שבהם:
והיה כאשר שש ה' עליכם וכו' כן ישיש רז"ל אמרו ישוש אין כתיב כאן אלא ישיש לאחרים וכו', שישישו וישמחו שירצו להאביד ולהשמיד ויעלה חרם בידה, אבל ונסחת וגו' והפיצך ה' וגו'., כההוא מעשה דקטיעא בר שלום דפ"ק דע"ז ע"ש לזה אמר והפיצך בכל העמים, כשירצה אחד לעשות בהם גזירה כשיראה שאינם כולם ברשותו ואינו יכול לכלותם תבטל הגזירה כמו זה המעשה, לזה אמר בכל העמים מקצה הארץ ועד קצה הארץ:
ועבדתם שם אלהים אחרים, כתרגומו ולא שעובדים אותם בלא ידיעה, זהו אשר לא ידעת, זה אי אפשר שהרי רואה שהן עץ ואבן ואין בהם ממש אלא כתרגומו:
ובגוים ההם לא תרגיע, שמא תאמר הואיל וגלינו מארצנו נקנה שם בתים שדות וכרמים ונשב ביניהם בשוקים ופונדקאות, לזה אמר לא יעלה זה על דעתך, כי בגוים ההם לא תרגיע וסוף שיעשו גירוש אחר גירוש ותניחם ויקחום, כמו שאירע בגירוש איטליא וקשטיליא וקלבריא וסציליא, וכמה גירושים, ואפילו שהם לא יגרשוך, ולא יהיה מנוח לכף רגליך ותצטרך אתה להתגרש משם, ואם תשב יתן ה' לך לב רגז וגו' עד שתלך. ובסוף יקבץ נדחך. והיו חייך לך מנגד, אח"כ כשיחדש לך חייך ותראה עולם חדש מרוב הצרות שעברו עליך, יהיו תלוים לך מנגד, ממה שעבר יהיה זכרונו לנגדך, ופחדת לילה ויומם שלא ישוב לבא עליך מה שעבר, ולא תאמין בחייך באלו הימים אשר נתחדשו לך. בבוקר תאמר מי יתן ערב, שיהיה כן שתתמיד לפחות עד הערב, ובערב תאמר מי יתן שתתמיד עד בוקר. מפחד לבבך, ממה שעבר עליך שלא ישוב לבא עליך) וממראה עיניך, מהחיים הנעימים שבאו לך ואתה תפחד שלא יתמידו, ובכל יום ויום מוצא עצמך בריה חדשה:
והשיבך ה' מצרים. שכמו שביציאת מצרים אמרתם שירות ותשבחות וכן תשובו עתה להלל ולשבח זהו באניות לשון רינה, כמו וענתה שם כימי נעוריה וכיום עלותה וגו':
והתמכרתם לא אמר ונמכרתם אלא והתמכרתם, אתם תחשבו בעיניכם כאלו אתם נמכרים אבל לא יש קונה, כמו שאמר בזוהר. הרי שכל זאת התוכחה בנגלה נראה תוכחה ובנסתר כולה נחמה:
<b>אלה</b> דברי הברית אשר כרת משה, רועה נאמן את בני ישראל, לא את ישראל אלא בני ישראל, שהן חביבין עליו כבנים, אמר בני השררה והמעלה ולפי שהיה בארץ מואב לזה הסתר והפר, אותיות ספר התורה, וא"ת מעצמו עשה כן לזה אמר אשר צוה ה' את משה לכרות את בני ישראל. ומה שאמרו ז"ל קללות שבמשנה תורה משה מפי עצמו אמרם, הכוונה באומרו מפי עצמו ולא אמרו מעצמו, שהוא רמז על כנסת ישראל שנקראת פה שנאמר פה אל פה אדבר בו. והענין לפי שאותם קללות שבתורת כהנים נתקיימו בבית ראשון שהיה שם ע"ז, וכן הזכיר בהם והשמדתי את במותיכם וגו' שהרי בבית ראשון שרתה שכינה, ולזה אמר בהם ואם לא תשמעו לי וגו', אבל שבמשנה תורה נתקיימו בבית שני. ובבית שני נסתלקה שכינה, ולכך בא הלשון כאן שאמר בלשון משה, והיה אם לא תשמע בקול ה' והבן, שהקול יוצא מהפה:
<b>וכתב</b> ר' בחיי ז"ל צריך אתה לדעת כי מפני ששרתה שכינה בבית ראשון, לכך הזכיר דוד ע"ה על בית ראשון שאו שערים ראשיכם ויבא מלך הכבוד, כלומר מלך של כבוד, אבל בבית שני לא שרתה שכינה כ"כ תדיר אלא חופף, שכן התנבא חגי הנביא על בית שני, וארצה בו ואכבדה, אכבד כתיב, שחסר ה' דברים ואחת מהם הוא השכינה, לזה ואכבד לעתיד בבית שלישי, ואמר ומלאתי את הבית הזה כבוד, ומלאתי לעתיד שנאמר וכבוד ה' עליך זרח ע"כ. ולפי שהשכינה היתה נסתרת בבית שני לזה תוכחת מגולה מאהבה, שהיא נקראת אהבה, אם יתן איש את כל הון ביתו באהבה בוז וגו', זהו מאהבה כלומר זו התוכחת היא מאהבה, שהיא מפי עצמו מפי דייקא, ולזה מסותרת היא הנסתרת עם ישראל בגלות:
<b>ויקרא</b> משה אל כל ישראל ויאמר אליהם אתם ראיתם את כל אשר עשה ה' לעיניכם בארץ מצרים לפרעה ולכל עבדיו וגו'. זה היה בשנת הארבעים וכבר תמו כל הדור שנאמר ויהי כאשר תמו כל אנשי המלחמה למות וידבר ה' אלי אתה עובר היום את גבול מואב וגו', כי מתו כולם, וכן הוא אומר במדבר הזה יתמו ושם ימותו וגו', וטפכם אשר אמרתם לבז וגו', א"כ אותם שראו מתו, אם כן איך אמר אתם ראיתם את אשר עשה ה' לעיניכם. נוכל לומר שמשה מדבר עם הזקנים שהם למעלה מבן ס' ועם פחותים מבן עשר שנים ומעלה שלא נגזרה עליהם גזירה, שנאמר לכל פקודיכם לכל מספרכם מבן עשרים שנה ומעלה, במדבר הזה יתמו ושם ימותו, ואומר ויהי כאשר תמו כל אנשי המלחמה שהן מבן עשרים, שנה ומעלה כל יוצאי צבא, ולזה אמר אשר ראיתם, ואמר לעיניכם כנגד הזקנים והטף, וכפי מה שכתבנו שהביא הקב"ה כל הדורות למצרים והארכנו בזה, יהיה פירוש אשר ראיתם ולעיניכם, ידבר עם כל דור ודור:
<b>המסות</b> הגדולות אשר ראו עיניך. אמר אם אני קורא אותם גדולות הוא בערכך, כי בערך הקב"ה הם קטנות, זהו אשר ראו עיניך כמו שאמר בפסוק נפלאותיך ומחשבותיך אלינו, כלו' אם הם נפלאות הם אצלנו, ולזה הגדלת חסר, וכן האותות האחת חסר כתיב, ולפי שבערך הקב"ה אינם מסות ארז"ל במדרש המסות שהיו ממסות גופיהם של מצריים וגו':
<b>ולא</b> נתן ה' לכם לב לדעת וגו' ועד היום הזה, ארז"ל אין אדם עומד על דעת רבו עד מ' שנה, וכן ארז"ל בן ארבעים לבינה, לזה ואולך אתכם מ' שנה, כמו שתרגם יונתן על פסוק אם תעירו ואם תעוררו, שהוליכם ארבעים שנה כדי שתערב ותתקיים התורה בגופן, שאם היו נכנסים מיד היו מתעסקים איש בכרמו ואיש בשדהו ואיש בתאנתו, והיתה התורה משתכחת מהם, לזה ישבו במדבר מ' שנה כדי שיתעסקו בה כדי שתהיה תקועה בהם, ולזה אמר לא בלו שלמותיכם מעליכם ונעלך לא בלתה, כדי שיהיו פנויים ויהיה לבם פנוי לתורה, והיו פנויים ממלבוש ומאכילה ומשתיה, זהו לחם לא אכלתם וגו' למען תדעו כי אני ה', שכל התורה כולה שמותיו של הקב"ה, זהו למען תדעו כי אני ה', כלו' כדי שיהיה לכם ידיעה בשמו הגדול ויהיו כמלאכי השרת, שאומרים איה מקום כבודו, ואומר אשגבהו כי ידע שמי:
<b>ותבאו</b> אל המקום הזה ויצא סיחון וגו' ועוג מלך הבשן וגו' למלחמה ונכם, בא לומר שכל המקבל עליו עול תורה פורקין מעליו עול מלכות, כי לפי שהיינו עוסקין בתורה הם באו למלחמה, ואנו לא נלחמנו עמם ולא עשינו עמם רק הכאה לבד והוא מת מאליו, כי גברא קטילא קטלנא, זהו ונכם:
<b>ונקח</b> את כל ארצם ונתנה לראובני. יש לשאול משה רבינו אדון הנביאים ידע שיגלו בראש גולים, כמו שארז"ל שארבעים שנה קודם גלות ירושלים גלו בני ראובן, איך לא מנען והתשובה היא לומר להם לישראל שלעתיד לבא ינחלו כל העולם ויחשבו כבן יורש אביו, שעתה הם חשובים כבת שיורשת עשור נכסים שהיא ארץ ז' עממין, וכדי לאמת להם דבר זה נתן להם מעבר לירדן שהיא חוצה לארץ, לראובני ולגדי וחצי שבט מנשה שנתחברו עמהם, וכבר אמרתי שהיתה כוונה אלהית שהוליכם במדבר ארבעים שנה וסבבו אדום עמון ומואב כדי שכל מקום שיגלו שימצאו מנוח הואיל ודשו רגלם באותם מקומות עם השכינה ועם המשכן ועם משה והזקנים, וגם כדי להודיעם שיש להם חזקה בכל העולם:
<b>גימטריאות</b>
<b>וישבת</b> בה, ב"ה שנים כבשו, וב"ה שנים חלקו, וב"ה ארצות לקחו, וב"ה עמים הרגו:
לגוי גדול ועצום, ג', כנגד כהנים לוים וישראלים:
השקיפה ממעון, השקיפ"ה שנים משמים לארץ:
אבנים שלמות של מות, מי שממית ומצער עצמו עליה. את מזבח, כאלו זובח עצמו על התורה. עליו עולות, האיש שעושה כן כאלו הקריב קרבן עולות, וזהו ושמחת, שמחו"ת, שובע שמחות:
קול רם, הקב"ה שהוא רם ונשא קולו מסכים עמהם:
גבול רעהו, ר"ת ג"ר אפילו גבולו של גר:
ארור שוכב עם (כל) בהמה, ר"ת בגי' ר"ת בלעם שכב עם אתונו, והוא בארור, כל לרבות עופות:
י"ב ארור כנגד י"ב שבטים שלא יעברו את התורה, וכן היו אומרים י"ב ברוך כנגדם:
לו לעם, לעול"ם ולעולמי עולמים:
למעלה, בגימ' ג"ן עדן עם המלות, ומכלל הן אתה שומע לאו:
שורך טבוח, זה משיח בן יוסף יהרג, וכן שורך טבוח לעיניך, בגימ' משיח אפרים חמורך גזול מלפניך, משיח בן דוד נגלה ונסתר כאילו הוא גזול:
על הברכים ועל השוקים, על הגדולים ועל הקטנים:
מכף רגלך ועד קדקדך, מהקטנים ועד הגדולים:
הגר אשר בקרבך, זה עובדיה גר אדומי והיה בבית אחאב והיה צדיק והוא עלה לעוה"ב, ואתה תרד מטה. מטה זה אחאב שאין לו חלק לעוה"ב. מט"ה מט"ה בגימ' גהינ"ם:
לא נסתה כף רגלה הצג, זו מרתה בת ביתוס. לא נסתה כף בגימ' מרת"ה:
כל חלי וכל מכה, ס"ת ליל"ה, החלאים כבדים בלילה:
להאביד אתכם נ"ב שנה לא עבר איש ביהודה כמנין להאבי"ד:
לא בלו שלמותיכם, אפי' שלמות של מתיכם:
<b>פרשת</b> <b>נצבים</b>
<b>אתם</b> נצבים היום כלכם וגו'. במעמד הר סיני נאמר ויתיצבו בתחתית ההר, והיה שם עמכם ערב רב, לזה בתחתית ההר, אבל עתה שמתו מהם במגפה ומהם בתבערה ובמסה ובקברות התאוה עתה יש לכם הצבה וקיום. כולכם, שאין בכם שום ערבוב. ראשיכם שבטיכם וגו' כל איש, כלומר הכל הם מישראל. טפכם נשיכם, במדבר היו הטף מחוברים עם טף של ערב רב, וכן הנשים וכן הגרים, אבל עתה טפכם נשיכם, הטף והנשים הם אצליכם אין להם ממי ללמוד, וגרך הגרים הם בקרב מחניך, אינם במחניך, אלא בקרב כלומר קרוב למחניך, ואפי' אלו לא הייתי מניחם אלא בשביל שיש להם צורך כדי להיותם חוטבי עצים לכם כדי שלא תטרדו מהלימוד, א"כ אתם נצבים היום, אם כן מהיום והלאה יש לכם הצבה וקיום שנכנסתם בברית, וארז"ל העכו"ם כשבאין היסורין מבעטין בהם ואינם מזכירין שמו של הקב"ה שנאמר שפוך חמתך וגו' אשר לא ידעוך, פי' כשאתה שופך חמתך שהן היסורין לא ידעוך ולא קורין בשמך, אבל ישראל כשיסורין באין עליהם נכנעים שנאמר כוס ישועות אשא ובשם ה' אקרא, צרה ויגון אמצא ובשם ה' אקרא, אמר הקב"ה הקללות מעמידין אתכם, למען נסותך להטיבך באחריתך, לכך נאמר אתם נצבים ע"כ. לזה נסמכה פרשה זו לקללות לומר שבייסורין אתם קיימין, כמו שארז"ל נאמר ברית במלח ונאמר ברית בייסורין כמו שהמלח מקיים את הבשר כן הייסורין מקיימין אתכם. נצבים היום כדי שתהיו לפני ה' אלהיכם, זהו להטיבך באחריתך שהוא עוה"ב, שתהיו באותו עולם כתות כתות, זהו ראשיכם שבטיכם וגו', מחוטב. עציך, שגם חסידי אומות העולם יש חלק לעוה"ב כשעושין חסד עם ישראל. ורש"י ז"ל כתב מחוטב עציך, מלמד שבאו גבעונים להתגייר כו' ע"ש. וע"ז י"ל מפני שהקב"ה אינה למשה לפי שקבל ערב רב ואמר לו לך רד כי שחת עמך, איך יקבל עוד, ובפרט מהגבעונים שנאמר עליהם לא תחיה כל נשמה והיתה סיבה מאתו ית' כמו שאמר, וצריך עיון. כן מצאתי כתוב, וממנו למד יהושע ודוד:
ובמדרש אתם נצבים היום, מה היום מאפיל ומאיר כן אפילה שלכם עתידה להאיר ע"כ. הכונה לומר שזה העולם דומה ללילה., ואע"פ שיבאו עליהם צרות רבות ורעות הכל הוא לטובתם, כי ששת ימי בראשית לא היה בהן לילה והיו שני מאורות גדולים, וכה"א והיה אור הלבנה כאור החמה ואור החמה יהיה שבעתים כאור שבעת הימים, הם שבעה ימי בראשית, ועון אדם גרם והיה לילה, שכן ארז"ל כשבא מוצאי שבת והחשיך העולם אמר אוי לי שהחשיך עולם בעדי, א"כ זה גרם להיות הלילה קודם ליום, ועיקר היום הוא היום לא הלילה, שהוא עוה"ב, לזה אמר אפילה שלכם עתידה להאיר, ואמר שלכם שהעולם נברא בשביל ישראל, שנאמר בראשית בשביל ישראל שנקראו ראשית, א"כ העיקר הוא היום, לא יעשו חשבון מהלילה, וא"ל כן לפי שראה שעתיד לבא עליהם כמה גליות וכמה שמדות, ואמר ברמז מחוטב עציך כמו שאמר המקונן מימינו בכסף שתינו עצינו במחיר יבאו, אמר במדרש פעם אחת עלו המציקים ונטלו אכלם ויינם ומימיהם וחזרו ומכרום להם, אמרו אוי לנו שנתקיים בנו מימינו בכסף שתינו, זהו שאמר מחוטב עציך, יבא זמן שיקחו העצים שלך וימכרו אותם לך, וכן המים של בורותיכם ישאבו אותם ויחזרו וימכרום לך, עכ"ז יחזק לבבכם, כי כל זה הוא לנסות אתכם כמו שאמר להם בברית הר סיני לנסות אתכם בא האלהים וגו', ולזה מחטב כתיב חטבו לעצמן, וכן במים שאב כתיב ששאבו לעצמן כאילו הן שלו וחוזר ומוכרו לך, זהו חטב עציך ולא כתיב מחטב עצים כמו שאמר יהושע חוטבי עצים ושואבי מים, והכונה כמו שאמרתי כדי לחזק לבן של ישראל שיראו הגליות והגזרות הבאות עליהן שימתינו לאור הבוקר, כמו שאמר דהמע"ה נפשי לה' משומרים לבקר שומרים לבקר, לפי שאמר קודם קויתי ה' קותה נפשי, אמר ב"פ קויתי קותה אמר דוד אע"פ שאמר לי נתן גם ה' העביר חטאתך עם כל זה איני מקוה אלא לסליחתך שתהא סליחה גמורה, לפי שאמר העביר חטאתך ולא תמות ולא אמר כפר חטאתך, ועם כל זה אני מקוה וחוזר ומקוה שהוא יכפר ומיחל לדברו שיאמר לי בפירוש מחול לך, ואע"פ שאמר מחול לך כמו שאמרו בפרק במה מדליקין א"ר יהודה אמר רב מאי דכתיב עשה עמי אות לטובה ע"ש, ולזה היה כל ימיו בתענית ובבכי ואמר לולא האמנתי לראות כמו שאמר בברכות פרק קמא תאנא משמיה דרב יוסף למה נקוד על לולא אמר דוד לפני הקב"ה, רבש"ע מובטח אני בך שאתה משלם שכר טוב לצדיקים לעתיד לבא, אבל איני יודע אם יש לי חלק עמהם. ולדברו הוחלתי, לדבור שאמר בחייך איני עושה בחיי בנך אני עושה, זהו לדברו שהוא לשון קושי עם כל זה הוחלתי שיעשה בחיי בני, אמר דוד ממי למדתי זה לקוות קווי אחר קווי כמו שאמר גם כן קוה קויתי ה', משומרים לבקר, אותם שהם שומרים ומצפים לבקרו של משיח, ואע"פ שרואים כמה אותות וחוזרים וגולים ומצפים, זהו שומרים לבקר. א"כ זה רמז להם משה באומרו אתם נצבים היום, כמו היום שמאפיל וחוזר ומאיר. ולמה היה זה בערבות מואב לפי כשנתן הקב"ה התורה לישראל אמר להם הביאו לכם ערבים אמרו הרי בנינו ערבים בנו, כמו שדרשו על פסוק אם לא תדעי לך היפה בנשים צאי לך וגו' ורעי את גדיותך על משכנות הרועים, והאבות שקבלו את התורה מתו, לזה הערבים שהן הבנים צריך לכרות עמהם ברית, זהו ערבות מואב, שיצאו ערבים על אביהם, ועוד בערבות מואב כמו שבדברות נתנו במדבר, כמו שארז"ל למה נתנה תורה במדבר לומר שיעשה אדם עצמו כמדבר הזה שהכל דשים בו, לזה היו דברות שניות בערבות מואב. עוד היה בערבות מואב כדי להודיעם שבזכות התורה הם נכנסים לארץ, כמו שאמר ושמרת את מצית ה' וסמיך ליה כי ה' מביאך אל ארץ טובה, והכל היה על פי הדבור שרצה הקב"ה שתנתן התורה בחוצה לארץ, שאילו נתנה בארץ לא היה לישראל הצלה לצאת או לברוח ולמצוא מנוח ובית מבטח כשחטאו או לצאת מירושלים, לזה היו דברות ראשונות ושניות בחוצה לארץ כדי שימצאו להם בית מנוח וכדי שתגלה עמהם השכינה לומר שאע"פ שיצאו מן הארץ הם חייבין בתלמוד תורה ובזה ימצאו להם בית מנוח:
<b>לעברך</b> בברית, יאמר תדע למה אני כורת ברית חדשה לפי שעברת על הברית, לזה ה' אלהיך כורת עמך היום, ולמה כל זה למען הקים אותך היום לעם, וכשיראו שה' בחר בכם לא יתגרו ויקטרגו עליכם ולא יאמרו החליפם באומה אחרת כדי שיכנסו אחד מהאומות תחתיכם. וזהו והוא יהיה לך לאלהים, ולא אלהים אלא לאלהים, ליסרה אתכם כאשר ייסר איש את בנו, כי הוא ב"ה אינו כמו שאר השרים כי אין בידם למחול ולסלוח, כמ"ש השמר מפניו כי לא ישא לפשעכם, אבל בה' יתברך נאמר לה' אלהינו הרחמים והסליחות. כאשר דבר לך, בערכך הוא דבור לבד, כי יכול לקיים שבועתו בבני בניכם, אבל בערך האבות היא שבועה. ואמר לאברהם ליצחק וליעקב, כי די שאמר לאבותיך למה חזר ופירשם, לפי שלכל אחד ואחד נשבע בפני עצמו, לאברהם אמר והקימותי את בריתי ביני וביניך להיות לך לאלהים ולזרעך אחריך, ליצחק אמר והקימותי את השבועה אשר נשבעתי לאברהם אביך וגו' וליעקב אמר אני אל שדי וגו':
וכתב בחיי ז"ל ובאלתו יתכן לפרש שבאלתו חוזר להקב"ה כלו' ובאלה שעשה לכם, לומר אתם נצבים ליכנס בברית ה' ית ובאלה שנשבע לכם שתהיו לו לעם והוא יהיה לכם לאלהים, ופסוק שלאחריו יורה כן שאמר כאשר דבר לך וכאשר נשבע לאבותיך, ומה שיחזק העניו הזה הוא שמצינו פסוק מלא כי הואיל ה' לעשות אתכם לו לעם, ואע"פ שכל המפרשים ז"ל פירשו הואיל מלשון חפץ ורצון, זה אפשר שיהיה בכללו גם לשון אלה, ומה שיחזק לך עוד מה שאמר במדרש על פסוק מלך אסור ברהטים, ע"ש:
<b>ולא</b> אתכם לבדכם. לא תחשבו למה אמרתי לכם לעברך בברית, לפי שעברתם על ברית הראשון ואני כורת הברית הזה, והברית הזה מוכרח כמ"ש. למה חזר משה ושנה להם עשר הדברות, כדי שאם חס ושלום יעברו עליהן לא יהא ענשם כל כך כי יש הפרש בין העובר על דברי אדון לדברי העבד, וכדי להקל ענשן חזר ושנאן כאן, וכן היה הטעם בכריתת הברית הזה, א"כ לזה הטעם צריך להכניס כל הדורות הבאים כדי להקל מעליהן העונש, שכל הנשמות של כל הדורות היו שם במעמד הר סיני כשיתנו דברות ראשונות, לזה כנסם וקבצם משה והכניסם בברית כדי להקל מעליהן וכמ"ש. ולפי שבמעמד הר סיני נאמר ויחן שם ישראל שנתאחדו כלם כאחד, כמו שמוצאם ממקום אחד כן נעשו כולם כאחד ונתבלעו באחד, לפי שקבלו התורה שיש בה ששים רבוא אותיות כמנין נשמותיהן של ישראל והתורה היא תורה אחת וישראל גוי אחד וה' אחד, ג' אחד בגימ' הוי"ה אחד, לזה כשחטא עכן אמר הקב"ה ליהושע חטא ישראל, כשאחד חוטא עושה פגם ח"ו בכל ישראל שכלם נשמה אחת, וזהו שאז"ל יכשלו איש' באחיו איש בעון אחיו לזה אמר משה את אשר ישנו פה עמנו עומד היום לפני ה' אלהינו ואת אשר איננו פה, לא ערבן ואמר את אשר ישנו פה ואת אשר איננו פה עומד היום לפני ה', אלא הפרישה להקל מעליהן הערבות זה לזה ויש תחת אלהינו אתנח. ואמר את אשר ישנו פה עמנו עומד היום לפני ה', לומר כמו שבמעמד הר סיני נזדכך חומרם, כי לזה מתו וחזרו ונתחדשו, כן כאן, זהו עומד לפני ה' כמלאכים שנאמר בהם שרפים עומדים והן לפני ה'. ויש מי שפירש את אשר ישנו, אפילו אותו שהם ישנים שכבר מתו הכניסם בברית, ולזה עמד כתיב, ואת אשר איננו פה עמנו היום, הם הנשמות בלא גוף, איננו פה עמנו היום בגי' בנשמה לבד עה"מ. והוצרך משה להכניס כל הדורות בברית אפילו אותם שמתו לפי שמשה הוא כלל כל ישראל, וכבר כתבנו במקום אחר משה רבינו עם האותיות בגימ' כלל כל ישראל. ויונתן תרגם ארי כל דריא דקיימין מן יומא דאתברי עלמא קיימין הכא עמנא יומא דא קדם ה' אלהנא וית כל דריא דעתידין למיקם עד סוף כל עלמא כולא אינון קיימין הכא עמנו. הנה אמר בפירוש כל דריא דקיימין מן יומי עלמא:
<b>ואמר</b> כי אתם ידעתם את אשר ישבנו בארץ מצרים. אותם שהיו בארץ מצרים כבר מתו כיצד אומר להם אשר ישבנו, ואע"פ שהיו בהן פחותין מבן עשרים שנה ואותם שהיו מס' ומעלה, כי על זה רמזו לפרעה כשאמר מי ומי ההולכים, כלו' שאין נכנס כי אם שנים רמז על יהושע וכלב, והם אמר בנערינו ובזקנינו, בנערינו שהן פחות מכ' ובזקנינו שהן יותר מבן ס', עם כל זה משה ידבר עם הרוב:
<b>ועוד</b> אומר אתם ידעתם, מה ידיעה שייך בישיבת ארץ מצרים אלא כבר כתבנו שהביא הקב"ה כל הדורות לכור הברזל למצרים, וזהו סוד אומרם ז"ל שהיו יולדות ששה בכרס אחד, ויש אומרים ששים, והיו יולדות בכל יום, הכל להביא כל הדורות לצרפן וללבנן לקבלת התורה, וכן במעמד הר סיני לזה אמר משה לכל אשר היו שם שהן כל הנשמות שנבראו עד עתה וכל הנשמות שעתידין להבראות אתם ידעתם, כי כונת ישיבת מצרים היתה כדי ללבן חמרם להכניסם לברית הר סיני ואותו הברית עברו עליו כמו שאמר לעברך בברית, וכשעברו מקצתן כאילו עברו כולם לזה צריך לחדש הברית ולהכניסם כולם. וגם כדי להקל העונש, כמו שאמר ואת אשר עברנו בקרב הגוים כבר אמרנו שהוליכם הקב"ה והקיפן את כל הישוב כי צפה הקב"ה שעתידין ללכת בגלות כדי שימצאו מנוס, וכדי שתגלה שכינה עמהם, וכדי שיקלוט אותם כל מקום שיגלו ולא תקיא אותם, הוליכם בכל הישוב, וקדש כלם בדגלים שהיו עמהם ומשכן, והיו בני לוי מקריבין קרבנות בכל יום, בזה נתקדש כל הישוב כדי שתמצא שכינה מקום לחול כשיגלו שם ואתם ידעתם כל זה. ועברתם בקרב הגוים, שידעתם העצבים שלהם, ותראו את שקוציהם בגימ' קנאת ה' צבאות, שהקב"ה מקנא על ע"ז ולזה חלה נקמתי עליהם ואת גלוליהם, גלליהם כתיב, שהם תחת ממשלת הגלגלים, ולזה הם עובדים עץ ואבן כסף וזהב שהן גדלים כפי מערכת הכוכבים, ולזה צריכין לעשות צורתם כרי לחברם עמהם, זהו אשר עמהם, וארז"ל ותראו את שקוציהם שהם העץ והאבן שהם פוסלים במקצה ובגרזן וחציו ישרוף במו אש וחציו יפסול לאלוה, ואת גלוליהם שעושין מכסף וזהב ואינם מראים אותם כי מפחדים עליהם שלא יגנבו אותם אלא מניחים אותה בחדרי חדרים חדרי משכיתם, יש לך גלולים יותר מזה שהם עובדים אותם כדי שישמרו מהא יבום והן צריכין שמירה, זהו אשר עמהם, לא כן חלק יעקב. זהו פן יש בכם איש או אשה גו' פן יש בכם שרש פורה ראש וגו', כי כפי השרש כן הענף, והשורש שלכם לא יכזב, ואמר להם כן לפי שאמר שהן ערבים זה לזה והם כולם בנשמה אחת ואם ח"ו אחד יחטא נפסדו כולם, לזה הבטיחם שלא יפחדו מזה כי שרשם לא יכזב:
<b>וכתב</b> הר' רקאנטי ז"ל, פירש הרב הגדול, כי משרש מתוק לא יצא מר וכל אשר לבבו שלם עם ה' הנכבד ולא הרהר בע"ז לא יוליד בן מודה בה. ואל תקשה עלי מזה הכתוב והוליד בן פריץ, כי אמת הדבר וסוד גדול ולא אוכל לפרש עכ"ד ז"ל. ואני שמעתי ולא אבין, ואולי כי כונת הרב ז"ל היא כי אין נקרא בניו אלא החדשים, והצדיק לא הוליד בן חדש רק אם יהיה צדיק כמוהו, ואם תמצא שהוא פריץ ושופך דם הוא בן הפריץ שזה הצדיק הולידו, ולא היה זה הצדיק אביו הראשון, והראיה שלא נקרא זרע רק הצדיק שנאמר כי ביצחק יקרא לך זרע, וארז"ל ביצחק ולא בישמעאל ביצחק ולא כל יצחק רק ביעקב ולא בעשו ע"כ, זה סיוע לדברינו. יש בכם שרש, ס"ת שמש, לומר אע"פ שתראה שעשה דבר והפכו כמו השמש שמיבש הלח ומלחלח היבש כמו הדונג, עכ"ז פורה ראש יחזור הפירות לראש והזכיר השרש והפרי שאמר פורה ראש, לפי שהכניס כאן בברית כל הדורות שעברו שהן שרש ודורות הבאים שהן פירות:
<b>והיה</b> בשמעו את דברי האלה וגו'. יאמר אם יש בו שרש פורה ראש ולענה בשמעו את דברי לא אמר את האלה אלא את דברי האלה שהקב"ה לא יספיק בידו שיבין תוכיות האלה, שהיא האהבה שהיא מסותרת כמ"ש, כדי לשוב מרשעו. והתברך בלבבו, יברך עצמו לומר שלום יהיה לי, כי בשרירות, לשון שררה שהוא הולך בשררה, וזו התוכחה היא שפלות והכנעה והוא אינו רוצה ליכנע, ואומר אינו רצה הקב"ה להכניענו לא היה נותן לי כל זה העושר וכל זה הכבוד, א"כ אלי אתנהג בה עד שאוסיף וארוה עצמי מהנאות העולם ולא אצמא ואענה עצמי משום הנחה שבעולם כל עוד שאני צמא ומתאוה לה, ואחר שארוה צמאי שהן ימי הזקנה אשוב, ע"ד אחטא ואשוב, לז"א לא יאבה ה' סלוח לו, ולא יעלה על דעתו לומר שבמחשבה לבד אמר כן ואינו מצרף מחשבה למעשה, אלא כי אז יעשן אף ה' וגו':
<b>וכתב</b> הרמב"ן והתברך בלבבו לאמר, כאשר יראה האחרים מתקללים באלות האלה הוא במחשבתו יתברך לומר ארוה את הצמאה, הרשע מתהלל במפעלים רעים ואומר ללכת בחוזק לבו כדי שיוסיף צמאון בנפשו שהיתה רוה, כלומר שבעה מתאוות פעולות העבירה ההיא, ויחזיר אותה צמאה בהלוכו חזק בתאוות ובמחשבות רעות תמיד כל היום, וכל שהוא רוצה לנהוג המנהג הזה ולרדוף אחר תאוותיו ומשביע נפשו מהם יותר ירעב להם, כי זה משפטן וזה דרכם, גם מן הידוע כי הלב באדם שורש הגוף והמחשבות ענפים והמעשים פירות וכל יצר מחשבות לבו של רשע רק רע כל היום לא ימיש מעשות פרי רע ומר, ואז אם אינו מוציא מחשבתו לפועל הנה הוא נענש על המחשבה בלב, ולזה כיון שלמה ע"ה במה שאמר לב שמח ייטיב פנים ובעצבת לב רוח נכאה, ביאר שלא יקל בעיני האדם ענין המחשבה שהרי שמחת הגוף ועצבונו תלויות במחשבה, וא"כ הרי המחשבה שהיא מן הלב יוצאה לפועל ומתגלית בגוף האדם. ומעתה יתבונן האדם בעצמו גודל שכרו אם ישמח במצוה וגודל עונשו אם ישמח בעבירה, וכן במדת העצבון גדול שכרו ועונשו, וזהו שאז"ל הרהורי עבירה קשים מעבירה, לפי שהרהור יצא לידי פעולה ומתגלה בגוף, ועל כן יהיה קשה מעבירה בלא הרהור, שהרי בזה הרהור ופעולה ובזה פעולה בלא הרהור, והמאמר הזה לרז"ל גדול הערך מאד ורבו בו הפירושים. ועוד פירשו בו הרהורי עבירה קשים מעבירה, קשה לפרוש, כי הגלות המחשבה מביא אדם לידי עבירה, ועוד פירשו הרהורי עבירה קשים על הנפש מעבירה עצמה, לפי שההרהור תלוי בלב והנפש משכנה בלב, ועל כן כשהוא מטמא אותה במחשבה רעה קשה יותר מן העבירה עצמה, כי העובר עבירה אין מחשבתו כל כך טרוד. ועוד פירשו הרהורי עבירה קשים מעבירה, כי המחשב לעשות עבירה אחת כגון לגזול או לגנוב או לבא על אחת מן העריות יחשוב בלבו אם יבא אדם כנגדי אכנו או אהרגנו שאשלים חפצי, ונמצא כשגנב או כשגזל או בא על הערוה ועשה עבירה אחת, ואצל ההרהור עשה כמה עבירות שהרהר להכות או להרוג, וכן אמר כאן אשר לבבו פונה מעם ה', הרי שעבר על אל תפנו אל האלילים, ואז"ל אל תפנו אל מדעתכם. ללכת לעבוד, ללכת עבר על והלכת בדרכיו. לעבוד עבר על ואותו תעבוד. את אלהי הגוים, בלשון רבים, לומר לא ע"ז אחת אלא רבים, כל זה היה במחשבה שכן אמר אשר לבבו פונה וגו' הרי העבירה אחת ובמחשבה כמה עבירות
<b>עוד</b> נראה שהרהור משמש במלך שהוא הלב והעבירה היא באיברים שהם העבדים, ואינו דומה משמש במלך כמשמש בעבד, כי מושל מקשיב על דבר שקר כל משרתיו רשעים, א"כ כשהרהר בלב שהוא המלך טימא כל איברי הגוף שהן העבדים שהן כפויים לו, אמנם כשעושה עבירה באבר מהאיברים, הלב ושאר איברים אינן כפויים לאותו אבר שעשה העבירה, והוא לבדו ישא, ולזה הזהירה תורה ולא תתורו אחרי לבבכם קודם, שאחר שחשב בלב והסכים לעשות מוכרח העבד לעשות. וכתב ר' בחיי ז"ל ואם ישאל השואל היאך יענש הכתוב על ההרהור בלא מעשה, ע"ש:
<b>והבדילו</b> ה' לרעה, לפי שישראל כולם באים משורש אחד וזה כתב בשורש, שהענף הולך אחר השורש והשורש לא יכזב וזה כיזב, לזה יבדילו ה' לרעה כדי שידעו הכל ויאמרו בודאי לא מבני ישראל הוא, זהו מכל שבטי ישראל, וכיצד יבדילו בכל אלות הברית, אלו האלות יש בהם אהבה מסותרת כמ"ש, והוא לא הבין אלא כמות שהיא ככתבה, ודאי שלא נכתבה אלא עליו וראויה לו, בזה ידעו הכל שהוא מובדל מכל שבטי ישראל, שיראו שחלו עליו כל האלות הכתובה בספר, אז יאמרו כולם או אינו מזרע ישראל או עבר עליהן:
<b>ואמר</b> הדור האחרון בניכם. ולא בניהם, שלא יהא להם זרע, אשר אין חליפות למו, ולזה דמה אותם לארץ זרועה מלח, וזהו שאמר לא תזרע ולא תצמיח, כי מאחר שלא תזרע ודאי שלא תצמיח אלא לרמוז למ"ש. ובזוהר גפרית ומלח, אשר הפך ה' באפו ובחמתו, אשר הפך ה' בעלמא דין, באפו. בעלמא דאתי, ובחמתו בזמנא דזמין הקב"ה לאחיא מתיא ע"כ:
<b>ואמרו</b> כל הגוים על מה עשה ה' ככה וגו', יאמרו אם הוא על שעבדו ע"ז הרי כמה אומות עובדי ע"ז ומה שעובדת זו אין עובדת זו, ועכ"ז לא חרה אפו, מה חרי האף הגדול הזה, ואמרו על אשר עזבו, הם כפויי טובה, הוציאם מארץ מצרים ועשה עמהם כמה טובות וכרת עמהם ברית והלכו ועבדו אלהים אחרים, אשר לא ידעום, כי האומות עובדי ע"ז לפי שראו אבותיהם עבדוהו אוחזים מעשה אבותיהם בידיהם, ולא עשה עמהם הטובות שעשה לישראל, ולא חלק להם, הכנענים עובדי ע"ז לפי שהולכים עמהם בחלקלקות שנאמר משגיא לגוים ויאבדם כדי לאבדם, אבל לישראל אין הע"ז הולכת כן עמהם כי אין לה עזות להטעותם, כמו שכתבנו על פסוק לא יהיה לך אלהים אחרים אפילו שאתם תקבלום באלהות הם לא יהיו לך, למה על פני אין להם כל כך עזות, לזה ויחר אה ה' בארץ ההיא, השליך חרון אפו בעצים ובאבנים, זהו בארץ ההיא וגו', וכדי שלא תחול עליהם האלה אמר ויתשם ה' מעל אדמתם, ה' ברחמים דין ברחמים, באף פירוש בשביל האף, ובחמה בשביל האף והחימה שלא יחול עליהם, כמו שאמר מה חרי האף הגדול הזה, ומה עשה השליכם לארץ אחרת. למ"ד של וישליכם רבתי לרמוז שהשלכתם היתה רבה ורחוקה, חוץ לנהרי גוזן ולחלח וחבור, ולכך קרא אותה אחרת, לומר שנהר סמבטיון מפסיק בינינו לבינם, שהדין הוא מי שקנה עשר שדות בעשר מדינות כיון שהחזיק באחד מהם קנה כולם מאי טעמא סדנא דארעא חד הוי, אבל כאן שנהר סמבטיון מפסיק לא הוא חד, ולזה אמר ארץ אחרת, ויודע הנסתרות יודע מה היתה הכונה בהשלכה זו ונהר שהפסיק, אולי היתה הכונה כמו שהיו ישראל במדבר כדי שיהיו עסוקים בתורה ולא יהיה להם שום משא ומתן, זהו הנסתרות לה', א"כ היה זה לטובתן. אבל הנגלות לנו הוא, כדי לייסרנו ליסר בו אנשי הגולה כדי לעשות את כל דברי התורה הזאת, א"כ העשרה שבטים הגלם הקב"ה, הוא יודע למה היתה הכוונה, אבל אתה כי יבאו עליך כל הדברים וגו' ושבת עד ה' וגו', על דרך מה שאז"ל, אמר הנסתרות לה', יאמר מאחר שקבלנו עלינו ועל זרענו באלה הכתובה ואת אשר ישנו פה ואת אשר איננו, ונעשינו ערבים זה לזה, מי שחוטא בסתר אתה תנקם ממנו ואנו פוטרים, אבל הנגלות שאנו יודעים בה עלינו להלקותם אם נתחייב מלקות או נתחייב מיתה עלינו להמיתו, כן דעת רש"י ז"ל, וכן כתב ר' אברהם עזרא. ור' בחיי ז"ל האריך בזה ע"ש:
<b>והיה</b> כי יבאו עליך כל הדברים האלה הברכה והקללה. יש לשאול איך אמר יבאו הברכה והקללה, אם תבא ברכה לא תבא קללה, ואם קללה לא תבא ברכה, ועוד אומרו והשבות אל לבבך, בשלמא אם יבא עליו קללה ישיב אל לבו כשיראה קללה באה עליו, אבל אם יראה ברכה איך ישיב אל לבו, אלא אמר אתה תחשוב הואיל וגרשם וטלטלם מן הארץ יעלה בדעתך לומר שעזבם בין האומות ועזב ה' את הארץ, לזה מה עושה הקב"ה ואתם בארץ הגוים, יתן לכם קודם ברכה מאותם הברכות הכתובות פרשת תבא, ברוך אתה בעיר, לזה לא אמר שם בעירך שהיה נראה שבא"י דוקא, ברוך אתה בבואך וגו' ברוך טנאך וגו' יתן ה' את אויביך וגו', וקודם שיזוח דעתך יבאו עליך הקללה, אז תשיב אל לבך לומר אם ה' שכחנו לא היה מביא עלינו הברכות, ודאי הביא עלינו הברכה כדי שנרגיש בקללה, א"כ בכונה מכוונת הם הדברים בזה תשיב אל לבך לומר הברכה אינה אלא בארץ שנאמר וברכך בארץ, והקללה כבר הוציאם מהארץ כמ"ש, ומזה יתאמת לכם שאינו אלא כדי שתשובו:
<b>עוד</b> י"ל הברכה היא לנדחים כדי שיאמרו אין אנו רוצים ברכתנו אלא בארצנו, להם תבא הברכה, כי ודאי לא תזוח דעתם עליהם, אדרבא יחלש וישתבר דעתם, כי יחשבו שהקב"ה שלם להם שכרם בעוה"ז וישובו אל ה', והקללה לבני יהודה ובנימין שהן בגלות, זהו בכל הגוים שהוא על יהודה ובנימין, אשר הדיחך, שהם עשרה שבטים, כי הנדחים בנהרי גוזן ולחלח וחבור, זהו ה' לנדחים שמתנהג עמהם ברחמים, אלהיך לאנשי הגלות שמתנהג עמהם בדין:
<b>ושבת</b> עד ה' אלהיך, קודם אמר והשבות לבבך בכל הגוים וגו'. שהיא תשובה מחמת דוחק, ומזה תבא לעשות תשובה גמורה, וזהו עד ה' אלהיך, שמגעת עד כסא הכבוד, בא ליטהר מסייעין אותו, ואמר ה' אלהיך, לומר עיקר התשובה היא כשחל הדין עליך לא בזמן השלוה אלא אפי' שיהפך מדת רחמים לדין:
<b>ושמעת</b> בקולו. כפל אשר אנכי מצוך היום, שהיא שירת האזינו תשמענה ולא תקוץ בה, אתה ובניך, לפי שמוכיח בה הבנים, שנאמר לא שערום אבותיכם, בנים לא אמון בם, מכעס בניו ובנותיו, גם בחור גם בתולה יונק וגו', לזה אמר אתה ובניך:
עוד עד ה' אלהיך, תדע שהוא מהוה כל ההויות ה' יתברך ולו ראוי לעבוד, שתכיר שהוא המוציא הכל יש מאין בלי עמל ובלי טורח מבלי הכרח ולא לצורך, והוא בעל היכולת ובודאי מי שימרה פיו הוא ראוי לכל מיתות שבעולם, אחר שהוא ב"ה הקדים לך כמה טובות ואתה כפוי טובה לו ומכעיסו כמה הכעסות, והיה ראוי שמיד שעשית העבירה שתלקה ותמות כמו שאמר נפש החוטאת היא תמות, והוא האריך לך אפו מרוב רחמיו עליך, כשתעריך כל זה אז ודאי תשוב אל ה בכל לבבך ובכל נפשך, והקב"ה יקבל תשובתך וירחמך, זהו ושב ה' אלהיך את שבותך ורחמך:
<b>ותמצא</b> בפסוק זה שמתחיל בו' ומסיים בך' ויש בו ה"ס אותיות, זהו ה' אלהיך, זהו כבד את אביך ואת אמך והבן. ויש בו י"ז מלות שהן בגימ' טוב, שכן אמר הנביא אמרו אליו כל תשא עון וקח טוב, טוב בא"ת ב"ש נפש, כלו' היה מן הראוי שמיד שחטא יקח נפשו, אלא שאין הקב"ה בא בטרוניא עם בריותיו ועושה טובה עמהם ומקבל תשובתן לזה בא הרמז שאמר פסוק זה בי"ז מלות שגימ' טו"ב. עוד אם יהיה נדחך בקצה השמים, רמז גם כן על בני משה במקום שדבק השמים עם הארץ, לזה אמר בקצה השמים ולא אמר בקצה הארץ, וקראם נדחך ולא נדחים, שנדחו מחמתך כדי שלא תשלוט עליהן העין מרובם. עוד אמר נדחך לומר שהן מעוכבין לך בשביל תשובתך שהם חונים סביב לירושלים שומרים על הפתח ואתם קלקלתם וכולכם ערבים זה לזה, ולזה אמר ב"פ משם, שאמר משם יקבצך ומשם יקחך, לכלול העשרה שבטים ובני משה, וזהו שאמר הנביא לאמר לאסורים צאו אלו עשרת השבטים שגלו מעבר נהר סמבטיון, ולאשר בחושך הגלו אלו בני משה שמפסיק הרי חושך:
<b>והביאך</b> ה' אלהיך אל הארץ. יאמר שמא תאמר שהמקום רחוק בכמה שנים יבאו מקצה השמים, לזה והביאך ה', אינן צריכין שיבאו ברגליהם אלא הקב"ה יביאם על ידי עננים שנאמר מי אלה כעב תעופינה, ואמר יקחך יקבצך והביאך בלשון יחיד, לומר שכל ישראל אצולים ממקום אחד והם כולם כאחד, ואם יש אחד שלא שב בתשובה הוא מעכבן, שכשיש אבר אחד מאיברי הגוף חולה כל האיברים חולים ומצטערים בו. וכנגד אלו הב' קבוצים של עשרת השבטים ושל בני משה אמר ב"פ וקבצך יקבצך:
<b>ובזוהר</b> אמר ושב ה' אלהיך את שבותך, דא היא מטרוניתא שהיא השכינה שהיא כביכול בשביה בסיבתם, שאינה יכולה להפרד מהם. וכן ארז"ל ושב ה' והשיב לא נאמר אלא ושב מלמד שהוא שב עמהם, והביאך ה' אלהיך אל הארץ אשר ירשו אבותיך, שמא תאמר א"כ מה נתחדש לנו בנתינה זו הואיל ומה שירשו אבותינו אנו יורשין, לזה אמר והיטבך והרבך מאבותיך, לומר שכל העולם כולו יהיה לך, אבל ארץ ישראל היא לך ירושה מאבותיך. אם תאמר שמא יחזרו לגלות, לזה אמר ומל ה' אלהיך את לבבך ואת לבב זרעך, אתה מול ערלת בשר והקב"ה ימול ערלת הלב, וכתב הרמב"ן שיסיר מהם ערלת הלב עיין שם, ודייק באומרו את בית ישראל ואת בית יהודה על יהודה ובנימן, שהן בגלות והערלה מצויה ביניהם וצריכין מילה:
<b>למען</b> חייך. לפי שמי שהולך אחר התאוות והחמדה הוא מגביר החומר על השכל ומסמא עיני השכל, וסומא חשוב כמת, והתאוה לדברים החומרים יש להם קץ וגבול, זהו כי עפר אתה ואל עפר תשוב, כי התאוות הם לדברים העפריים והן כלין ונפסדים כמו הויתן, אבל מי שמל ערלת לבו עליו נאמר ולקח גם מעץ החיים ואכל וחי לעולם, ר"ת מהול, ווי"ו יתירם לומר שמי שמל לבו מהתאוות יהיה לו לב אחד, וכן ו' במילוי וא"ו בגימ' אחד
<b>ונתן</b> ה' אלהיך את כל האלות האלה על אויביך וגו', שמא תאמר אם יהיה האדם שכלי בביטול היצר א"כ כל הקללות נכתבו לבטלה, כי כולם יעשו ויקיימו המצות והחוקים והמשפטים והתורות א"כ על מי נאמר והיה אם לא תשמע בקול ה' ובאו עליך כל הקללות וגו', לזה אמר ונתן ה' את כל האלות האלה על אויביך וגו'. דומיא דאם לא ישוב חרבו ילטוש כדי שיהיה לה ברק קשתו דרך וגו' ולו הכין, ואחר כך אמר חציו לדולקים יפעל:
<b>ואתה</b> תשוב. לפי שאמר ושבת עד ה' אלהיך ושב ה' את שבותך שהוא אם החישו הקץ ואם לא שהגיע הקץ ולא עשו תשובה, לזה אמר ואתה סופך לשוב, כמו שאז"ל מעמיד עליהם מלך שגזרותיו קשות כפרעה עד שמחזירם על כרחם, אפילו שלא יביא עליהם האלות סופן לשוב, כמו שאז"ל כל הקצין כלו ואין הדבר תלוי אלא בתשובה. וכבר כתבנו שגאולה ראשונה היתה בחנם, כלומר שלא היו ראויים לה לפי שהיתה תחלת לקיחתם לו לעם ומתנהג עמהם כמו שמתנהג האב עם בנו אהובו, אע"פ שהוא מלוכלך מנשקו ומחבקו ומרכיבו על כתפו, שנאמר כי נער ישראל ואהבהו, ואומר ואשא אתכם על כנפי נשרים, ואומר ואנכי תרגלתי לאפרים קחם על זרועותי, כשהגדיל מוליכו לבית הספר, הוליכם להר סיני לקבל התורה, והוא מאכילו ומשקהו כדי שילמוד, כשהגדיל יותר משיאו אשה, נתן לו ארץ ישראל, בנה לו בית חתנות זה בית המקדש, אמר לו האב גדלתיך ולמדתיך והאכלתיך ובניתי לך בית. והשאתיך אשה, כמו שהוא הדין שהאב חייב למולו וללמדו תורה ולהשיאו אשה, מכאן ואילך עשה אתה לעצמך, לזה אנו מעוכבים עד שנשוב, זהו אין הדבר תלוי אלא בתשובה, לזה ואתה תשוב:
<b>והותירך</b> ה' בכל מעשה ידיך, זהו על ימות מלך המשיח כמו שאז"ל אין בין העוה"ז לזמן מלך המשיח אלא שעבוד, שנאמר כי לא יחדל אביון מקרב הארץ, וזהו סברת הרמב"ם ז"ל, זהו ואתה תשוב ושמעת, על כרחך, אבל בסוף הימים תשמע בקול ה' וגו', כי תשוב אל ה' שתשוב הנשמה לנרתקה לעוה"ב. ושלש תשובות נאמרו כאן, שאמר ושבת עד ה', ואמר ואתה תשוב, ואמר כי תשוב, רמז כאן ג' מיני תשובה, יש מי ששב בזמן הבחרות בזמן שהדם רותח והיצר תוקפו, זו תשובה המעולה שאין למעלה הימנה, שודאי זה הכיר בוראו ומאהבתו גבר על יצרו, זה ודאי הזדונות נעשות לו כזכיות, שידע שחטא ליצרו ומחמת הבושה נתבייש מה' והוא שב אליו בכל לבו, נמצא שהחטא הוא שהשיבו ומחמתו הוא שב, א"כ ראוי שאותם חטאים ששב מחמתן שיחשבו לו כזכיות, ואע"פ שכתוב אחר בצר לך שנראה מחמת צרה הוא שב אין זה אלא קצת התעוררות, שהרי הוא אומר אתה ובניך בכל לבבך ובכל נפשך, והארכנו בזה פרשת ואתחנן פסוק בצר לך עיין שם. ועל אלו ארז"ל במקום שבעלי תשובה וכו', אלו נקראין בעלי תשובה, כמו הבעל שגובר על אשתו. יש תשובה אחרת והוא השב מחמת צרות רבות שבאו עליו עד ששב, וזו גם כן נקראת תשובה, כמו שאמר בזוהר ע"ש, וכתבתיו פרשת ואתחנן. הרי אע"פ ששב ע"י יסורין שמיסרו, מכל מקום נקרא בעל תשובה ומקבל תשובתו, וכל זה בעודו בבחרותו, ועל זה אמר ואתה תשוב, תשוב בעל כרחך כמ"ש, ועל זה אמר תשב אנוש עד דכא עד שידוכא על ידי יסורין. ויש תשובה אחרת, זה השב בימי הזקנה מחמת שתשש כחו והגיע קצו ושמע קול תרועת המיתה, אז שב אל הקב"ה בכל כחו, והקב"ה מקבל תשובתו, זהו כי תשמע בקול ה', שהוא קול הכרוז שהגיע בראותו חלישות כחו ואז תקבל עליך לשמור מצותיו, כי תשוב אל ה' אלהיך בכל לבבך ובכל נפשך, נקראת גם כן תשובה, לפי שודאי אותו עת הוא שב בכל לבבו ובכל נפשו:
<b>כי</b> המצוה הזאת אשר אנכי מצוך. זו מצות עסק התורה, שכן אמר לעיל כי תשמע בקול ה' לשמור מצותיו וחקותיו הכתובה בספר התורה הזה. ואמר לא נפלאת היא, לאמר שאי אפשר לעסוק בה אלא על ידי פלא, הואיל והוא מורכב בגוף, וצריך לאכול ולישן ולעשות צרכיו ולבקש אחר מזונותיו, ובפרט אם הוא מטופל בבנים ובנות, ובפרט שהשכחה מצויה, ולזה תרחיקנה ממך, ולזה כתיב רחקה שהיא אינם רחוקה אבל אתה מרחיקהו, ולזה כתיב הוא וקרי היא. לא בשמים היא לאמר, שהעוסק בתורה היה צריך שיהיה כמלאך שלא יהיה לו שום הרהור כדי שילמוד התורה בטהרה ובקדושה, ויהיה כמלאכים בשמים, ויהיו כל רמ"ח אבריו שכליים לא חומריים, זהו מי יעלה לנו, כלומר מי יעלה איברינו להיותם כמלאכים. ובפרט שאמר והגית בו יומם ולילה. ומ"י ועל"ה לנ"ו בגימ' עם המלאכים, כלו' בלא יצר לפי שהוא טרוד במלחמת היצר. ולא מעבר לים, כלו' שמי שעוסק בתורה צריך שיעבור הים הגדול להביא אבנים טובות ומרגליות, כי יש אבנים שסגולתם להועיל לזכירה, ויש שמרגלת לשון לתורה, ויש שמחזקת ונותנת בריאות, לפי שהתורה היא מתשת הכח והיא צריכה לזה:
<b>כי</b> קרוב אליך הדבר מאד. אמר להם משה אתם הרחקתם שאי אפשר לעסוק בה אלא ע"י פלא, לפי שאתם עסוקים בצרכיכם, כנגד זה אמר בפיך, כשיהיה עסק התורה שגור בפיך ואתה מהרהר בה בשעה שאתה עסיק בצרכיך הוה ליה כאלו אתה עוסק בתורה, כמו שארז"ל בכל דרכיך דעהו. ועל מה שאמרתם שצריך שיהיה האדם כמלאך שיהיו אבריו רוחניים, לזה אמר בלבבך, אינך צריך לטרוח ולטהר כל האיברים כי אם הלב לבד, הרי התורה לא הזהירה אלא על הלב שנאמר השמרו לכם פן יפתה לבבכם, ובטהרת הלב יטהרו שאר האיברים. ומה שאמרת שצריך הכנות להביא אבנים טובות ומרגליות, כי לזה נקראו מרגליות שמרגילים לשון לתורה, כנגד זה אמר לעשותו, יאמר לא עליך המלאכה לגמור, מה שיש כח בידך לעשות עשה, ולא בשביל זה אתה בן חורין ליפטר ממנה, א"כ באלו הג' ענינים שהרחקת התורה על ידם, באלו עצמן על ידם קרוב אליך הדבר, שהקב"ה מחשבה טובה מצרפה למעשה אע"פ שלא עשה, זהו אומרו לעשותו ולא אמר ועשה, מי יעלה לנו השמימה ר"ת מיל"ה, וס"ת הוי"ה, וכתב בחיי ז"ל יש בכאן רמז ע"ש. והרמב"ן ז"ל כתב שזו המצוה שמזהיר עליה משה, היא מצות התשובה ע"ש. מלבד הג' שאין צריך להזכירם, שהיא עזיבת החטא שלא יהא טובל ושרץ בידו וכנגד ג' דברים אלו אמר התנא דע מה למעלה ממך, לא אמר דע מה למעלה, שהיה נראה שחוזר לשמים, אלא ממך ממי שהוא על ראשך, כמו שאמר בזוהר על פסוק החכם עיניו בראשו, פירוש על מי שהוא על ראשו שהוא הקב"ה, וכן אמר שלמה ושמן על ראשך אל יחסר. אמר עין רואה כנגד המחשבה שנאמר רואה כליות ולב, ונאמר נר ה' נשמת אדם וכנגד הפה שהוא הדבור אמר אזן שומעת, שאפילו שיחה קלה שבין איש לאשתו עתיד ליתן עליה את הדין, וכנגד המעשה אמר וכל מעשיך בספר נכתבין. והקדים התנא המחשבה לפי שבאזהרה מקדמת התורה הלב שנאמר ולא תתורו אחרי לבבכם הלב קודם, וכאן הקדים הפה שאמר בפיך שהוא הדבור רמז על התורה כמ"ש שהיא עיקר הכל, והוא רפואה לכל תחלואי הנשמה, וממנה בא לידי מעשה, כאמרם ז"ל גדול הלמוד שהוא מביא לידי מעשה, אבל הזהיר על ההרהור שהרהורי עבירה קשים מעבירה, ולכך הזכיר בה ידיעה שאמר דע מה למעלה ממך עין רואה שהיא נגד המחשבה כדפירשנו. וכנגד ג' אלו ארז"ל בעל תשובה צריך ג' דברים, ודוי, עזיבה, נחמה. ודוי כנגד הפה, עזיבה כנגד המעשה, נחמה נגד המחשבה, וסימנך עו"ן, עזיבה ודוי נחמה. בעון יכופר לבו, ואם עבר על שלשתן שחטא במחשבה ובדבור ובמעשה, גם השטן בא ומקטרג עליו, כנגד המחשבה נכנס רוח עועים בקרבו, ועולה ונוטל רשות כנגד הדבור, ונוטל נשמה כנגד המעשה, וכתב רבינו בחיי ז"ל, בפיך ובלבבך לעשותו, ע"ש:
<b>ראה</b> נתתי לפניך היום את החיים ואת הטוב ואת המות ואת הרע. אמר כן לפי שאמר בפרשת תבא י"ב ארורים וכולם נאמרו בלשון ברכה, וקראם חיים לפי שבעשייתן קונה עוה"ב שנאמר אשר יעשה אותם האדם וחי בהם, ואחר כך אמר והיה אם שמע תשמע וכו' והזכיר י"ז ברכות בגימ' טו"ב, זהו ואת הטוב, ואלו הן, ברוך אתה בעיר. וברוך אתה בשדה. ברוך פרי בטנך. ופרי אדמתך. ופרי בהמתך. וברוך טנאך, ומשארתך. ברוך אתה בבואך, וברוך אתה בצאתך. יתן ה' את אויביך יצו ה' אתך את הברכה, וברכך בארץ. יקימך. וראו כל עמי. והותירך ה'. יפתח ה' לך. ונתנך ה' לראש. זהו ואת הטוב. ואת המות הם הארורים שהמות בעשייתן, כמו שארז"ל ארור בו אלה בו שבועה בו חרם בו נדוי, ויש לכל אחד ואחד ראיה. ואת הרע הם הקללות, וקראם רע, לפי שמאחר שמקבלים אותם הם חסידים, כמו שארז"ל על פסוק בשר חסידיך, אבל בשעת המכה היא רע. ומה שאמר את החיים ואת הטוב ולא אמר את החיים ואת המות שהוא נגדו, וכן את הטיב ואת הרע, כמו שאמר אחר כך החיים והמות נתתי לפניך. אלא הכוונה היא לומר על החיים האמיתיים של עוה"ב, לזה אמר החיים והטוב שהן חיים טובים שאין אחריהם טובה, לזה אמר בה' הידיעה את החיים ואת הטוב, וכן את המות ואת הרע, שאין אחריה רעה יותר ממנה, כי לזה אמר את המות המות האמיתי אינו על מיתת העוה"ז, כי זה המות הכל מתאוים אליו ואין אדם מת עד שישאל המיתה בפיו, וכבר כתבנו הטעם כדי שלא יתבזה אדם הראשון לומר שהוא הביא מיתה לעולם, ואפילו האבות שאלו המיתה, אברהם אמר ואנכי הולך ערירי, יצחק אמר לא ידעתי יום מותי, יעקב אמר אמותה הפעם, משה אמר כי ידעתי כי אחרי מותי, דוד אמר אנכי הולך בדרך כל הארץ, א"כ המות שאמר כאן הוא על מיתת העוה"ב שהיא הרע, כמו שכתוב בספר החסידים, מעשה בחסיד אחד שהשביע חבירו בשעת מיתתו שאחר המיתה יבא לו ויספר לו צער המיתה ומה ענין אותו עולם, בא אליו בחלום ואמר לו כל יסורין של עוה"ז הם כלא בערך צער המיתה, וצער המיתה הוא כלא בערך צערה של גיהנם, ועל זה אמר את המות ואת הרע, הוא הרע שאחר המות, שגיהנם נקראת רע שנאמר וגם רשע ליום רע, ולפי שאין הקב"ה חפץ במיתתן של רשעים כי אם בחיותן, לזה משה מזהיר לישראל ראה נתתי לפניך וגו'. ואמר בלשון יחיד לומר שיחשוב כל אדם כאילו הוא יחידי בעולם ולא נברא אלא בשבילו, לזה לא יהא סיבה לאבד מה שנברא בעשרה מאמרות ובז' ימים, כמו שארז"ל והלא במאמר אחד יכול להבראות אלא להפרע מן הרשעים וכו', והאדם הוא עולם קטן. וטרח הקב"ה מ' יום ביצירתו, ולזה משה מזהיר ראה נתתי את החיים שנאמר ויפח באפיו נשמת חיים, ואמר באפיו לומר שהנשמה על כרחה הכריחוה לשכון בגוף, ואת הטוב שנאמר וירא אלהים את כל אשר עשה והנה טוב מאד, לא שיהיה המות רע וכליון חרוץ, וזהו אומרו אחר זה אשר אנכי מצוך היום לאהבה את ה', וחיית ורבית, כלומר כל מה שאני מצוך הוא כדי שתחיה חיי עוה"ב, וזהו וברכך בארץ אשר אתה בא שמה לרשתה והרב רבינו בחיי ז"ל האריך בזה ע"ש:
<b>ואם</b> יפנה לבבך וגו', אמר אם יפנה לבבך ונדחת, לפי שאי אפשר לו ללכת, מאחר שרואה כל ההבטחות, ואחר כל אלו האזהרות ואחר כל הארורים יחטא, ודאי אינו אלא בהיסח הדעת, לזה הזהיר אל תפנו אל האלילים, ארז"ל אל תפנו אל מדעתכם, כי בפניית הלב היצר מטעהו ודוחהו, וזהו ונדחת שהוא מודח מהיצר, ומאחר שהדיחו ובא לתחומו ונתפס ברשתו דוחהו לעבוד ע"ז, מי גרם לו, פנייתו שפנה לבו והסיח דעתו, ומעבירה קלה בא לחמורה, כמו שאמר התנא רבינו הקדוש הוי מחשב הפסד מצוה כנגד שכרה, פירוש תחשוב בהפסד אותה מצוה שלא עשה אותה, לא תחשוב שהפסדה מצוה אחת או שתים, לא תחשוב כן אלא הסתכל בשכרה הוא שכר מצוה מצוה, אם כן בהפסד מצוה זו הפסדת הרבה מצות. ואפשר גם שהפסיד כל המצות, כי כולם אדוקים ואחוזים זו בזו, וכן אמר פרשת עקב כל המצוה אשר אנכי מצוך היום, לא אמר כל המצות אלא כל המצוה, לומר שבעשיית מצוה אחת נעשות כל המצות, על הדרך שאמר ושכר עבירה כנגד הפסדה, שיסתכל כמה הפסידתו אותה עבירה שגוררת עבירות הרבה, א"כ לא תחשוב בעבירת עבירה אחת, אלא בעשיית אותה עבירה עשית עבירות הרבה, ונלכד ברשתו של היצר וסופו לעבוד ע"ז, והכל לפי שפנה והסיח דעתו, לזה אמר הגדתי לכם כי אבוד תאבדון, כפל ואמר אבד תאבדון כנגד עבירה גוררת עבירה. לא תאריכו ימים, לפי שאריכות הימים היא בעשיית המצות, ועבירה גוררת עבירה כמה עבירות ומונעתו מן המצות, א"כ לא תאריכו ימים וגו', וכדי שתהיו נלחמים עם היצר, העדותי בכם היום את השמים ואת הארץ, שהם עדים נצחיים שאינם כלים ונפסדים, והם מצויים בכל מקום שבכ"מ שאתה פונה אתה תחת השמים ואתה על הארץ, שהן מביטין בך ורואין אותך, בזה אם יסיתך היצר תאמר לו תוליכני למקום שאין עלי עדים ואשמע לך. גם כן תסתכל שהנשמה היא מן השמים והם חיים, שהן הגלגלים שהן הולכים ושבים ויש להם כח ויש להם חיות, והן מחיין את הארץ כי אין לה חיות בלתם ובלתם היא מתה, א"כ השמים הם עיקר, כן אתה עשה עיקר מהנשמה שהיא בגימ' השמי"ם, זהו אומרו החיים, לומר כי תכלית המיתה הוא לעלוי, לזה אע"פ שאתה מורכב מהשמים והארץ, שהן הנשמה והגוף, לא תסתכל אלא לשמים הנשמה, לעלותה השמים, משם באה ולהחזירה למקומה, הלא תראה העוף כששוחטין אותו ומשליכין אותו הוא מתהפך על אחוריו ומביט לשמים למקום הויתו, שנתהוה מן הרוח:
<b>ובמדרש</b> אמר העידותי בכם היום את השמים ואת הארץ ע"ש. וזהו ובחרת בחיים הם לא בחרו אלא במה שיחיו כי לכך נבראו, אתה שאתה בעל בחירה לכ"ש, זהו ובחרת למען תחיה. ואמר אתה וזרעך, לומר שאם אין אתה עושה רצונו של מקום הם ג"כ לא יעשו רצונך ונמצא עולם חרב, ואתה גורם לדורות שלא יבאו ואתה מחריב העולם ומחריב עצמך, שכל זמן שזרעו בחיים, הוא בחיים, וזהו אומרו למען תחיה אתה וזרעך, ובמה לאהבה את ה', וכן ולדבקה בו ממש, שתחזור הנשמה למקומה שהוא למקום שחוצבה, וזהו כי היא חייך, שם הם החיים האמיתיים, לשבת, שיהיה לו שם ישוב ונחת, ודייק במלת על שאמר לשבת על האדמה, שעולה לעלוי שהוא עוה"ב, והבן:
<b>גימטריאות</b>
<b>אם</b> יהיה נדחך בקצה השמים, רמז לתחיית המתים, כי יחזרו הנשמות מארבע רוחות השמים לגופן, וזהו מקצה השמים נשמ"ה, עוד משם יקחך שיקבץ העצמות המפוזרות עצם אל עצמו כמו שהיה בימי יחזקאל, זהו והביאך ה' אל הארץ, שיביאם ויקבצם כולם אל הארץ שהוא הגוף שנקרא ארץ,. עוד יקבץ הגופים ויעשה אותם עיסה אחת לגוף שנתקנו בו, זהו והביאך אל הארץ אשר ירשו אבותיך, שהגופין הראשונים נקראים אבות. ואמר אשר ירשו אבותיך לומר שאותם גופים לא יהיו נדחים שגם הם יש להם קצת מצות, שאין לך ריקן שבישראל שאין בו לחלוח מהמצות, אלא שזה יש לו יתרון עליהן שנתקן, וזהו והטיבך והרבך מאבותיך:
ומל ה', בא"ת ב"ש, פיך, לומר שעיקר המילה הפ"ה, שישמור פיו מלדבר בו נבלה ומלאכול מאכלות אסורות, אז ומל ה' את לבבך ואת לבב זרעך, כפי המאכל כן יהיה הזרע זך, מיל"ה בגימ' פ"ה:
<b>פרשת</b> <b>וילך</b>
<b>וילך</b> וי שהלך משה וי דבר, וי על דבורו ועל דברו של הדור, הדברים ג' דברים (הדל"ת בפת"ח) היו להם לישראל, משה אהרן ומרים, הבאר היה בזכות מרים, מתה פסק מהם הבאר שנאמר ותמת מרים ואין מים, וחזר בזכות משה, מת אהרן נטלו ענני כבוד, שנאמר ויראו כל העדה אל תקרי ויראו אלא ויראו (בציר"י) וחזרו בזכות משה, מת משה פסקו כולם וכאילו מתו כולם כאחד, כמ"ש על פסוק ואכחיד ג' הרועים בירח אחד, וכי בירח אחד מתו והלא בעשרה בניסן מתה מרים ואהרן בראש חודש אב ומשה בז' באדר, אלא לומר לך כיון שמת משה כאילו מתו כולם, זהו שאמר את הדברים, כאילו אמר הדברים (בפת"ח הדל"ת):
<b>ועל</b> דרך הפשט וילך משה, שהלך הוא בעצמו ולא קבצם על ידי שליח, להראות ענותנותו של משה, שאע"פ שנטלה ממנו השררה ונכנס יהושע במקומו עם כל זה הוא מצוה להם שיקבלוהו ותהיה מוראו עליהם כאילו הוא חי, ולומר להם שלא בשבילם הוא מת ואינם כדאים להנהיגם עוד, אלא כדאים וראויים הם אלא שלא נשאר לו עוד חיים, כמו שארז"ל על פסוק בן מאה ועשרים שנה אנכי היום וגו', היום מלאו ימי ושנותי, בז' באדר נולדתי בז' באדר אני מת, א"כ מכם החסרון והרי יהושע במקומי שאינכם בלא דבר ומנהיג, והמנהיג העיקרי שהוא הקב"ה הוא עמכם, זהו אומרו ה' אלהיך הוא עובר לפניך, וכמו שהיה עמי יהיה עם יהושע. ועוד ללמדנו שאע"פ שהוא לוקה על ידיהם אין בלבו עליהן אלא אפי' קטן שבהם הוא חשוב בעיניו כגדול וכבן היחס והשררה, זהו אל כל ישראל. כל זה הוא ללמד לישראל טורח המצות, שכל מה שעושה אותה בטורח והיה יכול לעשותה בריוח יש לו יותר שכר, וארז"ל לפום צערא אגרא, ולהודיעם שכר פסיעות, אע"פ שהיו מזורזים שנאמר וילכו ויעשו:
<b>בן</b> מאה ועשרים שנה אנכי היום, עיין בחיי עוד בן ק"ך שנה, לומר להם שזכותו עמדה להם שנגזר עליהם שמעשרים שנה ומעלה ימותו במדבר ולא מת אחד מהם פחות מששים, נתוסף להם על עשרים ארבעים הוא גם כן נתוסף לו למשה ארבעים שנה בזכותם של ישראל, שנאמר ומשה בן שמונים שנה בעמדו לפני פרעה, משה, מש"ה, כלומר בשביל ישראל שנקראו שה שנאמר שה פזורה ישראל, מ' נתוסף לו מ', היינו מש"ה והיא מ' של לסרבה המשרה, כי היא הוציאתם ממצרים, ולזה היתה תפלתו ארבעים יום, ומשם נחקקו האותיות כאשר ידוע ליודעי חן, ולזה ישב לקבל לוחות ארבעים יום:
ובזוהר ז"ל לא אוכל לצאת ולבא וסמיך ליה וה' אמר אלי, דלא יהיב ליה רשותא, ורז"ל אמרו לא אוכל לצאת ולבא שנסתמו ממנו מעיינות החכמה, והיה זה כדי שלא ידאג בראותו יהושע ממלא מקומו ויפטר בדאבון, כי אין הקב"ה רוצה להדאיב ידידיו, ויפטרו מן העולם בשמחה, ודייק אמרם ז"ל נסתמו ממנו מעיינות החכמה, לא אמר נסתמה ממנו החכמה, כי אם נסתמה ממנו החכמה היה דואג ודואב. ובפירוש ארז"ל במדרש על פסוק לא ירעיב ה' נפש צדיק, זה ת"ח שכל זמן שמתעסק בתורה ונעלם ממנו פרק אחד או דבר אחד מתלמודו אינו נפטר מן העולם עד שבאין מלאכי השרת בשעת פטירתו וסודרים לפניו כל מה שלמד כדי שלא יהיה לו בושת פנים לפני הקב"ה לעתיד לבא ע"כ. ומה שאמר כדי שלא יהיה לו בושת פנים לפני הקב"ה, הוא מפני שעבר על ב' לאוין השמר לך פן תשכח, השמר פן ואל לא תעשה הוא, אם כן לא ח"ו שכח משה רבינו שום דבר מלמודו, אלא שכל יום ויום היה מוסיף והולך ואותו יום שישב יהושע בראש לא הוסיף, אז ידע כי נטלה ממנו הרשות, זהו אומרו לצאת ולבא, כי היה לו לומר לבא ולצאת כי אם לא יבא מהיכן יצא, אלא אמר לצאת לומר שנפסק המעיין ואינו יוצא, ועכ"ז הייתי הולך עמכם כאחד מכם, כי איני רודף אחר השררה, אלא שה' אמר אלי לא תעבור את הירדן, ואמר הזה לומר זה הירדן לא תעברנו אבל תעבור הירדן של מעלה, ואמר וה', לומר שהוא ובית דינו, לזה היתה התחנה לו ולבית דינו שנאמר ה' אדני אתה החלות וגו':
<b>ה'</b> אלהיך הוא עבר כתיב, לומר שכבר הקדים ועבר. הוא ישמיד וגו', אמר ב"פ הוא לרמוז לו ולבית דינו, כמו שאמר ה' אלהיך ולא אמר ה' לבד, יהושע הוא עבר כתיב, לומר שמיום שאמר לי קח לך את יהושע וסמכת ידך עליו וגו' כי הוא יעבור, מאותו יום עבר, זהו כאשר דבר ה', מעת שיצא הדבור מפי ה' כבר נגזר הדבר, ואותו הדבור היה קודם הריגת עוג, א"כ מכאן תדעו שהריגת עוג גם כן היתה על ידו, א"כ מכאן שיעשה ה' לכם כמו שעשה לסיחון ולעוג וגו':
<b>ונתנם</b> ה' בידכם ועשיתם להם ככל אשר צויתי אתכם. שצויתי לא תחיה כל נשמה. עוד כאשר צויתי אתכם שאמר לא תוכל כלותם מהר פן תרבה עליך חית השדה, לפי שגלוי לפניו שעתידין לחטוא, זה אמר להם אם תראו שלא כליתם אותם, דעו שהוא מסבתכם, לזה חזקו ואמצו, וממה שיראתם שלא כליתם אותם שמא יש להם שרים, אל תיראו ואל תערצו, אמר תיראו תערצו תיראו מהם ותערצו מהשר שלהם, זהו מפניהם ממי שפניהם פונים לו שהוא השר שלהם, ולזה אמר לא ירפך ולא יעזבך ביד השר, ואמר קודם חזקו ואמצו בלשון רבים ואח"כ אמר אל תירא ואל תחת בלשון יחיד, אמר להם על ב ענינים ראוים אתם להצלה, אחת שאתם רבים והן אל כביר ולא ימאס, וזכותא דרבים עדיף, ואחת לפי שאתם כולכם בלב אחד ומקבלים אלהותו כאחד, זהו כי ה' אלהיך עמך לא ירפך ולא יעזבך:
<b>ויקרא</b> משה ליהושע ויאמר אליו לעיני כל ישראל חזק ואמץ כי אתה תבוא, כתרגומו את תעול עם עמא הדין, אמר לו חזק ואמץ שלא יתגבר עליך היצר ותתגאה על הצבור, לזה חזק והתגבר עליו, אלא אתה והם בשוה, בביאה שוים כולכם, אבל בהנחלה אתה תנחילנה. ואמר כן לעיני כל ישראל והם חשבו שמה שאמר לו חזק ואמץ כפשוטו, שיתחזק שנתן מהודו ומגבורתו עליו. ואמר תנחילנה אותם היה לו לומר תנחילנה להם, אלא אמר לו בזה תנחיל את הארץ ותנחיל אותם וגו' גם כן, שיהיו כפויים למאמרך, ואתה תנחילנה אותם, לומר שלא יתגאה שהוא לבדו מנחיל אלא בסיוע השם ית':
<b>ה'</b> אלהיך הוא ההולך, ההלך כתיב, לומר שכבר הלך לפניך, ועם כל זה יהיה עמך כי אתה צריך סעד לתמכך, אינו כמו בזמן משה שהיה ארון ברית ה' נוסע לפניהם דרך ג' ימים, אבל אתה לא ירפך ולא ישחיתך אפילו רגע אחד, כי פני משה כפני חמה ופני יהושע כפני לבנה והלבנה אין לה אור אלא מהחמה, ולזה אמר אל תירא שאין אומרים אל תירא אלא במקום שיש יראה:
<b>ויכתוב</b> משה את התורה הזאת ויתנה אל הכהנים בני לוי הנושאים את ארון ברית ה' ואל כל זקני ישראל. כבר כתבנו שחזר משה ושנה עשרת הדברות והכניסם בברית, כדי שאם ח"ו יעברו על התורה לא יהיה ענשם כל כך, לפי שהן דברי בשר ודם, וזו היתה הכונה גם כן בכתיבתו התורה הזאת שהיא מבראשית עד לעיני כל ישראל, ארז"ל אותו היום כתב י"ג ספרים, נתן י"ב ספרים לי"ב שבטים ואחד הניח בארון שאם יבקשו לזייף שום דבר שיהיו מוצאין אותו שבארון עיקר, לזה הקדימו כאן שאמר ויתנה אל הכהנים בני לוי ואח"כ ואל כל זקני ישראל, ואמר בני לוי לומר שהן בני אמונה באמונתו ית' והנלוים אל ה', ולא יבאו ח"ו לזייף, ואמר הנושאים את ארון ברית ה', והנושאים לא היו הכהנים כי אם בני קהת, אלא לפי שלא היו נושאין אותו עד שיבאו הכהנים וימסרוהו להם, שנאמר אל תכריתו את שבט משפחות הקהתי וגו' וזאת עשו להם וחיו וגו' אהרן ובניו יבאו ושמו אותם איש על עבודתו וגו', א"כ הכהנים הם עיקר והלוים הם כמו שלוחיהם. ובמדרש א"ר יוסי בשלשה מקומות נשאו הכהנים את הארון ע"ש, כל זה לומר שהם נאמנים בפקדונם:
<b>ואמר</b> את התורה הזאת ויתנה. בלשון נקבה, לפי שנתלבשה בזה המלבוש שנראה שהוא ספור דברים, לזה בלשון נקבה, שאין יופיה של אשה אלא על ידי מלבושיה, ומה שלובשת היום אינה לובשת למחר ומה שלובשת בימי טומאתה אינה לובשת בימי טהרתה, ואין לי רשות לפרש, והבן. וכתב משה הי"ב ספרים ולא ציום שיעתיקו זה מזה, כדי שיזכו כולם לקרות מכתיבת ידו של משה, כדי שתהא נוחה בלימודה ותהיה נקבעת בגופם ולא ישכחוה לפי שלמדוה מפי הגבורה, ופירש"י לשבט לוי שהן היו מורי הוראות שנאמר יורו משפטיך וגו':
<b>ויצו</b> משה אתם לאמר מקץ שבע שנים במועד שנת השמטה. להזכירם שסופו לשמוט ידו מהעולם, ולזה בחג הסכות שהכל יוצאים מהבית ויושבים בצלו של הקב"ה, ויוצאים מדירת קבע שהוא העוה"ז שקבע נפשו של אדם, ובקע אחר כך גופו, וידע שהוא עראי, שייקץ ויעיר משנתו, וידע שימיו מעטים כימי הסוכה שהם ז' ימים, וכן אמר דוד הנה טפחות נתתה ימי, כשיעור הסוכה שהן ז' טפחים. ובבוא כל ישראל לראות את פני ה' אז תקרא את התורה הזאת, שהיא ספר ואלה הדברים שהוא כולו תוכחות, וכשהם באים כל ישראל לראות את פני ה', אז ידעו שהן תוכחות של אהבה.
<b>הקהל</b> את העם האנשים והנשים והטף. פ"ק דחגיגה ת"ר מעשה ברבי יוחנן בן ברוקא ע"ש. לפי שהוקשה לו לר' יהושע שהזכיר הטף שבאין לכלל עשיה אחר הנשים, שהיה לו לומר הקהל האנשים והטף והנשים, וכן אמר בפרשת נצבים טפכם נשיכם וגו', עוד שאמר למען ישמעו ולמען ילמדו, ב"פ למען, נתן טעם למען ישמעו הוא לנשים, הקדים הנשים תחלה, והיה לו להקדים האנשים, עוד שנתן טעם לאנשים, שאמר למען ילמדו, ולנשים למען ישמעו, ולטף לא נתן טעם, וייראו הוא טעם לגרים, אחר כך אמר ובניהם אשר לא ידעו ישמעו ולמדו, זהו לבנים שהגיעו לחנוך, הוקשה לו כל זה. ועתה כששמע שאמר כדי לתת שכר למביאיהם, אמר מרגלית טובה, לפי שבזה נתרץ הכל, כי לזה הקדים טעם הנשים שאמר למען ישמעו, לפי שדרך הטף להביאם הנשים שהן שוחקין עמהם, ולפי שהנשים אין להם זכות שאינן מצוות בקיום התורה והמצות, לזה הקדימן שיש להם זכות בהבאת בניהם כדאמר בגמרא הני נשי במאי זכיין באמטויי בנייהו לבי מדרשא וכו':
<b>שמעתי</b> שהיה קשה לר' יהושע התינוקות שהם מתים קטנים מה תועלת בביאתם לעולם, אם אין להם חיים, כי אם יש להם חיים, אמר לא יומתו אבות על בנים ובנים לא יומתו על אבות, כי היה אפשר לנקות עון אביהם בדבר אחר ולא במיתת הבנים, אלא ודאי אין להם חיים א"כ למה הם באים, זה היה קשה על ר' יהושע, כששמע כדי לתת שכר למביאיהם, אמר מרגלית טובה כו', אמר בזה נתרצה הקושיא כדי לתת שכר למביאיהם שהן האב והאם, ובפרט אם הוא בן זכר שמזכה אביו ואמו במילה, שמלין אותו ושמחין במצוה ועושין לה סעודה. ולזה הקדים האם שהיא מצטערת בהריון ובלידה. זהו כדי לתת שכר למביאיהם שהשתדלו בקיום מצות פריה ורביה, כן שמעתי:
<b>ויאמר</b> ה' אל משה הן קרבו ימיך וגו' קרא את יהושע. אמר לו הן, כמו שאותיות הללו שהן ה"א ונו"ן אין להם זוג אלא כיוצא בהם, כיצד כשירצה למנות עשרה, משאר אותיות צריך לעשות א"ט ב"ח ג"ז ד"ו אבל בה' ה' כמותה עד שתשלים לעשרה, וכן למאה י"צ כ"ף ל"ע מ"ס, אבל בנו"ן נו"ן כמותה עד שתשלים לק' נ"נ, לזה אמר לו הקב"ה כמו שאלו הב' אותיות אין להם זוג אלא כיוצא בהם, כן אתה אין לך אלא כיוצא בהן, לזה הן קרבו ימיך, שהימים לא ימצאו כיוצא בו והן אדוקים בך, קרא את יהושע ותראה אם הן אדוקים בו כמו שהן אדוקין בך. ימיך הימים העליונים:
<b>ובזוהר</b> הן קרבו ימיך קרא את יהושע. יתכניש שמשא ותשלוט סיהרא, דשולטנו דסיהרא מטא ולא תשלוט בעוד דאנת קיים בעלמא, קרא את יהושע והתיצבו באהל מועד ואצונו, ומאי תאמר הנך שוכב עם אבותיך וקם העם הזה וזנה, ולא אשכחן דפקיד קב"ה ליהושע אלא למשה שאמר ועזבני והפר את בריתי וגו', אי הכי מאי ואצונו, אלא אמר ליה הקב"ה למשה הנך שוכב עם אבותיך, אע"ג דאת שוכב עם אבותיך, הא את קיימא לאנהרא תדיר לסיהרא כמא דשמשא אע"ג דאתכנישת לא אתכנישת אלא לאנהרא לסיהרא וכדין אנהר לסיהרא כד אתכניש ועל דא הנך שוכב לאנהרא ודא הוא ואצונו, וכדין אתקשר יהושע לאנהרא, ועל דא כתיב הנך שוכב וכו' ע"כ. א"כ יהיה פירוש ואצונו ואזרזנו לדא לאנהרא:
הנך שוכב עם אבותיך וקם וגו', אמר כן לומר שכביכול אינו חפץ במיתתו, שכל זמן שהיה קיים היה מתפלל עליהם ומשיב חמתו מהשחית, וכן ארז"ל בשעת פטירתו של משה אמר הקב"ה אוי מי יקום לי עם מרעים, לזה ועתה כתבו לכם את השירה, קרא אותה שירה לומר שתהיה שגורה בפיהם, היא שירת האזינו, אולי בראותם מה שכתוב בה שחת לו לא בניו מומם וגו', הלה' תגמלו זאת, זכור ימות עולם, שיזכרו כמה עשה עמהם, ימצאהו בארץ מדבר כנשר יעיר קנו, ה' בדד ינחנו, ירכיבהו על במתי ארץ, מחוץ תשכל חרב וגו'. כל זה לומר שאינו חפץ במיתתו אלא שנזדכך חומרו ואין לו עוד קיום בעולם החומרי, זהו הנך שוכב עם אבותיך ולא אמר תשכב עם אבותיך:
<b>עוד</b> נאמר שאמר וקם העם וזנה וגו', שהוא תנחומין ופיוסין למשה, לפי שראה במראה נבואתו שעתידין לעבוד ע"ז, כמו שאמר כי ידעתי אחרי מותי כי השחת תשחיתון, ויאמר משה ואני לריק יגעתי, סיבת ביאתי היתה להחזירם למוטב, כמו שאמר ויתעבר ה' בי למענכם, למענכם הביאני בסוד העבור, ועתה מה הועלתי, לזה אמר לו הקב"ה ועתה, על מה שצריך עתה הוא שכתבו לכם את השירה, לכם היא שירה שעל ידה יחזרו למוטב, אבל להם היא קינה, כמו שקונן איכה כן כאן אמר איכה ירדוף אחד אלף וגו', אם כן אע"פ שאתה מת עם כל זה אתה רועה אותם ומדריכם ומחזירם למוטב על ידי השירה, א"כ הנך אע"פ שאתה שוכב הנך עודך בחיים, כמו שאמר בזוהר, לזה כתבו את השירה הזאת ולמדה את בני ישראל שימה בפיהם, לא די בלמוד אלא שתהא שגורה בפיהם כשיר שהוא שגור בפי האדם והוא מזמר בו תמיד, וכן עשה ויכתוב משה את השירה וגו':
<b>וקם</b> העם וזנה אחרי אלהי נכר, וא"ת הואיל וה' יודע זה, מוכרחים הם. שאלה זו כתבה הרמב"ם ז"ל פרק ה' מהלכות תשובה, ע"ש:
<b>ואנכי</b> הסתר אסתיר פני מהם. כאן רמז ענין המן, וכן אמרו בגמרא אסתר היכן רמיזא דכתיב ואנכי הסתר אסתיר, זהו כי פנה, לא אמר כי עבד אלהים אחרים אלא כי פנה, כמו שאמרו בגמרא מפני מה נתחייבו אותו הדור כליה מפני שהשתחוו לצלם נבוכדנצר, ואמר שם אם כן משוא פנים יש בדבר, פירוש למה נצולו, ואמר הם לא עשו אלא לפנים (פירוש מחמת פחדם מנבוכדנצר), אף הקב"ה לא עשה אלא לפנים וכו', וזהו והיה לאכל, כי היה פניה לבד, וזהו שרמז ג"כ שאמר והיה לאכל היל"ל למאכל ואמר לאכול לאכול הוא לאחרים, לא שאחרים יאכלוהו, שנאמר ויתן לאסתר את בית המן:
<b>עוד</b> אמר הסתר אסתיר, לפי שאמר וחרה אפי ועזבתים, כדי שלא יקשה על משה לומר אולי ח"ו באותו חרון אף יכלם, לז"א אינו אלא בהסתר פנים לבד, לא ח"ו שיעשה כליה, כי כבר הבטיחו שנאמר ואף גם זאת בהיותם בארץ אויביהם לא מאסתים ולא געלתים וגו', ולפיכך אמר למען תהיה לי השירה לעד, כלומר שתהיה כמו התראה:
<b>כי</b> אביאנו אל הארץ. כלומר מוכרח אני להביאו אל הארץ שהיא ארץ זבת חלב ודבש, לפי שנשבעתי, ואכל ושבע ודשן ופנה, מחמת האכילה, לזה צריך להתרות בהם תחילה כדי שבשעת האכילה לא יסיחו דעתם ממני ויפנו אלי לשמור מצותי:
<b>והיה</b> כי תמצאן אותו רעות רבות וצרות וענתה השירה הזאת לפניו לעד, שהיא התרתה בו, וכן כתיב בה ירכיבהו על במתי ארץ ויאכל תנובות וגו' חמאת בקר וחלב צאן וגו' וישמן ישורן ויבעט וגו':
כי ידעתי את יצרו, וא"ת מאחר שקדם בידיעתו של מקום אם כן מוכרחים הם ובאנו לשאלת הרמב"ם ז"ל, לזה אמר אשר הוא עושה היום בטרם אביאנו, כמו שכתב רקאנטי ז"ל, כי לפי רצון האדם קדמה בידיעתו של הקב"ה, ורצונו הוא מחייבן לא קדימת ידיעתו, כי הרצון הוא הקודם, כ"ש שכבר קדמו במעשה, זהו אומרו אשר הוא עושה היום בטרם אביאנו, כלומר כבר קדמו ברצון ובמעשה א"כ אינם מוכרחים:
<b>ויכתוב</b> משה את השירה הזאת, ואמר ויצו את יהושע ואח"כ אמר ויהי ככלותו לכתוב היה לו לומר ויכתוב משה ואח"כ ויהי ככלותו לכתוב ויצו את יהושע, רז"ל אמרו כי ויצו אינו חוזר למשה אלא להקב"ה, וכן כתב רש"י ז"ל. ולפי שמשה אמר לו כי אתה תבא את העם הזה, זקנים שבדור יהיו עמך, והקב"ה אמר אתה תביא אתה מביאם לזקנים, אתה עיקר טול מקל והך על קדקדם, ולזה תמצא בדברי משה שאמר כי אתה תבוא את העם הזה, ר"ל לשאר העם ולא לזקנים, זקנים שבדור עמך, שמע לעצתם, ובדברי הקב"ה אמר כי אתה תביא את בני ישראל, עיקר בני ישראל שהן הזקנים אתה מביאם, דבר אחד לדור (פירוש מנהיג אחד) ולא שנים, כי בפשע ארץ רבים שריה, ולפי שהקב"ה מזרזו ואומר לו חזק ואמץ כי אתה תביא, כדי שלא יקשה על משה לפי שהוא אמר לו זקנים שבדור עמך, לזה ביני ביני שהיה משה כותב בא הצווי ליהושע בלא ידיעת משה, ולזה אמר ויהי ככלותו לכתוב שהוא חוזר לויכתוב משה:
<b>ויהי</b> ככלות משה לכתוב וגו', אז"ל י"ב ספרים כתב ומסרם לי"ב שבטים, וכן תמצא בפסוק י"ב מלות, וכן תמם במ"ק י"ב:
<b>ויצו</b> משה את הלוים. שכתב ספר תורה אחד ומסרו ללוים לשומו בארון שאם ירצו לזייף דבר שיהיו מוציאין אותו שבארון, זהו לקוח את ספר התורה הזה ושמת אותו מצד ארון ברית ה', והיה שם בך לעד שלא תזייפו, וא"ת איך משה חושד בכשרים, לזה אמר כי ידעתי אחרי מותי וגו':
<b>הקהילו</b> אלי את כל זקני שבטיכם ושוטריכם ואדברה באזניהם. באזניהם למה, ועוד מהו אומר את כל הדברים האלה, כאן רמז מה שאמר פ"ק דמגילה תניא מעשה בתלמי המלך שכנס ע"ב זקנים והושיבם בע"ב בתים ולא גלה להם על מה כנסם ונכנס אצל כל אחד ואמר לו כתוב לי תורת משה רבכם, נתן הקב"ה בלב כל אחד וא' והסכימה דעתם לדעת אחת וכתבו לו אלהים ברא בראשית, ושנו י"ח מלות בתורה שהיו צריכין לשנותם על כרחם כדי שלא יוציא לעז על התורה כדאיתא שם, וא"כ היה נראה זיוף שלא היה כתוב בתורה כמו שאמר לו, ל"ה משה הקהילם ומסר להם הדברים באזניהם, זהו הדברים האלה, והיו הדברים מסורים ממשה עד כשבאו בזמן תלמי ואמרום, והדברים האלה אינם דברי השירה כי אח"כ אמר וידבר משה באזני כל קהל ישראל את דברי השירה הזאת, ואמר באזני כל קהל ישראל, וכאן אמר הקהילו אלי את כל זקני שבטיכם ואדברה באזניהם, זקנים לבד, לרמוז למ"ש, כי הזקנים היו ע"ב עם אלדד ומידד, כי כשאמר הקב"ה למשה אספה לי שבעים איש כתב ע"ב פתקין זקן, כמו שארז"ל פרשת בהעלותך, וכן ארז"ל על פסוק זה הדבר אשר דבר ה' אל מואב מאז, מזמן משה היתה הנבואה מסורה בפי ישעיה הנביא עד שבא זמנו לאמרה. באזניהם את הדברים האלו ר"ת י"ג. תלמי במ"ק י"ג, באזניהם את הדברים האלה ס"ת בגימ' תלמי עם האותיות:
<b>ואעידה</b> בם את השמים ואת הארץ, כי אין פורענות בא לעולם אלא בעון זקני הדור שנאמר ואשמם בראשיכם:
<b>כי</b> ידעתי אחרי מותי כי השחת תשחיתון, השחת לעצמכם תשחיתון לצאן מרעיתי שרעיתי חותם ארבעים שנה במדבר, וכל רעות האמורות בשירת האזינו בעון הראשים והדיינים, לזה ואעידה בם את השמים ואת הארץ שהם ביניהם שהם תחת השמים ועל הארץ, וא"א להסתר מהם יגלו שמים עונם וארץ מתקוממה להם ויד העדים תהיה בהם, ואע"פ שהעיד עליהם על ישראל השמים והארץ, שנאמר העידותי, בכם היום את השמים ואת הארץ, הזהיר על הזקנים שהם המנהיגים ובידיהם למחות ועליהם בא הפורענות, שנאמר ואצוה את שופטיכם וגו' וסרתם מן הדרך אשר צויתי אתכם, וקראת אתכם הרעה, הרעה קוראת אתכם כמו שאירע בפורטוגאל שהכריז המלך שכל מי שאינו ממיר, דתו ישרף באש והיו מקצתן מבני ישראל שואלים היכן בית השריפה ומוליכין בניהם ונשותיהם שמחים בתופים ובמחולות ומשליכין עצמן בבית השריפה, וזהו הרעה קוראה אתכם. והיה זה לפי שחללו שם שמים בזמן השופטים שנאמר ויעבדו את האלילים ואת הבעלים ואת העשתרות, באו בגלגול וקדשו ש"ש בפרהסיא והיו משליכין עצמן באש. שגזר עליהם גלות והוליכם לפורטוגאל:
<b>וידבר</b> משה באזני כל קהל ישראל, שלא אמרה בקול רם שנראה כמקיים הדברים ושמח בקיומן. ואמר את דברי השירה כי הל"ל את השירה, מה את דברי, שהיה אומרם קודם בדבור רוחני, זהו וידבר משה למטה, את דברי למעלה, כלומר כדי שישולמו למעלה:
<b>גימטריאות</b>
<b>את</b> הירדן הזה. רמז בזה העולם אינו עובר אבל לעתיד עובר:
חזקו ואמצו, ב' כנגד ב' עולמות, וכן אל תיראו ואל תערצו, לא ירפך ולא ישחיתך, ב' לא תירא ולא תחת ב', לא ולא לא ולא בגימ' קול, כנגד קול התפלות שמתפללין ישראל:
במעד, בם עד, הקב"ה עד בם ששומרים שבתות ומועדים וחגים:
שוכב עם אבותיך וקם, מכאן רמז לתחיית המתים מן התורה:
וקם בגימ' עולם, לעולם הבא:
הסתר אסתיר, כאן רמוזה אסתר בתורה. עוד הסתר אסתיר ב' סתירות בשני חרבנות:
למען בגימ' ק"ץ, תהיה בגימ' בימי משיח:
כי אביאנו, אחר אביאנ"ו שנים בגלות בבל אביאנו אל הארץ:
<b>פרשת</b> <b>האזינו</b>
<b>האזינו</b> השמים ואדברה וגו', לפי שאמר ואעידה בם את השמים ואת הארץ שהם עדים נצחיים מצויים בכל עת ובכל מקום משפיעים שם, לזה הוצרך להודיעם על מה הם מעידים, ואמר ואדברה ולא אמר ואדבר כמו שאמר בארץ, לפי שהשמים יש להם יתרון על הארץ וכאילו נוטל מהם רשות, וזהו ואדברה, אבל מהארץ איני צריך ליטול רשות, ותשמע הארץ, היא תשמע על כרחה, לפי שמשה גבר עליה לפי שפשט היסודות שקבל ממנה, לזה בשמים אמר ואדברה שהוא הדבור הרוחני היוצא מן הפה, אבל בארץ אמר אמרי פי שהפה הוא חומרי:
יש בפסוק הזה ז' מלות כמו פסוק ראשון של תורה שהוא בראשית ברא, וכן פסוק שקודם עשרת הדברות שהוא וידבר אלהים את כל הדברים האלה לאמר, כמו לוקח רשות מז' עליונות שהן ז' אבני הבנין, והבן:
<b>וכתב</b> רקאנטי ז"ל וייחד דבור לשמים שנאמר בדבר ה' שמים נעשו, ואמירה לארץ, זה תבין ממ"ש בהבדל בין ויאמר לוידבר, וכתיב ואת אמרת קדוש ישראל נאצו, וכתיב בצע אמרתו, כי על שמים וארץ העליונים אמר שיעידו על ישראל בברית שיכרות עמהם ע"כ. ואמר האזנה בשמים ושמיעה בארץ וישעיה הנביא אמר היפך דכתיב שמעו שמים והאזיני ארץ, אמר בזוהר ז"ל ר' חייא אמר זכאה חולקיה דמשה יתיר מכל בני עלמא ע"ש, ומה שא"ר אבא האזינו השמים ותשמע הארץ, הכא אתרמיז שמא קדישא עילאה. נראה לי ששם ה רמוז בר"ת האזינו השמים ואדברה י"ה, ולפי שהיא מעולם הזכר הזכירה בוא"ו, ותשמע הארץ ו"ה, לזה השמים והארץ בה' הידיעה:
<b>מצאתי</b> כתוב שמה שמשה מוכיחם לישראל, לנשמה ולגוף, האזינו השמים בגימ' הנשמה וכנגדה אמר האזנה, וכנגד הגוף אמר ותשמע הארץ, שהוא כחרש לא שומע אלא בקולי קולות, ואמר ותשמע בלשון נקבה לפי שהוא מורכב, ולפי שאין שמיעה אלא מצד ההרכבה שמצד הנשמה לזה תשמע הנשמה אמר משה לנשמה לא תפטור עצמה לומר שאין לה עון אשר חטא מצדה אלא מצד הגוף, וכן הגוף לא יפטור עצמו לאמר שהוא כאבן לזה הוכיח לשניהם. על דרך מה שאז"ל על פסוק יקרא אל השמים מעל וכו. הארץ בגימ' רצה א', פירוש רצה אחד, כן רצה הקב"ה שיהיו מורכבים ואם חטאו שניהם ילקו שניהם, ור"ת כל הפסוק בגימ' ק"ח, גיהנם, הפחידם בגיהנם, וס"ת עץ חיים עם ב' מלות, לומר שיזכו לעץ חיים והבן, שבא גיהנם בר"ת ועץ חיים בס"ת לומר שהשכר הוא לבסוף
<b>ובמדרש</b> פירשו בו כמה וכמה דרשות, אמר להם משה ע"ש, א"כ מה שאמר האזינו השמים, ר"ל שיסתכלו כל מה שבשמים, שמש וירח וכוכבים ומזלות שלא שנו מדתם, ותשמע הארץ, תשמע לשון הבנה, שיבינו בארץ וכל מה שבתוכה שלא שנו מדתם ומה שאמרו שהים מצטער לפי שמימיו מלוחים לפי שהן נקראים מים בוכים כמו הדמעות שהן מלוחים, כשאמר הקב"ה יהי רקיע ויהי מבדיל בין מים למים, בין מים עליונים למים תחתונים, לזה הם בוכים שלא זכי להיותם קרובים להקב"ה כמו העליונים. וכשישראל עושין רצונו של מקום יש להם צער לומר שנתרחקו בשביל ישראל וישראל אינן כדאין:
<b>ד"א</b> האזינו השמים, הזהירם על התורה והמצות שנתנו מן השמים, שנאמר מן השמים השמיעך את קולו ליסרך, והזהירם על מצות של שמים שהן עבור שנים וקביעות חדשים, ותשמע הארץ על התורה שנתנה בארץ שנאמר ועל הארץ הראך את אשו הגדולה, שהיא התורה, שנאמר מימינו אש דת, ואומר הלא כה דברי כאש וגו', והזהירם על המצות התלויות בארץ, כגון לא תחרוש בשור ובחמור, שדך לא תזרע כלאים, כרמך לא תזרע כלאים, לקט שכחה פאה תרומות מעשרות, ושאר מצות כלולות בפסוק יערף כמטר לקחי, מה מטר חיים לעולם אף כן התורה והמצות חיים לעולם:
<b>עוד</b> במדרש עתידה כנסת ישראל שתאמר לפני הקב"ה רבש"ע הרי עדי קיימין ע"ש. א"כ האזינו השמים, אם אתם אומרים הם עדים עליכם, ואדברה יש לי דבור שאני עתיד להעבירם, ואי אתם רואים המקומות שקלקלתם, ותשמע הארץ, תשמע שאני עתיד להעבירה, ומה שאתם אומרים על שמות הבעלים ועל הן ישלח איש וגו', שמעו אמרי פי, אמרי בלשון רבים שהשיב. על הכל כנזכר לעיל, דאם לא כן למה הביא המדרש מאמרו זה על פסו האזינו. ומה שאמר לשמים לנוכח ולארץ שלא לנוכח, לפי שהיה זה ביום מותו וכבר נתקרב לשמים ונתרחק מהארץ:
<b>יערוף</b> כמטר לקחי, פירש"י ז"ל וכ"כ ר' בחיי, יערוף לשון הזלה, התפלל משה כאן יערוף כמטר לקחי, שיהיו דבריו נשמעין ונקבעים בלב השומעים, לקחי מה שלקחתי וקבלתי ממעלה, התחנן שיהיו דבריו עושים פירות ופועל כפעולת המטר הפועל בארץ והמועיל בה והולידה והצמיחה, ודימה התורה למטר לומר כשם שהמטר אין טובתו נכרת ונראית אלא לבסוף בזמן הקציר, כן התורה אין שכרה אלא לבסוף לאחר סלוקו מן העולם, ועוד דימה למטר לומר אע"פ שהוא מצטער עליה ולומד מתוך מוני ומתוך צער כמטר הזה שהוא צער לעולם, כך אמר רבא דמי עלי יומא דעיבא כיומא דדינא, עם כל זה יראה ותהיה מגמתו התכלית והסוף, אע"פ שעתה יש לו צער, ועל זה רמזו ז"ל כל הלומד את התורה מעוני סופו ללמדה מעושר, אע"פ שתחלתו בצער שאינו מבין הדבר אלא לאחר כמה פעמים סופו להבינה ולהיותו שמח בה, והיא אדוקה בו, כמו שאז"ל על פסוק נפש עמל עמלה לו, למעלה לפני הקב"ה לתת לן חכמה ובינה להבינה, וכן א"ר מאיר במשנתו כל הלומד את התורה לשמה זוכה לדברים הרבה וכו', ואמר ומגלין לו רזי תורה ונעשה כמעיין שאינו פוסק, ולזה דימה אותה למטר, ואח"כ לטל, שאמר תזל כטל אמרתי, שהטל הכל שמחים בו, ואינו נעצר, וא"צ שאלה, ולזה אם לא שאל טל בימות החמה אין מחזירים אותו, ואמר כמטר לקחי וכטל אמרתי, לקחי היא, תורה שבכתב דבר הניקח ביד, אמרתי היא תורה שבעל פה שהיא משמשת בלשון אמירה, א"ר פלוני א"ר פלוני, ואינה משמשת בלשון דבור, אמרת ה צרופה, לומר כשלומד תורה שבכתב יש לו צער שאינו יודע פירושה וכוונת הדבר, ואחר שלומד הפירוש שהוא תורה שבעל פה יערב עליו. כטל שהוא ערב על הכל ואין בו שום היזק. כי תורה שבכתב אם לא ילמוד אותה בפירושה יבא לומר שהיא ספורים, והיא נקראת תורת ה', לזה דימה אותה למטר. כי פעמים מזיק. ד"א למה דימה התורה למטר לומר לך מה המטר בא לצורך הבריות לשמן כן התורה צריכה למוד לשמה:
<b>כשעירים</b> עלי דשא. שעירים הוא המטר הדק והוא מלשון שער, דשא הוא כשהתבואה מתחלת לצמוח. עשב הוא כשהתחיל להעבות ולעשות קנה, לומר שבתחלה מלמדין לתינוק האותיות ואח"כ הנקודות ואח"כ ספי ליה כתורא. ובמדרש יערוף אין יערוף אלא הריגה, וכן הוא) אומר וערפו שם את העגלה, וכן הלל אומר ודלא יליף קטלא חייב:
<b>כי</b> שם ה' אקרא, אמר משה לישראל כשאני מזכיר ה' ככתבו, הבו גודל לאלהינו מכאן שעונין ברוך שם כבוד מלכותו במקדש, שהם מיחדים ומחברים כלל כל העשר, ובגבולין אומר ברוך הוא וברוך שמו, בגימ' לחבור העשר, זהו ברוך הוא שהוא הנעלם, וברוך שמו היא כ"י שהיא נקראת שם כנודע, ולפי שהן רבים יש יכולת בידם ליחד ולחבר משא"כ היחיד, וחותמין באמן שעולה א"ץ שהוא חבור ב' שמות הוי"ה אדני, י"ה פעמים י"ה, ו"ה פעמים ו"ה עולה שמ"ו, זהו הבו גדל, דגל, לאלהינ"ו, בגימ' קבל, שעל ידם מתקבל התפלה, הן אל כביר לא ימאס ומתחיל פסוק זה בכ"ף ומסיים בוא"ו היי, שם כ"ו, שאמר כי שם ה' אקרא וכו':
<b>הצור</b> תמים פעלו. הצדיק עליו את הדין, כדי שלא יאמרו אחר כל הטורח שטרח עם ישראל ועלה למרום והביא להם התורה וקבע מדרש, והיה מלמדם ביום ובלילה כמו שאמר והודעתים את חוקי האלהים ואת תורותיו ע"י תפלותיו ותחנותיו לא כלו בני ישראל, פינחס על ידי מעשה אחד שעשה נתן לו חיים ושלום ונעשה מלאך ולא מת ומשה ימות, לזה כדי שלא יתחלל שם שמים על ידו הצדיק הדין בפני כל ישראל, כדי שלא יהרהרו אחר מדותיו של הקב"ה, וכנגדו אמר הצור תמים פעלו.
<b>כי</b> כל דרכיו משפט. כנגד אמו יוכבד אליבא דמאן דאמר שמתה, לפי שיש אומר שנכנסה בחיים לג"ע, כנגדה אמר כי כל דרכיו משפט:
<b>אל</b> אמונה ואין עול. כנגד אחותו מרים, אם בתיה בת פרעה לפי שגדלתו למשה נכנסה בחיים לג"ע, יוכבד ומרים שעל ידיהם העמידו ששים רבוא ועברו על דבר המלך והיו משמרות הולד ופועות לו שלא יבכה ומספקות להם מזון, ומרים שלקחה התוף בידה, ואחר כל הטורח ימותו, לזה אמר כי כל דרכיו משפט אל אמונה ואין להרהר אחר מדותיו:
צדיק וישר הוא, על דור המדבר, שקבלו התורה ודבר עמהם פנים בפנים שנאמר פנים בפנים דבר ה' עמכם וגו', והכל בדין. ואמר הצור לפי שע"י הצור נגזר עליו המיתה, וכנגד אהרן לא אמר לפי שעשה את העגל וכבר כתבנו שאלהים במלויו בגימ' צור, שהוא תקיף בעל היכולת ב"ה, במלוי ה"ה, ובמלוי כזה אל"ף למ"ד ה"י יו"ד מ"ם בגימ' ברחמים, צור צד"י וא"ו רי"ש בגימ' תזכר, זהו ברגז רחם תזכור, אע"פ שהוא דין הוא רחמים ב"ה וב"ש, והדין בא מצד המקבלים כפי הכנתם. ואמר כן משה ללמד לישראל כשהדין בא לעולם ידעו שהוא מצדם ויצדיק עליהם הדין וישוב אל ה'. וכתב רבינו בחיי ז"ל נראה לי לפרש הצור תמים פעלו, כי משה רמז כאן על יצירתו של אדם הראשון ועל חטאו ועונשו:
<b>הלה'</b> תגמלו זאת. אתם חושבים שח"ו אתם עושים בו הפגם, הפגם והמום הוא לכם, כמ"ש בניו מומם כענין שנאמר אם חטאת מה תפעל בו, ומטפשות שבכם אני אומר כן ומחוסר חכמה שבכם, זהו עם נבל ולא חכם, הלא הוא אביך קנך הוא עשך כיצד אתם רוצים לעשות בו, ואמר עם נבל ולא חכם, אם הוא טפש ודאי שאינו חכם, אלא אמר אפילו שתהיה טפש בתכלית הטפשות היה לך להיות בך חכמה, ממה שאתה רואה שהוא אביך והוא עשך וגו, ובמדרש א"ל משה לישראל חביבין אתם לי ואין אתם ירושה, משל לאחד שהורישו אביו ו' שדות והנה שדה אחת משלו ואותה היה אוהב מכל שדית שהורישו אביו זה א' מג' שנקראו קנין למקום, אלו הן תורה, שנאמר ה' קנני ראשית דרכו, ישראל שנאמר הלא הוא אביך קנך, ב"ה שנאמר הר זה קנתה ימינו. והכוונה שנקראו אלי קנין כדי שלא יערערו שרי האומות לומר דרך המלך שכשמחלק המדינות לשרים פעם מחליפן ממדינה למדינה אחרת, כן גם כן החליף האומות והמדינות והתורות, תורה של אומה זו תהא לאומה אחרת. אמר להם הקב"ה אלו הג' אינן לו בירושה כלומר בלא טורח, ישראל הוציאם ממצרים בכח גדול וביד חזקה, וכמה מיני כשופין וחרשים עשו, כמה ערעורים ערער סמאל ושרו של מצרים, א"כ באו לו בקנין, תורה גם כן כמה טרח משה שרצו המלאכים לשרפו בהבל פיהם עד שאמר לו הקב"ה אחוז בכסא שנא' מאחז פני כסא וגו', וכמה עשה סמאל, כדאי' פרק רבי עקיבא שבא אצל הקב"ה ואמר לו תורה היכן היא, בית המקדש ג"כ שקנה דוד את הגורן מארונה היבוסי בכסף מלא. כל זה לסתום פיהם של השרים שלא יערערו, כי היה באפשרותו להפוך ביתו של פרעה כמו שעשה בסדום ולהוציא ישראל, וכן יתן התורה בפומבי, מה צורך שיעלה משה ולישב בהר מ' יום, וכן בארונה יביא עליו מגפה ויקח דוד הגורן בחנם, הכל היה למ"ש. ובברייתא אמרו חמשה קנינים קנה הקב"ה, ג' אלו, ושמים וארץ, שנאמר השמים כסאי והארץ הדום רגלי, ואומר מה רבו מעשיך ה' כולם בחכמה עשית מלאה הארץ קניניך, אברהם קנין אחד שנאמר ברוך אברם לאל עליון קונה שמים וארץ, והמדרש לא אמר שמים וארץ ולא אברהם לפי הכונה שאמרנו, כי לא שייך בהו לשון קנין, והתנא יש לו כוונה אחרת. ואם אין לך כל כך חכמה אפילו לזה, זכור ימות עולם, כי בששת ימים עשה ה' השמים והארץ וכל אשר בם ולבסוף ברא אדם, שכשיבא אדם ימצא עולם בנוי ושלחן ערוך, ואם יתגאה יאמרו לו יתוש קדמך, וטרח בו, כמו שאמרה המשנה בעשרה מאמרות וכו' והלא במאמר אחד יכול להבראות אלא להפרע מן הרשעים וכו' וליתן שכר טוב לצדיקים וכו', ואם אין לכם זכירה, בינו שנות דור ודור דור המבול ודור הפלגה מה עבר עליהם, ואם אין לך הבנה להבין, שאל אביך ויגדך זקניך וגו':
<b>ובזוהר</b> רבי אבא אמר מאן ימות עולם אינון שתא יומין דעבד קב"ה עלמא בהו, דכתיב כי ששת ימים עשה ה', ששת ימים ולא בששת ימים, בינו שנות דור ודור כלומר אינון ימות עולם ידעו וישתמודעו כל אינון שנין ויומין וכל דרא ודרא עד דרא דא דאתון קיימין, שאל אביך ויגדך דא קב"ה הה"ד הלא הוא אביך קנך, ויגדך והוא יגלה עומקא דחוכמתא ומאי היא, אלא כד אינון שתא יומין דשכלילו עלמא לא שכלילו ליה אלא בגינך דתיתי את ותקיים אורייתא, דתנינא כל מה דעבד קב"ה לא עבד אלא על תנאי דכד ייתון ישראל אי יקבלון אוריתא יאות ואי לא יהדר לתוהו ובוהו, ובגין דא אינון ימות עולם ידעו וישתמודעו כולא ע"כ. ואם תאמר למה זאת לנו משאר האומות, לפי שבאתם בגורלו של הקב"ה, זהו בהנחל עליון גוים וגו' כי חלק ה' עמו, כמו שתרגם יונתן בן עוזיאל ז"ל, באחסנות עילאה לעממיא דנפקו מבני חם בפרשותיה מכתביא ולישניא בבני נשא בדרא דפלגותא בההיא זמנא רמא פיצתא (פירוש גורל) עם שבעה מלאכיא רברבי עמין דאתגלי עמהון למחמי קרתא, ובההוא זמנא אקים תחומי עממיא בסכום מנין ע' נפשתא דבני ישראל דנחתו למצרים, וכיון דנפל עמא קדישא בפיצתיה דמארי עלמא פתח מיכאל פומיה ואמר ארום חולק טב דשום מימרא דה' עמיה, פתח גבריאל פומיה בתושבחתא ואמר ישראל עדב אחסנתיה ע"כ. א"כ אמר להם משה הואיל ועליתם בגורלו של מקום אם כן צריכין אתה לקחת מוסר ולדעת למי אתם ומי הוא אלהיכם, וכן אמר הנביא יחזקאל לישראל כשהלכו בגולה עלה בדעתם לומר שה' עזבם, אמר להם והעולה על רוחכם היו לא תהיה אשר אתם אומרים נהיה כגוים כמשפחות הארצות לשרת עץ ואבן חי אני נאום ה' אם לא ביד חזקה ובחמה שפוכה אמלוך עליכם, ולמה למספר בני ישראל, כי חלק ה' עמו לזה שם העכו"ם בכף אחת וישראל בכף שניה:
<b>יעקב</b> חבל נחלתו. יש מי שפירש חבל מלשון משכון, כמו אם חבל תחבול חבל כתיב, ואמר שצורתו של יעקב חקוקה בכסא הכבוד שהוא ערב על בניו שלא יחליפוהו להי"ת באל אחר, ולזה אנו אומרים שמע ישראל אבינו ה' אלהינו, ולא תאמר ב' רשויות ח"ו אלא ה' אחד, ויהיה לפי זה חבל נחלתו של הקב"ה שלקחם לו לנחלה, זהו שמע ישראל לא יעקב, לומר שאין בלבנו שום עקבה ומרמה, אומר הקב"ה ליעקב ישראל אשר בך אתפאר, לא נתפארתי אלא בישראל לא ביעקב שלא אמר שמע יעקב אלא שמע ישראל:
<b>ועוד</b> יש מי שפירש חבל ממש, ולזה אין אומר אברהם או יצחק אלא יעקב, לפי שהוא השלישי, והחבל אינו פחות משלשה חוטים כרוכים זה בזה, ויעקב הוא היושב אהלים, ויהיה לפי זה פירוש חבל מלשון אגודה כמו חבילי תלתן, אין עושין מצות חבילות:
<b>ימצאהו</b> בארץ מדבר, כתרגומו ספק צרכיהון בארע מדברא, וזהו אומרו בארץ מדבר, אם הוא מדבר אינו ארץ, אם ארץ אינו מדבר, אלא לומר אע"פ שהיו במדבר היו כמו שהם בארץ, כמו שבארץ ימצאו כל צרכיהם כן היו במדבר, וכן אמר בתנחומא המדבר הייתי לישראל, אל תהי קורא המדבר אלא המדבר (לשון דבר פירוש מנהיג), אם ארץ מאפליה, אלא היה מאיר להם שנאמר וה' הולך לפניהם יומם להאיר להם וגו', ואומר ה' אלהיך עמך לא חסרת דבר, שמא תאמר שהוא כשאר מדברות שקרוב לו עיירות ומדינות, לזה אמר ובתהו, שהוא מקום תהו, שמא תאמר שלפעמים עוברים בו קצת בני אדם, לזה אמר יליל ישימון, מקום שמייללים שם היענים תנים ובנות יענה ארץ ציה, וכה"א מקום נחש שרף ועקרב אשר אין מים:
<b>יסובבנהו</b> לא אמר יסובבהו אלא יסובבנהו, שהוא בעצמו היה סבוב בענני כבוד, עוד הנו"ן היתירה היא הוציאתם ממצרים שנאמר וחמשים עלו בני ישראל, זה יבוננהו היא הבינה. יצרנהו כאישון, הוא דמות איש קטן וחביבו שחור וסביב השחור לבן, כן הקיפן הקב"ה בכמה מיני מלאכים סביבם, לפי שהיו במקום שר המדבר שהוא סמאל, והיה מיליל שבאו לתחומו ואינו יכול להם, זהו יליל יש מן, לומר יש מן, כמו וימן להם המלך. שהוא דבר מזומן ומוכן, ואינו יכול ליהנות ממנו בכללם, זהו היללה:
<b>עוד</b> ימצאהו, שלא מצא שלימותן של ישראל אלא במדבר שנאמר לכתך אחרי במדבר וגו', וכן ארז"ל במדרש ג' מציאות מצא הקב"ה אחת מהן ישראל שנאמר כענבים במדבר מצאתי ישראל:
<b>כנשר</b> יעיר קנו, פירש"י ז"ל והוא מהמדרש, כנשר הזה שהוא רחמני על בניו ואינו נכנס לקנו פתאום עד שהוא מקשקש ומטרף בכנפיו בין אילן לאילן ובין שוכה לחברתה כדי שיעורו בניו ויהא בהם כח לקבלו ע"כ:
<b>עוד</b> יש לומר יעיר קנו, כשבא לגאלם ממצרים לא בא וגאלם מיד, כי פעמים מרוב השמחה כשבאה פתאום אינו יכול לקבל והוא מת ונהפכה השמחה לאנחה. עוד אילו בא עליהם פתאום רובם מרוב הגלות שהיו בו לא היו מאמינים בגאולה וכל מי שאינו מאמין לא היה נגאל, לזה בא עליהם קודם, שבא משה ואמר להם פקד פקדתי אתכם, וישמעו כי פקד ה' עמו ושמחו, ונכסה מהם ששה חדשים ואח"כ נגלה להם, ובכל חודש היה מביא מכה כמו שאמרו שז' ימים היה משמשת המכה והרוחה בין מכה למכה כ"א יום, כל זה מרוב רחמנות עד שיאמינו כולם, כדי לזכותם. על גוזליו ירחף, בליל פסח, שנאמר ולא יתן המשחית. יפרש כנפיו יקחהו, במסע ראשון של סוכות שהיה מהלך ארבעים יום הלכו בשעה אחת, זהו יקחהו כנשר שלוקח בנו ופורח עמו, ישאהו על אברתו, שהיו הולכים בתוך הענן כמי שהולך בספינה, ואמר על אברתו לא על כנפיו, שהכנף הוא קשה אלא על אברתו שהוא רך, אע"פ שאמר ואשא אתכם על כנפי נשרים, כאן פירש שאינו על הכנף אלא על האברה שהיא רכה. פירש"י ז"ל על גוזליו ירחף אינו מכביד עצמו עליהם אלא מחופף נוגע ואינו נוגע, אף הקב"ה שדי לא מצאנוהו שגיא כח, כשבא ליתן להם התורה לא נגלה עליהם מרוח אחת אלא מד' רוחות, שנאמר ה' מסיני בא, וזרח משעיר למו, הופיע מהר פארן, ואתא מרבבות קודש, אלוה מתימן יבא, זו רוח רביעית, יפרוש כנפיו, וכשבא ליטלן ממקום למקום אינו נוטלן ברגליו כשאר עופות, לפי ששאר עופות יראים מן הנשר לפי שהוא מגביה עליהם לפיכך נושאם ברגליו, אבל הנשר אינו ירא אלא מן החץ לפיכך הוא נושאן על כנפיו, אומר מוטב שיכנס החץ בי ואל יכנס בבני, אף הקב"ה ואשא אתכם על כנפי נשרים, שנסעו מצרים אחריהם והשיגום על הים זורקים עליהם חצים ואבני בליסטראות מיד ויסע מלאך האלהים ההולך לפני מחנה ישראל וילך מאחריהם, לקבל החצים ואבני בליסטראות:
<b>ה'</b> בדד ינחנו, הוליכם במדבר מקום שאין שום שר משרי מעלה שולט שם כדי שלא יהיו תחת ממשלת שום שר אלא תחת ממשלתו יתברך ויקבלו אלהותו ויחודו, וידעו שאין אלוה זולתו כי אין בלתו, וזהו אל נכר שהם נכרים מן הארץ שאין להם שולטנות בארץ, שנאמר אלהי נכר הארץ. ורז"ל דרשוהו לעתיד שאמר יעיר ולא אמר העיר, ירחף ולא רחף, ינחנו ולא הנחהו, ארז"ל כנשר יעיר לעתיד, שנאמר קול דממה דקה וגו', יפרוש כנפיו, אומר לצפון תני, ישאהו על אברתו, הביאי בניך מרחוק. ה' בדד ינחנו, אמר הקב"ה לישראל כדרך שישבתם יחידים בעוה"ז ולא נהניתם מהעכו"ם כלום, כן לעתיד יחידים יושיבכם ואין העכו"ם נהנים מכם כלום, ואין עמו אל נכר, שלא תהא להם רשות לשלוט בכם. עוד ה' בדד ינחנו לעתיד, בא לומר אע"פ שישראל בגאולה שעברה הוצרכו כל כך שמירה, יסובבנהו יצרנהו ישאהו על אברתו וגו', זהו בעולם הזה לפי שיש להם לשרים ממשלה שנאמר יצב גבולות עמים, אבל לעתיד שיהיה ה' אחד ושמו אחד, שלא יזכר שום אלוה כי אם שמו ברוך הוא שנאמר כי אז אהפוך אל עמים שפה ברורה וגו', אז בדד ינחנו על מי מנוחות בלי שום שמירה בעולם, לפי שאין עמו אל נכר, לא נשאר כי אם הוא לבדו ב"ה וב"ש:
<b>ירכיבהו</b> על במתי ארץ, ע"י קבלת התורה הרכיבם על כל האומות שלא רצו לקבלה, במתי כתיב, שהם כולם מתים, שהתורה היא עץ חיים ונותנת חיים למחזיקים בה, ומי שאינו עוסק בה הוא מת, לזה במתי כתיב, בגימ' תבן, שהם כולם תבן וקש יהיו קוצים כסוחים באש יצתו, בשביל אשה של תורה, שנאמר הלא כה דברי כאש, א"כ ישראל נתעלו על העכו"ם על ידי התורה, וכן תורה בגימ' על כל האומות עם ג' מלות, לומר שבתורה עולין על כל האומות שלא רצו לקבלה, ומונה והולך עשרה דברים. ויאכל תנובת שדי, ויניקהו דבש מסלע, ושמן מחלמיש צור, חמאת בקר, וחלב צאן, עם חלב פרים, ואילים בני בשן, ועתודים, עם חלב כליות חטה, ודם ענב, הרי עשרה כנגד עשרת הדברות, וכנגד עשרה דברים שהם כלולים בתורה, אלו הן, תורה נביאים כתובים משנה תלמוד הלכות אגדות פשט רמז סוד. דם ענב, הוא היין, יין גימ' סו"ד, תנובת תנו בת, בתו של אברהם אבינו שעמד בעשרה נסיונות, תנו לה עשרה דברים הללו, והם דם ענב ולא אמר דם ענבים אלא דם ענב, לרמוז ליניקתם ממקום אחד:
<b>ובחיי</b> ז"ל כתב לרמוז על העתיד לבא, כמו שארז"ל. עתיד אדם להביא ענב אחד ומניחה בצד ביתו ושותה ממנה כל השנה, ואמר חמר ולא יין, לרמוז על רמ"ח מצות עשה שהן כולם מצד הרחמים ואז יתבטל הדין:
<b>וישמן</b> ישורן ויבעט, כתב בחיי ז"ל יקראו בשם זה דרך כבוד הוא מלשון אשורנו ע"ש, ויבעט לא אמר במי בעט, לומר שבעצמו בעט. שמנת עבית כשית. שמנת כנגד המן, שמנת מן שתו, עבית נגד השליו שהוא עב ושמן הרבה כמו שאמרו בגמרא עוף פלוני שהיה ידוע להם כשהיו משימין אותו בתנור היה התנור מתמלא משמנו ואמרו שהוא אחד מס' בשליו, כשית הוא הכסות שנאמר ואלבישך משי ואכסך רקמה ואעדך עדי ואנעלך תחש, והיו בכל יום באים רוחות מצפון ומתימן ומפיחים ומביאים ריח טוב מג"ע ומבשמין לבושיהם, שנאמר עורי צפון ובואי תימן וגו', ואומר וריח שלמותיך כריח לבנון, וא"ת אם הם היו מאוכלי המן שהוא מאכל המלאכים שנאמר לחם אבירים אכל איש, איך בעטו, והמן היה נכנס ברמ"ח איבריהם והיה מנקה כל חלודה שבגוף, לז"א שמנת עבית כשית, לומר אתה גרמת כשדברו על המן שאמרו בלחם הקלוקל נתקלקל ונעשה עב שהיה רוחני, והרוחניות שבו נכסה מהם, זהו עבית כשית, כלומר אתה גרמת, ויטש, הרוחני שעשה אלוה והלכו אחר השומן והנבול, ולה' היה הנבול, זהו וינבל צור ישועתו, שלה' נבלו, גם המה בחרו בדרכיהם. יקניאוהו בזרים בדברי זרות בדבר שהוא זר לדעת לקבלו, כמו שאז"ל אילו היו עובדים לחמה ולבנה לכוכבים ומזלות דבר שיש לעולם צורך בהם לא היתה הקנאה כפולה, אבל הם עובדים לדבר שאפילו אומות העולם אינן מכירות אותו וכשרואים אותו אומרים צלם יהודי זה:
<b>בתועבות</b> יכעיסוהו, פירש"י ז"ל במשכב זכור ובכשפים שנאמר בהם תועבה, ארז"ל רעישת ארץ על מה באה על משכב זכור, הוא מרעיש על דבר שאינו לו, לזה הארץ תרעד, זהו הכעס. יזבחו לשדים לא אלוה, שאין בהם שום צד אלהות כמו שאז"ל שיש בהם ג' דברים כבני אדם, שפרים ורבים ומתים ואוכלים, זהו לא שערום אבותיכם. לא שיערו מהיכן בא להם האלהות, כל עוד שיש להם דמיון כבני אדם, א"כ הקדמונים שלא הניחו ע"ז שלא עבדוה, עבודה זו של השדים לא יכלו לשער בה שום עבודה כדי לעבדם, זהו חדשים מקרוב באו, דרך זלזול לומר שאתם יותר זקנים וגדולים מהם, א"כ איך תעבדו למי שבא עתה מחדש:
<b>ד"א</b> צור ילדך תשי, זה אברהם שנאמר הביטו אל צור חוצבתם, נתת בו תשות כח שיאמרו ראו בני מי הם אלו, אילו היו אבותיהם צדיקים לא יצאו בניהם כך, ותשכח אל מחוללך זו שרה שנאמר ואל שרה תחוללכם, שלא יתלו בי הרעות שאתם עושים, שיאמרו אילו היתה צדקת לא היתה יולדת לרשעים, א"כ אתם עושים שאתם מתישים כח האבות שלא יתפללו עליכם, ואתם מתישים זכותם שלא יעמוד לכם, ובעת צרותינו אין אנו נשענין אלא בזכות האבות ואומרים זכור לאברהם ליצחק ולישראל וגו':
<b>ובמדרש</b> צור ילדך תשי, כל זמן שאני מבקש להטיב אתכם אתם מתישים כח של מעלה, עמדתם על הים ואמרתם זה אלי ואנוהו, בקשתי להטיב לכם חזרתם ואמרתם נתנה ראש, עמדתם לפני הר סיני ואמרתם כל אשר דבר ה' נעשה ונשמע, בקשתי להטיב לכם חזרתם בכם ואמרתם לעגל אלה אלהיך ישראל, הוי כל זמן שאני מבקש להטיב לכם אתם מתישין כח של מעלה, א"כ צור כשאתם נותנין כח למעלה כביכול כצור, והוא מבקש להטיב אתכם, וזהו צור ילדך אתה מתיש, כביכול אתם מתיש כח של מעלה, עמדתם על הר סיני ואמרתם כל אשר וכו' בתוך ארבעים יום חזרתם, זהו ותשכח:
<b>עוד</b> במדרש צור ילדך תשי, בשעה שהן עושין רצונו של מקום כביכול הם מוסיפין כח וגבורה שנאמר באלהים נעשה חיל ובשעה שהן מכעיסין נאמר וילכו בלא כח לפני רודף, ועל זה תמצא יו"ד דועתה יגדל נא כח רבתי, אמר משה עתה חזרו בהן, זהו ועתה יגדל, בבקשה אע"פ שהן לא חזרו מעצמן עכ"ז יש שבט לוי שראוין הן ליתן כח, ויו"ד דתשי זעירא לומר כמו שאמר המדרש שכביכול מתישין כח של מעלה. ואיך הוא התשת כח למעלה, אמר בזוהר פרשת בלק דף קצ"ז ז"ל. ר' אבא פתח אם לא תדעי לך היפה בנשים ע"ש, אגב גררא תבין סוד אפילו רואות טפת דם כחרדל יושבות עליו שבעה ימים נקיים, שהיא יושבת נקיה מז' יומין עילאין דלא יהבי לה, לפי שהיא נקראת כ"י, שכל מה שהיא כונסת הוא לישראל וכשרואין שאינה רוצה לקבל שפע מהם יודעין דמומא בישראל. ותכהין עיניו מראת אמרת, אחר שהיה אמרת ה' צרופה נעשית מראת, והבן:
<b>עוד</b> במדרש ותשכח אל מחוללך. ר' מאיר אומר אל שהתחיל בך, פי' בראשית בשביל ישראל שנקראו ראשית, ד"א שנצטער בך כענין שנאמר חיל כיולדה, ר' יהודה אומר אל שהחיל שמו כליך, מה שלא החיל שמו על כל אומה ולשון, וכה"א אנכי ה' אלהיך, ד"א מחוללך אל שמוחל לך על כל עונותיך ע"כ. דרשו כן לפי שכתוב מחוללך:
<b>ויאמר</b> אסתירה פני מהם, לא יחול רוגזי עליהם כי בני הם, אלא אתנהג עמהם בהסתרת פנים, תרגומו כמו שאמר בזוהר ועם כל דא יהיבת לבנין בטמירו, ועם כל זה אראה, אם מסתיר פ ים איך אראה אלא כאדם שמסתיר פניו מבנו שלא יראנו ומביט אליו מן החרכים, זהו משגיח מן החלונות מציץ מן החרכים, בזמן שעושין רצונו של מקום משגיח מן החלונות, בזמן שאין עושין רצונו של מקום מציץ מן החרכים, זהו אראה שאינו מסלק השגחתו מהם לגמרי, אראה מה אחריתם, כי סוף סוף הם חוזרים בהם אע"פ שהם עתה עובדים ע"ז שנאמר בצר לך ומצאוך כל הדברים האלה באחרית הימים ושבת וגו', וכן אמר הנביא הושע ורדפה את מאהביה ולא תשיג אותם ואמרה אלכה ואשובה אל אישי הראשון, וזהו מה אחריתם כי דור תהפוכות המה אע"פ שהן עתה עובדים ע"ז סופה להתהפך:
בנים לא אמון, שיתעקשו על סברתם כי סופם לחזור לשורשם. א"כ אף ע"פ שנראה מאלו הפסוקים שהן דברי ויכוחין ותוכחות, יש בהן ניחומין, וכבר כתבנו כי אלהים הוא דין מלואו ש' שהוא ברחמים, כזה אל"ף למ"ד ה"י יו"ד מ"ם, ולזה קראה שירה. עוד נקראת שירה הואיל שעל ידה הם חוזרים, שירה היא. ובמדרש אסתיר פני מהם, משל לבן מלכים שהיה יוצא לשוק ע"ש. ורש"י ז"ל לא אמון, מלשון אמונה כתרגומו, אמרו בסיני נעשה ונשמע ובשעה קלה בטלו הבטחתן ועשו העגל. ובמדרש בנים לא אמון בם, שאין עונין אמן אחר הברכות, וזה בא מבזוי הברכה ח"ו:
<b>הם</b> קנאוני בלא אל. שידעו שאין בו ממש, כעסוני בהבליהם בהבל קדרה של כשופין, אז"ל למה נקרא שמם כשפים שמכחישין פמליא של מעלה, והיה מן הראוי מאחר שעושין כן להביא עליהם כמה צרות ולאבדם מן העולם, אבל אני לא אעשה כן אלא לשלם להם כפי מעשיהם כמ"ש על פסוק כי אתה תשלם לאיש כמעשהו, לא בערך למי שחטאו אלא בערך החוטא כן כאן הם חשבו לקנאותי אף אני אקניאם בלא עם. אלו הכשדים, שנאמר זה העם לא היה, בגוי נבל אכעיסם אז"ל אלו הכותים, וכה"א אמר נבל בלבו אין אלהים, שלא עשו עמהם אלא כעס לבד שכתבו שטנה לבטל בנין בית שני:
<b>כי</b> אש קדחה באפי וגו'. לומר כשהאש קודחת אני משליכה בעצים ובאבנים, כמו שאז"ל על פסוק ויצת אש בציון ותאכל יסודותיה, ה' שפך חמתו בעצים ובאבנים. אספה עלימו רעות, כלומר אספה עליהם הרעות, לא אפרע מהם על כל אחת ואחת עד שיקוצו בי אלא אאספם כולם ואח"כ אאיים עליהם בחצים ואכלם ברעות החצים, לזה אמר בם ולא אמר בהם, כמו שאמר דוד המלך ע"ה אם לא ישוב חרבו ילטוש, כדי שיהיה לו ברק לאיים, קשתו דרך ויכוננה, שכונן בה החצים לירות, ואחר כך ולא הורה אותם אלא לדולקים יפעל, וכן אמר אם שנותי ברק חרבי, וכן אשיב נקם לצרי, ומונה והולך ה' מיני פורעניות, מזי רעב ולחומי רשף וקטב מרירי, שהם מיני שדין שנהוין בזמן הרעב. ושן בהמות, מחמת הרעב הבהמות ישנו טבעם ונושכין וממיתין, אף הזוחלין יש להם ארס יתר על שאר השנים, על אלו אמר אספה עלימו רעות, ועל אלו הרעות חצי אכלה בם, ואם יבא עליה חרב לא תכנס לארצם אלא מחוץ לארצם, אבל תהיה עליהם אימה עד שיכנסו בחדרי חדרים, ולא שאר העם לבד אלא אפי' הבחורים שדרכם להלחם תפול עליהם האימה, כמו הבתולה שלא יצאת מפתח ביתה, ואיש שיבה יהיה לו אימה כמו היונק, וכל זה להם שאם אמרתי אפאיהם שאפי יחול בהם, ישבתו כולם וילכו ולא ישאר מהם לא זכר ולא זכרון, והעולם אין לו קיום אלא בהם, א"כ אחריב עולמי, וא"ת אייסר אותם בייסורין שאביא האויב עליהם ולא אכלם לגמרי, אגור מכעס אויב פן ינכרו וגו'. וא"ת יביא עליהם ומה לנו מהאויב, ייסרם לישראל כי הם התכלית והעיקר, לזה אמר כי גוי אובד עצות המה ואין בהם תבונה לומר שבאו עליהם היסורין לייסרם ויחזרו בהם אלא יאמר שהם מקרי הזמן לו חכמי ישכילו זאת אלו הפורעניות שבאו עליהם, שהם מזי רעב וגו' ומחוץ תשכל חרב, ישכילו ויאמרו זו אינו מקרה להלחם עם השדין לחומי רשף או שינשכו הרחלים וממיתים, כי רחל לפני גוזזיה נאלמה ועתה ממיתה, זה אינו מקרה. או יבינו לאחרית בסוף הזמן בזמן החרבן, איכה ירדוף אחד אלף, שבברכה נאמר ורדפו מכם חמשה מאה, ובקללה אחד לאלף מכם, זה ודאי אינו מקרה, שהברכה של ה' מאה אינה מקרה אלא ברכה, וכ"ש אחד אלף אלא ודאי צורם מכרם, שהוא אברהם שהוא ברר להם שעבוד וגלות, וה' הסגירם, אע"פ שהאבות מכרו, ה לא מכר. אלא הסגירם, הסגיר טמאים ביד טהורים כד"א והסגיר הכהן את הנגע, כן אמר במדרש:
<b>כי</b> לא כצורנו צורם, יאמר אע"פ שאתה רואה שיש להם יכולת וממשלה עליכם, הפרש גדול יש ביניכם לבינם, מי שצייר אתכם לא צייר אותם, אע"פ שתראה שאויבינו פלילים כמו שתרגם אונקלוס ובעלי דבבנא דייננא:
<b>כי</b> מגפן סדום גפנם, הם מסורי הגפן נכריה, אם מחמת הגפן, גפן סדום, ואם מחמת המקום שזרועה בו, הוא שדמות עמורה, כמו שדות והמ"ם נוספת, ואם מחמת הענבים ענבימו ענבי רוש, ויש אשכלות מרורות. אמר ארבעה דברים, גפן סדום שדמות עמורה, ענבימו ענבי רוש, ואשכלות מרורות, כנגד ד' יסודותיהם, לומר שיסודותיהם מקולקלים. וכן במדרש רב נחמן דרשה כלפי העכו"ם, בודאי מגפנה של סדום אתם, ממטעה של עמורה אתם, תלמידיו של נחש הקדמוני אתם, שהטעה את אדם וחוה וכו', זהו ענבימו ענבי רוש, ר"ל ראשון שהוא אדם הראשון שאכל מהם וגרם מיתה לו ולדורות. רבי יהודה דרש אותו כלפי ישראל וכי מגפנה של סדום אתם, או ממטעה של עמורה אתם, והלא אין אתם אלא ממטע קדש שנאמר ואנכי נטעתיך שורק כולו זרע אמת, ענבימו ענבי רוש בניו של אדם הראשון אתם שקנס עליהם מיתה ע"כ. זהו מרורות שהביאו מרורות לכל באי עולם, אבל המרירות הוא למו, כי המיתה לצדיקים היא טובה להם לקבל שכרם כי שכר מצות בהאי עלמא ליכא שנאמר יקר בעיני ה' המותה לחסידיו, שמיתתם על ידי השכינה, וזהו המותה המות ה', וישראל נקראו גפן שנאמר גפן ממצרים תסיע, ונמשלו לגפן, מה הגפן יש בה בוסר ויש בה ענבים ויש בה זירין, כך ישראל יש בהם רשעים ויש בהם צדיקים ויש בהם ריקים, ויצא ממנה משקה, מה שאין כן בכל שאר הפירות שנאמר וחכך כיין הטוב הולך לדודי למישרים, ולזה ברכת היין מזכירין אותה שאומר פרי הגפן, מזכירין שם האילן שנהיה ממנו זה הפרי, משא"כ בשאר הפירות שאומר בורא פרי העץ ואין מזכירין שמו לומר פרי התפוח, וכן הברכה היא בורא פרי, כמו ועץ עושה פרי דעושה תדיר:
<b>ובזוהר</b> פרשת ויחי (דף רל"ח) א"ר שמעון אית גפן ואית גפן, אית גפן קדישא עילאה ואית גפן דאקרי גפן סדום, ואית גפן נכריה בת אל נכר, בגין כך כתיב גפן זאת ההיא דאקרי כלה זרע אמת ע"כ. ונמשלו ישראל לגפן, אז"ל מה גפן נמוך מכל האילנות ולבסוף עולה עליהן, כך ישראל הם נמוכים בעוה"ז, אבל לעתיד לבא יורשים כל העולם, מה גפן אין נראה מעלתם אלא לבסוף עד שנעשה יין ונתיישן, כך ישראל לא יראה מעלתן אלא לבסוף. אבל העכו"ם אינם כן, אלא חמת תנינים יינם כמו היין שנפל בו הארס שמיד כששותהו הוא מת, ובפרט אם הוא ראש פתנים, וא"כ אני רואה שהם בהצלחה ובריוח וישראל הה להפך, היכן הוא חמת תנינים וראש פתנים, לזה אמר הלא הוא כמוס עמדי, ולמה הוא כמוס וחתום כדי שלא תתעורר מדת הדין עליהם עד שלא יגיע הקץ, או עד שלא יזכו ישראל, ועד שלא נתמלאת סאתם.
<b>לי</b> נקם ושלם. עלי הנקמה כי כל הנוגע באחד מישראל כאילו כביכול נוגע בבבת עינו, א"כ לי היא הנקמה, ושלם לישראל על שסבלו עול הגלות, לעת תמוט כשתמלא סאתם, ועד מתי אולי לא תמלא סאתם, לזה אמר כי קרוב יום אידם וחש, אם אתם רוצים יכולים אתם להחיש, כמו שארז"ל זכו אחישנה, זהו למו, כלומר חישת העתידות למו, בהם תלוי הדבר אם יזכו, לזה אמר כי ידין ה' עמו וגו'. כי יראה כי אזלת יד, כמו שארז"ל אין בן דוד בא אלא או בדור שכולו זכאי או בדור שכולו חייב, זהו כי ידין ה' עמו, שהוא דור חייב וצריך לדונם, והעכו"ם במה יחייבם אמר ועל עבדיו יתנחם, כמו שארז"ל על פסוק ידין בגוים מלא גויות, ארז"ל כל נפש ונפש שהרגו מישראל כביכול נוטל הקב"ה מדם כל נפש ונפש וטובל בהם פורפירון שלו עד שנצבע בדם וכשהגיע יום הדין יושב עליהם בבימה לדון אותם שנאמר ידין בגוים מלא גויות, כדיין שהוא יושב בבימה עליהם לפי שנתמלא הפורפירון שלו מגויותיהן של ישראל, זהו מדוע אדום ללבושך, לא אמר לבושך אלא ללבושך, שהאדמימות הוא על לבושך אבל לבושיה כתלג חיור וגו'. וקרא אותם עבדיו כמו שארז"ל נתנו את נבלת עבדיך מאכל לעוף השמים בשר חסידך, אמר כיון שנעשה בהם דין נעשו חסידים, לפי שהן נהרגו בדין על איזה עון שעשו, ואחר שנתנקו מהעון על ידי ההריגה נעשו חסידים, זהו שאמר ועל עבדיו יתנחם, קראם עבדיו, ולמה אינו יושב עליהם לדין על מעשיהם ועל תועבותיהם, לזה אמר כי יראה כי אזלת יד שבישראל גם כן אין בהם לא מעשה ולא זכות אבות שתמה, ועכו"ם אינם מצווין שכבר התיר להם כמו שאז"ל על פסוק ראה ויתר גוים, ראה הקב"ה שאינן יכולין לעמוד בז' מצות שנתן להם כו', וזהו אומרו כאן ואפי' משאר מעשים הוא עצור ועזוב מהם, או יאמר על ישראל, שהוא עצור ממעשים ועזוב מזכות אבות, סוף המאמר אמר ומראה להם גופו של כל צדיק וצדיק רשום על פורפירון שלו, באותה שעה מתנקם מהם ב' נקמות, שנאמר אל נקמות ה' אל נקמות וגו', זהו אומרו כי ידין ה' עמו ועל עבדיו וגו', ונקמה אחרת שהיו אומרים לא די שהרגום אלא שאמרו אי אלהימו צור חסיו בו שבזו כלפי מעלה שהיו אומרים אלהיהם אם יש לו יכולת להציל יציל אתכם עתה מידינו, ועוד היו אומרים כמה ממון אבדתם עליו שהייתם מקריבים קרבנות והייתם מקריבים החלב ומנסכים היין, אם הוא אלוה למה רוצה בחלב וביין, וכי הוא אוכל או שותה, אשר חלב זבחימו יאכלו ישתו יין נסיכם, ואמר יאכלו ישתו בלשון רבים, לומר שאינו כמו שאתם אומרים שהוא אחד אינו אלא ב' רשויות ואם הייתם מאמינים היה בעזרכם זהו יקומו ויעזרוכם קרי, אבל אתם אומרים שהוא א' יהי עליכם סתרה, יעזרכם ויהי עליכם סתרה. ולפי שהם אמרו תשש כחו כנקבה, ראו עתה כי אני אני הוא שהרי אני ממית ואין לי מונע, ואם היו ב' רשויות היה לו למונעני, או אם אני אמית הוא יחיה או כשאני מוחץ הוא ירפא, ואין מידי מציל, אין מי שמונע אותי לא במיתה ולא בתחיה ולא במחיצה ולא ברפואה, וא"ת מנין נדע שיש תחיה, לזה אמר ממה שאני מוחץ ואני רופא משם תדע שאני עתיד להחיות, כי מי שהוא חולה ומגיע עד נקודה אחרונה ומתרפא, זהו ודאי תחיית המתים, ולזה תקנו ז"ל בברכת אתה גבור לעולם ה' ג"פ מחיה מתים, ראשונה מחיה מתים אתה רב להושיע, משיב הרוח ומוריד הגשם, כמו שאמרו ז"ל גדול יום גשמים יותר מתחיית המתים, שנייה מחיה מתים ברחמים רבים, רופא חולים, שרפואת חולים היא ג"כ תחית המתים, ולזה אמר ברחמים רבים כי אין יסורין בלא עון, כי אילו לא היה עליו עון לא חלה, ומרוב רחמיו של מקום רפאהו, והג' מלך ממית ומחיה, ברוך מחיה המתים חוזר על שלשתן. ואמר מחצתי ולא אמר אמחץ כמו שאמר אני אמית ואחיה, לומר שהמיתה הוא לתועלת גדולה, כדי לתת לו שכרו, כי א"א לקבלו בעודו בגוף מרוב זכותו, כמו שאמר עין לא ראתה, לפי שהעין היא חומרית ואי אפשר לה להשיג ולראות דבר רוחני, וגם כדי לבטלן מן החומר ולהלבישן רוחניות, ואז בלע המות לנצח, כי אין יכולת לו אלא על החומר שנאמר קץ כל בשר בא לפני, בעודו בשר, וזהו שארז"ל מתים שעתיד הקב"ה להחיותן אינן חוזרים לעפרם, לפי שהוא מאכלו עפר שנאמר ואל עפר תשוב, אבל המחיצה היא על עון שעשה שראוי למחצו, לזה אמר מחצתי ולא אמר אמחץ:
<b>עוד</b> אמר קודם אני אמית ואח"כ מחצתי, וג"כ לא אמר אמחץ, כי הוא מחץ עצמו בעונו. היל"ל לומר קודם מחצתי ואני ארפא, ואח"כ אני אמית ואחיה, לזה ארז"ל שאחר התחיה כל שמתו במומן כגון מי שמת עור כן בתחיה יחיה והוא עור, וכן פסח, כדי שכל אחד ואחד ידע קרובו, ואח"כ ירפאהו, זהו מה שאמר מחצתי קודם המיתה ואני ארפא אחר התחיה, ורז"ל אמרו כי אני אני, אני בעוה"ז אני בעוה"ב, אני הוא שגאלתי את ישראל ממצרים ואני הוא שעתיד לגאלם, ואין אלהים עמדי כל מי שאומר שיש אלוה עמדי אני אמיתנו במות שני, ואני אחיינו לעוה"ב, לכך נאמר אני אמית ואחיה, אמית מותא תניינא כדי למרק עונו, ואחיינו כדי שיכיר שאני הוא לבדי:
<b>כי</b> אשא אל שמים ידי, כשגוברת מדת הדין בעולם אני מסלק אותה למעלה ואמרתי חי אנכי לעולם במה אני מסלקה שאומר לה חי אנכי, איני כבשר ודם שרוצה להנקם מאויבו או ממי שעשה עמו רעה מהרה קודם שימות, אני חי לעולם אימתי שארצה אני יכול להנקם וכו', כי אע"פ שאמרתי ואין מידי מציל אע"פ כן אני נותן אריכות אפים לדין ומסלקו מעליהם למעלה, לא לגמרי, זהו אל שמים ידי שהוא הדין. ובמדרש אשא אל שמים ידי, כשברא הקב"ה לעולם לא בראו אלא במאמר ולא בשבועה, ומי גרם לו לישבע מחוסרי אמנה שנאמר וישא ידו להם וגו', א"כ פירוש כי אשא אל שמים ידי הוא לשון שבועה, וכן דעת המתרגם
<b>אם</b> שנותי ברק חרבי. אם אני אשנן החרב לא כדי להנקם בה ולעשות בה משפט אלא כדי שיהיה לה ברק, להראותה לבני העולם כדי להפחידם וכדי להרעידם שייראו מלפני ולא יחול רוגזי עליהם, ותאחז במשפט ידי שלא יחול בעולם אפילו אחר שיצא, לא כמדת בשר ודם שאחר שירה החץ אינו יכול להשיבו, אבל אני ותאחז במשפט ידי, יש בי כח להשיבו. ופירש"י ז"ל שהברק הוא חציו של הקב"ה שנאמר ברק חרבי ואני יכול להשיבו, שנאמר ותאחז במשפט ידי, פירש"י ז"ל ובמשפט הזה לשון פורענות הוא ע"כ:
<b>אשיב</b> נקם לצרי ולמשנאי. כל המצר ושונא לישראל כאלו מצר ושונא להקב"ה, לזה קראם צרי ומשנאי, ורז"ל אמר צרי אלו כותיים שנאמר וישמעו צרי יהודה ובנימין כי בני הגולה בונים היכל, ולמשנאי אשלם אלו המינין וכן הוא אומר הלא משנאיך ה' אשנא, א"כ צרי ומשנאי ממש אשכיר מדם, ארז"ל בספרי והיאך אפשר שישתכרו החצים מדם, אלא הריני משכר אחרים מדם:
<b>מראש</b> פרעות אויב, ארז"ל כשהקב"ה נפרע מן העכו"ם פוקד עליהם עונם ועון אבותיהם מראש פרצה שפרצו בישראל מאברהם ואילך, ד"א מראש פרעניות האויב, שהוא פרעה, ומה ראו כל הפרעניות ליתלות בראש פרעה, מפני שהוא היה תחלה ששעבד את ישראל, א"כ פירוש מראש פרעות אויב מהאויב שהתחיל בראש הפורעניות שהוא פרעה, לפי שהוא נצול מהפורעניות שנאמר ולא נותר בהם עד אחד המיוחד, שהוא פרעה, ואע"פ שנפרע עמנו אח"כ כשמלך על נינוה נפרע ממנו על מעשיו, לא על כל מה שעשה לישראל, ויראו העכו"ם ויאמרו אם זה שלא שלט לא על נשיהם לא על ממונם ולא על מקומן כך, מי ששלטו ולקחו ושבו נשיהם והרגו מהם על לא חמס אלא על שהיו עובדים להשי"ת ועל שהיו מקיימין המצות עאכ"ו, וכן אמר הזוהר על פסוק מצרים ירד עמי בראשונה ואשור באפס עשקו:
<b>הרנינו</b> גוים עמו, על דרך מה שאמר דוד הללו את ה' כל גוים שבחוהו כל האומים כי גבר עלינו חסדו, וכן אמר כאן הרנינו כאילו אמר הרנינו לגוים אתם שאתם עמו, ואומר להם אע"פ שעשה בהם נקמה אינו להנקם מהם, כי אינו חפץ בהשחתת עולמו ובהשחתת מעשה ידיו, והכתוב אומר כי אז אהפוך אל עמים שפה ברורה לקרא כלם בשם ה', אם אתם רואים שעושה בהם נקמה אינו אלא כדי לנקום דם עבדיו, כי לא יכופר לדם כי אם בדם שופכו, וגם אם ראיתם שעושה נקמות באותם שלא הרגו בעמו, הוא לפי שהן צריו שעובדים ע"ז להכעיס, שיודעים האמת, יודעין רבונן ומכוונין למרוד בו, אבל אחר שיקנח הארץ מהגלולים ומן דם החללים, זהו וכפר אדמתו עמו, שהוא לשון קנוח, אז תהיו כלכם עמו, שנאמר כי אז אהפוך אל העמים וגו', ואמר אדמתו ולא אמר אדמה, לומר שכולם באו מאדם הראשון א"כ הם מאותה אדמה שנאמר וייצר ה' אלהים את האדם עפר מן האדמה, אם כן אתם כלכם מאדמתו, מאותה אדמה של אדם הראשון, ואינו חפץ בהשחתת מעשה ידיו, א"כ רננו ויהיה לבכם בטוח שאין אתם בטלים מן העולם, כי הכל הוא לכפר ולקנח אותה אדמה של אדם הראשון לפי שהוא אדמתו. ועל דרך המתרגם על דרך רז"ל הוא הפך מזה הפירוש, שאומר הרנינו גוים לעמו, על דרך מה שאמר דוד המע"ה אז יאמרו בגוים הגדיל ה' לעשות עם אלה, ויהיה פירוש כי אע"פ שדם עבדיו יקום נקם ישיב לצריו אעפ"כ הרנינו שבחו כמתורגם, וכפר אדמתו, האדמה צריכה כפרה שלקחה דם של הרוגי ישראל, שהיה לה לפלטו כמו שעשתה בדם זכריה, אם היתה עושה כן לא היו האויבים הורגין בהן שהרי נבוזר אדן כשראה הדם מבצבץ ועולה פחד ונתגייר, אם כן צריכה כפרה כמו שנאמר בקין ארור אתה האדמה אשר לקחה את דמי אחיך מידך, א"כ היא בארור וצריכה כפרה עליו ועל עמו, שכן גרמה מיתתן בעונותיהם. ורש"י ז"ל פירש וכפר אדמתו עמו, לפייס אדמתו ועמו על הצרות שעברו עליה, וכפר לשון רצוי ופיוס כמו אכפרה פניו:
<b>ובמדרש</b> היה ר' מאיר אומר כל היושב בארץ ישראל ארץ ישראל מכפרת עליו שנאמר העם היושב בה נשוא עון, ועדיין אין אנו יודעין אם פורק עונותיהם מעליהם או נושאים עונותיהם עליהן, כשהוא אומר וכפר אדמתו עמו הוי אומר פורקן ואין נושאן, וכן היה ר"מ אומר כל הדר בא"י וקורא ק"ש שחרית וערבית ומדבר בלשון הקודש הרי הוא בן עוה"ב ע"כ. הכונה היא כמו שארז"ל כל הדר בחוצה לארץ כאילו עובד ע"ז, א"כ כשקורא שם ק"ש נראה ח"ו כאומר לאותו שר ששולט על אותו אקלים ולו הוא הייחוד. כי ארז"ל גוים שבחוצה לארץ עובדי ע"ז בטהרה הם, ששם היא עבודתם ונקרא אלהי נכר הארץ, אבל עיקר היחוד הוא בארץ ששם ממשלתו שנאמר ויקרא לה ה' שמה אל תקרי שמה אלא שמה. גם מדבר בלשון הקודם בא"י, כי זהו לשון הארץ, כי כל אומה ואומה יש לה לשון כפי השר השולט, והוא מלמדם, כשנפלג לשונם של דור הפלגה נתן השי"ת לכל אומה לשון כפי השר ששולט והוא מלמדם, וכשהם בא"י ומדברים בלשון אחת מלשונות הגוים מיקרים אותו לשון ומכניסים חול לקודש, וכן ארז"ל כל הקבור בא"י כאילו הוא קבור תחת המזבח כתיב הכא וכפר אדמתו וכתיב התם מזבח אדמה תעשה לי, ולזה יצירתו של אדם ממקום כפרתו, שנאמר עפר מן האדמה. וכן ארז"ל כל המהלך ד' אמות בא"י מוחלין לו כל עונותיו שנאמר וכפר אדמתו עמו, כשתסיר ד' מאדמתו ישאר אמות, היינו ד' אמות, עמו נוטריקון עונותיו מחולין ומכופרים. וכתב רבינו בחיי ז"ל, ודע כי כלל פרשה זאת שהיה משה מוכיח לישראל ומגיד להם מראשית אחרית את כל הקורות אותם לעתיד, והתחיל מבריאת העולם וסיים בענין ימות המשיח:
<b>ויבא</b> משה וגו', את כל דברי, את דברי לא אמר אלא את כל דברי שאמר להם כל תוכיות הדברים וכל מה שרמוז בהם, כמו שאמר המדרש מה שהיה ומה שעתיד להיות מענין עול הגלות. זהו באזני העם. ועוד אמר להם דברים שיכנסו באזניהם, ולזה אמר להם כי לא דבר ריק הוא מכם:
<b>הוא</b> והושע, לא אמר ויהושע, ארז"ל אפילו שנתנה לו השררה ונתמנה על הצבור הוא המעיט עצמו, כמו שאמרו ז"ל על פסוק לא מרובכם מכל העמים כי אתם המעט מכל העמים, שאתם ממעיטים עצמכם בשעה שאני נותן לכם גדולה, ולמד ממשה ואהרן שאמרו ונחנו מה, כן הוא הקטין עצמו כמו שהיה בעודו בקטנותו, ולא זחה דעתו עליו ולא נתגאה אע"פ שנתנה לו המעלה והשררה, ועשה עצמו טפל, שנאמר והושע בן נון כמו שהיה בעודו עוד משרת משה:
<b>ויכל</b> משה לדבר את כל הדברים וגו' ויאמר להם שימו לבבכם לכל הדברים, אמר להם אע"פ שאני כללתי בדברי השירה דברים שיש להם ב' משמעיות, כמו איכה ירדוף אחד אלף, שמשמע לישראל כדפירשנו ומשמע לאומות, וכן הם קנאוני בלא אל, וכן אספה עלימו רעות, וכן לי נקם ושלם, כי מגפן סדום גפנם וגו', וכן כל דבר של פורעניות שבזו השירה שיש לה ב' משמעיות, ואתם כשתלמדוה ותצוו לבניכם לא תודיעום משמעותם שחוזר על האומות, אלא שכל הפורעניות הוא לכם, אם לא יעשו רצונו של מקום, כדי לאיים עליהם לשמור לעשות את כל דברי התורה, זהו אומרו הדברים אשר אנכי מעיד בכם היום אשר תצוום את בניכם לשמור ולעשות, ואם תראו להם שהפורעניות שכתובים כאן הם כנגד האומות והאויבים, לא יבאו לשמור דברי התורה. ואמר את כל דברי התורה ולא אמר את התורה, לומר לא מיבעיא מצות עיקריות של תורה אלא אפילו הדברים שהם סייג שהן מדרבנן מתוך שאתם מגזימין עליהם יבאו לשמרם:
<b>כי</b> לא דבר רק הוא מכם. אז"ל אם ריק הוא מכם, הוקשה להם ז"ל מכם למה, ועוד איך עולה על הדעת לומר שהוא ריק עד שהוצרך משה רבינו להודיענו שאינו רק, לזה אמר מכם ריק הוא מכם, כלומר אם לא נודע לכם טעם הדבר לא תתלו החסרון בדבר, אלא בכם, שלא הגעתם לדעת סוד הדבר. ובדבר הזה תאריכו ימים, אע"פ שלא תדעו טעם הדבר וסודו, בדבור לבד תאריכו ימים, כי כן טבעה שנאמר כי חיים הם למוצאיהם, אז"ל למוציאיהם בפה:
<b>וידבר</b> ה' אל משה בעצם היום הזה לאמר. ארז"ל שאמר בעצם, שאמרו ישראל אם מרגישים אנו בו אין אנו מניחין אותו, עשה לנו כמה נסים וגבורות אין אנו מניחין אותו, אמר הקב"ה הריני מכניסו בחצי היום במערה כל מי שיש בידו כח יבא וימחה. וא"ת איך יעלה על הדעת לומר אין אנו מניחין אותו, וכי בידם הוא למנעו מן המיתה, והלא כתיב באשר דבר מלך שלטון ומי יאמר לו מה תעשה, והוא באחד ומי ישיבנו וגו', ואומר אח לא פדה יפדה איש וגו', אלא ידעו ישראל שאין מיתתו של משה כשאר בני אדם, שאינה אלא סילוק כמו שהולך ממקום למקום, שכבר נזדכך גופו ונעשה רוחני, כי המיתה לאדם היא כדי להסתלק מן הגוף וללבוש הרוחניות, ומשה לא הים צריך לזה, א"כ אינו אלא סלוק לבד, לזה אמרו אם אנו מרגישים דבר המורגש אין אנו מניחין אותו, אמר הקב"ה וכו', זהו לאמר כל מי שיש לו אמירה יאמר:
<b>עלה</b> אל הר העברים הזה, ארז"ל עליה היא לך, וכתב רבינו בחיי ז"ל נקרא הר העברים לפי שהיה פתוח לב' עברים, דרך קדש והר ההר, אשר שם קבורת האחים. הר נבו נו"ן בו, נ' היינו נביא שהוא משה, נו"ן בו קברו והבן. נב"ו באתב"ש טש"ף, למפרע פשט, ששם פשט הגוף. ונקרא ג' שמות הר עברים, הר נבו, ראש הפסגה, כנגד ג' מסעות שנוסעת הנשמה בצאתה מן העולם, הר העברים היא ג"ע של מטה, וכנגדה כנ"י שבה עוברים הנשמות היורדות והעולות משם, הר נבו זו ג"ע של מעלה וכנגדו היסוד, נבו בגימ' נח, שיש להם מנוח ומרגוע, ראש הפסגה הוא עוה"ב, וכנגדה הבינה. הפסגה עה"מ והכ' בגימ' קן ה', היא הקן שנאמר קן צפור, והיא ה' ראשונה:
אשר בארץ מואב, ארץ מואב, הרצון מאב, אשר על פני ירחו ירח והבן. וכתב בחיי ז"ל מצינו בתורה ירחו בציר"י בלא יו"ד וביהושע כתיב יריחו ביו"ד ע"ש:
<b>ומות</b> ומת כתיב. כבר מת אחר קודם לך בהר, שהוא אהרן שהוא גדול ממך ושמש בכהונה גדולה ל"ט שנה כמנין הוי"ה אחד, לפי שהיה מיחד ומכוין בקטורת שהיה מקשר ומיחד הכל, וכן בקרבנות, ועליו נאמר ופועל ידיו תרצה שהיה מתרצה בפועל ידיו דהיינו בקטורת ובקרבנות:
<b>אשר</b> אתה עולה, עלוי היא לך ולא מיתה, והאסף אל עמך, הם אהרן ומשה ומרים. על אשר מעלתם בי שאמרתי ודברתם ואתם הכיתם, לזה אתם מתים, ועל אשר לא קדשתם אותי בתוך בני ישראל. כי מנגד תראה את הארץ ושמה לא תבא. וכתב רבינו בחיי ז"ל כי מנגד תראה את הארץ לא אמר את ארץ כנען ע"ש:
<b>גימטריאות</b>
<b>ואדברה</b>, ואדבר ה', ה' חומשי תורה:
לקחי חלקי, לקח י', י' דברות, חלקי שהתורה מתחלקת בין איסור להיתר בין טמא לטהור:
תזל כטל אמרתי, ס"ת בגימ' ע' בע' לשון שהתורה נתנה בהם, וגם נדרשת בע' פנים:
הצור תמים פעלו, אע"פ שהחריב בית המקדש שנאמר בו מכון לשבתך פעלת, תמים, הדין עמו. תמי"ם שנים מחרבן לחרבן, תמים, מתים, כשמת להם מת יצדיקו הדין ויאמרו הצור תמים:
ויכננך, ויכן נ"ך ע' נפש, ע' סנהדרין, ע' שרים, אביך יגדך, ע', ע' זקנים שהן שבעים סנהדרין. זקניך ויאמרו לך לך ר"ת לו"ז, עיר אחת יש ששמה לוז שאין מלאך המות שולט בה ובאין כלם לכלל זקנה:
יצב, צבי, היא ירושלים שנקראת ארץ צבי:
יעקב חבל נחלתו, אין מודדין הקרקעות אלא בחבל של חמשים אמה, וכן אותיות השבטים יש בהן חמשים, כמו חבל שמודדין בו הנחלות, וכן יעקב תקן תחום שבת שנאמר ויחן את פני העיר וגו'. חבל נחלתו. ר"ת ח"ן מצא חן במדבר:
ימצאהו בארץ מדבר, בגליות שהם כמו מדבר:
ובתהו ילל ישמן, יל"ל שנה של גלות בבל, ד"א יל"ל ע', גלות ע' אומות שאנו מפוזרים בתוכם, ישמן יש מן, שהיה יורד להם המן במדבר:
בדד ינחנו, בארץ ישראל שיש בה עשר קדושות כמנין בד"ד:
על במתי ארץ, בגימ' היא ארץ ישראל:
ויניקהו, חסר וינקהו כתיב, וינקהו מעונותיו:
חמאת, ח' מאת, מגילה עפה היא בת ח' מאות אמה והיא הרתה התורה:
וחלב צאן, לחל"ב יום נתנו הלוחות, ג' חלב כתובים בענין, כי ג' פעמים עמד משה בהר במנין חל"ב:
ישעתו, יש עתו, שאינם טובים בעת הקץ, בדור חייב יהיה, וזהו ישעתו יש עתו:
תשי, יו"ד זעירא שהקטינו עשר דברות:
מחללך, מחל לך, מחל לך הקב"ה:
לא אמן בם, אין בהם נביאים שאומרים נאם:
ותיקד, ותי קד, אחר ת"י שנה נשרף ונתוקד הבית:
ותאכל ארץ ויבלה, וי"ב לה, עם י"ב שבטים שלה:
ומחדרים אימה, כשאין אתם באים לחדרי בתי כנסיות ובתי מדרשות אז יש לכם אימה:
יונק, זה תלמיד, איש שיבה, זה הרב בעל ישיבה:
ענבי רוש, שור, וימירו כבודם בתבנית שור:
וחש עתידות, יפרע וישלם לאלה שביטלו את ישראל מהתורה ושרפוה. עתדת, עת דת:
אמית, יאמת, דבריו, להחיות המתים:
מחצתי, מחץ ת"י, אחר ת"י שנים ימחצו האויבים ויחריבו בית המקדש:
אני ארפא, ד' אני כתיב כאן כנגד ד' מלכיות, וחמישית רמוזה בפסוק כנגד מלכות גוג ומגוג, ארפא ואין מידי מציל ס"ת אני, לומר שמרוב אהבת הקב"ה לישראל אינו מניחם בגלות, ומשלו ז"ל למלך שהיה לו בן אהוב לכל מקום שהיה הולך היה מוליכו עמו וכו':
חי אנכי לעולם, לעלם כתיב, לעוה"ב שהוא נעלם מבני אדם:
וכפר אדמת"ו. אותיות ד' אמות, כל המהלך ד' אמות בא"י מוחלין לו כל עונותיו:
<b>פרשת</b> <b>וזאת</b> <b>הברכה</b>
<b>וזאת</b> הברכה, אמר וזאת בוא"ו, לומר אע"פ שאמר לו כי מנגד תראה את הארץ ושמה לא תבא, עם כל זה לא הרע לו לומר בסיבתן של ישראל באה לו א"כ יחרה אפו עליהם וח"ו יקללם, לזה אמר וזאת, תראו מה גרמו לו והוא מברכן בסבר פנים יפות, שנאמר טוב עין הוא יבורך אל תקרי יבורך אלא יברך, ומשה נקרא טוב שנאמר ותרא אותו כי טוב הוא. ובמדרש לפי שאמר להם דברים קשים ע"ש. עוד במדרש וזאת הברכה, תוספת על ברכות בלעם שבירך את ישראל, לזה אמר וזאת הברכה, לא כמו ברכתו של בלעם שאמר אותם על דרך משל שנאמר וישא משלו, מרוב צרות עיניו, זו נקראה ברכה לא של בלעם, ומסיים המדרש ואלו הן הג' ברכות שבירך בלעם לישראל. מה טובו אוהליך יעקב, לא הביט עון ביעקב, כוונת המדרש לומר שכל ברכותיו כולם היו במרמה ובעקבה שהתחיל ביעקב ולא בישראל:
<b>איש</b> האלהים, ולא איש ה', אע"פ שנבואתו מאספקלריא המאירה עכ"ז איש הוא, וא"ת הרי נאמר ה' איש מלחמה, זהו לפי שכביכול ירד הוא בעצמו ועשה המלחמה שאי אפשר לשום מלאך לעשותה, לפי שלא הגיע הקץ, ועוד שלא היו ישראל ראוים לגאולה, לזה היה בשם הרחמים לרחם עליהם, אבל במשה שהוא מורכב מחומר וצורה אי אפשר לומר איש הוי"ה אלא איש האלהים. והאלהים סודו א"ץ שהוא חבור שני שמות, שהיה משה שהוא השושבין מחברם, והכונה לומר ששני השמות יסכימו עמו בברכה זו, ולזה התחיל בוזאת, ו' זאת, וא"ו עם זאת:
<b>את</b> בני ישראל, ולא אמר לבני ישראל, לרבות את כל הדורות העתידים, ואמר את בני ישראל ולא אמר את ישראל, ר"ל בשביל ישראל, לפי שקבלו התורה והמצות ראוים הם לברכה. בני ישראל עם ח' אותיות בגימ' תורה, ועם ב' מלות בגימ' תרי"ג שהם המצות:
לפני מותו, במדרש שבא מלאך המות ליקח נשמתו, ולא חש ממנו והוא עסוק בברכתן של ישראל, זהו לפני מותו הממית בני אדם הוא מלאך המות שדחפו מעליו. ופסוק זה מתחיל בוא"ו ומסיים בוא"ו לומר שהביא להם ברכה ממקור הברכות. על דרך הקו שהן ב' ווי"ן, וכן פסוק שלאחריו מתחיל בוא"ו ומסיים בוא"ו, ופסוק אף חובב מתחיל באל"ף ומסיים בך', היינו המקור שהוא שם אהיה. בפסוק זה י"ב מלות כנגד י"ב גבולי אלכסון להוריד להם הברכה מכל גבול"י אלכסו"ן בגימ' ירח. וכבר ידעת פירוש הביאו עבדיה בחשאי, שהוא על דרך אלכסון, ירח י רח, ור"ח היינו יצחק בגימ', וכבר ידעת מויסע ויבא ויט, שויבא הוא יצחק ובא למפרע היינו באלכסון, והבן. וכן אמר במדרש, ומות בהר, בא בא מלאך המות אצל משה וסבור היה שמסור בידו, כיון שראה אותו משה הזכיר עליו שם ועקרו והיה יושב ורואה היאך משה מברך את ישראל שנאמר לפני מותו. ובמדרש וזאת הברכה אשר ברך את בני ישראל, מלמד שכל ישראל ברכם ביחד ואחר כך פירשן כל אחד בפני עצמו וחזר וכללם בפסוק אשריך ישראל וכו'. עוד במדרש א"ר אחא מצינו כל המלמד סניגוריא על ישראל הקב"ה מרוממו, תדע לך שכל ימיו של משה לא נקרא איש אלהים עד שברכן, ד"א האיש הזה אם מבקש להתיר נדרי אשתו יתירנו, אף משה קומה ה', שובה ה'. ד"א אמר ריש לקיש אלמלא מקרא כתוב א"א לאומרו, כשם שגוזר האדם על אשתו ועושה כך הקב"ה משה גוזר והקב"ה עושה:
<b>ויאמר</b> ה' מסיני בא. אמר משה השי"ת מסיני בא, שבא אלי ואמר לי הקב"ה אנכי בא אליך בעב הענן, ובא לתת להם התורה, אע"פ שגלוי לפניו שעתידין לחטוא ולעשות העגל עם כל זה נתן להם התורה בחיבה וממנו למדתי אני ג"כ שאע"פ שבא לי תקלה על ידם אני מברכם. ואמר מסיני בא ולא אמר לסיני בא, לפי שאם היה אומר לסיני היה נראה שיש לו מקום מוכן, והוא מקומו של עולם ואין העולם מקומו. ובזוהר פרשת בלק (קנ"ד) הדברים ארוכים ע"ש:
<b>מימינו</b> אש דת למו, כשהקב"ה נלחם בעכו"ם נלחם עמהם בימין, שנאמר ימינך ה', לפי שהן מעשה ידיו שלא להחריב עולמו, וכדי להגן על ישראל כי אם היתה בשמאל היתה הורגת טובים ורעים, כמו שארז"ל אנדרלמוסיא באה לעולם והורגת טובים ורעים, שנאמר כי תצא אש ומנאה וכו' והתורה נתנה בימין וממנה יצאה אש לעכו"ם שלא קבלוה שנאמר קוצים כסוחים באש יצתו, בשביל אשה של תורה של קבלוה, שנאמר והר סיני עשן כולו מפני אשר ירד עליו ה' באש, אלא ישראל נאמר עליהם אף זרועי תאמצנו, אפילו בשעה שאף בעולם זרועי שהיא שמאל תאמצנו, וכן ישראל, וכן התורה נתנה באש, שנאמר אף חובב עמים, חבבם באף שהיא התורה שהתחיל בעשרת הדברות אנכי בגימ' אף, ולזה היה באש, ישראל שהם דבוקים באש שנאמר ואתם הדבקים בה', שנאמר בו כי ה' אלהיך אש אוכלה יכלו לקבלה, עכו"ם שהן דומים לקוצים לא יכלו לקבלה, זהו דת, כד"א אחת דתו להמית. ד"א אש זו תורה שבכתב, דת זו תורה שבעל פה, ד"ת ר"ת דברי תורה, ועל זה רמזו ז"ל ואמרו התורה נתנה באש שחורה על גבי אש לבנה, וכן רמזו ז"ל באמרם ספר וסייף ירדו כרוכים מן השמים. וכן אמרו במדרש אלמלא דת נתנה עמה אין אדם יכול לעמוד בה, ופירוש דת הוא דברי חכמים, שאמרו ואספת דגנך התנהג בהם מנהג דרך ארץ אי אפשר לעמול בה לפי שנאמר והגית בו יומם ולילה. ובגמרא פרק אין צדין תאנא משמיה דרבי מאיר מפני מה נתנה תורה לישראל מפני שהן עזין כו' ג' עזין הן כו', והכונה לומר שבזכות התורה נבראו בהמות וחיות ועופות מיני דשאים ואילנות, א"ש ד"ת למפרע תדש"א הארץ דשא:
<b>אף</b> חובב עמים, במדרש מפני מה הוא מחבבם באף מפני שעתיד לכלותם באף שנאמר בזעם תצעד ארץ באף תדוש גוים, אבל ישראל אף ע"פ שייסורים באים עליהם קדושים הם שנאמר כל קדושיו בידך ע"כ. ובגמרא פרק לא יחפור אמר הקב"ה רבש"ע אפי' בשעה שאתה מחבב את העמים יהיו כל קדושים בידך, פי' שלא ישלטו בהם האויבים, א"כ יהיה פירוש אף, שחבבם כדי להביא אף על ישראל. עוד אף חובב עמים, אפילו בשעת האף הוא מחבב את ישראל, שנאמר ואף גם זאת בהיותם בארץ אויביהם לא מאסתים, ומה שקרא אותם עמים בלשון רבים לפי שהן חביבין ככל האומות, כמו שאמר כי אתם המעט מכל העמים ה' מעט, כי הם חמשה וששים משפחות והאומות הם ע' אומות, וישראל עולים ה"ס משפחות, והבן:
<b>כל</b> קדושיו בידך. פי' למה אתה מחבבן לפי שקדושיו הם בידך ועושה בהם דין כדי לכפר על ישראל, על דרך מה שאמר הנביא והוא מחולל מפשעינו, זהו והם תכו לרגליך, ופירוש לרגליך בשבילך, כמו ויברך ה' אותך לרגלי. ישא מדברותיך, הם נושאים וסובלים עליהם הדבורים הקשים, כמו דבר האיש אדוני הארץ אתנו קשות. או מדברותיך דבור אחר דבור. עוד כל קדושיו, אימתי הם קדושים כשהם בידך, שנאמר לקדושים אשר בארץ המה, כלומר כשהם קבורים בארץ, שאין הקב"ה מיחד שמו על הצדיקים בחייהם שנאמר הן בקדושיו לא יאמין. ופירש"י ז"ל אף חובב עמים ע"ש. עוד נאמר תורה צוה לנו מקושר עם אף חובב עמים, יאמר אע"פ שחבב הקב"ה העמים, עם כל זה התורה שהיא כלי חמדתו של הקב"ה שהוא משתעשע בה לנו נתנה וצוה לנו משה עליה בכמה מקומות שמע ישראל אל החוקים ואל המשפטים אשר אנכי מלמד אתכם, השמר לך פן תשכח את הדברים וכו', והודעתם לבניך ולבני בניך, שמע ישראל אל החוקים, ולמדתם אותם ושמרתם לעשותם, ורוב ספר ואלה הדברים הוא צווי על התורה. מורשה שהורישה לנו ולבנינו עד עולם ולכל הנקהלים עלינו, וזהו קהלת יעקב. ואמר מורשה ולא ירושה, לומר שנורישה לבנינו ולבני בנינו עד עולם כמו שצוה להם משה שאמר והודעתם לבניך ולבני בניך. ואמר יעקב ולא ישראל כדי לכלול כל הנקהלים והגרים, כי אם היה אומר ישראל הוה נראה על האזרחים שהם בני היחס והשררה, לזה אמר יעקב, לומר אע"פ שבא בעוקבה, לזה אמר תורה צוה, תורה תרי"א בגימ', לומר התרי"א שצוה לנו משה הם לנו ולקהלת שהן אותם שנתגיירו, אבל אנכי ולא יהיה לך אין להם בה חלק כי לא שמעוה כי אם ישראל, אנכי ולא יהיה לך בגימ' קח מלך ישראל שהן בני מלכים. ויש בפסוק זה ז' מלות כמו פסוק בראשית, לומר שלא נברא העולם אלא בשביל התורה שנאמר אם לא בריתי וגו', גם יש בו ז' מלות כנגד ז' מצות בני נח, לומר שהן כלולות בתרי"א, לומר שלא נשאר להם שום מצוה, א"כ במה תהיה חיבתן. ואע"פ שהפרשה כולה היא דברי משה אלו ב' פסוקים הם דברי ישראל, לומר שלא די לנו שנתן לנו כלי חמדה על ידו שהיא התורה אלא שמברכנו גם כן, ויהי וי הוא לנו, שהיה מלך עלינו כשהיינו ראוים, זהו בישורן לשון ראוים, היה מלך עלינו, והיה מאסף ראשי עם לבית מדרשו, ואח"כ יחד שבטי ישראל, שכן היה סדר למודו, שהיה מלמד לאהרן קודם ואח"כ לבניו ואח"כ לנשיאים ואח"כ לכלל ישראל, ואחר כל זה באה לו תקלה על ידינו, ואמר לו לך רד מגדולתך, כשהיינו נאספים יחד היה לו מעלה ושררה ומלכות, והיינו ראוים לתורה ולברכה על ידי הקב"ה, כי היינו ג' אחדים ה' אחד, ושבטי ישראל עם אביהם אחד, ולזה נחלק שבט יוסף לב' כדי שיהיו י"ג שבטים שהם בגימ' אחד, ומשה במ"ק עם המלה אחד, הרי ג' אחדים, זה היה כשקבלנו התורה שנאמר והייתם לי סגולה כמו סגו"ל שהיא שלש נקודות, אבל אחר שנעשה העגל בא הפרוד, עגל, עי"ן גימ"ל למ"ד עם ג' מלות עולה פרוד, הוצרכנו לברכתו של ב"ו, א"כ וי:
<b>עוד</b> תורה נוה לנו משה כמנין תור"ה שמענו מפי משה, וזהו פירוש זכרו תורת משה עבדי, יאמר מצות ששמעתם מפי משה אותם זכרו ואמר זכרו כמו שצוה על יציאת מצרים שנאמר זכרו את היום הזה אשר יצאתם ממצרים. והכונה לומר שהמצות שציונו משה שרובם הם בין אדם לחבירו ולא צוה על דברים ששמעו מפי הגבורה, שהוא ענין ע"ז, אמר הקב"ה יהיה שלום ביניהם ואני מוותר להם כבודי, וכן הנביא אמר חבור עצבים אפרים הנח לו, וכן תמצא בדור המבול שהיה ביניהם ע"ז, שנאמר כי השחית ואין השחתה אלא ע"ז שנאמר פן תשחיתון וגו', ולא נחתם גזר דינה אלא על הגזל, שהקב"ה חס על ממון ישראל יותר משל הקדש, שבקדש נאמר ואיש כי יאכל קדש וחמישתו יוסיף עליו, ובישראל נאמר קדש ישראל לה' כל אוכליו יאשמו רעה תבא אליהם, וכן ארז"ל בשלשה מקומות מצינו שחסה תורה על ממון ישראל עוד זכרו תורת משה הוא לומר שיזכרו ויראו משנה תורה שאמר משה מפי עצמו ואמר בלשון יחיד לומר שיהיו כולם כאחד, כמו שארז"ל על ההוא דאתא לקמיה דהלל ואמר למדני כל התורה על רגל אחת אמר ליה מאן דעלך סנא לחברך לא תעביד שנאמר ואהבת לרעך כמוך, ומצות אלהיות כמו ע"ז ושלא לעבוד זולתו ושהוא משגיח איך הם כלולים בכלל ואהבת לרעך כמוך, אלא כשידע שהוא וחבירו כולם חשובים כאחד וההיזק שנעשה לחבירו כאלו עשאו בעצמו, יאמין שכולם נתנו מרועה אחד, וכולם נאצלו ממקום אחד, כמו הגוף שיש בו רמ"ח איברים והם מחוברים בגוף אחד, וכשיהיה כאב באחד מהם יכאב כל הגוף, כן הוא בנפשות של ישראל, וכבר רמזו ז"ל עד שיכלו הנפשות שבגוף הוא לרמוז לזה שהם כולם נאצלים ממקום אחד, ובזה יאמין אחדותו ב"ה והשגחתו, הואיל והוא האצילם והוא בראם ודאי הוא משגיח עליהם. ובספרי דורש זה הפסוק של ויהי בישורן על הקב"ה ע"ש:
<b>יחי</b> ראובן ואל ימות, לא אומרים יחי אלא למי שמת וזה ראובן שהמית עצמו בשק ובתעניות שהיה מתענה, כמו שארז"ל על וישב ראובן אל הבור מלמד ששב לשקו ולתעניתו, והוא פתח בתשובה תחלה והביא חיים לעולם, לזה יחי ואל ימות. מי שמת בלא תשובה הוא מת, אבל כשמת אחר שעשה תשובה הוא חי וזהו שתרגם יונתן בן עוזיאל ומותא תנינא לא ימות, שלא יבא בגלגול, זהו ואל ימות ולא יהי מתיו שיבא בגלגול פעמים רבות, נמצא שמת כמה מיתות עד שבאו למספר, מתיו בשו"א אין משמעותם מתים אלא אנשים והבן:
<b>וזאת</b> ליהודה, זאת הברכה של ראובן דלא יבא בגלגול תועיל ג"כ ליהודה, שהוא ג"כ בעל תשובה והודה ואמר צדקה ממני, ולזה סמך יהודה לראובן ואמר וזאת בוא"ו. ורש"י ז"ל פירש ויהי מתיו מספר שיהא נמנה עם שאר השבטים, כענין וישכב את בלהה פילגש אביו ויהיו בני יעקב י"ב, שלא יצא מהמנין. ויתכן לומר שלזה רמז ג"כ שאמר וזאת ליהודה, ולזה מוטעם, לומר אף על פי שאמר מה בצע כי נהרג את אחינו, ואביו אמר מטרף בני עלית. עם כל זה הוא נכנס במנין עמהם, ולזה שמע קולו שלא תהא מיתתו קשה כל כך, ואל עמו תביאנו דעל אבריה לשפא (סוטה ז'), ואמר ידיו רב לו כשיהיה מלך, כמלכות בית דוד שלא יצטרך שום סיוע ממלכות אחרת, כי ידיו רב לו, פירוש רב לו שילחם בידיו כל עוד שאתה לו בעזרו ואתה לוחם מלחמותיו, ושמך כשמו, וקדש שמך על הים שירד תחלה, ולזה נתת לו המלכות שנאמר היתה יהודה לקדשו ישראל ממשלותיו, א"כ אפילו ידיו רב לו, כי אין לו צורך להלחם בידו, ועל זה אמר דוד בקום עלי מלחמה בזאת אני בוטח בזאת שאמר משה וזאת ליהודה שהתפלל עליו ואמר שמע ה' קול יהודה ועזר מצריו תהיה, בזה אני בוטח:
<b>ומה</b> שלא בירך לשמעון, אמרו. המפרשים משום מעשה דזמרי לא רצה לברכו, ועיין ברמב"ן. עוד לא ברך שמעון לפי שאמרה אמו כי שמע ה' כי שנואה אנכי והזכירה עליו השנאה, אז"ל כי שנואה אנכי שעתיד לצאת ממני שונא שהוא זמרי, וכבר כתבנו שמביאה ראשונה של יעקב עם לאה בחשבו שהיא רחל יצא ראובן, ולזה וישכב את בלהה פילגש וגו', הביאה שניה היתה על כרחו, שמאחר שנתנה לו נתחייב בשארה כסותה ועונתה, ועדין אהבתו אינה קשורה בה, ולזה אמרה בלוי הפעם ילוה אישי אלי, לזה לא ברכן משה. וממה שאמר המדרש יש ללמוד תשובה אחרת למה לא בירך שמעון, ז"ל וללוי אמר למה נאמר לפי ששמעון ולוי שתו בכוס אחד ע"ש, א"כ אינו ראוי לברכה:
<b>תמיך</b> ואוריך לאיש חסידך, אולי לזה הקדים התמים כי אין דרך בכל התורה לאמר תומים ואורים אלא אורים ותומים, וכאן הקדים התומים לומר שתם חובו. עוד תמיך ואוריך, אמר ללוי אמת שאתה איש תם וחסיד אבל לא כמו אהרן, א"כ התמימות וההארה תניחנה לאיש חסידך, אשר נסיתו שעמד בכמה נסיונות, ובפרט כשעמד קרח וערער על הכהונה ושתק ולא דבר, ובעגל שהוא היתה כוונתו לטובה כמו שכתבנו במקומו, עכ"ז היו מונין אותו ואומרים אשר עשה אהרן, ועכ"ז תריבהו על מי מריבה, א"כ כדאי הוא שיעמוד זכותו לכל שבטו, וזהו וללוי אמ"ר, אשלא רברבא מינך, נפק. האומר לאביו ולאמו לא ראיתיו, בענין העגל שאמר להם משה והרגו איש את אחיו, כי שמרו אמרתך שאמר להם משה כה אמר ה' הרגו וגו', ועוד כי שמרו אמרתך הוא דבור לא. יהיה לך, ובריתך ינצורו שלא קיימו ברית מילה אלא שבט לוי, וזה גרם להם שיהיו חתומים באות ברית קודש:
<b>יורו</b> משפטיך, כדמתרגם כשרין אילין, לפי שכשהמלמד הוא ירא שמים, כמו שמוציא דבריו ביראת שמים כן נכנסים בלב השומע, כמו שיוצא מהלב כן נכנסין בלב, ואם אין בו יראת שמים דבורו הוא מן השפה ולחוץ, כן השומע עושין בו רושם מן השפה ולחוץ, א"כ כשרין אלין. ועוד שאין מרחמין בדין ואין נושאין פנים שהרי הרגו אחיו וקרובו, א"כ להם נאה המשפט והדין:
<b>ישימו</b> קטרה באפך, כשעלה אפך ואמר משה לאהרן קח את המחתה ושים קטורת והולך מהרה כי יצא וגו'. וכליל על מזבחך, שהיא העולה, ולא הרהרו אחר המקום לומר מה חטאה בהמה זו שתשרף כולה, ולא השיאם לבם לומר נניח אבר אחד מאבריה כדי שנאכל ממנה כמו שאר הקרבנות, אלא מוליכין הכל מיד למזבח:
<b>ברך</b> ה' חילו, כחו, כשאחז מלאך המות והעמידו מלהכות בעל כרחו שנאמר ויעמוד בין המתים ובין החיים ותעצר המגפה, ופועל ידיו תרצה, שתתרצה על עמך בקרבנותיו, מחץ מתנים קמיו ומשנאיו, הם קרח ועדתו. וכתב רש"י ז"ל ד"א שעתידין חשמונאי ובניו להלחם עם היונים והתפלל עליהן, לפי שהיו מעטים י"ב בני חשמונאי ואלעזר כנגד כמה רבבות, לכך אמר ברך ה' חילו ע"כ. עוד ברך ה חילו, לפי שהלוים אינם מרובים שאינן כי אם כ"ב אלף. עוד ברך ה' חילו, לפי שהן נושאין הארון התפלל עליהם שלא יפגעו בהם וקרוב לזה פירש הרמב"ן ז"ל. עוד ברך ה' חילו, יתכוון למה שאמרו רז"ל בקטורת שהיא מברכת ומעשרת, והוא דבק לישימו קטורה באפך, כי ממנה יתברך חילו, כמו ששנו חדשים לקטורת. ובספרי ברך ה' חילו בנכסים עשירים, מכאן אמרו רוב כהנים עשירים:
<b>לבנימן</b> אמר ידיד ה' וגו', פירש"י ז"ל לפי שברכת לוי בעבודת בהמ"ק וברכת בנימין בבנין בהמ"ק בחלקו סמכו לזה ע"ש, הרי נראה שכל הכוונה של ביאת הארץ הוא לבנות בית המקדש, ולזה אחר שאמר יבא ידיד בן ידיד חזר ואמר יבאו ישראל וכו' ויבנו בית המקדש בחלקו של ידיד:
<b>ישכון</b> לבטח, אמר בזוהר דלא דחיל מעינא בישא ולא מפגעין בישין, מ"ט חופף עליו וכו' דלא תשלוט ביה עינא בישא, ובין כתפיו שכן דלא פגעין ביה פגעין בישין. ומה שאמר ובין כתפיו שכן לפי שלא נבנה בית המקדש כולו בחלקו של בנימין, כי היה המזבח בחלקו של יהודה אלא שהיתה רצועה נכנסת בחלק בנימין. וכתב בחיי ז"ל מה שאמר ובין כתפיו שכן ולא אמר על ראשו, לפי שבית המקדש אינו בגובה ההר ממש ע"ש. ועל דרך זה יש כאן רמז לג מקדשים ישכון לבטח זה מקדש ראשון, ולכך הוזכר בו לשון שכינה, חופף עליו כל היום זה מקדש שני, ולכך אמר חופף ולא אמר ישכון, שלא שרתה בו שכינה תדיר, ובין כתפיו שכן זה מקדש שלישי. עוד אמר ישכון לבטח, לפי שהוא אחד משבעה שלא שלטה בהם רימה, ויש אומרים אף דוד שנאמר אף בשרי ישכון לבטח. וכתב רבינו בחיי ז"ל שמעתי סמך על זה ע"ש. ובפרק בני העיר תניא מה היה בחלקו של יהודה הר הבית והלשכות והעזרות, ומה היה בחלקו של בנימין אולם והיכל ובית קדשי הקדשים, ורצועה היתה יוצאה מחלקו של יהודה ונכנסת בחלקו של בנימין ובה מזבח בנוי, ובנימין הצדיק היה מצטער עליה בכל יום שנאמר חופף עליו כל היום. א"כ יאמר הוא מצטער על אותה רצועה שעליה בנוי המזבח. ובין כתפיו הוא ההיכל והאולם, שכן, הוא בית קדשי הקדשים. ידיד היינו יד יד, ופירוש יד מקום כמו ויד תהיה לך ויצאת שמה, א"כ יד יד ב' מקומות שהן מקדש ראשון ומקדש שלישי שיבנה ב"ב, ובראשון אמר ישכון עתיד, ובשלישי שכן עבר לומר שמה שעבר עתיד, וכאלו בא, ולכן שכן כתיב שכן (בציר"י) קרי. עוד ידיד לפי שנמכר יוסף ויצא לחוץ, והיה מקומו במדות שהוא היסוד פנוי, וישב בנימין במקומו, כדאיתא בזוהר פ' וישב דלא שמש ערסיה, שמקומו הוא למטה בכ"י, והוא לא שמש מקומו ששמש מקום אחיו, כדי שלא יבא בה ערל וטמא, וקרא לעשרה בניו על שם העשר מדות כמו שכתבנו שם, לפי שהיה יוסף עבד ולא היה כדאי לשמש מקומו, וכשמלך נאמר ויוסף הוא השליט על הארץ, על הארץ ודאי ובא וישב למטה במקומו, נמצאת שכינה עומדת בין ב' צדיקים, וסימנך וצדיקים יירשו ארץ, אם כן יד יד ב' מקומות שמש מרוב האהבה והדבקות, ועל זה אמר דודי ירד לגנו לערוגת הבשם, ואמר מי זאת עולה מן המדבר מתרפקת על דודה, על דודה ודאי. ואומר אני לדודי ודודי לי לזה נקרא ידיד והבן:
<b>וליוסף</b> אמר. מבורכת ה' ארצו,, שמארצו משתלחת הברכה לכל הארצות בין בטל השמים בין בתהום, כמו שארז"ל על פסוק תהום אל תהום קורא אין לך כל טיפה וטיפה שיורדת מלמעלה שאין עולה התהום לקראתה מלמטה, וזהו שרמזו ז"ל בתפלת הגשם ואמרו שיצא חתן לקראת כלה, וזהו רובצת לשון כיבוד ורבוץ, ותבואת שמש וגרש ירחים הכל בא מארצו, שהוא השליט על הארץ והוא המשביר לכל עם הארץ, והוא מכלכל כל כל, הוא נקרא כל והיא נקראת כל, וזה מבואר. ממגד הם מיני מגדים שהם הפירות והפירות גידולם בקיץ, ומי מגדלם הטל ולחות הארץ, לזה אמר ממגד שמים מטל ומתהום רובצת תחת, רובצת מלשון רבוץ שמלחלחת הארץ, א"כ טל מלמעלה ולחלוח מלמטה בזה הוא גידול הפירות והאילנות, והטל אינו יורד אלא בלילה לגדלו וביום השמש מבשלו, ויש פירות שהן גדלים ע"י הלבנה כמו האבטיחים והקשואים ומלפפונות ודילועים, היינו גרש ירחים שע"י הירח הוא מתגרש ועולה, ויש פירות גדלים בהרים ויש בגבעות ויש בבקעות, וכל אחד יש לו גידול בפני עצמו, כי ההר אין בו כל כך לחלוח כמו ארץ מצולה, כי לזה מקדימין בא"י שאלת טל ומטר מז' בחשוון, לפי שהיא ארץ הרים, לזה בברכה שבירכו אמר ומראש הררי קדם וממגד גבעות וממגד ארץ, ובהרים לא אמר וממגד, לפי שפירות ההרים אין להם מתיקות כל כך. תבואתה לראש יוסף, יבאו כל אלה הברכות בשביל יוסף שהוא ראש, שלא עלה במחשבתו של יעקב בראש הכל אלא על יוסף. ומה שלא נזכר בברכתו של יוסף לא גפן ולא יין, בשביל שהוא נזיר מיום שנפרש מאביו, כמו שארז"ל וישתו וישכרו מלמד שלא שתה יין עד אותו יום. וכתב בחיי ז"ל וממגד תבואות שמש, ידוע כי השמש מניע יסוד האש ע"ש:
<b>ובמדרש</b> למה נתברך יוסף בברכת הארץ יותר מכל שאר השבטים, אלא אדה"ר ששמע לקול אשתו נתקללה האדמה בעבורו, יוסף שלא שמע לקול אשת אדוניו נתברכה בעבורו, הה"ד מבורכת ה' ארצו ע"כ. תבאתה לראש יוסף, בכל מקום הוא בראש למצרים הוא יצא בראש, לעתיד לבא יבוא בראש, א"כ תבאתה תבא אתה, שעתיד אתה לבא:
<b>בכור</b> שורו הדר לו. לומר כשבא בראש שהוא בכור, בא בדמות שור, שהיה זן ומפרנס שנאמר ורוב תבואות בכח שור, שור הדר שהיה מלך והיה לו הדור, שהעיקר היה פרעה כמו שאמר רק הכסא אגדל וגו', ולא עשה מלחמות אלא שהגין על אחיו לסבול עול הגלות, כי לזה נקבר במצרים. אלא לעתיד וקרני ראם קרניו, שעתיד משיח בן יוסף לעשות מלחמות רבות, כאומרו בהם עמים ינגח יחדו אפסי ארץ, וכן ינגח יחדו אפסי ארץ בגימ' במלחמות גוג עה"מ, וכן יהושע נלחם עם שלשים ואחד מלכים, זהו שאמר והם רבבות אפרים, זה יהושע שבא מאפרים, והם אלפי מנשה, שעתידין אלופי עשו להרגו למשיח ב"י, זהו מנשה שנאמר כי נשני אלהים, וכבר כתבנו פרשת ויחי הטעם שעתיד ליהרג לפי שזן המצריים ומלן, שמל ערלת בשר ולא ערלת הלב, ובמדתו אין שם ערלה. ותמצא בברכתו של יוסף ד"ן מלות לומר שהכל בדין:
<b>ולזבולן</b> אמר שמח זבולן בצאתך. דרך הולכי מדברות כשהם יוצאים הם דאבים ודואגים, כי אינם יודעים אם יחזרו בשלום, כ"ש הולכי ימים כי הם בכל יום בסכנה, אבל כששבים הם בשמחה, אבל זבולון אינו כן אלא שמח זבולן בצאתך למה שיששכר באוהליך, שהוא בבתי מדרשות ואתה מביא לו לחם, א"כ באוהליך ממש הוא יושב, אתה יושב בצלו, שנאמר בצל החכמה בצל הכסף, א"כ ב' אהלים יש לך בעוה"ז ובעוה"ב וזכית לב' שלחנות, כמ"ש הזוהר דלא אית מאן דזכי לשתי שלחנות אלא מאן דזן למארי תורה שנאמר עץ חיים היא למחזיקים בה בעלמא דין, ותומכיה מאושר בעלמא דאתי, א"כ שמח בצאתך יותר מבואך לפי שאתה הולך וטורח להאכיל ליששכר א"כ אתה שליח של מצוה:
ובחיי ז"ל כתב אפשר לומר שמח זבולן בצאתך מן העוה"ז ובירך אותו בשמחת העוה"ז והעוה"ב ע"כ. ומה שקיצר בברכתו של יששכר כתב בחיי ז"ל שבירך אותו במלה זו שהיא כוללת ע"ש. ונראה שמה שקיצר בברכתו של יששכר הוא לפי שמי שלומד ועוסק בתורה לשמה אין שום ערך ואין קץ לשכרו, כמו שארז"ל כל הנביאים כולם לא נתנבאו אלא לעושה פרקמטיא לתלמיד חכם אבל ת"ח עצמו עין לא ראתה, א"כ אי אפשר לתת שום שכר לעוסק בתורה, כי אם יתן לו שום שכר ח"ו כאלו מקצר במעלת התורה שאין קץ לשכרה, כי אפי' שיהיה לו כל עושר וכל כבוד שבעולם אינו כלום בערך מה שצפון לו שנאמר מה רב טובך אשר צפנת, ותוכל ללמוד זה ממה שאמרה המשנה אלו דברים שאדם אוכל פירותיהם בעוה"ז והם מצות קלות ואמר שיש להם פירות לא שכר, והמצוה נמשלה לנר והתורה לאור, משם תלמוד שאין לשכרה לא ערך ולא דמיון ולא פירות ולא פירי פירות, שא"א לתת שום שכר גופני לעוסק בתורה, ולזה רוב בעלי תורה הם עניים, כי אם יתן להם שום שכר גופני יראה שהוא שכרו או פירות או פירי פירות, וח"ו יראה מזה גרעון במעלת התורה, ואם תמצא שיש ת"ח עשירים ומכובדים אינו בזכות התורה אלא שנולד במזל עושר כמו מעשה דרבי אלעזר בן פדת ע"ש, אם המצוה שנמשלה לנר אמרו ז"ל שכר מצות בהאי עלמא, ליכא, תורה שנמשלה לאור לכ"ש אפי' פירי פירות בהאי עלמא ליכא, א"כ יש שכר אבל הוא באוהליך שאינו נראה לחוץ אלא לבעליו שהוא בעל האהל:
<b>עמים</b> הר יקראו, במדרש וכתבו רש"י ז"ל, ע"י פרקמטיא של זבולון תגרי האומות באין אל ארצם ומתגיירין שנאמר שם יזבחו זבחי צדק ע"כ. כל זה להראות לזבולון וליששכר כמה הוא מעלתן, וכמה הוא השכר המזומן להם, אם אלו שהן מן האומות לפי שראו ישראל עובדים לאל אחד נתגיירו, שלא נתגיירו כל כך לשמה שגיורם היה ע"י סבה, א' כי שפע ימים שנותן להם עושר ברבוי שיעשו סחורה בשני ימים, ימה של זבולן צידון, וימה של ירושלים יפה. ולא די זה אלא ושפוני טמוני חול, שמגלה להם מטמוניות כתרגומו, אם לאלו כך לישראל על אחת כמה וכמה, ואם לישראל כך ליששכר על אכ"ו שיושב כל היום ובטל ממלאכה ועוסק בתורה שאין קץ לשכרו:
<b>ולגד</b> אמר ברוך מרחיב גד. לפי שבני גד ובני ראובן בחרו להם ארץ סיחון ועוג, לפי שאותם עיירות היו הכנענים עובדים בהם ע"ז והיו קרויין על שם ע"ז, וכונתם היתה לעקור ע"ז משם כמו שכתבנו פ' מטות ע"ש, וגם חמדו אותם המקומות, לפי שראו ששם קבורת משה, וכן תרגם ירושלמי עטרות ודיבון וכו' ונבו תרגם ובית קבורתא דמשה, לפי שלא יהיו שם עובדי ע"ז, לזה בחרו לשבת שם, לזה בירכם שיתרחב גבולו. מרחיב שזכותם רחב שעתיד להביאם עמו, שנאמר ויתא ראשי עם, הם בני ראובן ובני גד שהם יוצאים למלחמה בראש, זהו כלביא שכן בלא פחד, וכן אמר בסוטה פ"ק א"ר יהודה היכן מת משה. ויתא ראשי עם, פירשנוהו. צדקת ה' עשה, מה צדקה עשה שלמדם התורה שהיא מזון הנשמה צדק הנשמה לצדקה לפני הקב"ה, ורש"י ז"ל פירש וירא ראשית לו, ראה גד ליטול חלק בארץ שהיא ראשית הכבוש:
<b>ולדן</b> אמר דן גור אריה. יעקב בירך יהודה בגור אריה יהודה, משה אמר ידיו רב לו, הואיל ושמו כשמו של הקב"ה אין צריך שילחם ולא ישכור אנשים שיבואו לעזרו, כי אפילו ידיו שילחם בהם הרבה לו, אלא ועזר מצריו תהיה והוא לא ילחם, כמו שעשה חזקיה מלך יהודה שהוא היה ישן במטתו ויהי בבוקר והנה כולם פגרים מתים, ודוד ג"כ היה לו להיות כן אלא שהוא נתאוה ושאל שהוא ילחם, שנאמר ארדוף אויבי ואשיגם, לזה לא ברכו משה בגור אריה וברך לדן שהיה ראש הדגל והיה באחרונה מאסף לכל המחנות והיה צריך גבורה, לזה ברכו משה ברכה זו. עוד ברכו ברכה זו כדי לסלק את ישראל שלא יעלו לעבוד ע"ז בנחלתו, לפי שהעמיד ירבעם שני עגלים אחד נתן בדן וגו', לזה ברכו יעקב יהי דן נחש עלי דרך, כמו שכתבנו פרשת ויחי ע"ש:
<b>ולנפתלי</b> אמר נפתלי שבע רצון. לפי שיעקב אביו היה מרוצה ממנו שנאמר הנותן אמרי שפר, לזה אמר לו משה הואיל ואביך מרוצה ממך הכל מרוצים ממך, לזה שבע רצון הקב"ה. שהשלשה שותפין הם מרוצין ממך, אב ואם והקב"ה, אם כן הוא מלא ברכת ה', הברכות מהרצון לאבא ואימא לבריכה, אם כן ים שהיא החכמה ודרום שהיא הבינה ירשה. ועל זה רמזו פרק שלשה שאכלו א"ר יוחנן כל המברך על כוס מלא נותנין לו נחלה בלא מצרים שנאמר ומלא ברכת ה' ים ודרום ירשה ור' יוסי בר חנינא אמר אף זוכה ונוחל ב' עולמות העוה"ז והעוה"ב. רבי יוחנן דרש שאמר ים ודרום, ים היא החכמה ודרום הוא הבינה ושם הוא נחלה בלא מצרים, ורבי יוסי בר חנינא דרש מלת ירשה שהיה לו לומר רש ואמר ירשה, ירש ה' רש, שהן ב עולמות שנבראו ביה שנאמר כי ביה ה' צור עולמים, עה"ז נברא בה', שנאמר אלה תולדות שמים והארץ בהבראם בה' בראם, ועוה"ב נברא בי', א"כ י' רש ה' רש. ובחיי ז"ל כתב ע"ד הקבלה כי נפתלי ואשר חונין עם דן בצפון ודגל נשר נרמז במלות נפתלי שבע רצון ע"כ, ולפי שנשיא של נפתלי אחירע בן עינן לזה בירכו משה לומר שאין בו שום רע, בן עינן אין בו עין הרע, אלא הוא שבע רצון ומלא ברכת ה', ומה שאמר נחלה בלא מצרים, לפי שלא אמר רוחות מכוונות, כי ים הוא מערב כנגדו מזרח, ודרום כנגדו צפון, למה אמר ים שהים אין לו גבול ורוח הדרום פתוחה, כמו שארז"ל רוח דרום פתוח שכל מי שיבא ויאמר שהוא אלוה אומר לו שיגדור אותו רוח, א"כ אלו ב' רוחות הם פתוחים שאין להם מצר, והוא היה שרוי בצפון עם דגל דן, ואמר ים ודרום לרמוז למה שאמרנו:
<b>לאשר</b> אמר ברוך מבנים אשר, כיון לומר שעל ידי סרח בת אשר נתגלה ליעקב שיוסף חי, כדאיתא בפרקי רבי אליעזר, ועל ידה נתברכו הבנים מיעקב אביהם, ובירכם גם כן משה, א"כ סיבת הברכה היא אשר יצאת ממנו סרח והיא השלימה מנין של ישראל, עד שהיו ששים רבוא וחלה שכינה, שאין שכינה שורה פחות מס' רבוא שנאמר אנכי שלומי אמוני ישראל בי נשלמו מנין של ישראל, וזהו יהי רצוי אחיו:
<b>עוד</b> ברוך מבנים אשר, ארז"ל שהיו בניו של אשר הנקבות יותר מן הזכרים ועודפות על הזכרים, ולזה נקראת שרח כמו וסרח העודף, כי השי"ן היא בסיבולת במקום ס', א"ר לוי שהיו בנותיו נאות ונשואות לכהנים שנמשחו בשמן זית, ר' סימון אמר שהיו נשואות למלכים שנמשחו בשמן זית, וזהו וטובל בשמן רגלו, ועל זה אמר לאה באשרי כי אשרוני בנות, א"כ בבנות שהיו נאות שנתחתן לכהנים ולמלכים הוא ברוך יותר מבנים. ועל זה בירכו יעקב מאשר שמנה לחמו, כי האשה נקראת לחם, כי אם הלחם אשר הוא אוכל. יתן מעדני מלך, שהיו המלכים נושאים מבנותיו. ובספרי אמר אין לך בכל השבטים שנתברך בבנים כאשר ע"כ, וכשתראה מנין השבטים בפרשת במדבר ובפ' פינחס לא תמצא מנין פחות מאשר:
<b>והרמב"ן</b> ז"ל כתב אם המ"ם היא ליתרון כמ"ם תבורך מנשים, וכמו הנחמדים מזהב ומפז רב יהיה תימה איך ימעט משה שאר השבטים לאחר שיברך אשר מכל בני יעקב, ועוד שלא נתקיימה ברכתו כי לא היה כן. וברש"י ראיתי בספרי אין לך בכל השבטים שנתברך בבנים כאשר ואיני יודע כיצד, וברמב"ן ז"ל יתכוונו לפרש שיהיה מבורך מבנים רבים, וקיום ברכה זו לא נמצא, ואולי הוא ממה שכתוב בדברי הימים כל אלה בני אשר ראשי ברורים גבורי חיל ראשי הנשיאים בצבא המלחמה מספרם אנשים ששה ועשרים אלף ולא נאמר כן בשאר השבטים כשבח הזה ע"כ. ובזוהר פרשת ויחי דף רמ"ו ע"ש, א"כ על דרך זה יהיה ברוך מבנים אשר י"ב שבטים מתברכין על ידי אשר, כמ"ש אשר רשים לעילא ורשים לתתא כו' וי"ב שבטין כו' לעילא שכינתא עילאה כו' ואתקין אותו לעלמא דאתי, ולתתא שאומרים אשריך בעוה"ז אשר ראש, היינו רשים לעילא ראש, ורשים לתתא אשר, א"כ עיקר הברכה שיבורכו הבנים היא אשריך בעוה"ז, ויזכה לעוה"ב, זהו ואשריך לעוה"ב, ועל זה אמרה לאה ב' אשרות, באשרי כי אשרוני, שמאשריך בלשון אשר, וע"כ קראה שמו אשר, רצוי אחיו, לזה שם אותו משה בסוף הכל והבן:
<b>ברזל</b> ונחושת פירש"י ז"ל עכשיו הוא מדבר כנגד כל ישראל ע"ש. ולפי זה ברזל ונחושת מנעליך הוא חוזר לאשר, לפי שהיתה נחלתו על הספר והבטיחו משה שלא יפחד כאילו הוא נעול בנחושת וברזל, ולפי שהוא בסוף תחומה של א"י לזה בירכו בסוף, והן אשר במלוי כזה אל"ף שי"ן רי"ש בגימ' אתתקף, כלומר תקיף. וכימיך דבאך, פירש"י ז"ל כימים שהן טובים לך כו' ע"ש:
<b>אין</b> כאל ישורן יאמר שאין אומה מכל האומות שיהיה לה כח ויכולת כישורן, ופי' כאל יכולת. כמו יש לאל ידי. רוכב שמים בעזרך, שאלמלא ישראל היה העולם תהו ובהו לא שמים ולא שחקים, א"כ על ידך כביכול הוא רוכב שמים, וכן בגאותו שחקים, הוא השמים שהזכיר, והכל בעזרך, כביכול שהוא נעזר בך, וכה"א צור ילדך תשי, שח"ו מתישין כח של מעלה כשאין עושין רצונו של מקום שמנהגו להשפיע ולתת, ורשאין עושין רצונו של מקום אין השפע יורד ונראה כאילו ח"ו תש כח, א"כ כשעושין רצונו משפיע ומוריד להם ברכה עד בלי די, אז נראה כחו, מי סבב זה ישראל שעשו רצונו, א"כ בעזרך ממש:
<b>ורבינו</b> סעדיה פירש, השי"ת שהוא רוכב שמים הוא בעזרך, ועוד ובגאותו שחקים, כשרצה לעלות לישראל ולגאותם בא לשחקים ששם טוחנין מן לצדיקים כדאיתא במסכת חגיגה פרק אין דורשין א"ר יהודה אמר רב ע"ש, אם כן רוכב שמים בעזרך הוא וילון. וכן במדרש פרשת עקב הן לה' אלהיך השמים וגו' אמר שם ר"י בן יהודה אומר ז' רקיעין הן שמים רקיע שחקים וכו', הרי וילון קראו שמים, א"כ רוכב שמים שהוא וילון בעזרך שכביכול בעזרך הוא משמש, שוילון אינו משמש כלום אלא בעזרך, כדי לעלותך ולתת לך מאכל המלאכים, שכן מן בגימ' מלאך, עלה לשחקים לשחוק לך מן. ועל דרך האמת תדע למה אינו משמש כלום, דלית ליה מגרמיה כלום, וקודם היה דר במעון ששם הוא קלוסו כמו שאמרו ששם מלאכי השרת אומרים שירה, וכן אמר המתרגם מדור אלהא דמלקדמין. ויגרש מפניך אויב ויאמר השמד, כדי שלא ישפיע לכנענים, א"כ אין כאל ישורון אין אומה שיש לה כל כך מעלה ושררה כמו ישראל, א"כ וישכון ישראל בטח בדד אחר שהשמיד הכנענים עין יעקב שזכה לנחלה בלי מצרים:
<b>ובמדרש</b> אין כאל ישורון, ומי כאל ישורון, הנאים והמשובחים שבכם את מוצא כו' ע"ש. עוד במדרש רוכב שמים בעזרך כשעושין רצונו של מקום, ובגאותו שחקים כשאין עושין רצונו מסלק שכינתו לשחקים, להנהיג העולם במדת הרחמים, למקום שטוחנין המן, לזה היה המן יורד להם במדבר אפילו יום שעשו העגל שנאמר ומנך לא מנעת מפיהם, וזהו ומתחת זרועות עולם, אפילו שמסלק שכינתו למעלה הוא למטה. ורז"ל פירשו ומתחת זרועות עולם שהן מלכי העולם כולם תחת ממשלתו הם ושריהם, לזה ויגרש מפניך אויב, כמו סיחון ועוג שאמר למשה לא תירא אותו כי בידך נתתי אותו, לו ולשרו:
<b>ויעל</b> משה, עלה לעלוי גדול, כמ"ש בזוהר על פסוק מי יודע רוח בני האדם העולה היא למעלה, לאתר עילאה לאתר יקר לאתר קדישא מנהירו עילאה מנהירו דמלכא קדישא, עלה תמימה ודאי הוא מעולה, ויעל וי על, שאמרו ישראל וי שעלה משה, כמו שאמר במדרש אל תקרי מערבות אלא מערבות, משל לאחד שהלוה את חבירו על ידי ערב, עיין שם. א"כ מערבות מואב, מערבותו של אב, אבי שבשמים. מצאתי כתוב ויעל משה מערבות מואב בגימ' מ"ט, שהשיג בחייו מ"ט שערים, ושער החמשים לא השיג בחייו וזהו ערבות שהיה רעב ומשתוקק ומתאוה לשער החמשים והשיגו לאחר מיתה, וזהו אל הר נבו הר נ' בו שהוא שער החמשים, ומשם עלה למקום אצילות נשמתו שהוא מאין, שכן משה מ"ם שי"ן ה"א הנעלם מאי"ן. ראם הפסגה בגימ' לכתר עם האותיות:
<b>ואת</b> כל נפתלי, הזכיר קודם נפתלי לפי שנתן לו נחלה בלא מצרים שאמר לו ים ודרום ירשה, וברכו שיהיה לו חלק בעוה"ז ובעוה"ב, ירשה רש י"ה, לזה הראהו את ארצו. ולזה לא אמר ואת ארץ נפתלי, לפי שאין לו מצר, ועוד שנתן לו נחלת ב' עולמות:
<b>ואת</b> ארץ אפרים ומנשה. לפי שאמר ליוסף מבורכת ה' ארצו היא נחלת אפרים ומנשה. ואת כל יהודה לפי שנבנה בית המקדש בחלקו. ולזה לא הוצרך להזכיר נחלת בנימין לפי שבנחלת שניהם נבנה כמ"ש ובין כתפיו שכן, וחלק של שאר שבטים לא נזכרו לפי שאין הכונה בראיית הארץ אלא מקומות המקודשים שבה, ולזה התחיל בנפתלי לפי שבתחומו היה משכן שילה, והוא היה קודם בית המקדש, ולזה לא נאמר בו ארץ שלא נתקדש לעולם אבל נחלת שאר השבטים אין בהם בנין של קדושה, ומה תועלת לראות ארצות. ואפשר שהן כלולים באומרו ויראהו את כל הארץ את הגלעד עד דן:
<b>ובמדרש</b> ויראהו ה' את כל הארץ. אר"ע מגיד שהראהו את כל חדרי א"י כשולחן ערוך. ר' אלעזר אמר נתן כח בעיניו שהיה רואה מסוף העולם ועד סופו. הוקשה להם שזאת הראיה אינה מסודרת שדרך לראות קודם מה שקרוב לו ואח"כ הרחוק ואח"כ היותר רחוק, אבל כאן אמר ואת כל נפתלי ואח"כ ארץ יהודה שהיא יותר קרובה, ובראיית הרחוק נראה הקרוב, כי נפתלי על מרומי שדה, לזה אמר מגיד שהראהו הרחוק כקרוב, לזה אמר ואת נפתלי ואח"כ ארץ יהודה, לומר שהראהו ארץ נפתלי שהיא רחוקה כמו ארץ יהודה שהיא קרובה, ואת שאינו גלוי כגלוי, שארץ נפתלי על מרומי שדה היא יותר בגלוי מארץ אפרים ומנשה, ורבי עקיבא בא לתרץ קושיא אחרת, הראיה זו היא בסירוגין שדרך הראיה לראות מה שלפניו ואח"כ מה שלאחוריו, ואח"כ מה שלאחורי אחוריו, אבל כאן הוא בצפון ומראהו בדרום הוא בדרום ומראהו בצפון, אף כאן מראהו עד גלעד דן שהוא בצפון ואח"כ ארץ נפתלי שהוא במזרח, לזה אמר ר"ע שאין קושי בראיה זו אע"פ שהיא בלתי מסודרת כי הכל היה לפניו כשולחן ערוך לומר שהכל נראה בפעם אחת, ור"א בא לתרץ קושיא אחרת, שמאחר שהראהו את כל הארץ כולה מה צורך לחזור ולפרש ארץ נפתלי וארץ יהודה וארץ אפרים ומנשה, הא הראהו הכל בדרך כלל, לזה אמר שמה שהראהו ה' את כל הארץ לומר שנתן הקב"ה כח בעיניו לראות מסוף העולם ועד סופו וראה הכל בראיה אחת לא בזה אחר זה, ומר אמר חדא ומר אמר חדא ולא פליגי. עוד במדרש ויעל משה מערבות מואב הראהו כל המלכים העתידין לצאת מרות המואבי דוד וכל זרעו. ואפשר לומר שמה שאמר עד דן שהוא על צדקיהו המלך שנעשה בו דין שעוורו עיניו, או עד מלך משיחנו שעתיד לעשות דין בעולם שנאמר ושפט בצדק דלים. עוד עד דן זה שמשון שבא משבטו של דן, ונעשה בו דין, ועשה דין בפלשתים. ואת כל נפתלי מלמד שהראהו דבורה וברק בן אבינועם, נאמר כאן ואת כל נפתלי ונאמר להלן ותשלח ותקרא לברק בן אבינועם מקדש נפתלי. ואת ארץ אפרים הראהו יהושע שבא משבט אפרים. עושה מלחמה עם שלשים ואחד מלכים והורגם. והראהו כל זה כדי לפייסו לומר שהוא היה מלך הראשון וכלם נגררים אחריו והכל לו יחשב, כמו שכל הנביאים נאצלו מנבואתו, כן כל המלכים אתה סיבת מלכותם בנתינת התורה, שנאמר בי
<h1>כלי חמדה בראשית</h1>
ר' מאיר דן פלוצקי
<b>הקדמת</b> <b>המאמר</b>
<b>חביבין</b> <b>ישראל</b> <b>שניתן</b> <b>להם</b> <b>כלי</b> <b>חמדה</b> <b>חיבה</b> <b>יתירה</b>
<b>נודעת</b> <b>להם</b> <b>שניתן</b> <b>להם</b> <b>כלי</b> <b>חמדה</b> <b>שבו</b> <b>נברא</b> <b>העולם</b> [אבות פרק ב' משנה י"ד.]
<b>בספר</b> חוט המשולש להגאון מוהר"א לעמיל ז"ל מאייזינשדאטט פרשת בראשית פירש כפילות לשון המשנה חיבה יתירה "נודעת להם" שניתן להם כלי חמדה שבו נברא העולם שלכאורה אינו מובן, ופי' דהכוונה שהחיבה יתירה הוא שנודעת לישראל במ"ת שזה הכלי חמדה שניתן להם הוא כלי שבו נברא העולם ובזה תלוי כל בריאת שמים וארץ ובזה היתה הבחירה שבחר בנו הקב"ה מכל האוה"ע דאע"ג דחזר על כל אומה ולשון לקבל את תוה"ק אמנם להם לא גילה רז זה שהתוה"ק הוא הכלי שנברא בו שמים וארץ וכל קיומם ע"י התוה"ק אמנם לישראל גילה רז זה וזה ענין כפיית ההר במ"ת וזאת הוא החיבה יתירה הנודעת להם. ולענ"ד נראה לפרש עפ"י דרכו דפירוש המשנה הוא חביבין ישראל "שניתן להם" כלי חמדה דהיינו שהקב"ה נתן לנו את תורתו שתהי' של ישראל וכפי"מ שיורו הסנהדרין למטה כן הוא הלכה וזאת הוא התורה של הקב"ה ובאמת זה לא רצה הקב"ה ליתן לאוה"ע דאע"ג דהחזיר הקב"ה על כל אוה"ע לקבל את התורה היינו לקיים את התורה והמצות אבל שתהי' התורה שלהם ומסורה בידם זה לא דצה הקב"ה. ונראה שזה פירוש הגמ' פ"ק דמס' ע"ז דלעת"ל יאמרו האומות כלום כפית עלינו הר כגיגית דענין כפיית ההר הי' זה להורות לישראל דכל חיותן ע"י התוה"ק דהיינו עיד"ז שיהי' מחוקקים בתורה ויגדלו אותה עיד"ז יהי' חיות שלהם כי התורה ניתן לישראל שהם ירחיבו אותה ויגלו בה כל סתום וכל נעלם והאנשים שאינם בסוג זה להגדיל תורה ולהאדיר ע"י חכמתם בעצמם חיותם ע"י שיחזיקו לומדי תורה וע"י השפעתם על הת"ח שיוכלו ללמוד וללמד ולחדש בתוה"ק כמו יששכר וזבולון וכמו שפירשו המפורשים הקרא באר חפרוה שרים כרוה נדיבי עם. כי הנדיבי עם עושים בבאר מים חיים "התוה"ק" מה שעושים שרי התורה. אלו במחוקק ואלו במשענותם וכמאמרם ז"ל שלחו מתם ליבעי רחמים איתכלי' על עליא דאלמלא עליא לא מתקיימין איתכלי' כי ע"ז האופן ניתן תוה"ק לישראל שיהי' שלהם ויהי' חיות שלהם ע"י תורה שבע"פ שחכמי הדור יעיינו תמיד בתוה"ק לבארה ולפרשה ומי שאין לו חלק בחכמה הוא יסייע תמיד לחכמי תורה וע"י שניהם נשלם הבנין תורה שבע"פ:
<b>ורגיל</b> אני לבאר מה שדרש ההוא גלילאה (שבת דף פ"ח ע"א) בריך רחמנא דיהב אוריין תליתאי לעם תליתאי דהפירוש הוא דהנה על שלשה דברים העולם עומד על התורה ועל העבודה ועל גמ"ח. אך הא בריאת העולם הי' רק בשביל התורה אך באמת גם עבודה וגמ"ח הוא תורה אלא שהוא תורה בפועל ממש וכל אדם מישראל שעובד השי"ת מפני שכך צוה הקב"ה בתורתו וכן מי שגומל חסדים מטעם זה הרי מקיים התורה בפועל והכל הוא תורה וזה הפירוש אוריין תליתאי שכולל שלשה דברים אלו וזה לעם תליתאי כמו שפירש רש"י ז"ל כהנים לויים וישראלים שכהנים והלויים הם עמודי תורה ועבודה כמו שנאמר ובאת אל הכהן וכן על שבט לוי נאמר יורו משפטיך ליעקב וחלק העבודה ג"כ עיקרו לכהנים ולוים כנודע וישראל הם בחלק גמ"ח שהם הם המחזיקים את הכהנים והלוים שיוכלו לעשות בתורה ועבודתם כמפורש בתוה"ק ועיד"ז גם ישראל מקיימים את התורה וזה הוא היסוד מוסד שעל כל ישראל להאמין ולדעת שבחירת כל ישראל היתה לתכלית זה להגדיל התורה ע"י התורה שבע"פ והוא היותם תמיד הן ע"י לימוד וע"י גידול בניו לת"ת והן ע"י החזקת לומדי תורה שהמה היום הכהנים והלוים כמו"ש הג' חת"ס ז"ל בתשו' חלק או"ח סי' ר"ח:
<b>ובדרוש</b> לשה"ג אמרנו לבאר הענין שנחלקו הצדוקים על קבלת חז"ל דממחרת השבת הנאמר בהקרבת העומר דפירושו ממחרת הפסח והצדוקים לא הודו לזה ואמרו דפירושו ממחרת שבת בראשית וידוע גודל הוויכוחים שהי' בזה לצדוקים עם חז"ל וגודל הפירסום שעשו חז"ל בקצירת העומר לבטל דעת הצדוקים בזה וצריך להבין הענין בזה:
<b>והנה</b> בדרך דרוש י"ל דהנה ידוע קושית המג"א הא דאמרי ביום ו' לסיון מתן תורתינו הא התורה נתנה בז' בסיון וא"כ ביום ו' אינו מתן תורתינו ופירשו המפורשים דעיקר הברכה והשמחה הוא על שנתן לנו הקב"ה את התורה שיתפרשה כפי מדרש חכמים וזה הוא כל החיות של ישראל שהכל יהי' בכח התורה וזה הוא תורה שבע"פ והנה משה רבינו הוסיף יום אחד מדעתו והקב"ה הסכים עמו והראה לנו הקב"ה מיד עוד קודם שקבלו ישראל את התוה"ק כי ניתן לנו התורה ממרע"ה שהי' דעתו לעכב נתינת התורה יום אחד וא"כ יום ו' בסיון הוא קבלת התורה שזה מורה שהתורה נמסרה לחכמי הדור. שאם כל נתינתה הי' תלי' ביד מרע"ה וכשהבין להוסיף יום אחד מדעתו הסכים הקב"ה עמו א"כ ממילא דכל התורה תלי' ג"כ בחכמי הדור ולכן ביום ו' אמרי' זמן מתן תורתינו ומעתה נראה דהצדוקים שאינם מאמינים בתורה שבע"פ ולזאת לא ירצו לספור ממחרת השבת דפסח כיון שא"כ יגיע תמיד יום ג' לספירה ביום ו' סיון ויהי' מורה שענין ספירת העומר היא הכנה לקבלת התורה ויום ו' סיון הוא מתן תורה וזה אינו לדעתם לזאת הי' בזה כל הויכוחים וכל הפירסום לחזק בישראל אמונת תורה שבע"פ:
<b>אמנם</b> להמתיק הענין ביותר נראה דבאמת בביאור מקרא זה דממחרת השבת בזה נתגלה כל שורש ההבדל בין הצדוקים והפרושים דהנה שורש פלוגתת הצדוקים והפרושים הוא דהצדוקים אינם מודים בתורה שבע"פ והיינו שניתן התורה לבני אדם שהם יכולים לעשות בהתורה כחפצם וזה מפאת שהם אומרים שבני אדם אין להם השגה בתורת השי"ת ובאמת הלא כח הנשמה שבאדם הוא מהשי"ת אך באמת הם מכחישים גם בתחיית המתים מה"ט שהם אינם מאמינים שהחומר שבאדם יוכל לזכך ולהיות כהנפש וממילא חומרו של אדם מעכב שלא יוכל להתבונן בתוה"ק ולפרש בה ולזאת הם אינם מאמינים שהתורה ניתנה לחכמי הדור. אמנם אנחנו בנ"י המקבלים האמתיים מימות מרע"ה אנחנו מאמינים באמונה שלימה כי זאת התודה נתן הקב"ה לישראל וע"י המצות של התוה"ק נוכל לזכך את החומר שיהי' נתקדש ויש בחכמי הדור כח אלקי לפרש את התוה"ק וזה עיקר נתינת תוה"ק לישראל שכל חיותן ושרשן הוא מתוה"ק כמו"ש במק"א באריכות ואכ"מ. וזה הוא המחלוקה הגדולה בענין ממחרת השבת דהצדוקים ס"ל דיו"ט אע"ג שאסור בו מלאכה שלא לצורך או"נ מ"מ כיון דמלאכת או"נ מותר בו הרי התירה התוה"ק מה שיש בו צורך לאדם וא"כ אין זה בכלל שבת אמנם החכמים ס"ל דאע"ג דמותר בו לצורך או"ג מ"מ כיון דחזינן דאינו מותר אלא מה שהוא לצורך ישראל דוקא וישראל נתקדשו בקדושת השי"ת ע"י התוה"ק א"כ הוי כמו שבת דדוחה אותו מילה וכן הותר במקדש לגמרי ואעפי"כ נקרא שבת כיון דמלאכות אלו לצורך גבוה הן ה"ה יו"ט אע"ג דמותר בחן מלאכת או"נ לישראל מ"מ בשביל זה לא נפיק מכלל שבת ואדרבה מצאנו ביו"ט חומרא יותר משבת דבשבת הרי מותר דק מה שהוא חובת גבוה וצורך היום הגמור ששבת זמנו הא בלא"ה אינו מותר בשבת אמנם לצורך אדם אסור בשבת אמנם ביו"ט הוא להיפך דצורך ישראל מותר הכל להלכה דקיי"ל כב"ה דאמרינן מתוך שהותרה לצורך הותרה נמי שלא לצורך אמנם צורך גבוה אסור ביו"ט אם לא מה שהוא חובת היום והענין הוא שהתוה"ק הראה לנו דיו"ט דב"ד הוא דמקדשי לי' יש בו כח אף לענין גבוה ג"כ ולזאת מלאכת או"ב מותר שהיום הוא יו"ט שלנו אמנם צורך גבוה אסור ובשבת הוא להיפך כיון דהוא כח הקב"ה והורה אותנו התוה"ק ששני הענינים שוין המה דשבת של ישראל הוא ג"כ שבת כמו שבת של הקב"ה דאז אסור לצורך ישראל מלבד פק"נ וכיו"ב מילה ה"ה שבת של ישראל מותר הכל לצורך ישראל ולצורך גבוה אסור לבד מה שהוא חובת היום וקבוע לי' זמן:
<b>וי"ל</b> עוד בכוונת הצדוקים עפי"מ דמבואר במנחות (ד' ה' ע"ב) דרבא ס"ל דמנחת העומר שקמצה שלא לשמח כשירה ושירי' נאכלין שאין מחשבה מועלת אלא וכו' ובדבר הראוי לעבודה וברש"י ז"ל כגון מנחת חטין אבל מנחת העומר של שעורין אינו ראויה אלא לעבודה זו בלבד "להתיר" ולא משום קרבן אתי' עכ"ל ועיין בתוס' שם ובד"ה ובדבר הראוי לעבודה ולכן ס"ל להצדוקים שמנחת העומר שאינו בגדר קרבן גבוה אינו דוחה שבת בשום פנים כיון דבאה רק להתיר אכילת הדיוט דהקרבת גבוה מן החדש תלי' עיקר בשתה"ל ולכן אמדה חודה ע"ז שצריך להיות תמיד ממחרת השבת דלשיטתם זה הוי בגדר חילול שבת אמנם חכז"ל המקבלים האמתיים ממרע"ה פירוש התורה ידעו שפירושו ממחרת הפסח ומנחת העומר כיון שבאה להתיר לצורך אכילתן של ישראל שנתקדשו בקדושת התורה ג"כ דוחה שבת כי זה ג"כ בגדר גבוה ודוחה שבת אע"ג דלא אתי' משום קרבן ובחידושי לסוגי' דחזקי' כתבנו בזה על מה דשו"ט בגמ' אם חדש אסור בהנאה ולא מוכחין ממנחת העומר דא"נ דאסור בהנאה הרי אינו בכלל קרבנו ואיך צותה התורה להקריב עומר ונראה לכאורה ראי' לדברי התוס' חולין (דף ק"מ) דנראה מדבריהם דאיסה"נ כשר להקרבה וכתבנו דמלבד די"ל כיון דבאין כאחת דע"י הקרבה מותר בהנאה הוי למפרע קרבנו כיון דיהי' לו היתר אח"כ אמנם בלא זה י"ל דאין ללמוד מעומר כיון שאינו בא משום קרבן אלא להתיר וכמו דס"ל לרבא דאין מחשבה פוסלת בו מה"ט ואכמ"ל] ולזאת להשריש בלב כל ישראל אמונת חכמים בתורה שבע"פ עשו כל הפומבי הזה בקצירת עומר שידעו כל ישראל כי יו"ט שב"ד הוא דמקדשי לי' ומותר בו מלאכת או"נ אעפ"כ יש בו קדושת שבת ונקרא שבת דתוה"ק וי"ל שזה ביאור מאמרם ז"ל אילמלא שמרו ישראל שני שבתות מיד הי' נגאלין שהכוונה על שבת ויו"ט דהיינו אם ישרשו כל ישראל בלבבם העיקר הגדול הזה של אמונת חכמים ותכליתם בעוה"ז יתוקן הכל ויהי' גאולה שלימה בב"א. וזה הוא מחיבתן של ישראל שמלבד שניתן להם כלי חמדה זו עוד זאת יתירה חיבתן שהודיע לנו השי"ת שיש בידינו כלי חמדה זו שבו נבראת העולם וכל התיקון תלוי בזה שנגדיל תורה ונאדירה הן בלימוד והן בפועל:
<b>והנה</b> עתה בהקדמת ספרי כלי חמדה שחנני השי"ת להו"ל מודה אני ומשבח להשי"ת ששם חלקי מיושבי ביהמ"ד וחנני ברוב חסדיו לעיין בתוה"ק ולחדש דברים להרחיב את גבולותי' של תורה שבע"פ. ואם אמנם כי אני מכיר מיעוט ערכי הדל שאינני מראשי הבונים בכל זאת גם הדל המביא מאשר מצאה ידו לסעיי' לבנין או לפאר אותו בציצים ופרחים ג"כ מכלל הבונים יחשב. וכבר אמרו חז"ל שגם מחשבה מועלת לד"ת ועיין ברמב"ן ז"ל בפרשת תרומה בקרא ועשו לי ארון ומ"ש בספרי בזה. ותלי"ת כבר נתקבל ברצון בעיני מופלגי תורה ספרי חמדת ישראל ח"א אשר הו"ל זה שלשה שנים יותר מאשר קויתי. וזה הרהיב בנפשי עוז להו"ל גם ספרי זה אשר קראתיו בשם כלי חמדה אשר הוא מסודר על סדר הפרשיות בפילפול וסברא ישרה כאשר תחזינה עיני הקוראים. ולפעמים הדפסתי גם דברי אגדה שיהי' לתועלת גם לאנשים פשוטים מאחב"י. אמנם רובו ככולו הוא חידושים בפילפול שיהי' לתועלת לבחורי חמד ולצעירי התלמידים לעיין בו מידי שבת בשבתו. ויהי' להם לתועלת להעיר לבבם לתורה. והטעם שקראתיו כלי חמדה שנרמז בו שמי וגם נרמז בו שמי ושם אבי במ"ק. כי מספר "ח"י מדב"ר נ"י" כמספר "כלי חמדה" והוא מספר כ"ז כמספר אתיון דאורייתא. והנני מבקש מהשי"ת שיתן גם חן ספרי זה בעיני התלמידים ויהגו בו לפרקים כי זה כל מגמתי בספרי זה, ואי"ה בקרוב יו"ל גם ספר ויקרא שכבר הנהו תחת מכבש הדפוס אך מפני הוצאות הדפוס חלקתיו לחלקים כי גדול הוא בכמותו מאוד. והוצאות הדפוס בעת ביוקר גדול:
<b>והנני</b> בזה מחזיק טובה ותש"ח להאנשים היקרים מפ"ק שיחי' ועוד איזהו אנשים פרטים שקבלו ממני פרענומעראנטין לסייע לי להדפסת ספרי. אמנם מפני שלע"ע קבצתי רק מעט אין רצוני להדפיסם ואי"ה בסוף חלק ב' אדפיס שמות האנשים אשר יחזקו בידי לקנות ספרי הנוכחי כחובה עלינו להחזיק טובה להאנשים העושים טוב. וכעת אני מברך בדרך כלל לכל אחב"י שיחזיקו בידי להוציא מכח אל הפועל הדפסת כל ספרי הנוכחי בברכת חומ"ז וכ"ט כאו"נ:
<b>ולסיים</b> בדבר טוב ומענינא דיומא אעתיק בזה מה שאמרתי בימים האלה להשיב לח"א ששאלני על אנשי כנה"ג שתקנו סדר הגדה של פסח למה לא הזכירו כלל שמו של משה רבינו ע"ה בהגדה ומי שקורא כל הגדה על הסדר לא יתוודע לו כלל שמרע"ה הי' לו איזהו חלק ביצי"מ והדבר באמת נפלא בהשקפה ראשונה ובטח יש בזה ענין עמוק ואני השבתי לו תוכד"ד שלענ"ד הענין הוא עפי"מ שאמרו חז"ל דלכן גאולה ראשונה ושני' נתבטלה משום שהי' בהם כח אדם גאולת מצרים ע"י מרע"ה וגאולה שני' ע"י עזרא אמנם לעת"ל יהי' הגאולה ע"י השי"ת לבדו והשי"ת הוא נצחי לכן תהי' גאולה נצחית. אך לכאו' יש להבין הא מבואר בהגדה דיצ"מ הי' ע"י הקב"ה בעצמו לא ע"י מלאך ולא ע"י שרף ולא ע"י שליח. אך באמת הדבר נכון דהנה בגאולת מצרים הי' שני גאולות גאולת הגוף וגאולת הנפש גאולת הגוף הי' ע"י מ"ר שהוציא את ישראל ממצרים אמנם גאולת הנפש הי' ע"י הקב"ה בכבודו ובעצמו והנה מבואר במגילה (דף י"ד ע"א) דלכן אין אומרים הלל על נס פורים משום דבשלמא ביצ"מ נוכל לומר הללו עבדי ד' ולא עבדי פרעה אלא הכא הללו עבדי ד' ולא עבדי אחשורוש אכתי עבדי אחשורוש אנן וברש"י ז"ל ולא עבדי פרעה שהרי לחירות יצאו. ולכאורה צ"ע לפי"ז שאנחנו בגולה איך אומרים הלל וסיפור יצ"מ כיון שאכתי עבדי פרעה אנן אך באמת א"ש דסיפור יצ"מ בגולה הוא על גאולה הרוחניות שיצאו ממצרים לקבל התוה"ק ובזה יצאנו מעבדות לחירות ושפיר אמרינן הלל משא"כ בנס פורים כיון דהי' רק גאולת גשמיות ואכתי עבדים אנן לכן לא אמרינן הלל וז"ב. וכיון שכן שכל עיקר ההלל הגדול וסיפור יצ"מ שאומרים בליל פסח בגלות הוא על גאולה הרוחניות וזה הי' ע"י הקב"ה בכבודו ובעצמו לכן אין מזכירין בהגדה שם מ"ר כיון דבגלות עיקר הסיפור יצ"מ על גאולה הרוחניות וזה הי' ע"י הקב"ה בכבודו ובעצמו לא ע"י מלאך ולא ע"י שליח ולהורות זה שאנחנו נגאלים רק גאולה הרוחניות ועדיין עלינו לבקש מהשי"ת על הגאולה הגשמיות לזאת לא נזכר שם מ"ד בהגדה של פסח לעורר לבבן של ישראל לבקש מהשי"ת הגאולה השלימה בגוף ובנפש בב"א:
כאו"נ ושלומי אמוני ישראל ונפש המעתיר ומצפה ליו"ר בכלל כל ישראל:
כמ' יום ועש"ק טו"ב למב"י תרס"ו פ"ק דוואהרט יצ"ו:
מאיר דן ברח"י נ"י:
אפריון נמטי' לתלמודי היקר החתן המופלג ושנן זי"ר עט סופר מהיר כ"מ יחיאל מאיר הכהן שיחי' מעיר זאריק אשר העתיק לי ספרי הלז והרגיש בכמה מקומות הצריכין תיקון יתגדל בתורה וי"ש ויהי' לתפארת אבותיו:
<b>פרשת</b> <b>בראשית</b>
<b>א</b><b>)</b> <b>בראשית</b> ברא אלקים כו' וברש"י ז"ל אר"י לא הי' צריך להתחיל אלא מהחודש הזה לכם וכו' הכל של הקב"ה ברצונו נטלה מהם ונתנה לנו עכ"ל. לכאורה עדיין אינו מובן למה הי' בזה פתיחת התורה הלא הי' די שיכתוב זה אצל הבטחת א"י. ולמה הקדים זה לכל מעשה המצות:
<b>אמנם</b> הענין נראה דהנה ידוע מ"ש הראשונים ז"ל דעיקר נתינת התורה הי' על ארץ ישראל וכמו שכתב הרמב"ן ז"ל בפירושו על התורה בכמה דוכתין והטעם כי הנהגת התורה הוא הנהגה ניסיית למעלה מן הטבע וכמאמר הכתוב עיני ד' בה תמיד וכמוש"כ הרמב"ן ז"ל בביאור אמרם כל הדר בחו"ל כמי שאין לו אלוקי ולכן עיקר קיום התורה והמצות הוא לארץ ישראל יען שע"י קיום התורה והמצות ג"כ באין אנו להיות מושגח מהקב"ה בעצמו לא ע"י הטבע. וזה כוונת ר"י דלכן פתחה התורה בבראשית להורות זאת דזה יסוד התוה"ק דהקב"ה משגיח עלינו ונוטל מהם ונותן לנו וא"ז כמו ליסטים דכל דאלים גבר רק הוא הכל בהשגחת הבורא ית"ש. ובזה מובן היטב דעכו"ם שלמד תורה חייב מיתה דעכו"ם אשר כל הנהגתם הוא עפ"י הטבע ומזלות השמים אין להם חלק בתוה"ק ואין שייך להם כלל ועפי"ז מובן היטב סמיכת התורה סופה לראשה לעיני כל ישראל דהרי דרשינן דשיבר את הלוחות לעיני כל ישראל ובאמת מטעם זה שיבר את הלוחות כיון דישראל עשו את העגל ושיתפו ש"ש וד"א הרי אמרו שאין הנהגתם עפ"י השי"ת בעצמו רק דצריך לממוצע וא"כ ממילא אין להם חלק בתוה"ק וזה הכוונה לעיני כל ישראל לכן שיבר את התורה לעיני כל ישראל משום דבראשית ברא אלקים והי' קשה ג"כ קו' ר"י למה התחילה התורה בזה ע"כ להורות שלא יאמרו אוה"ע ליסטים אתם ולידע שכל יסוד התורה תלוי בזה שהקב"ה בעצמו מנהג אותנו וא"כ אין לישראל לקבל את התורה ולכן שיבר את הלוחות. ובאמת יובן בזה היטב דברי הגמ' דמשה דרש ק"ו ומה פסח שהוא אחד מתרי"ג מצות אמרה תורה כל בן נכר לא יאכל בו וכו' ולכאורה הק"ו אין לו מובן דדוקא פסח כן הוא אבל בכל המצות לא נכתב אזהרה לב"נ וא"כ מה זה ק"ו אל כל התורה. אך הכונה דהרי פסח הוא על שפסח הקב"ה וזה מורה על השגחה פרטיית שהי' להקב"ה על ישראל ולכן ב"נ לא יאכל בו שהוא אינו בכלל ישראל ואין לו שייכות לאכילת פסח א"כ מכ"ש כל התורה כולה שכל נתינתה וקיומה הוא רק לאנשים אשר הם תחת השגחת השי"ת א"כ בודאי אין שייכות לישראל במצבם זה לקבלת התורה הקדושה. ועיי' היטב בזה כי הדברים נכונים מאוד בעזהשי"ת:
<b>ב</b><b>)</b> <b>במס'</b> כלים פרק טו"ב משנה י"ג כל שבים טהור חוץ מכלב המים מפני שבורח ליבשה. שמעתי ממורי הגאון המובהק מקוטנא זצוקללה"ה שאמר להסתפק דהא דקיי"ל כל שבים טהור אי היינו דוקא שעשה כלים מבע"ח שבים מעורן ומעצמותיהן דבזה גזה"כ דבע"ח שבים אינן מקבלין טומאה אבל צומח שבים מקבל טומאה או דילמא אף צומח שבים טהור ופשיט לה מהא דמבואר לעיל פרק י"ג משנה ו' טבעת של אלמוג וחותם שלה של מתכות טהורה דנראה דטהרת אלמוג הוא רק משום דהוי פשוטי כלי עץ וכן מבואר להדיא ברש"י ז"ל במס' שבת (דף נ"ט ע"ב) בד"ה היא של אלמוג וחותמה של מתכות וקשה ת"ל הא אלמוג הוא מעצים שבים שאינו מקבל טומאה אלא ודאי דכל שבים טהור היינו דוקא מה שעושה מבע"ח שבים אבל צומח שבים אינו בכלל זה ועיי' היטב בפי' המשניות להרמב"ם ז"ל במשנתינו שהובא דרשת התו"כ דמדמין עור לבגד מה בגד הגדל ביבשה וכו'. והנה סתם בגד היינו צמר ופשתים והא פשתים אינו מבע"ח נראה דאף מה שאינו בע"ח אינו מטמא אלא מה שהוא ביבשה והבן:
<b>אמנם</b> יש להביא ראי' לדברי מורי הגאון ז"ל עפ"י מה שמצאתי במדרש תלפיות ענף אדה"ר שכתב בשם ספר סודי רזי בזה"ל חיות המימות אינן מקבלין טומאה כי אדם הראשון לא קרא להם שם עכ"ל והוא טעם נפלא דלכן כל שבים טהור כיון דלא נשלם ונגמר בקריאת שם ע"י אדם ומעתה זה שייך בבע"ח שבים כיון דבבע"ח דיבשה קרא אדה"ר שם ולבע"ח דים לא קרא שם שפיר אמרינן דלא נגמר היצירה ואינו מקבל טומאה משא"כ צומח דגם צומח דיבשה לא הי' בו צורך לקריאת שם דאדה"ר ואעפ"כ מקבל טומאה א"כ ה"ה צומח דים מקבל טומאה. ובאמת נראה דדוקא בע"ח דיש להם נפש החיוני שייך בהם קריאת שם ולבע"ח שבים שלא קרא שם אינן מקבלין טומאה אבל צומח דאין בו נפש ל"ש בו קריאת שם כלל ועיי' ברמב"ן ז"ל בקרא דעוף יעופף על הארץ ותבין דברינו. שוב ראיתי בספר בית יצחק יו"ד סי' כ"ז אות קטן ז' שהתלבש בזה אחד מתלמידי אדומו"ר הגאון ז"ל והגאון המחבר שליט"א השיב לו ג"כ בפשיטות דכל שבים טהור הוא רק בבע"ח שבים עיי"ש. ואין כאן מקומו להאריך יותר:
<b>ג</b><b>)</b> <b>שם</b> משנה י"ד ויש במה שברא ביום הראשון טומאה וכו' ברביעי ובחמישי אין בו טומאה עיי' בפיה"מ להר"מ ז"ל הא שיש טומאה בבריאת יום הראשון היינו המים שמקבלין טומאה אמנם ביום החמישי אין בו טומאה דחיות שבים ועופות אינן מקבלין טומאה. עיי"ש היטב שכתב דנהי דנבילת עוף טהור מטמא בבית הבליעה חידוש הוא דאין בו טומאת מגע. אמנם מה שצ"ע לפי' הר"מ ז"ל דכמו שכתב על מים שמקבל טומאה גם בשר עוף מקבל טומאת אוכלין. ועיי' בר"ש ז"ל דפירש על כלים ובתוס' יו"ט דשו"ט בזה שנראה יותר פי' הר"מ ז"ל אמנם לא הרגיש בזה דלדעת הר"מ ז"ל הא גם ביום ה' איכא טומאה דהרי מקבל טומאת אוכלין. ומצאתי בנימוקי הגרי"ב ז"ל שהרגיש בזה וכתב לתרץ כיון דלא הותר לו לאדם הראשון בשר באכילה רק צומח הותר לו לאכילה ולכן בשר ודגים לא הוי אז בכלל אוכלין עיי"ש. וקאי המשנה כמו שהי' בהתחלת בריאת העולם והוא דבר נפלא למבין:
<b>ובאמת</b> י"ל עפי"ז דהר"מ והר"ש ז"ל אזלי לשיטתם הנה מד' הר"מ ז"ל ריש פרק ט' ממלכים נראה ממבואר דס"ל דלאדם הראשון לא הותר לו בשר לאכילה כלל אפי' מתה מאלי' מדכתב דלאדם לא נאסר אמה"ח ולפי"ז שפיר י"ל דבשר ודגים לא הוי אז בכלל אוכלין ואינן מקבלין טומאת אוכלין אמנם הר"ש ז"ל נראה דס"ל כתוס' דמתה מאלי' שריא לי' ורק להמית ברי' הי' אסור לו ולכן מוכרח הר"ש ז"ל לפרש המשנה דקאי על כלים. עיי' היטב בתוס' יו"ט ותבין דברינו. ובאמת בזה נראה דצדקו דברי הרב ז"ל הנ"ל דלדעת הר"מ ז"ל דלא הותר לאדם הראשון כלל בשר לאכילה אינן בכלל אוכלין לקבלת טומאה ואין בזה ענין לפלוגתת ר"ש ורבנן בבכורות (דף ט' ע"ב) לענין איסורי הנאה אי הוי בכלל אוכלין מצד שאי אתה יכול להאכילו לאחרים דלרבנן מטמא טומאת אוכלין דשאני איסורי הנאה לרבנן דבעצם הוי אוכלין רק דהאיסור גרם להם דאסור לאכלו והוי מינו דאוכל אבל בתחילת הבריאה שלא הותרו לאדם ולבהמה כי אם ירק השדה לא נקרא שם אוכל כלל על בע"ח וגם לרבנן אינן מטמאין טומאת אוכלין וזה פשוט:
<b>ובאמת</b> בעיקר פלוגתת תוס' והר"מ ז"ל הנ"ל הנה ברש"י ז"ל על הקרא הנה נתתי לכם את כל עשב זורע זרע שכתב בזה"ל דלא הרשה לו הקב"ה לאדם ולאשתו להמית ברי' ולאכול עכ"ל. נראה כשיטת התוס' דדוקא להמית ברי' אסור לי' וכן נראה מדברי הרמב"ן ז"ל שכתב ליתן טעם דהי' אסור לאדם הראשון אכילת בשר משום שגם הם יש להם קצת מעלה ויש להם בחירה בטובתם ובמזונותיהם ויברחו מן הצער והמיתה וכו' וכאשר חטאו והשחית כל בשר את דרכו על הארץ ונגזר שימחו במבול ובעבור נח הציל מהם לקיום המין נתן להם רשות לשחוט ולאכול כי קיומם בעבורו עכ"ל. מבואר מדה"ק דקודם שניצולו ע"י נח הי' אסורין באכילה משום שיש להם קצת מעלה נאסרו באכילה כמו האדם. וקשה הא הרמב"ן ז"ל בעצמו מובא בר"ן כתובות פרק אע"פ בסוגיא דיונק תינוק והולך עד כ"ד חודש ס"ל דבשר מהלכי שתים ג"כ אינו אסור כלל ורק במת ישראל גלי קרא דאסור בהנאה הא בלא"ה ליכא איסור כלל בבשר אדם עיי"ש וא"כ אמאי הי' אסור לאדם הראשון אכילת בהמה וחי' אלא ודאי דס"ל להרמב"ן ז"ל ג"כ דרק להמית ברי' אסור וע"ז שפיר כתב הרמב"ן ז"ל דכמו דהי' אסור להם שפיכות דם של אדם לצורך אכילה ה"ה שפיכות דם של בע"ח אבל במת מאליו הרי גם אדם אינו אסור מה"ת כלל לדעת הרמב"ן ז"ל כנ"ל:
<b>ובאמת</b> יש לי עיון לשיטה זו דכל האיסור הוא להמית ברי' אבל מתה מאלי' שרי מהא דמקשינן במסכת סנהדרין (דף נ"ט ע"ב) מיתיבי ורדו בדגת הים מאי לאו לאכילה ותרצינן לא למלאכה וקשה לי סוף כל סוף כיון דמותר למלאכה הרי מותר לצודן מן הים והרי מבואר בירושלמי דצד כוורא וכל דבר שמפריד מחיותא חייב משום קוצר וא"כ כיון דלהמית ברי' אסור לו איך מותרים לו דגים למלאכה הא בזה שצודה אותם למלאכה הרי מבדיל אותם מחיות שלהם וסופן שימותו ואפי' לפי גמ' דילן דלא מיחייב בצידת דגים משום קוצר רק ביבש בין סנפיריו וחייב משום נטילת נשמה מ"מ סוף סוף הצודה דגים למלאכה סוף שימותו וצריך להיות אסור ויש לדחוק בזה ואין כאן מקומו:
<b>וביותר</b> יש להקשות על טעם הרמב"ן ז"ל שכתב דלאדם הראשון לא הותר לו להמית ברי' משום דהם ג"כ קצת בני מעלה אבל מנח ואילך אחר המבול כיון דניצולו בזכותו לכן מותרים לו באכילה. וקשה הא מבואר בסוגיא הנ"ל דגם דגים היו אסורין לאדם הראשון ועל דגים לא נגזר כלל בשעת המבול כיון דהם לא השחיתו דרכם ועיי' ברש"י ז"ל פרשת נח וברמב"ן ז"ל שם בפסוק וימח את כל היקום וא"כ דגים לא ניצולו בזכות נח וא"כ אמאי הותר דגים לאחר המבול ועיי' רמב"ן ז"ל בפרשת נח בפסוק בקרא דכל רמש אשר הוא חי לכם יהי' לאכלה שכ' שבזה נכללו להיתר גם דגי הים כי כולם נקראין רמש עכ"ל. נראה שרבינו ז"ל הרגיש בזה שלא נימא דדגים נשארו באיסורן משום שלא ניצולו בזכות נח וקמ"ל קרא דגם הם הותרו בכלל כל הבע"ח. ובעיקר דברי הרמב"ן דגם דגים הם בכלל רמש אשר הוא חי. הנה מדברי הפסיקתא מובא בעשרה מאמרות להרמ"ע ז"ל מאמר חקור דין שדייק מדקתני כל רמש אשר הוא חי לאפוקי נבילה שמתה מאלי', ועיי"ש ברמ"ע ז"ל שהוכיח מזה דב"נ מוזהר על הנחירה ומתה מאלי' אסורה לי' מוכרח דאין דגים בכלל הקרא דבדגים פשיטא דמתה מאלי' ג"כ מותרים אם לא שנימא כדעת רבינו סעדי' גאון ז"ל דס"ל דדגים אינן מותרים אלא באסיפה. ואולי י"ל שבאמת דעת רס"ג ז"ל הוא מטעם זה כיון דכל היתרן של דגים הוא מקרא דכל רמש אשר הוא חי וכיון דממעטינן מזה בפסיקתא מתו מאלי' א"כ ה"ה דגים במתו מאליהן במים אסורין, אך שיטת רס"ג ז"ל הרי נדחה מהלכה. כמו שכתבו הפוסקים. עוד קשה לי על שיטה זו מהא דמבואר בת"כ שמיני פרק ב' פרשה ב' הלכה ג' בזה"ל זאת החי' אשר תאכלו מכל הבהמה משמע מוציא מיד משמע מכלל שנאמר כירק עשב נתתי לכם את כל יכול הכל הי' בכלל היתר ת"ל זאת הבהמה אשר תאכלו שור שה כשבים ושה עזים וגו' יכול תהא כל הבהמה כולה מותרת ת"ל אך בשר בנפשו דמו לא תאכלו אסר אבמה"ח וכו'. מבואר מדברי הת"כ שכל איסורים שאסרתם תורה אח"כ נשאר עליהם איסור הראשון שנאסר לאדם הראשון ובבהמה טמאה דאסורה לישראל אכתי נשאר עלי' איסור אכילת בשר שנאסר לאדם הראשון וא"כ זה דוקא אם אמרי' דעצם אכילת בשר הי' אסור לאדם הראשון אבל לדעת התוס' דרק להמית ברי' הי' אסור לו אבל כשמתה הי' מותר לו הבשר א"כ איך אפשר לומר דבבהמה טמאה נשאר איסור אכילה הקודם. דהרי להמית מותר גם בבהמה טמאה ואיסור אכילה מעולם לא נאסר לאדם הראשון. ומבואר בתו"כ דאכילת בשר הי' אסור וזה מוכרח לפי דברי התו"כ וצ"ע בכל זה. ועוד קשה על שיטה זו דהאיסור הי' להמית ברי' מהא דמבואר בלמך שהתנצל על הריגת קין שהי' סובר שחי' הוא כמו שאמר לו תובל קין נכדו ולכן משך בקשת והרגו נראה מזה דהיו הורגין חיות ואינו איסור כלל. דאל"כ עכ"פ אינו שוגג כיון דהי' מזיד באיסור הריגת חי'. ויש לפלפל בזה ואין כאן מקומו:
<b>אמנם</b> רבינו הרמ"ה ז"ל בחידושיו לסנהדרין שם דחה דברי התוס' וכתב בזה"ל ואנן עייננא בה ואיגלאי לן פירוקא בס"ד והדין הוא פריקא דכי קאמרינן דלא הותר לו בשר באכילה לאו דאצטוי עלי' בפירוש קאמרינן אלא לא הותר לו קאמרינן דמסתמא כל הנבראים שהי' בעולם היו אסורות לו כעבד זה שאין לו רשות להנות משל רבו עד שיטול רשות הימנו ומהו דאישתרי לי' אישתרי ובשר דלא אישתרי לא אישתרי. מיהו אזהורי מיהת לא אזהרי' עילוי' אלא לאמה"ח בלחוד ונפ"מ לענין קטלא עכ"ל הזהב:
<b>והנה</b> כוונת דבריו הקדושים נראה מבואר עפי"מ דאיתא בברכות (דף ל"ה ע"א) אמר ר' יהודה אמר שמואל כל הנהנה מעוה"ז בלא ברכה מעל דהוי קדשי שמים שנאמר לד' הארץ ומלואה וכו' ולא קשיא כאן קודם ברכה כאן לאחר ברכה מבואר מגמ' דאף מה שניתן לו רשות מכל מקום כיון דצריך ברכה הא כלו בלא ברכה מעל דהוי קדשי שמים וע"י הברכה נעשה של האדם וא"כ במה שלא ניתן רשות הוי קדשי שמים ולכן הי' אסור לאדה"ר לאכול בשר כיון דלא ניתן לו רשות ממילא אסור לאכלו כיון דהוא של ד'. וזה ברור ואמת בכוות הרמ"ה ז"ל. ועפי"ז נראה לתרץ מה דהקשו המפרשים דלדעת רמ"ה ז"ל יקשה על הבל איך הקריב מצאן הא כיון דלא הותר להם אכילת בשר ל"ה מן המותר בפיך. בשלמא לדעת התוס' ודעמי' דרק להמית ברי' הי' אסור להם א"כ כיון דלצורך קרבן הי' מותר להמית ברי' ושוב ממילא הוי מן המותר בפיך ואע"ג דאיסור מכח ההקדש לית לן בה משא"כ לדעת הרמ"ה ז"ל בעצם הי' אסור להם אכילת בשר הדרא קושיא לדוכתא ועיי' בעיקר הקושיא בקול שמחה ובס' זכרון נפלאות פירוש על הגדה ש"פ להרב הג' מו"ה ר"א ז"ל האב"ד מסאכטשאוו מ"ש בזה. אמנם לפי"מ שביארנו כוונת הרמ"ה ז"ל נראה דלק"מ כיון דכ"ז דהי' אסור לאדה"ר אכילת בשר הוא רק משום דהוה של הקב"ה והוי כהקדש. אבל בעצם אינו אסור כלל. ובזה אינו שייך לאסור מצד דלא הוי מן המותר בפיך. ועפי"מ שביארנו י"ל דרך דרוש בדקדוק לשון הקרא לקמן בקרבן הבל והבל הביא גם הוא מבכורות צאנו ומחלביהן. ולכאורה הך "גם הוא" מיותר וצריך ביאור. אמנם עפ"י דעת הרמ"ה ז"ל י"ל דהכוונה דאע"ג דבאמת כיון דלא הותר להם אכילת בשר וה"ה של גבוה א"כ ל"ש לומר דהבל הביא דדוקא גבי קין דהביא מפרי האדמה שייך הבאה כיון דהוא שלו משא"כ גבי הבל וקמ"ל התורה דגם הוא הביא דרחמנא אחשבה להבאתו כאילו הי' שלו. ונכון הוא בעזהשי"ת:
<b>ד</b><b>)</b> <b>במס'</b> עכו"ם (דף ג' ע"א) אמר רשב"ל מה דכתיב ויהי ערב ויהי בוקר יום הששי מלמד שהתנה הקב"ה עם מעשה בראשית אם ישראל מקבלין תורתי מוטב ואם לאו אחזור אתכם לתוהו ובוהו. וזה שנאמר אם לא בריתי יומם ולילה חוקת שמים וארץ לא שמתי. ועיי"ש היטב. לכאורה יש להבין לפמ"ש רבינו הרמב"ן ז"ל בקרא דוהארץ היתה תוהו ובוהו דזה הי' בריאה שכבר נברא חומר הילוי שמזה הוציא אח"כ הבריאה כולה ומתחילה ברא השי"ת מאין כח היולי וזה הי' מיד ביום הראשון ובששת ימים הוציא הקב"ה מכח אל הפועל שני החומרים שמים וארץ עיי"ש באריכות בדה"ק. וא"כ כיון דאמרינן דכל בריאות שמים וארץ תליא בתורה הקדושה א"כ אם ישראל אין מקבלין התורה גם תוהו ובוהו לא צריך וא"כ מה זה שאמר ר"ל ואם לאו אחזיר אתכם לתוהו ובוהו והו"ל למימר ואם לאו נתבטלה כל הבריאה כולה ואף תוהו ובוהו בכלל:
<b>אמנם</b> מה שנ"ל בהעמק הענין שכוונה עמוקה כוון ר"ל בזה. ונקדים לבאר מה שיש לדקדק בלישנא דקרא אם לא בריתי יומם ולילה חוקת שמים וארץ לא שמתי שלכאורה תיבת חוקת למותר והוה לי' למימר שמים וארץ לא שמתי. לכן נראה דהכוונה דהנה ידוע שענין בריאת העולם הי' שעיד"ז יתגלה כבוד מלכותו של השי"ת על כל העולם וכל הברואים יכירו וידעו כי ד' הוא אלקים ואין זולתו:
<b>אמנם</b> לכאורה מבריאת העולם על סדר זה בטבע תמידיות אשר כל ימי הארץ לא יהי' שינוי ותמורה מכח זה נותן מקום למינים לרדות שבעוה"ז הכל מתנהג עפ"י הטבע ומשטרי השמים ואין השי"ת משגיח בתחתונים ח"ו אמנם להוציא דעה זו מלב ולהשריש אמונת השי"ת וגם השגחתו בתחתונים בחר בנו עם סגולתו וע"י התוה"ק שנתן לנו רוממנו על כל משטרי הטבע ואנחנו הם שלוחי השגחה לברר לכל באי העולם אמיתת אמונת יחודו של עולם וזה הוא תכלית הבריאה שאנו מקוים עלי' בביאת הגואל צדק בב"א. אמנם ז"ד אם ישראל מקבלים את התורה אבל אם ישראל לא יקבלו את התורה הרי צריך להיות נתפרסם יחודו והשגחתו ית' ע"י הבריאה בעצמה לכן צריך שיהי' הבריאה באופן אחר דהיינו שיהי' תמיד שינוי בהנהגת העולם כדי שנדע ונכיר ע"י בריאת העולם את אחדותו ית"ש וזה פי' הכתוב אם לא בריתי יומם ולילה "חוקת" שמים וארץ לא שמתי היינו שהקב"ה לא הי' נותן חק בבריאת שמים וארץ רק הי' בורא שמים וארץ שיהי' תמיד הנהגה אחרת וזה שאמר ר"ל תנאי התנה הקב"ה עם מעשה בראשית אחר שברא ששת ימים ונתן בהם כח הטבעי להיות הטבע מתמדת והולכת תמיד בלי שינוי אמר להם הקב"ה שזה רק אם יקבלו ישראל את תורתי אמנם אם לאו אחזור אתכם לתוהו ובוהו והיינו לכח היולי כמו שהי' בבריאה ראשונה דיש מאין ואח"כ אוציא אל הפועל הבריאה תמיד באופן אחר כדי שיתגלה בעולם מלכות שמים בארץ עי"ז ונמצא דרך חוקת שמים וארץ תלי' בתוה"ק כנ"ל ודו"ק היטב בזה כי נ"ל נכון מאוד בס"ד לפי"ד הרמב"ן ז"ל:
<b>ה</b><b>)</b> <b>במדרש</b> מובא בס' חוט המשולש איתא למה לא כתיב ביום השבת ויהי ערב ויהי בקר מפני שנשים חייבות בקידוש היום ד"ת והוא תמי' מאד ונראה לבאר דהענין הוא דהנה יש לעי' דהנה הטעם דנשים חייבות בקה"י הוא מצד ההיקש דזכור לשמור. אך א"כ ז"ד לאחר שנתנו דברות האחרונות אבל בדברות הראשונות שלא נאמר בהם אלא זכור אמאי נתחייבו אז בקה"י ודוח"ל דאה"נ דקודם שנתנו דברות האחרונות לא היו חייבות בקה"י וג"ז דוחק לומר כיון דזכור ושמור בדיבור אחד נאמרו א"כ גם אז הי' ההיקש אע"ג דלא נכתב בלוחות כ"ז דוחק:
<b>אמנם</b> מה שנלענ"ד בזה דהנה בשבת לא נאמר ויהי ערב ויהי בוקר והענין כמו"ש במדרש דכולה אורה והכוונה דשבת הוא למעלה מן הזמן כיון דהקב"ה ברכו וקידשו ועשה את השבת וכיון שהוא מקודש בקדושת השי"ת אינו נופל תחת סוג הזמן ואינו דומה ליו"ט דב"ד הוא דמקדשי לי' ומה שהוא ע"י אדם נופל תחת סוג הזמן אמנם שבת שכל הקדושה מהקב"ה והוא למעלה מן הזמן לכן לא כתיב בי' ויהי ערב ויהי בוקר. אמנם נראה דכ"ז הי' קודם חטא העגל אבל אח"כ כשחטאו ישראל בעגל והוצרכו בשמירת שבת לתקן חטא העגל שוב נתן להם השי"ת את השבת שישראל יעשו את השבת כמבואר בתוה"ק בדברות אחרונות דשמירת שבת משום יציאת מצרים ע"כ ציוה ד' לעשות את השבת וכיון שהשבת ניתן לישראל שהם יעשו את השבת ע"י הכנתם ושוב נופל תחת סוג הזמן וא"כ א"ש מה שהקשינו דבאמת קודם חטא העגל שלא הי' צריך שבת לקדושת ישראל כלל א"כ הי' למעלה מן הזמן ולא הי' בכלל מ"ע שהז"ג וממילא נשים הי' חייבות משא"כ אחר העגל דצריך השבת לקדושת ישראל שיקדשו את השבת וא"כ הוי בכלל מ"ע שהז"ג לזה צריך ההיקש דאיתקש זכירה לשמירה ומעתה מובן היטב כונת המדרש דלכן לא נאמר בשבת ויהי ערב ויהי בוקר מפני שנשים חייבות בקה"י ד"ת והטעם כיון דשבת הוא למעלה מן הזמן וא"כ ל"ש בי' לומר ויהי ערב ויהי בוקר. וז"נ בס"ד:
<b>ובאמת</b> מובן היטב מה שאחר חטא העגל בדברות האחרונות נתן הקב"ה את השבת שהם יעשו את השבת לפמ"ש הרמב"ן ז"ל דנשמה יתירה דיו"ט אינה נלקחה מישראל כיון דהוא ע"י קדושת ישראל נשארה אמנם בשבת לאחר שבת הוא נסתלק מישראל דהקב"ה נותנה ולוקחה וכיון דחטא העגל הי' שסברו שצריך ממוצע וזה ע"י סילק קדושת שבת כי שבת מורה על השגחה ולכן לשרש בישראל את השגחת השי"ת ציוה הקב"ה לישראל לשמור את השבת ולעשות אותו שיהי' בהם כח של ישראל ג"כ כדי שהקדושה ישארה אחר השבת והבן היטב כי קצרתי:.
<b>ועפי"ז</b> יובן אמרם ז"ל כל המענג את השבת נותנין לו נחלה בלי מצרים והמפרשים הרגישו דלמה לא אמרי כל המענג את עצמו וכ' דרק המענג את השבת יש לו שכר אבל המענג את עצמו לכבוד שבת אין לו שכר אבל לענ"ד קשה הדבר לאמרו וזה מדריגה גדולה להיות מענג את השבת בלי הנאת עצמו וח"ו לומר על אותן האנשים אשר מענגין את עצמם לכבוד שבת אין להם שכר עונג שבת. אמנם נראה דהכונה דהנה ענין נחלה בלי מצרים אע"ג שהוא אדם והאדם הוא מוגבל לכן כל פעולתו הוא מוגבלת וגם השכר צריך להיות מוגבל אמנם הכונה דהמענג את השבת ואין לו כלל הכונה להנאת עצמו א"כ הוא רוצה לענג את השבת שיש בו קדושת השי"ת והוא בלתי מוגבל לזאת שכרו ג"כ בלתי מוגבל אבל מי שמענג את עצמו לכבודי השבת כיון דהוא נוגע לאדם שוב השכר מוגבל אבל לומר דאין להם שכר כלל ח"ו לומר כן ועי' היטב בכ"ז שכתבנו כי הוא דרוש נכבד בעזהי"ת:
<b>ו</b><b>)</b> <b>ותפקחנה</b> עיני שניהם וגו' וברש"י ז"ל אף הסומא יודע כשהוא ערום וכו' ומאי וידעו כו' מצוה אחת היתה בידם ונתערטלו ממנה עכ"ל. לכאו' צ"ע הא כבר נצטוו על ז' מצות, וא"ל משום דאינם מפורשים בקרא אלא דאתי' מדרשא הא סוף כל סוף הא נצטוו ע"ז ועוד הא בפו"ר נצטוו בפירוש כמו שנאמר בתוה"ק ויאמר להם פו"ר. ודוח"ל דהמדרש ס"ל כמ"ד דהי' רק לברכה. ומה שנראה בזה דהנה כ"כ בת' דב"נ לא נצטוו במצות כלל שכל מנותם הם שליליות לבד פו"ר נצטוו ע"ז וכן אכילת עץ הדעת לאדה"ר הי' רק אזהרה ולא מצוה לכן נראה בכונת רש"י ז"ל באמת על מצות פו"ר והכונה דלעיל כתיב שקודם החטא הי' עירומים ולא יתבוששו וביאר רבינו הרמב"ן ז"ל דהענין שקודם החטא לא הי' בהם תאוה כלל והי' מצוה זו כמו תפילין וציצית לכן לא הי' להם בושה כלל מזה אמנם אחר שחטאו בעה"ד ידעו כי עירומים הם ונעשה ממצוה זו תאוה לזאת נתערטלה המצוה מהם ומדוקדק מאד לשון רש"י ז"ל מצוה אחת הי' בידם והכונה דמצות פו"ר היתה בידם וברשותם וברצונם כי לא הי' הי' להם תאוה כלל אמנם ע"י אכילת עץ הדעת נתערטלה מהם וא"ש מאד לשון רש"י ז"ל אמנם אפי' א"נ דהמדרש ס"ל כמ"ד דאדם הר' לא נצטוה על פו"ר גם כן קשה מאד לומר דקאי על אכילת עץ הדעת מתרי טעמיא. א' כיון דאיכא עוד ז' מצות. ב' דכל אלו אזהרות הן ולא מצות. לכן נראה בכונת רש"י ז"ל עפ"מ דמבואר במד"ר פ' ט"ז ויניחוהו שנתן הקב"ה לאדה"ר מצות שבת וזה לעבדה ולשמרה. אך זה הי' קודם החטא אבל אחר החטא כתיב ויגרש ד' את האדם והענין הוא כי ב"נ ששבת ח"מ והטעם כי הוא תחת ממשלת הטבע והטבע לא תשבות כמו"ש לבאר הד' לקמן בר"פ נח. אמנם קודם החטא שהי' בגן עדן ומלאכי השרת צולין לו בשר ויין והכוונה שהי' לגמרי תחת השגחת השי"ת אז נצטוה על שמירת שבת וזה לעבדה ולשמרה כמבואר במדרש. ומעתה נראה דזה כונת רש"י ז"ל כאן מצוה אחת היתה בידם היינו שמירת שבת וע"י אכילת עה"ד נתערטלה מידם כי עי"ז נתגרשו מג"ע ונתבטלו ממצות שבת ודו"ק היטב בכ"ז:
<b>ז</b><b>)</b> <b>מדרש</b> פליאה לא חטא אדה"ר עד שהראה לו חוה דם נדה ותמי' מאד. ומה שנראה לי בזה לחדד התלמידים דהנה איתא בס' מדבר קדימות להג' אזולאי ז"ל מערכת א' אות ה' בשם כתבי האר"י החי זצוק"ל דאדה"ר מתחילה לא ידע שהוא מעץ הדעת ואכל בשוגג אלא שאח"כ נכנס בו יצה"ר ואכל במזיד עיי"ש. אך לכאורה יש לעי' איך האמין לאשתו דאינו מעץ הדעת הא הי' לו לחוש ע"ז דהוא מעץ הדעת וא"ל מצד דאזלינן בת"ר ורוב אילנות לאו מעה"ד הם הא הוה קבוע וקבוע כמעמ"ד. אך באמת א"ש דקיי"ל ע"א נאמן באי' וא"כ היתה חוה נאמנת מתורת ע"א והנה הא דע"א נאמן באיסורין כ' התוס' בריש גיטין דילפינן מנדה דכתיב וספרה לה וע"כ דעא"נ וא"כ א"ש דלא חטא אדה"ר עד שהראתה לו חוה דם נדה דמזה מוכח דעא"נ באי' לכן חטא וחטא היינו שוגג ומדוקדק לשון המדרש כנ"ל אך הנה דעת יש פוסקים דאשה אינה נאמנת באיסורין ומנדה א"ר כמו"ש הרמב"ן ז"ל בריש גיטין ועי' ביו"ד סי' קכ"ז ברמ"א שם וא"כ אכתי קשה על אדה"ר איך האמין לה אך הנה כ"כ לעיל דיש לומר מצד כל דפריש ומ"ש דהוה קבוע לכאו' ז"א כיון דהוא לא לקח ממקום הקביעות שוב אמרינן כל דפריש דהוי כנמצא ביד עכו"ם דקיי"ל כל דפריש אך הנה הקצוה"ח סי' רצ"ב ס"ק ד' כ' דהא דנמצא ביד עכו"ם ה"ד בבשר נבילה שהוא אינו מוזהר אבל באמה"ח דגם הוא מוזהר וא"כ הספק גם עליו שוב הוי כפירש לפנינו ואמרינן בי' כל קבוע כמעמ"ח עיי"ש ומעתה ה"נ כיון דגם חוה היתה על עה"ד מוזהרת שוב אין להתיר מצד כל דפריש. ועפ"ז י"ל דרך דרש בהבנת הקרא ג' טו"ב ולאדם אמר כי שמעת לקול וגו' אשר צויתיך לאמר לא תאכל ממנו דהך לאמר לכאורה אין לו ביאור ועי' במיני תרגומא להג' מהר"י בערלין ז"ל שנתקשה בזה. אמנם עפ"י הנ"ל י"ל דהכונה דהקב"ה הוכיח לו שאין לו התנצלות מחמת שמתחילה הי' שוגג ואח"כ נכנס בו יצר הרע דז"א דגם ההתחלה הי' בפשיעה כיון דצויתיך "לאמר" והיינו שתאמר לחוה וא"כ גם היא מוזהרת ושוב הוה קבוע ולא הי' לו לשמוע לה ולאכול וא"כ הוה תחילתו בפשיעה דחייב על ההתחלה והארכנו בזה דרך דרוש ודי בזה למשכיל ומבין ישמע חכם וכו':
<b>ח</b><b>)</b> <b>במס'</b> שבת (דף נ"ה ע"ב) איתא אמרו מלאכי השרת לפני הקב"ה רבונו של עולם מפני מה קנסת מיתה על אדה"ר אמר להם מצוה קלה צויתיו ועבר א"ל הלא משה ואהרן שקיימו כל התורה כולה ומתו א"ל מקרה אחד לצדיק ולרשע לטוב וכו' עכ"ל הגמ' ואין לו ביאור לכאורה וראיתי בס' דורש לציון דרוש י"א הביא בשם רבינו המג"א ז"ל בס' שמן ששון שכ' לפרש דברי הגמ' עפ"מ דאמרו חז"ל דבחטא אדה"ר נתמעטו המאורות ונתחייב לשלם שבעתיים וקשה הא אין אדם מת ומשלם. אך הנה בקנס אמרינן חידוש הוא שחידשה תורה בקנס אע"ג דמיקטל משלם ומעתה י"ל דזה שאלת מלאכי השרת דע"כ חיוב המיתה קנס הוא דאל"כ הא א"א מת ומשלם וע"כ חיוב המיתה הוא קנס ובקנס ל"א קלב"מ ומפני מה קנסת מיתה על אדה"ר וע"ז השיב הקב"ה דז"א דבאמת החיוב מיתה הוא מדינא והא דאינו פטור מתשלומין משום דמצוה קלה צויתיו דהיינו דהוא רק מח"מ ביד"ש דהוא בכלל קלות ומיתה ביד"ש אינו פוטר מתשלומין. אלו תד"ק הנצרכים לענינו:
<b>והנה</b> אין דרכי להאריך בפלפולים כאלה רק לאשר הדברים יצאו מפי רבינו הקדוש בעל מג"א ז"ל והגאון דורש לציון הסכים עמו לזאת אברר דה"ק שלכאורה תמי' מאד לפענ"ד שכנראה למד המג"א ז"ל דהא דאמרינן בכתובות (דף ל"ד ע"ב) חידוש הוא שחידשה תורה בקנס אע"ג דמיקטל משלם הכונה אם המיתה הוא קנס אז חייב בתשלומין ג"כ. ומלבד שהסברא אינה מובנת דמה בכך דהמיתה הוא קנס. אעפ"כ איך נוכל לחייבו ממון והא הוי שתי רשעיות. בשלמא אם הממון הוא קנס שפיר י"ל כיון דכל משפט קנס חידוש הוא ובלא"ה אינו מחויב ואעפ"כ חייבה רחמנא א"כ ה"ה דמיתה אינה פוטרו כמו שכ' רש"י ז"ל אבל היכי שהתשלומין הוא מדינא א"כ ז"ד במקום דלא שייך קלב"מ אבל במקום דנתחייב מיתה שוב לא נוכל לחייבו מדינא מצד קלב"מ וממילא פטור. אך אפי' אם נדחוק בזה מ"מ לא אדע מה יענה רבינו ז"ל לדעת רש"י מכות (דף ה') שנראה דעתו הקדושה דכל חייבי מיתות ומלקות הוי קנס ומודה בהם פטור ככל מוב"ק עיי"ש וא"כ איך משכחת לה קלב"מ לרבה אליבא דר"מ וע"כ כדאמרן שעיקר תלי' על התשלומין אם הם קנס אז ל"ש לפוטרו מצד קלב"מ אבל אם התשלומין הם ממון אע"ג דחיוב מיתה הוא קנס ל"ש הסברא דחידוש הוא וז"ב ומוכרח לדעת רש"י ז"ל וא"כ דברי רבינו המג"א ז"ל תמוהין מאד לכאורה ומהתימא על הדורש לציון ז"ל שלא הרגיש בזה. ומה שנראה בזה לקיים דברי חכמים דהנה לכאורה י"ל סברא אחרת בטעמא דר"מ דס"ל דבקנס אע"ג דמיקטל משלם דהטעם כיון דבקנס אינו מתחייב עד שעת העמדה בדין וקודם לכן ליכא עליו חיוב כלל. אמנם חיוב הממון הוא מיד בשעת עשיית הדבר וא"כ אין החיובים באים כאחת ול"ש קלב"מ. ובאמת יקשה בזה לדעת רש"י ז"ל דכל חיוב מיתה הוא קנס א"כ תמיד נימא כן דל"א קלב"מ כיון דהחיובים אינם באים כאחת. אך הנה דעת הרמב"ן ז"ל במס' גיטין (דף מ"ב) דנהי דקנס אין החיוב עד שיתחייבו אותו ב"ד מ"מ חל חיובא למפרע ועי' בשטמ"ק ב"ק (דל"ג) וא"כ שוב אמרינן קלב"מ כיון דנתחייב מיתה בב"ד אמרינן דחיוב הו למפרע משעת העבירה ושוב אמרינן קלב"מ. ולכן ס"ל לרש"י ז"ל דדוקא אם התשלומין הם קנס ל"א קלב"מ מטעם הנ"ל משא"כ היכי דהתשלומין הם ממון אמרינן תמיד קלב"מ וא"ש דעת רש"י ז"ל ומעתה נראה עפ"מ דאיתא בירושלמי כתובות פ"ג והובא בס' ישועות ישראל למורי הג' ז"ל חו"מ ס"א מחלוקת מ"ד בזה אי קנס זוכה למפרע או עד הגמ"ד עיי"ש א"כ י"ל ד' רבינו המג"א ז"ל דהברייתא במס' שבת הנ"ל סובר כמ"ד דקנס אין החיוב למפרע אלא משעת העמדה בדין ואילך הוא דנתחייב א"כ שוב י"ל מסברא דאם המיתה הוא קנס אע"ג דהתשלומין הם ממון ל"א קלב"מ כיון דאינן באים כאחת כנ"ל ודו"ק היטב בזה.
<b>אמנם</b> בעיקר פירושא דשמעתתא אמרנו דרך עפמש"ל בשם האר"י ז"ל דאדם הראשון הי' שוגג בחטא עץ הדעת ואח"כ נכנס בו יצה"ר ואכל במזיד וא"כ הרי לכאורה הי' טענה גדולה לאדה"ר דעל אכילתו הראשונה הי' שוגג ואח"כ שוב הי' אנוס מצד יצה"ר שנכנס בו אשר לא הי' בבחינה זו בשעת הציווי. אך י"ל דבאמת אדה"ר נענש מט"א דהנה מה שנכשלה חוה בהחטא הי' ע"י מה שהוסיף לה אדה"ר באזהרת עץ הדעת גם או' נגיעה כמו שכ' המפורשים עי' בשפתי חכמים ובאוה"ח הק' שכ"כ ועי"ז נכשל גם הוא וא"כ הוא גרם לעצמו את האונס והוי תחילתו בפשיעה וסופו באונס ובזה א"ש לשון הקרא שהבאתי באות הקדום ולאדם אמר וכו' לאמר וכו' והכונ' דהקב"ה אמר לו הלא אנכי צויתיך לאמר לא תאכל ואתה הוספת באמירתיך נגיעה א"כ אתה בעצמך גרמת לכל זה ואין לך תי' שהי' באונס. ואולי נמצא כן בס' מיני תרגומא בביאור הקרא אך כעת איננו תח"י לעי' בו. וזה יש לכוון בד' רבותינו שאלו מלאכי השרת מפני מה קנסת מיתה על אדה"ר דהא ע"כ מיתה זו קנס הוא דמדינא הרי יש לו התנצלות שהי' שוגג כנ"ל והשיב הקב"ה מצוה קלה צויתיו ועבר עלי' היינו מה שהוסיף מעצמו לאסור לחוה הנגיעה ועי"ז פשע ונתחייב על האכילה. ויש להאריך בזה. אמנם כ"כ שבענינים נבוא בקצירת האומר:.
<b>ט</b><b>)</b> <b>בעשרה</b> מאמרות להרמ"ע ז"ל מאמר חק"ד ח"ב פ"ז כ' לתרץ הכפולות בפסוק כי ביום אכלך ממנו מות תמות בזה"ל ויש במאמר מות תמות הוא מצ"ע שהלאו דלא תאכל המוקדם בכתוב ניתק אליו והוא ההמסר למיתה על קדושת השם לא זולת אם בפועל מושלם כשיבוא מעשה לידו אם בפועל דמיונו כטעם נפילת אפים שרמזנו למעלה עכ"ל והוא דבר נפלא שע"י מסיר"נ למיתה מתקן חטא עה"ד אפי' אם לא יומת בפועל וזה נכלל במות תמות. ולענ"ד י"ל עפ"ז מה שיש לדקדק בביאורי המקראות מה שאמרה חוה להנחש פן תמותון לא כפלה את המיתה אמנם הנחש השיב לה לא מות תמותון והוא לשון השי"ת ממש. גם כי יודע אלהים וגו' קשה להבין. וגוף הענין איך שיקר הנחש דברי השי"ת. לכן נלענ"ד די"ל בזה עפי"ד הרמ"ע ז"ל שבאמת הנחש לא שינה כלל רק שאמר להם דברי השי"ת דהנה השי"ת אמר ביום אכלך ממנו מות תמות והפי' מסי"נ שבזה ג"כ יתוקן החטא אמנם אדה"ר וחוה קודם החטא שלא הי' להם בחירה לא הי' להם השגה כלל בענין מסיה"נ דזה יתכן רק לבעל בחירה ואעפ"כ מוסר נפשו על קדושת שמו ית' משא"כ מי שאינו בעל בחירה ובעל תאוה כלל ונמשך לגמרי אחר השי"ת ל"ש בו נסיון של מסיה"נ וז"פ ולכן אמרה חוה סתם פן תמותון שהיא לא השיגה בכפילות שיהי' לו מובן על מסיה"נ כנ"ל. וע"ז השיב לה הנחש "לא" היינו שאינו כן כאשר אמרת שהשי"ת לא אמר כן רק שאמר מות תמותון והיינו שכלל מסיה"נ ואל תאמר כי איך שייך אצליכם מסיה"נ ע"ז אמר כי יודע אלקים כי ביום אכלכם ממנו ונפקחו עיניכם וגו' ושוב יהי' אצלכם ענין מסיה"נ ועי"ז הסית לחוה לאכול מעץ הדעת ולא כפר כלל את דברי השי"ת רק שהסית לעבור את דברי השי"ת יען כי עי"ז יגיעו להשגת מסיה"נ ולא יצטרכו למות בפועל ממש כנלענ"ד ואם שגיתי השם הטוב יכפר בעדי:
<b>י</b><b>)</b> <b>רבינו</b> בעל החינוך מונה בפרשתינו מצות פו"ר ונפק"ל מקרא דויברך אותם אלהים ויאמר להם פו"ר ולכאורה הדבר מתמי' דהרי לפי מה דקיי"ל דאשה א"מ על פו"ר ע"כ דהאי רק לברכה כמבואר בתוס' יבמות (דף ס"ה ע"ב) ד"ה ולא קאמר פו"ר ועי' בסנהדרין (דף נ"ט ע"ב) דמקשינן בגמ' והרי פו"ר דנאמרה לב"נ מביא הגמ' הקרא דואתם פו"ר הנאמר לנח ובניו אחר המבול נראה ג"כ משום דהקרא שנאמר לאדה"ר הוא רק לברכה ועי' שם במהרש"א שהרגיש בכל זה ועיי"ש מה שהאריך:
<b>ולפענ"ד</b> אולי י"ל עפ"מ דמבואר במדרש דאדה"ר קודם החטא נצטווה על שמירת שבת וזה כונת הקרא דלעבדה ולשמרה ואע"ג דקיי"ל ב"נ ששבת ח"מ ע"כ צ"ל דאדה"ר קודם החטא הי' לו דין ישראל וכמוש"ל ולכן לא מקשה הגמ' מקרא דאדם די"ל דאע"ג דהוא למצוה מ"מ א"ר מזה דנאמרה לב"נ כיון דאדה"ר קודם החטא הי' בבחינת ישראל ולכן מקשה הגמ' מפו"ר הנאמר לנח ומה שהקשה המהרש"א שם כיון דכבר נצטווה אדה"ר למה נצטווה נח עוד הפעם לפי"ד יש להעיר בדבר חדש לפ"מ דקיי"ל דהי' לו בנים ומתו לא קיים פו"ר דעיקר המצוה הויית הבנים בעולם וא"כ י"ל דלאחר הציווי לאדם ונגזר עליו שימות צריך ציווי חדשה על פו"ר דסד"א כיון דאין הווייתן קיימות שוב אינו מקיים פו"ר וא"כ ממה שנצטוו קודם החטא על פו"ר א"ר שיהי' הציווי קיים גם אח"כ כשנגזר מיתה בעולם ולכן צריך ציווי חדשה דמ"מ כשמת והניח בנים קיים פו"ר. והנה רבינו החינוך ז"ל לא כתב כאן אם כופין על מצוה זו וכ"כ בספרי חמדת ישראל ח"א בכמה דוכתין אמנם כעת ראיתי לרבינו בעל תוס' יו"ט בהקדמתו לס' נשים שעשה מזה מחלוקת בין הר"מ והרא"ש ז"ל ויען שיש לי עיון בדבריו הקדושים לזאת הנני להעתיק בזה דה"ק ונבאר חוו"ד הקלושה בעזהי"ת. וז"ל רבינו ז"ל כ' הרמב"ם ז"ל התחיל במס' יבמות ולא התחיל במס' כתובות ועיון השכל נותן שהי' ראוי להקדים אבל עשה זה מפני שהנשואין הוא דבר עומד ברשות אדם ורצונו דאין לב"ד לכוף עד שישא אשה אבל היבום מוכרח לעשותו ונאמר לו או חלוץ או יבם וההתחלה בדברים המוכרחים הוא הנכון והראוי מן הדברים שאינם מוכרחים וע"כ התחיל ביבמות ואע"ג דאמר ר"ה בפ"ק דקדושין בן כ' ולא נשא וכו' לא משמע לי' להרמב"ם ז"ל שמפני כן יכפוהו הב"ד דא"כ הו"ל למימר בהדי' כופין אותו וכן בפט"ו מה"א שהעתיק דברים אלו לא ביאר בהם שיכופו אותו אבל הרא"ש ספ"ו דיבמות כ' שהי' נכון ברווק שעברו עליו כ' שנה ואינו רוצה לישא אשה שיכפוהו ב"ד לקיים פו"ר כמו שאר מ"ע שמכין אותו עד שת"נ עכ"ל ועיי"ש מה שחתר למצוא טעם לדעת הרא"ש ז"ל אמאי מתחיל מס' יבמות כיון דלדידי' גם נשואין בע"כ עיי"ש היטב:
<b>והנה</b> לענ"ד י"ל דהרא"ש ז"ל לשיטתו אף אם ס"ל דכופין על פו"ר ג"כ א"ש תי' הר"מ ז"ל לדידי' דהרי הרא"ש ז"ל בפ"ק דכתובות סי' י"ב כ' דברכת אירוסין אינה ברכת המצוה דפו"ר דהרי יש בידו ליקח פלגש וע"כ קיים פו"ר ושוב אינו מחויב לקדש אשה ועי' בבית שמואל אה"ע סי' כ"ו שלמד מזה שדעת הרא"ש ז"ל דהדיוט מותר בפילגש דכן מסתבר דא"נ דאסור בפלגש אף א"נ דהוא רק איסור דרבנן שוב שפיר י"ל כיון דא"א לעשות המצוה באופן אחר כ"א ע"י קידושין שוב מברכין ע"ז דהרי אף במצוה שהיא לגמרי דרבנן מברכינן עלי' כ"ש בכה"ג ודלא כהק"נ שדחה דברי הב"ש ופלגש היינו בלא קידושין לדעת הרא"ש ז"ל וא"כ נהי דס"ל להרא"ש ז"ל דכופין על פו"ר אבל על קידושין וכתובה ל"ש כפיי' לשיטת הרא"ש ז"ל משא"כ על יבום כופין וא"כ תי' הר"מ ז"ל א"ש אף לשיטת הרא"ש ז"ל וז"פ. אמנם לשיטת הרמב"ם ז"ל דהדיוט אסור בפילגש מה"ת וצריך קידושין דוקא מוכרח באמת דס"ל דאין כופין על פו"ר. ובאמת הדבר טעמא בעי אמאי לא יכופו אותו הב"ד על מצוה זו:
<b>והנלענ"ד</b> בדעת הר"מ י"ל עפמ"ש בספרי חמדת ישראל בקונטרס נר מצוה חלק העשין אות מ"ד בלשון הר"מ ז"ל בס' המצות שכ' ציונו לפו"ר לכוין לקיום המין והוא אמרו יתעלה ואתם פו"ר. דנראה מזה שדעת הר"מ ז"ל שמצות פו"ר הוא לכוין בביאה לתכלית פו"ר ועיי"ש ביאור הדברים היטב. וא"כ כיון דעיקר המצוה תלי' בכונתו ובלא"ה ליכא מצוה כלל ל"ש בזר כפיי' כיון דאין בידינו לכופו לקיימה על מתכונתה. וז"נ מאד לדעת הר"מ ז"ל. והנה דעת התוס' נראה דס"ל לחלק בין מ"ע דפו"ר למ"ע דלשבת דאין כופין אלא מי שמצווה על פו"ר אבל מי שאינו מצווה אלא על לשבת אין כופין וזה ממ"ש בגיטין (דף מ"א ע"ב) בסוד"ה לא תוהו בראה דבשפחה שייך נמי עשה דשבת והא דלא כופין בח"ש וחב"ח אלא היכי דנהגה בה מנהג הפקר היינו משום כיון דלא מיפקדי אפו"ר שמא גם לאחר שתשתחרר לא תקיים עכ"ל. ולכאו' אין הבנה לדה"ק דא"כ גם גבי עבד נימא הכי וע"כ כיון דמצווה על פו"ר יכופו אותו לקיים אבל בשפחה כיון דמצווה רק על שבת אין כופין אותה ולכן עתה אין כופין את רבה ומוכח כנ"ל אך הדבר צריך טעם אמאי אין כופין על עשה דלשבת ולכאו' עלה בדעתי בכונת התוס' עפמש"ל דל"ש אלא אם נוכל לכפותה שיקיים המצוה בבירור אבל בלא זה ל"ש כפיי' ומעתה י"ל עפמ"ש הר"ת ז"ל דנשים אינן מצוות על השחתת זרע ויכולין להשחית זרע הבעל לאחר תשמיש עי' בתוס' יבמות (דף י"ב ע"ב) בד"ה שלש נשים וא"כ בנשים ל"ש כפיי' כיון דבידם תמיד להשחית את הזרע ואנן לא נוכל לידע מזה לכן אין כופין אותם. אך יש לדחות די"ל שדעת ר"ת ז"ל באמת דגם על עשה דלשבת נשים אינן מצוות משא"כ א"נ דנשים איתנייהו בהעשה דלשבת אסורין גם להשחית הזרע. ויש לעי' אי זה תלי' בעשה דלשבת. וראיתי בס' שו"ת מהרי"א הלוי ז"ל להגאון המובהק מוהר"א אייטינגע ז"ל ח"א סי' פ"ה שכ' להכריע דמצות שבת א"נ דאשה מצוות על שבת ע"כ דאינה על התולדה דוקא וגם בנשואין לחודא נתקיים מצות שבת וכדעת הגאון מוהר"צ מהאמבורג ז"ל בת' נוב"י מהדו"ק אה"ע ס"ו וראי' לזה מדאין כופין את הבעל לגרש את אשתו אם אינו ראוי להוליד ועיי"ש היטב ולפי דבריו בודאי י"ל דל"ת כלל איסור השחתת זרע בזה שמצוות על שבת. אבל באמת תמהני על גאון כמותו שהוציא דברים כאלה מפיו ומכ"ש לחוק אותם בספר דהרי מבואר ביבמות (דף ס"ב ע"א) דטעמא דריו"ח בהי' לו בנים ומתו לא קיים פו"ר משום דלשבת בעינן וליכא הרי מבואר דמצות לשבת פירושו שהעולם יתישב על ידו. ונראה שהג' ז"ל שגג בזה מפני שסבר שכן הוא דעת הג' מוהר"צ ז"ל אבל לא ראה בת' תפארת צבי אה"ע יש שם תשובה מהג' מוהר"צ ז"ל להנוב"י על אותה תשובה והודה בעצמו ששגג בזה וכ"כ בקו"א לספרי והראי' דאין כופין את הבעל לגרש כדי שהאשה תקיים מצות שבת א"ר כלל דכמו דאין כופין באדון לשחרר מטעם שבת דדילמא גם אח"כ לא תקיים כמו"ש התוס' ה"ה דאין כופין את הבעל לגרש. ובאמת גם זאת ברור דעל שבת בלבד אין כופין רק מי שמצווה על פו"ר וגם על שבת אבל על שבת לחודא אין כופין והטעם י"ל כמו"ש בספרי דבאמת העשה דלשבת יכולין לקיים גם אם ישיאו בני אנשים אחרים ויסייעו להם שעי"ז יכולין לישא זא"ז ויולידו בנים מקיים בזה עשה דלשבת יצרה כיון דעל ידו נתישב העולם רק מי שמצווה בעצמו בפו"ר אינו מקיים לשבת אלא באופן שהעולם נתישב ע"י עצמו וזה טעמא דריו"ח בהי' לו בנים ומתו שאינו מקיים פו"ר משום דלשבת יצרה בעינן אמנם מי שאינו מצווה על פו"ר רק על שבת לחוד נהי דעיקר המצוה שישא אשה ויולד בנים מ"מ י"ל דגם בזה שמשתדל לראות שינשאו אחרים והי' נתרבה ישוב העולם ג"כ מקיים מצוה זו והא דכ' התוס' בעבד דא"ל משום לשבת לא היו כופין את האדון לשחרר כ"כ בספרי דהטעם הוא משום לשבת גם האדון נכלל במצוה זו ולא הוי בכלל חטא שיזכה חברך ואמת כי מדברי התוס' אינו נראה כן. והארכנו בזה בת' לח"א בענין היתר מ"ר ואכ"מ יהי' איך שיהי' ד' הג' ז"ל נראה ברור דליתא וח"ו שיעלה על הדעת לומר כן דבנשואין גרידא מקיים מצות לשבת:
<b>ודע</b> שנלענ"ד דאפי' ר"ה דפליג על ריו"ח וס"ל דהי' לו בנים ומתו קיים פו"ר מודה ג"כ דמוטל עליו עשה דלשבת אלא דבזה פליג על ריו"ח דס"ל דלשבת הוא פירושו דמ"ע דפו"ר וכ"ז שלא קיים לשבת גם פו"ר לא קיים ור"ה ס"ל דאינו כן דמ"ע של תורה פו"ר כבר קיים כיון שבעל אשה להוליד ממנה בנים ונתקיימה מחשבתו ונהי דאינו מקיים לשבת כיון דהבנים מתו אבל שוב אינו מוטל עליו אלא עשה דלשבת דהוא עשה מד"ק. וראי' לזה מהא דבן השונמית (מלכים ב' ד') דאחר שמת בנה אמרה לאלישע הלא אמרתי לא תשלה אותי ולכאו' לר"ה הא קיימה מצות פו"ר ואמאי הוי בכלל השלה אם מת אח"כ כשהגדיל עי' בפנים ותבין דברינו אמנם להנ"ל א"ש כיון דאשה אינה מצווה על פו"ר רק על עשה דלשבת ובכה"ג לא
<b>קיימה</b> כלל ושפיר אין לה כלום:
<b>איברא</b> דיש לעיין למ"ד יש דיחוי אצל מצות א"כ מה הועיל לה כשחזר וחי' מ"מ כיון דבשעה שמת הרי נפקע מצות לשבת ושוב גם אח"כ לא תקיים בו מצות שבת. אך מלבד דקיי"ל אין דיחוי אצל מצות. עוד שתי תשובות בדבר. א' דלא מצינו דיחוי אלא על חיוב מצוה ולא על קיום מצוה. ב' דמצות לשבת ופו"ר לריו"ח שהמצוה הוויית הבנים ל"ש דיחוי כלל דהשתא הא יש לו בן וקיים פו"ר ולשבת. וברור הדבר דלדעת הר"מ ז"ל דס"ל דנכרי שהי' לו בנים ונתגייר לא קיים פו"ר אלא אם בניו נתגיירו וא"צ שיתגיירו בב"א רק אפי' אם נתגיירו לאח"ז קיים בהם פו"ר ולא אמרינן בזה דיחוי כיון דעתה יש לו בנים ישראל הרי מקיים פו"ר. ולא אכחד שזה עתה בסדרי הדברים לדפוס בא לידי ס' אורחת חיים לא' מחכמי אונגארין ובסוף הספר יש קונטרס "עובר אורח" מאת כבוד ידידי הגאון המובהק מו"ה רא"ד שליט"א אב"ד דכולל אשכנזים בירושלים אה"ק תובב"א וראיתי שם בסי' קס"ז שכ' לתמוה על הרשב"א ז"ל ברכות (דף מ"ו ע"א) שהקשה על הא דכיבד ר' אבהו את ר' זירא לבצוע אע"ג דקיי"ל בעה"ב בוצע וכ' לתרץ כיון דהסעודה הי' עבור ר"ז הוי ר"ז בעה"ב ואמאי לא תי' בפשיטות דר"ז הי' כהן כמבואר בירושלמי פ"ח דברכות ה"ו וכ' לתרץ דמעשה זה הי' אחר ששחט רבה לר"ז וא"כ נהי דהדר אחי' ית' מ"מ פקע ממנו קדושת כהונה. ולא אדע מה קאמר מר דהרי כל כהן הוא כהן מחמת שהוא בן כהן וכיון דזה פשיטא דלא נפקע הקורב' ע"י המית' וא"כ הרי הוא גם עתה בן כהן וממילא הוא כהן לכל הענינים. אלא שלענין עבודה אולי צריך חינוך מחדש כמו כל כהן שהתחיל לעבוד שצריך חינוך אבל לענין קדושת כהונה פשיטא שכ"ז שלא נפקע הקורבה אינו נפקע הכהונה ומבואר בקרא דאלישע דהקורבה לא נפקע ע"י שמת וז"ב לענ"ד:
<b>פרשת</b> <b>נח</b> **(דיני ב"נ הי' קודם מ"ת. כי אז גם בנ"י היו בכלל ב"נ ועתה נשנית רק לפלפולא בעלמא:)**
<b>א</b><b>)</b> <b>במס'</b> זבחים (דף קט"ז ע"א) אמר ר"א מניין למחו"א שאסור לב"נ ת"ל ומכל החי מכל בשר שנים וגו' אמרה תורה הבא בהמה שחיין ראשי איברין שלה ודילמא למעוטי טריפה ההוא מלחיות זרע נפקא הניחא למ"ד טריפה א"ח אלא למ"ד ט"ח מא"ל האמר קר אתך בדומין לך עכ"ל. והנה יש להסתפק בפירושא דסוגי' במה דמקשינן ודילמא למעוטי טריפה אי הכוונה דטריפה גרע ממחו"ח ופסול להקרבה וע"ז תי' דטריפה נשמע מלחיות זרע או מאתך ולפי"ז להלכה אסור לב"נ להקריב בזה"ז בבמה שלו קרבן טריפה או דנימא דזה אין סברא דיהי' אסור לו להקריב לגבוה כיון דמותר לו גם באכילה. והכוונה ודילמא למעוטי טריפה דילמא לא היתה כוונת השי"ת משום הקרבה רק מפני שצריך לקיום העולם אמר לו מכל החי ואין הכוונה על מחו"א אלא על טריפה ולכן אמר לו זאת במה שצוה להביא לו שנים שנים וע"ז סובבת כל הסוגי' דטריפה נשמע מלחיות או מאתך וע"כ ממעטינן מכל החי מחו"א וע"כ דמשום דמחו"א פסול להקרבה דבזה ל"ש מפני שצריך לקיום העולם. והנה לכאו' עלה בדעתי להביא ראי' דטריפה אינו פוסל בב"נ מדברי התוס' חולין (דף כ"ב ע"ב) ד"ה והביא תחילת הציהוב וכו' שכ' דהא דאמרי' בירושלמי דאין הפשט וניתוח בעולה בבמה היינו בב"נ עיי"ש וקשה לפמ"ש הפוסקים דבב"נ לא אזלינן בת"ר א"כ ניחוש שמא הוא טריפה ואמאי א"צ הפשט וניתוח. א"ו דבב"נ גם טריפה כשר להקרבה:
<b>אמנם</b> באמת א"ז ראי' לפ"מ דמבואר במס' עכו"ם (ד"ו) בתוס' ד"ה ודילמא דלא הזהרו הכתוב אלא על טריפות שבגלוי וניכר דבטריפות שבסתר א"א להבחין א"כ לפי"ז אפי' א"נ דבב"נ אסור טריפה לגבוה היינו רק טריפות הניכר וא"כ שפיר י"ל דאינה צריכה הפשט ונתוח דמה שאינו ניכר אינו פוסל כלל ואדרבה ארווח לן בזה היטב סוגיות הגמ' מנחות (ד' ה' ע"ב) דמקשינן בגמ' למ"ל קרא מן הבקר להוציא את הטריפה ת"ל מק"ו מבע"מ ושו"ט הגמ' ומסקינן ואלא פריך הכא מה להצד השוה שבהן שכן מומן ניכר תאמר בטריפה שכן אין מומה ניכר וברש"י ז"ל משום דיש טריפות שא"נ. ובתוס' שם הקשו דאכתי נימא דמחוס"ז ורובע ונרבע יוכיחו דג"כ אינו ניכר ועיי"ש בשטמ"ק מה שנדחק על רובע דהוי ג"כ בכלל ניכר. אמנם לדברינו י"ל ברווחא דהנה האחרונים הקשו על קו' הגמ' דלמ"ל קרא ת"ל מק"ו מבע"מ הא נפ"מ דיהי' לוקה באם מקריב טריפה למזבח דא"ל דמן הבקר לא היו לוקין מק"ו גרידא דאין עונשין מה"ד אבל השתא דכתיב מן הבקר לוקין במקריב טריפה מק"ו כיון דהאיסור ידעינן ממק"א כסברת הרה"מ ז"ל ועי' בזה בלקח טוב לידידי הגאון מוהר"י נ"י כלל ב' מה שהאריך בזה. אמנם באמת י"ל בפשיטות כיון דב"נ ג"כ הוזהרו על טריפה כנ"ל וא"כ אף בלא קרא דמן הבקר ידעינן דישראל אסור להקריב טריפה דמא"מ דלנכרי אסור ולישראל שרי וא"כ ממילא לוקה מק"ו ול"צ קרא דמן הבקר ומעתה א"ש מאד תי' הגמ' מה להצד השוה שבהן שכן מומן ניכר תאמר בטריפה שאין מומן ניכר ומשום זה צריך קרא דמן הבקר והיינו דיש טריפות שאין מומן ניכר דבזה לא סגי ק"ו כיון דטריפות שא"נ אינו אסור לב"נ ושוב שייך אין עונשין מה"ד וצריך קרא דמן הבקר להיות לוקין מק"ו כנ"ל. ולפי"ז יהי' מוכח מן הסוגי' דקרבן טריפה פסול אצל ב"נ:
<b>אמנם</b> לאחר העיון אינו נראה לומר כן דמלבד דלכאו' י"ל דאפי' א"נ דטריפה פסול לגבוה אצל ב"נ מ"מ לפימ"ש הר"מ ז"ל דאינו מפורש בתורה אלא דריסה ושאר טריפות הם הלל"מ א"כ לפימ"ש הפוסקים דבב"נ ל"ש הלל"מ א"כ נראה דבב"נ אינו פוסל לגבוה אלא טריפות דדריסה דמפורש בקרא דהוא טריפה. אך אפי' אם נימא דאין ענין זל"ז דאע"ג דאינו מפורש לאסור באכילה אלא דריסה מ"מ מכל החי נתמעט כל מה שאין יוכל לחיות והבן היטב מ"מ נלענ"ד דאין כונת הגמ' דזבחים במה דמקשינן ודילמא טריפה היינו לענין פסול קרבן דאין שום סברא בזה לומר דטריפה פסול אצל ב"נ ואין לומר דהוא מסברא מצד הקריבהו נא לפחתך וי"ל דפוסל גם בב"נ ז"א דהמעיין ברמב"ם ז"ל פ"ב מה' איסורי מזבח ה"י יראה מבואר דסברא זו לפסול טריפה מצד הקריבהו נא היינו רק משום שאסורה לו באכילה ולפי"ז בב"נ דמותר לו באכילה אין סברא לומר דטריפה אסור לגבוה וקו' הגמ' הוא מנ"ל דקרא בא למעט מחו"א וע"כ משום פסול קרבן דילמא גם מחו"א כשר להקרבה כמו כל בע"מ דכשר בב"נ וקרא אתי למעט שלא יביאו טריפה אל התיבה משום שצריך לקיום העולם לכן יקח רק בריאים ושלמים ופירוש זה מוכרח מהסוגי' דאל"כ מה תרצינן דטריפה ידעינן מלחיות זרע דהא אכתי צריך מכל החי על אותן שיקריב ולא יהי' לחיות זרע. וע"כ כדאמרן. וא"ל דא"כ מה מקשינן בגמ' הניחא למ"ד טריפה אינה יולדת אלא למ"ד יולדת מא"ל וקשה הא למ"ד יולדת א"כ גם טריפה ראוי' לישוב העולם א"כ אמאי נימעוט טריפה מכל החי הרי יותר מסתבר דקרא אתי למעט מחו"א להקרבה ז"א שכבר הזהירו זה התוס' בסוגיין דאעפ"כ יותר מסתבר כל החי על טריפה שיהי' בריא לגמרי לישוב העולם כמבואר מד"ק בסוד"ה אבל וכן מוכרח מדבריהם בד"ה ודילמא שכ' דגבי ב"נ בשאר מומין כשרין הו"ל לאוקמי' למעוטי טריפה דוקא והיינו משום דטריפה א"ח לישוב העולם לכן לא יבואו אל התיבה. שוב מצאתי כן בס' פנים ת בחידושיו שמפרש כן ד' התוס'. הכלל שנראה ברור מתוך הסוגי' דרק מחו"א פסול בב"נ אבל טריפה אינו אסור בב"נ להקריב בבמה ופירוש הגמ' דמנחות במה דאמרי' דלא מצינן למילף טריפה מק"ו משום דאינן ניכרין י"ל בטו"ט עפ"י קו' הנ"ל הא צריך קרא דמן הבקר כדי שיהי' האיסור ידוע ממק"א כנ"ל אמנם כבר העיר בס' לקח טוב די"ל דהוי האיסור ידוע ממק"א משום קרא הקריבהו נא לפחתך ומעתה י"ל עפ"מ דנראה מד' התוס' במס' עכו"ם (דף ו' ע"א) ד"ה תמים כתיב בי' דל"ש פסול דהקריבהו נא אלא בטריפות הניכר עיי"ש א"כ י"ל דזה פירוש הגמ' דמה לבע"מ שכן ניכר אבל טריפה א"נ. וא"ל דאכתי נילף מרובע דג"כ אינו ניכר ע"ז שוב י"ל דצריך קרא דמן הבקר שיהי' בכלל איסור ידוע ממק"א ויש עוד להאריך דרך פלפול בד' הגמ' דמנחות ואכ"מ כי לא באתי בזה אלא מפני שראיתי להגאון המובהק בעל אור חדש ז"ל בס' עה"ת פ' נח האריך בפלפול רב בסוגיות אלו ואינו מחליט דבר ברור אם טריפה אסור לב"נ להקרבה לזאת אמרתי אתנהלה לעטי בפשטות הסוגי' ולברר כי נלענ"ד פשוט שאין איסור לב"נ להקריב בבמה קרבן טריפה ובע"מ ורק מחו"א אסר לי' רחמנא:
<b>ב</b><b>)</b> <b>נסתפקתי</b> בב"נ שמקריב בבמה שלו בזה"ז עולת לכו"ע מה הדין בשחיטה אם צריך שחיטה או נחירה בסימנים ובאמת לא מצאנו כלל קודם מתן תורה בקרבנות שהקריבו הב"נ שיהי' כתיב שנשחט את הקרבן קודם שהקריבו וכן בא"א ע"ה בעקידה גבי יצחק כתיב ויקח את המאכלת לשחוט את בנו וסתם שחיטה הוא בסימנים כמ"ש הרמב"ן ז"ל עה"ת בפ' ראה בקרא דכי ירחיב ד' אלקיך את גבולך עיי"ש. אמנם אח"כ כאשר העלה את האיל לא כתיב בי' כלל שהמית אותו. והנה זה ברור אצלי דשחיטה כדין בודאי ל"צ ול"ש בב"נ כלל והרי זה דקדשים צריכין שחיטה חידוש הוא שנתחדש במתן תורה כמ"ש הרמב"ן ז"ל לפרש שם הקרא דוזבחת כאשר צויתיך דהיינו כאשר צויתיך בקדשים שחיטה ה"ה דמהיום והלאה גם חולין יהיו צריכין אותה שחיטה מבואר מזה דקודם מ"ת גם קדשים לא היו צריכין שחיטה ובפרט לפי דעת חז"ל דכאשר צויתיך היינו ה' הל' שחיטה שלמד הקב"ה למשה בע"פ על הר סיני בודאי דלא הי' נוהג מקודם וכיון דקודם מתן תורה לא היו צריכין שחיטה בקדשים פשיטא דגם לאחר מתן תורה לא נתחדש דבר בב"נ להחמיר יותר מקודם מתן תורה וז"ב. הן אמת כי דרך פלפול עלה בדעתי לומר להיפוך דבב"נ קדשים צריך שחיטה כדין ולפ"ז למ"ד דב"נ קרב גם שלמים בבמה כמבואר בזבחים (דף קט"ז) הפלוגתא בזה והי' מוכרח דגם ב"נ הוי בר שחיטה לענין דהשחיטה מתיר אצלו איסור אמה"ח בקדשים דאל"כ מה יעשה בבני מעיים של שלמים כיון דצריך שחיטה והרי בב"נ במיתה תלי' מילתא וע"כ דבשלמים גם בב"נ מתיר שחיטה וי"ל בזה ד' הר"מ ז"ל דפסק דמפרכסת אסור לב"נ ותמהו עליו הא מסקנא דשמעתתא בחולין (דף ל"ג ע"א) דמותר לב"נ משום מא"מ. אמנם להנ"ל י"ל דהנה באמת התוס' שם בד"ה אחד תמהו אמאי ל"א שאני עכו"ם דלאו בני שחיטה נינהו ולתרץ זה נאמר דהברייתא ס"ל כמ"ד דב"נ קרב שלמים וא"כ ממתן תורה ואילך הי' דין ישראל ודין ב"נ שוה דבשר חולין לא הי' צריך שחיטה רק בשר קדשים. אמנם אח"כ שבאו לארץ נוסף להם דגם בחולין יהי' בני שחיטה וא"כ אין סברא דב"נ ישארו בחומרא יותר מישראל וכמו דבמתן תורה הוזהרו גם ב"נ בשחיטה דקרבנות ה"ה אח"כ כשנצטוו ישראל בשחיטה דחולין ה"ה ב"נ יהי' בשחיטה ויהי' מפרכסת מותר להם ולכן מקשי הגמ' מא"מ אמנם הר"מ ז"ל להלכה דס"ל דב"נ קרבו רק עולות ולא שלמים וא"כ ב"נ לא היו מעולם בגדר שחיטה להתיר להם הבשר לאכילה א"כ ל"ש מא"מ די"ל דשאני עכו"ם דלאו בני שחיטה הם ומתורץ ד' הר"מ ז"ל על נכון. איברא דזה רק לפילפולא אמנם לקושטא דמילתא ז"א ואדרבה א"נ דב"נ קרב שלמים וצריך שחיטה מעלי' והשחיטה מתרת הבשר לב"נ בודאי ל"ש כלל מא"מ כיון דיש להם דין אחד עם ישראל ונהי דאח"כ נוסף חומרא לישראל דגם חולין צריכין שחיטה כמו קדשים היינו משום שבאו לארץ אבל בב"נ דל"ש טעם זה הרי נשארו כמות שהיו מקודם דקדשים בשחיטה וחולין במיתה. לכן נראה פשוט דזה בודאי דגם בקדשים ל"ש בב"נ שחיטה ואפי' א"נ דצריך שימות מקודם שיעלה אותם על המזבח אבל שחיטה בסימנים ל"צ לכן בב"נ גם בקדשים תלי' במיתה ואינן בני שחיטה כלל. ובזה ארווח לן להבין דברי התוס' מנחות (דף ק"ט ע"ב) ד"ה והעלה עליו עולה לש"ש דהקשו הא יש איסור דש"ח ותי' בזה"ל ונראה דלב"נ הי' מעלה הנודרים נדונ"ד עכ"ל. ותמה רעק"א ז"ל הא גם לב"נ אסור <big>לדידן</big> להקריב בחוץ כמבואר בזבחים (דף קט"ז ע"ב) ובתוס' שם ד"ה אסור. ולענ"ד נראה דאם ב"נ שחט את קרבנו להקריב בבמה אין איסור על הישראל מה"ת להקריבו בחוץ כיון דלישראל אין זה שחיטה כלל וא"ר להקריבו בפנים ולא הוי לדידן בכלל הקרבה בחוץ כיון דלא הי' שחיטה כשירה והוי כנתנבלה בשחיטה דלא מיחייב על העלאה בחוץ והא דאסור לסייען ולעשות שליחתן דמשמע אפי' בשחיטת נכרי נראה דהוא רק מדרבנן גזירה משום הקרבה בחוץ כיון דאצל ב"נ הוי הקרבה מעלי' אסור לן להקריב וא"כ י"ל דחוניו לא חשש על איסור זה ומדוקדק מאד לשון התוס' דהקשו מצד איסור דש"ח ותי' דלב"נ הי' מעלה ולא כתבו שחיטה והיינו כיון דלב"נ ל"צ כלל שחיטה לענין הקרבה שלו א"כ שפיר הי' יכול להעלות מה"ת לגמרי דהיינו להמיתו ולהקריבו בבמה כדין ב"נ כיון דלישראל א"ז שחיטה המתרת בפנים אין בו משום הקרבה בחוץ ובאמת מלשון הר"מ ז"ל סוף הל' מעשה הקרבנות שכ' בזה"ל ואסור לסייען ולעשות שליחתן שהרי נאסר עלינו להקריב בחוץ נראה קצת דס"ל שהוא איסור תורה והוי בכלל הקרבה בחוץ אע"ג דלא חזי לבא לפנים כיון דאצל ב"נ הוי זה הקרבה מעלי' נאסר עלינו מצד הקרבה בחוץ עיי"ש היטב. אמנם דעת התוס' נראה כדאמרן דלא נאסר לנו מה"ת הקרבה בחוץ אלא היכי דחזי מה"ת לבא לפנים משא"כ בקרבן שלא נשחט אע"ג דאצל ב"נ הר"ז קרבן להיות קרב בבמה שלו אבל אין בזה משום ש"ח. שוב ראיתי בס' קרן אורה זבחים שכ' לתמוה על ד' התוס' ופשיטא לי' דאפי' לשחוט מותר הישראל קרבנות ב"נ שנודרים להקריב בבמה כיון דלא נדר להקריבם במקדש עיי"ש. ולפענ"ד קשה לחלוק מסברא על ד' התוס' והר"מ ז"ל אמנם בדעת התוס' נ"ל עיקר כמ"ש. היוצא לנו מזה שכתבתי דשחיטה בה' הל' שחיטה עדין בוודאי ל"צ בב"נ ול"ש בדיני שחיטה כלל אמנם אי צריך שחיטה עכ"פ בסימנים או סגי בנחירה צ"ע לענ"ד ולא מצאתי מבואר דבר זה:
<b>אמר</b> המחבר כ"ז כתוב אצלי זה כביר וכעת בסדרי הדברים לדפוס ראיתי שני נביאים מתנבאים בסגנון אחד ה"ה כבוד ידידיי הגאונים בעל חלקת יואב ובעל בית האוצר שליט"א שכ' לדבר פשוט דבב"נ צריך שחיטה כשירה בקדשים בה' הל' שחיטה והנה הג' בעל חלקת יואב כ"כ ביו"ד בלי ראי' כלל אמנם הג' בית האוצר נ"י כ' שיש לו ראי' לזה ואינו כתוב טעמו ועיי"ש ששניהם כוונו לדבר אחד. ולענ"ד לאחר העיון לא מצאתי שום יסוד לדבריהם והמחדש דבר כזה עליו להביא ראי' ברורה:
<b>ג</b><b>)</b> <b>בר"מ</b> ז"ל פ"ב מהל' רוצח הל' ב' וג' כ' בזה"ל אבל השוכר הורג להרוג את חבירו או ששלח עבדיו והרגו או שכפתו והונחו לפני ארי וכיו"ב והרגתו חי' וכן ההורג את עצמו כל אחד מאלו שופך דמים הוא ועון הריגתו בידו וחייב מיתה לשמים ואין בהם מיתת ב"ד. ומניין שכן הוא הדין שנאמר שופך דם האדם באדם דמו ישפך זה ההורג בעצמו שלא ע"י שליח. את דמכם לנפשותיכם אדרוש זה הורג עצמו. מיד כל חי' אדרשנו זה המוסר חבירו לפני חי' לטרפו. מיד האדם מיד איש אחיו אדרוש את נפש האדם זה השוכר אחרים להרוג את חבירו ובפירוש נאמר בשלשתן לשון דרישה עכ"ל הזהב. ויען שיש לי איזה ענינים בד"ק העתקתי כל דבריו הקדושים:
<b>והנה</b> קודם נבאר מה דיש להעיר במ"ש סוג הב' ואין בהם מיתת ב"ד משמע דקאי גם על הורג את עצמו ולכאו' אין מובן לזה דאיך שייך בהורג עצמו ח"מ ביד"ש וכש"כ מיתת ב"ד ל"ש בי'. והנה לכאורה עלה בדעתי דמ"ש הר"מ בהורג את עצמו דח"מ ביד"ש היינו מיתת הנפש ויהי' מקור נפתח במה שנסתבכו הפוסקים בהא דמוחלט בפי כל דהמאבד א"ע לדעת אין לו חלק לעוה"ב וכולם חותרים למצוא מקום לזה. ולהנ"ל ראי' ברורה מד' הר"מ ז"ל אלו שכ' דהורג את עצמו ח"מ ביד"ש וע"כ דקאי על מיתת הנפש וא"כ מבואר דא"ל חלק לעוה"ב וזה הערה נכונה. אמנם בזה אינו מתורץ מ"ש ואין בו מיתת ב"ד איך יתכן בהורג א"ע מיתת ב"ד ודוח"ל דלא קאי ע"ז דמסתימת לשונו ז"ל נראה דקאי על כל מה דחשיב לעיל לכן נראה בכוונת הר"מ ז"ל אם עושה את עצמו טריפה דזה הוי כהורג את עצמו ממש וכ"כ במק"א שנסתפק בדבר זה בספר למודי ד' אי עשה חבירו טריפה אם ח"מ ב"ד קודם שמת חבירו ומורי הגז"ל בס' ישועות ישראל סי' ל"ג ס"ק ט' כ' בפשיטות דא"ח מיתה מצד שעשאו טריפה וע"ש בתוס' חולין (ד' מ"ב ע"ב) בד"ה ואמר ר"י בא"ד שכ' דמשכח"ל חומרא וקולא וכו' וכן לענין אם עשה חבירו טריפה ועי' במהר"מ לובלין ז"ל שנראה שהבין דעת התוס' דאם עשאו חבירו טריפה ח"מ עי"ש אך אין כאן ראי' גמורה די"ל בכונת התוס' בעשאו חסר חולי' אחת ומת אח"כ ולא ידעינן אי מאותו חולי מת דאי אמרינן דהוא טריפה עיד"ז פשיטא דנהרג משא"כ א"נ דאינו טריפה וז"פ. והנה הרב בס' לימודי ד' כ' להוכיח מהא דמבואר בגיטין (דף מ"ג ע"א) ובב"ק (ד' מ"ב ע"ב) דכופר אינו משתלם אלא לאח"מ ממש אבל בעשאו טריפה אינו משלם כופר כיון דכתיב והמית איש או אשה א"כ ה"ה ברוצח אינו חייב קודם לכן וכ"כ מורי הגז"ל ביתר ביאור משום דגם בזה כתיב מכה איש ומת משמע מיתה ממש אד"ק:
<b>ולפענ"ד</b> עלה בדעתי לכאו' להוכיח מסוגי' דב"ק שם להיפוך דהרי ז"ל הגמ' מ"ט א"ק והמית איש או אשה השור יסקל וגם בעליו יומת אם כופר יושת עליו וברש"י ז"ל ד"ה והמית בזה"ל שור אינו בסקילה עד שימות הניזק דכתיב והמית איש והשור יסקל עכ"ל וא"נ דגם ברוצח הדין כן דאינו ח"מ אלא כשהרגו ממש א"כ ל"ל קרא במיתת השור הא קיי"ל כמיתת הבעלים כך מיתת השור וא"כ אם רוצח אינו נהרג בשעשאו טריפה ה"ה שור אינו נסקל ולמה צריך קרא לזה א"ו דברוצח ח"מ כשעשאו טריפה ולכן צריך בזה קרא דאינו חייב אלא עד שימות ובאמת הבדל גדול יש בין רוצח ובין כופר ומיתת השור לפימ"ש המהרש"ל דנהי דטריפה א"ח הוא רק מצד הרוב וא"כ דבממון דאין הולכין אחה"ר צריך דוקא מיתה ממש משא"כ בד"נ דאזלינן בת"ר גם בעשאו טריפה חייב. אך מצאתי בס' שטמ"ק שם בשם רבינו בעל הרוקח ז"ל שכ' להדי' בפירוש הגמ' דבאמת א"ר הגמ' כלל מוהמית די"ל דטריפה הוי בכלל והמית רק דהראי' הוא מדכתיב בתוה"ק ואם כופר יושת עליו אחר דכ' סקילת השור אינו נסקל אלא לאח"מ ממש כיון דקיי"ל דכמיתת הבעלים כך מיתת השור וברוצח אינו נהרג אלא לאח"מ ממש וא"כ גם מיתת השור אינו אלא לאח"מ ממש ואז איכא חיוב כופר אד"ק מבואר מזה כד' מורי הגז"ל. אלא שגוף ד' רבינו הרוקח ז"ל תמוהין לי כיון דמודה רז"ל דמוהמית א"ר דבעי דוקא מיתה ממש א"כ מנ"ל דין זה שכ' בפשיטות דברוצח א"ח אלא לאח"מ ממש וצע"ג לענ"ד. וראיתי עוד שם בס' לימודי ד' שכ' שמד' הרמב"ם ז"ל דלא הביא כלל בהל' נזקי ממון הך דינא דר"ל דכופר אלא לאח"מ נראה דס"ל דר"ל לא קאמר אלא למ"ד טריפה חי' אבל למ"ד טריפה א"ח משלם את הכופר כשעשאו טריפה דהוי כמיתה עיי"ש. ולפי דבריו א"כ ה"ה בעשה חבירו טריפה שח"מ בב"ד לדעת הר"מ ז"ל. וא"ש ד' הר"מ ז"ל כאן שכ' דבהורג א"ע היינו שעשה א"ע טריפה א"ח מיתת ב"ד ויהי' ראי' מלשון הר"מ ז"ל דכאן לד' הרב לימודי ד' ז"ל אך באמת שגה הרב בעל לימודי ד' במחכ"ת דהרי מבואר בר"מ ז"ל פי"א מנזקי ממון ה"ב דחצי עבד וחצי ב"ח שהומת ע"י שור ראוי ליטול כופר וא"ל עיי"ש. וא"כ מוכרח דגם הר"מ ז"ל פוסק כר"ל דאין כופר משתלם אלא לאח"מ דאל"כ משכח"ל כשעשאו טריפה כמבואר בסוגיא דגיטין שם. אך לענין דינא אע"ג דלענין כופר פסק הר"מ ז"ל דאינו משתלם אלא לאח"מ מ"מ י"ל דמודה הר"מ ז"ל דלאו מוהמית דריש לה די"ל כיון דטריפה א"ח ה"ה טריפה הוא כמיתה רק בעיקר הלימוד מוהמית דאין חיוב כופר אלא כשהמית וממילא כיון דאין הולכין בממון אח"ר בעי מיתה ממש משא"כ בד"נ דאזלינן בת"ר גם כשעשאו טריפה נהרג אך אפי' א"נ דגם בהורג אדם ועשאו טריפה א"ח וא"ח עד שימות מ"מ לפמש"ל בשם הרוקח ז"ל דלאו מוהמית קא ממעט לה וצ"ל בכונת הרוקח ז"ל נהי דאזלינן בד"נ בת"ר מ"מ כיון דאיכא לברורי מיד דטריפה א"ח י"ב חודש וכיון דכן הוא לא אזלינן בי' בת"ר לכן אין הורגין אותו עד שימות חבירו ונאמר שכן דעת הר"מ ז"ל מ"מ ז"ד בעושה חבירו טריפה דאנן דנין להרוג את השלם א"כ שפיר אמרינן דמכח הרוב א"א להרוג אדם שלם דוהצילו העדה כתיב משא"כ בהורג א"ע שפיר כ' הר"מ ז"ל דא"ב מב"ד והיינו בעושה עצמו טריפה דאי הוי בזה מיתת ב"ד פשיטא דהי' נהרג מצד דאזלינן בת"ר דא"ל דבדיני נפשות לא אזלינן בת"ר ז"א כיון דהורג את הטריפה פטור דגברא קטילא קטיל א"כ פשיטא דבטריפה אזלינן בת"ר א"כ נראה פשוט דאם הי' הדין דבהורג א"ע ח"מ ב"ד בעושה עצמו טריפה נהרג בב"ד דטריפה כמיתה ובזה ל"ש לומר דלא אזלינן בת"ר כיון דהוא טריפה לפנינו וא"ש ד' הר"מ ז"ל בעזהי"ת וזה נכון מאד. שו"ר בנתה"מ סי' ל"ו שכ' בהדיא דבטריפה ל"ש והצילו העדה מבואר כמו שכ':
<b>אמנם</b> מה דיש לעי' בדעת הר"מ ז"ל דאיך למד מהני קראי לחייב ישראל מיתה בידי שמים על כל אלו הא הנך קראי נאמרו לב"נ וא"כ דילמא דוקא ב"נ נזהרים בזה אבל לא ישראל ותדע דב"נ חמירי מישראל לענין שפיכ"ד דמצינו דב"נ נהרג על עוברין אמנם ישראל אינו נהרג על עוברין מבואר דדרשינן קרא שופך דם האדם באדם דמו ישפך רק על ב"נ דעליו נאמר קרא א"כ מנ"ל דכל הני נאמרו בישראל. ולכאו' עלה בדעתי בזה דהנה באמת בת' נוב"י מ"ת ח' חו"מ סי' נ"ט נתעורר הגר"י פיק ז"ל על הא דקיי"ל דב"נ מצווה על העוברין ולא ישראל והא קיי"ל כל מצוה שלא נשנית לישראל נאמרה ולא לב"נ וצ"ל איפכא דישראל יהי' מצווה על העוברין ולא ב"נ ותי' בזה הנוב"י ז"ל כיון דל"ש בזה מא"מ דאסור לישראל ג"כ ל"א בי' הך כללא אד"ק ומעתה א"ש ד' הר"מ ז"ל דשפיר הכריח דכל הנך גם ישראל מוזהרין רק דבב"ד אינן נהרגין דאל"כ יקשה נימא מא"מ כקושית הגר"י פיק ז"ל. אמנם מה דקשה טובא בד' הר"מ ז"ל הא מד' כאן מבואר דפשטא דקרא בא לח"מ ביד"ש כמו שכ להדי' שלכן נאמר בכולן לשון דרישה כיון דהוא רק מיתה ביד"ש כנ"ל ומעתה קשה טובא איך פסק הר"מ ז"ל בפ"ט מהל' מלכים הל' ב' דב"נ שכפת א' לפני ארי או שהניחו ברעב עד שמת הרי הוא נהרג כיון דמ"מ המית ע"ש וקשה הלא לפי דבריו מבואר בתוה"ק באזהרת ב"נ ע"ז לשון דרישה וזה הוא רק עונש ביד"ש וא"כ איך ב"נ חייב ע"ז מיתת ב"ד וזה ודאי א"ל בדעת הר"מ ז"ל דס"ל דבב"נ היכא דח"מ ביד"ש שוב נהרג בב"ד ז"א דהרי בב"נ ששבת או שהכה את ישראל פסק הר"מ ז"ל דח"מ ואינו נהרג בב"ד הרי מצאנו גם בב"נ מיתה בידי"ש וא"כ מנ"ל להר"מ ז"ל ליחייב מיתה בב"נ על גורם להרוג את הנפש. שוב הראו לי בס' מנ"ח מ' לא תרצח הרגיש בזה על הרמב"ם ז"ל ולא מצא מענה. אמנם מה שנלענ"ד אחר העיון ונקדים לתרץ דברי מרן הכ"מ בפ"י ממלכים הל' ו' שכ' על מה שפסק הר"מ ז"ל בב"נ שהכה את ישראל ח"מ אבל אינו נהרג דדרשת חז"ל מויפן כה וכה הוא אסמכתא עיי"ש ותמה המל"מ ז"ל בס' פרשת דרכים דרוש י' דלמה הוצרך לזה ת"ל כיון דח"מ בידי"ש לכן כשאין איש עתיד לצאת ממנו הרגו ולמה צריך לומר דהדרשה אסמכתא הוא גם אם ח"מ ביד"ש מה"ת ג"כ הדין כן דאינו נהרג רק אם אין עתיד לצאת ממנו גר:
<b>אמנם</b> לענ"ד נראה דהכ"מ ז"ל סובר דאם הי' דרשה גמורה אע"ג דח"מ רק ביד"ש מ"מ בב"נ נהרג והרי מבואר בסנהדרין (ד' פ"ד) דבטמא ששימש במקדש כיון דח"מ ביד"ש אחיו הכהנים פוצעין את מוחו בגיזרין עיי"ש היטב כל הסוגיא. מבואר דמי שח"מ ביד"ש שוב יש רשות לב"ד להורגו לצורך תיקון הדור דהוי גברא קטילא א"כ בב"נ שח"מ ביד"ש נהרג בב"ד לכן הכריח הכ"מ ז"ל דהר"מ ז"ל סובר דאין זה דרשה גמורה וכן נראה טעמא דהר"מ ז"ל בב"נ ששבת וב"נ שלמד תורה כיון דכל אלה אינן מפורשין בתורה רק מדרשה נפקא לן לכן ס"ל להר"מ ז"ל דאינו נהרג משא"כ בזה שמפורש בתוה"ק דח"מ ביד"ש שוב הב"ד הורגין אותו ובזה מובן מה שפסק הר"מ ז"ל בה' מלכים שם דב"נ שהרג טריפה ג"כ ח"מ ולא נודע מקורן של דברים ולהנ"ל א"ש כיון דהר"מ ז"ל גם בישראל מיחייב לי' מיתה ביד"ש כמבואר בדבריו בהל' רוצח וא"כ בב"נ ממילא נהרג. ובאמת י"ל בטעמא דמילתא דדוקא בישראל דמהני תשובה לכן אין הורגין אותו היכי שח"מ ביד"ש כיון דבידו לעשות תשובה אינו בר קטלא משא"כ בב"נ שכ' הפוסקים דל"מ תשובה א"כ כשח"מ ביד"ש הוה גברא קטילא ושוב הורגין אותו ע"י ב"ד [וא"ל מטריפה דג"כ הוא גברא קטילא ואעפ"כ בב"נ ההורגו נהרג עליו דהוא אינו ח"מ משא"כ מי שח"מ ביד"ש שפיר י"ל כנ"ל]:
<b>ובפלפול</b> התלמידים אמרתי להמתיק הדבר ביותר על מה דב"נ ששבת או שלמד תורה ושהכה את ישראל פסק הר"מ ז"ל דאע"ג דח"מ ביד"ש מ"מ אינו נהרג בב"ד אמנם ברוצח שהרג ע"י גרמא וכן בהרג את הטריפה פסק הר"מ ז"ל דנהרג ואמרתי די"ל דהענין הוא עפמ"ש בת' חו"י לתרץ קו' התוס' דהא דגר שנתגייר כקטן שנולד דמי מהא דאמרי' ביבמות (דף מ"ה ע"ב) דלמה גרים מעונין מפני שלא קיימי ז' מצות ותו"ד לחלק בין עבירות שגם ישראל חייב עליהם בזה לא נפטר ע"י הגירות משא"כ אם הם עבירות שגם ישראל אינו חייב עליהם אז נפטר ע"י הגירות והד' עתיקין בס' רבותינו האחרונים ז"ל והארכנו בד' במק"א ואכ"מ ומעתה י"ל דהנה באמת סברא לומר דבב"נ כיון דל"מ תשובה ואין בידו לפטור א"ע ממיתה ביד"ש שוב נהרג גם בידי אדם אך הא אפשר להתגייר וכקטן שנולד ואז יהי' פטור ושוב אין הורגין אותו כיון דיש לו עצה לפטור מעונש מיתה ביד"ש. ומעתה א"ש ד' הר"מ ז"ל דדוקא בב"נ ששבת וכיו"ב דכל חיובו דמיתה ביד"ש הוא מצד ב"נ וכשיתגייר ל"ש בהו חיוב זה א"כ פשיטא דפטור מעונש דביד"ש כשיתגייר וא"כ שפיר פסק הר"מ ז"ל דאין הורגין אותו משא"כ ברוצח ע"י גרמא וכיו"ב לפ"מ דמבואר בר"מ ז"ל פ"ב מהל' רוצח הל' י' דישראל שהכה ב"נ ח"מ ביד"ש ועיי"ש בכ"מ דלמד זאת מהמכילתא דס"ל כן לאיסי בן עקיבא דישראל לא יצאו במתן תורה להקל מעליהם לענין ב"נ אלא רק למיתת ב"ד עיי"ש שמבואר כן וא"כ עונש זה דמיתה ביד"ש אפי' אם יתגייר יהי' חייב כד' החו"י הנ"ל וא"כ אין בידו לפטור א"ע מעונש זה ושוב נהרג ג"כ ואע"ג דאית לי' עצה להתגייר ואח"כ לעשות תשובה זה הוי כמו תרי הואיל דל"א וגירות לא מיקרי בידו כל כך כמבואר בקידושין בסוגי' דדשלב"ל דנימא בי' גם תרי הואיל והארכנו בזה בפלפול התלמידים ופה לא העתקתי אלא תמצית דברינו מפני חומר הנושא:
<b>ד</b><b>)</b> <b>במס'</b> ב"מ (דף מ"ד ע"א) במשנה נתן לו מעות ולא משך הימנו פירות יכול לחזור בו אבל אמרו מי שפרע מאנשי דור המבול ודור הפלגה הוא עתיד לפרע ממי שאינו עומד בדיבורו ועיי"ש (דף מ"ח ע"א) דברים ואיכא בהדי' מעות קאי באבל דברים וליכא בהדי' מעות לא קאי באבל אלא הוא מחוסר אמנה וכן קיי"ל בשו"ע חו"מ סי' ר"ד. וצריך להבין ענין זה אמאי הקללה דוקא בדור המבול ובדור הפלגה וגם ההבדל בין דברים ומעות ובין דברים לחודא דהוי רק מחוסר אמנה ונראה לבאר ענין זה עפמ"ש הרמב"ן ז"ל לבאר ענין חטא דור המבול ודור הפלגה דדור המבול הי' חטאם בהשחתת הארץ אמנם דור הפלגה קצצו בנטיעות ולכן בכל ענין המבול כתיב אלקים ובכל ענין הפלגה הזכיר שם המיוחד והנם עונשים בשמו הגדול וכן במדת סדום עכ"ל והנה רבינו הרמב"ן ז"ל כתב רמזי חכמה בחכמת האמת שאין לנו ידיעה בהם. אמנם אנחנו נבאר הדברים עפ"י פשוטן דהנה בתחילת ברוא השי"ת עולמו ברא את האדם מורכב מחומר ונפש והנה החומר והנפש הם כחות מתנגדים זה לזה דהחומר שבאדם היותו מן האדמה מתאוה לכל החומריות והגשמיות אמנם הנפש בהיותה חלק אלוקי ממעל תתאוה רק לטוב ולשאוף למרומים ממקום אשר שם נחצבה ויש גם שהנפש שהיא בעצם חלק אלוקית תתאוה לחקור במופלא ממנה ותרצה להתבונן במה שלא הרשתה ועיד"ז יכולה לבוא לידי קיצוץ בנטיעות ולכן מיד כשברא השי"ת את האדם מן האדמה ויפח באפיו נשמת חיים ועיד"ז ויהי האדם לנפש חי' לרוח ממללא צוה לו הקב"ה שבע מצות שהם שמירה לגוף ונפש והיינו עכו"ם וברכת השם שזה מצד הנפש שתתאוה לחקור במהות המציאות ותוכל לבא לידי כפירה ולידי ברכת השם חלילה ושאר הה' מצות המה מצד שמירת הגוף גזל ואמה"ח ודינין וגילוי עריות ושפכ"ד והנה דור המבול חטאם מצד הגוף כגון גזל ועריות ושפכ"ד אמנם דור הפלגה מפורש בתוה"ק ויאמר ד' הן עם אחד ושפה אחת לכולם וזה החילם לעשות וגו' הבה נרדה ונבלה שם שפתם וגו' נראה מבואר דרצו לחטוא בכח הנפש דהוא רוח ממללא דהיינו כח הדיבור דהוא כח אלוקי ורצו בכח אחדותם בדיבור בכח האלוקי שיש בהם לקצץ בנטיעות ח"ו והנה באמת צריך להבין כיון דכח הדיבור הוא רוחני וחלק אלוקי א"כ למה צריך בקנין מעשה גופני מעות או משיכה ולא יהי' מהני דיבור גרידא לקנין. ונראה משום דהאדם הקונה הוא בעל גוף ולבעל גוף צריך קנין גופני לכן צריך מעשה קנין ומטעם זה בהקדש קיי"ל אמירה לגבוה כמסירה להדיוט דגבוה הוא רוחני אמירה לבד הוא קנין וקונה הגבוה בדיבור ול"צ מעשה קנין:
<b>ובאמת</b> נראה עפ"ז לפרש דברי הרמב"ן ז"ל בפ' ואתחנן שכ' לפרש הא דכ' התוה"ק לא תענה ברעך עד שוא דשוא היינו דבר בטל והוסיפה התוה"ק עתה לאסור להעיד על חבירו אפי' אם לא יתחייב לו בב"ד כגון שיעיד אמר פלוני ליתן לזה מנה ולא קני מידו עכ"ל ולכאו' צריך להבין א"כ אמאי לא הזהיר הקב"ה על זה בדברות הראשונות אמנם הענין הוא דבדברות הראשונות נזדככו ישראל כמלאכי מעלה כמו שאמר הכתוב אכן אמרתי אלקים אתם והיו במדריגה עליונה מאד וא"כ גם דיבור הי' אצלם קנין ולא הי' שוא כלל אלא שקר דאפי' ע"י דיבור בעלמא הי' מתחייב ולא הי' צריך קנין כלל כיון שהי' כמלאה"ש הדיבור אצלם כקנין יחשב כמו אמל"ג כנ"ל אמנם לאחר החטא שנפלו ממדריגתם ונעשין בחינת בני אדם כמו שאמר הכתוב אכן כאדם תמותון היו צריכין קנינים גופניים ולזאת משכח שוא. ועפי"ז יאיר לנו אור בביאור ד' חז"ל דברים בלא מעות הוי מחוסר אמנה דאם הי' נשאר באמונה שלמה כמו שהי' ישראל במתן תורה גם דברים הוי קנין וזה שחוזר ואינו רוצה לקיים דבריו הר"ז מחוסר אמנה אמנם דברים ואיכא מעות שהי' שני הקנינים קנין הדיבור וקנין הגופני וג"כ אינו רוצה לקיים א"כ חוטא בכח הדיבור שהוא כח הנפש ובקנין מעות שהוא קנין גופני קאי באבל היינו מי שפרע מדור המבול שחטאו בכח הגוף ומדור הפלגה שחטאו בכח הנפש הוא יפרע ממי שאינו עומד בדיבורו והנה בברייתא מוסיפו ומי שפרע מאנשי סדום ועמורה וממצרים בים וכן הלשון נוסח הקללה בשו"ע סי' הנ"ל ולכאו' הי' נלענ"ד שהברייתא מוסיפה עוד שתי דוגמאות לחטאים אלו והיינו כי אנשי סדום שחטאו בגזל ועריות היו ג"כ חוטאים בכח הגוף ומצרים על הים שהי' ע"י שר שלהם זה הוה חטא מכח הנפש ולכן כתבה הברייתא בדיקדוק הלשון וממצרים בים דוקא אמנם ברמב"ן ז"ל שהעתקתי לשונו למעלה כ' על חטא סדום שהי' אותו חטא של דור הפלגה אמנם באמת כונת הרמב"ן ז"ל עפמ"ש בפ' וירא י"ט פסוק ה' בזה"ל ודע כי משפט סדום הי' למעלת א"י כי הוא מכלל נחלת ד' ואינה סובלת אנשי תועבות וכו' כי יש באומות רעים וחטאים מאד ולא עשה בהם ככה אבל למעלת הארץ הזאת הי' הכל כי שם היכל ד' עכ"ל וזה כונת רבינו ז"ל כאן שאנשי סדום מפני שהיו בא"י והיא ארץ אשר עיני ד' אלקיך בה תמיד ואינו מחזקת עוברי עבירה לכן גם חטאים הגופניים הם כמו חטאי' בכח הנפש כי שם הכל נתקדש קדושת השי"ת והוי הכל פגם בכח שם המיוחד ודו"ק היטב בכ"ז כי קצרנו וע"ע בענין זה במה שכתבנו בפ' וזאת הברכה ותמצא נחת:
ה) <b>במס'</b> ברכות (דף כ"ה ע"ב) אר"י עכו"ם ערום אסור לקרות ק"ש כנגדו מאי אירי' עכו"ם אפי' ישראל נמי ישראל פשיטא לי' דאסור אלא עכו"ם איצטריכא לי' מ"ד הואיל דכתיב בהו אשר בשר חמורים בשרם אימא כחמור בעלמא הוא קמ"ל דאינהו נמי איקרי ערוה דכתיב וערות אביהם לא ראו עכ"ל הגמ' נראה מבואר דעיקר רבותא דר"י דערות עכו"ם הוה בכלל ערוה וממילא אסור לקרות ק"ש כנגדה כמו דאסור לקרות נגד ערות ישראל ול"צ קרא מיוחד למעט ערות עכו"ם אמנם מלשון הגמ' שבת (דף ק"נ ע"א) דמקשי' בגמ' על הא דאמרי' דבשבת דיבור אסור הרהור מותר מהא דאמר רבב"ח אר"י בכל מקום מותר להרהר בד"ת חוץ מבית המרחץ ומביה"כ אע"ג דג"כ כתיב ולא יראה בך ערות דבר ונדרוש ג"כ דיבור אסור הרהור מותר ותרצינן ההוא מיבעי' לי' לכדר"י דאמר עכו"ם ערום אסור לקרות ק"ש כנגדו עיי"ש נראה לכאו' דצריך לזה קרא דערות דבר דמזה מרבינן ערות עכו"ם. הן אמת כי ברש"י ז"ל שם ד"ה ההוא כדר"י מפרש דקרא אתא שאסור להסתכל בערוה בשעת ק"ש ובזה באמת אסור רק דיבור אבל הרהור מותר נראה מבואר דרש"י ז"ל ס"ל דבאמת אין כונת הגמ' דצריך קרא דערות דבר לרבות גם ערות נכרי דזה ממילא ידעינן כיון דהוא בכלל ערוה הרי אסור לקרות ק"ש כנגדו וקרא אתא רק לדין זה דאסור לקרות ק"ש כנגד ערוה ודבר דרשינן דיבור אסור והרהור מותר. אמנם בפי' הר"ח ז"ל שנדמ"ח בש"ס ד' ווילנא כ' בזה"ל ומפרקינן האי מרא מיבעי' לי' לאסור אפי' ערותו של נכרי דאשכחן דאיקרי ערוה דכתיב וערות אביהם לא ראו עכ"ל נראה מבואר דקרא דערות דבר אתא לרבות ערות נכרי כיון דאשכחן קרא דהוא בכלל ערוה וכ"נ להוכיח מדעת הר"מ דס"ל דמערות דבר מרבינן אף ערות נכרי מדכ' בפ"ג מהל' ק"ש ה' ט"ז כשם שאסור לקרות כנגד צואה ומ"ר עד שירחיק כך אסור לקרות כנגד הערוה עד שיחזור פניו אפי' עכו"ם או קטן לא יקרא כנגד ערותן עכ"ל נראה מבואר מד"ק דחד דינא אית להו לקרות כנגד הערוה ולקרות כנגד צואה ומ"ר דבעי דוקא החזרת פניו וא"כ ע"כ דס"ל הרהור ג"כ אסור דא"נ דמותר הרהור ל"צ החזרת פניו ומותר להניח ידו לתוך פיו וקורא כמבואר להדי' בברכות (דף כ"ד ע"ב) עיי"ש היטיב וכבר הרגיש בזה הגאון בעל צפנת פענח שי' על הר"מ ז"ל ולא מצא מענה וע"כ צ"ל דהר"מ ז"ל ס"ל כפירוש הר"ח ז"ל דצריך הך קרא דערות דבר לרבות עכו"ם ולכן לא אייתר דבר כלל למידרש דיבור אסור הרהור מותר אך צ"ע בזה. א' דהרי מסוגית הגמ' ברכות נראה דא"צ לימוד מיוחד על ערות עכו"ם. ב' גוף הדבר קשה להבין כיון דנשמע מקרא דערות אביהם לא ראו דהיא בגדר ערוה ממילא ידעינן דאסור לקרות גם נגד ערות עכו"ם:
<b>אמנם</b> מה שנלענ"ד בזה עפ"מ שראיתי בס' בית האוצר מידידי הגאון מוהר"י נ"י מבענדין שכ' להקשות ע"ד הגמ' ברכות הנ"ל דאיך ילפינן מהא דכתיב וערות אביהם לא ראו דערות נכרי קרוי ערוה הא כל הסברא דערות נכרי לא יהי' בגדר ערוה היינו משום דעכו"ם אינו בכלל אדם וה"א דערותו חשוב כערות בהמה וכן כ' הבה"ג ז"ל להדי' וא"כ לפמ"ש התוס' דקודם מתן תורה גם עכו"ם הי' בכלל אדם ורק ממתן תורה ואילך דרשינן אדם אתם אין עכו"ם קרוין אדם א"כ מ"ר מהא דערות אביהם לא ראו דגם היום הוא בגדר ערוה ועיי"ש שלא מצא מענה לזה ומתוך זה מוכרח לחדש דלר"ש דס"ל דעכו"ם אינן בגדר אדם באמת אינו אסור מה"ת לקרות כנגד ערות עכו"ם ור"י ע"כ ס"ל דלא כר"ש. אמנם לענ"ד נראה דהג' שליט"א דלא לן חספא ואנא אשכחנא מרגניתא תותא דבזה א"ש מאוד שני הסוגיות וד' הר"ח והר"מ ז"ל דבברכות קאי הגמ' א"נ דלא כר"ש וי"ל דר"י אמר כן משום דלא ס"ל כר"ש דיש חילוק בענין אדם בין ישראל לעכו"ם לכן שפיר אמר בפשיטות דמדכתיב וערות אביהם לא ראו דגם ערות עכו"ם הוי ערוה ה"ה דאסור לקרות נגד ערותו אמנם בשבת דשם יקשה הגמ' על ריו"ח דס"ל דהרהור מותר בשבת אמאי ס"ל דהרהור אסור בבה"כ ובית המרחץ שפיר מתרצינן דריו"ח צריך הך דבר לרבות ערות עכו"ם מדלא כתיב ערות אדם אלא ערות דבר דייקינן מ"מ דמה שהי' הפעם בגדר ערוה אע"ג דעתה אינו בגדר ערוה מ"מ אסור לקרות ק"ש כנגדה וזה ילפינן מדבר וממילא לא ילפינן כלל מדבר לחלק בין דיבור להרהור ולכן גם הרהור אסור כנגד הערוה וטעמא דמילתא דלריו"ח אמרינן דצריך קרא לרבות ערות עכו"ם י"ל דהרי בעירובין (דף מ"ו ע"ב) איבעיא לן בגמ' אליבא דריו"ח אם ר"מ ור"ש פליגי אם הלכה כר"ש ונשאר הגמ' בתיקו ובזה תלי' בגירסות הש"ס אי ר"מ חולק בזה על ר"ש דאין עכו"ם קרוי אדם ועי' בתוס' יבמות (דף ס"א ע"א) בד"ה ואין העכו"ם ולכן שפיר תי' הגמ' דלריו"ח צריך הך דבר לרבות ערות עכו"ם ולפ"ז א"ש דעת הר"מ ז"ל להלכה דפסק כר"ש דעכו"ם אינן בכלל אדם ושפיר צריך קרא לרבות עכו"ם ולכן ס"ל דגם הרהור אסור ולא כרש"י ז"ל:
<b>ועפ"ז</b> נלענ"ד ליתן טעם למה שפסק הר"מ ז"ל דאפי' נגד ערות קטן אסור לקרות ק"ש ולכאו' תמו' מהיכן למד זאת ובאמת דעת רבים מגדולי הראשונים דערות קטן פחות מבן ט' אינו בגדר ערוה אמנם להנ"ל נראה דהר"מ ז"ל ס"ל דלפי האמת דמרבינן מערות דבר ערות עכו"ם אע"ג דהיום אינו בכלל אדם מ"מ כיון דהי' בגדר ערוה קודם מתן תורה גם היום אסור לקרות ק"ש כנגדו א"כ ה"ה והוא הטעם ערות קטן אע"ג דאינו עתה בגדר ערוה מ"מ כיון דעתיד לבוא לידי ערוה אסור לקרות כנגדו וערות עכו"ם וקטן לדעת הר"מ ז"ל אחת הן ועפי"ז אשכחנא פיתרא למה שקשה על הר"מ ז"ל שבפ"ג מה' ק"ש פסק דאסור לקרות ק"ש אפי' נגד ערות קטן אמנם בפ"ג מה' מילה ה"ה כ' הר"מ ז"ל בזה"ל והמל "אדם" "גדול" צריך לכסות ערותו עד שיברך עכ"ל. נראה מבואר דמל את הקטן א"צ לכסות ערותו וקשה טובא הא להר"מ ז"ל גם ערות קטן הוה ערוה וכבר נתקשה בזה בב"ח יור"ד סי' רס"ה בסוף הסימן עיי"ש אמנם לדברינו י"ל דהנה יש לדקדק על תיבת "אדם" שלכאורה מיותר לגמרי דהול"ל והמל הגדול כמובן לכן נראה דהנה הרא"ש ז"ל ס"ל דיש סברא לומר כיון דהוא לצורך מילה אינו איסור והוי בכלל מחניך קדוש אמנם הר"מ ז"ל ס"ל דבערוה גמורה ל"ש סברא זו אמנם בערות עכו"ם וקטן כיון דבעצם אינן ערוה אלא דאיתרבי מדבר כנ"ל לכן שפיר אמרי' דלצורך המילה הוי בכלל מחניך קדוש ולכן דקדק הר"מ ז"ל לכתוב אדם למעט נכרי וצריך דוקא שיהי' הנימול מישראל וגדול וכללא הוא דנכרי וקטן מישראל דין אחד להם. ועי' במל"מ פ"א מה' טומאת מת הי"ד שכ' לדייק כיו"ב מלישנא דר"מ ז"ל בפירוש המשניות עיי"ש אם כי שם קשה הדבר כיון שהוא רק העתקה מלשון ערבי וק"ל. אמנם כאן בוודאי כוון הר"מ ז"ל לשלול בתיבת אדם את העכו"ם. ובאמת גם לפי דברי הג' בעל בית האוצר שיחי' י"ל כנ"ל דהר"מ ז"ל ס"ל דלאחר שגזרו על ערות עכו"ם גם ערות קטן הוי בכלל ערוה ולכן לצורך מצוה מקילין בתרווייהו אמנם בעיקר הענין נראה יותר כמו"ש דהר"מ ז"ל ס"ל דערות עכו"ם אסור מה"ת ודוק היטב בכל זה
<b>ודרך</b> חידוד בעלמא אמרתי לת' קושיות הג' הנ"ל בהקדם מה שיש לדקדק על הגמ' ברכות ושבת דמייתי ראי' דערות עכו"ם הוי ערוה מדכתיב וערות אביהם לא ראו והיינו מפני שהתורה קראו ערוה ואמאי לא מייתי הגמ' מקרא הקודם וירא חם את ערות אביו דג"כ מבואר דהתוה"ק קראו ערוה לכן נראה דמזה באמת א"ר די"ל דא"ר על לאחר מתן תורה וכנ"ל אמנם ראיות הגמ' מהא דהלכו אחורנית וערות אביהם לא ראו וקשה אמאי לא ראו הא אין איסור להסתכל בערוה כ"א בשעה שעושה מצוה אמנם נראה דהכא כיון שהלכו לכסות ערות אביהם שלא יהי' מונח בבזיון הרי הלכו לקיים בזה מצות כיבוד אב ושוב אסור להסתכל בערוה אך קשה הא ב"נ אינו מצווה על כ"א וע"כ שרצו לקיים את המצוה של ישראל לאחר מתן תורה והא לאחר מתן תורה זה לא הוי ערוה א"ו דגם לפי האמת הוי ערוה ויש לדחות כמובן ובפרט דגם זה שיהי' אסור לעשות מצוה נגד ערוה אינו מוסכם. ועי' בזה בעקרי הד"ט וכתבנו מזה במק"א ואכ"מ:
<b>ו</b><b>) (</b><b>י"א</b><b>-</b><b>כ"ח</b><b>)</b> <b>בקרא</b> וימת הרן ע"פ תרח אביו וגו' באור כשדים וברש"י ז"ל ומדרש אגדה יש אומרים שעל ידי אביו מת שקיבל תרח על אברם בנו לפני נמרוד על שכתת את צלמיו והשליכו לכבשן האש והרן אמר בלבו אם אברם נוצח אני משלו וכו' וכשניצול אברהם אמרו לו להרן משל מי אתה אמר להם הרן משל אברהם אני השליכוהו לכבשן האש ונשרף וזה אור כשדים עכ"ל והנה לכאורה יש לעי' אמאי הרן נשרף כיון דג"כ מסר נפשו על קדושת השם ואע"פ שלא הי' תקיף בדעתו כמו אברהם מה בכך כיון דא"א ע"ה אז עדיין לא הגיע לזה אלא בכח חקירתו הנשגבה וא"כ הרן שלא הי' עוד מופתים מספיקים לבוא לאחדות השי"ת כ"א ע"י הצלת אברהם ומאז הי' דעתו כאברהם וא"כ אמאי נשרף אך האמת נראה בזה כמו"ש בזה בני הרב חו"ב מו"ה אלעזר יהודא ז"ל דהנה באמת איתא במדרש יעקב אשר פדה את אברהם שבזכות יעקב ניצול א"א מכבשן האש וכבר תמהו בזה המפרשים אטו א"א הי' צריך להצלת יעקב אמנם הרה"ק מו"ה ר"מ זצ"ל מווארקי אמר שהי' שחוק בעולם שאברהם ניצול מכבשן האש לולא שהוצרך לחיות עוד ולהוליד את יעקב ולהוציא ממנו עם ישראל עכ"ד וביאור דה"ק דהרי מצאנו לר"ע כל ימי הייתי מצטער על פסוק זה מתי יגיע לידי ואקיימנה דזה תכלית האדם למסור נפשו על קדושת שמו ית' וא"כ כיון דאברהם אבינו זכה לזה למסור נפשו על קדושת השי"ת אמאי ניצול ואדרבה הא התכלית הגמור שלא יוצל אך בזה י"ל אחת משני אלה. א' למען יתקדש ש"ש ברבים כדי שיכירו הכל שד' אחד ושמו אחד. ב' שצריך עדיין להחיות כדי להוליד בנים והנה הכא בא"א כיון דהרן נשרף אע"ג שאמר ג"כ כאברהם א"כ לא נתקדש ש"ש בשלימות וא"כ שפיר הי' שחוק בעולם על אברהם שניצל מכבשן האש לולא מטעם הב' דהי' צריך להחיות שהוא הי' יסוד ישראל עם סגולתו ע"י שיצא ממנו יעקב וז"ב ואמת. ומעתה נראה דמטעם זה נשרף הרן כיון דהרן לא הי' צריך להחיות עוד שלוט אשר ממנו יצא מלכות ב"ד כבר נולד אז וא"כ טוב לו שלא ניצל ונשרף על קדה"ש. אלו ד' בני ז"ל ודפח"ח:
<b>וי"ל</b> בזה ד' חז"ל והובא ברש"י ז"ל פ' לך לך (י"ד י') בקרא ועמק השדים בארות בארות חמר שהי' הטיט מתגבל ונעשה נס למלך סדום שיצא משם לפי שהי' מקצתן שלא היו מאמינים שניצל אברהם מאור כשדים מכבשן האש וכיון שיצא זה מן החמר האמינו באברהם למפרע והנה כבר תמה הרמב"ן ז"ל איך נתחזק ע"י זה אמונה באברהם אדרבה כיון שראו שגם מלך סדום שהוא עובד עכו"ם ניצל א"כ מ"ר להאמין באברהם ותי' הרמב"ן ז"ל דהי' הצלתו של מלך סדום ע"י אברהם שהלך להבור והביט בו ועיד"ז הצילו ושפיר האמינו אם זה ניצל לכבודו של אברהם מכ"ש אברהם עצמו בודאי ניצל מכבשן האש אמנם לענ"ד עיקר ד' חז"ל צ"ע לכאו' הא הדבר הי' קרוב לזמן ונגלה הדבר לעיני כל ומה שייך שלא האמינו וקשה לומר שחשבו שכל המעשה שקר לכן נלענ"ד דהכי פירושא דהי' מאוה"ע שלא האמינו שא"א ניצל מכבשן האש בדרך נס מפני שמסר נפשו על קדושת השם דהרי הרן יוכיח שג"כ מסר נפשו ואף על פי כן נשרף לכן היו אומרים שא"א ניצל ע"י כישוף שלא שלט בו האור או תחבולה אחרת ולא הי' נס מן השמים והא דלא הציל את הרן היינו דאת הרן לא הי' יכול להציל ולכן הרן נשרף וא"א הציל את עצמו אמנם כשראו עתה שא"א בהבטה בעלמא בבור הציל את מלך סדום א"כ בודאי גם את הרן הי' יכול להציל וע"כ דהרן נשרף מפני שבאמת זה התכלית להיות נמסור למיתה על קדושת שמו ית' ולא רצה אברהם להצילו כלל וא"כ ברור הדבר דגם את עצמו לא רצה להציל ובטח מסר נפשו בלב שלם לקדושת שמו ית' ורק ניצל עפ"י נס מן השמים משום תולדותיו שיצאו ממנו וזה הפירוש שהאמינו באברהם למפרע וז"נ מאוד:
<b>פרשת</b> <b>לך</b> <b>לך</b><b>.</b> <b>א</b><b>) (</b><b>י"ב</b><b>-</b><b>י"ב</b><b>)</b> <b>והי'</b> כי יראו אותך המצרים וגו' והרגו אותי ואותך יחיו. צ"ב מה זה שהוסיף אברהם לאמר ואותך יחיו הלא עיקר יראתו הי' בשביל שלא יהרגו אותו ומה זה שהוסיף ואותך יחיו והנלענ"ד דרך דרוש דא"א ע"ה בא להיזהר בזה ממה שתמהו המפרשים דאמאי ירא אברהם ממ"נ אי מקיימינן ז' מצות לא יעברו על שפכ"ד ואי דאינם מקיימין ז' מצות א"כ יעברו על ג"ע ולמה יהרגו אותו על מגן וכבר האריכו בזה המפרשים כ"א כפי דרכו אמנם לענ"ד נראה דלכן הוסיף אברהם לומר ואותך יחיו דהנה נודע כבר ד' הפרשת דרכים דלכן א"א ע"ה הפיל א"ע לכבשן האש אע"ג דבב"נ לא אמרינן יהרג וא"י היינו משום דלחומרא הי' חושש כישראל ומצווה על קה"ש והנה א"א ע"ה הכיר בשרה שגם היא תהרג ולא תרצה לעבור על עבירה בגילוי עריות וזה שאמר א"א ע"ה והי' כי יראו אותך המצרים וירצו לבעול אותך בע"כ ולא תרצה בשום אופן ותמסר עצמך להריגה ויאמרו המצרים הטעם שאשתו זאת ולכן מוסרת את נפשה לבל לעבור על ג"ע ולא יהי' להם אלא עצה להרוג אותי ועיד"ז אותך יחיו ותבעל להם ברצון וא"ש מאוד דבאמת מצדם לא יצטרכו להרוג אותי דוקא דמנ"מ גילוי עריות או שפכ"ד רק שיעשו זאת בשביל לחיות את שרה שהיא לא תמסר נפשה דתחוש דילמא יש לה דין ישראל לכן אמרי נא אחותי את שאז אף אם לא תרצי להבעל לא' מהם יחשבו שאינו נראה לך ועיד"ז יתנו לי מתנות לפתותך שתבחר בהם ונכון בס"ד אמנם מה שיש לעי' עפ"ז דהנה באמת הקשו המפרשים אמאי לא גירשה א"א ואיך סמך א"ע על הנס ותי' דבב"נ לא מהני גירושין ומעתה לפ"ד הדר"ל הקושי' הנ"ל דלמה לא גירשה ואי דבב"נ ל"מ הגירושין הא א"נ שהם ב"נ אינה מחויבת למסור עצמה ואיסורא איכא לד' הר"מ ז"ל וא"כ ממילא לא יהרגו את אברהם וכל החשש דילמא דינם כישראל ושוב מהני הגירושין ומותרת היא לגמרי וא"כ אכתי הי' לאברהם לגרשה ולא יהי' ירא שיהרגו אותו ונראה לתרץ בפשיטות דנהי דלחומרא חששו שדינם כישראל אבל לקולא הוי ס"ל דדינם כב"נ ובב"נ ל"מ הגירושין א"כ אף אם באמת דינם כישראל מ"מ כיון דהם חששו שדינם כב"נ ולא הי' הגט מתירה להנשא כלל שוב א"ז מיקרי ספר כריתות ולא הוי גט כלל וא"כ א"נ דבב"נ לא מהני גירושין לא הי' לא"א ע"ה עצה בגט וזה נכון בעזהי"ת. ועפ"ז נ"ל לפרש ד' הקרא פסוק י"ט בשאלת פרעה דשאל לא"א ע"ה למה לא הגדת לי כי אשתך היא למה אמרת אחותי היא וגומר ולכאו' אינו מובן מה זה שהוסיף לשאול למה אמרת אחותי היא הא עיקר השאלה הי' על מה שלא הגיד כי אשתו היא אמנם לפ"ד מובן היטיב דבאמת עמד פרעה על כונת א"א שירא שיהרגו אותו אם יראו ששרה מוסרת נפשה להריגה לכן הקדים לומר אחותי היא כדי שלא יעלה בדעתם שהיא אשתו כיון דאחותו אסור לב"נ אמנם שאלת פרעה הי' ממ"נ הרי ב"נ אינו חייב למסור נפשו בגילוי עריות דב"נ אינו מצווה על קידוש השם וע"כ שאתם ס"ל שיש לכם דין ישראל והנה זה בודאי דתרח לא הי' לו דין ישראל וא"כ א"נ דאברהם ושרה הי' להם דין ישראל ע"כ מצד שהם הכירו לעבוד השי"ת והוי כגרים שנתגיירו והנה בגר קי"ל דנושא אחותו מאמו מה"ת דגר שנתגייר כקטן שנולד דמי א"כ אף אם שרה אחותו היא ג"כ יכולה להיות אשתו א"כ שפיר שאל לו פרעה דמה הועיל באמרו אחותי היא כיון דיראו המצרים שאין רצונה להבעל להם אף במקום פק"נ ע"כ דיש לה דין ישראל והוי גיורת שנתגיירה דאבותי' בודאי לא הי' להם דין ישראל וא"כ אע"פ שהיא אחותו יכולה להיות אשתו ואכתי יהרגו אותו בדבר אשתו ואם כן למה אמרת אחותי היא ללא תועלת וזה נכון בעזהי"ת דרך דרוש לחדד התלמידים:
<b>ב</b><b>) (</b><b>טו"ב</b><b>-</b><b>י'</b><b>)</b> זאת בריתי אשר תשמרו ביני וביניכם וגומר המול לכם כל זכר וגו'. הנה במצות מילה כתבנו במקומות מפוזרים הרבה תלי"ת אמנם פה אכתוב מה שנתחדש לנו בעזהי"ת בעיקר המצוה מה שלא מצאתי עוד מבואר בשום מקום ועפ"ז יבואר לנו הרבה דברים שנסתפקו בהם גדולי המחברים ז"ל בת' שאג"א סי' נ"ג כתב לחקור הא דקי"ל דמילה בליל ח' פסולה וצריך למול רק ביום השמיני אם הוא משום מחוס"ז דכל זמן שלא אתא בוקר של יום שמיני ליכא עדיין מצות מילה א"ד דליל ח' הוי בכלל הזמן רק דפסול מצד לילה ודינו כמו דמל בלילה לאח"ז לרבנן דס"ל דגם מילה שלב"ז פסולה בלילה עיי"ש מה שהאריך בזה אי ליל ח' הוי בכלל מחוסר זמן או לאו:
<b>והנה</b> לכאורה עלה בדעתי דממקומו הוא מוכרע דהרי מבואר במס' שבת (דף קל"ב) דילפינן מקרא דביום השמיני ימול בשר ערלתו ביום אפי' בשבת ומקשינן הא מבע"ל ביום ולא בלילה ותרצינן ההוא מבן שמונת ימים נפקא ועיי"ש בתוס' ד"ה ההוא מבן שמונת ימים נפקא שהביאו מתו"כ וממגילה דנפק"ל מביום השמיני ותי' דסמך אבן שמונת ימים ודרשא פשוטה נקט ומעתה א"נ דפסול דליל שמיני הוא משום מחוס"ז ולא מצד לילה שהיא עצם פסול א"כ מנ"ל להוכיח מקרא דבן שמונת ימים דמילה בליל ח' פסולה גם לאחר מתן תורה דילמא דוקא קודם מתן תורה שהי' הלילה אחר היום א"כ בליל שמיני הי' עוד יום הז' לכן הי' פסול מילה בליל ח' כיון דהוי מחוס"ז גמור משא"כ לאחר מתן תורה דנתנה תורה ונתחדשה הלכה דהיום הולך אחר הלילה שלפניו א"כ בליל ח' דהוי יום שמיני דילמא כשר למול וא"כ צריך קרא דביום השמיני להורות דגם לאחר מתן תורה ביום ולא בלילה א"ו דהי' פשוט להגמ' דלילה הוא פסול בפני עצמו ולא מצד מחוס"ז וא"כ שפיר יש ללמוד מבן שמונת ימים האמור קודם מתן תורה לפסול לילה גם לאחר מתן תורה. איברא דז"א די"ל דהיא הנותנת כיון דקודם מתן תורה הי' הלילה הולך אחר היום שלפניו א"כ ל"צ מיעוט כלל על ליל שמיני כיון דעדיין יום שביעי הוא וע"כ דבן שמונת ימים האמור בתורה היינו למעט ליל תשיעי אע"ג דהוא עדיין יום שמיני מ"מ פסול מצד לילה וא"כ שפיר נשמע מינה גם על לאחר מתן תורה וי"ל עפ"ז מה דקשה לכאו' על הא דתי' הגמ' דביום ולא בלילה נפק"ל מבן שמונת ימים הא תינח על ליל ח' אבל מנ"ל למעט גם מילה שלב"ז דפסול בלילה אליבא דחכמים ועי' ביבמות (דף ע"ב ע"ב) ובתוס' שם ד"ה מר סבר דרשינן וביום ואמאי בסוגיא דהכא לא שו"ט הגמ' כלל מזה ולהנ"ל י"ל דאם ילפינן מבן שמונת ימים ממילא נשמע גם על מילה שלב"ז דהרי קודם מתן תורה ע"כ דקרא ממעט ליל ט' וזה כבר הי' זמן מילתו ביום ואעפ"כ אמרה תורה דפסול למולו וא"כ ממילא ידעינן דגם מילה שלב"ז פסולה בלילה ודוקא אם ילפינן מביום השמיני האמור לאחר מתן תורה על יום ולא לילה שפיר י"ל דלא נתמעט אלא ליל ח' כיון דצריך מועט גם לליל ח' כיון דהוא שמיני ויש לפלפל הרבה בזה:
<b>אמנם</b> לא אכחד מה שלבבי מהסס בזה טובא אם לא ניתן מילה מיד לאברהם אבינו ע"ה בזמנים שלאחר מתן תורה ויש להעיר בזה מהסוגי' הנ"ל דמקשינן בגמ' שמיני הא צריך למעט שביעי ותי' ההוא מבן שמונת ימים נפקא וקשה הא נפ"מ אם נולד במוצש"ק אור ליום א' א"כ קודם מתן תורה הוי בכלל נולד בשבת והי' נימול בשבת שאחריו כיון דכבר הוא בן ח' ימים משא"כ לאחר מתן תורה יום שבת הוא יום שביעי דאור ליום א' הוא יום א' וא"כ שפיר צריך קרא דשמיני לאחר מתן תורה דאל"ה ה"א דמה שהוא שמיני קודם מתן תורה אע"ג דהיום הוא שביעי מלין אותו א"ו דפשיטא להסוגי' דש"ס דמיד שניתן המצוה לא"א נתנה לו בדיני ישראל והי' הדין לענין זה דהיום הולך אחר הלילה שלפניו ואין נפ"מ כלל בין קודם מתן תורה לאחר מתן תורה בענין מילה בשמיני. שבתי וראיתי לרבן של ישראל הגאון בעל הפלאה ז"ל בפנים יפות פ' וארא שכתב לפרש ד' המדרש קהלת תן חלק לשבעה זה דורו של משה שמל לשבעה דהכונה עפ"י הנ"ל דמ"ר מל קודם מתן תורה לז' היינו מה שהיום הוא יום ז' כגון בנולד בלילה. ובאמת לאחר מתן תורה הוא יום שביעי עיי"ש. ודרך פלפול יש לה"ר לדבריו שעפ"ז יתישב מה שקשה לכאו' כיון דשבת נתנה במרה מנ"ל אז דמילה דוחה שבת כיון דעדיין לא נאמר וביום לרבות אפי' בשבת ודוח"ל דאז לא מלו בשבת וכ"כ במק"א כמה תירוצים בזה אמנם לד' הגז"ל י"ל בפשיטות לפמ"ש התוס' יבמות (דף ד' ע"ב) הנ"ל דגם מבן שמונת ימים לא נשמע אלא על מילה שקודם ח' אבל לילה שלאחר ח' צריך קרא דוביום ודרשינן מהויו דוביום דפסול שלב"ז ג"כ בלילה א"כ קודם מתן תורה הי' כשר בלילה לאחר זמן המילה ומכ"ש בזמנה היינו כשכבר הי' זמנה ומעתה לא הי' צריך קודם מתן תורה לדחות שבת כלל במילה דהיו יכולין תמיד למול במוצש"ק אותם שהיו צריכין למול בשבת דעדיין הוא ביום השמיני כיון דהלילה היתה שייכת להיום שלפניו ומצד לילה אינו פסול כיון דכבר הי' מצותו למול ביום וז"נ לפי דרכו של הגז"ל:
<b>אמנם</b> לענ"ד קשה הדבר מאוד לומר כן דהי' הבדל ביום שמיני בין קודם מתן תורה בין לאחר מתן תורה וראיתי עוד שם להגז"ל שכ' יותר מזה דלפ"מ דמבואר בסוגי' דשבת הנ"ל דשמיני למעוטי תשיעי ומקשינן בגמ' האי מבן שמונת ימים נפקא ותי' חד למעוטי שביעי וחד למעוטי תשיעי א"כ קודם מתן תורה קודם שנאמר וביום השמיני ה"א דיכול למול כל שמונה ימים רק לאח"כ פסול כדכתיב גבי תמיד כבשים בני שנה דהיינו כל השנה למעוטי שנה שלאחריו נמצא שפיר מלו כל שבעת הימים עכ"ל ולפ"ז בודאי לק"מ מה שהקשינו דמנא ידעי במרה דמילה דחי שבת כיון דקודם מתן תורה היו מלין כל שמונה ימים אמנם לענ"ד עפר אני תחת כפות רגליו של רבינו ז"ל ובכאן דה"ק תמוהין מאוד לענ"ד וממקומו הוא מוכרע דא"כ אמאי מל אברהם אבינו את יצחק בנו לשמונה ימים אמאי לא מל אותו מיד ביום ראשון הלא מוישכם אברהם בבוקר ילפינן דזריזין מקדימין למצות ואי נימא כדבריו ז"ל דקודם מתן תורה הי' סבירא ליה דבן שמונת ימים פירושו דעד בן שמונת ימים כשר למול א"כ אמאי המתין אברהם אבינו שמונה ימים ובאמת המעיי' בלשון הגמ' הקדושה דאיתא בזה"ל האי שמיני מבעי' לי' למעוטי שביעי שביעי מבן שמונת ימים נפקא. ואכתי מבעי' לי' חד למעוטי שביעי וחד למעוטי תשיעי דאי מחד ה"א שביעי הוא דלא מטא זמני' אבל משמיני ואילך זמנו הוא עכ"ל הגמ' נראה להדי' דאי הוי כתיב רק חד היינו אפילו אותו האמור לפני מתן תורה לא היינו טועים לומר דלאחר ח' ליכא מצוה רק להיפוך ה"א דהזמן מתחיל מח' עד שימות והסברא נותנת כן דאיך אפ"ל דלאחר ח' שוב המילה פסולה כיון דמפורש שם בתורה הקדושה דערל זכר אשר לא ימול את עצמו חייב כרת וא"כ ע"כ דמצות מילה אינה בטילה לאחר ח' ואין זה דמיון לכבשים בני שנה האמור בתמיד דהתם שפיר אמרינן דאח"כ פסול לגמרי משא"כ הכא גבי מילה א"א לומר כן ויודע אני שיש לפלפל בזה אבל האמת יורה דרכו. ולבר מן דין כ"כ למעלה שלענ"ד נראה דהמצוה ניתנה מיד לא"א לגמרי בדיני ישראל כמו לאחר מתן תורה דהיום הולך אחר הלילה שלפניו ומי שנולד בערב הוי כמו שנולד מחר ביום לענין מילה אע"ג דלכל הענינים הוא עוד שייך ליום הקודם:
<b>ובאמת</b> י"ל עפ"ז בטו"ט ד' המדרש הנ"ל במה שמפורש תן חלק לשבעה זה דורו של משה שמל לשבעה דהנה מבואר במדרש רבה פ' בא דבשעת יצ"מ מ"ר מל ואהרן פורע וזה הי' בלילה היינו ליל א' של פסח ועיין בת' יד אליהו שהקשה הא מילה בלילה פסולה ותי' משום שהי' אז לילה כיום יאיר והי' מילה כשרה בו כמו ביום וכ"כ הג' בעל ברכי יוסף ז"ל עיי"ש מ"ש בשם הזוה"ק דשימשא הוי נהיר כמו ביום והי' דינו לענין מילה כמו ביום ומעתה נראה פשוט דאותן הבנים שחל יום שמיני שלהם ביום א' של פסח הי' חייבין למול אותן קודם אכילת הפסח כיון דלענין מילה קי"ל דהלילה הולך אחר היום שלאחריו אף קודם מתן תורה כנ"ל וא"כ שוב היא שמיני ונהי דפסול מצד לילה ע"ז שוב מהני הא דכיום יאיר שיהי' דינו כיום וא"כ הוי ביום השמיני ממש אמנם באמת כיון דהי' אז עוד לילה הי' שייך ליום שביעי עפ"י דיני ב"נ וא"כ נמצא דמ"ר מל לשביעי (וזה לא משכחת בשום פנים למול לאחר מתן תורה מה שהוא עוד שביעי קודם מתן תורה רק להיפוך משכח"ל כמוש"ל לבד במילת משה דשעת יצ"מ כיון דמל בלילה הי' משכח"ל זה דמל לשביעי דקודם מתן תורה והבן היטיב כי הדברים ברורים בס"ד]. וז"נ בכונת המדרש. איברא דבעיקר ד' היד אליהו יש לגמגם וכ"כ בזה במק"א ואכ"מ. ולא באתי בזה אלא לבאר מה שנלענ"ד בעיקר מצות מילה דנראה מסוגית הש"ס דאין שום נפ"מ בין קודם מתן תורה לאחר מתן תורה בזמני מצוה זו ומיד נתנה לא"א בדיני ישראל כנ"ל. ודוק היטיב בכ"ז:
<b>ג</b><b>)</b> <b>ובעיקר</b> ד' השאג"א מה שנסתפק בליל ח' אם הוי בכלל מחוס"ז או אם פסולו רק מצד לילה כבר תמהו עליו המחברים שאשתמיט מיני' שהוא פלוגתת הבבלי והירושלמי דבירושלמי פי"ט דשבת ה"ה מבואר להדי' דאע"ג דערלות שלב"ז לא הוי ערלה וקטן כל ז' מותר לסוכו בשמן של תרומה מ"מ ליל שמיני דינו כשמיני והוי ערלה ואסור לסוכו בשמן של תרומה יעי"ש בירושלמי דמדמי לי' להא דתני ליל שמיני נכנס לדיר להתעשר הדא אמרה ליל שמיני כשמיני אמנם בגמ' דילן ביבמות (ד' ע"א ע"א) דאיבעיא לי' לר' חמא ב"ע אי ערלות שלא בזמנה מעכבה מאכילת פסח ופשיט לי' ר"ז מהא דליתני' בשעת עשי' ואיתני' בשעת אכילה מעכבין מלאכול את הפסח והיכא משכח"ל לאו בין עשי' לאכילה וש"מ ערלות שלא בזמנה הוי ערלות הרי מבואר מד' ר' זירא דאם נימא דערלה שלב"ז לא הוי ערלות לא משכח"ל ד"ז דיעכב בשעת אכילה וא"נ דליל שמיני הוי זמנו והוי ערלות לכולי עלמא אם כן משכחת לן בפשיטות דאותו הולד זמנו לימול ביום א' של פסח א"כ בשעת עשי' דהי' ביום ז' הי' ערלה שלב"ז אבל בשעת אכילה דהוא בלילה הוי ערלות בזמנה ושפיר מעכב מאכילת הפסח וע"כ דפשיטא לר"ז דליל שמיני דינו כמחוס"ז והוא לכאו' ראי' ברורה ואם אמנם כי בפשיטות י"ל דאין כאן סתירה כיון דיש פלוגתא בזה אי לילה הוי בכלל מחוס"ז ועי' בזה מ"ש הג' בעל עמק יהושע דיני מילה סי' כ' אך בכ"ז הדבר צ"ע מדלא שו"ט הגמ' דילן כלל בזה ולומר משכחת זה אליבא דר"ז נראה דלא משכח"ל בשום אופן וצ"ע למה:
<b>ומה</b> שנלפענ"ד בזה להעיר בדבר חדש בפירוש ד' הג' נ"י ונבאר מקודם מה דקשה על ר' זירא שלא עלתה בדעתו מה שהקשה לי' רבא ותסברא המול לו כל זכר ואז יקרב לעשותו והאי לאו בר מהולא הוא שהיא קושי' אלימתא ואיך הי' ניחא לי' דא"נ דערלה שלא בזמנו הוי ערלות והי' מעכב מאכילת הפסח ומה שנראה בזה בדעת ר' זירא דהנה הר"מ ז"ל בפ"ה מה' ק"פ פסק דלאו דוקא מילת עבדיו מעכבתו מלאכול בפסח אלא גם טבילת אמהותיו מעכבתו מלאכול בפסח ועי' בשאג"א שם שהאריך בזה וכתב בסוף דבריו בזה"ל מ"מ למדנו מד' הר"מ ז"ל הללו דס"ל דאפי' דבר דלא רמי חיובא עלי' כמו טבילת אמהותיו אפ"ה מעכבתו מלאכול את פסחו עכ"ל וצריך לומר דהענין הוא דהתוה"ק אמרה דבשעה שהולך לעשות או לאכול את הפסח צריך שיהי' כל בני ביתו ראויין לאכילת הפסח ואל"ה מעכבתו מלעשות הפסח וז"ב ומוכרח לפ"ד הר"מ ז"ל:
<b>ומעתה</b> י"ל דזה כוונת ר"ז דבשלמא א"נ דערלות שלא בזמנה הוי ערלות וא"כ אסור לאכול עתה בפסח אמנם לכשימול בתוך ח' לפ"מ שפסק הר"מ ז"ל דנימול בתוך ח' א"צ להטיף ממנו דם ברית ומתקיים בזה מצות מילה א"כ נראה פשוט דהי' מותר לאכול בפסח א"כ הרי משכח"ל שיהי' הולד ראוי עתה לאכול את הפסח לכן מעכבו מאכילת הפסח משא"כ א"נ דערלות שלא בזמנה לא הוי ערלות א"כ בלא"ה מותר לאכול את הפסח עתה ושוב א"צ למולו ואינו מעכב מאכילת הפסח וא"ש מאוד ד' ר' זירא דס"ל דעיקר תלי' אם יכול עתה להיות ראוי לאכילת פסח אע"ג דעדיין לא מטי זמן חיובא למול אותו מ"מ צריך למולו כדי שיהי' ראוי לאכילת פסח ולא גרע מטבילת שפחותיו דג"כ אין עליו חיוב לטובלם ומ"מ מעכבם מאכילת הפסח ומעתה ל"ק מה שהקשו המחברים דילמא מיירי שמחר הוא יום ח' שלו וא"כ ביום בשעת עשי' לא הי' מעכב אמנם בשעת אכילה דהוא לילה כיון דהוי זמנו מעכב מלאכול את הפסח ז"א לפמ"ש הר"מ ז"ל דאע"ג דנימול בתוך ח' א"צ להטיף ממנו דם ברית ה"ד דנימול ביום אבל בלילה צריך להטיף דם ברית וא"כ ל"ש לומר דיעכב אכילת הפסח כיון דאפי' אם ימולו אותו עתה ג"כ אסור לאכילת הפסח כיון דמילה בלילה פסולה וצריך להטיף ממנו דם ברית וא"כ שוב אין לנו נפ"מ במילה כלל ושוב אינו מעכב כיון דאין לנו עצה לעשותו שיהי' ראוי לאכילת הפסח אמנם רבא השיב ע"ז כיון דאמרה תוה"ק המול לו כל זכר ואז יקרב לעשותו תלי' עיקר אם הוא בר מילה עתה או לא ואע"ג דיכול למולו עתה שיהי' ראוי לאכילת הפסח אינו מעכב מלאכול את הפסח וא"ש מאוד הסוגי' ונסתעי' מזה לגמרי ד' הר"מ ז"ל במה שמחלק בין מחוס"ז ללילה דנימול בלילה צריך להטיף ממנו דם ברית ולפ"ז א"ר מגמ' שלנו דפליגי על הירושלמי דגם גמ' דילן מודה דלילה לא הוי מחוס"ז ואעפ"כ היכא שנעשה ערל בלילה אינו מעכב מאכילת הפסח כיון דעתה אינן בידינו להתירו באכילת הפסח אינו מעכבו מלאכול את הפסח
<b>הן</b> אמת שראיתי להג' בעל עמק יהושע שם שכ' לתרץ ד' הרמ"א ז"ל במה שמחלק בין מחוס"ז ללילה עפ"ד הירושלמי דס"ל דערלה שלא בזמנה לא הוי ערלות ולכן במחוס"ז הוי כנולד מהול כיון דלא הי' עליו עדיין חיוב מילה כלל משא"כ לאח"ז בלילה הוי נימול בפסול וצריך להטיף דם ברית עיי"ש אמנם תמהני עליו שלא דייק בד' הרמ"א ז"ל שכ' להדי' דגם בתוך ח' דא"צ להטיף דם ברית ה"ד בנימול ביום ולד' בשיטת הרמ"א מנ"מ בתוך ח' אימת נימול כיון דבלא"ה לא הוי מילה כלל רק דהטעם דהוי כנולד מהול כיון דקודם זמן חיובא נחתך ערלתו ועוד דהרי מבואר ברמ"א ז"ל דנתקיים מצות מילה ובאמת השאג"א רוצה לומר כן דבתוך ח' הוי כנחתך הערלה קודם זמן חיובא אבל הרגיש בזה שא"א לפרש כן דעת הרמ"א ז"ל ונראה פשוט דהרמ"א ז"ל ס"ל דאע"ג דערלה שלא בזמנה לא הוי ערלה ומותר עתה לאכול בתרומה מ"מ כיון דזה בוודאי דיש חיוב השתדלות על האב מיד כשנולד למולו בזמנו כמו בכל מצוה דיש חיוב ל' יום קודם זמן המצוה כאשר האריכו בזה הפוסקים וגם אני כתבתי בזה הרבה במק"א ואכ"מ אינו דומה לנולד מהול והוי עליו שם מילה בפסול אלא דכשנימול ביום כיון דהוי רק מחוס"ז מקיים המצוה משא"כ בלילה אפי' בתוך ח' כיון דלילה יש עליו עצם פסול צריך להטיף דם ברית כמו"ש בדרכי משה בהדי' חילוק זה וא"כ דברינו בשיטת הרמ"א ז"ל נכונים מאוד:
<b>אמנם</b> מה דיש לעיי' עוד בזה עפמ"ש הצל"ח ז"ל לתרץ ד' הרמ"א ז"ל במה שפסק דנימול בתוך ח' יצא הא מבואר להדי' בשבת (דף קל"ג) דמל שלאחר השבת בשבת לא הוי עשה מצוה הרי מבואר דלא יצא ותי' הצל"ח ז"ל דכונת הרמ"א ז"ל דהמצוה מתקיימת רק כשיגיע הזמן שמחויב במילה אז אמרינן דמה שמל בתוך ח' מהני עתה אבל קודם הזמן עדיין לא קיים מצות מילה ובחי' לה' מילה כתבנו לחזק דבריו בדעת הרמ"א ז"ל ואכ"מ. וא"כ י"ל דאם נימא דערלות שלא בזמנה הוי ערלות אף אם ימול אותו בתוך ח' אע"ג דשוב א"צ להטיף דם ברית ולכשיגיע זמנו יתקיים בזה מצות מילה מ"מ עתה עדיין לא נתקיים בו מצות מילה ואסור לאכול בפסח כיון דערלות שלב"ז הוי ערלות והבן היטיב. אמנם לאחר העיון ז"א דנראה פשוט דהא דאיבעיא בגמ' דילן אי ערלות שלב"ז הוי ערלות אע"ג דעדיין לא מטי זמן חיובא היינו ג"כ מטעם הנ"ל כיון דיש עליו חיוב השתדלות למול אותו בזמנו א"כ י"ל דמשום זה הוי עליו שם ערלה גם השתא שיאסר לאכול בתרומה וקדשים ומעתה בנימול בתוך ח' ששוב א"צ למולו כשיגיע הזמן א"כ אף אם נאמר דלא נתקיים עוד מצות מילה מ"מ בכה"ג כ"ע מודים דערלה שלב"ז ל"ש ערלה ושוב מותר לאכול בפסח היוצא לנו מזה שנראה דלפ"ד הרמ"א ז"ל אם מל הקטן בתוך ח' מותר לאכול מיד בתרומה וקדשים ובזה נתקיימו דברינו שכתבנו בביאור דעת ר' זירא בסוגי' דיבמות הנ"ל ודוק היטיב בכ"ז כי הד"נ בס"ד:
<b>ד</b><b>)</b> <b>בס'</b> דרך פקודך להג' החסיד מדינאב זצ"ל כתב להסתפק בהא דקי"ל בכל מצ"ע אם אינו רוצה לקיימה מכין אותו עד שת"נ ומסתמא במילה ג"כ הדין כן דאם אינו רוצה למול את עצמו מכין עד שת"נ אמנם יש לעיין אם כופתין אותו ומלין אותו בע"כ או דילמא דצריך דעתו דוקא במצות מילה וממילא אין עצה אחרת כ"א להכותו עד שת"נ שיאמר רוצה אני ונשאר בצ"ע. והנה לכאו' עלה בדעתי דיש לתלות הדברים בפלוגתת הפוסקים למאן דאמר של"ד אי נחתינן לנכסי' מטעם דעד שאתה כופהו בגופו אתה כופהו בממונו. ולפ"ז גם בצדקה וברבית נחתינן לנכסי' מה"ט א"כ י"ל דה"ה הכא מלין אותו בע"כ אמנם לדעת הסוברים דלא נחתינן לנכסי' וכופין עד שיאמר רוצה אני כיון דצריך דעתו ורצונו לעשות המצוה ה"ה הכא מכין אותו עד שת"נ אבל אין מלין אותו בע"כ אך באמת ז"א ויש כמה חילוקים בדבר. א' י"ל דאפי' לפ"ד הסוברים דהתם לא נחתינן לנכסי' ה"ט כיון דאם אינו רוצה ליתן הרי אינו צדקה רק גזל כיון דליכא שיעבוד נכסי' רק חיוב הגוף משא"כ הכא כיון דבלא"ה מכין אותו עד שירצה לקיים המצוה א"כ מוטב למולו בע"כ דג"כ לא נעשה לו יותר מחבלה בגופו ויהי' בזה תיקון המצוה. ב' י"ל לאידך גיסא דאפי' לסוברים דהתם נחתינן לנכסי' היינו מטעם דהפקר ב"ד הפקר ובמצות צדקה העיקר שחבירו העני יהי' לו ממה להחיות וכן בהשבת הרבית ובפריעת החוב עיקר המצוה שחבירו ישיג את אשר לו משא"כ הכא במילה כיון דמצוה בע"כ אינה מצוה א"כ ל"ש בזה למולו בע"כ כיון דלא נתקיים מצות מילה כלל אלא כופין אותו עד שיאמר רוצה אני כמו בשאר מצות עשה וי"ל יותר דבאמת בכל מילה איכא סכנה רק דהמצוה מגינה וא"כ זה שאינו רוצה למול כשנמול אותו הרי מסכנין אותו ומצוה אינו מתקיים והנה אם נימא דמצות הב"ד לא נפקע גם כשיגדל י"ל דמלין אותו בע"כ מצד מצותן שמוטל על ישראל למולו ואין נפ"מ כלל ברצונו אמנם לפמש"כ בספרי בשם הר"מ ז"ל שנראה מבואר מדבריו דבגדלותו נפקע ממנו מצות הב"ד ורק הוא בעצמו מחויב את עצמו למולו א"כ נראה דצריך דעתו ובלא דעתו אין למולו וא"כ ל"ש למולו בע"כ הן אמת כי בספרי כתבנו להוכיח מדעת רש"י ז"ל דס"ל דגם מילת קטן שעל האב אינה מצות האב אלא מצות הבן רק מפני שא"י למול את עצמו הטילה התוה"ק החיוב על האב אבל כל המצוה מצד הבן הוא עיי"ש במצות מילה ונפ"מ לדינא לר"י דסומא פטור מן המצות מי שנולד לו בן סומא אם יש חיוב על האב למולו דא"נ דכ"ז שהוא קטן אין הוא בכלל המצוה ורק מצותו של האב היא ואינה תלי' כלל בחיובא דבן א"כ פשיטא דהאב חייב למולו אמנם א"נ דהיא מצות הבן שעל האב פטור האב למולו כיון דהבן הוא סומא ופטור מן המצות ובאמת בעיקר החקירה כבר עמד בזה הג' בעל מלוא הרועים ז"ל אלא שלא ביאר צדדי הספק כמו"ש עיי"ש שכל ספיקו הוא די"ל דהתוה"ק לא הטילה חיוב על האב אלא כשגם הבן כשיגדל יהי' בר חיובא אבל אם הבן אינו בר חיובא כשיגדל אין על האב חיוב למולו. והנה לכאו' עלה בדעתי לפשוט זה מהא דקי"ל דמילה דוחה שבת וניחוש דילמא יהי' שוטה א"כ לא יהי' בר חיובא כשיגדל ושוב ליכא חיובא על האב למולו דז"ב דא"נ דליכא חיוב על האב כשהבן סומא ה"ה דליכא חיוב על האב כשהבן שוטה וא"ל דאזלינן בזה בת"ר לפמ"ש המזרחי ז"ל והחזיק עמו בת' נו"ב דרוב להבא לא אמרינן א"כ ה"נ כיון דעתה אינו בר דעת בבירור רק שאנו דנין מה יהי' כשיגדל הוי בכלל רוב להבא וא"כ איך מילה דוחה שבת ואין לומר בזה ממ"נ כמו דאמרינן על נפל ז"א ל"מ למ"ד דמקלקל בחבורה חייב בודאי ל"ש למימר ממ"נ בשוטה אך אפי' לפ"מ דקי"ל מקלקל בחבורה פטור וכל זה דמילה הוי תיקון היינו משום תיקון מצוה מ"מ לפמ"ש הראשונים דאיכא גם תיקון שמתירו עיד"ז לאכול בתרומה וקדשים א"כ גם בשוטה איכא מתקן גמור משום זה א"ו דאף אם הבן אינו מחויב במצוה לכשיגדל מ"מ מצות האב לא פקע ואם כן הוא הדין בבן סומא שיש חיוב על האב למולו:
<b>אמנם</b> ז"ד אם נבוא לחקירה זו עפ"ד של המלוה"ר ז"ל [וגם זה יש לדחות דשוטה פשיטא דהחיוב לא נפקע מעל האב כיון דאינו בר דעת הוי כמו קטן והמלוה"ר לא נסתפק אלא בסומא] אמנם לדברינו שכתבנו עפ"ד רש"י ז"ל דמצותו של הקטן הוא ומצוה זו גלי קרא דא"צ דעת ובקטנותו מקיים מצות מילה א"כ א"ר משוטה לסומא דבשוטה שפיר חייב במצות מילה כיון דמצוה זו א"צ דעת הרי לא גרע מקטן משא"כ סומא דהתורה פטרה אותו ממצות מגזה"כ ושפיר י"ל דאין על האב חיוב למולו ואם נימא כן י"ל דגם במילת גדול א"צ דעתו כלל ויכולין למולו בע"כ דבזה מתקיים מצות מילה ובעיקר הדבר אם מילת בנו הקטן הוא מצות האב או מצות הבן שעל האב יש להעיר מדברי הר"ח אור זרוע בת' סי' י"א שכ' בזה"ל ומענין המילה נראה דאין האב חייב למול בנו בידיו אלא לעסוק שיהי' נימול דומי' דכל הני דקחשיב התם ללמדו תורה וכו' וכי לא ישכור אדם מלמד לבנו בתורה וכו' אלא כל הני עיקר מצותן אינה העשי' אלא שהמילה חתומה בבשרו עכ"ל נראה מד' ז"ל דמדמי מצות מילה לכל המצות שמצותן על האב שיש על האב חיוב השתדלות שבנו יקיים המצות וכן דעת התוס' רי"ד קידושין (דף כ"ט) שתי' דלכן לא הוי מילה מצ"ע שהזמ"ג משום דהמצוה שעל האב הוא רק ההכשר שיהי' בנו נימול והכשר זה אין לו זמן קבוע וכ"נ דעת הר"ן ז"ל בפ"ד דסוכה לענין ברכת שהחינו במילת בנו שכ' וז"ל ופדה"ב אע"ג דלאו מזמן לזמן קאתא מ"מ כיון שהוא מצוה תלי' בזמן ל' יום של תינוק וכו' שפיר שייך לברוכי בי' שהחינו אבל תפילין ומילה לא תלי' בזמן עכ"ל ותמי' מאוד הא מילה ג"כ תלי' בזמן בהיותו בן ח' ימים. אמנם לדעת התוס' רי"ד ז"ל דמצות האב הוא רק ההכשר וזה באמת לא תלי' בזמן א"ש דברי הר"ן ז"ל ומעתה נראה דס"ל דגוף המצוה הוא מצות הולד ועל האב חיוב להשתדל שהבן יקיים המצוה וזה כמו"ש בשיטת רש"י ז"ל וא"ש בזה ג"כ מה שהעירו המפורשים מהא דאמרינן בכתובות (דף ל"ב ע"א) מה לחובל שכן הותר מכללו בב"ד ואמאי לא קאמר הגמ' דהותר מכללו אצל מילה אמנם להנ"ל א"ש דהתם הקטן עושה מצוה בזה ול"ש בזה שכן הותר מכללו ובאמת י"ל דממקומו הוא מוכרע דצותה התוה"ק על האב ועל הב"ד למול את הקטנים אע"ג דצריכין לעבור איסור חבלה והרי כתבו הפוסקים דאע"ג דאמרינן עדל"ת מ"מ ממון חבירו אינו דוחה וא"כ גוף חבירו ג"כ אינו דוחה כמו דמבואר בריש סנהדרין דגזילות וחבלות חדא הוא מה"ט א"ו דאין דוחין איסור חבלת הקטן בשביל מצותן אלא דמצות הקטן הוא שיניח לחבול בעצמו ובזה מקיים מצות מילה ודוק הטיב בכ"ז
<b>שבתי</b> וראיתי שלכאורה יש לתלות הדברים בפלוגתת תוס' והר"מ ז"ל בערל שמתו אחיו מחמת מילה דלדעת התוספות אין מלין אותו לעולם אמנם הר"מ ז"ל ס"ל דכשיגדל ויתחזק כחו מלין אותו ולכאו' דעת הר"מ ז"ל צ"ע איך נסמוך ע"ז בסכ"נ לומר דנתחזק כחו ולא יזיק לו המילה אמנם עפ"ד הנ"ל י"ל דתוס' ור"מ ז"ל פליגי בזה אי הקטן עושה המצוה דהתוס' ס"ל דגם בקטנותו הוא מקיים המצוה וכיון דחזינן דהמצוה לא הגין עליו לכן אין למולו גם כשיגדל ויתחזק כחו משא"כ הר"מ ז"ל ס"ל דבקטנותו המצוה על אביו הוא וא"כ י"ל דלכן כשיגדל היינו כשיהי' בן י"ג שנה ויום אחד ויתחזק כחו שפיר מלין אותו מצד שומר מצוה ונהי דגם אחיו מתו מחמת מילה היינו משום שהם עצמם לא הי' עוד נכללום במצוה זו ולא אהני להו מצוה באביהם [ובחי' כתבנו להעיר בזה ע"ד הנו"ב מה"ק ח' אהע"ז סימן י' מש"כ לפרש קרא דיהודה שחשש לקטלנות ואע"ג דבמקום יבום ל"ש קטלנית דשומר מצוה לא ידע דבר רע מ"מ חשש דילמא סריס הוא ולכן רצה להמתין עד אשר יגדל שילה ויראה דאינו סריס ומקיים מצות יבום עיי"ש שכ' שיהודה הורה כתורה ולא היתה כוונתו לדחות אותה כלל ולכאו' דה"ק צ"ב א"כ אמאי באמת לא השיאה יהודה לשילה אחר שגדל שילה כמו שמפורש בתוה"ק כי ראתה כי גדל שילה אמנם י"ל דהנה בלא"ה י"ל מטעם אחר דיהודה רצה להמתין עד שיגדל כיון דבאמת איכא חשש סכנה אלא דשומר מצוה לא ידע דבר רע א"כ ז"ד כשיגדל דהוא בר מצות יבום משא"כ בקטנותו דאינו מחויב במצוה כלל ל"ש בי' שומר מצוה לא ידע דבר רע אך י"ל לפמ"ש הפוסקים דקודם מתן תורה הי' תלי' שיעור גדלות לענין מצוה בדעת ולא בשנים ושערות וקטן בר דעת הוי גדול לענין מצות א"כ משום זה לא צריך להמתין עד שיגדל ממש ומעתה י"ל כן דבאמת תמר הבינה מה שאמר יהודה עד אשר יגדל שילה בני היינו מחשש קטלנית ורוצה שיהי' שומר מצוה אך לא מחשש סריס רק שלא יהי' קטן ולכן כאשר ראתה כי גדל שילה היינו בדעת ולא נתנה לו לאשה סברה שיהודה מדחה אותה כיון דגדל בדעת שוב הוי בר מצוה אמנם יהודה דחשש דילמא סריס הוא רצה להמתין עד אשר יגדל בשערות שיצא מחשש סריס והוא נכון עפ"ד של הנו"ב ז"ל ומוכח ג"כ דא"ר מקטן לגדול כיון דבקטן אינו מצוה אינו בכלל שומר מצוה כמו גדול והבן כי קצרנו]:
<b>איברא</b> דלאחר העיון אינו נראה לומר כן ונראה פשוט דאע"ג דקטן אינו בר מצוה מ"מ כיון שמקיים המצוה הוי בכלל שומר מצוה ודרך פלפול יש להביא קצת ראיה לזה מד' התוס' כתובות (דף ס"ג ע"ב) ד"ה טעמא דהשיאה וגרשה שדעת הריב"ן ז"ל דכל המשנה קאי באשה אחת ודייק לה מדקתני השיאה וגרשה אחר אירסה ונתארמלה משמע הא השיאה ונתארמלה ושוב לא מצי למיתנא השיאה שנית עיי"ש ויש לעיי' בזה דהנה לכאורה יש לעיי' לפ"ד הפוסקים דל"ש קטלנית ביבמה מצד שומר מצוה הא הבעלים הראשונים ג"כ הי' שומרי מצוה דפו"ר אך ז"א דהרי לענין פו"ר אפשר באחרת וא"כ מצד מצ"ע דפו"ר לא מיקרי שומר מצוה וז"פ אך אכתי יש לעיי' למ"ד מזל גורם והיינו דמזלה גורם שימותו בעלי' א"כ שוב נימא בדידה שומר מצוה לדעת הפוסקים דאשה נכללת בעשה דלשבת יצרה אך ז"א דהא כבר הוחזקה אף במקום מצוה דשבת דלית לה מזל אמנם לפ"ז באשה שנשאת לאחד בקטנותה ומת הבעל בעודה בקטנות ל"צ להיות צירוף לענין קטלנית משום די"ל מצד דידה שומר מצוה ואין לומר מדמת הבעל הראשון ז"א דהרי הבעל הראשון מת בעודה קטנה ועדיין לא היתה בת מצוה וא"כ לא הוחזקה להיות קטלנית במקום מצוה וא"כ יקשה על הריב"ן ז"ל דמפרש לה באשה אחת ע"כ דנתארמלה בפעם הראשון עוד בקטנותה דאל"כ בלא"ה כשנתארמלה בפעם הג' הכתובה שלה כיון דהיתה אז בוגרת דאין בין נערות לבוגרת אלא ששה חדשים וכיון דצריכה להמתין ג' חדשי הבחנה א"כ אם היתה בעת מיתת הבעל הא' גדולה והיתה צריכה להמתין ג' חדשים ואח"כ השיאה לבעל הב' וגרשה ג"כ צריכה להמתין ג"ח א"כ כבר היא בוגרת ואינה ברשות אבי' וע"כ דנתארמלה בפעם הראשון הי' בקטנותה וא"כ למ"ד מזל גורם אפי' בהשיאה ונתארמלה אח"כ ל"צ להיות קטלנית ויש לפלפל בזה עפ"ד הג' בעל הפלאה בשם אביו הג' ז"ל עיי"ש אמנם עיקר הדבר שכתבנו דאם מת הבעל הראשון בעודה קטנה לא תצרף להיותה קטלנית לא מצאנו בשום מקום אלא ע"כ כדאמרן דא"נ דשומר מצוה לא ידע דבר רע יגין עלי' הי' צריך להגין עלי' גם בקטנותה כיון דנשאת לאיש שיהי' לה בנים ואע"ג דהתם א"א שיתקיים שבת בקטנותה ואעפ"כ אמרינן דהוי בכלל שומר מצוה מה"ט דנשאת אדעתא דהכי שיהי' לה בנים בגדלותה א"כ מכ"ש כשמלין אותו בקטנותו בודאי צריך שיגין עליו מצד שומר מצוה ואין סברא לחלק אם הוא מחויב במצוה או לא:
<b>שו"ר</b> בת' הרי"מ למרן הקדוש הגאון מגור זצוק"ל חיו"ד סי' ט"ז הביא בשם הג' מוהרש"ק זצ"ל מבראד שפי' ד' הר"מ ז"ל דמלין אותו כשיגדל היינו בן י"ג שנה ויום אחד מצד שומר מצוה המחויבת וכנראה כונת הגז"ל להא דאמרן ולא זכינו לראות גוף תשובת הג' מוהרש"ק ז"ל אמנם מרן ז"ל דחה דבריו וכתב שאין זה כונת הר"מ ז"ל עיי"ש שהאריך בזה, ויש להעיר עוד בזה שכתבנו אי מצותו של הקטן הוא שזה תלי' בפירוש הקרא בפ' שמות גבי בן מ"ר ע"ה דכתיב בתוה"ק ויפגשהו במלון ויבקש להמיתו והנה רוב המפרשים פירשו שקאי על מ"ר משום שלא מל את בנו אמנם דעת רשב"ג בנדרים ל"ב ובירושלמי פ"ב דנדרים ה"ט ס"ל לרשב"ג דקאי על התינוק וכן ס"ל לר"ש בר חפני גאון מובא באבן עזרא שם וכן מבואר ברבינו חננאל ז"ל שנדמ"ח בש"ס ווילנא ביומא (דף פ"ה ע"ב) בהא דפליג ראב"מ דפק"נ דוחה שבת ממילה שהיא אחת מרמ"ח איבריו של אדם עיי"ש שכ' דרצה להרוג להתינוק מפני שלא נימול הרי דס"ל להגאונים ז"ל דהתינוק מחויב במצות מילה ויש עליו עונש ביד"ש עונש מיתה אפי' בקטנותו אם לא נימול בח' ועי' בר"ח ז"ל בפנים [וכבר הובא דבריו בס' בית יהודה לבני הרב ז"ל במצות מילה עיי"ש] אמנם לדעת רוב המפרשים א"ר וי"ל דמצות האב הוא אך א"ר מזה להיפך דרק מצות האב הוא די"ל דבאמת הוא ממצות הבן שעל האב ואעפ"כ יש על האב חיוב מיתה ביד"ש אם מתרשל בזה כיון דלדידי' צותה רחמנא שיראה שיהי' ברית קודש חתום בבשר בנו אמנם לדעת רשב"ג בירושלמי והחזיקו עמו ר"ש בר חפני גאון והר"ח ז"ל מוכרח דחיובא רמי על הקטן אע"ג דאין בו דעת ומוכרח דמצוה זו אין צריך דעת איברא דש לדחות דאפי' א"נ דקטן חייב במצוה זו מ"מ קשה מאוד לומר שיש עונש על הקטן אם אינו מקיימה כיון דאונס גמור הוא לכן נראה דכונת רשב"ג כיון דקטנים מתים בעון אבותיהם והכא שהאב חוטא בזה שאינו רוצה למול את בנו מחשש סכנה על הולד העונש שלו שהקב"ה ממיתו לגמרי אבל לא משום שיש על הקטן עונש וז"פ:
<b>אמנם</b> בעיקר הדבר כ"כ בספרי שנראה דעת רש"י ור"מ ז"ל דמצותו של קטן היא והאב מצוה דבן קעביד אך באמת אין מזה הכרע דגם בגדול א"צ מצוה זו דעת מתרי טעמא. א' י"ל דדוקא בקטן שא"א שיהי' לו דעת רמי' המצוה עליו אפי' בלא דעתו משא"כ לאחר שיגדל שפטרה התוה"ק כל ישראל מחיוב המצוה והטילתה עליו י"ל דהיא ככל המצות שצריך דעת. ב' והוא העיקר נלענ"ד די"ל דמצות מילה צריכה דעת כמו כל המצות והא דצותה תוה"ק למולו ביום השמיני אפי' א"נ דהיא מצות הבן היינו משום כונת האב או הב"ד דעכ"פ הוי כעומדים ע"ג ומהני כוונתם למעשה שעושין בהקטן ולכן מקיים הקטן המצוה בשלימות כיון דיש בזה דעת האב או הב"ד משא"כ בגדול שאמר למול את עצמו אין עצה למולו בע"כ ונפ"מ לדינא בין הנך תרי טעמי בגדול שלא נימול עדיין ונשחטה אי יש חיוב על הב"ד למולו כיון דהוא בעצמו הוא שוטה שפטור מן המצות והב"ד כבר נפטרו מחיובם כאשר נעשה בן י"ג שנה והי' אז פקח וא"כ עתה כשנשתטה לכאו' ל"ש חיוב כלל וא"נ דא"צ במצוה זו דעת י"ל דז"ד בקטן אבל בגדול צריך דעתו וא"כ עתח כשהוא שוטה ל"ש בי' מצוה זו אמנם א"נ דבקטן הי' משום דעת האב והב"ד ה"ה הכא הב"ד מלין אותו אך יש לדחות כיון דאין הב"ד חייבין שוב למולו דזה בודאי אין סברא דכשנשתטה הדר החיוב להב"ד למולו [ויש לעיי' בזה טובא בענין מילה בצרעת דקי"ל שדוחה תמיד צרעת בכה"ג אם מילה דוחה צרעת כיון דהוא פטור מצד עצמו כיון דהוא שוטה ומהב"ד נפסק החיוב וא"כ איך ידחה צרעת ובאמת גם בגדול שא"ר למול את עצמו אם יש צרעת וצריך לדחות צרעת ג"כ יש לעיי' אם מלין או בע"כ ויש הרבה לדבר בזה מטעם אחר ג"כ וכתבנו בחי' לה' מילה ואכמ"ל בזה]:
<b>ה</b><b>)</b> <b>אמנם</b> כן בעיקר החקירה של הג' דרך פקודך ז"ל נראה דבמחלוקת היא שנוי' בין רבותינו הראשונים ז"ל דהנה איתא ביבמות (דף מ"ח ע"א) פלוגתת רשב"א ורבנן במילת עבדים אם היא בע"כ דרשב"א סובר דכתיב כל עבד איש מקנת כסף עבד איש ולא עבד אשה אלא עבד איש אתה מל בע"כ ואי אתה מל בן איש בע"כ ורבנן ס"ל כשם שא"א מל בן איש בע"כ וכו' ועיי"ש ברש"י ז"ל שני פירושים בבן איש ועבד איש פי' הא' דנפ"מ בין עבד ובין בן נכרי שא"א מגיירן בע"כ ופירוש שני דנפ"מ דבעבד אע"פ שהוא איש אתה מל אותו בע"כ משא"כ בגר הבא להתגייר אינו מל בנו הגדול בע"כ ובתוס' ז"ל הקשו ע"ז הפירוש דלמה צריך קרא לזה ונדחקו מאוד דבאמת ל"צ כלל קרא לזה רק כיון דבדברי רבנן גרסינן שפיר כשם שא"א מל בן איש בע"כ נקט לה נמי אליבא דרשב"א וראיתי להג' בעל קרבן עדה ז"ל פ' הערל ה"א שמתוך קושיות התוס' על רש"י ז"ל בחר לו דרך אחר לפרש ד' הגמ' ופירש דקאי על ישראל גדול שאין האב מחויב למולו בע"כ ובשיורי קרבן שם כתב בזה"ל למה לא ימול בנו הגדול בע"כ כדי לכופו לקיים מצ"ע שיש בה כרת וי"ל דה"ק אין חיוב מצוה זו חלה על האב יותר מכל ישראל הילכך אינו מעכבו מלאכול בפסח עכ"ל מבואר מדבריו דס"ל דבאמת גם בגדול מלין אותו בע"כ מצד חיוב המצוה שלו ועד שאתה כופיהו עד שת"נ שימול את עצמו מוטב למולו בע"כ אך שס"ל דבשביל זה אינו מעכב את האב מאכילת פסח כיון דאין עליו חיוב יותר מכל ישראל אמנם רש"י ותוס' ז"ל שלא רצו בפירוש זה שנדחקו לפרש דבן איש היינו בן נכרי הבא להתגייר [בזה"ב[ נראה דס"ל דנהי דמזמן שיגדל הבן נפסק החיוב מעל האב מ"מ כיון דיכול למולו בע"כ מצד מצוה שלו שוב מעכבו מלאכול בפסח ודבר זה מוכרע מהסוגי' במקומו דמקשינן כל כך פשיטא עבד איש ולא עבד אשה בתמי' ואם נימא דמי שאינו מחויב במילת עבדיו אין מילת עבדיו מעכבתו מלאכול בפסח א"כ מאי מקשה בגמ' אה"נ דדרשינן עבד איש ולא עבד אשה וכבר הכריח מזה המרש"א ז"ל לקמן פ' הערל (ד' ע"א ע"ב) דאע"ג שאינו מחויב במילת עבדיו מ"מ מעכבתו מלאכול בפסח והוכיח מזה דה"ה אמו אע"ג דאינה חייבת במילת בני' מ"מ מעכבים הם אותה מאכילת פסח:
<b>וכן</b> יש להוכיח לענ"ד מד' הרוקח בה' לולב סי' ר"כ שכ' בזה"ל ציצית ותפילין אין להם זמן קבוע כל שעתי' ושעתי' זמנו הוא ול"ש בו תשלומין אבל מילה שזמנו קבוע ביום השמיני ימול לא הוי מצוה שהז"ג שהרי אם לא נימול בזמנו כל הימים שיבואו תשלומי דיום שמיני נינהו ודומי' בפ"א דחגיגה חיגר בראשון ונתפשט ביום שני דכולן תשלומי דראשון הם וכו' מבואר מד"ק דעיקר מצות מילה על האב הוא רק ביום הח' ואח"כ הוא רק מצד תשלומין וכיון דמדמי להא דחגיגה דחיגר ביום ראשון נראה דה"ה בחלה הבן בח' דאינו מחויב אז במילה שוב ליכא שלא בזמנו חיוב על האב למולו מתורת אב כיון דלא הי' עליו החיוב בזמנו ליתא לתשלומין והא דמבואר בשבת (דף קל"ב ע"ב) בינוני מנ"ל ועיי"ש ברש"י ז"ל דגם שלב"ז החיוב על האב למולו כבר הוזהר בזה רש"י ז"ל עצמו ופירש מקרא דהמול לכם כל זכר בזה חיובא בב"ד ובחיוב זה נכללו כל כלל ישראל וגם האב בתוכם אבל זה פשוט בליכא על האב חיוב מיוחד אח"כ ולא נעלם ממנו כל ד' האחרונים מה דשקלי וטרי בזה אי שלב"ז המצוה על האב אמנם כ"ז גרם להם שלא ראו את ד' הרוקח אמנם לדעת הרוקח נראה כדאמרן. ובעיקר ד' הרוקח כ' בקונטרס הת' מ"ד הירושלמי פ"ק דר"ה ה"א דאיתא שם ר' חגי בעי קומי ר"י כתיב וביום הח' ימול עבר ולא מל מהו [פירוש אי עובר על בל תאחר] א"ל כי תדור נדר לא תאחר לשלמו דבר שהוא ניתן לתשלומין יצא זה שאינו ניתן לתשלומין עכ"ל והנה פירוש הק"ע כיון שאינו מכח הקדישו לכן לא שייך בזה בל תאחר תמי' מאוד דהרי בכור ומעשר ג"כ אינו מכח הקדישו וכבר הרגיש בזה הוא ז"ל בעצמו בש"ך שם ולא ידע לחלק בין מילה לבכור אמנם האמת בזה כמ"ש הפנ"מ שם דבמילה ל"ש תשלומין ומיד שעבר יום ח' ביטל מצוה זו דמילה בח' ולכן ל"ש בזה בל תאחר כמו דל"ש ב"ת בפסח מה"מ כמבואר בגמ' דילן בר"ה (דף ה' ע"א) ומ"ש התוס' שם לפרש ד' הגמ' בלאלתר עובר עליו בב"ת נראה דכונת התוס' אם נימא דפ"ש תשלומי דראשון הוא וא"כ גם פסח יש לו תשלומין בי"ד באייר ושפיר שייך ב"ת משא"כ למאן דס"ל דלאו תשלומין דראשון הוא נראה ברור דל"ש בפסח ב"ת כמבואר בירושלמי כאן ועי' בטורי אבן שם שהאריך בזה ולפי דעתינו הקלושה הדבר פשוט דכונת התוס' א"נ דפ"ש תשלומי דראשון הוא ושפיר שייך בפסח ב"ח עכ"פ מבואר מד' הירושלמי לפ"ז דבמילה ליתא לתשלומין וא"כ משמע לכאו' דלא כרוקח אמנם לאחר העיון אינו ראי' דכונת הירושלמי דדוקא היכא דבדיעבד ביום שלאחריו ג"כ מקיים המצוה כמו ביום הראשון רק דמצוה מן המובחר לעשותה ביום ראשון כמו בחגיגה כמבואר בר"מ ז"ל ריש ה' חגיגה זה מיקרי יש לו תשלומין משא"כ מילה דאף א"נ דלאחר ח' הוא תשלומין במילה בח' מ"מ מצוה זו דמילה בח' כבר עברה וא"א לקיימה עוד בשום אופן וז"פ וברור] ומעתה מוכרח מד' הגמ' יבמות (דף ע"א) דמוקי לה הא דמעכב בשעת אכילה ואינו מעכב בשעת עשי' כגון שהי' חולה בח' עיי"ש ואעפ"כ מעכבתו מלאכול בפסח אע"פ שאין עליו חיוב יותר מכל ישראל שכולם חייבין בתורת ב"ד מ"מ מעכב את האב מלאכול הפסח וא"כ ה"ה בבן גדול כיון דהחיוב למולו משום מצוה דידי' וכמו בכל מצ"ע שכופין אותו והכא מלין אותו בע"כ שוב מעכבתו מלאכול בפסח לכן רש"י ותוס' ז"ל לא פירשו הך בן איש אלא בבן נכרי שבא להתגייר דבבן ישראל גדול מעכב באמת את אביו מלאכול הפסח אמנם הר"מ ז"ל פסק באמת להלכה דדוקא מילת זכריו הקטנים מעכבתו מלאכול בפסח וראיתי להג' בעל מנ"ח במצות מילה שכ' בדעתו ז"ל דס"ל דכיון שאינו מחויב למול את בנו הגדול לכן אינו מעכבו מלאכול בפסח עיי"ש:
<b>אמנם</b> לענ"ד א"א לומר כן דעת הר"מ ז"ל דהרי מדנקט רק קטן שאין עבדיו מעכבין אותו מלאכול בפסח ושביק אשה השנוי' במכילתא ע"כ דבזה ס"ל ג"כ דמעכב אותה מלאכול בפסח וא"כ ע"כ דס"ל כהמרש"א ז"ל דלא תלי' בחיוב שיש עליו למולו לכן נראה האמת הברור בדעת הר"מ ז"ל דס"ל פירוש הגמ' יבמות (דף מ"ח ע"א) כפירוש הג' בעל קרבן עדה ז"ל דבן איש אי אתה מל בע"כ אלא מדעתו היינו בבן גדול ולכן בבן גדול כיון דלא תלי' ביד האב למולו אע"ג דכופין אותו עד שת"נ שימול א"ע מ"מ כיון דא"א לו למולו בע"כ אינו מעכב אותו מלאכול בפסח כיון דלא תלי' בדידי' ואין להקשות ע"ז ממילת עבדיו הגדולים דמעכבת את האדון מפסח אע"ג דג"כ אינו בע"כ לפ"ד רבנן החולקין על רשב"א אם נימא דלא כדעת הרא"ש ז"ל דבזה גם רבנן מודים] ז"א דדוקא במילת עבדיו כיון דאם אין העבד רוצה לימול ליכא מצוה עליו א"כ שפיר י"ל דאם העבד רוצה לימול מעכב מילתו את האדון מלאכול בפסח משא"כ במילת בנו הגדול כיון דהמצוה על הבן למול א"ע ואפי' אם אינו רוצה למול את עצמו לא פקעה ממנו מצותו אדרבה חייב כרת והאב א"י למול בע"כ ולא תלי' בדידי' א"כ א"א לומר דיהי' מעכב אותו מלאכול בפסח משא"כ בעבדיו שפיר אמרינן דאם הוא רוצה דאז הוא המצוה דוקא מעכב את האדון מלאכול בפסח וז"ב בעזהי"ת. היוצא לנו מזה שכתבנו שספיקו דהדרך פקודך תלי' בפלוגתת רש"י ותוס' ור"מ ז"ל דלרש"י ותוס' מלין אותו בע"כ אמנם להר"מ ז"ל אין מלין אותו בע"כ וזה מה שרצינו לבאר בס"ד:
<b>ו</b><b>)</b> <b>נסתפקתי</b> לפ"מ דקי"ל דמילה דוחה בהרת אי היינו דוקא מילה ופריעה אבל אם ליכא מוהל שיכול פריעה אלא חותך בלבד א"ד בהרת כיון דקי"ל מל ולא פרע כאלו לא מל לא מיבעי' לדעת המרש"ל ז"ל דנראה מדבריו דמילה הוי רק כעין מכשירין לפריעה ועיקר המצוה הוא פריעה א"כ במילה ל"ש עדל"ת כלל אך אפי' להמהר"ל מפראג ז"ל בפ' עקב שס"ל דמילה הוי חלק מחלקי המצוה וכשפרע מקיים מצוה וכ"כ בנוב"ת ח' או"ח מ"מ כיון דהוא רק מחלקי המצוה ל"ש בזה עדל"ת וכמו דאינו דוחה שבת ה"ה דאינו דוחה בהר א"ד דבהרת שאני משבת ומקום הספק הוא לפ"מ דמבואר בשבת (דף קל"ב ע"ב) דמילה דחי' בהרת ילפינן מבשר ערלתו והנה חד בשר כתיב בפ' בראשית שאז לא נצטוו עוד על הפריעה וא"כ יש לדייק מזה במצות מילה כמו שהיתה אז ג"כ דחי' בהרת ודוקא מילה דלא נשמע דדחי' שבת אלא מביום אפי' בשבת וזה לא נאמר אלא במתן תורה שכבר הוזהרו על הפריעה א"כ שפיר אמרינן דמילה א"ד שבת אלא גם אם אפשר לקיים מצות פריעה ג"כ משא"כ מילה בבהרת דנשמע מבשר דכתיב קודם מתן תורה שפיר יש לומר דהתורה גילתה דמילה לחודא ג"כ דחי' בהרת דאל"כ למה כתבה רחמנא להריבוי קודם מתן תורה כיון דאז לא הי' עוד איסור בהרת נוהג וע"כ להורות דמצות מילה לחודא ג"כ דחי' בהרת וזה ספק עצום לענ"ד ראוי לעיין בו:
<b>ולכאו'</b> עלה בדעתי דממקומו הוא מוכרע דהרי מבואר שם בגמ' דרבא ס"ל דמילה בזמנו ל"צ קרא דבשר אפי' במקום בהרת דק"ו הוא משבת רק דקרא צריך על בינוני עיי"ש. וקשה אמאי לא קאמר דקאי על מילה לבדה דזה אינו דוחה שבת אבל בהרת דחי' אך באמת א"ז קושי' דימול האמור לאחר מתן תורה לא נוכל לפרש על מילה גרידא כיון דמל ולא פרע כאלו לא מל א"כ בכלל ימול דקרא היינו מילה ופריעה וא"כ שפיר אמר רבא דבשר דקרא זה כיון דע"כ קאי על מילה ופריעה ל"צ לפרש אותו על זמנו דהוא ק"ו משבת וע"כ אתי לבינוני וז"פ ואדרבה נראה להכריח דלרבא ע"כ צ"ל כדאמרן דאל"כ יקשה קושי' גדולה לרבא דס"ל דעל זמנו ל"צ קרא דאתי' בק"ו משבת ומוקי קרא על בינוני א"כ קשה למה לי קרא דבשר ערלתו האמור בבראשית להורות בגדול הא הוא ק"ו מבינוני ולמה כתבה התורה הך בשר וזה ודאי אין סברא לומר דא"ל דכתבה תורה הך בשר גבי גדול ה"א דבשר זה קאי על גדול דוקא דאית בי' כרת כיון דכתיב בהדי' בקטן בן שמונה ימים ונהי דעל זמנו ל"צ מ"מ פשיטא דא"א לומר דקאי רק על גדול וא"כ ל"ל קרא דבשר גבי גדול א"ו כמו"ש דהך בשר אתי להורות דאפי' מילה גרידא בלא פריעה דחי' שבת. אמנם נראה דדוקא בגדול דאית בי' כרת אם לא מל את עצמו וזה אפי' על מילה גרידא בלא פריעה ג"כ אית בי' כרת ועד כאן לא נחלקו הפוסקים אלא אם גם על פריעה איכא כרת אם היא בכלל ערלה כיון דקי"ל מל ולא פרע כאלו לא מל א"ד בזה רק למצוה אבל כרת ליכא אלא על מילה עי' בזה בת' חת"ס חיו"ד סי' רמ"ט בשם השאילת שלום ומ"ש הוא ז"ל בזה ויש אתנו אריכות דברים בזה ואכ"מ אבל זה ברור דגדול שא"י אלא למול את עצמו בלא פריעה ג"כ הוא בכלל כרת אם אינו מל את עצמו וא"כ שפיר אמרינן נהי דבהרת הוי עול"ת מ"מ גלי רחמנא דדחי' מילה גרידא לבהרת משא"כ בבינוני דליכא רק מצ"ע על האב א"כ שפיר אמרינן כיון דלא נשמע אלא מבשר האמור לאחר מתן תורה א"כ י"ל דאינו דוחה בהרת אלא דוקא מילה ופריעה ובזה אשכחנא פתרא לד' הרנב"ר ז"ל הובא בנמוק"י ב"מ (דף ל') שכ' להקשות על הא דאמרינן בגמ' שבת שם דעדל"ת אמרינן רק במילה בצרעת דהוי בעידנא וקשה איך הוי בעידנא הא המצוה לא נגמרת אלא בפריעה והאיסור הוא מי בעת הסרת ערלה ותי' דהמצוה נמשכת עיי"ש וקשה לפי דברינו אמאי לא כתב בפשיטות דחותך גופי' דחי' צרעת וכמו"ש אמנם להנ"ל א"ש דבקטן אינו דוחה חותך גרידא אלא חותך ופריעה כיון דלא נשמע אלא מבשר האמור לאחר מתן תורה וזה נראה נכון ועפ"ז יש לת' דעת המהרש"ל דהוא ז"ל ס"ל דמילה בלא פריעה אינה מצוה כלל ולכן אוסר שני מוהלים למול בשבת וכתב דהמל ולא פרע בשבת ח"מ מצד חילול שבת דאינו עושה מצוה כלל במילה את"ד ותמי' דא"כ איך אמרינן בגמ' דמילה בצרעת מיקרי בעידנא כקושית הרנב"ר ולדידי' ליכא למימר כתי' הרנב"ר דהרי לדידי' מוכרח דמילה אינו מצוה כלל דאל"כ אמאי יתחייב מיתה מצד חילול שבת כמו שמקשה עליו הנו"ב ובאמת מבואר כן בש"ש דלא הוי מצוה כלל אמנם לדברינו י"ל דהמרש"ל לא קאמר אלא לענין מילה בשבת דזה נשמע מביום האמור לאחר מתן תורה שאז כבר נצטוו על הפריעה לכן לענין שבת מילה בלא פריעה לא הוי מצוה כלל משא"כ לענין בהרת כיון דחזינן דבגדול דוחה מילה לחודא בהרת כמו שהוכרחנו לעיל ע"כ דלענין בהרת הוי מילה גרידא ג"כ מצוה א"כ נהי דבקטן כיון דא"ב כרת אינו דוחה מילה גרידא את איסור בהרת מ"מ כשמל ופרע שפיר מיקרי בעידנא כיון דהוא המשך המצוה כמו"ש הרנב"ר ז"ל ולפי"ז יצא לנו דין חדש דאע"ג דסובר המרש"ל ז"ל דאין שני מוהלים מותרין למול בשבת מ"מ במקום בהרת מותר לשני מוהלים למול דלענין בהרת גם הוא ז"ל מודה דגם המילה היא מחלקי המצוה והבן היטב כי הד"נ בעזהי"ת:
<b>אמנם</b> כן עיקר ההכרח שכתבנו לעיל להכריח דברינו דאל"כ יקשה ל"ל לרבא הך בשר בגדול דהוא ק"ו מבינוני כנ"ל לאחר העיון יש לדחות דהנה החת"ס בחי' לשבת העיר דבשר איצטריך דמילה באותו מקום וא"כ אינו מיותר כלל עיי"ש שתי' בזה דעת הר"מ ז"ל דס"ל דמילה דחי' בהרת מצד עדל"ת ולא נפק"ל מבשר ומעתה י"ל דרבא ג"כ ס"ל כן רק דחד בשר צריך דמילה באותו מקום וא"כ ליכא אלא חד בשר ודרש לי' על בינוני וזה פשוט. ויש להכריח זה עפ"מ ששמעתי מקשין בשם מורי מאורן של ישראל הגאב"ד מקוטנא זצ"ל בהא דאיתא בריש ערכין דצריך קרא דקטן מטמא בנגעים דאל"ה ה"א דדוקא גדול מטמא בנגעים כיון דכתיב איש עיי"ש וקשה איך אפ"ל דקטן אינו מטמא בנגעים הא מדכ' התורה בשר לרבות בהרת ע"כ דקטן מטמא בנגעים דאל"כ בשר למה לי והיא קושי' גדולה אמנם להנ"ל י"ל דהגמ' שם בערכין קאי לרבא ולדידי' דרשינן חד בשר על בינוני וחד בשר דרשינן על מילה באותו מקום א"כ אי ה"א דקטן אינו מטמא בנגעים ה"א דחד בשר דרשינן מיני' אפי' במקום בהרת קאי על גדול ואידך בשר על מילה באותו מקום כמו שצריך לומר גם לפי האמת לרבא דדרשינן בשר האמור בפ' שמיני על בינוני ג"כ צ"ל דהך בשר דקודם מתן תורה קאי על מילה באותו בשר ואם ה"א דקטן אינו מטמא בנגעים ה"א איפכא דהך בשר האמור לאחר מתן תורה קאי על מילה באותו מקום ובשר האמור לפני מתן תורה על מילה בבהרת והמעיי' ברמב"ן ז"ל בפנים בפ' לך לך יראה שיש מקום גדול לומר כדברינו ואפי' א"נ דילפינן דמילה בבהרת מבשר האמור לאחר מתן תורה מ"מ א"ל דהי' לנו רובו באדם דקטן מטמא בנגעים והי' דרשינן מאיש דקטן אינו מטמא בנגעים הוי אמרינן דע"כ בשר דכתיב לרבות אפי' בהרת קאי על גדול ולא הוי ידעינן מזה דקטן מטמא בנגעים וז"פ וברור לענ"ד:
<b>ודע</b> דבעיקר קושית מו"ר הגאון זצ"ל לכאו' עלה בדעתי דקושיתו רק לשיטת התוס' דהא דאמרינן בשבת (דף קל"ב ע"ב) דגם בנגעים טהורים איכא הלאו דקציצת בהרת ה"ד בד' מראות וטהורים דקאמר כגון שכהה וכיו"ב דנראה מד' התוס' כיון דעדיין אפשר לבוא לידי טומאה לכן איכא אזהרה דקציצת בהרת כיון דאפשר שיפשה וכיו"ב משא"כ היכא דטהור לגמרי כגון שאינו מד' מראות כל ליכא אזהרה וא"כ י"ל דא"נ דקטן אינו מטמא בנגעים א"כ נגע זו לא משכח"ל שיבוא לידי טומאה דאפי' אם יגדל לא יטמא בנגעים כיון דבאה עליו בעודו קטן וכמבואר במשנה פי"א דנגעים והבן וא"כ שפיר קשה למה לי בשר אמנם לפירוש רש"י ז"ל דגם בוהק אסור בקציצה נראה פשוט דמכ"ש ד' מראות בקטן אסורין בקציצה אפי' א"נ דאינו מטמא בנגעים וא"כ שפיר צריך בשר אפי' במקום בהרת אמנם לקושטא דמילתא יש לעיין בזה די"ל דדוקא בגדול שנראה סימני נגע אף דלפי האמת הוא נגע טהור מ"מ אמרה תורה שצריך להראות לכהן והוא יורה אם טמא או טהור וה"ה בכלל השמר בנגע הצרעת וגו' ולכן אסור בקציצה משא"כ בקטן אם נימא דאינו מטמא בנגעים וא"כ אינו בכלל דהשמר בנגע הצרעת כיון דנתמעט מאיש דאין לו שייכות לדיני נגעים כלל ה"ה דאינו בכלל איסור דקציצת בהרת. וי"ל עוד דאפי' א"נ דגם בקטן ג"כ איתא בכלל איסור דקציצת בהרת מ"מ יקשה קושית מורי הגאון זצוק"ל לפ"ד הערוך דס"ל דהא דמקשינן בגמ' שבת (דף קל"ג ע"א) ואי איכא אחר ליעבד אחר ותרצינן בדליכא אחר היינו אף למה דאסיקנא דמודה ר"ש בפ"ר כיון דהכא פ"ר דלא ניחא לי' מותר לגמרי אף לר"ש ועי' בזה ברמב"ן ז"ל בחי' לשבת פ' שמונה שרצים ובחי' הריב"ש סי' שצ"ד מש"כ בדעת הערוך ז"ל ומעתה נראה דאע"ג דאם אמרינן דמכוין אסור היינו רק לפי האמת דנגעי קטן מטמאין ומכוין לטהר בנו כמו שכ' רש"י ז"ל להדי' משא"כ א"נ דקטן אינו מטמא בנגעים א"כ נהי דאיכא איסור בקציצת בהרתו מ"מ שוב ל"צ בשר כלל דגם האב יכול למולו כיון דאינו מכוין לקצוץ בהרתו וא"ל דהוי פ"ר ז"א דהוי פ"ר דלא ניחא לי' כיון דב"כ וב"כ טהור בודאי לא ניחא לי' לאב לקצוץ בהרתו ושמא יתרפא במשך הזמן א"כ קושית מורי הגז"ל בתוקפה ובאמת יש לי עיון בזה על דברי רבינו הב"ח ז"ל בטור יו"ד ריש סימן רס"ו שעל מה שכ' הטור דהיכא דצריך לימול מדרבנן אינו דוחה בהרת כתב ע"ז הב"ח דפשוט הוא דאין מצוה דרבנן דוחה ל"ת דאורייתא ותמי' לי הא לדעת הערוך באחר ליכא איסור כלל מצד דהוי פ"ר דלא ניחא לי' ועי' ברא"ש פ' הבונה שכ' דס"ל דעכ"פ איסור דרבנן הוא עיי"ש אך לפ"ד צריך שיהי' נדחה מפני מצוה דרבנן ועי' בטור או"ח סי' ש"כ הביא שני דיעות ולא הכריע ואם כן דין זה הוה ספיקא דדינא והארכנו בזה בחי' לה' מילה ואכמ"ל יותר:
<b>פרשת</b> <b>וירא</b><b>.</b> <b>א</b><b>)</b> <b>בסנהדרין</b> (דף נ"ו ע"ב) איתא בגמ' מנה"מ דב"נ מוזהרין על ז' מצות על דינין ריו"ח אומר כתיב ויצו ד' אלקים על האדם ויצו זו דינין וכה"א כי ידעתיו למען אשר יצוה את בניו ואת ביתו אחריו לעשות צדקה ומשפט וכתב בחידושי הר"ן ז"ל דלפי"ז ב"נ מוזהר על צדקה ג"כ כיון דמויצו ילפינן לה והתם כתיב צדקה ומשפט וראי' לזה מסדום דכתיב בהו יד עני ואביון לא החזיקו ומיד נענשו ע"ז ש"מ דהוזהרו על צדקה עיי"ש אמנם רש"י ז"ל פירש דצדקה היינו פשרה ועי' במהרש"א ז"ל שם בד"ה דיני קנסות שכ' דלפי"מ דאסיקנא דביתו לצדקה נ' דצדקה ממש הכא וצ"ל הא דלא חשבה גבי ז' מצות משום דקו"ע לא קחשיב עיי"ש. ולפענ"ד י"ל דאדרבא מדמשני ביתו לצדקה משמע דרק בנשים שייך זאת ולא באנשים ע"כ דקאי על פשרה ושפיר אמרינן דאנשים לדין ונשים דאינם בכלל דין עכ"פ הם בכלל זה שמצוה עליהם לפשר ולעשות שלום בין בע"ד אבל א"נ דצדקה ממש הוא אמאי דוקא ביתו לצדקה והבן:
<b>והנה</b> בעיקר דברי הר"ן ז"ל דלריו"ח ב"נ מוזהר על צדקה נראה דלאו הילכתא הוא דלהלכה קיי"ל כרי"צ דיליף דינין מאלקים וא"כ אע"ג דאברהם ובניו הוזהרו על הצדקה אבל ב"נ לא הוזהרו על זה. וכן נראה דעת הראב"ד והרשב"א ז"ל שנדחקו לתרץ אמאי לא מברכינן על מצות צדקה וא"נ דגם ב"נ מצווים ע"ז י"ל דל"ש ברכה דכל הברכות המה על מה שאנו מצווים מחמת קדושת ישראל אבל מה שגם ב"נ מוזהרים ע"ז ל"ש מצות ברכה. ועי' במאמר העתים להרמ"ע ז"ל פי"ב מבואר להדיא כן א"ו דפשיטא להו דב"נ אינו מצווה על מצות צדקה. ויש עוד להביא ראי' מהא דקיי"ל דשומר אבידה פטור מפרוטה דר"י משום עוסק במצוה פטור מן המצוה וא"נ דצדקה היא ממצוה שנוהגת בב"נ י"ל דל"ש בזה עוסק במצוה פטור מן המצוה כיון דכ"ז דעוסק במצוה פטור מן המצוה נפקא לן מובלכתך בדרך ובשכבך ובקומך דחתן ועוסק במצוה פטור מק"ש וא"כ י"ל דזה דוקא במצוה שאין ב"נ מצווין בהן אבל ממצות שגם ב"נ מצווין בהן אינו מופטר מצד עוסק במצוה. ואין להקשות הא עכ"פ אברהם ובניו נראה דהוזהרו על זה כיון דמפורש בתורה כי ידעתיו למען אשר יצוה את בניו וב"ב אחריו לעשות צדקה וא"כ כיון דהוי נוהג קודם הדיבור אצל ישראל עכ"פ דילמא הוא חמור ומנ"ל דעוסק במצוה שלאחר מ"ת מיפטר מצדקה. ז"א דהרי מבואר בסוכה (דף כ"ה ע"ב) דהא דמת מצוה דוחה פסח היינו ג"כ מצד עוסק במצוה פטור מן המצוה עיי"ש דהגמ' קאמר רק דלא מצי למילף מהטמאים לנפש אדם משום דאכתי לא מטא זמן החיוב אבל זה נראה דפשיטא להש"ס דה"ה בהגיע זמן החיוב אמרינן דקבורת מת מצוה פוטר מפסח עיי"ש אע"ג דפסח הוי עשה דלפני הדיבור. וא"כ מבואר דאף בכה"ג אמרי' עוסק במצוה פטור מן המצוה. ובאמת בחידושי לסוכה שם כתבנו להעיר ע"ד התוס' שם ד"ה ובלכתך בדרך שכתבו דיש שני גירסות אי ילפינן מבשבתך בביתך פרט לחתן ומבלכתך בדרך פרט לעוסק במצוה או דילפינן מבשבתך בביתך פרט לעוסק במצוה וכתבנו די"ל דתלי' בפלוגתת הבבלי והירושלמי אי עשה דקודם הדיבור חמור או עשה דלאחר הדיבור חמור דלכאורה קשה ל"ל תרווייהו מיעוטי ועי' ברש"י ותוס' הצריכתות:
<b>אך</b> להנ"ל י"ל דא"ר מחתן לפטור עוסק במצוה די"ל דוקא חתן דהכא עוסק במצות פו"ר דהכא עשה דלפני הדיבור לכן פטור מק"ש אבל עוסק במצוה דלאחר הדיבור לא פטור ממצות ק"ש. לכן צריך קרא דובלכתך בדרך למעט עוסק במצוה. אמנם א"נ דעשה דלאחר הדיבור חמור י"ל דגרסינן להיפוך דבשבתך בביתך ממעט עוסק במצוה שלא נימא דדוקא עוסק במצוה דלאחר הדיבור פטור מק"ש לכן צריך קרא דובלכתך בדרך למעט דגם חתן פטור מק"ש אע"ג דעוסק רק בעשה דלפני הדיבור:
<b>איברא</b> מדלא העירו התוס' כלל בזה הכא ולא בחגיגה דמקשי דליתי עשה דפו"ר ולידחי ל"ת דלא יהי' קדש בזה דעשה דפו"ר הוי עשה דלפני הדיבור ולומר דאלים טובא או להיפוך נראה דס"ל דעשה דפו"ר דמקודם הוזהרו על זה כל ב"נ ואח"כ נטלה מב"נ ונתנה לישראל עשה זו אין ענינה כלל לעשה לפני הדיבור דהכא רק בעשה שנצטוו ישראל מקודם מתן תורה בתורת ישראל בזה יש סברא לומר דיש בה צד חומר מפני שנצטוו בה ישראל עוד קודם מתן תורה ויש סברא להיפוך ג"כ משא"כ במצות פו"ר ל"ש זה. ואע"ג דגיה"נ הוי בשביל זה איסור חמור לר"י משום שהוא נוהג בבני יעקב קודם מתן תורה ואף רבנן לא פליגי עלי' אלא משום דס"ל דלא נאסר אלא ממתן תורה. היינו משום דנאסר רק לבני יעקב אבל לא מפני שהי' מקודם מצוה כוללת לכל ב"נ ועתה נצטוו בה ישראל זה אינו בכלל חמור. ולפי"ז בצדקה לרי"צ בב"נ לא נצטוו ע"ז ורק לאברהם נאמר א"כ לכאורה צדקה הוי מצוה חמורה ויהי' נשמע מזה דעוסק במצוה פטור אז מן המצוה החמורה מיני'. אך באמת נראה דלרי"צ דיליף דינין מאלקים ס"ל דהך כי ידעתיו וגו' אינו ציווי לא"א ובאמת לא נצטוו גם אברהם ובניו על הצדקה רק הקב"ה אוהבו בשביל שהזהיר בניו וב"ב על מצות צדקה אע"ג דלא נצטווה והוי כמו גיה"נ לרבנן ודו"ק היטב בכ"ז. ובעיקר קושית החי' הר"ן ז"ל מדנענשו סדום ע"ז ע"כ נצטוו נלענ"ד לתרץ עפמ"ש הרמב"ן ז"ל בפסוק ואברהם היו יהי' לגוי גדול בזה"ל והנכון כי השי"ת דיבר בכבוד אברהם וכו' כי יאמרו הדורות הבאים וכו' או איך נתאכזר הצדיק על שכיניו החונים עליו ולא רחם ולא התפלל עליהם כלל והביאו אליו טוב ויפה וכו' והנה אם בדרך צדקה יפטרו יתפלל לפני להניחם וטוב הדבר ואם חייבין הם לגמרי גם הוא יחפוץ במשפטם ולכן ראוי שיבוא בסוד ד' עכ"ל:
<b>ויש</b> להמתיק הענין ביותר דאם היו עכ"פ אוחזים במדת הצדקה שהוא מדתו של אברהם הי' להם קצת שייכות אליו והי' ממילא זכותו מגין עליהם אבל כיון שהיו ההיפוך ממנו בתכלית לכן לא עמד להם זכותו של אברהם וזה נ"ל פירוש הקרא ויקומו משם האנשים וישקיפו על פני סדום היינו ממדת החסד של אברהם השקיפו על פני סדום וראו גודל ההיפוך בין זל"ז. וזה נ"ל בכוונת חז"ל מובא ברש"י ז"ל כל השקפה שבמקרא לרעה חוץ מהשקיפה ממעון קדשך שגדול כח מתנת עניים שהופך מדת הרוגז לרחמים והיינו דגם השקפה שבכאן הי' רק לראות אם יש מה ממדת הצדקה והחסד אצל בני סדום וזה הפירוש בקרא ביד העני ואביון לא החזיקו ולכן לא הי' ניצולין בזכות אברהם ועי' באור החיים הקדוש י"ח ל"ב שנתקשה בזה ולענ"ד נכון כמ"ש:
<b>ב</b><b>) (</b><b>י"ט</b> <b>ח'</b><b>)</b> <b>הנה</b> נא לי שתי בנות וגו'. עיי' ברמב"ן ז"ל שכ' מתוך שבחו של האיש הזה באנו לידי גנותו וכו' עיי"ש היטב. לכאורה יפלא על רבינו הרמב"ן ז"ל שלא למד זכות עליו שכוון להציל האנשים מחטא משכב זכר שב"נ מוזהר עליו משא"כ בזה שמפקיר את בנותיו לזנות עמהם בזה לא יהיו עוברים כלום. ודוחק לומר דכוונת הרמב"ן ז"ל לשיטת הירושלמי המובא בתוס' דבב"נ אפי' בפנוי' אם באו עלי' עשרה בני אדם הראשון פטור וכולם חייבין משום א"א דהראשון קנה אותו בביאתו אפי' שלא מדעת וה"ה א"א דמלבד דאם זה כוונתו הי' לו לפרש כיון דהר"מ ז"ל אינו פוסק בזה כהירושלמי מלבד זאת כבר כתבתי בספרי חמדת ישראל דנראה דאף לפי דעת הירושלמי היינו דוקא אם האשה מתכוונת להקנות לו בביאה זו הא בלא"ה אינה נעשית א"א. וא"כ י"ל דלוט אמר לבנותיו שלא יקנו את עצמן להאנשים שיבואו עליהם וא"כ לא יהי' איסור כלל כיון שהוא מרצונו ומרצונם משא"כ משכב זכר אסור לב"נ:
<b>ונראה</b> לפענ"ד שהרמב"ן ז"ל ס"ל כיון דבב"נ ל"ש ערבות ומצות תוכחה כלל וא"כ אם ה (עוסק) ענין הזימה רחוק בעיניו לא הי' לו להפקיר בנותיו לזנות בשביל שלא יעברו על האיסור דמשכב זכר ואע"ג דבישראל פליגי רשב"ג ורבנן אי מצוה עלינו לפקח על תקנת רשעים שלא יעברו על איסורין דרשב"ג ס"ל הלעיטהו לרשע וימות ורבנן ס"ל דמצוה עלינו לראות שלא יעברו על איסור היינו דוקא בישראל כיון דאיכא ערבות ומצות הוכח תוכיח לכן ס"ל לרבנן דמוטל עלינו לראות שלא יבואו לידי עבירה אף במקום שאין לנו עצה למחות בהן משא"כ בב"נ ל"ש זה ולכן אע"ג דאותו היום מנוהו שופט עליהם והי' מוטל עליו לדונם מ"מ השתא שלא הי' לו עצה לא הי' לו להפקיר בנותיו בשביל שלא יעברו האנשים עבירה דמשכב זכר וז"ב בדעת הרמב"ן ז"ל:
<b>ובאמת</b> דדקדוק לשון המקרא שאמר לוט הנה נא לי שתי בנות אשר לא ידעו איש שלכאורה למה אמר זאת ומנ"מ אם ידעו איש דאע"ג דאינו שוה טעם בתולה לטעם בעולה מ"מ הכא ל"ש זה כיון דלאחר הראשון שוב תהי' בעולה ובעבור שלאחד תהי' בתולה בוודאי לא יחושו כיון דהי' שם כל אנשי העיר אמנם לדברינו א"ש דכוונת לוט הי' שעדיין פנויות המה יתנצלו מחטא אמנם בכ"ז הוא גנות שאדם הרחוק מזימה לא יעשה כן להפקיר בנותיו:
<b>ועי'</b> בתיבת גמא הביא בשם הפנ"י ז"ל שמפרש הקרא דהשמש יצא על הארץ וגו' ותהי נציב מלח לפי דלוט עבר על מצ"ע דהוכח תוכיח ועל עשה לא מענשינן בעוה"ז כ"א בעידן ריתחא ואמרו חז"ל אימתי הקב"ה כועס כשרואה מלכי מזרח ומערב משתחוים לחטה וא"כ הוי אז עידן ריתחא ולכן ותהי אשתו נציב מלח והג' מוהר"י ז"ל תמה עליו הא כתבו התוס' במנחות דדוקא בעשה שאינה חיובית הוא שמענשינן רק בעידן ריתחא אבל בעשה החיובית אינו בכלל זה והנה יפה כתב הגאון המחבר ז"ל דקודם מתן תורה לא נצטוו בעשה זו וא"כ אז לא הי' בכלל עשה החיובית ושוב לא הי' נענש רק בעידן ריתחא והדברים פשוטין וברורין דקודם מתן תורה לא הי' שייך עשה דהוכח תוכיח וכמש"ל והפנ"י אמר זאת רק בדרך דרש ובאמת א"נ דב"נ מצווה על הצדקה י"ל דהיא נענשה בשביל שלא נתנה צדקה וכיון דהוי רק עשה לא ענשינן רק בעידן ריתחא. ומה שתמה הג' מוהר"י זצק"ל מד' התוס' מנחות אמת הדבר שכן דעת התוס' מנחות (דף מ"א ע"א) בד"ה ענשיתו אעשה וראיתם כיון דבעשה החיובית גם ב"ד של מטה מכין עד שתצא נפשו לקיים העשה אמנם בכ"ז אין הדבר מוסכם ונראה שהוא במחלוקת בין רבותינו הראשונים ז"ל דהרי מבואר בריטב"א ר"ה (דף ט"ז ע"ב) בד"ה ואמר ר"י כל שנה שאין תוקעין בתחילתה שכ' בזה"ל מדנקט האי טעמא משמע שאינו אומר שאין תוקעין כלל דא"כ למ"ל האי טעמא והלא זה יום הדין ואמר הקב"ה שנתרצה לפניו בשופר וכו' כאדם המתרצה בקרבנו ומתכפר לו וכשאנו פושעין במצוה זו אנו נענשין (לא מפני מצוה זו) בהא לא ענשו ב"ד של מעלה אעשה אלא בעידן ריתחא אלא כי בביטול ריצוי זה ומצוה בטל קרבן ובטלה כפרת עונותינו הקודמין ומתחייבין בדין כמו שחטא ואינו מביא קרבן עכ"ל מבואר מד"ק להדיא דאפי' במצ"ע דחק"ש דהוי מצוה חיובית מ"מ אין הב"ד של מעלה מענשין בעידן ריתחא וקושית התוס' מהא דמכין עד שתצא נפשו יש לתרץ לשיטת הריטב"א ז"ל דס"ל דאה"נ דבודאי איכא עונש בב"ד של מטה על ביטול עשה אף שלא בעידן ריתחא אך העונש הזה אינו בעוה"ז רק בעוה"ב דעונש של עשה אינו בעוה"ז רק בעידן ריתחא מענשין בב"ד של מעלה בעוה"ז ג"כ ולפי"ז א"ש דברי הפנ"י ודברים אלו למדתי מד' הבכור שור בחי' בבא בתרא (דף ט' ע"ב) שכ' לפרש הא דאמרי' בגמ' כל הנותן פרוטה לעני מתברך בששה ברכות דהוא משום דאיכא ששה לאוין בצדקה ואע"ג דאיכא גם עשה אך בעשה כיון דליכא עונש בעוה"ז גם שכר המצוה ליכא בעוה"ז משא"כ בלאוין כיון דאיכא עונש בב"ד של מטה בעוה"ז מסתמא גם הב"ד של מעלה מענשין בעוה"ז ולכן גם שכר איכא בעוה"ז אבל בעשה ליכא עונש בעוה"ז אף מב"ד של מעלה (כן נראה לי בכוונתו שאל"כ לא יתרצו דבריו הקדושים] ולכן אינו מתברך כ"א בשכר הו' לאוין שאינו עובר ואין להקשות על רבינו ז"ל הא לאוין דצדקה הוי לשאב"מ ואין לוקין עליהן וא"כ ליכא עליהם עונש בעוה"ז בב"ד של מטה ז"א דהא היא הנותנת כיון דאם עובר על לאו שיש בו מעשה נענש בעוה"ז א"כ מכ"ש דמדה טובה מרובה המקיים את הלאו במעשה צריך להיות שכרו בעוה"ז וז"ב ואמת בכונת דבריו הקדושים:
<b>ג</b><b>)</b> <b>בסנהדרין</b> (דף נ"ו ע"א) ברש"י ד"ה וגילוי עריות כולן חוץ מנערה המאורסה דכתיב גבי אבימלך הנך מת על האשה וכו' נערה המאורסה אין להם עכ"ל לכאורה מוכח קצת מזה דהי' לאאע"ה דין ב"נ דאל"כ אכתי קשה אמאי לא אמר השי"ת סתמא א"א דהרי בנעה"מ דישראל אתרבי לקטלא ועי' בסנהדרין (דף נ"ז ע"ב) וברש"י ד"ה בעולת בעל ותבן דברינו אמנם י"ל דזה תליא בפלוגתת רש"י ורבינו יונה ז"ל בהא דתרצינן (בדף נ"ז ע"ב) לא נצרכה אלא לנעה"מ דרש"י ז"ל ס"ל דגם בנעה"מ דיינין להו בע"א ודיין אחד ובלא התראה אמנם בחידושי רבינו יונה ז"ל שם כתב דיש לבעה"ד לחלוק על זה כיון דאצלם ליכא כלל נערה המאורסה כשבאין לדון אותם צריך עדים והתראה כמו בדינא דידן עיי"ש ומעתה י"ל דאין ראי' דא"א הי' לו דין ב"נ דשפיר י"ל דהי' לו דין ישראל ואעפ"כ אמר לו הקב"ה מצד בעולת בעל דמשום זה נתחייב מיתה כיון דהוי שוגג קרוב למזיד משא"כ מצד נערה המאורסה א"ח מיתה כיון דבדיני ישראל א"ח מיתה בכה"ג דלא הי' מזיד גמור והי' בלא התראה אמנם לדעת רש"י ז"ל דגם מצד נערה המאורסה דיינינן להו בדינא דידהו יש קצת ראי' דא"א הי' לו דין ב"נ ולא הי' אצלו קידושין ואולי י"ל עפ"מ שכתבו המחברים דלכן אבימלך לא הי' חשיב אונס אע"ג דא"א אמר לו אחותי היא דמ"מ הי' לו לחוש דילמא היא אשת איש של איש אחר ולכן ל"ח אונס וכיון דבב"נ ליכא נעה"מ אלא בעולת בעל וא"כ אע"ג דא"א ע"ה הי' לו דין ישראל מ"מ ע"ז הי' אונס כיון דא"א אמר לו אחותי היא לא עלה בדעתו שהיא אשתו לכן אמר לו הקב"ה רק מצד בעולת בעל ויש לדחות דבאמת גם מצד א"א לא הי' אונס די"ל דהיא אחותו ואשתו כמו שהי' באמת וכמ"ש המפרשים ובאמת בתרגום יונתן נראה דא"א ע"ה הי' לו דין ישראל בזה ואף את הגר קידש בקידושין ופטר אותה בגט אמנם מה שיש לומר דרך חידוד בפי' הגמ' אפי' א"נ דא"א הי' לו דין ישראל לפי"מ שכ' מו"ה ר"י חגיז ז"ל בס' הלכות קטנות לחדש די"ל דבקידושין מהני שאלה כיון דשורש ענין קידושין הוא דאסר לה אכולי עלמא כהקדש וכמו דמהני שאלה בהקדש ה"ה דמהני שאלה בקידושין אמנם בזה ברור דזה דוקא קודם שכנסה אבל אחר שנשאה לו ע"י ביאה כיון דביאה עושה קנין שוב א"צ קידושין הראשונים דהרי גם בב"נ בעולת בעל יש להם שוב ל"מ שאלה ועיי' בבאר הגולה למהר"ל מפראג ז"ל ריש ביאור ו' שכ' הטעם דנעה"מ בסקילה וא"א רק בחנק וז"ל והטעם כי מפני הבא על נערה המאורסה הוא חוטא בקדושה שהנערה מקודשת לאחר והוא בא עלי' ואינו כמי שבא על בעולת בעל שכבר היא אשתו ואין כאן שם קידושין ואע"ג דלא פקע מיני' שם קידושין הראשונים מ"מ אין שם מאורסה עלי' רק בעולת בעל ולכך של ארוסה חמורה מבעולת בעל עכ"ל והוא כדברינו הנ"ל ולפי"ז זה דוקא אי נימא דבב"נ ל"מ קידושין אלא ביאה וע"כ צ"ל דקידושין בישראל הם מפאת הקדש ושפיר מהני שאלה משא"כ א"נ דגם בב"נ מהני קידושין וע"כ דהוא קנין כמו כל הקנינים דבב"נ ל"ש הקדש דאינו מוזהר בבל יחל דברו ואע"ג דהקדש גמור גם בב"נ מהני וכ"כ האבני מילואים בת' דהוא מטעם דאמירתו לגבוה כמסירתו להדיוט דמי משא"כ בקדשי אשה דאינו מקדיש לגבוה ל"ש בב"נ וע"כ דהוי קנין וא"כ שוב ל"ש בזה שאלה ומעתה א"ש דאע"ג דא"א יש לו דין ישראל מ"מ כיון דלדידהו לית להו דין נעה"מ אלא בעולת בעל א"כ אפי' א"נ דא"א יש לו דין ישראל ושייך אצלו נערה המאורסה מ"מ ל"ש בשביל זה מיתה כיון דיכול לשאול על הקדישם וכיון דנלקחה ברצון אברהם בוודאי שאל על הקידושין ולכן הוכרח הקב"ה לומר והיא בעולת בעל דבזה שוב ל"מ שאלה משא"כ א"נ דבב"נ גם נעה"מ אית להו וא"כ ל"ש שאלה כלל בקידושין וא"כ לא הי' צריך הקב"ה לומר והיא בעולת בעל והוא נכון לפלפולא.
<b>ומזה</b> תראה שיש לקיים הגירסא של ספרים ישנים שהביא המהרש"א ז"ל בקידושין (דף ט' ע"ב) דהא דילפינן בגמ' קידושי ביאה מבעולת בעל והביא המהרש"א ז"ל דשם גירסת ספרים ישנים דכוונת הגמ' על והיא בעולת בעל דהכא והמהרש"א ז"ל דחה זה דהרי מזה ילפינן בסנהדרין דנערה המאורסה אין להם בעולת בעל יש להם א"כ לא איירי בקידושין אמנם לדברינו יש לומר דבאמת א"א קידשה בביאה והקב"ה אמר לו והיא בעולת בעל כמו שהי' באמת אך מ"מ מוכח מזה דנעה"מ אין להם לב"נ כלל דאל"כ הוי אמר הקב"ה סתם אשת איש ודו"ק היטב:
<b>ואם</b> אמנם כי דברי הג' מוהר"י חגיז ז"ל אין להם יסוד כמו שכתבנו במקומן מ"מ העליתי הדברים על ספר לבאר ההבדל בין ישראל לב"נ בענין נערה המאורסה ובאמת נלענ"ד שזה ענין ברכת האירוסין שאנו מברכין אקב"ו על העריות ואסר לנו את הארוסות ולכאורה ק"ל. א' כיון שבן נח גם כן מצווה על עריות ל"ש בזה ברכה. ב' לפ"מ דמבואר בגמ' יומא (דף כ"ז ע"ב) דגילוי עריות הוי בכלל מצות שכליות וכבר כתבו רבני בתראי דעל מצות שכליות ל"ש ברכה א"כ איך אנו מברכין אשר קב"ו על העריות. ג' דאמאי דוקא על איסור עריות מברכינן ובכ"מ קיי"ל דאין מברכין על השלילה ובזה כבר העיר החת"ס ז"ל ונדחק בזה. אמנם לענ"ד נראה בזה ונקדים לתרץ ד' הר"מ ז"ל בשמונה פרקים פ"ו שחשב עריות בין מצות החוקיות וזה היפך ד' הגמ' יומא (דס"ז) דחשיב לי' במצות שכליות. כבר עמד ע"ז הגאון ר' ישעי' פיק זצ"ל ביומא שם:
<b>אמנם</b> לענ"ד נראה פשוט דהר"מ ז"ל מחלק בין עריות שאסורין לב"נ זה הוא ממצות שכליות כיון שאין אסורין לו אלא אמו ואשת אביו ואחותו מאמו ובהמה וא"א וכ"ז יש לקרב אל השכל מה שא"כ עריות דישראל דאסורין עריות דאישות והם אסורים לעולם אף כשנפסק האישות מ"מ חמותו וכלתו ואשת אחיו ובת אשתו וכיו"ב אסורה לו לעולם זה אינו שכל כיון דהאיסור מכח אשתו א"כ כאשר יסיר האישות צריכות העריות להיות מותרות ולכן חשבו הר"מ ז"ל בכלל החוקים וראי' ברורה לזה דהרי הר"מ ז"ל בעצמו בפ"ט ממלכים כתב ע"ז מצות ב"נ דהם מצות שכליות וקשה הא עריות הם מכלל החוקים א"ו כדאמרן ובאמת הענין הוא בישראל כיון דקידושין הוא ענין קדושה כשקידש הקב"ה את ישראל שנשואין שלהן יהי' בהן קדושה רוחניות ולכן ההקדש לא נפקע אפי' כשמתה אשתו וכל העריות האלו אסורין. וזה הוא ענין שבב"נ ל"צ קרא להתיר כלל מיתת הבעל כיון דהוא רק קנין בעלמא ממילא ידעינן כשמת אחד נפקע קנינו משא"כ באשת ישראל צריך קרא להתירה לינשא. ועיי' בגור ארי' פ' וישב גבי תמר שכ' ג"כ כדברינו דבב"נ ל"ש כלתו כלל לאחר מיתת בנו והוא כדברינו וזה הוא ענין הברכה דאשר קב"ו על העריות דהיינו שקדשנו בזה שאסר לנו עריות לעולם ע"כ דהוא מכח שנעשה מנישואין ענין קדושה ולכן אסר לנו את הארוסות וזה בראה נכון ומתורץ היטב נוסח הברכה בעזהשי"ת:
<b>ד</b><b>)</b> <b>במדרש</b> רבה פ' נ"ב בקרא ואם אינך משיב דע כי מות תמות מכאן שאין התראה לבני נח עכ"ל המדרש. לכאורה יפלא מאוד. א) הא מיתה ביד"ש לא צריך התראה. ב) הא אין לך התראה גדולה מזו שהתרה בו הקב"ה שאם אינו משיב ימות. והנה לקושי' הא' י"ל דהמדרש ס"ל כרבא במכות (דף ט' ע"א) דדייק מיני' דאומר מותר קרוב למזיד הוא מדאמר לי' הקב"ה הנך מת על האשה אשר לקחת והכוונה על מיתה בידי אדם. וכן ס"ל להמדרש דמה שאמר לו הקב"ה ואם אינך משיב דע כי מות תמות היינו בידי אדם ולפי"ז בישראל הי' צריך התראה. ומה שנראה בישוב קו' הב' הנה בפשיטות י"ל דהרי קיי"ל דבישראל דצריך התראה צריך להתרות בו מאיזהו לאו נהרג אבל אם מתרין בו סתמא שהוא חייב מיתה אינו בגדר התראה וא"כ שפיר דייק המדרש מדאמר לו הקב"ה ואם אינך משיב דע כי מות תמות אע"ג דלא אתרי בי' הקב"ה שחייב מיתה משום שעובר על איסור דגזל או גילוי עריות דנפקא לן מויצו ד' על האדם ע"כ דב"נ א"צ התראה. איברא דיש לעיי' בזה עפמ"ש בספרי בדיני שבת אות ב' להוכיח מדברי הירושלמי דאין צריך להתרות בו הלאו של העבירה אלא אם מתרה בו שהוא בעונש מיתה ג"כ הוי התראה עיי"ש א"כ הדרא קושיא לדוכתא על דברי המדרש ז"ל ומלבד זאת קשה להעמיס זאת בכוונת המדרש כיון דמזה לא מוכח אלא שא"צ התראה כמו בישראל בכל פרטי' אבל לא שא"צ התראה כלל. ובאמת אם נבוא לומר בכוונת המדרש דכוונתו דא"צ פרטי דיני התראה כמו בישראל י"ל בפשיטות דהרי בישראל דבעי התראה שצריך שיהי' מקבל עליו ההתראה ובלא"ה אינו נהרג וא"כ הכא דאמר לו הקב"ה ואם אינך משיב מות תמות בדיני אדם אע"פ שאבימלך לא קיבל עליו התראה מוכח דב"נ א"צ כל פרטי התראה. אך כבר כתבתי שקשה להעמיס זה בדברי המדרש דנראה שבא להוכיח דבב"נ א"צ התראה כלל וכמו דקי"ל באמת. לכן נראה בכוונת המדרש דהרי מבואר בקרא דהקב"ה בא אליו בחלום הלילה והי' באבימלך רק חלום והנה מבואר בסנהדרין (דף ל' ע"א) דבא בעל החלום ואמר לו על מעות שהניח אביו כך וכך הן. במקום פלוני הן. של מעשר שני הן. דאע"ג שנמצא הכל כדבריו מ"מ אין צריך לחוש על המעות שהוא מעות מע"ש להוליכו לירושלים ולאכלו שם אלא אוכל במקומו בחזקת חולין. ונראה פשוט הא דנקט הגמ' הך דינא במעות מע"ש דרבותא קמ"ל דאע"ג דמע"ש הוי דשיל"מ ובדבר שיל"מ לא אזלינן בתר רוב אעפי"כ א"צ לחוש לדברי בעל החלום דגם בגדר מיעוט לא הוי שיהי' ממש בחלום ומכ"ש אם אומר בעל החלום שהוא איסור אחר שאין לו מתירין בוודאי א"צ לחוש לדבריו. איברא דלכאורה י"ל דאינו ראי' מזה וי"ל להיפוך דדוקא במע"ש א"צ לחוש לדבריו לפמ"ש בחידושי הר"ן שם דהא דאמרינן בסוגיא שם לעיל מיני' דע"א ג"כ אינו נאמן הא קיי"ל עד אחד נאמן באיסורין ותירץ כיון דמע"ש ממון גבוה הוא הרי בא להוציא מרשותו לרשות גבוה ושוב הוי בכלל ממון שאין עד אחד נאמן עיי"ש. ומעתה י"ל דלכן בדקדוק נקטה הגמ' גם בדינא דבעל החלום דוקא מעשר שני שאין בעל החלום נאמן לענין הוצאת ממון מרשות לרשות ובזה אמרי' דברי חלומות לא מעלין ולא מורידין. הא בשאר איסורין אנו חוששין לדברי חלומות. וכנראה שזה דעת הרשב"א ז"ל המובא בחידושי הר"ן שם דס"ל דנדר בחלום צריך התרה כיון דהוא דשיל"מ חיישינן לבעל החלום והא דבמע"ש אין חוששין היינו משום דהוי הוצאת ממון כמו"ש הר"ן ז"ל בעצמו לעיל מיני'. אמנם יש לדחות עפמ"ש הצל"ח פסחים (דף ז') דאע"ג דפסק הר"מ ז"ל דמע"ש ממון גבוה הוא היינו דוקא פירות מע"ש עצמן אבל מעות מע"ש הוי ממון הדיוט עי"ש ובמנ"ח מצוה רמ"ח מ"ש בזה א"כ בסוגיא דמבואר הדין במעות מע"ש מוכרח דאין זה משום הוצאת ממון מרשות לרשות רק דאפי' באיסורין א"צ לחוש לזה ואמרינן דהוא בחזקת חולין ועי' ברמ"ה סנהדרין (דף ל') שם שכתב ג"כ בפשיטות משום חזקת חולין. וראיתי לרבינו הגדול הר"מ ז"ל שהזכיר שני פעמים דין זה דסנהדרין (דף ל') הנ"ל. א' בהלכות מעשר שני פ"ו ה"ו ופעם ב' בהל' זכי' פ"י ה"ו וראה זה פלא דיש שינוי בדבריו ז"ל דבהלכות מע"ש השמיט לשון הגמ' "מעות" וכתב סתמא מע"ש נראה דקאי על פירות מע"ש עצמן אמנם בהל' זכי' כתב הדין במעות מע"ש והוסיף על לשון הגמ' דאמרו לו בחלום של מעשר שני הן "אז של פלוני הן' מה שלא נזכר בגמ' גבי בעל החלום אלא בעד אחד עיין היטב בסוגיא ותמצא מבואר כן ולפלא על רבינו הר"מ ז"ל בזה ולהנ"ל י"ל דכוונת רבינו הר"מ ז"ל להורות לנו דאין נפ"מ בין מע"ש ובין מעות מע"ש דתמיד אין אנו צריכין לחוש לבעל החלום ולכן בהלכות זכי' דכתב הדין במעות מע"ש הוסיף של פלוני הן דזה כ"ש ממעות מע"ש דאין בהם הוצאה מרשות לרשות ואעפי"כ אין אנו חוששין לו א"כ מכ"ש באמרו של פלוני הן. אך כ"ז לפלפולא והעיקר נראה דהר"מ ז"ל ס"ל דאין חילוק בין מע"ש עצמו למעות מע"ש דהכל הוא ממון גבוה והא דכ' הר"מ ז"ל תרתי נראה פשוט דבמעות מע"ש מלבד דיש בהם ענין הוצאת ממון מרשות לרשות מלבד זאת יש על המעות חזקת חולין דזה ברור דהמעות בעצם הי' היתר קודם שנתחלל על קדושת מע"ש משא"כ תבואת מע"ש אין בהם חזקת היתר דהרי קודם שנתרמה עליהן תרומות ומעשרות היו טבל והיו אסורין לגמרי באכילה וכיון דאין להם חזקת היתר וגם הוי דשיל"מ סד"א דיש לחוש לבעל החלום לכן כתב הר"מ ז"ל בהל' מע"ש דאפי' במע"ש עצמו א"צ לחוש לדברי בעל החלום. [ובאמת לדעת הצל"ח א"ש ברווחא טפי דבמעות מע"ש דליכא חזקת ממון דאין כאן הוצאה מרשות לרשות איכא חזקת היתר ובמע"ש דליכא חזקת היתר כנ"ל איכא חזקת ממון דמע"ש ממון גבוה הוא ולכן כתב הר"מ ז"ל תרווייהו ויש עוד להאריך בזה, ואכ"מ]. היוצא לנו מזה שכתבנו דנראה דלהלכה באיסור שאל"מ דעת כל הפוסקים שוה שא"צ לחוש לחלום כלל אע"ג דיש רגלים לדבר דקושטא קאמר כמו בהא דשל מע"ש הם וכמו"ש החידושי הר"ן ז"ל דהוי רגל"ד דקושטא קאמר אעפי"כ א"צ לחוש לזה אמנם היכא דיש לו מתירין דעת הרשב"א ז"ל דיש לחוש לו אמנם דעת הר"מ והר"ן ז"ל נראה דא"צ לחוש לו כלל. ונודעהו בחלום דצריך התרה הוא מטעם אחר כיון דיש חשש שיש עליו ערעניות מן השמים צריך לחוש אף למיעוט הרחוק ג"כ כמו שהסביר הדברים הג' בעל שיבת ציון ז"ל סי' נ"ב דבסכנה חיישינן גם למיעוט הרחוק מאוד והביא סמוכין לזה מדברי הגמ' חולין (דף י') וכבר כתבתי בחידושינו שם דהענין הוא דבאיסורין כיון דכללא הוא דאזלינן בתר רובא וא"כ מי שסומך עצמו על הרוב הרי עשה כהתורה ואף אם הוא באמת מהמיעוט מ"מ לא עשה איסור ולכן שפיר אזלינן בזה בתר רוב מה שאין כן בסכנה אזלינן בתר רוב כיון דחוששין אנו דילמא יסוכן וחוששין בזה אף למיעוט הרחוק וז"פ. ומעתה הכא שהקב"ה בא אל אבימלך בחלום הלילה ואמר לו ששרה היא א"א ומות ימות על ידה אע"פ שחלם לו שהשי"ת דיבר עמו והוא משיב לו מ"מ אח"כ כשהקיץ משנתו וזכר שחלם לו חלום כזה מדינא לא הי' צריך לחוש לחלום זה כלל אחרי שלקחה בחזקת פנוי' וגם חזקת כשרות של אברהם ושרה שלא היו עוברים על לפ"ע לת"מ וכיון שלא אמרו לו שהיא א"א וברצונם נלקחה לו הרי א"צ לחוש לחלום כלל לדעת כל הפוסקים א"כ איך באמת אמר לו השי"ת ואם אינך משיב מות תמות הא אינו מחויב מיתה כלל דאע"ג דנימא דלא הוי שוב אונס גמור כיון דנתוודע לו בחלום שהיא א"א אבל כיון דמדינא א"צ לחוש לזה א"ה אמאי יתחייב מיתה אלא ע"כ דב"נ א"צ התראה וגם על שוגג חייב היכא שהי' לו ללמוד ולא למד וה"ה הכא כיון דעכ"פ ע"י חלום הי' נתוודע לו חשש והי' מחויב לחקור אצל אברהם ושרה האמת בזה ואם לא עשה כן חייב מיתה. וא"כ מבואר מזה דב"נ א"צ התראה. וזה נלענ"ד ברור ונכון בכוונת המדרש. ואע"ג דקי"ל דלענין התראה אפי' מותרה מפי שד וכיוצא בו הוי התראה היינו דוקא היכא דהמעשה ברור לו רק דהתראה גרידא הי' ע"י שד וכיו"ב. משא"כ היכא שכל עיקר המעשה נודע לו ע"י שד פשיטא דא"צ לחוש לזה כלל:
<b>ה</b><b>) (</b><b>כ"ב</b> <b>א'</b><b>)</b> <b>ויהי</b> אחר הדברים האלה וגו' וברש"י ז"ל יש מרבותינו אומרים אחר דבריו של שטן שהי' מקטרג ואומר מכל סעודה שעשה אברהם לא הקריב לפניך פר אחד או איל אחד אמר לו כלום עשה אלא בשביל בנו אלו הייתי אומר לו זבח אותו לפני לא הי' מעכב עכ"ל:
<b>והנה</b> לכאו' אכתי קשה דמה תירוץ הוא זה סוף כל סוף יקשה על אברהם אבינו ע"ה אמאי לא הקריב קרבן להשי"ת על זה ומה השיב לו הקב"ה. והנלע"ד דתשובה נצחת השיב לו הקב"ה לשטן ונקדים לפרש קראי בפ' לך לך (י"ד ח"י) ומלכי צדק מלך שלם הוציא לחם ויין וגו' ויברכהו ויאמר ברוך אברם וגו' קונה שמים וארץ וברש"י ז"ל לחם ויין ומ"א רמז לו על המנחות והנסכים שיקריבו בניו שם וצריך להבין הכוונה בכל זה:
<b>ונראה</b> דהנה קיי"ל דב"נ ג"כ מקריבין קרבנות אך רק עולות אבל שלמים אינן מקריבין אלא ישראל וכן פסק הר"מ ז"ל וטעם הדבר כתבו המפורשים דב"נ אינם שייכים אלא בקרבנות שהן כולן כליל שעולים לגבוה לבד אבל שלמים שיש בהם אכילת כהנים ובעלים ואכילתן הוא עבודה דאמרינן משלהן גבוה קא זכו בזה אין האוה"ע נכללין והענין הוא שהשי"ת ברא את עולמו בכחות הטבע והעוה"ז מתנהג ע"פ טבעי ומשטרי השמים אמנם בחר ישראל עם סגולתו ונתן להם התוה"ק שעיד"ז יתקבלו את התורה וילכו בדרכי התוה"ק וינשאו למעלה מכחות הטבע ויהיו מושגחים ודבוקים בהשי"ת לבדו ואבינו הראשון אברהם שאמר לו הקב"ה צא מאצטגנינות שלך אין מזל לישראל הרים אותו השי"ת למעלה מכחות הטבע ורק הכל יהי' תחת השגחת השי"ת לבדו וכבר אמרו חז"ל רצה הקב"ה לזכות את ישראל לפיכך הרבה להם תורה ומצות והכוונה נראה דזכות הוא מלשון זך דהיינו שמפני שרצה הקב"ה לזכך את עמו ישראל היינו שהחומר שלהם יזכך לפיכך הרבה להם תורה ומצות שעיד"ז שעוסקין בתורה ועושין כל ענייני הגשמיים לשם מצוה נתקדשו הדברים הגשמיים ונעשין לעניינים רוחניים וזה הרבה "להם" תורה ומצות שכל ענייני ישראל בעוה"ז יש בהם תורה ומצות לזכות אותם כנ"ל:
<b>ונראה</b> דעניין זה רמז לו מלכי צדק מלך שלם שהוציא לחם ויין דלחם רומז לשתי הלחם בעצרת שהוא הקרבן האחד שאין ממנו לגבוה כלום דקיי"ל הכבשים אינן מעכבין את הלחם ובא בפני עצמו והוא קרבן שכולו לאכילת כהנים ומרמז שע"י כח התוה"ק יכול להקריב קרבן כזה שכולו לאכילת אדם ואעפי"כ הוא קרבן גמור אע"פ שאין למזבח ממנו כלום "ויין" הוא להיפוך שאין להדיוט ממנו כלום רק אכילת גבוה וזה שרמז לו מלכי צדק שבניו יהיו מקריבין לחם ויין וכמו דיין הוא קרבן כולו כליל כן הלחם הוא קרבן כזה אע"פ שעיקרו רק לאכילת כהנים והוא ע"י התוה"ק כמ"ש הרמב"ן ז"ל עה"ת דמה"ט דזו חמץ ג"כ להורות זאת שע"י התוה"ק יכול להקריב חמץ ג"כ להיות לרצון לפני השי"ת וע"ז בירך אותו ברוך אברהם וגו' קונה שמים וארץ היינו הי' כבר בבחינה זו שהי' עושה מארץ שמים שאת כל עניניו הגשמיים הקדיש אותם להשי"ת והי' כל אכילתו ושתיתו קודש כקדשי גבוה וממנו זכו בניו אחריו לקבל התוה"ק להיות זאת כל עבודתם כמרומז בשתה"ל בעצרת שבמתן תורה היו כל ישראל כהנים כדכתיב ואתם תהיו לי ממלכת כהנים והיו כולם ראוין לאכילת שתה"ל והי' זה הקרבן הגמור כיון שזה תכלית האמתי של ישראל כנ"ל וכל דברינו אלה מרומזים בתשובת השי"ת להשטן ששאל על א"א ע"ה שלא הקריב קרבן לפניו השיב לו השי"ת כלום עשה אלא בשביל בנו אם הייתי אומר לו זבח אותו לפני לא הי' מעכב והיינו שהי' נכון מיד בלי עיכוב להקריב את בנו לפני והיינו שיקר לו לקיים ד' השי"ת מכל עניינים שבעולם ולכן זה ששמח את עצמו בבנו הוא ג"כ רק בשביל שזכה בזה לקיים מצות השי"ת שצוה פרו ורבו וגם שנתקדש שם השם במה שראו כולם הנס הנפלא הזה זה הי' כל שמחתו של אברהם ובעבור זה עשה משתה א"כ זה עצמו הוא הקרבן האמתי כיון דכל תכלית המשתה והשמחה הי' לפרסם גדולת השי"ת והשגחתו בתחתונים ונתקדשה הסעודה בקדושת גבוה. וזה נראה נכון וברור בביאור דברי רש"י ז"ל:
<b>פרשת</b> <b>חיי</b> <b>שרה</b>
<b>א</b><b>)</b> <b>ראיתי</b> להעתיק בזה תשו' שכתבתי לחכם אחד ושייכה לסדר זה וז"ל שם.
<b>לכבוד</b> הרה"ג וכו' מכתבו קבלתי ואשר כתב בשולי המכתב לתמוה על מאורן של ישראל הג' בעל חת"ס ז"ל חיו"ד סי' קנ"ה שכתב השואל להקל בתשובה לאשה שעברה על איסור כרת בהיותה פחותה מבת כ' שנים. וכתב ע"ז הג' ז"ל בזה"ל ומה שרמזת והיא לא הגיעה לעשרים שנה נראה דעתך שאינה בת עונשין למעלה זה לא נמצא בש"ס רק בדרשי אגדה וכ"כ האחרונים שאין לסמוך ע"ז כלל וכו' וישתקע הדבר וכו':
<b>ולפענ"ד</b> כי לא נאמרו שיעורים הללו במדרשות שבני כ' נעשו בני עונשין למעלה אלא בעונשין של חטאים המחודשין לשעה כגון עונשי דור המדבר וכן בשרה נאמר בת עשרים כבת ז' בלא חטא התם קודם מתן תורה הוה והוה אצלה כמצות שכליות. וע"ז נאמרו שיעורים הללו. אבל עונשי התורה אין שום חילוק כי שיעורים הלל"מ בין למלקות ובין לקרבן ובין י"ג שנה שהביא ב' שערות שוה לכל עונשין שבתורה וא"צ לפנים עכ"ל החת"ס ז"ל. וע"ז תמה עליו כת"ה שלא זכר שם דברי הגמ' שבת (דף פ"ט ע"ב) דמבואר להדיא דילפינן מעונשי דור המדבר על כל עונשין ביד"ש דאין עונשין למעלה פחות מבן כ'. ודברי הירושלמי פ"ב דביכורים דאיתא שם ר' אבין בר"י דר' תנחום בר טרפון שמע לה מן הדא [דבן חמשים מת בהיכרת] ימי שנותינו בהם שבעים שנה צא מהן עשרים שנה שאין ב"ד של מעלה עונשין וכורתין נמצאת אומר המת בחמשים מת בהיכרת עכ"ל הירושלמי [ופי' הירושלמי נראה עיקר כמ"ש ביפה מראה דכוונתו על ואם בגבורות שמונים שנה וחסד הקב"ה שחשב תמיד שמונים ועפי"ז החשבון מכוון וד' הפני משה דחוקין ואכ"מ] ועי' בפה"מ לר"מ ז"ל פ"ז מסנהדרין בסוף המשנה דהבא על הזכר ועל הבהמה שכ' שהוא מפי השמועה דאין הקב"ה מעניש בפחות מבן כ' עיי"ש ואיך אפשר לומר עכ"ז דלאו דסמכא הם ומה שהקשה הגז"ל מקרבנות קודם כ' כבר תמה הח"צ בזה. וי"ל בזה כמ"ש הג' בעל נחל אשכול ז"ל דאע"ג דאין הקב"ה מעניש קודם כ' מ"מ לאחר כ' נענש על חטא שקודם כ' ג"כ ויש עליו עונש כרת אלא שלפני כ' אין מענישין אותו משמים לכן בשוגג מובא חטאת. א"ת ד' כ"ת וביקש תשובתו בזה. אהו' יד"נ הנה ענין זה כבר הלכו בו נמושות וקשה לחדש בו דבר בפרט שאין אתנו יודע עד מה דיני עונשין בשמים אמנם להפקת רצונו אמרתי לבאר קצת הדברים ולעיין במקור הדברים אולי יעלה מה בידינו מזה:
<b>הנה</b> במזרחי בפרשתינו כתב בזה"ל שאין ב"ד של מעלה עונשין אלא מכ' שנה ולמעלה דא"ר ברכי' כמה קשה המחלוקת שב"ד של מעלה אין עונשין אלא מכ' שנה ומעלה וב"ד של מטה מבן י"ג שנה ובמחלוקתו של קרח אף תינוקות בני יומן. והא דכתב רש"י ז"ל וערל זכר אשר לא ימול ונכרתה משהגיע לכלל עונשין דהיינו מבן י"ג שנה ויום אחד ומעלה וכתב הרמב"ם ז"ל בפ' ראשון מהא"ב כל אשה אסורה מן העריות אם היתה מבת ג' שנה ויום אחד ולמעלה. גדול הבא עלי' חייב מיתה או כרת וסתם גדול הוא משהגיע לכלל עונשין. א"ל דחייב כרת דקאמר היינו לחייבו בב"ד של מטה מלקות דכל חייבי כריתות לוקין ונפטרין מידי כריתתן אם הי' בעדים והתראה והי' מחייבי כריתות עכ"ל. ודה"ק אלו תמוהין ומרפסין איגרא דהרי הוא ז"ל בעצמו העתיק לשון הר"מ ז"ל דכתב חייב "כרת" או מלקות וא"כ איך א"ל דכוונתו בכרת הוא מלקות ובאמת בעריות כיון דהוא בעדים והתראה חייב מלקות מדינא ולא מצד החיוב כרת דב"ד של מעלה ובמילה אפי' בעדים והתראה כ"ש חיוב מלקות דהוי עשה ואין לוקין עלי' וכבר טען ע"ז בת' חכ"צ סי' מ"ט ועי' היטב בדבריו תראה שהרגיש בכל מה שכתבו האחרונים בזה ועיי"ש שג"כ העלה די"ל דהכא רק בעונשין לשעה או דהפירוש הכא דאין עונשין בפועל בפחות מבן כ' אבל לאחר כ' אם אינו עושה תשובה אז מענישין גם על העבירות שקודם כ' עיי"ש בסוף דבריו:
<b>אך</b> לענ"ד לכאורה א"א לומר כן דהרי מקור הדברים דפחות מבן כ' אין עונשין הוא מדור המדבר דלא נענשו פחות מבן כ' בחטא המרגלים ושמה הרי גם לאחר כ' לא נענשו כיון דלא מתו בכל הארבעים שנה אלא אותן שהיו בעת החטא בני כ' שנה וא"כ מבואר משם דאין עונשין כלל בב"ד של מעלה אם חטאו קודם שהיו בני כ' שנה ודוחק לומר כיון דהתם חזינן דגם תשובה לא הי' מהני וכולם היו מתים ומעתה י"ל דאותם שהיו בני כ' אז והוי אז בכלל הגזירה לא הי' מהני תשובה אמנם אותם שעדיין לא היו בני כ' הי' מהני תשובתן ולכן לא מתו אח"כ כיון דעשו תשובה קודם שבאו לכלל העונש זה דוחק בעיני אמנם יותר נראה בזה דהנה באמת עיקר הראי' מהא דלא נענשו דור המדבר אלא אותם שהיו בני כ' תמי' בעיני לפ"מ דמבואר בריש פ' במדבר דכל יוצא צבא הוא רק מבן עשרים שנה ומעלה ועיי"ש ברש"י ז"ל ובמזרחי דבין במלחמת הרשות ובין במלחמת חובה אין יוצא לצבא בפחות מבן עשרים א"כ עיקר החיוב לכבוש את א"י הי' רק על בני כ' שנה וא"כ א"ש דלא נענשו פחות מבן עשרים כיון דלא נתחייבו כלל לכבוש את א"י ומביא ראי' מזה לכל מקום דאין עונשין בפחות מבן כ' לכן נראה דבאמת אין הראי' מדלא נענשו פחות מבן כ' כיון דלא הי' בכלל החיוב אך מזה גופי' שפחות מבן כ' אינו נמנה בכלל איש ללכת לצבא אף במלחמת חובה לכבוש א"י אע"פ שהוא גדול לכל עונשין שבתורה מוכרח מזה דאינו עוד בר דעת השלם לכן אין עונשין אותו בב"ד של מעלה וא"ש בזה מה שהקשה החכ"צ הא גם מי שהי' יותר מששים שנה לא נענש בדור המדבר וא"כ ניליף מהתם דלאחר ששים ג"כ אין עונשין בב"ד של מעלה אמנם להנ"ל דלאחר ס' היינו טעמא דלא נענשו כיון דכבר אינן בני מלחמה ואינן בני כיבוש ולכן לא היתה עליהם הגזירה ואין ללמוד מזה לכל מקום משא"כ על פחות מבן כ' הראי' הוא מזה עצמו שלא נתחייבו בכיבוש הארץ קודם לכן ע"כ דאינו עוד בגדר איש בשמים ולכן אין מענשין אותו בב"ד של מעלה ועפי"ז שוב י"ל כמ"ש החכ"צ דלאחר כ' יש עליו עונש ע"ז שעברו קודם כ' וצריך תשובה ע"ז שעבר קודם כ' ונהי דלא הוי בר דעת גמור היינו רק לענוש אותו קודם כ' דלענין עונש צריך שיהי' בר דעת יותר ממה שצריך להיות לענין בר חיובא וכ"כ בת' לפרש בזה דברי הר"מ ז"ל פרק י"א מנדרים ה"ד במ"ש הר"מ ז"ל שאין לוקין עד שיגדלו וכתב הר"מ ע"ז דפשוט הוא דאין קטן בר עונשין ותמה במל"מ ז"ל איך זה פשוט הא ר"ה ס"ל דלוקה וכתבנו בכוונת מרן הר"מ ז"ל דגם לר"ה נהי דאתרבי מופלא סמוך לאיש אף לעונש מ"מ העונש בפועל אין לוקין אותו אלא לכשיגדיל דקטן אינו בר עונשין בשום פנים וי"ל כן לענין עונשין של מעלה בפחות מבן כ' ג"כ ודו"ק היטב:
<b>וממילא</b> ל"ק מה שהקשינו דא"כ אמאי לא נענשו במדבר אחר כך כשנעשו בני כ' שנה ז"א דהתם לא חל עליהם חיובא ולא היו בכלל המרגלים כנ"ל. אמנם כ"ז כתבנו לקיים דברי החכ"צ ולומר דלאחר כ' שנה מענשין על החטא דקודם כ' אך האמת יורה דרכו שפשטות לשון הגמ' והירושלמי אינו נראה כן ונראה דהב"ד של מעלה אינן עונשין על חטא שקודם עשרים שנה דאל"כ מה אמר יצחק אבינו דל עשרין דלא ענשת עלי' הא אח"כ מעניש הקב"ה על אותן השנים ג"כ:
<b>ובפשיטות</b> הדבר יפלא כמו שהקשו החכ"צ והחת"ס ז"ל מכל הקרבנות וכל השיעורין של תורה מי"ג ואילך לכן לולא דמסתפינא הייתי אומר בזה כדברי החת"ס ז"ל לחלק בין קודם מתן תורה לאחר מתן תורה אך בדרך אחר קצת ונאמר דהנה המדקדק בלישנא של המד"ר שהובא ברא"מ ז"ל הנ"ל ובירושלמי פ"ב דביכורים נראה מבואר הלשון דב"ד של מעלה אין עונשין וכורתין קודם כ' שנה נראה מזה דכמו דגבול יש לב"ד של מטה י"ג שנה כמו כן גבול יש לב"ד של מעלה כ' שנה. אך לכאורה הדבר יפלא דהרי לאחר מתן תורה הכל נמשך לב"ד של מטה בכל הענינים וכאשר יורו הם כן יקום וכמו שמצאנו בכמה דוכתין בש"ס וידועין דברי הר"ן ז"ל בדרשותיו במה שמפרש בהא דנצחוני בני:
<b>אמנם</b> נראה דהם שני ענינים דהקב"ה וישראל ואורייתא חד הוא אמנם ב"ד של מעלה הם המלאכים שלא קבלו את התורה ולא בשמים היא הם אינם משועבדים לתוה"ק ולכן משפטם גם היום כמו קודם מתן תורה מכ' שנה ומעלה והנה קודם מתן תורה הי' משפט בני אדם ע"י הב"ד של מעלה אמנם אחר מ"ת שנתיחדו ישראל עם התורה והשי"ת משפטם מהשי"ת לבדו וזה הוא בכח התורה וממילא המשפט למעלה כמו למטה מי"ג שנה ואילך:
<b>ובזה</b> א"ש כל הקרבנות דבאמת מי"ג ואילך חייב כרת לשמים עפ"י דין תורה אמנם בכל זאת מרחמי השי"ת על עמו ישראל כשבא לענין כרת בפועל מוסר דין זה לב"ד של מעלה וב"ד של מעלה אין עונשין וכורתין בפחות מבן כ' ולפי"ז יצא לנו מזה דבאמת מי"ג ואילך חייב כרת עפ"י תוה"ק כיון שמשפטי התוה"ק אין חלין בב"ד של מעלה רק בב"ד של מטה ועיין היטב בחת"ס ז"ל תראה שכל זה נרמז בדבריו אלא שלא ביאר הדברים כמו שכתבנו ולפי"ז יש להעיר בדבר חדש במצות שנצטוו ישראל קודם מתן תורה כגון פסח ומילה ושבת אע"ג דיש בהם כרת מ"מ קודם מתן תורה לא הי' העונש אלא מכח ב"ד של מעלה וב"ד של מעלה אין עונשין בפחות מבן כ' א"כ פחות מבן כ' לא הי' בר כרת:
<b>וי"ל</b> דזה פי' הגמ' יבמות (דף ה' ע"ב) דאמרינן על פסח ומילה ותמיד שדוחין שבת מה להנך שכן ישנן לפני הדיבור. וכבר תמהו כולם מירושלמי דנראה דעשה דלפני הדיבור קל. ולהנ"ל א"ש די"ל פי' הגמ' דמה לכל הנך שהיו גם לפני הדיבור ואז הוי דחי שבת ע"י פחות מבן כ' דלא הי' בו כרת וא"כ הי' אפשר למולו בשבת וכן לשחוט את הפסח ולהקריבו וכן להקריב את הקרבן תמיד ע"י פחות מבן כ' שכשר לעבודה וכיון דהי' ניתן לדחות בשבת שלפני הדיבור שוב גם היום דוחה ואע"ג דהיום העונש מי"ג שנה ואילך מ"מ גילתה התוה"ק דדוחה שבת כיון דכל אלה היו לפני מתן תורה ואז הי' בדחיות שבת איברא דיש לעיי' בזה עפמ"ש במק"א דאותן מצות שנצטוו לפני הדיבור מפאת היותן ישראל נצטוו לגמרי בקדושת התוה"ק והו"ל כעין התחלת התוה"ק ונעשין אז ישראל ושוב מיצ"מ ואילך הי' העונשין שלהם בכח התוה"ק שמיצ"מ ואילך נתגיירו ונכנסו תחת כנפי השכינה ושוב נעשין בני עונש כרת מי"ג ואילך וכ"כ בזה במק"א שהוא פלוגתא דתנאי מאימתי נעשין ישראל אם מיצ"מ או ממתן תורה ועי' בחת"ס שבת (דף קל"ה ע"א) ד"ה ראה זה מצאתי שרוצה לחדש דבר חדש מאוד דכל אותן שמלו בצאתם ממצרים היו צריכין מילה שנית אחר מתן תורה כדין גר שנתגייר כשהוא מהול אך באמת דבריו הקדושים שם תמוהין ולא זכיתי להבין דאף לפי דבריו היאך יתפרנס דברי המדרש דמשה רבינו מל ואהרן פורע כיון דבאמת היו נמולין מכבר ולא הי' צריך אלא הטפת דם ברית ויש אתנו אריכות דברים בזה ואכ"מ וזה המעט כתבנו רק להתעשע את כ"ת ולו משפט הבחירה והי' זה שלום מאדה"ש:
ב) <b>ברמב"ן</b> ז"ל בקרא אם יש את נפשכם לקבור את מתי מלפני כתב בזה"ל וטעם מלפני כי אם לא תעשו כן אקברנו בארון עכ"ל לכאו' צ"ע לפמ"ש הרמב"ן ז"ל בס' תורת האדם להכריח ממסקנא דסוגיא דסנהדרין (דף מ"ו ע"ב) דמצות קבורת המת מה"ת איני מקיים אלא בקרקע דוקא אבל בארון הוי בכלל מלין את מתו ואין מקיים בזה מצות קבורה כלל וא"כ מה זה שאמר א"א שאם לא יתנו לו קרקע לאחוזת קבר לא יקבר אותה בקרקע כלל אלא בארון נראה דגם בזה מקיים מצות קבורה והנראה לפענ"ד בזה עפימ"ש בדרושים לבאר כוונת הקרא ולא ידע איש את קבורתו עד היום הזה שהענין דהנה קבורת המת הוא מד' טעמים אחד כמש"כ במדרש רבה פ' בראשית שאמר הקב"ה לאדה"ר בזעת אפיך תאכל לחם עד שובך אל האדמה כי ממנה לקחת כי עפר אתה ואל עפר תשוב א"ל הקב"ה קומץ עפר שנבראת ממנו לא גזולה הוא בידך והענין שהאדם נברא מהאדמה לתקנה לגמרי ולזככה להיות כמו הנפש וכיון שחוטא האדם ואינו מתקן את העפר הרי עליו לשוב אל האדמה ויש בזה ענין השבת גזילה כמו שביאר המהר"ל מפראג ז"ל:
<b>ודכירנא</b> כד הוינא טליא עומד ומשמש לפני מורי מאורן של ישראל הג' הק' מסאכטשאוו שליט"א אמר לתרץ עפ"ז ד' הגמ' חולין (דף צ"ב ע"ב) דחשיב הגמ' מצוה שב"נ מקיימון אותה שאין שוקלין בשר המת באיטלז ועיי"ש ברש"י ז"ל וקשה היכן נצטוו ב"נ שלא לאכול בשר המת ואמר לתרץ כיון דמצות קבורה בקרקע הוא מצד השבת הגזילה ומי שאינו קובר הרי גוזל את הקרקע וב"נ מצווה על הגזל וה"ה בכלל גזל:
<b>ועיין</b> בס' תורת האדם שם שכ' בזה"ל בצוואתו דרבי תהא ארוני נקובה לארץ פי' שיטלו דף התחתון שבארון וישכיבוהו על הארץ שקבורת קרקע מצוה ולא תימא משום חביבותא דארץ ישראל אלא אפילו בחוץ לארץ דכתיב ואל עפר תשוב עכ"ל. וטעם הב' כתב התוס' יו"ט פ"ב מ"ו דמס' אבות בשם הכלבו שהוא מפני שקשה לנפש כשתראה הגוף מתבזה ומוטל בלי קבורה ונפ"מ בין ב' הטעמים האלו אם נקבר בארון דלטעם הב' מקיים בזה מצות קבורה כיון דאינו מתבזה אמנם לטעם הא' מצד השבת הגזילה להקרקע צריך קבורה בקרקע דוקא ובארון שלם בקרקע ג"כ אינו מקיים מצות קבורה בשלימות כמ"ש הרמב"ן ז"ל בס' תורת האדם שם:
<b>והנה</b> משה רבינו שהי' נקרא איש אלקים והי' נזדכך לגמרי כמלאכי השרת לא הי' שייך בי' קבורת קרקע כיון שאינו מינו כלל עם הקרקע ול"ש בזה השבת הגזילה וזה פירוש ולא ידע איש את קבורתו שלמה הי' צריך להיות נקבר בקרקע הלא הי' די שיהי' נקבר בארון ומעתה מובן היטב דברי הרמב"ן ז"ל גבי שרה שדרשו חז"ל שמתה בלא חטא כלל וא"כ תקנה את חלק העפר בשלימות גמור ושוב אין שייכות להגוף אל הקרקע ול"ש בזה השבת הגזילה ולכן לכ"ע מתקיים מצות קבורה מה"ת בארון ובאמת נראה הא דחקרה הגמ' בסנהדרין (דף מ"ו ע"ב) בטעם קבורה בקרקע מה"ת עיי"ש בגמ' דאמרינן דמכי קבור מקיים בארון וצריך ריבוי דתקברנו שצריך קבורה בקרקע דוקא ולא מייתי הגמ' כלל דאמר הקב"ה לאדה"ר עד שובך אל האדמה דהענין הוא די"ל דאינו ראי' מב"נ קודם מתן תורה לישראל לאחר מ"ת שניתן תורה להם לזכך חומרם בכח התורה ולעשות מחלק העפר נפש ולזאת אמרו חז"ל אדם אתם וכו' מפני שבישראל היא מעלה גדולה שאע"פ שנברא מן האדמה מ"מ יוכל לעלות ע"י כח התורה להזדכך כמלה"ש והוי שם התואר אדם משא"כ באוה"ע אין אדם שם התואר רק פחיתות ולזאת אין לקראם אדם וא"כ יש מקום גדול לומר דלאחר מ"ת ל"צ קבורה בקרקע וסגי קבורה בארון מחמת טעם הכלבו כנ"ל ולכן צריך ריבוי ובאמת דעת הר"ח ז"ל בש"ס הנדפס מחדש בווילנא דלהלכה קבורה דרבנן וצ"ל דכוונתו על קבורה בקרקע דהוא רק דרבנן וע"כ צ"ל דאינו ראי' מאדה"ר לאחר החטא על לאחר מתן תורה שנתנה תורה לישראל להעלות חומרם למעלת הנפש ולכן ל"צ קבורה בקרקע. וי"ל עפ"ז פירוש המדרש פליאה הים ראה וינוס מה ראה ארונו של יוסף ראה ונתקשו בזה המפורשים ולהנ"ל י"ל עפמ"ש הספורנו סוף פ' ויחי דיוסף לא נקבר אלא בארון ולא בקרקע עיי"ש שנראה שאינו סותר ד' הגמ' פ"ק דסוטה (די"ג) דאיכא פלוגתא בגמ' אי הי' הארון שוקע בנילוס או הי' קבור בקבורת המלכים דנראה דלא מיבעי' דאי נימא דהי' שוקע בתוך נילוס בוודאי לא נתקיים בו קבורת קרקע אך אפי' לר"נ כיון שהי' ארון שלם של מתכת הרי לא נתקיים בו מצות קבורה בקרקע וע"כ כיון דיוסף הי' צדיק יסוד עולם ותיקן החומרית שבו לגמרי לא הי' לו שייכות לקרקע ולכן לא הי' צריך קבורת קרקע וא"כ הוא למעלה מן הטבע ולכן אין מקום לטבע לגדור הדרך בעדו לכן הים ראה וינוס מפניו. ויש להאריך עוד עפי"ז בכמה ענינים ואכ"מ:
<b>אמנם</b> כדבר בעתו ובמקומו אחשוב להציג פה התשובה שכתבתי להרה"ג מאלטונא שיחי' אשתקד קודם חג הפסח העבר מתוך טרדות רבות והעתקתי בכתבה וכלשונה כפ"מ שיצאה אז מתח"י כמו שיש גוף המכתב אצל הרה"ג הנ"ל לא הוספתי בה אפי' אות אחת מטעם הכמוס אתי:
<b>ג</b><b>)</b> ב"ה יום ד' לס' צו תרס"ד לפ"ק ווארטא דמתקרי דוואהרט יצ"ו. החוה"ש לכבוד הרב הג' חו"ב צמ"ס חכם ושלם כש"ת מו"ה מאיר נ"י האב"ד דק' אלטונא יצ"ו:
<b>אחדשכת"ה</b>. היום קבלתי מכתבו בצירוף קונטריסו אשר בו ביקש אותי להיות נספח לעושי מצוה ולחו"ד ג"כ בדבר קבורת אפר הנשרפים בקבר ישראל והנה אמנם כי אין הזמן גרמא לעיי' בענינים אלו כעת אך מפני שכת"ה אץ עלי שאשיב תכומ"י ומה גם שכפה"נ הדבר נוגע לגדר פרצת הדת לזאת אמרתי להשיב לכת"ה חו"ד העני' במשקל ראשון בלי עיון באחרונים רק במקורן של דברים וכת"ה יבחר:
<b>א</b><b>)</b> <b>הנה</b> ז"ב דמצוה לקבור את המת מתרי טעמי. א' מעשה דכי קבור תקברנו ביום ההוא דנראה דעת רוה"פ דכולל כל המתים (ומ"ש בפירוש הר"ח ז"ל הנדמ"ח בש"ס ד' ווילנא בסנהדרין (דף מ"ז ע"א) וקיי"ל מצוה זו מדרבנן הוא נראה דכונתו על קבורה בקרקע ומה"ת מקיים קבורה בארון ודלא כהרמב"ן ז"ל (ועי' בחי' הר"ן שם וכתבנו בחי' שם ואכ"מ). ב' משום דהוא אסור בהנאה מטעם דילפינן שם שם מעגלה ערופה או מעכו"ם ושניהם הם מהנקברים כמבו' בתמורה (דל"ד) ונראה נפ"מ בין שני הטעמים דמטעם השני אם רצה לשרפו וכו' תלי' בפלוגתת ר"י ורבנן בתמורה שם אמנם לטעם הראשון דמפורש בתורה בהדי' קבורה בקרקע בודאי בעינן קרא כדכתיב לקברו דוקא כשהוא שלם דיש עליו שם מת לענין טומאה ואל"ה מבטל מצות קבורה וכמו דנשרפין לא יקברו הוא מדינא משום שמבטל המצוה דשריפה כן במת אסור לשרפו מטעם זה. [ומה שפירשו רש"י והרע"ב ז"ל הא דנשרפין לא יקברו משום חשש תקלה כבר הרגיש בזה רע"א ז"ל וי"ל עפ"ד החת"ס בת' ח' או"ח סי' ק"פ דערלה וכה"כ אין חיוב לשרפו אלא השורף מצוה קעביד אבל אין חובה לשרפו וא"כ י"ל דאין לאסור מצד מבטל מצותו וצריך לבוא מטעם תקלה וי"ל עוד בדעת רש"י ז"ל דס"ל לענין שריפת קדשים דמקיים המצוה גם באכילה לכלבו וגם זה בכלל א"ש קדשים ביו"ט נראה דס"ל דכל ביעור הוא בכלל שריפה אך זה רק ביעור שלא יוכל לבוא שום מכשול מזה כמו להאכילו לכלבו זה דומה לשריפה משא"כ קבורה כיון דיכול לבוא לידי מכשול אין זה בכלל שריפה ושוב באמת אינו מקיים בזה מצות שריפה מה"ת ואסור משום דמבטל מצוה ועי' בלשון רש"י ז"ל תראה שלא כתב משום חשש תקלה רק שזה אינו ביעור גמור ויש להאריך בכ"ז ואכ"מ] כיון דמפורש בתורה דצריך קבורה דוקא וראי' ברורה לזה מדלא הוזכר במשנה דתמורה גם מת ואמאי לא חשבה בכלל הנקברים א"ו דהמשנה אינו חושב אלא נקברין שהם מצד איסה"נ אמנם מת דמצד איסה"נ הוא נלמד מע"ע וזה מבואר במשנה אמנם מלבד זה הרי צריך קבורה מקרא ואין לו שייכות לפלוגתת ר"י ורבנן לכן לא קתני במשנה:
<b>ובזה</b> א"ש מה שנתקשה הג' בעל מנ"ח ז"ל על הא דמקשינן בגמ' תמורה שם על הא דנקברין אפרן אסור מדם הנדה ובשר המת שנפרך טהורין מ"ל טהורין ומותרין ותמה הגז"ל דמאי קושיא הא במת מפורש בתורה דהוא בקבורה וא"כ הרי נעשה מצותו וצריך להיות מותר בהנאה ולהנ"ל לק"מ ושתי תשובות בדבר. א' דהרי הכא הופרכו מאליהן ולא נעשית בו עדיין מצות קבורה. ב' דברור הדבר דל"ש סברת התוס' אלא אם החיוב שריפה מחמת איסה"נ ואמרי' כיון דאמרה תורה לשרוף את האיסה"נ הזה הרי בזה נעשית מצותו פסק איסה"נ ממנו משא"כ במת כזה שחייב לקברו אינו מכח איסה"נ שבו אלא מגזה"כ דכי קבור תקברנו ומצד איסה"נ שבו אין בו מפורש חיוב קבורה רק הוא כע"ע שאפרן אסור א"כ ל"ש בזה נעשה מצותו כלל. שו"ר שכבר קדמנו בזה בת' נוב"י מהד"ק חיו"ד ס"צ וז"ב ופשוט ועי' בלבוש סי' תמ"ה שכ' על חמץ בפסח בזה"ל ולחכמים שא"צ לשרפו אין לו דין הנשרפין אלא דין הנקברין וקי"ל דכל הנקברין אפרן אסור כמו מת דאסור בהנאה דילפינן שם שם מע"ע עכ"ל ולכאורה דה"ק תמוהין במה שמדמה חמב"פ למת דוקא ומה כונתו בזה אמנם ברורן של דברים דכונתו דלא נימא דאע"ג דחכמים ס"ל דמקיים תשביתו בכ"ד מ"מ כיון דהוא משביתו הרי נעשית מצותו וצריך להיות מותר כמו שרוצה לומר הג' מליסא ז"ל ולהזהיר זה כ' הלבוש דאינו כן דהרי מת ג"כ מפורש בתורה חיוב קבורה מ"מ אסור בהנאה אפי' לאחר קבורה כמו ע"ע והטעם דקבורה אינו מפאת איסה"נ שבו כ"כ חמץ לחכמים דס"ל דחמץ מחויב בביעור מדכתיב תשביתו אינו מתיר איסה"נ שבו כיון דמצות תשביתו אינו מכח איסה"נ שבו אלא משום לאו דב"י. וראי' לזה דהרי תשביתו עיקרו בערב פסח ואז אינו אסור עוד בהנאה לחכמים דפליגי על ר"י וא"כ א"ז בכלל נעשה מצותו והתוס' שכ' דלר"י אפרן מותר בחמץ היינו לר"י לשיטתו דס"ל דגם לפנ"ז אסור מה"ת בהנאה ועוד כיון דר"י יליף מנותר ושם השריפה מכח איסה"נ שבו וה"ה בחמץ ולכן בשריפה אמרי' דהוי נעשית מצותו משא"כ אליבא דחכמים הוי כמו מת דאין במה שקוברין אותו נעשית מצותו להתירו בהנאה וז"ב בדעת הלבוש הארכנו קצת בזה מפני שכ"ת נגע בענינים אלו בתשובתו אמרנו לבאר ד"ז לענ"ד הקלושה:
<b>ב</b><b>)</b> <b>עוד</b> יש נפ"מ בין ב' הטעמים הנ"ל בכזית מן המת לדעת המל"מ דא"צ קבורה מה"ת אמנם משום דילפינן מע"ע גם כזית מן המת הוא מהנקברים כמו כל איסה"נ ובאמת נראה דקושית הגמ' תמורה שם מבשר המת שנפרך היינו גם כן רק כזית מן המת וקו' הגמ' מכח איסה"נ מע"ע ועי' בנוב"י מהדו"ק סי' צ' שם וי"ל בזה מה שקשה טובא לכאו' על הגמ' שם דמקשה מברייתא ואמאי לא מקשה ממשנה מפורשת פ"ב דאהלות מ"ב אפר שרופים ר"א אומר שיעורו ברובע וחכמים מטהרין ויקשה ג"כ מ"ל טהורין ומותרין ולהנ"ל י"ל דמשם לא נוכל להקשות כיון דקתני אפר שרופין נראה דלכתחילה שרפו אותם וזה קשה הא אסור משום הקרא דכי קבור תקברנו וע"כ איירי המשנה במת עכו"ם דאינו חייב בקבורה וא"כ שפיר י"ל טהורין ומותרין דמת עכו"ם אינו אסור בהנאה אמנם בברייתא דקתני דם הנדה ובשר המת נראה דמיירי בבשר המת ישראל דומיא דדם הנדה דל"ש בעכו"ם מה"ת ושפיר קשה על הא דנקברין אפרן אסור ואם כי אינו הכרח גמור די"ל דבמשנה ג"כ מיירי במת ישראל ונשרפו באונס אך יותר מסתבר לומר דמיירי במת עכו"ם ואפר שרופים כפשטא ושפיר טהורין ומותרין ולכן מקשה הגמ' מברייתא ובת' לח"א כ' די"ל דלכן לא מקשה הגמ' ממשנה דאפר שרופים די"ל דאע"ג דנקברין אפרן אסור ול"מ שינוי היינו משום דחל עליו איסה"נ שוב לא פקע וא"כ י"ל דז"ד בבשר המת שנעשה אח"כ אפר אבל באפר שרופים שנשרף מחיים ונעשה אפר לא חל עליו איסה"נ דמיד כשנאסר נשתנה ונעשה אפר ובאין כאחת ובזה תירצתי מה שהקשה הח' הנ"ל על לשונות הר"מ ז"ל פ"ג מט"מ ה"ט וי' ע"ש שנראה קצת כסתירה ולהנ"ל מיושב ויש להעיר מנדה (ד' ע' ע"ב) דשאלו אשתו של לוט מה שתטמא ולכאו' למה לא שאלו על איסה"נ לדעת הפוסקים דגם מת עכו"ם אסור בהנאה ולהנ"ל י"ל כיון דאפי' א"נ דמת עכו"ם אסור בהנאה היינו משום דילפינן מעכו"ם א"כ ז"ד כשחל שם מת משא"כ הכא שנהפכה מיד לנציב מלח לא חל עלי' איסה"נ כלל אמנם בתה"ד בפסקים סי' ק"ב נראה דמקודם מתה ואח"כ נתהפכה לנציב מלח ומלבד זה יש לדקדק בכל האמור וכתבתי כן להשתעשע את כת"ה:
<b>איברא</b> מה דיש לעיי' עפ"י דברינו דמת חייב דוקא בקבורה כמות שהוא שלם ובנשתנה אינו מקיים בו מצות קבורה דא"כ למה הוצרכו התוס' בחולין (דקכ"ה ע"ב) ד"ה יכול הוא להוציאה ולשורפה במקומה לומר דנראה דר"י מודה דהא דאמרי' בביצה המת בבית ולו פתחים הרבה כולן טמאים מפני שסוף טומאה לצאת דרך שם דהתם במת שלם דאין דרך לשרפו ות"ל הא אסור לשרפו כיון דמפורש בתורה דמחויב בקבורה הרי מבטל מצות התורה. וראיתי להג' בעל מחנה חיים ז"ל בספרו קול סופר על משניות במשנה שם אות ש"ע הרגיש בזה אלא שאתא עלה להקשות מטעם אחר משום דמצותו בקבורה וכל הנקברין לא ישרפו משום תקלה. [ועי"ש ששו"ט אי מת אפרו אסור ותמהני על הגז"ל שאשתמיט מיני' הסוגיא במקומה. גם לא הרגיש דבמשנה לא נזכר כלל דמת אדם הוא מהנקברין ובחנם האריך לתרץ ד' ר"י עי"ש ותבין דברינו]. ואי משום הא ל"ק די"ל דכונת התוס' עפ"מ שנראה בפשיטות דטעמא דהמת בבית ולו פתחים הרבה כולן טמאין הוא משום דבדאורייתא א"ב כמבואר בביצה (דף ל"ח ע"ב) ועי' בתוס' ביצה (ד"י ע"ב) שם מה שנדחקו למ"ד די"ב עכ"פ פשטות הד' כן הוא וע"ז שפיר ק"ל הא מה"ת יכול לשרפו דמה בכך דהוא מהנקברין הא יכול לשרפו ורק מחשש תקלה א"א לשרפו א"כ מה"ת אינו סופו לצאת כלל ואי דמדרבנן סופו לצאת ע"ז שוב נימא ברירה ואמאי טמאין כל הפתחים וע"ז תירצו דזה אונו ענין כלל לדאורייתא ודרבנן רק כיון שאין דרך לשרוף מת שלם הוי כודאי סופו לצאת ושפיר מטמא מה"ת וז"פ. אך ז"ד למה דאתא עלה הגז"ל משום דכל הנקברין לא ישרפו שפיר י"ל כנ"ל אבל לענ"ד שנראה ברור דבלא"ה אסור לשרפו משום דעיד"ז מבטל מצות קבורה המחויבת מה"ת א"כ ד' התוס' צע"ג אמנם מה שנלענ"ד בכוונתם עפמ"ש הלח"מ פי"ב מה' אבל לתרץ ד' הר"מ ז"ל שכ' דלכן באומר אל תקברני א"ש לו משום דהקבורה מצוה וקשה הא מסוגי' מוכח דתלי' אי משום בזיונא או משום כפרה ותי' דהסוגי' קאי אליבא דמ"ד דקבורה בקרקע דרבנן עיי"ש היטב וא"כ י"ל דגם התוס' הכא ס"ל כיון דנראה מסתם סוגי' דקבורה בקרקע דרבנן הכי הלכתא וכדעת הר"ח ז"ל א"כ מה"ת יכול לקברו בארון בבית ולשרפו אח"כ דנראה פשוט דא"נ דקבורה בארון מקיים מצות קבורה יכול לשרפו אח"כ דכבר קיים מצותו של תורה ואי דמדרבנן צריך להוציאו ולקברו ע"ז שוב י"ל ברירה ולכן תי' התוס' דאין דרך לשרוף מת שלם דעכ"פ מנהגא הוא מימות עולם דקוברין והוי בגדר ודאי סופו לצאת ולא משום דמדרבנן חייב להוציאו וז"נ. ויש להאריך עוד בכ"ד אלא שאין הזמ"ג כעת להאריך בפלפולים וכ"ת אץ עלי להשיב לו תיכומ"י. ע"כ נחזור לשורש הדין:
<b>והנה</b> היוצא מדברינו דאפי' אם היו מתים אלו נשרפו באונס שוב אין עלינו חיוב קבורה מצד מצ"ע של תורה דברור הדבר כיון דנשתנה פקע ממנו המצ"ע כמו דקיי"ל דמהני שינוי בכל מקום. וה"נ ל"ש באפר חיוב קבורה מצד המצ"ע והוא כ"ש מכזית מן המת לדעת המל"מ. כיון דאינו מטמא ואילו בכלל מת כלל:
<b>אמנם</b> לכאו' הי' מוטל עלינו חיוב קבורה משום שלא נבוא לידי תקלה אך באמת גם זה אינו דגם משום זה לא הי' עלינו חיוב לקברו ויפה כ' בזה הג' בעל קול סופר ז"ל שם אות שס"ח על מ"ש הרע"ב ז"ל דילמא חפר אינש ומשכח להו ואכל להו וז"ל לכאו' הלא איש החופר לא עביד איסורא דהא ספק דאורייתא מותר וגם הולך אחר הרוב שרוב מאכלים אינם איסה"נ וא"כ מהכ"ת לחוש שלא לקבור דילמא יחפור איש וימצא אותו ואכיל להו וצ"ל לעשות מעשה שיוכל לבוא למכשול הוי איסור כעין דאמרי' סוף חולין לא אמרה תורה שלח לתקלה הגם דמי שיצוד העוף ילך אחר הרוב עכ"ל והעתקתי כל לשונו כי הד' ברורים המה שכל שורש האיסור בזה הוא משום שאנחנו גורמים להכשיל במעשינו והאיסור עלינו וכבר בררתי זה בספרי חמדת ישראל בחלק הלאווין אות ע"ח והבאנו שם ד' התוס' רי"ד עיי"ש ומעתה ז"ד אם אנחנו שורפים אותן אבל הנקברין שנשרפו ע"י עכו"ם או ממילא אין עלינו חיוב לקוברם מחשש תקלה כיון דהמוציא אותן וישתמש בהם לא יכשל כלל כיון דמה"ת אזלינן בת"ר א"כ מתבאר לנו מזה דאין שום חיוב קבורה בקבורת אפר הנשרפין לא מפאת חיוב קבורה ולא מפאת חשש תקלה רק אעפ"כ זה ודאי מנהג ישראל ישר וכשר לקבור אפר השרופים באונס בקבר ישראל משום כבוד המת וכבוד החיים ומעתה ז"ד באפר השרופים באונס והיו ישראלים כשרים שהחיוב עלינו לכבדם אמנם באלו ששואל עליהם כת"ה שפרשו מדרכי ציבור לגמרי ואינם בכלל ישראל כלל שגם אם מתים על מטתם א"צ להתעסק בקבורתן אם הוא כדין ודת תוה"ק מכ"ש אלו האנשים שמוסיפין חטא על פשע שגם במיתתם פורשים את עצמם מדרכי ישראל ותוה"ק בודאי מלבד שא"צ לקוברם בקבר ישראל אלא אסורא איכא להזדקק להם ולקברם בקבורת ישראל ולית דין צריך בשש. ובאמת בלא"ה לא אדע מקור שאלת כ"ת מי שואל ע"ז כי לבי לא יתנני להאמין שאותן האנשים אשר רוצים להשרף לאחר מותם יניחו בנים אחריהם שהבנים ירצו שאפר אביהם יהי' נקבר בקבר ישראל כי משורש פורה רוש ולענה לא יצאו בנים כשרים וא"כ מי הוא השואל בזה אך אפי' אם ימצאו בנים כאלו שירצו זאת ויש לחוס על כבודם מ"מ בזה אין להשגיח בהם כיון שאבותם במעשיהם מבזים כל הדת אין לחוש בזה ליקרי' ועי' כיו"ב בת' מוהר"י לבית הלוי במעשה באמ"ד בא' שפירש מדרכי ישראל וגזרו שלא להתעסק בקבורתו ופסק ג"כ שאין לחוש לכבודן של החיים אף אם הם אנשים כשרים בפרט שכ"כ שלבי לא יתנני להאמין כנ"ל ובטח הוא רק מהאנשים החנפים המתימרים לרבנים אשר הם בעצמם המעוררים לזה. ויש"כ לכת"ה שעומד בפרץ למחות בכל עוז ויהי' חלקי עמו:
<b>וע"ד</b> שאלתו השנויי בענין פינוי עצמות מתים בזה אין רצוני לחו"ד להלכה כי יש בזה פנים לכאן ולכאן אך מפני הכ' אשוב לו קצת לפלפולא במה שמפלפל כת"ה בענין פינוי המת ממל"מ אם יש בו חשש ניוול ג"כ הנה כ"ת כיוון בזה לדעת הגרע"א בת' מהדו"ת סי' טו"ב שכ' כן בפשיטות דפינוי המת ממל"מ ל"ש בי' ניוול אבל ז"ב דז"ד אם ע"י הפינוי ממל"מ לא יתפרד ויוכל לשאר שלם כמות שהי' אבל אם ע"י הפינוי ממל"מ יתפרדו העצמות ולא יהי' כמות שהי' בודאי הוי ניוול גדול וזה יותר ניוול מבדיקת סימנים דהוה ס"ד בגמ' דמשום ממון ננוול אמנם ניוול כזה נ"ל דהוי כמו חתיכת המת דנסתפקו בגמ' אפי' במקום הצלת נפשות ועי' בחולין (די"א ע"ב) ועי' בת' רע"א שם ובנחל אשכול להג' מהר"ש על ה' מילה בזה ואכמ"ל. והנה בת' שיבת ציון סי' ס"ג דקדק על אביו הגז"ל לפמ"ש בעצמו בחיו"ד סי' קס"ד שהניוול שייך לחיים כשרואין סוף האדם שנשארו בו רק עצמות וא"כ גם בפינוי ממל"ק שייך ניוול לחיים עכ"פ אמנם אי משום זה נ"ל לפמ"ש כת"ה דיהי' עיד"ז היתר לכהנים ללכת שם עי"ד שיפנו כל העצמות א"כ י"ל דהחיים צריכים למחול על בזיונם במקום תקלה שלא יהי' מכשול לכהנים אך אין הדברים ברורים כמו שהרגיש כת"ה ואם נבוא להאריך בכאלה אין אנו מפסיקין ולזאת מוכרח אנכי להפסיק באמצע ופה תהי' שביתת קלמוסי והנני אומר לו שלום וברכה מרובה כנפשו היקרה ונפש ידידו הדושתה"ר מוקירו ומכבדו כערכו הרם ומברכו בחג כשר ושמח מאיר בן ברח"י נ"י:
<b>ד</b><b>)</b> <b>בכתובות</b> (דף ק"ב ע"ח) בגמ' לא בשטרי פסיקתא וכדר"ג אמר רב דאמר ר"ג אמר רב כמה אתה נותן לבנך כו"כ וכמה אתה נותן לבתך כו"כ עמדו וקדשו קנו הן הן הדברים הנקנין באמירה עכ"ל הגמ'. והנה בת' נוב"י מהדו"ק ח' חו"מ סי' כ"ט נחלקו בפירוש דברי הגמ' כבוד הג' המחבר זצ"ל עם חתנו הג' מפוזנא זצ"ל דדעת חתנו ז"ל דפירוש הגמ' דלהכי קנו הכא באמירה כיון דאומדן דעת הכא דגמרי ומקני אהדדי לכן מהני אמירה ונפ"מ דאם גלי דעתו להיפוך שאינו מקנה בדיבור ל"מ הדיבור וצריך קנין וראי' לזה מדלא קנו בדבר שלא בא לעולם מוכח דרק בדעתו תליא מילתא שהוא מקנה באמירה ולא בתקנת חכמים. וחותנו הגאון ז"ל תמה עליו שאינו כן דמה בכך דגמר ומקנה כיון שאין האמירה קנין מה מועיל גמורת דעת ועיי"ש שהאריך בזה להוכיח דגמר דעתו לחודא לא מהני מאיסור גיורא שאנן סהדי שרצה ליתן לו בלב שלם ואעפי"כ הי' צריך קנין ולא מהני אמירה וע"כ דהא דמהני הכא אמירה הוא שחז"ל תקנו דבכה"ג הוי אמירה קנין ואין למידין מזה למקום אחר למקום שלא תקנו חז"ל והכא אפי' אם מתרמי אדם דלא ניחא לי' כבר הוא קנין מתקנת חכמים ז"ל עיי"ש היטב
<b>והנה</b> לכאורה איני מבין ראיות הג' מפוזנא ז"ל מהא דלא מהני הקנין בדבשלב"ל מנ"ל להוכיח מזה דאינו מצד תקנת חכמים הא י"ל דשפיר הוא תק"ח שיהי' קנין בדיבור אך אינו בר קנין יותר מכל דשב"ל דאינו בר קנין וה"ה דגם קנין אמירה ל"מ בי' ואדרבה א"נ דאינו תק"ח שיהי' בר קנין באמירה רק מצד דסמכא דעתם כ"כ אין צריך קנין כלל א"כ אמאי ל"מ בדבר שלב"ל והרי כל הטעם דל"מ קנין בדבשלב"ל הוא משום דלא סמכה דעתי' כמ"ש המפרשים ועיי' באור החיים פ' תולדות ובת' נוב"י מהדו"ת ח' אהע"ז סימן נ"ד אות י"ב שכן דעת הגאון מוהר"ס מרגליות ז"ל. וא"כ הכא אמאי לא מהני גם בדבר שלב"ל ובאינו ברשותו אלא וודאי כיון דבעצם ליכא קנין ודיבור לא מהני כלל אפי' דסמכא דעתי' רק דתקנת חכמים הוא דהכא יקנה גם בדיבור לא תקנו אלא בדבר שבא לעולם ובדבר שהוא ברשותו אבל בדבר שלב"ל או בדבר שא"ב לא תקנו חז"ל ושוב לא מהני משום דאינו קנין ומה בכך דסמכא דעתי':
<b>אמנם</b> לאחר העיון נראה שאדרבה שמזה הוכיח הגאון מפוזנא זצ"ל דאינו תקנת חכמים כלל דגם לו הי' קשה כנ"ל דאמאי לא מהני הקנין גם בדבר שלב"ל מצד כיון דסמכא דעתי' גם בדבר שלב"ל קונה ולכן הוכיח מזה דבאמת הכא ליכא קנין כלל ורק מצד סמכא דעתי' אמרינן דגמר ומקנה וא"כ י"ל נהי דקונה בדבר שב"ל ובדבר שהוא ברשותו מ"מ מה שאינו ברשותו ומה שלא בא לעולם כיון דאפי' א"נ דמהני הקנין מכל מקום כללא הוא דל"מ הקנין אלא לכשיבוא לעולם ואז שוב ליכא סמיכת דעת ולכן לא מהני לקנות דבר שלב"ל כיון דבעצם ליכא קנין רק סמיכת דעת עושה שיקנה וא"י לקנות אלא מה שעתה בעולם וברשותו כיון דהשתא איכא סמיכת דעת אבל לא מה שאינו בעולם וז"ב:
<b>אמנם</b> אם נימא דתק"ח הוא שיהי' בר קנין הכא בדיבור מצד שכן הדרך שגומרין ומקנה בדיבור תקנו חז"ל שיהי' זה קנין צריך לקנות גם דשלב"ל. ויש לתלות זה בפלוגתת הראשונים אם סטימותא מהני גם בדבר שלב"ל דלדעת המרדכי דמהני גם בדשלב"ל כמבואר בב"י יו"ד סי' רס"ה ה"ה הכא אי נימא דהוי קנין צריך לקנות גם דשלב"ל כן נראה כוונת הגז"ל שהי' רב גוברי' אמנם כן בעיקר הדבר לכאורה נראה ראי' לדעת הג' נוב"י ז"ל דמטעם תק"ח שיהי' קנין הוא מדפשיטא להו לכל הפוסקים שאין נפ"מ בין קרקע למטלטלין וגם בקרקע מהני דיבור אע"ג דבש"ס אינו מבואר דמהני דיבור בקרקע אלא במטלטלין. ויש סברא גדולה לומר דבקרקע לא יהי' מהני דיבור גרידא וסמיכת דעת שיהי' בר קנין שיצא מרשות זה ויכנס לרשות אחר והרי מצאנו דקרקע אינה נגזלת ואין יאוש לקרקע א"כ אין סברא דגילוי דעת לחוד עושה פעולה בקרקע שיצא מזה ויכנס לזה. אלא ודאי דפשיטא להו להפוסקים ז"ל דהוא תקנת חכמים שיהי' קנין בדיבור והוי כמו כל הקנינים שתקנו חז"ל דמהני בין במטלטלין בין בקרקע. אמנם ראה זה מצאתי בספורנו עה"ת בפרשתנו בקרא דארץ ארבע מאות שקל כסף ביני ובינך מה הוא ואת מתך קבור שכ' בזה"ל מה הוא הלא מצער הוא ומספיק הדיבור להקנות לו (הדיבור) מעכשיו באופן שתהי' קובר בתוך שלך אע"פ שלא נתת המעות עדיין" עכ"ל. מבואר מדבריו דאף בקרקע במקום דגמר ומקנה סגי דיבור גרידא והוי קנין ול"צ קנין אחר. ואע"ג דא"א ע"ה נתן לו מקודם המעות היינו משום שלא האמין לו שגומר ומקנה בלב שלם אבל בזה נראה דס"ל להגאון ז"ל דהיכא דסמכא דעתי' הוי דיבור קנין ומזה יוצא לנו שלא כהגאון נוב"י ז"ל דהוא רק תק"ח אלא דהוא קנין גם מה"ת ול"צ לומר גם כדעת חתנו הגז"ל שאינו קנין רק דהכונה דחכמים עמדו על אומדן דעת בני אדם שהכא גמרו ומקנה לכן גם דיבור גרידא הוי קנין מה"ת ועיי' היטב בפרשת נח מ"ש בזה ותבין דברינו:
<b>ואולי</b> י"ל דאינו ראי' מהספורנו דבכל מקום יהי' דיבור קנין גם בקרקע די"ל דהכא שאני כיון דאברהם אבינו אמר גר ותושב אנכי עמכם ופירש רש"י ז"ל שאטלנה מן הדין כיון דארץ ישראל מוחזקת וא"כ י"ל אע"ג דכעת הי' של עפרון מ"מ אינו יותר מקנין פירות כמ"ש התוס' ר"ה (די"ג) וא"כ שפיר מהני הקנין בדיבור משא"כ דמי שיש לו קה"ג בקרקע אולי לא אלים דיבור להוציאו מרשותו ולהכניסו לרשות אחר ויש להעיר עוד בזה עפמ"ש במק"א לבאר טעמו של הר"מ ז"ל דפסיק דגם בהקדש תוכ"ד דיבור כדיבור דמי וצ"ע בזה טעם הר"מ ז"ל ואמרנו דטעמו ז"ל דהי' קשה לו מפני מה אמירה לגבוה כמסירתו להדיוט ואמאי הוי קנין להקדש באמירה דאין לומר מצד לא יחל דברו דאין נדר עושה קנין. והכריח מזה הר"מ ז"ל דהקדש שמקדש לשמים אדם עושה בלב שלם מאוד וכיון דגמר ומקנה לכן מהני קנין בדיבור ג"כ ולכן אמירה לגבוה כמס"ל ולפי"ז צדקו ד' הר"מ ז"ל דאמרינן בי' תוך כדי דיבור כדיבור דמי כמו שכתב הר"ן ז"ל הטעם דגבי מקדש ומגרש אמרינן תוך כדי דיבור כדיבור דמי משום דהני דברים אדם עושה אותן בגמר דין וכיון שמוכרח דגם בהקדש אדם עושה אותו בגמ"ד שוב ל"מ חזרה תוך כדי דיבור וזה נכון בדעת הר"מ ז"ל ומעתה כיון דקי"ל דגם בקרקע סגי הקדש בדיבור מוכרח דסברא זו דהיכי דגמר ומקנה הוי גם דיבור קנין הוא גם בקרקע:
<b>אך</b> לכאורה יש לדחות דהרי באמת מבואר בירושלמי פ"ק דקידושין סוף הלכה ז' דהטעם דאמירה לגבוה כמס"ל היינו משום דלד' הארץ ומלואה והיינו מטעם דאם מקדישו לד' הרי ממילא של השם מצד חצר אך י"ל דזה דלא סגי האי טעמא לפמ"ש הרמב"ן ז"ל דאע"ג דחצר הקדש קונה להקדש א"ב מעילה ומעילה הוא רק מה שנתקדש ע"י התנאתו של אדם וא"כ אכתי צריך לטעם דגמר ומקנה:
<b>ומעתה</b> במחובר דקי"ל באמת אין מעילה במחובר שוב י"ל דהטעם דאמל"ג מצד טעם הירושלמי דגבוה קנו מטעם חצר דכל היכא דאיתא ברשות גבוה איתא. אך לקושטא דמילתא ז"א דהרי אע"ג דקי"ל דאין מועלין במחובר מ"מ במקדיש עצים מחוברים מועלין בגדוליהן אע"ג דהגדולים נתקדשו רק מטעם הקדש הקרקע וע"כ דגם בקרקע מהני ההקדש מכח דיבורו דגמר ומקנה כנ"ל. איברא דיש לדחות דלטעם הירושלמי באמת ל"צ כלל לומר דהדיבור הוי קנין רק כיון דע"י דיבורו החצר קונה אותו להקדש אית בי' מעילה וא"ד לחצר הקדש שכתב הרמב"ן ז"ל דא"ב מעילה דהתם היינו טעם משום דאינו בא מכח הקדש אדם משא"כ הכא:
<b>אך</b> עיקר דברי הירושלמי דטעמא באמל"ג צ"ע דאיך שייך בזה קנין חצר כיון דהוא חצירו של הדיוט. וכנראה עיקר כוונת הירושלמי דלכן מהני אמל"ג כמסירה להדיוט כיון דא"נ דההקדש חל ע"י אמירה הרי שוב ל"צ מסירה לרשות מיוחד כלל דהקדש כל היכא דאיתא בי גזא דרחמנא איתא ול"ש בזה שינוי רשות וא"כ שוב מהני אמירה כיון דאם נתקדש באמירה ה"ה ברשות הגבוה בכל מקום אבל לא מטעם חצר הקדש כיון דבאמת הוא חצר הדיוט. ויש להאריך הרבה בזה ואכמ"ל:
<b>ד</b><b>)</b> <b>בס'</b> חסידים סי' תקל"ח כתב בזה"ל לענין צמאון אדם ובהמה יתנו לאדם תחילה ואח"כ לבהמה דכתיב ותאמר אליו גם אתה שתה ואח"כ גם לגמליך אשאב וכתיב והשקית את העדה ואת בעירם העדה תחילה ואח"כ את בעירם אבל באכילה הבהמה קודמת וכו' עיי"ש והנה לכאורה יש לעיין דהרי בקרא דכתיב דבאכילה הבהמה קודמת והוא קרא דונתתי עשב בשדך לבהמתך ואכלת ושבעת דמכאן דייקינן דאסור לאכול קודם שיתן לאכול לבהמתו וא"כ למ"ד ושבעת זו שתי' הרי מבואר באותו קרא דגם לענין שתיות האדם הבהמה קודמת לאכילה עכ"פ ולומר דכוונת הספר חסידים באמת כן הוא דרק בשתיות אדם ובהמה האדם קודם אבל אכילת בהמה ושתיות אדם ג"כ בהמה קודמת זה אינו במשמע. וגם מדברי האחרונים בש"ע לא משמע כן אלא דכללא הוא דלשתות מותר אפילו קודם שיתן לאכול לבהמה. והנראה לפענ"ד בענין זה דהנה יש שני עניני שתי' יש ענין שתי' שהוא לצמאון של אדם וזה אין לו שייכות לאכילה ויש שתי' שהיא אחר אכילה להשלים הסעודה וזה ענין ושבעת זה שתי' שבאה אחר אכילה ובשתי' זו אמרה התוה"ק דאכילת הבהמה קודמת אמנם בשתי' דהיא לצמאון ולא מכח אכילה מזה לא דברה התוה"ק ובזה שפיר י"ל דאותה שתי' קודמת לאכילת בהמה ועיי' בת' כתב סופר או"ח סי' ל"ב שלא הרגיש בכ"ז שכתבנו. ולענ"ד הדברים ברורים למבין:
<b>אמנם</b> בעיקר דברי הספר חסידים שמחלק בין שתי' לאכילה מכח הני ב' ראיות כבר הביא הג' בעל יד אפרים ז"ל דברי האור החיים ז"ל בפרשתינו שהקשה על רבקה דלמה נתנה מקודם לאלעזר לשתות טרם שנתנה לבהמה ותירץ כי יען שתבע אותה להשקותו הרגישה שבטח יש לו צער מזה והוא צמא ובכה"ג אדם קודם והנה לפי מה שכתבנו נראה דהמה כד' ס' חסידים הנ"ל דגם ספר חסידים מודה דאם אינו צמא הבהמה קודמת גם לשתי' רק דבצמא אז האדם קודם כמו שתראה מדקדוק הלשון בס' חסידים וכמו שכתבנו שמוכח מקרא דושבעת זו שתי' וע"כ כדאמרן:
<b>אמנם</b> מה שיפלא בעיני על הס' חסידים הוא הראי' שמייתי מהא דאמר הקב"ה למשה רבינו והשקית את העדה ואת בעירם (ועיי' ביד אפרים שם ובת' כ"ס הנ"ל ותראה פלא שהנך גדולי הדור לא טרחו לעיי' בס' חסידים בפנים ולא ידעו שבס"ח מובא ראי' זו] וזה לפע"ד תימא גדולה דהרי ברור הדבר שזה שאמר הקב"ה והשקית את העדה ואת בעירם אין הטעם משום צער בע"ח דהרי משום צעב"ח אין שייך לעשות נס שהוא למעלה מן הטבע דכל הברואים הם רק תחת הטבע רק כמו שאמרו חז"ל וילפינן מזה דהתורה חסה על ממונן של ישראל ולהראות גודל חיבתן של ישראל לפני המקום שאף בשביל ממונם הוציא מ"ר ע"ה מים מן הסלע וברור הדבר שאף הי' ממון של ישראל מה שאינו בע"ח צריך למים שלא יתקלקל הי' ג"כ בכלל הנס הזה כיון שנעשה רק בשביל שהוא ממון ישראל ולא מפני שהוא בע"ח וא"כ איך שייך לומר דבזה הבהמה קודמת לאדם כיון דמצד הבע"ח לא הי' שייך בזה נס כלל והבן היטב כי הדברים אמתיים לפענ"ד:
<b>ועפי"ז</b> נראה לפענ"ד לתרץ קו' הטו"א ז"ל בר"ה (ד' כ"ז) על הא דמבואר במנחות (דע"ו ע"ב) לענין לחה"פ דניקח מן החטים משום דהתורה חסה על ממונן של ישראל ואמרינן היכא רמיזא דכתיב והשקית את העדה ואת בעירם. ואמאי לא הביא הגמ' דמנחות ראי' דהתורה חסה על ממונן של ישראל ממשנה דנגעים פי"ב מ"ה מהא דוצוה הכהן ופנו את הבית שלא יטמאו כלי חרס שאין לו טהרה במקוה הרי מבואר מזה עד כמה התור' חסה על ממונן של ישראל אמנם לדברינו הנ"ל נראה דזה בוודאי ידעינן דהתורה חסה על ממונן של ישראל ומהכ"ת לגרום היזק לבעה"ב שיש לו נגע בביתו במה שנוכל להציל ע"י הוצאה לחוץ טרם שיטמא הכהן:
<b>אמנם</b> זה דוקא אם אינו נוגע לכבוד שמים אמנם בלחה"פ דהוא קרבן לגבוה שפיר י"ל דל"ש בזה כלל התורה חסה על ממונן של ישראל כיון דמה שנוגע לענין גבוה ל"ש לומר התורה חסה על ממונן של ישראל וכמו"ש התוס' יו"ט פ"א דשקלים דמה"ט ממשכנין על השקלים אפי' את כסותו כיון דמשלך הכל וא"כ יש סברא גדולה לומר כן לענין התורה חסה על ממונן של ישראל ג"כ דל"ש מה"ט. אמנם מדמצאנו הכא גבי והשקית את העדה ואת בעירם דהשי"ת שידד הטבע בשביל ממונן של ישראל הרי כ"כ יקר ממונן של ישראל אצל הקב"ה עד ששידד הטבע עבור הממון לכן אמרינן דגם לנגד גבוה התורה חסה על ממונם של ישראל. יהי' איך שיהי' עכ"פ ראית הספר חסידים מכאן דלענין שתי' האדם קודם צ"ע כמש"ל:
<b>פרשת</b>
<b>תולדות</b>
<b>א</b><b>)</b> <b>בס'</b> סערת אליהו כתב בשם הגר"א ז"ל שכ' לדייק בלשון הקרא בפ' כי תצא שכתוב כי תהיינה לאיש וגו' וילדו לו בנים האהובה והשנואה והי' הבן הבכור לשנואה דלכאורה צריך להבין שכ' מקודם לידת האהובה וא"כ איך הבן הבכור לשנואה. וכתב הגאון ז"ל דנראה דלענין בכור לנחלה תליא בענין היצירה מי שהוא הבכור ליצירה אע"ג דנולד אח"כ לו משפט הבכורה ומעתה מדוקדק המקרא וילדה לו בנים האהובה והשנואה אעפי"כ והי' הבן הבכור לשנואה וגו' כי הוא ראשית אונו לו משפט הבכורה. ומשכחת לה שבא על השנואה קודם לכן וילדה לט' ואח"כ בא על האהובה וילדה לז' דהי' לידת בן האהובה קודם ואעפ"כ הבן הבכור לשנואה. ומקשין העולם עליו מדברי רש"י ז"ל בקרא ואח"כ יצא אחיו שכ' בשם המדרש דמן הדין הי' מעכב שיעקב הי' ראשון ביצירה ורצה להיות ראשון בלידה ויטול הבכורה מן הדין וקשה למ"ל זאת הא בכור ליצירה הוא ג"כ בכור וכיון שיצא אחרון ע"כ הוא בכור ליצירה כמ"ש רש"י ז"ל וא"כ ממילא הוא בכור אלא ודאי דעיקר תליא בלידה:
<b>והנה</b> לכאורה לק"מ דאפי' אי נימא כן דזה מוכרח דזה שיצא אחרון הוא מטיפה ראשונה אבל אינו מוכרח דיהי' יצירתו קודם יצירת השני ויש לומר דקליטת שניהם הי' כאחת וי"ל יותר דהרי באמת שיעור קליטה ג' ימים וא"כ י"ל דנקלטו שניהם כאחת או דקליטת השני הי' קודם וממילא השני הי' ראשון גם להיצירה. רק דהפוסקים כתבו דרוב נקלטין מיד וכיון דקיי"ל דבב"נ לא אזלינן בתר רוב וא"כ קודם מתן תורה שהי' להם דין ב"נ כיון שיעקב נולד אח"כ אמרינן דילמא גם היצירה אח"כ הי' ושפיר אזלינן בתר לידה הודאית כיון דמיצירה אין הכרע כנ"ל:
<b>אמנם</b> לאחר העיון נלענ"ד דיש לעיי' עוד בזה. דלפי דעת הגר"א ז"ל דדייק מקרא דראשית אונו נראה דאפי' כשהיתה קליטת הטיפה השני' קודם הראשונה מ"מ כיון דזה שיוצא אחרון ע"כ שהיתה הטיפה שלו יוצאת ראשון וא"כ הוא הי' ראשית אונו ולו משפט הבכורה וכמו שאינו מגרע מה שנולד אחרון ה"ה שאינו מגרע מה שנוצר אחרון כיון דסוף כל סוף הוא מטיפה ראשונה וכיון דטיפה זו היתה של קיימא נולד ממנו בן קיימא ה"ה בכור לנחלה:
<b>אך</b> באמת הקושיא על הגר"א ז"ל מד' רש"י ז"ל בפשיטות לק"מ דהרי הכא לא הי' השו"ט לענין הנחלה רק לענין קדושת בכור וזה תליא עיקר בפטר רחם כמפורש בתוה"ק. וממילא זה הבכור שראוי לעבודה זה ראוי לברכה וא"כ הי' הכל תליא בלידה:
<b>אך</b> לפי"ז צ"ע למה כתב רש"י ז"ל שהי' מעכבו בדין כיון שהי' בכור ליצירה כיון דענין קדושת בכור תליא בלידה. ועוד גם זה צריך להבין מה שכתב רש"י ז"ל שהי' יעקב רוצה לעכב כדין שיהי' בכור ללידה ג"כ ויטול מן הדין הא כיון דטבע הבריאה שזה שנכנס ראשון יוצא אחרון וכיון דקדושת בכור תליא בלידה א"כ אדרבה עשו שנוצר אחרון הי' מן הדין בכור כיון דהנוצר אחרון נולד ראשון:
<b>ומה</b> שנלענ"ד להעיר בזה דבר חדש ונקדים להבין באמת לדעת הגר"א דלענין בכור לנחלה תליא ביצירה כמו שנראה מלישנא דקרא א"כ אמאי בבכור לענין קדושת בכור תליא רחמנא בפטר רחם דהיינו בלידה. ומ"ש זה בזה. לכן נ"ל דהענין הוא עפי"מ דמבואר במס' מגילה (דף י"ג ע"א) דמקשינן בגמ' יבמות אבי' ואמה למה לי. אמר ר"א עיברתה מת אביה ילדתה מתה אמה ופי' רש"י ז"ל בשעה שנתעברה אמה מת אביה נמצא שלא הי' לה אב משעה שנראה להקרות אב וכשיולדתה אמה מתה שלא נראית להקרות אם עכ"ל והוכיחו מזה המחברים דיש הבדל בין אב לאם דאב הוא משעת יצירה אמנם האם אינה אלא משעת לידה וטעם הדבר כתבו דהוא מצד עובר ירך אמו עיין בזה בס' עורה שחר אות א' אות קטן ד' וקדמו בזה בביאור הדבר בספר אור חדש על מגילת אסתר לרבינו המהר"ל מפראג ז"ל ומעתה א"ש מאוד ההבדל בין בכור לנחלה ובין בכור לקדושת בכורה דבכור לנחלה תליא עיקר בבכור לאב ובאב הרי הוא אב משעת יצירה ולכן תליא ביצירה אמנם בכור לקדושת בכורה דזה תליא בבכור לאם וכיון דאינה נקראת אם אלא מלידה ואילך לכן תליא רחמנא בפטר רחם וזה נכון מאוד בס"ד:
<b>אמנם</b> באמת עיקר דברי הגמ' מגילה הנ"ל לכאורה סתומה מאוד דאמאי אב מיקרי משעת יצירה ואם אינה נקראת אלא משעת לידה. ומש"כ המהר"ל ז"ל משום דאצל האם עובר ירך אמו לכאורה הד' נפלאין דהא גם אצל האב אמרינן כן דכללא הוא עובר ירך אמו. לכן נלענ"ד בביאור הענין דהנה קיי"ל דישראל אינו מוזהר על העוברין ובתוס' נסתפקו בכמה דוכתין אי איסורא איכא עכ"פ. ועיי' בת' חוות יאיר סי' ל"א שכ' שנראה שדעת התוס' דכ"ז דלא עקר לצאת ליכא איסור תורה מצד עוברין:
<b>אמנם</b> בזה יפה כתב הגאון מטשעכאנאוו ז"ל דעכ"פ איכא איסור תורה מצד השחתת זרע דלא גרע מהשחתת זרע דחייב ע"ז מיתה בידי שמים:
<b>ומעתה</b> לפימ"ש התוס' יבמות בשם ר"ת ז"ל דאשה אינה מוזהרת על השחתת זרע ה"ה דאין מוזהרת על העוברין מה"ת וא"כ שפיר מובן החילוק בין האב לאם דאצל האב מיד כשנוצר ראוי לקרותו אב כיון דהוא ברי' ואסור לו להשחיתו ולכן קרוי אב משא"כ אמו דכ"ז שלא נולד הרי מותרת מה"ת להשחיתו ולבטלו כיון דנשים אינם מוזהרת על השחתת זרע ג"כ מצד עוברין ליכא איסורא כנ"ל וא"כ אינה נקראת אם עד שנולד ולכן בבכור תליא בלידה כיון דצריך שיהי' בכור לאמו כיון דאינו חייב בפדיון אלא בכור לאם דוקא:
<b>ולפי"ז</b> נראה דזה דווקא לאחר מ"ת אבל בב"נ דנצטוו גם על העוברין א"כ גם היא אסורה להשחית העובר מיד כשנוצר ואם כן ראוי לקרותה אם מיד כשנוצר וא"כ הי' הבכור לקדושת בכורה ג"כ משעת יצירה:
<b>אך</b> לכאורה נראה להוכיח דהי' להם בזה דין ישראל דהרי מצאנו ביהודה כשאמרו לו זנתה תמר כלתך וגם הנה היא הרה לזנונים אמר הוציאוה ותשרף אע"ג דכ"ז שאין ממתינין באשה מעוברת שחייבת להריגה עד שתלד הוא רק מצד שישראל אינו מוזהר על העוברין וא"כ איך הורה יהודה להמית תמר בעודה מעוברת וע"כ דהי' להם דין ישראל וכבר העירו בזה המחברים ועיי' בספר רביד הזהב מש"כ בזה אך באמת א"ש דכ"כ המחברים דאחר שנתברר יעקב להיות מזרעו של אברהם והי' מטתו שלימה הי' להם דין ישראל וא"כ כשנבחר יעקב אבינו להיות מזרעו של אברהם הי' לו דין ישראל שוב אינן מוזהרין על העוברין ומעתה מה מאוד ינעם לנו ד' רש"י הקדוש ז"ל דיעקב אבינו שהי' ראשון ליצירה הי' באמת הבכור כדין דהרי ב"נ נצטוו על העוברין ולפי"ז הוי בכור אך אם יהי' הבכור ויקבל הברכות הרי הוא יהי' הנבחר מזרעו של אברהם וא"כ יהי' דינו כדין ישראל ובישראל אינו בכור עד שיהי' בכור בלידה ולכן רצה לעכב את עשו שיצא ראשון ג"כ ויהי' בכור בלידה ג"כ כיון דמן הדין הי' בכור דבב"נ גם לענין קדושת בכורה הוי בכור ליצירה ואדרבה מדברי רש"י ז"ל עוד ראי' להגר"א ז"ל ועיי' היטב בכל מה שכתבנו כי הוא ענין נפלא בעזהשי"ת:
<b>ובזה</b> נראה לפרש דברי הפענח רזא פ' ויחי בקרא דראובן בכורי אתה כחי וראשית אוני שכ' בזה"ל תימה איך נתנה בכורתו ליוסף והתנה על מ"ש בתורה לעשות בכור פשוט. ופשוט בכור. וכתיב לא יוכל לבכר. וי"ל מפני שגם אליו לא היתה בכורה אלא בלקיחה עכ"ל. ולכאורה אינו מובן דמה בכך סוף כל סוף הי' ראובן בכור שלו באמת מדינא ואיך ניטל ממנו כל הבכורה ונתנה ליוסף:
<b>אמנם</b> להנ"ל י"ל עפמ"ש במדרש דתאומות נולדו עם השבטים א"כ בראובן שהי' ראשית אונו והי' נוצר ראשון הי' נולד אחרון א"כ הי' רק בכור ליצירה וא"כ מדינא לא הי' בכור דרק בכור לאב הי' ולא לאם. ונראה דזה מדוקדק בקרא בכורי אתה היינו שהי' רק בכורו של יעקב אבל אצל לאה לא הי' בכור והיינו משום שהי' כחו וראשית אונו וכיון שנוצר ראשון נולד אחרון וא"כ ממילא אחותו נולדה קודם ולא הי' בכור ללידה ואע"ג דבכור לנחלה סגי אם הוא בכור ליצירה מ"מ כיון דלענין קדושת בכור תליא בלידה והכא כל עניני הבכורה הי' מפאת קדושת יעקב שנבחר להיות מזרעו של אברהם וזה הי' מנחיל לבכור שלו ומפאת זה לא הי' ראובן בכור. וזהו תי' הפע"ר וי"ל מפני שגם אליו לא היתה בכורה כ"א בלקיחה הא בלא"ה לא הי' בכור אע"ג דהי' בכור ליצירה כיון דלא הי' בכור בלידה א"כ מטעם זה גם ראובן לא הי' בכור והי' יכול ליתן הבכורה ליוסף דהי' בכור לאמו דעם יוסף לא נולדה תאומה והי' פטר רחם לאמו ויש לו שייכות לקדושת בכורה והבן היטב
<b>ודרך</b> פילפול י"ל דזה הפירוש בקרא בכורי אתה כחי וראשית אוני והיינו דהיית בכור ליצירה וא"כ הי' מגיע לך הבכורה אך פחז כמים היית וגו' משום שבא על פילגש אביו א"כ הודה בעצמו דיעקב יש לו דין ישראל ולכן מותר בפילגש אביו ובישראל בכור ליצירה אינו בכור במה שנוגע לקדושת בכורה כיון דאינו בכור לאמו כנ"ל ועיי' במס' ב"ב (דף קכ"ג ע"א) ויש להאריך הרבה בזה בפילפולים ואין זה ממטרת ספרי הלז:
<b>ב</b><b>)</b> <b>במדרש</b> הובא ברבותינו בעלי התוספות עה"ת דעשיו לא נימול דכשנולד הי' אדמוני וחשש יצחק דילמא לא נבלע בו דמו ואח"כ כשראה שהי' אדמוני בטבע אמר אמתין עד שיהי' בן י"ג שנה כמו ישמעאל וכשהי' בן י"ג שנה שוב לא רצה למול את עצמו. עכ"ד. והנה לכאורה תמי' מאוד הא מצות מילה שעל האב הוא בכל רגע משבא לכלל חיוב וא"כ כיון שראה יצחק אחר זמנו שהוא אדום בטבע איך המתין עד י"ג שנה הא מצותו על האב בכל רגע ורגע כמו"ש הפוסקים ומה שנלענ"ד בזה דהנה לכאורה יש להעיר לפי דברי הרוקח דעיקר מצות מילה שעל האב הוא ביום השמיני ואח"כ הוא רק משום תשלומין א"כ בחלה בח' שוב לא יהי' מצוה על האב כלל למולו אח"כ כמו גבי חיגר בראשון ונתפשט בשני לענין עולת ראיי' למ"ד תשלומין דראשון הוא. ובאמת ראיתי להגאון בעל יד המלך ז"ל בהלכות מילה שכתב כן להלכה דבחלה הבן בשמיני בטל המצוה מעל האב ועיי"ש שהביא ראי' לזה דאל"כ אמאי מילה בזמנה דוחה שבת הא אפשר לאחר שבת אלא וודאי דאין מצוותה אלא ביום הח' דווקא עיי"ש שהאריך בזה:
<b>אמנם</b> לפענ"ד מדעת כל הפוסקים מבואר להיפך וכ"כ בזה בחי' להלכות מילה. אך הדבר צריך טעם לדעת הרוקח הנ"ל. ומה שנלענ"ד בענין זה להעיר בדבר חדש דנהי דאמרינן בחגיגה בחיגר בראשון ונתפשט בשני פטור כיון דלא הי' בר חיובא בראשון היינו דוקא חיגר שבאמת יכול לעלות וליראות ע"י נסיעה בקרון וסיועת בני אדם רק דגזה"כ הוא דפטור מראיי' זה הוי בגדר אינו בר חיובא בזמן החיוב ושוב ליתא בתשלומין משא"כ בחולה מסוכן בראשון וסכנה היתה לו לעלות ליראות בראשון חייב בשני וטעמא דמילתא דחולה אינו פטור רק דפיקוח נפש דחי' לי' דמצ"ע דפק"נ דוחה למצ"ע דראיי' וכיון דיש עליו מצוה לשמור את נפשו ה"ה פטור עתה מכל מצות שיכולין להביאו לידי סכנה וכיון שכן כשהבריא ביום הב' מחויב בראיי' שאתמול לא הי' פטור אלא שהי' עוסק במצוה חמורה ועיד"ז לא הי' יכול לעשות מצוה זו ופשיטא דעוסק מצוה ביום הראשון דרגל אינו פטור מראיי' ביום השני אפי' למ"ד תשלומין דראשון וכ"נ מבואר בת' רמ"ע מפאנו ז"ל סי' ק"ד אות ח' עיי"ש וכתבנו מזה במק"א ואכ"מ. ואולי י"ל שזה כוונת רבינו הגדול הרמב"ם ז"ל סופ"א מה' מילה שכ' בזה"ל אין מלין אלא ילד שאין בו שום חולי שסכנת נפשות דוחה הכל. ואפשר למול לאחר זמן וא"א להחזיר נפש אחת מישראל עכ"ל וכבר תמהו הפוסקים על לשון זה דנראה לכאורה מד' הר"מ ז"ל שאם לא הי' אפשר למול לאחר זמן היו מלין אף במקום פק"נ וצ"ע דהרי כל התורה נדחה מפני פק"נ:
<b>אמנם</b> להנ"ל י"ל דכוונת הר"מ ז"ל להורות דזה שאין מלין את הילד החולה בזמנו אין זה מפאת פטור שפוטרתו התורה אלא מפאת דפק"נ דחי' למצות מילה והוי עוסק במצוה דפטור ממצוה ושלא יקשה לך כאשר נחלה הילד ביום ח' שכבר חלה חובת המילה עליו מקודם לכן א"כ ל"ש זה וע"ז כתב הר"מ ז"ל כיון דמצות מילה אפשר לקיים עוד ומצות פק"נ היא עוברת לכן גם בזה מצות פק"נ דחי' למצות מילה ולכן כיון דזה דאינו נימול בעת חולי הוא מכח מצוה אחרת שדחי' לה ל"ש בי' תורת דיחוי וכשהבריא אכתי איכא לחיוב מצות מילה שעל האב ומעתה נראה דזה דוקא לאחר מתן תורה שנתנה תורה ונתחדשה המצוה דפק"נ משא"כ קודם מתן תורה דלא נצטוו במצות פק"נ נהי דלא היו צריכין לימול במקום סכנה זה הי' רק פטור ולא מצוה וא"כ כשלא הי' ראוי בשמיני שוב ליכא חיובא על האב. וא"ש ד' המדרש דכיון שלא נימול בזמנו שוב לא הי' עליו חיוב תשלומין ושוב אמר להמתין עד שיהי' בן י"ג שיקיים המצוה בעצמו ואין להקשות כיון דכל זה דלא הי' יכול למולו בזמנו הי' רק מצד טעות דקסבר הי' דלא נבלע בו דמו ומעתה כשנתברר לו אח"כ שכן הוא בטבע הרי איגלאי מילתא למפרע דהי' בר חיובא בזמנו ושוב איתא בתורת תשלומין דזה אינו דסוף כל סוף כיון דבזמנו לא הי' יכול למולו מחשש אדום נהי דהי' בטעות מ"מ כיון דהי' ספק פק"נ אע"ג דלפי האמת נתברר דהי' אז בר מילה מ"מ לא הי' בר חיובא בזמנו ויש להעיר בזה מרש"י ז"ל יבמות (דף ס"ד ע"ב) ד"ה איסורא וסכנתא עיי"ש שמבואר דאפי' אם יחי' הילד מ"מ כיון דמצד החזקה אין למולו הו"ל כמילה שלא בזמנה שאינה דוחה את השבת ועבר על חילול שבת ולא אמרי' כיון דנשאר חי איגלאי מילתא למפרע דהי' מחויב במילה וניתן שבת לדחות אצלו וע"כ כנ"ל כיון דהי' אסור למולו מצד החזקה אינו בר חיובא ואע"ג די"ל דהתם שאני כיון דהי' חזקה שמתו אחיו מחמת מילה א"כ שפיר לא הי' בר חיובא ונהי דנשאר חי זה משום שנעשה לו נס אמנם בשביל זה ל"ש לומר איגלאי מילתא למפרע דהי' בר חיובא וראי' לזה דהרי בהוחזק שמתו אחיו מחמת מילה אפי' אם מלו אחד וחי מ"מ הבן הנולד אח"כ אסור למולו מצד החזקה א"כ ל"ש בזה איגלאי מילתא למפרע דהיתה חזקה בטעות כיון דאכתי אזלינן בתר חזקה זו ולכן שפיר כתב רש"י ז"ל דהוי חילול שבת משא"כ הכא דהי' באמת רק מצד טעות מ"מ הסברא נראה כדאמרן דהוי אינו בר חיובא בזמנו וזה מוכרח בכוונת המדרש. איברא דאכתי יש לעיי' אפי' א"נ כן דלאחר ח' ליכא חיובא על האב אם לא הי' בר חיובא בזמנו נראה דזה רק חיובא דאב אבל עכ"פ החיוב על הב"ד שלא להניח ערלים ביניהם דנפקא מקרא דהמול לכם כל זכר זה בוודאי איתא על האב ג"כ לאחר ח' וא"כ הדרה קושיא לדוכתא אמאי לא מל אותו יצחק אח"כ:
<b>והנראה</b> בזה דס"ל להמדרש דהא דאמרינן דאם לא מל אבוהו חייבין ב"ד למימהלי' היינו ב"ד דוקא ואב אינו בתורת ב"ד דבישראל קרובים אינן בכלל ב"ד א"כ י"ל דבמצות מילה שניתן להם בתורת ישראל ניתן להם בכל הדינים שאין לאב תורת ב"ד על בנו ואע"פ דאצל ב"נ גם קרוב יכול לדונו מ"מ במצוה זו אין קרוב יכול לדונו כיון דבישראל אין קרוב יכול להיות ב"ד ובאמת יש להכריח כן מד' המדרש בלא"ה דאל"כ קשה אמאי לא נימול בע"כ כשהיותו בן י"ג שנה דאפי' א"נ דכשהוא בן י"ג נפסק החיוב מכל אדם אבל עכ"פ יש מצות כפי' שהב"ד כופין לקיים המצות וא"כ אמאי לא הכריח אותו יצחק ומל אותו בע"כ אלא ודאי כדאמרן ועיי' לעיל בפ' וירא בקרא דויהי אחר הדברים האלה ברש"י בשם המדרש דישמעאל התפאר על יצחק שנימול לי"ג ולא מיחה נראה דאם הי' מוחה לא הי' נימול בע"כ ואף כי ברש"י ז"ל יש לדחוק דאין ראי' רק שהתפאר שעשה המצוה ברצונו הטוב אמנם בתרגום יונתן בן עוזיאל נראה מבואר דישמעאל אמר לו ליצחק דאם הי' מוחה לא הי' נימול בע"כ וע"כ כדאמרן כיון דהציווי לישמעאל הי' מצד בנו של אברהם א"כ בהיותו בן י"ג החיוב על הבן בעצמו ולא הי' אברהם כופה אותו למולו אף מתורת ב"ד ואם אמנם כי אין ראי' מבן י"ג שנה דמדינא נפטרו האב והב"ד מחיובם רק מתורת כפי' שצריך שהב"ד ישגיחו שיקיים כל אחד מישראל מצות מילה ע"ז י"ל דקודם מתן תורה שלא היו בכלל ערבות לא נתחייבו בזה משא"כ קודם י"ג דיש חיוב על הב"ד מדינא למולו אף קודם מתן תורה מנ"ל דאב אינו בכלל חיוב זה ובאמת דעת המקנה דהחיוב דב"ד איתא גם על אב ואם דב"ד לאו דוקא רק דכל ישראל ישנם בחיוב זה שלא להניח ביניהם ערלים ואולי י"ל דאפי' המקנה מודה דקודם מתן תורה אין חיוב אלא על הב"ד ודוקא לאחר מ"ת החיוב על כל ישראל מצד ערבות משא"כ קודם מתן תורה אמרי' דב"ד דוקא מחויבין:
<b>אך</b> לפי"ז י"ל דאף לאחר מ"ת נשים אינן בכלל חיוב זה כיון דנשים לא נתערבו בעד האנשים אין עליהם חיוב זה ומדברי המקנה מבואר להיפוך ויש הרבה להאריך בזה ואכ"מ. אלא מפני שדברי המדרש קשים מאוד כפשוטן ע"כ אמרנו להעיר בזה ראשי דברים ובאמת גם בעיקר הסברא שכתבנו דהיכא דלאו זמנו מצד דמצוה להיפוך אין זה בכלל אינו בר חיובא ג"כ יש לעיין בו הרבה ועיין בס' טורי אבן במס' חגיגה (דף ט') לענין ראיי' שאינו דוחה שבת מה שהאריך שם בזה דלא יהי' חיוב אח"כ מצד שלא חזי בשבת שוב ל"ש תשלומין. ולפי דעתי י"ל ג"כ דבשבת הטעם דמצות שבת דחי' למצוה זו ואין זה בגדר אינו בר חיובא. ועיין בטו"א שכתב לחלק בין היכא דפסול בדיעבד לבין היכא דאינו דוחה שבת דאם עבר ועבד הרי מקיים המצוה ולכן בשבת לא הוי בגדר אינו בר חיובא עיי"ש:
<b>ולפי</b> דבריו נראה דבמילה היכא דחלה בח' ל"ש בי' תורת דיחוי כלל כיון דאם עבר ומל אותו בח' הרי קיים מצות מילה בשמיני הוי בגדר בר חיובא ונסתרו דברינו לגמרי דל"ש לומר דכיון דלא חזי בשמיני מחמת חשש חולי שוב ל"ש תשלומין אח"כ כיון דמ"מ אם עבר ומל בשמיני הרי הי' מקיים מצות מילה בפרט הכא בעשו דהי' בריא באמת וא"כ אין שום סברא שיפקע החיוב מעל יצחק אחר ח' מטעם זה ועיי' בת' הרי"מ חיו"ד סי' ט"ז לענין ערל שמתו אחיו מחמת מילה שכ' לדחות דברי הגאון חת"ס ז"ל שראיות הר"מ ז"ל יהי' מהא דאמרינן בגמ' דערל שמתו אחיו מחמת מילה הוי בכלל אוכל רק דפמוי' כאיב לי' וע"כ דמלין אותו לכשיגדל וכתב ע"ז מרן הק' ז"ל דראי' קלישתא הוא דהא וודאי דחשיב בגדר אוכל בתרומה שכשיעבור וימול את עצמו הרי אוכל בתרומה הרי מבואר ג"כ סברא זו דזה הוי בגדר ראוי ויש לפלפל בזה דמרן ז"ל לא קאמר אלא לענין אכילת תרומה דאם ימול את עצמו הרי אינו ערל ואוכל בתרומה משא"כ לענין מצות מילה י"ל דאינו מקיים כיון דאסור משום סכנה הוי מצוה הב"ע ולזאת בחולה בח' גם בדיעבד אינו מקיים מצות מילה ובטו"א לא קאמר אלא לענין שבת דהוי רק עבירה שהזמן גרמא אך כ"ז לא יספיק לתרץ דברי המדרש כמובן ואכ"מ להאריך יותר:
<b>ודע</b> שראיתי דבר פלא בספר אור צדיקים בדרשות מרן הב"י ז"ל בפרשת שמות שכתב בזה"ל כי כן הדין כי אם לא מל בן ח' ימים נימול "לשלשים" ואם לא מל אותו אביו הוא חייב למול את עצמו כשיהי' בן דעת עכ"ל ואיני יודע מה קאמר והיכן מצאנו זה שאם לא נימול בשמונה להמתין עד יום ל' ואמאי מותר להשהות המילה עד יום ל' ועיין בהגהות יד שאול יו"ד סי' רס"ו וצע"ג בזה. ונראה שאינו מתורת מרן הב"י ז"ל שתחתיו חתום "מהרשא"ל" ולא אדע מי זה הי' אך בטח הי' אחד מגדולי הדור בימי הב"י ז"ל:
<b>ג</b><b>) (</b><b>כ"ו</b> <b>ה'</b><b>)</b> <b>בקרא</b> עקב אשר שמע אברהם בקולי וישמור משמרתי וגו'. וכתב הרמב"ן ז"ל בזה"ל ויש לשאול א"כ היאך הקים יעקב מצבה ונשא ב' אחיות וכו' והאיך אפשר שיהי' נוהגין היתר בתורה במה שאסר אברהם אביהם ע"ע וקבע לו השם שכר על הדבר וכו' והנראה אלי מדעת רבותינו שלמד אברהם אבינו התורה כולה ברוח הקודש ועסק בה בטעמי מצותי' וסודותי' ושמר אותה כולה כמו שאינו מצווה ועושה ושמירתו אותה היתה בא"י בלבד ויעקב בחו"ל לבד נשא שתי אחיות וכן עמרם כי המצות משפט אלקי הארץ אע"פ שהוזהרנו בחובת הגוף בכל מקום עכ"ל:
<b>והנה</b> בעיקר דברי הרמב"ן ז"ל כבר האריכו כל המפורשים וגם אני כתבתי בזה במקומות הרבה. ויש להביא ראי' לדברי הרמב"ן ז"ל דבא"י הי' להם לגמרי דין ישראל מזבחים (דף קט"ז) דשו"ט הגמ' למ"ד דב"נ לא קרב שלמים ומייתי ראי' מקרא דגם אתה תתן בידינו זבחים ועולות וקשה למה לא הביא הגמ' ראי' מקרא דויזבח יעקב זבחים בפ' ויגש וסתם זבחים הוא שלמים ג"כ כמו"ש רש"י חולין (דף מ' ע"ב) ד"ה לישנא אחרינא ואע"ג דאינו מוכרע מ"מ אמאי לא מייתי הגמ' מזה:
<b>אמנם</b> להנ"ל א"ש דאף אי נימא דאין ב"נ מקריבין שלמים מ"מ כ"ז שהיו האבות בא"י היו יכולין להקריב גם שלמים כיון דבא"י הי' להם לגמרי דין ישראל. ועיי' ברמב"ן ז"ל לקמן בפ' ויגש שכ' ג"כ בפשיטות דיעקב הקריב שלמים ולא קשיא לי' מזה דב"נ אין מקריבין שלמים וע"כ כדאמרן:
<b>אמנם</b> בעיקר דברי הרמב"ן ז"ל יש לעיין למה הוצרך לתרץ דרק בא"י קיים המצות לגמרי ולכן נשא יעקב שתי אחיות בח"ל בלבד שזה לכאורה מחוסר הבנה כיון דדעתו הי' לחזור לא"י וצ"ל שדעת הרמב"ן ז"ל כיון דנשאה בהיתר ולא עבר בשעת מעשה על הקרא דאשה אל אחותה לא תקח שוב ליכא איסור אח"כ קודם מתן תורה עכ"פ ואמאי ל"כ לתרץ בפשיטות כיון דהרמב"ן ז"ל ס"ל דמיום שבא אברהם אבינו בברית. בכלל ב"נ לא יחשב והיה בכלל ישראל כמבואר בדבריו בפ' אמור בענין מגדף וכבר האריך בזה המל"מ ז"ל בספרו פרשת דרכים דרוש א' דלדעת הרמב"ן ז"ל היו ישראלים גמורים מיום שבא א"א ע"ה בברית ואע"פ שלא הוצרכו לקיים המצות כ"א בא"י זה הוא מטעם אחר כיון דלא נצטוו עדיין על מצות התורה א"כ נהי שקיימו מעצמם לא קיימו אלא בא"י דעיקר החיוב הוא שם אבל בכלל ישראל היו מיום שבא אברהם אבינו בברית. וא"כ אמאי לא תירץ בפשיטות דמסתמא כשנשא רחל ולאה גייר אותם להיותם ג"כ בכלל ישראל וא"כ גר שנתגייר כקטן שנולד דמי ולא הוי שתי אחיות כלל ועיי' בפר"ד שם שהביא תירוץ זה בשם המהר"ש יפה ז"ל וכתב שתליא אם האבות הי' להם דין ישראל ועיי"ש שכ' שעפ"ד הרמב"ן ז"ל בפ' אמור מבואר שאזיל בשיטת המהר"ש יפה ז"ל ותמהני שלא ביאר דא"כ למה הוצרך הרמב"ן ז"ל לתרץ על קושיתו מיעקב שלא קיימו המצות בח"ל. ועיי' היטב בדברי הפר"ד ותראה שלשיטתו הוא תמי' קיימת על רבינו הרמב"ן ז"ל:
<b>אמנם</b> מה שנלע"ד בדעת הרמב"ן ז"ל דס"ל דאע"ג דהי' להם דין ישראל מ"מ ל"ש לומר אז גר שנתגייר כקטן שנולד דמי כיון דעדיין לא נתנה התורה והמצות ולא נשתנו כלל בדינים מכלל ב"נ אלא בענין עכו"ם א"נ דב"נ אינו מוזהר על שותף עכו"ם והזכרים במילה. אבל בלא"ה לא הי' בהם שיטי ל"ש לומר למי שבא להתדבק להם וללכת בדרכיהם גר שנתגייר כקטן שנולד דמי הן אמת שראיתי להפרשת דרכים דרוש ב' שכתב דלדעת הרמב"ן ז"ל דאבות יצאו לגמרי מכלל ב"נ לאחר שנתגיירו פטורים על מה שעבדו עכו"ם קודם שנתגיירו כיון דנשתנה דינם ומיתתם עיי"ש שהביא דברי הגמ' סנהדרין (דף ע"א):
<b>אמנם</b> אני תמה על רבינו הגדול ז"ל שלא זכר דברי הגמ' סנהדרין (דף נ"ח) דדינים במרה נצטוו ועיי"ש לענין עדה ועדים והתראה מבואר מזה דקודם לכן גם בישראל הי' להם כל דיני ב"נ ויותר מזה מבואר ברש"י יומא (דף ס"ו ע"ב) דלכן בחטא העגל היו נידונים בסייף אע"ג דישראל שעבד עכו"ם בסקילה דעדיין לא נאמרה מצות ארבע מיתות ב"ד והיו דנים אותן בסייף כדין ב"נ וא"כ נסתרו כל דבריו ז"ל וברור הדבר דלא אשתנו כלל בדין מב"נ וא"כ נראה דל"ש בי' גר שנתגייר כקטן שנולד דמי שנימא דפקע הקורבה מהם. ויש ראי' ברורה לזה מגמ' ערוכה בסוטה (דף י' ע"א) דאיתא התם רשב"נ אמר שנתנה עינים לדברי' כשתבעה אמר לה שמא נכרית את אמרה לי' גיורת אני וברש"י ז"ל בזה"ל "ואינה עובדת עכו"ם וראוי' לך" שמא א"א את אמרה לי' פנוי' אני שמא קיבל בה אביך קידושין אמרה לי' יתומה אני עיי"ש. וקשה מאוד כיון דכבר אמרה גיורת אני א"כ מה שאל אותה יהודה אח"כ שמא קיבל בה אביך קידושין הא גר שנתגייר כקטן שנולד דמי ואין לה אב כלל דפקע הקורבה. ומצאתי בת' מהרי"א הלוי ז"ל ח"א סי' ק"י שנתעורר בזה חכם אחד והג' המחבר ז"ל השיב לו דלק"מ די"ל דקיבל בה אבי' קידושין קודם שנתגיירה וכיון שהיתה קטנה כשנתגיירה יכולה למחות אח"כ והוי קידושין (קודם שנתגיירה) למפרע עיי"ש. ותמהני מאוד ששכח דב"נ אין להם קידושין אלא בעולת בעל וא"כ קודם שנתגיירה ל"ש החשש כלל שקיבל בה אבי' קידושין וכן נתכוון לזה בני הב' המופלג כמר ישראל נתן שיחי':
<b>אמנם</b> לדברינו א"ש כיון דכל ההבדל הי' רק לענין עבודת עכו"ם כמפורש ברש"י ז"ל א"כ לא מיבעי' אי נימא דב"נ מוזהר גם על שיתוף עכו"ם רק דלא קיימי המצוה עליהם א"כ פשיטא דל"ש לומר דמי שבא לקיים המוטל עליו ועל אביו ג"כ יהי' בכלל גר שנתגייר כקטן שנולד ויפקע הקורבה מהאב אך אפי' א"נ דב"נ אינו מוזהר על שיתוף עכו"ם והגירות היתה להאמין באחדות השי"ת בלבדו מ"מ בשביל זה ג"כ לא פקע הקורבה לפמ"ש במק"א דגם גר תושב מוזהר על שיתוף עכו"ם לכ"ע וא"כ כמו דגר תושב אינו נפקע הקורבה שלו מאביו הב"נ ה"ה עתה כשנתגיירו לקבל עליהם אחדות השי"ת לא הוי בכלל קטן שנולד ועדיין איתא ברשות האב וכיון דהר"מ ז"ל פסק דב"נ יש לו זכות בבניו ובנותיו למוכרן לעבדים ושפחות וא"כ עתה דנתגיירה ונוסף בה עוד צד זכות שתוכל להתקדש בכסף אבי' אף שלא נתגייר יכול לקדש אותה לאחר ושפיר חשש יהודה דילמא קיבל בה אבי' קידושין והוצרכה לומר לו יתומה אני. שבתי וראיתי בספר פענח רזא פ' חיי שרה דקרא דויתן אברהם את כל אשר לו ליצחק שכ' בזה"ל תימא הא אסור לאעבורי אחסנתא אפי' מברא בישא לברא טבא. וי"ל דגר לא מוריש לעכו"ם לא מד"ת ולא מד"ס כדאיתא בקידושין עכ"ל:
<b>אך</b> לכאורה דבריו הקדושים אינם מובנים כלל דהא קטורה לקח אחר שנתגייר א"כ הרי הם בניו ממש וא"כ מה בכך דהי' אברהם גר הא הבנים שנולדו לו בגירותו המה בניו. ונראה דכוונתו מישמעאל אמאי העביר נחלה ממנו וע"ז תירץ כיון דאחר שנולד לו ישמעאל נכנס בברית ונתגייר פקע הקורבה ושוב אין ישמעאל יורש אותו. וא"כ מבואר דס"ל דאמרינן גר שנתגייר כקטן שנולד דמי לענין שהקורבה נפקע:
<b>אמנם</b> נראה דהפע"ר מודה בנקיבות דלא הי' שייך גר שנתגייר כשנ"ד. ודוקא בזכרים דצריך מילה לענין הגירות ויש הבדל ניכר ושינוי בגוף בינו לבין ב"נ לכן הוי כקטן שנולד ולכן אברהם וישמעאל דנתגיירו תרווייהו פקע מהם הקורבה משא"כ בנקיבות דלא הי' קודם מתן תורה שום הפרש אלא איסור עכו"ם אינה כקטן שנולד כדמוכח מש"ס סוטה הנ"ל ויש להאריך הרבה בזה:
<b>ובאמת</b> בראב"ן ז"ל סי' נ"ח בסוף דה"ק מבואר דאף לאחר מ"ת דקי"ל דגר שנתגייר כשנ"ד היינו דוקא בזכרים אבל בנקיבות לכו"ע אמרינן דלאו כקטן שנולד דמי ומה"ט גיורת אסורה לכהונה עיי"ש ואע"ג דבזה נראה עיקר דלאחר מ"ת אין נפ"מ בין זכרים לנקיבות וגם הראב"ן ז"ל לא אמרה בהחלט עיי"ש אמנם קודם מתן תורה בוודאי צדקו דברינו בדעת הרמב"ן ז"ל:
<b>ועיין</b> ברמב"ן ז"ל פרשת דברים נראה דהא דישמעאל נתמעט מאחוה הוא משום דכי ביצחק יקרא לך זרע ולא משום גירות. נראה לכאורה דס"ל דאף בזכר לא אמרינן גר שנתגייר כקשנ"ד שיפקע מהם הקורבה אך י"ל דאם הי' ישמעאל מזרע אברהם לא הי' שייך לומר שיפקע הקורבה ע"י המילה כיון דהשי"ת רצה שיהי' נשאר זרעו של אברהם ובאמת י"ל דאחר שאמר לו השי"ת כי ביצחק יקרא לך זרע הוא באמת מטעם כיון דישמעאל נולד קודם מילתו של אברהם ואח"כ נמולו שניהם הוה בגדר גר שנתגייר שפקע אחוה מהם ואין כאן מקום להאריך יותר:
<b>ד</b><b>) (</b><b>כ"ו</b> <b>ח'</b><b>)</b> <b>ויהי</b> כי ארכו לו שם הימים וגו' והנה יצחק מצחק את רבקה אשתו. בתשו' רמ"א סי' ב' כתב ראי' לדבר דמהני אמתלא היכא דשוי' אנפשה חתיכה דאיסורא. וראי' לדבר מענין יצחק אבינו עם רבקה אשתו בשנותו את טעמו לפני אבימלך שאמר עלי' אחותי היא ושימש עמה בסתר שנאמר וישקף אבימלך בעד החלון. הנה אף על פי שהוחזקה לכולם כאחותו מ"מ הי' מותר לשמש עמה אע"ג דאחותו אסורה לב"נ. אלא ש"מ דמאחר דהי' לו אמתלא כמו שאמר כי אמרתי אין יראת ד' במקום הזה דהוי שרי עכ"ל:
<b>והנה</b> אחר נשיקת כפות רגליו של רבינו הרמ"א ז"ל צע"ג שכנראה לא זכר את התנצלות יצחק והביא ד' אברהם ועיין שם עוד שמפלפל עוד מזה ונשכח ממנו כרגע כי לא היתה זה תשובת יצחק כלל. אמנם בעיקר הדבר שהאריך רבינו הרמ"א ז"ל לא אדע מה איסור יש בזה אם הבעל והאשה יודעים שניהם שלא כן הוא רק שהוכרחו לומר כן או אפי' בלא הכרח מהכ"ת לא יהיו מותרין לשמש בינם לבין עצמם ולמה צריך בזה לאמתלא ופשוט דאמתלא ל"צ אלא למי שמסופק אבל למי שיודע האמת ל"צ אמתלא כלל ובאמת בגליון כתב שכוונת הרמ"א ז"ל דאיך האמין לו אבימלך והי' לו לענשו ע"ז והוא באמת קושיא גדולה למאי דקיי"ל סוקלין ושורפין על החזקות ופשוט דזה גם בב"נ איתא וכיון דקיי"ל דב"נ נהרג בע"א א"כ אבימלך הי' לו לדונו למיתה אך באמת נראה דגם אבימלך לא ראה רק שהבין בחכמה שיצחק שימש ולא הי' גם ע"א שראה את המעשה א"כ אבימלך לא הי' יכול לענוש את יצחק ויצחק מצד עצמו לא הי' צריך לאמתלא כלל:
<b>אך</b> באמת בעיקר הדברים אי בשוי' אנפשה חתד"א היכא דיודעת שאינה כן אם מותרת לעבור נראה דתליא בטעם דשוי' אנפשה חתד"א. דאי נימא דהוא מצד הודאת בע"ד בוודאי כן הוא. אמנם לדעת המר"י באסן דהוא מצד נדר א"כ נראה דאפי' אם הוא באמת שקר מ"מ בלא אמתלא אסורה מצד נדר וכבר זכרנו בפ' בראשית שיש פלוגתא בזה בירושלמי אי ב"נ מצווה על בל יחל וא"כ שפיר הי' צריך יצחק לאמתלא דלא הי' אלא נדרי אונס:
<b>ועיין</b> בתשו' אבקת רוכל למרן הב"י ז"ל סי' ק"פ תשובת הגאון מו"ה ישראל מזרחי ז"ל שכתב שם בסוף דבריו דאמתלא ל"צ אלא לגבי אחר שמסופק אבל לגבי עצמו שיודע האמת ל"צ אמתלא כלל ובהא דכתובות (דף כ"א) דבעי מיני' שמואל מרב אמרה טמאה אני וחזרה ואמרה טהורה אני וכו' דנראה דצריך דוקא אמתלא היינו משום דהבעל לא ידע אבל לצורך עצמה לא צריכה לאמתלא כלל כיון דקים לה דטהורה היא אתד"ק. ומרן הב"י ז"ל בסי' קפ"א (דף קס"ד ע"א) בד"ה ועוד דהא דצריכה לתת אמתלאה. השיב עליו ודעתו הק' דצריכה אמתלא גם בשביל עצמה דאל"כ אינה נאמנת עיי"ש מה שהאריך בזה. ודבריו צריכין ביאור דנראה ברור דכוונת הגר"י מזרחי ז"ל כדאמרן דנהי דאנן לא מהימנינן לי' בלא אמתלא מ"מ היא לעצמה ל"צ כלל אמתלא כיון שיודעה האמת ולכן בסתר מותר לעשות כפי האמת אם לא שדעת מרן ז"ל ג"כ דשוי' אנפשה חד"א הוא מטעם נדר ולכן אף הבע"ד עצמו שיודע האמת צריך אמתלא:
<b>ובאמת</b> י"ל עוד דיצחק לעצמו לא הי' צריך אמתלא כלל ולא היתה אסורה עליו מצד שוי' אנפשה חד"א לפי"מ שכתבו הפוסקים דהאידנא דאיכא חדר"ג שאינו יוכל לגרש בע"כ אין הבעל יכול לאסור אשתו עליו מצד שוי' אנפשי' חד"א כיון דמשועבד לה א"י להפקיע שיעבודו א"כ ה"ה בב"נ לדעת הפוסקים דבב"נ ל"מ גירושין א"כ אין יכול לגרשה ושוב לא יוכל לאסרה עניו מצד שוי' אנפשה חד"א. ויש לעיי' בזה א"נ דשוי' אנפשה חד"א הוא מצד קונם ומד"ת קונמות מפקיעין מידי שיעבוד רק מצד אלמוהו חז"ל לשיעבודה דאשה אינו מפקיע א"כ בב"נ דל"ש אלמוהו שוב מהני שוי' אנפשה חד"א להפקיע מידי שיעבוד. אך י"ל דבב"נ אף אי נימא דמוזהר על בל יחל מ"מ אינו דומה כקדושת הגוף דנימא דמפקיע מידי שיעבוד דבב"נ לית בי' הקדושה שיש בישראל בקונמות וצ"ע בזה:
<b>ומדי</b> דברי בענין זה ארשום בזה מה שנתוכחו האחרונים ז"ל אי הא דאשה נאמנת לומר טמאה אני לך מצד נדה אם היא מצד נאמנות שדעת הג' מליסא ז"ל דהוא מצד נאמנות. אמנם השב שמעתתא ז"ל שער ו' פי"ט דעתו ז"ל דלטומאה אינה נאמנת רק מצד שוי' אנפשה חד"א והביא ראי' ע"ז מדמהני אמתלא דאם הי' מצד נאמנות לא הי' מהני אמתלא וכבר הארכנו בזה במק"א לפלפל בדבריהם ז"ל:
<b>אמנם</b> בעיקר הדבר מצאתי כעת בלבוש אהע"ז בשילהי הספר יש שם תשובה מהגאון הלבוש ז"ל וכתב בזה"ל ואומר אני שכהן זה אפי' חזר בו ע"י אמתלאות נכונות אין אנו רשאין להאמין לו חדא שאין זה לדמותה לנדה שאמרה טמאה אני וחזרה ואמרה טהורה אני שמאמינים לאמתלאה דשאני נדה שמצינו בה שהתורה האמינתה לה על עצמה בספירתה דכתיב וספרה לה ולכך האמינו לה חז"ל באמתלא נכונה עכ"ל ודבריו ז"ל אין להם ביאור אחר רק אם נימא דסובר כהש"ש הנ"ל דנאמנות דטומאה אינה מצד נאמנות רק מצד דשוי' אנפשה חד"א. אמנם נאמנות על טהרה הוא מצד נאמנות וסובר הרב ז"ל דלכן אין ראי' מנדה לשאר דוכתי שאמרי' בהן שוי' אחד"א דיהי' מהני אמתלא כיון דהדיבור השני לא עדיף מהדיבור הראשון אין בו כח לסתור את השוי' אנפשה ודוקא בנדה דהדיבור דטהורה הוא מצד נאמנות לכן מהני אמתלא ובאמת יש הרבה להאריך בזה ויש אתנו גם דרך אחר בהבנת דבריו ז"ל אמנם יען כי העיקר נראה דכוונתו ז"ל כדאמרן אין רצוני להעלותו על הספר ואי"ה עוד יתבאר בזה במק"א כל דברי הלבוש בת' שם אשר צריך ביאור ועוד לא מצאתי שיזכרו דבריו בזה בשום ספר. ועיי' בת' חוט השני סי' טו"ב שג"כ השיב על נדון הנזכר בת' הלבוש ולא הביא דבריו:
<b>ה</b><b>) (</b><b>כ"ז</b> <b>ג'</b><b>)</b> <b>ועתה</b> שא נא כליך וגו' וצודה לי צידה וברש"י ז"ל שא נא וכו' שלא תאכילנו נבילות. וצודה לי צידה. ולא מן הגזל. לכאורה יש לעיי' הא גזל הוא מז' מצות וכיון דצוה לו על נבילות א"כ מכ"ש על גזל דהוא מז' מצות ב"נ ולמה הי' צריך בזה אזהרה מיוחדת. ונ"ל בזה לפי"מ דמבואר לקמן ברש"י ז"ל דשני גדיי עזים הי' אחת לפסח ואחת לחגיגה וא"כ מסתמא צוה יצחק לעשו ג"כ לשחוט עבורו לקרבן פסח ומה"ט צוה לו שיהי' בשחיטה אע"ג דב"נ נחירתן זו היא שחיטתן כיון דבקדשים צריך שחיטה דוקא. ואע"ג דקדשי ב"נ נראה דאין טעונין שחיטה כמ"ש לעיל בפ' נח מ"מ קרבן פסח דכל בן נכר לא יאכל בו וכל ענינו רק משום קדושת ישראל בודאי צריך שחיטה. ומעתה הי' חושש יצחק כיון דעשו יראה שאביו סובר שישראל גמור הוא ומותר באכילת הפסח שגר תושב אסור בו א"כ ממילא יהי' מותר לגזול הפסח מעכו"ם כיון דאצל ישראל גזל עכו"ם מותר לכן צוה אותו על הגזל והטעם י"ל כמ"ש היראים דאע"ג דגזל עכו"ם מותר מ"מ לכם לא הוי וכיון דיצחק הי' רוצה לצאת בו ידי פסח ממילא הי' צריך שיהי' שלו ממש ולזה אמר וצודה לי צידה שיהי' שלי וגזל עכו"ם אע"ג דמותר מ"מ אינו שלו. ואפי' למ"ד גזל עכו"ם אסור מה"ת ג"כ י"ל דהא דהי' צריך לצוות לו על הגזל לפימ"ש הח"צ בת' דאע"ג דגזל עכו"ם אסור מה"ת אינו מצד שהוא ממון העכו"ם רק כדי שלא ירגיל הישראל את עצמו בגזל ומעתה נראה פשוט דאע"ג דקיי"ל דלא אמרי' עדל"ת בגזל דאין עשה דוחה ממון חבירו מ"מ בגזל עכו"ם בוודאי דאמרי' עדל"ת כיון דהוא רק איסורא א"כ חשש יצחק דילמא מצד המצ"ע דכיבוד אב יעבור עשו על הלאו דגזל אם לא ימצא משל הפקר לכן שפיר הי' צריך להזהירו ע"ז. ואע"ג דכיבוד אב אינו דוחה שום ל"ת מ"מ ה"א דמה שאיסורו שלא ירגיל בעבירה איסור זה נדחה מפני כיבוד אב כיון דהשתא עשה זאת למצוה אין גוררת אחרי עבירה ול"ש חששא דשמא ירגיל את עצמו עיד"ז באיסורין והבן:
<b>איברא</b> דבעיקר הדבר דציווי יצחק לעשו הי' על קרבן פסח כבר כתבתי בתשו' לח"א שיש לעיין בזה דא"כ האיך צוה לי' לצוד לו מן ההפקר הא קיי"ל דקרבן פסח צריך ביקור ד' ימים קודם שחיטה. ואם כי מצינו כיוצא בו בפסחים (דף מ"ז ע"ב) לענין תמיד דחקר הגמ' בהביא שה מאפר ושחטו תמיד ביו"ט אע"ג דתמיד ג"כ צריך ביקור כבר העיר בזה הגאון בתפארת ישראל שם וכתב די"ל דמיירי דנתבקר קודם שברח לאפר וי"ל עוד דבדקדוק נקטו הגמ' השאלה "ושחטו" תמיד ביו"ט מאי והיינו בעבר ושחט וס"ל דביקור אינו מעכב בדיעבד ואינו פוסל הקרבן. אמנם יצחק דצוה לעשו לכתחילה להביא לו מן ההפקר לקרבן פסח קשה טובא הא מצוה בביקור. ונראה מזה כדעת הרמב"ם ז"ל דפסח דורות אין צריך ביקור ואכ"מ להאריך יותר בזה:
<b>והנה</b> ראיתי בת' חת"ס חיו"ד סי' ט"ו כתב ע"ד המדרש היינו שישחוז סכינו שא"א לפרש משום פגימה דממ"נ אי נחשד עשו בעיניו איך האמין לו עתה וע"כ דאינו נחשד עד כה א"כ למה עתה צריך להזהיר אותו ביותר. לכן נראה דהפירוש עפ"מ דמבואר בפ"ק דחולין (דף ח' ע"ב) דשוחט בסכין של עבוד"ז צריך להדיח עכ"פ משום שמנונית הטיח עפ"י הסכין ונפ"מ לצלי דא"צ הדחה בלא"ה והיות נשי עשו מורת רוח ליצחק ורבקה שהיו מקטרין לעבוד"ז והי' סכינו אסור משום שמנונית עכו"ם ולכן צוה לו להשחיז את הסכין. כדי שלא יהי' צריך לבשר שרצה לאכלו צלי אחד"ק.
<b>אמנם</b> לענ"ד אינו צריך לזה וי"ל עפ"י דברי הב"ח בטו"ז יו"ד סי' י' ס"ק י' דגם בכשירה צריך הדחה משום אבמה"ח ואפי' להחולקים י"ל דהיינו דוקא לדידן משום דאימת קא בלע בגמר שחיטה האי שעתא היתרא הוי משא"כ לב"נ כיון דמפרכסת אסור לב"נ דאפי' למאן דמתיר היינו משום מי איכא מידי וזה לא הי' שייך קודם מ"ת וא"כ יצחק חשש דילמא להחמיר דינו כב"נ ושוב מפרכסת אסור וצריך השחזה משום איסור אבמה"ח שלא יהי' צריך הדחה אח"כ. ובאמת בעיקר הדבר שלא הזהיר אותו יצחק עד עתה שיהי' הכל בכשרות י"ל עוד לפ"ד ר"י דסומא פטור מן המצות א"כ לא הי' יצחק צריך לחוש לזה. אמנם עתה כיון דרצה לברכו ושיהי' עליו השראת השכינה ע"י המאכל לכן הי' רוצה שיהי' בתכלית ההכשר בכל הענינים כדי שיחול עליו ברכת השם ולכן האמין לעשו ג"כ שבודאי לא יכשילו באכילת איסור כיון שרוצה להתברך ממנו וזה נכון:
<b>פרשת</b> <b>ויצא</b>
<b>א</b><b>)</b> <b>בפרקי</b> דר"א מובא ברמב"ן ז"ל בפסוק טו"ב איתא בזה"ל לקח יעקב שתים עשרה אבנים מאבני מזבח שנעקד עליו יצחק אביו ושם אותו מראשותיו וכו' ונעשו כולן אבן אחת וכו' השכים יעקב בבוקר בפחד גדול ושב יעקב ללקוט אבנים ומצא אותן כולן אבן אחת ושם אותם מצבה בתוך המקום וירד לו שמן מן השמים ויצוק עלי' שנאמר ויצוק שמן על ראשה מה עשה הקב"ה נטל רגל ימינו וטבע את האבן עד עמקי תהומות ועשה אותם סניף לארץ וכו' לפיכך נקרא אבן שתי' ששם הוא טבור הארץ עכ"ל. וראיתי בת' חת"ס ח' או"ח סי' מ' שהקשה דאיך לקח אותם יעקב אח"כ למצבה כיון דשכב עליהם והרי כלים שנשתמשו להדיוט אסורין לגבוה. ותירץ כיון דהוי אבני מזבח והוי קדושת הגוף ואין מועל אחר מועל לבד מאבני מזבח וכלי שרת וא"כ לא נאסרו ע"י שימוש הדיוט דא"א אוסר דבר שא"ש:
<b>אמנם</b> לענ"ד יש לעיין בזה דאם הי' בהם קדושת הגוף והיו אסורין בהנאה איך הניח אברהם אע"ה מכשול להניח אותם אבנים במקום הפקר שישתמשו בהם בני אדם והרי אנו למידין בצפורי מצורע ובשעיר המשתלח דמותרין להדיוט בהנאה משום דלא אמרה תורה שלח לתקלה. וא"כ ה"נ מוכח מזה דאברהם הניחם במקום הפקר ולא חש שיבואו בני אדם וישתמשו באותן אבנים דלא נאסרו בהנאה ובפרט לפימ"ש האחרונים דגם ב"נ מצווה באיסורי הנאה דהקדש דהוי גזל גבוה וב"נ מוזהר על הגזל א"כ נראה מזה דלא הקדישו האבנים כלל שיהי' קדושתן קיימת לעולם:
<b>אמנם</b> הא דלא חשש יעקב אבינו ועשה מהם מצבה אע"ג דנשתמש בהם להדיוט נראה לי לפמ"ש הרמב"ן ז"ל דמצבה היינו רק לנסך עליו אבל לא היו מקטירין לגבוה כלל על מצבה י"ל דבזה לא נאסר שימוש הדיוט וכמו"ש המג"א מובא כת' חת"ס הנ"ל דדוקא מזבח אסור ממה שנשתמש להדיוט אך אכתי אינו מיושב דלפי האמת הרי אבן הזה נעשה אבן שתי' ומקום המקודש ביתר שאת ויתר עוז. וקשה הא נשתמש בו הדיוט. אמנם מה שנלענ"ד בזה דבר חדש בהקדם לתרץ דברי הגמ' מנחות (דף כ"ב ע"ב) ר"א בן שמוע אומר מה מזבח שלא נשתמש בו הדיוט אף עצים ואש שלא נשתמש בו הדיוט. וקשה מאי פיסקא ומנ"ל דמזבח לא נשתמש בו הדיוט ועיי' בח"ס שנדחק מאוד בזה לכן נלפענ"ד עפי"מ דמבואר בילקוט שמואל אות קכ"ז בשם המדרש בזה"ל ללמדך שהמלך כיון שהוא מתמנה מלך והוא קצר מיד הוא נעשה ארוך בשביל שמן המשחה שנמשח בו וכן אתה מוצא בכה"ג שהוא גדול בה' דברים בנוי בכח בחכמה ובעושר וכו' ואם אין לו אחיו הכהנים מגדלין אותו. ולכאורה אינו מובן לדברי הילקוט מה זה שהביא הכא מכה"ג:
<b>ונראה</b> דכוונת הילקוט דגם בכה"ג משיחת שמן המשחה עשה פעולה זו שנתן לו כח חדש ושינתה תוארו בנוי וביופי כיון שנראה שהוא דבר המעכב וזה פשוט דאם הי' כה"ג ממלא מקום אביו בתורה ויראה הי' הוא נעשה כה"ג וקשה איך נעשין בו המעלות והמדות הגופניות האלו וע"כ דהי' על ידי שמן המשחה. וכן נראה במדרש רבה אמור פרשה כ"ו. ואולי י"ל דמה"ט קיי"ל דאף כה"ג בן כה"ג טעון שמן המשחה ולא כבן מלך שאינו צריך שמן המשחה לבד היכא דאיכא מחלוקת. וי"ל הטעם דבמלך אין מעלות אלו מעכבות ולכן דוקא במקום שיש מחלוקת הי' נמשח כדי שיזכה לכל אותן המעלות וממילא ימצא חן בעיני כל. אמנם כה"ג הי' תמיד צריך שמן המשחה. וכבוד ידידי הגאון מוהר"י מבענדין נ"י כתב לי בתשובתו בשם הגאון המקובל בעל קהלת יעקב ז"ל שכתב בשם ילקוט ישעי' דכה"ג לאחר שמן המשחה נעשה כברי' חדשה לגמרי הרי דשמן המשחה עשה ברי' חדשה מכה"ג ומעתה נראה דלאו דוקא כה"ג רק כל המקדש וכל הכלים שנמשחו בשמן המשחה נעשין דברים חדשים לגמרי ואינן אותן הדברים שהיו קודם לכן ובאמת שמן המשחה הי' כח אלוקי דהשמן שעשו נשאר לגמרי כמו שאמרו חז"ל שכולו קיים וא"כ שפיר י"ל דנעשה דבר חדש לגמרי ע"י שמן המשחה. ומעתה מובן היטב דברי הגמ' מה מזבח שלא נשתמש בו הדיוט כיון דלאחר שנמשח לא נשתמש בו הדיוט ממילא לא נשתמש בו הדיוט כלל דמה ששימש בו הדיוט קודם שנתקדש ונמשח אינו מיקרי שימוש כלל כיון דלאחר שימוש נעשה כלי חדשה לגמרי ה"ה העצים והאש שלוקחין למזבח צריך שיהי' לא נשתמש בהן הדיוט מעולם וא"ש מאוד דברי הגמ'. ומעתה א"ש מאוד דברי הפרקי דר"א דבאמת קודם שבא השמן מן השמים הי' יעקב אבינו עושהו רק למצבה שלא נאסר בו שימוש הדיוט אמנם אח"כ כשבא לו השמן מן השמים ויצוק עליו ונתקדש ע"י שמן המשחה והרי כעשה דבר חדש לגמרי ושוב אינו פוסל בו שימוש הקדום ולכן שפיר אמר יעקב אבינו ע"ה והאבן הזה אשר שמתיו מצבה מעתה יהי' בית אלקים ממש ונעשה ממנו אבן שתי'. ואל יקשה עליך מה שיצא מדברינו דבר חדש מאוד לדינא דמה שנתקדש ע"י שמן המשחה לא הי' פוסל בו שימוש הדיוט מדברי הר"מ ז"ל שכתב סתמא דכללא הוא דכל מה שצריך לבנין המקדש ולכלים הכל הי' צריך להיות חדש ממש. זה לק"מ דהרי קיי"ל דרק כלים שעשה משה משיחתן מקדשתן אבל מכאן ואילך אף שהי' שמן המשחה לא נמשחו המקדש והכלים בשמן המשחה רק עבודתן מחנכתן ושפיר צריך שיהי' חדש ממש. ועי' היטב בכ"ז:
<b>ב</b><b>)</b> <b>בספר</b> אור החיים הקדוש בפסוק וידר יעקב נדר לאמר כתב בזה"ל פירוש שהוציא הנדר בשפתיו כי זולת זה נדר בלב אינו נדר. עכ"ל. ולכאורה יש לתמוה על רבינו ז"ל הא ילפינן מקרא דכל נדיב לב עולות דבקדשים מהני מחשבה ג"כ ואם אמנם כי יש בזה פלוגתת הפוסקים אי גם בצדקה מהני מחשבה אי הוה בכלל נדרי גבוה מ"מ הכא דיעקב אבינו ע"ה אמר וכל אשר תתן לי עשר אעשרנו לך דהיינו לגבוה ממש א"כ בודאי מהני גם מחשבה. ומה שנלענ"ד בכוונת האוה"ח ז"ל דהנה באמת יש לעיין בהא דקיי"ל דהקדש מהני במחשבה כיון דכתיב לא יחל דברו אמאי לא אמרינן דוקא דברו לא יחל אבל מחשבה מותר לחלל כמו דדרשינן מודבר דבר דשבת דדיבור אסור הרהור מותר וכן לא יראה בך ערות דבר א"כ הכא נמי נדרוש הכי ולא יהי' איסור דבל יחל במחשבה וכן העשה דכל היוצא מפיו יעשה הרי מבואר להדיא רק על דיבור דיצא מפיו ולא על מחשבה לכן נראה דאו"ח ז"ל ס"ל דאה"נ דליכא לאו דלא יחל ועשה הנ"ל במחשבה אמנם מ"מ בהקדש מהני מחשבה משום דאמירה לגבוה כמס"ל דמי והוי קנין להקדש בדיבור וקנין זה מהני במחשבה ג"כ כמו דיבור דמהני מתורת קנין ה"ה דמהני מחשבה וכמו"ש האבני מילואים לענין עכו"ם אע"ג דליתא בבל יחל לחד מ"ד מ"מ יכול להקדיש דהוי קנין מטעם אמל"ג ה"ה אם מקדיש במחשבה מהני מצד קנין. ומעתה י"ל עפמ"ש הר"מ ז"ל בפ"ו מה' ערכין דאע"ג דקיי"ל א"א מקדיש דשלב"ל מ"מ אם אמר הרי עלי להקדישו ה"ז חייב להקדישו לכשיבוא לעולם משום נדר ראי' לדבר מיעקב אבינו שאמר וכל אשר תתן לי עשר אעשרנו לך ונאמר אשר נדרת לי שם נדר. ועיי' בהשגות הראב"ד שכתב דהראי' מיעקב ראי' הוא וא"כ מבואר דהכא מצד הקדש לא הי' מהני מטעם דאין אדם מקדיש דשלב"ל ורק מצד נדר הי' מהני דחל גם על דשלב"ל וחייב לקיים נדרו לכשיבוא לעולם ולפי"ז צדקו דברי האוה"ח דז"ד דנודר בפיו אבל בנדר בלב ל"מ דנדר בלב ל"מ כיון דמצד קנין ל"מ הכא כיון דהוי דשלב"ל. איברא דאכתי יש לעיי' בזה דהנה באמת הקשיתי מדברי הר"מ והראב"ד אלו על דברי הריב"ש בתשו' סי' שכ"ח שכתב לדחות ד' הטור בשם הרא"ש ז"ל דהוכיח מזה שמכר עשו ליעקב הבכורה אע"ג דהוי דשלב"ל דבשבועה יכול להקנות דשלב"ל. וכתב הריב"ש ז"ל דאין זה ראי' בלל די"ל דקודם מתן תורה הי' אדם מקנה דשלב"ל עיי"ש. ולכאורה מה יענה לדברי הר"מ והראב"ד ז"ל הכא שהוכיחו מהא דיעקב נדר בדבר שלב"ל דמהני נדר בדשלב"ל דילמא הי' מהני מצד קנין כיון דקודם מתן תורה אדם מקנה דשלב"ל ה"ה דמצי להקדיש דשלב"ל. אמנם יש לקיים דברי הריב"ש ז"ל למעיין בדקדוק הלשון בר"מ ז"ל שהוסיף להביא הקרא דאשר נדרת לי נדר שלכאורה מיותר הוא אלא דהר"מ ז"ל בא להזהיר זה דלא נימא דבאמת אין נדר חל על דשלב"ל והא דהי' מהני נדר יעקב היינו מצד קנין דקודם מתן תורה הי' יכול להקדיש דשלב"ל לכן הביא הר"מ ז"ל דהשי"ת אמר לו אח"כ אשר נדרת לי נדר הרי מבואר דהי' לו חלות מצד הנדר. ואין לומר דסוף כל סוף מה ראי' מקודם מתן תורה נימא כמו דקנין חל על דשלב"ל ה"ה דנדר הי' חל אבל לאחר מ"ת דנתחדשה הלכה דא"א מקנה ומקדיש דשלב"ל ה"ה דנדר אינו חל על דשלב"ל. ז"א דהר"מ ז"ל לשיטתו דנראה מדבריו בפ' [...] מה' מלכים דב"נ אינו מוזהר בלא יחל דברו וא"כ ע"כ הא דנדר יעקב היינו משום שרצה להחמיר על עצמו כדין ישראל וכיון דבישראל לא מהני נדר בדשלב"ל א"כ פשיטא דל"ש לומר בב"נ אשר נדרת לי נדר ושפיר הוכיח הר"מ ז"ל להלכה דבישראל חל נדר בדשלב"ל וזה נכון בדעת הריב"ש. ומעתה הדרא לדוכתא קושיתינו דכתב דהוצרך לומר בע"פ דאל"ה לא הי' חל מצד נדר וקשה מה בכך דלא הי' חל מצד נדר עכ"פ הי' חל מצד קנין כיון דקודם מתן תורה אדם מקדיש דשלב"ל. אך לקושטא דמילתא ל"ק בזה דודאי דהאו"ח מודה לדרש חז"ל דילפינן מלאמר דיעקב לימד אותנו לדורות שיהיו נודרין בעת צרה ורצה דוקא לנדור וכיון שכן שרצה שיהי' לו חלות מצד נדר ג"כ הוצרך להוציא בשפתיו דנדר בלב לא מהני כלל:
<b>ובאמת</b> בעיקר דברי הרא"ש והטור ז"ל לחדש דדשלב"ל בשבועה מהני הקנין לכאורה יש לומר דמסברא דבריהם נכונים כיון דהטעם דא"א מקנה דשלב"ל הוא משום דלא סמכא דעתי' והיכא דסמכא דעתי' מקנה גם דשלב"ל וא"כ י"ל דשבועה שנשבע לו א"כ שוב סמכא דעתי' וקני גם בדבר שלב"ל ועיי' באוה"ח פרשת תולדות שכתב בפשיטות כיון דהטעם דא"א מקנה דשלב"ל מצד דלא סמכא דעתי' אין נפ"מ אם הוא בשבועה או לא. אמנם לכאורה אינו מובן אמאי לא נימא כיון דנשבע לו גמר ומקנה אמנם נראה כיון דקיי"ל דבשבועה מהני שאלה וא"כ שפיר לא סמכא דעתי' כיון דיכול למיתשל על שבועתו ומעתה י"ל למ"ד דב"נ מוזהר על בל יחל אבל בהיתר חכם אינו ול"מ למיתשל על שבועתו א"כ בב"נ שפיר מהני קנין בדבר שלב"ל אם הוא בשבועה או בנדר לקיים כיון דסמכא דעתי' מצד הנדר והשבועה ושוב מהני הקנין גם בדבר שלב"ל וצדקו דברי הרא"ש והטור ז"ל דנפ"מ גם לאחר מ"ת אם מקנה לו דשלב"ל וחייב את עצמו לקיים בשבועה ובנדר על דעת רבים דל"מ התרה די"ל דבכה"ג מהני הקנין בדבר שלב"ל. ודו"ק היטב בכ"ז:
<b>ג</b><b>)</b> <b>בנדרים</b> (דף ט' ע"א) במשנה כנדרי כשרים לא אמר כלום. כנדבותם נדר בנזיר ובקרבן ומסקינן שם בגמ' לל"ק דהמשנה אתיא כר"מ דמחלק בין נדר לנדבה ופרכינן מ"ש נדר דילמא אתי בהו לידי תקלה נודב נמי דילמא אתי בהו לידי תקלה ופי' רש"י ז"ל ד"ה דילמא אתי בהו לידי תקלה דכי אמר בלשון נדר הרי עלי קרבן אתי לידי תקלה דעובר עליו בבל תאחר נדבה נמי כי אמר הרי זה קרבן אתי לידי תקלה לידי גיזה ועבודה אבל בל תאחר ליכא דכל היכא דאיתא בי גזא דרחמנא איתא עכ"ל:
<b>והנה</b> כבר מפורסם תמיהת הפנים מאירות על רש"י ז"ל שמפורש בהדיא בר"ה בסוגיא דבל תאחר מקרא דגם בנדבה איכא בל תאחר באפריש ולא אקריב וראיתי בתשו' שבות יעקב ח"ב ס"ג שכתב כיון דחיישינן לתקלה בשוגג ובנדבה כיון דכל היכא דאיתא בי גזא דרחמנא איתא לכן בשוגג ליכא בל תאחר משא"כ במזיד דמי לנדר וכתב שהציע הדבר לפני גדולים והסכימו לדבריו. והנה בפשיטות אין מובן כלל לדבריו דמה סברא היא זו לחלק בין שוגג למזיד כיון דזה שאתרבי נדבה לבל תאחר היינו משום שלא הקריבו על המזבח ועבר על בל תאחר א"כ מאי נ"מ בין שוגג למזיד ומה מהני בזה דכל היכא דאיתא בי גזד"ר איתא. ואמת שיפה דקדק השבות יעקב מלשון הר"ן ז"ל שכ' נדבה נמי דילמא אתא לידי תקלה "דילמא יפשע" ומאחר נדרו להביא יותר מג' רגלים עיי"ש נראה דס"ל להר"ן ז"ל דמשום חשש דילמא בשוגג יעבור על בל תאחר לא הוי חיישינן לתקלה אמנם מה שכתב השב"י לחלק בין נדר לנדבה משום דכל היכא דאיתא בגזד"ר איתא לכן בשוגג ליכא בל תאחר משא"כ בנדר זה אין לו מובן כלל ומה שנלענ"ד להצדיק את דברי השב"י ולא מטעמו עפמ"ש בחי' ריש ברכות לפרש דברי רש"י ז"ל במשנה ד"ה כדי להרחיק אדם מן העבירה שכ' בזה"ל ואסרם באכילה קודם זמנן כדי שלא יבואו לאוכלן אחר עמוד השחר ויתחייב כרת, ותמה בצל"ח אמאי לא כתב רש"י ז"ל מצד לאו דנותר ועיי"ש מ"ש לחלק בין לאו לכרת:
<b>אמנם</b> לענ"ד נראה בכוונת רש"י ז"ל דמצד לאו דנותר דהוי לאו שאב"מ ויהי' בשוגג ג"כ מצד זה אין לנו לעשות הרחקה כיון דבאמת בכל ל"ת שהזהירה התוה"ק צריך להיות איזה איסור בזה. או פעולת איסור. או מחשבת איסור. ומעתה נראה דבלאו שיש בו מעשה בשוגג איכא עכ"פ פעולת איסור כיון שהתורה אסרה המעשה ההוא לכן גזרינן משא"כ בלאו שאין בו מעשה ע"כ דהאיסור הוא על המחשבה וכיון דהוא בשוגג ליכא איסור כלל מה"ת ולכן ל"ש לחוש לתקלה מצד דילמא יכשלו בלאו דנותר בשוגג ומשום זה לאסור את הקדשים לפני זמנו. לכן פי' רש"י ז"ל דהחשש הוא משום שיבוא לידי שגגת כרת. וזה נכון בכוונת רש"י ז"ל
<b>ומעתה</b> נראה דבודאי צדקו דברי הר"ן ז"ל דהחשש דתקלה היינו רק משום שמא יפשע ומאחר נדרו דאם לא נחוש למזיד אלא לשוגג אינו בגדר תקלה כיון דבל תאחר הוי ג"כ לאו שאב"מ ובשוגג אינו תקלה ומשום זה לא יתכן לומר דהנודר הוא רשע אך באמת צריך להבין אטו בשופטני עסקינן שיעבור בשאט נפש על לאו דבל תאחר. אמנם נראה דהענין הוא כיון דקיי"ל דיש שאלה בנדרים וגם נדרי הקדש בכלל להלכה דקיי"ל כב"ה דיש שאלה בהקדש א"כ שפיר יש חשש דישמיט את עצמו לקיים את נדרו ולא יחוש על איסור בל תאחר כיון דבידו לאיתשולי ופקע ההקדש למפרע ולא יהי' איסור ב"ת. ומעתה י"ל ד' רש"י ז"ל בטו"ט לא מיבעי' לפ"ד החוות יאיר בתשו' סי' [...] דאפי' לב"ה דיש שאלה בהקדש היינו דוקא בנדר כיון דחייב באחריות אינו ברשות גבוה משא"כ בנדבה כיון דכל היכא דאיתא בי גזד"ר איתא ל"מ שאלה כלל וא"כ א"ש דברי רש"י ז"ל כפשטי' דדוקא בנדר דמהני שאלה שייך תקלה מצד בל תאחר דיש לחוש דיפשע ומאחר נדרו משא"כ בנדבה דכל היכא דאיתא בי גזא דרחמנא איתא ול"מ שאלה א"כ ל"ש לחוש מצד בל תאחר כיון דאין חשש דבמזיד יעבור על בל תאחר אלא בשוגג ושוגג באיסור לאו שאב"מ אינו בגדר תקלה. אך לפימ"ש הפוסקים דדברי החו"י תמוהין וברור הדבר דגם בנדבה מהני שאלה מ"מ י"ל דכוונת רש"י ז"ל בסנגון הנ"ל לפמ"ש האחרונים דבהקדש צריך שאלה בפתח דוקא דבחרטה ל"מ משום דאמירה לגבוה כמס"ל דמי ואין בכח החכם להתיר הנדר. אמנם זה דוקא בהקדש שאינו חייב באחריות אבל בהקדש שחייב באחריות כיון דאם יתשל על ההקדש זה שהפריש יהי' חייב להפריש אחר וא"כ לית לי' רווחא להקדש בז דאמרינן אמל"ג מהני שאלה גם בחרטה:
<b>ומעתה</b> י"ל דזה כוונת רש"י ז"ל דדוקא בנדר דחייב באחריות אז באפריש ולא אקריב שייך תקלה מצד חשש בל תאחר כיון דיכול לבוא לידי מכשול לעבור על בל תאחר שיחשוב שיתשל אח"כ על ההקדש ולא יהי' בל תאחר ולא יחוש דילמא לא ימצא פתח לנדרו כיון דמהני בחרטה משא"כ בנדבה דהיא ברשות גבוה ממש וצריך פתח דוקא וא"כ ליכא חשש תקלה משום ב"ת במזיד דאטו בשופטני מסקינן ול"ש לחוש אלא על בשוגג וזה אין חשש משום דהוי לשאב"מ לכן פי' רש"י ז"ל דהחשש הוא משום שיכשל בשוגג בגיזה ועבודה. וז"נ בדעת רש"י ז"ל ומתאים לדבריו ז"ל בריש ברכות הנ"ל ודו"ק:
<b>איברא</b> דבעיקר הסברא שכתבנו דבלאו שאב"מ בשוגג לא מיקרי תקלה הנה ידעתי כי הרב אומר להיפך ה"ה רבן של ישראל הגאון מליסא ז"ל בספרו מקו"ח בדיני בדיקה וביטול שכתב לחדש דלכן בחמץ אף שאינו ידוע שיש חמץ בביתו הוי כעובר עבירה דאורייתא בשוגג אע"ג דמתעסק בעלמא הוא משום דדוקא בלאו שיב"מ אמרינן דמתעסק לא אסרה תורה אבל כשאסרה תורה דבר שאין בו מעשה כגון בחמץ שאסרה התורה שלא יהי' חמץ בבתו גם מתעסק אסור אלו תוכן דה"ק עיי"ש. ואם אמנם כי בתשובת רעק"א ז"ל חשב חילוק זה לדוחק מ"מ לדעתו ז"ל מתעסק הוי עבירה רק דמחטאת פטרה רחמנא אותו ואין נפ"מ בין יש בו מעשה או אין בו מעשה עיין בתשובותיו סי' ח' שכתב כן לענין בל יראה אמנם בכ"ז תורה הוא והרשות נתונה לכל תלמיד לומר כל מה שנראה לו. ולענ"ד נראה כדאמרן דלא לבד שהוא דוחק כמ"ש רעק"א ז"ל אלא שא"א לאומרו דבלאו שאב"מ בשוגג יהי' עבירה כיון דאין כאן לא מעשה איסור ולא מחשבת איסור:
<b>אמנם</b> ביאור הענין בדעת הפוסקים דעובר על בל יראה אף שאין ידוע לו מהחמץ נלע"ד דסוברים כיון דכתיב בתוה"ק לא יראה לך והיינו כמ"ש הרא"ש ז"ל שלא יהי' חמץ בביתו במקום שראוי ליראות הטילה התוה"ק החיוב עליו שלא ימצא חמץ בביתו דאם יהי' החמץ בביתו אף בלא ידיעה עובר בהלאו ומוטל עליו כל טצדקי שלא יהי' חמץ בביתו שלא יוכל לבוא לידי כך וזה נכלל בדברי הרא"ש ז"ל ואין זה דומה לבל תאחר ובל תותירו דהלאוין נאמרו לנוכח עליהם שלא יעברו ולכן אם הוא בשוגג ליכא איסור כנ"ל משא"כ בחמץ דנאמר בלשון לא יראה שפיר י"ל דהכוונה שלא יהי' חמץ בביתו ואין הלאו עליו שלא ישהה החמץ בביתו אלא שהתורה גזרה שלא יהי' חמץ בביתו וממילא מוטל עליו כל טצדקי דאפשר למיעבד שלא יהי' אצלו חמץ ואם יש לו חמץ אע"ג שאינו ידוע עובר בלאו משא"כ בלאוין שאסרה התורה על האדם שלא להותיר מבשר הפסח או שלא לאחר נדרו נראה הסברא כמו"ש דאם נכשל בשוגג ואינו מכוין כלל לאחר או להותיר הוי מתעסק גמור ואין כאן עבירה כלל. ויש להביא ראי' לזה מדברי התוס' סנהדרין (דף ס"ב ע"ב) ד"ה להגביה את התלוש שהקשו על שמואל דלמה צריך הטעם דמלאכת מחשבת לפטור מתעסק דשבת ת"ל מדכתיב אשר חטא בה ועיי"ש מה שתירצו בזה ולדברי רעק"א ז"ל דמתעסק רק מחטאת פטרה רחמנא אבל איסור תורה איכא א"כ שפיר צריך שמואל לומר הטעם דמלאכת מחשבת דמה"ט מתעסק אין כאן איסור תורה אלא ודאי דפשיטא להו להתוס' דמתעסק אין בו עבירה של תורה כלל וכיון דזה מודה רעק"א ז"ל שדוחק לחלק בין לאו שיש בו מעשה ללאו שא"ב מעשה א"כ ממילא ה"ה דלאו שאב"מ אין איסור של תורה במתעסק וא"כ הדרה קושיא לדוכתא מחמץ וע"כ כמ"ש דחמץ שאני. ולבי אומר לי שגם הג' מקו"ח ז"ל אינו כותב סברתו אלא בחמץ אבל בלאו שאב"מ שהזהירה התורה על האדם שלא לעבור עליו גם הג' ז"ל מודה דמתעסק לית בי' איסורא ודברינו בשיטת רש"י ז"ל נכונים:
<b>ובאמת</b> בישוב דברי רש"י ז"ל לכאורה י"ל בפשיטות לפמ"ש הרמב"ן ז"ל ריש ויקרא דקרא דונרצה לו לכפר עליו דבחייבי לאוין בשוגג מדלא כתבה התוה"ק בהם כפרה ע"כ דאין צריך כפרה וריצוי כלל וא"כ י"ל דס"ל לרש"י דדוקא בנדר דמהני שאלה ויש לחשוש לבל תאחר במזיד כנ"ל שפיר הוי תקלה משא"כ בנדבה דל"ש שאלה כ"א בפתח א"כ ל"ש חשש בל תאחר כ"א בשוגג וזה לא הוי בגדר תקלה דלאו בשוגג כיון דא"צ כפרה לא הוי בגדר תקלה לכן פירש רש"י ז"ל משום תקלה דגיזה ועבודה דיש בו מעשה בשוגג ושפיר הוי תקלה בשוגג כיון דחזינן דצריך כפרה וא"צ כלל לחלק בין לאו שיש בו מעשה ללאו שאב"מ:
<b>אמנם</b> באמת בעיקר דברי הרמב"ן ז"ל נראה ברור דאין הפירוש ברמב"ן ז"ל דא"צ כפרה כלל דאין זה שום סברא דשוגג לא יהי' צריך כפרה כלל ובפר בשוגג דחייבי מיתות בידי שמים ושגגת מיתת ב"ד שאין בהם כרת כמו מגדף שהביא הרמב"ן ז"ל בעצמו שם לומר דבכל אלו בשוגג אין כאן תקלה כלל וא"צ ריצוי אלא ברור הדבר בכוונת הרמב"ן ז"ל דל"צ בהם ריצוי קרבן כיון שהתוה"ק לא אמרה בהם קרבן על שגגתו כמו בכל שוגג בחייבי כריתות ע"כ דא"צ קרבן ומהני תשובה גרידא לתקן כל פגם החטא אבל לא דנימא דאין כאן תקלה אם עובר בשוגג זה בודאי לא יתכן לומר כן וראי' ברורה לזה דהרי קיי"ל מתעסק בחלבים ועריות חייב שכן נהנה והוכיח מזה הר"ן ז"ל בסוגיא דשופר של עולה דה"ה במצוה היכא דנהנה א"צ כוונה דהנאה הוי כמו כוונה עיי"ש א"כ אכתי קשה אמאי לא נימא דעולה מכפר על אכילת נבילות וטריפות דאע"ג דאינו מכוין מ"מ כיון דנהנה הוי לי' כאלו מכוין וא"כ פשיטא דצריך כפרה ושוב י"ל דע"ז עולה כפרת ובזה ודאי לא יתכן לומר דאין כאן איסור כלל בשוגג כיון דנהנה חשיב כמכוין ועיין בשבת (דף קכ"א) דפשיטא להש"ס דקטן אוכל נבילות דומה לאיסורי שבת אע"ג דקטן הוי כשוגג והוי רק שוגג באיסור לאו דא"צ כפרה ע"כ כיון דנהנה חשיב כמכוין. ובזה כתבנו בחידושי ביצה לבאר דברי התוס' שם (דף כ"ה ע"ב) ד"ה אורח ארעא קמ"ל שכתבו לפרש הא דאמרו חז"ל נטיעה מקטע רגליהון דקצביא יען שממהרין לאכלו בלי בדיקה ואם נמצא אח"כ טריפה נענשין כשוגג ואין דינם כאונס עכ"ל מבואר מדברי התוס' דגם בשוגג בלאו איכא עונש וכתבנו דכוונת התוס' רק בלאו דאכילת טריפות כפמ"ש הר"ן הנ"ל דנהנה חשיב כמכוין א"כ כמו דלענין מצוה אמרינן דהוי כוונה ה"ה לגבי עבירה הוי כונה רק דאין לוקין ע"ז כיון דלא הי' מזיד גמור והתראה אבל עונש איכא והארכנו בזה שם ואכ"מ. והא דל"צ קרבן היינו דתוה"ק אמרה דבזה ל"צ קרבן לכפרה עכ"פ מבואר מזה דהוי תקלה וע"כ דכוונת הרמב"ן ז"ל כדאמרן דאע"ג דהוי בגדר תקלה אם נכשל בשוגג בלאו מ"מ ל"צ קרבן לכפרה כיון דחזינן דבכל שוגג כתבה התורה קרבן והכא לא כתבה התורה קרבן ע"כ דאינו צריך קרבן לרצות אבל זה ברור ופשוט דהוי בגדר תקלה ומכשול אם נכשל בעבירת לאו בשוגג ובאמת בעיקר דברי הרמב"ן ז"ל שם יש לי עיון קצת דבסוף דה"ק הביא דברי המדרש דעולה מכפרת על הרהור הלב והביא מקרא דאיוב אולי חטאו בני וברכו אלקים בלבבם הדא אמרה שאין עולה באה אלא על הרהורי הלב וקשה הא מברך השם הוי עיקרו בלב וא"כ ממ"נ אם כוונתו על שוגג הלא כתב הרמב"ן ז"ל דא"צ עולה לכפר ואם במזיד מה מהני עולה הא נראה פשוט דמגדף בלב במזיד הוי בר חיוב מיתה אלא דהב"ד אין יכול להענישו משום דא"י המחשבה אבל ברור דלא יתכפר בעולה. ועלה בדעתי דבדקדוק נקט בקרא וברכו "אלקים" דהוי כינויין והוא רק באזהרה ושפיר י"ל דהוי רק כמו מחשבת שאר עבירות וכמו בעובר על לאו שאב"מ דעולה מכפרת כמ"ש הרמב"ן ז"ל אמנם זה תליא בפלוגתא בגמ' אי איוב ישראל הי' או ב"נ הי' דאם נימא דהי' ב"נ הרי מוזהר. על הכנויין ואזהרתן זו היא מיתתן ול"ש בזה עולה לכפרה אך נראה דאיוב עשה זאת רק לתוס' זהירות או דאין הכוונה כפשטא על ברכת השם רק הרהור אחר דרכי השי"ת דזה בגדר אבזרי' דברכת השם אבל זה פשוט דבברכת השם ל"ש עולה לכפר והבן כי קצרנו וסמכנו על המעיין] לכן נראה כמ"ש דאע"ג דפשיטא דשוגג דלאו הוי תקלה מ"מ בלאו שאב"מ יש סברא גדולה לומר דאינו בגדר תקלה כיון דאין כאן איסור כלל לא במעשה ולא במחשבה וצריך עוד עיון וחיפוש בזה בש"ס אם אין סתירה לזה ואי"ה עוד חזון למועד:
<b>אמר</b> המחבר כ"ז כתוב אצלי זה זמן כביר ועתה בסדרי הדברים לדפוס בא לידי ספר חלקת יואב לידידי הגאון המובהק מו"ה ר' יואב יהושע נ"י האב"ד דק"ק קינסק וראיתי בתשו' בח' או"ח סי' ו' הביא דברי המקו"ח הנ"ל ותמה עליו מהא דאמרינן בנזיר (דף מ"ב ע"א) על הא דמבואר במשנה דנזיר חופף ומפספס אבל לא סורק דטעמא דסריקה אסור משום דלהסיר נימין המדולדלין נתכוין מבואר דבלא"ה לא היתה הסריקה אסורה ואע"ג דבנזיר איכא גם עשה דקדוש יהי' גדל פרע ועשה זו עובר אף בלא מעשה ג"כ ואעפ"כ פשיטא לש"ס דדבר שא"מ מותר אם כן מבואר היפך דברי המקו"ח והיא קושיא גדולה וראוי' אליו ועיין ס"ו שם שרוצה לתרץ קושיא זו עפ"מ שרוצה לחדש דבנימין המדולדלין כיון דאינן מחוברין גמורין שוב ליכא בהו העשה דקדוש יהי' גדל פרע שער ראשו דכשאנו דנין על הגוף הוי כתלושין ול"ש בזה אלא הלאו דמגלח ובזה האיסור מצד המעשה דוקא. אלו תוכן דבר' ולע"ד יש לעי' בזה הרבה א' איננו מוסכם לכ"ע דבלאו א"ע כ"א במעשה. וידעתי שכוונת הגאון שיחי' לד' הריטב"א אבל איננו מוסכם נראה להיפך דקיי"ל א' המגלח וא' המתגלח ואפי' אם גלחו אחר לוקה הנזיר נראה דל"צ מעשה ואפי' א"נ כמו"ש המשנת חכמים דאינו חייב המתגלח כ"א במסייע היינו דוקא לענין מלקות אבל לענין איסור י"ל דל"צ מעשה כמו דאיכא עשה אף בלא מעשה. ב' לא אדע מה קאמר מר והלא על זה אנו דנין דלדברי המקו"ח יקשה למה צריך הגמ' לתרץ להסיר נימין המדולדלין נתכוין דאל"כ לא יהי' אסור מצד דבר שא"מ והרי כיון דאיכא עשה דקדוש יהי' ומטעם זה אסור אף דשא"מ א"כ יש לאסור הסריקה משום דדילמא ע"י הסריקה יתלשו השערות הקבועות בראש ואע"ג דבכ"מ דאש"מ מותר הכא אסור מצד העשה דקדוש יהי' כנ"ל. ג'. עיקר סברת הגאון שיחי' לחלק בין לאו לעשה דלאו איכא גם בשערות המדולדלות ועשה ליכא יען דהלאו על השערות אינו מובן לענ"ד דמנ"ל לחלק בין הלאו ועשה והרי המחבר עצמו כאשר רוצה לחזק דבריו דהחיוב על השערה דהשערה קודש הביא ראי' מהעשה דאמרה תורה קדוש יהי' גדל פרע וא"כ איך רוצה להפריד בין הלאו ועשה ובאמת תמהני על בקי כמותו שלא זכר דברי הג' חת"ס ז"ל בחיו"ד סי' ק"מ שכתב להיפך ממש דבשערות המדולדלין כיון דכבר נעקרו מהגומות ותלוין במקצת לית בהו משום השחתה גם בנזיר והא דאסרינן בנזיר הוא רק מכח העשה דקדוש יהי' עיי"ש שכתב שהדברים נראין אמתיין וא"כ מבואר להדיא מד"ק דגם העשה אינו עובר כ"א במכוון ויש להאריך הרבה בזה ואכ"מ. ועי' בסי' ז' שם שהאריך הגאון המחבר שיחי' ברוב גאונו לברר דאף עבירת שוגג הוי עבירה מכמה דוכתין ואכ"מ לפלפל בכ"ז אמנם זאת ראיתי שבכל המקומות שהביא הוא רק כשעובר עבירה במעשה אבל שיהי' עבירה במתעסק אפי' אם הוא בלי מעשה לא מצאתי שום ראי' בדברי הרב שיחי' ולכן אין מדבריו סתירה לדברינו ודו"ק היטב בכל זה:
<b>ד</b><b>)</b> <b>במס'</b> כתובות (דף נ' ע"א) א"ר אילעאי באושא התקינו המבזבז אל יבזבז יותר מחומש שמא יצטרך לבריות אמר ר"נ ואיתימא ראב"י מאי קרא וכל אשר תתן לי עשר אעשרנו לך וברש"י ז"ל המבזבז לעניים מחומש שבנכסיו שלא יצטרך לבריות עכ"ל לכאורה צע"ג בכוונת רש"י ז"ל מה זה שהוסיף על האמור בגמ' הא טעם זה מבואר בגמ' שמא יצטרך לבריות ומה כוונת רש"י ז"ל בזה. ולכאורה עלה בדעתי בכוונת רש"י ז"ל להכריח דפירוש המבזבז היינו לעניים דבזה יש סברא לומר שאסור לו לבזבז הכל וסופו שיהי' הוא עני דהרי חייך קודמין לחיי חבירך ולכן כיון דאמרינן בגמ' שמא יצטרך לבריות ע"כ דהך מבזבז לעניים קאי דבזה שפיר מובן תקנת אושא שאל יבזבז יותר מחומש משא"כ בשאר מצ"ע אם ירצה לבזבז יותר מחומש הרשות בידו ולא תקנו חכמים בכלל בזה אמנם ברמב"ם ז"ל פ"ח מהלכות ערכין הי"ג כתב בזה"ל לעולם לא יקדיש אדם ולא יחרים כל נכסיו אלא כל המפזר ממונו "במצות" אל יפזר יותר מחומש. נראה מבואר מדברי הר"מ ז"ל דלמד דין זה דתקנת אושא קאי על כל המצות ולאו דוקא על צדקה רק דכללא דלא יפזר אדם במצות יותר מחומש ויש מקום לומר להיפך ג"כ דרש"י ז"ל מפרש על צדקה ומכ"ש מצות שבין אדם למקום לחודא דקילא מצדקה דהוי מצות שבין אדם לחבירו ויש בהם כמה לאוין ג"כ אמנם הר"מ ז"ל ס"ל דמבזבז לא קאי על צדקה דחמירי אלא על שאר מצות [וכבר העירותי בספרי חמדת ישראל חלק הלאוין אות ס"ד על הר"מ ז"ל פי"ג מהלכות גזילה ואבידה ה"י שלא כתב דעוסק במצוה פטור מן פרוטה דר"י אלא ממצות עשה עיי"ש] ויש לומר מקור לדברי הר"מ ז"ל הכא בשאילתות דר"א גאון סוף פ' תרומה שכתב בזה"ל ברם צריך אילו מאן דאתא ואמר בעינא דאפקיר נכסיי עד כמה יהבינן לי' רשותא למיתן. ת"ש דתניא המבזבז אל יבזבז יותר מחומש וה"מ מחיים אבל לאח"מ עד תילתא וכן הילכתא עכ"ל. מבואר מדברי השאילתות דלמד הפירוש במבזבז היינו בהפקר והנה הפקר אע"ג דהוא ג"כ מצוה מ"מ אינו כמו צדקה דהפקר בין לעניים ובין לעשירים וס"ל להר"מ ז"ל דבזה אמרי' דאל יבזבז יותר מחומש כיון דבהפקר ליכא לאוין כיון דכולל גם עשירים אמנם בצדקה י"ל דאינו בכלל זה ויש להעיר בזה לפ"ד רוב הפוסקים דצדקה הוי בכלל גבוה ואמרינן בי' אמירה לגבוה כמס"ל דמי. ועיי' בת' הרדב"ז ח"ב סי' תת"ב. ולכאורה הא בערכין (דף כ"ח ע"א) מבואר בגמ' דמקשינן על ראב"ע היינו ת"ק ותרצינן איכא בינייהו דר"א. מבואר דצדקה הוי בגדר הדיוט ואינו בגדר גבוה ומוכח מזה כשאילתות דר"א דתקנת אושא היינו בהפקר דוקא וכיון דכולל גם לעשירים הוי בגדר הדיוט אבל בצדקה שפיר י"ל דחמירי והבן כי קצרנו וסמכנו על המעיי':
<b>ועיין</b> בספר אתוון דאורייתא לידידי הגאון מוהר"י מבענדין נ"י כלל טו"ב שהאריך לברר דהפקר יש בו ענין מצוה ואם הי' רואה דברי השאילתות הי' שמח שנראה להדיא דעתו ז"ל דהפקר הוא מצוה וע"ז הוצרכו לתקן שאל יבזבז יותר מחומש אמנם זה נראה ברור דבין לדעת רש"י ז"ל ובין לדעת הר"מ ז"ל ל"ש תקנת אושא אלא במצוה שאינה עוברת ואינה מחויבת כמו שכתב הר"מ ז"ל להדיא לקמן אפי' בקרבנות שאדם חייב בהן הרי חסה התורה על הממון וכו' ק"ו לדברים שלא נתחייב בהן עכ"ל. מבואר מדברי הר"מ ז"ל דקאי על מצוה שאינה חיובית וממקומו הוא מוכרע כיון דנלמד מקרא דיעקב דאמר אשר תתן לי עשר אעשרנו לך ויעקב אבינו לא קאמר אלא על נדרים שאינו חייב בהן אבל במצוה וצדקה המחויבת כגון דקיימא קמי' עניים ואין להם לאכול פשיטא דלא מיפטר בחומש ולהניח את העניים להיות רעבים ללחם וכ"כ בתשו' מאהבה ח"ג עיי"ש מה שהאריך בזה. וכן נראה מבואר מדברי הגמ' ב"ק (דף ט') דאי' התם אמר ר"ז אמר ר"ה במצוה עד שליש ומקשי' בגמ' מאי שליש אילימא שליש ביתו אלא מעתה אי איתרמי לי' תלתא מצותא לותיב לכולי' ביתי' אלא אמר ר"ז בהידור מצוה עד שליש במצוה עכ"ל הגמ'. וקשה לכאורה דסד"א דהו"א דקאי על שליש מממונו דצריך לפזר במצ"ע למה לא מקשה הגמ' מתקנת אושא דתקנו שלא יבזבז יותר מחומש א"ו כדאמרן דבתקנת אושא מיירי במצוה שאינה חיובית ובזה אמרו דהמבזבז אל יבזבז יותר מחומש משא"כ הכא מיירי בגמ' במצוה המחויבת והו"א דמחויב לפזר שליש מהונו לקיים מצוה המוטלת עליו וע"ז מקשינן בגמ' אלא מעתה אי איתרמי לי' תלתא מצותא לותיב לכולהו ביתא ותרצינן דר"ז ל"ק כלל בדין זה אלא בדין הידור מצוה כן נראה פשטות דברי הגמ' וכן פירשו הסוגיא כל הראשונים ז"ל. אלא מה שאני מתקשה בזה דלפי"ז מה הוא האמת הגבול שגבלו חז"ל במצ"ע המוטלת עליו עד כמה הוא חייב לפזר עליו לקיים המצוה כי בכלל תקנת אושא לא הי' זה ועל שליש מהונו פשוט להגמ' דאין כאן חיוב וצ"ע גבול החיוב בזה במצ"ע כלולב ואתרוג וסוכה עד כמה הוא חייב לפזר עליו לקיים המצוה ועיין ברי"ף פ"ג דסוכה הביא דברי הגמ' הנ"ל ובר"ן ז"ל שם הביא דברי כל הגמ' ודברי הראב"ד ז"ל המובא בשטמ"ק ב"ק. והנה מלשון הראב"ד ז"ל כפי"מ שמובא בשטמ"ק ב"ק שכתב בזה"ל במצוה עד שליש קשיא לי' וכי יש דמים למצות ואיך יכול לומר שלא יקנה לולב ואתרוג אלא כדי כך וכך ומי שם להם דמים והלא מצוה א' תשוה כל ממונו וי"ל עד כדי שלא יבוא לכלל עוני ויצטרך לבריות כמו שאמרו המבזבז אל יבזבז יותר מחומש עכ"ל נראה בכוונתו דשליש לאו דוקא רק דבמצוה הגבול באמת עד שלא יהי' חשש שיבוא עיד"ז לידי עניות וע"ז הביא ראי' מהא דאמרו חז"ל במצוה שאינה מחויבת שהמבזבז אל יבזבז יותר מחומש מטעם חשש הנ"ל ה"ה במצוה המחויבת אע"ג דבודאי חייב לבזבז יותר מחומש מ"מ היכא שיש לחוש באמת שיעני ויצטרך לבריות פטור מחיוב המצ"ע המוטלת עליו, ולא אכחד כי כשאני לעצמי כתבתי בחידושי לב"ק די"ל פירוש הגמ' בענין אחר דאם אין לאדם שום עצה לקיים מצ"ע אלא אם יתן כל הונו בוודאי דמחויב ליתן כקושית הראב"ד ז"ל והא דאמר ר"ז אמר ר"ה במצוה עד שליש היינו במצות אתרוג ולולב דיש לו עצה לקיים המצוה ע"י מתנה ע"מ להחזיר להשתדל אצל אחר שיקנהו לו במתנה ע"מ להחזיר ע"ז אמר ר"ז אמר ר"ה דאעפי"כ מחויב ליתן עד שליש מהונו שיקיים המצוה משלו ושלא ישתדל אצל אחרים להשיג המצוה וע"ז מקשינן בגמ' דזה אין סברא כלל דא"כ בשביל שלשה מצות כאלו יהי' צריך ליתן כל ממונו וזה אינו מסתבר כיון דאפשר לו ליתן עצה שיקיים המצוה וממונו אל יחסר אין לו לאבד ממונו בשביל לקיים המצוה כהילכתה מן המובחר וע"ז תרצינן בגמ' אלא אמר ר"ז בהידור מצוה עד שליש במצוה והיינו כדאמרן דעד שליש יותר משוי' של המצוה חייב אדם לפזר משלו שיהי' המצוה משלו דגם זה בכלל הידור מצוה ולא מיירי כלל ר"ז ממי שאין יכול לקיים המצוה המוטלת עליו בשום אופן אם לא יפזר כל ממונו דבזה י"ל כיון דקיי"ל דאונסא כמאן דלא עבד לא אמרי' חייב אדם ליתן הונו לקיים מצות עשה ואפי' א"נ דבל"ת שאב"מ אינו חייב ליתן כל ממונו היינו טעמא דאונסא כמאן דלא עבד ולא עבר על הלאו אבל על קיום מצ"ע י"ל דפשיטא לש"ס דאם אין לו שום עצה לקיימה אלא אם יתן כל הונו חייב ליתן כל הונו וכל השו"ט בסוגיא הי' במצות לולב ואתרוג וכמו שכתבתי לעיל:
<b>אמנם</b> מדברי רבותינו הראשונים ז"ל הרי מבואר להיפוך ופשיטא להו דא"צ לבזבז על עשה כל הונו עד שיעני ויצטרך לבריות. ודרך פילפול אמרתי טעמא דמילתא עפמ"ש הרביד הזהב פרשת ואתחנן דאפס לא יהי' בך אביון הוא לאו וכיון שאמרה תוה"ק שאסור לאדם להיות עני ממילא אף במקום מצוה המוטלת עליו אסור לפזר כל ממונו ואין לומר בזה עדל"ת כיון דאינו בעידנא שהל"ת נמשכת אחר שיקיים העשה ג"כ ובכה"ג לא אמרינן עדל"ת. ויש להעיר בזה מטומאת כהן במקום אבידה דג"כ מבטל העשה דקדוש והי' כל זמן שהוא טמא אף לאחר שקיים המצוה וכן באמר לו אביו היטמא ויש להאריך בזה ואכ"מ. יהי' איך שיהי' הדבר פשוט בפי כל הפוסקים דבעשה א"צ ליתן כל ממונו לקיים המצוה. אמנם זה מקרוב בא לידי ספר חלקת יואב לידידי הגאון המובהק מוהר"י יהושע שליט"א האב"ד דק"ק קינצק וראיתי בדיני אונס ענף ו' שהרבה בקושיות על דין זה והעלה מכח זה דבר חדש מאוד ויען שחביבין עלי שמעתתא דרב אמרתי אעבור פרשתא דא ואתניי' ואבוא על סדר דבריו היקרים בראש דבריו אמר מר בזה"ל והנה קשה לי איך נפרנס הברייתא דסוף פ"ק דקידושין דפליגי ר"י ורבנן בלפדות את בנו ולעלות לרגל איזהו מהן קודם והלא אינו מחויב לעלות לרגל כיון שאין לו:
<b>ולענ"ד</b> כמה תשובות בדבר, א'. דהרי מלשון הגמ' נראה דמיירי בעשיר רק דעתה אין לו על שני המצות ומסופק איזהו מצוה יעשה כמבואר להדיא בלשון הגמ' דחכמים ס"ל דפודה את בנו ואח"כ עולה לרגל ור"י ס"ל דעולה לרגל ואח"כ פודה את בנו וכן מבואר למעיי' בר"מ פי"א מביכורים ה"ד שכ' בזה"ל הי' בנו לפדות והגיע עת לעלות לרגל ואין לזה כדי לזה ולזה פודה את בנו "ואח"כ עולה לרגל" עכ"ל ולכאורה תמי' דהרי התחיל שאין לו לשניהם ומסיים דאח"כ עולה לרגל אלא וודאי שכוונת רבינו ז"ל דמיירי באיש עשיר רק דעתה אין לו על שניהם ואינו יכול להשיג באותה שעה בשאלה קמ"ל דמצוה דפדיון הבן קודמת וזה מוכרח לפי דעת המקנה שהקשה הא לר"א דקיי"ל דמי שאין לו קרקע פטור מראיי' א"כ הכא דאין לו אלא חמש סלעים א"כ בלא"ה פטור מראיי' כיון דאין לו קרקע ותירץ דמיירי שיש לו קרקע רק דעתה אינו מוצא קונה וכיון דאין פודין בקרקעות הרי אין לו עצה כרגע לעשות שני המצות וא"כ י"ל דמיירי בעשיר גדול:
<b>ב</b><b>)</b> <b>אף</b> לפי דברי הגאון שיחי' דמיירי בעני ואין לו (למצות פדיון הבן ושפיר פליגי איזהו מהן קודם) אלא חמש סלעים מ"מ כיון דמודה דשליש מהונו צריך ליטול לקיים המצ"ע דעלי' לרגל א"כ זה העני שיש לו עתה חמש סלעים אי נימא דמצות ראיי' קודמת הרי מחויב ליטול שליש למצות ראיי' וי"ל דהשליש יספיק לו למצות ראיי' וממילא לא ישאר לו למצות פדיון הבן ושפיר פליגי איזהו מהן קודם:
<b>ג</b><b>)</b> <b>י"ל</b> עפ"מ דנראה לחדש דלרבנן דס"ל דפודה את בנו ואח"כ עולה לרגל משום דכתיב את בכור בניך תתן לי והדר ולא יראה פני ריקם נראה דה"ה אם כבר קיים ראיית פנים ביו"ט ראשון ויש עליו עתה חיוב ראיית קרבן והגיע עתה זמן לפדות את בנו מ"מ פדיון הבן קודם כיון דגלי קרא דפדה"ב קודם ללא יראה פני ריקם נראה דגזה"כ דאף דמקום שכבר איכא עליו חיוב הל"ת דלא יראה פני ריקם ג"כ מצות פדה"ב קודמת וא"כ י"ל דבזה פליגי שפיר ר"י ורבנן איזהו קודם כיון דבל"ת חייב ליתן כל ממונו לא מיבעי' לדעת הריב"ש דבל"ת אף בשוא"ת חייב ליתן כל ממונו וכמו שכתב הגאון המחבר שיחי' בפשטות א"כ בודאי א"ש אך אפי' להחולקין על הריב"ש מ"מ י"ל דהכא מודים דנהי דלענין מלקות הוי לשאב"מ מ"מ מיקרי יש בו מעשה כיון דע"י מעשיו שקיים ראיית פנים עובר בלאו דלא יראה פני ריקם והדברים עתיקין בספרי האחרונים ועיי' בהגהות אמרי ברוך על הטו"א ריש חגיגה ואכמ"ל. ולת' האלה נתכוון גם כבוד ידידי הרבני החריף הותיק מו"ה מרדכי מענדיל נ"י מפ"ק:
<b>ד</b><b>)</b> <b>נראה</b> בזה והוא העיקר לתרץ קושית הגאון שיחי' כיון דהכא מיירי שצריך לו המעות לקרבן ראיי' וגם לצורך קרבן לגבוה א"כ י"ל דזה אינו בגדר שגדרו חז"ל דמצ"ע עד שליש בממונו דקרבן שהוא לגבוה שפיר י"ל דחייב ליתן כל ממונו וראי' לזה ממ"ש התוס' יו"ט פ"א דשקלים לפרש הא דבשקלים א"צ לעמוד בחוץ אלא נכנס לביתו למשכנו כיון דמצות גבוה עליו משא"כ פריעת בע"ח אע"ג דנמי מצוה היא אין למידין ממנה למצות גבוה עכ"ל וביאור הדבר כמ"ש הרשב"א ז"ל בתשו' הטעם דאין מברכין על נתינת תרומה כיון דמשלך הכל ומידך נתנו לך מה שנותן לגבוה אינו בגדר נותן משלו לכן נראה דה"ה הקרבנות שהוא חייב לגבוה אינו בגדר זה שיהי' תליא בשליש ממונו או ביותר משליש כיון דמשלך הכל אמנם לצורך מצוה שפיר י"ל דאינו חייב לבזבז יותר משליש הונו וזה נכון לפע"ד. ה). ובעיקר קושית הגאון שליט"א דרך כלל נלע"ד דלא קשיא כיון דזה שאמרו חז"ל שלא יתן כל ממונו לקיום מצ"ע אינו חוקה רק הטעם שלא יעני לגמרי ויהי' צריך לבריות א"כ היכא דאיכא לפניו ב' מצות פדה"ב ועולת ראיי' ואנו מסופקין איזהו מהם קודם שפיר יש מקום לומר דחייב בעולת ראיי' דאין לומר דאינו מחויב ליתן כל הונו לקיום המצוה דראיי' ז"א כיון דכל הטעם שלא ישאר עני וא"כ הכא דא"נ דא"ח בראיי' הרי חייב בפדיון הבן וכיון שסוף סוף צריך להוציא ממון זה שיש לו על איזהו מצוה המוטלת עליו א"כ שוב אמרי' דחייב בראיי' ג"כ דהרי זה ברור דאפי', א"נ דאינו חייב ליתן כל הונו מ"מ אם עשה המצוה קיים מצ"ע ובר חיובא הוא אלא שחז"ל פטרו אותו שלא יעני ויצטרך לבריות א"כ אם בלא"ה יש מצוה אחרת לפניו שוב חייב במצוה זו ג"כ:
<b>ובזה</b> ל"ק ממילא מה שהקשה עוד הגאון שיחי' מהא דנר חנוכה וקידוש היום דמספקא לי' לרבא בשבת איזהו מהן קודם והרי בנ"ח קיי"ל דמוכר כסותו כמו"ש הג' רעק"א ז"ל דצריך ליתן בעדו כל ממונו משא"כ בקידוש היום עכ"ל. ונראה דכוונת הגאון שליט"א לדברי הר"מ ז"ל סוף הלכות חנוכה שכתב להדיא דין זה דאין לו אלא פרוטה אחת וצריך לנר חנוכה וקה"י. אמנם לפ"ד ל"ק כיון דסוף כל סוף צריך להוציאה על נר חנוכה עכ"פ א"כ שוב גם חיוב קה"י לא פקע. איברא דקושי' זו בלא"ה ל"ק מידי לענ"ד ואני מתפלא על הג' שיחי' דפשוט לי' דלדעת הפוסקים א"צ ליתן כל ממונו לקיום מצ"ע ה"ה דא"צ להוציא פרוטה אחרונה שיש לו לקה"י ולענ"ד נראה ברור להיפך כיון דהוא בכלל הוצאת שבת וקיי"ל בזה דצריך להשתדל בכל יכולתו שיהי' לו להוצאת שבת וכמו שאמרו חז"ל לוו עלי ואני פורע א"כ נראה פשוט דעל קה"י ג"כ חייב לעשות כל טצדקי דאפשר למיעבד שיהי' לו יין על קה"י. ובטור או"ח סי' רמ"ב וכ"ע מודי' דצריך להוציא פרוטה אחרונה שיש לו על הוצאת שבת וקה"י על היין בכלל:
<b>עוד</b> כתב הגאון שליט"א להקשות מדברי הטור בשם בעל העיטור באו"ח סי' תפ"ג שכתב בזה"ל וצריך למכור מה שיש לו לקיים מצות חכמים וכו' לכן ימכור מה שיש לו "ולהוציא הוצאות" עד שימצא יין או צמוקים כמו שאדם צריך לחזר אחר לולב ואתרוג עכ"ל. הרי מבואר בדברי בעל העיטור דגם בלולב ואתרוג מחויב למכור מה שיש לו להוציא הוצאות לחזר אחריו כנראה מלשונו ז"ל וזה היפך דעת הפוסקים דבמצוה א"צ ליתן כל הונו לקיים העשה. אלו דברי קדשו. ודא ודאי קושיא הוא. ואין בידינו תירוץ אחר אלא שהבעה"ט פליג באמת על הראב"ד והרשב"א ושאר פוסקים וס"ל דגם במצ"ע חייב ליתן כל ממונו וצריך להוציא כל מה שיש לו לחזר אחרי מצוה מחויבת. ופירוש הגמ' ב"ק (דף ט') דנראה דגם שליש מממונו א"צ להוציא עבור מצוה המחויבת עכצ"ל כמש"כ לעיל דהתם לא מיירי באופן שא"א לקיימה אלא אם יוצא הוצאות דבזה פשיטא דחייב להוציא כל הונו עיי"ש וא"צ לכפול הדברים. ותלי"ת שנתקיים פירושי בגמ' לשיטת העיטור ז"ל:
<b>עוד</b> כתב הג' שיחי' להקשות מהא דקיי"ל דחייבי עולות ושלמים ממשכנין ואין מסדרין בהם רק נוטלים כל ממונם ולמה הא בעשה א"א ליתן כל הונו. והנה מתוך מה שכתבנו בישוב קושי' א' אות ד' גם קושיא זו מתורצת דאינה מחובות שחייב לגבוה על מצות דהרי זה שנדר עולות ושלמים לגבוה הרי חייב לגבוה לשלם ואפי' אם כוונת הג' שיחי' על עולות ראיי' ושלמי חגיגה שאינן באין מכח נדרו ג"כ ל"ק כיון דמצות גבוה הן וזה חלוק מכל המצות כמש"ל. היוצא לנו מכל זה שכתבנו שאין מכל אלו מקומות ראי' נגד דעת הראב"ד והרשב"א ז"ל דס"ל בהדיא דאף במצוה המחויבת א"צ ליתן כל ממונו:
<b>ועתה</b> נבוא לדברי הג' שליט"א מה שבא לחדש מכח קושיות אלו וכתב בזה"ל אשר ע"כ נלפענ"ד דהא דאין אדם מחויב ליתן כל ממונו בעד מצ"ע הפירוש רק שאינו מחויב ליתן בעד הדבר יותר מכדי שווי' כדי שיוכל לקיים המצ"ע. אבל מה ששוה הדבר באמת בזה חייב ליתן כל ממונו בעדו וזה אמרם המבזבז כו' היינו ליתן יותר מכדי שווי' משא"כ בעד מה ששוה באמת. ואף גם במבזבז נ"ל דאינה רק מן התקנה שהתקינו באושא עכ"ל הג' שיחי'. והנה לא אדבר בעצם הסברא אשר ניתן להאמר וראוי הוא לחכם גדול כמותו. אמנם לא אדע כיון שאינו מפורש בשום מקום דחייב ליתן כל ממונו במצות לולב ואתרוג כ"א בבעל העיטור ושם מבואר להדיא דלאו דוקא עבור שיווי האתרוג אלא שחייב להוציא הוצאות ולחזר עליו שיהי' לו לולב ואתרוג כל ממונו. וא"כ מבואר מדבריו להיפך ממ"ש הג' שיחי'. ועיקר פירושו בתיבת "מבזבז" הנה כבר כתבתי למעלה בשם רש"י ז"ל דעיקר תקנה הי' לעניים ואינו סובל פירוש הגאון שיחי' דמה שייך בזה פחות או יותר משיווי וגם לדעת השאילתות הרי פירוש מבזבז מפקיר. אמנם מלבד כל זאת הרי זה הלשון מבזבז לא מצאנו בש"ס אלא במצוה שאינה חיובית ובזה אין ענינה בשליש אלא בחומש והכא במצוה המחויבת אינו מבואר בש"ס לשון המבזבז כ"א ברש"י ז"ל. וכן מ"ש הגאון שיחי' דהוא מתקנת אושא אינו מובן כלל שכבר בררנו למעלה שאין ענין זל"ז כלל וכמו שמבואר בש"ס וראשונים. אמנם בעיקר דברי הג' שיחי' מודינא לדבריו שעני המתפרנס בלא"ה מן הבריות בודאי חייב ליתן אף פרוטה אחרונה שלו לדבר מצוה המחויבת כיון דל"ש בי' הטעם שלא יעני אמנם באדם המתפרנס משלו וא"צ לבריות ועיד"ז שיקנה לולב ואתרוג אפי' בשוויים יפסיד את פרנסתו ויהי' עיד"ז נצרך לבריות ואין לו שום עצה לצאת המצוה באופן אחר אני מסופק טובא אם צריך שיעני את עצמו לקיים המצוה ולפי דעתי זה בכלל חוזר על הפתחים לקיים המצות עשה. וכן נפ"מ ברוב אנשים בינונים שיש עליהם חיוב מצות כתיבת ס"ת וזה מצ"ע חיובית מדינא כמו"ש רש"י ז"ל בב"ק דף הנ"ל ואם רוצין לקיים מצוה זו צריכין באמת להוציא כל הונם בשיווי המצוה כי ס"ת כהלכתה שוה באמת איזהו מאות רו"כ נראה פשוט דלדעת רוב הפוסקים הראשונים ליכא בזה חיוב דא"צ שיעני עצמו עבור מצ"ע. ואין זה צורך בתקנת אושא כלל. ובתקנת אושא לא תקנו אלא במצוה שאינה מחויבת שלא ליתן יותר כ"א בפעם הראשון החומש מהונו ואח"כ החומש מהריוח וזה מצד שחששו שמא יעני אבל היכא שבטח יעני אין צורך לתקנת אושא כלל רק הוא מה"ת שא"צ ליתן כל ממונו לקיום מצ"ע. ועיי' ברביד הזהב פ' ואתחנן בקרא דובכל מאודך בשם הלבוש מ"ש בזה דזה בכלל וחי בהם דעני חשיב כמת. או מקרא דלא יהי' בך אביון. וגדולה מזו שיטת המרי"ו מובא בדברי הג' המחבר שיחי' דאף בל"ת א"צ ליתן כל ממונו ובכל מאודך רק בעכו"ם כתיב נראה דס"ל דאי לאו קרא ה"א דאונס ממון חשיב אונס. א"כ אף לדעת הפוסקים דלא כהמהרי"ו ה"ד בלאו אבל במצ"ע לא כמ"ש הפוסקים. וראיתי להגאון שיחי' שתמה על המהרי"ו ז"ל מהא דמבואר באנוסים היינו מחמת ממון דנעשו רשעים:
<b>ולענ"ד</b> נראה פשוט דאפי' למ"ד דאדם מותר להציל עצמו בממון חבירו מ"מ זה דוקא להציל את עצמו אבל להציל את ממונו בממון חבירו פשיטא דאסור. וכבר כתבתי במק"א דבאמת בשפיכת דמים הא דאמרינן יהרג ואל יהרוג הוא מכח סברא דמה חזית אמנם להציל את עצמו בעבור ממון חבירו בזה ל"ש הסברא דמה חזית ולכן פליגי בזה אי מותר להציל עצמו בממון חבירו אע"ג דג"כ הוי אבזרי' דשפכ"ד כמ"ש הפוסקים ומעתה זה דוקא להציל את גופו בממון של חבירו אבל להציל את ממונו בממון של חבירו שוב אמרינן מה חזית והוי מכח סברא ופשיטא דאסור לכ"ע. וי"ל דזה פירוש הירושלמי שבת סו"פ שמונה שרצים. לא סוף דבר בשאמר לו הרוג את פלוני אלא אפי' חמוס את פלוני עכ"ל. ועיי' במפרשים. ולהנ"ל י"ל בפשיטות דהירושלמי בא לומר דאם אומר לו חמוס את פלוני ואם לאו אני אחמסך הוי דינו כהרוג את פלוני וא"ל אני אהרגך דבשניהם שייך סברא דמה חזית ולכן אפי' א"נ דובכל מאודך קאי רק בעכו"ם לחודא מ"מ בשפכ"ד דהוא מכח סברא לאו דוקא בשפכ"ד גמור אמרינן יהרג ואל יעבור אך אפי' באנס אותו ליתן לו ממון חבירו אמרינן מסברא דמחויב ליתן לו ממונו ואסור להציל ממונו בממון חבירו כנלענ"ד נכון בשיטת המרי"ו ז"ל [ואין הספר מרי"ו לפני לראות גוף דבריו אם כוונתו דוקא על עכו"ם לחודא או על ג' עבירות ויש להאריך טובא בזה ואכ"מ] אמנם מה שיש לתמוה על המרי"ו ז"ל הוא מדברי הגמ' ביצה שהביא הג' המחבר שיחי' דהרי מבואר שם (דף כ"א ע"א) מעשה בשמעון התימני שלא בא אמש לביהמ"ד בשחרית מצאו ר"י ב"ב אמר לו מפני מה לא באת אמש לביהמ"ד אמר לו בלשת באה לעירנו ובקשה לחטוף את כל העיר ושחטנו להם עגל ופטרנום לשלום. אמר לו תמה אני אם לא יצא שכרכם בהפסדכם שהרי אמרה התורה לכם ולא לעכו"ם עכ"ל הגמ'. מבואר מזה דבשביל לאו הבא מכלל עשה היו חייבים להניח ליקח כל רכושם והוא תימה רבה על המרי"ו ז"ל והג' המחבר שיחי' מייתי מכאן ראי' דבמצ"ע חייב ליתן כל ממונו ואין מזה קשי' לשיטת הריב"ש ז"ל דלא מפליג בין קו"ע לשב וא"ת אלא בין עשה לל"ת אמנם לדעת המרי"ו לכאורה תמוה טובא כנ"ל:
<b>אמנם</b> זה זמן רב כבר כתבתי בחידושי לתרץ הקושי' הנ"ל דבאמת יש לדקדק על הלשון דאמר לו ר"י בן בבא תמה אני אם לא יצא שכרכם בהפסדכם נראה דמסופק הי' בזה ואמאי לא אמר לו בבירור דעברו על הלאו דלכם ולא לעכו"ם. לכן נראה דהנה האחרונים נסתפקו בלאו הבא מכלל עשה שהזמ"ג כיון דדינו כעשה אם נשים חייבות בו. ועיי' בזה בתשו' חת"ס ובנפש חי' למורי הגז"ל שהאריך הרבה בזה דיש לומר דאשה מותרת לבשל ביו"ט לצורך נכרים דאינה מוזהרת בלאו דלכם ולא לעכו"ם מה"ט ומעתה א"ש הא דאמר ר"י ב"ב בלשון תמי' כיון דאמר לו סתם ששחטו להם עגל משמע דהם בעצמם שחטו ע"כ יצא שכרם בהפסידם דלא היו אנוסים דהיו יכולים לשוחטו ע"י אשה. אך באמת כבר כתבתי במקום אחר שהעיקר דנשים מוזהרות בלאו הבא מכלל עשה שהזמ"ג. ופירוש הגמ' י"ל דהי' ר"י ב"ב מסופק דאפי' א"נ דמותר לעבור על עשה במקום ממון היינו דוקא אם אונסין אותו ע"ז שיעבור על הלאו ואם לאו יתן את ממונו אבל הכא שבאו לחטוף את העיר והם עיד"ז פייסו אותם במה שעברו על הלאו זה הוי רצון גמור דהצלה הוא רצון כמ"ש הפוסקים כיוצא בזה בישוב דברי הר"מ ז"ל דפסק דעבר ונתרפא בג' דברים דדנין אותו כפי הראוי לו דהוא מה"ט דהצלה הוי רצון ה"ה דבכל התורה כולה אע"ג דקיי"ל דא"צ ליתן כל ממונו עבור עשה או ל"ת היינו דוקא אם הוא אונס בזה דהיינו שא"א להשיג את המצוה עד שיתן כל ממונו או שאונסין אותו לעבור על העבירה אם לא יתן ממונו אבל כשרוצין לקתת ממנו ממונו והוא הולך להציל את עצמו בלאו בזה הוי רצון ול"ק על המרי"ו ז"ל מסוגיא הנ"ל. ויש להאריך עוד בכל זה ולברר הדברים להלכה אך ידעתי מועט ערכי שאין אני כדאי לחוות דעתי הקלושה בדברים העומדים ברומו של עולם. אך לחיבת הקודש של דברי כבוד הגאון בעל חלקת יואב שליט"א אמרתי להשתעשע בדבריו היקרים מה שיש להעיר בזה כדרכה של תורה. והמעיין יראה ויבחר:
<b>והנה</b> כשהגעתי בהדפסת אות הנ"ל שלחתי כל האות הנ"ל אות באות ממש לכבוד הגאון המחבר חלקת יואב שליט"א ובקשתיו שיגיד חיות דעתו הרמה בדברינו. בפרט במה שנוגע לספרו "חלקת יואב" כי חפצתי צדקו. וזה אשר השיב לי:
ב"ה יום ד' תבוא תרס"ה לפ"ק פה קינצק יע"א כבוד הרב הגאון החו"ב בחדרי תורה החסיד מו"ה מאיר דן נ"י אב"ד דק"ק דוואהרט:
מכתב כבודו קבלתי. ומה שרצונו להדפיס עוד. יפוצו מעיינותיו חוצה. אך מה שרוצה להביא דברים מספרי חלקת יואב. קמא ותנינא ולהשיג עליהם בזה ימחול קודם שידפיס לשלוח לי השגותיו. מה שכתב כבודו כעת להשיג עלי במה שהקשיתי בקידושין גבי לפדות את בנו ולעלות לרגל. וכתב כבודו דשם מיירי שכבר עלה לרגל רק שאין לו על קרבן. פלא עליו איך נעקור לשון הברייתא דקתני לפדות את בנו ולעלות לרגל. גם מה שכתב כ"ת דשם כיון דאם לא יתחייב בראייה יצטרך ליתן לו מעות לצורך פדיון לכך שוב ראייה קודם. ידעתי מזה אבל דבר זה תלוי בספיקת התוס' קידושין (דף ל"ב) ד"ה רב יהודה עיי"ש. ועי' בטו"א ריש מגילה גבי מקרא מגילה והשבת אבידה ועבודה עי"ש. ומה שכתב כבודו דמצוה לא נפיק מהא דמבזבז בכתובות. אבל המעיין ברא"ש פ"ק דב"ק וברבינו ירוחם שהובא בב"ח או"ח סי' תרנ"ו מבואר דכ"ז חד ענין הוא. ומש"כ כבודו בדברי התוס' יו"ט פ"ק דשקלים שכתב דגבי גבוה מותר ליכנס לביתו ולמשכנו. ומזה דן כבודו דצריך ליתן כל ממונו במה שחייב לגבוה נפלאתי עליו דכוונת התוס' יו"ט פשוט דהרי הא דאסור למשכן בזרוע הוא רק חוב של הלוואה אבל לא חוב שאינו מחמת הלוואה כערבות ושכירות כמבואר בש"ע חו"מ סי' צ"ז סעיף י"ד מדכתיב כי תשה ברעך משאת מאומה. וגבוה ג"כ אינו משה ידו. אבל מה זה ענין להא דאין צריך להוציא ממונו על מצות עשה דזה אין חילוק בין מצוה למצוה חוץ מחצית השקל דכתיב ודל לא ימעיט. וכן מה שמחלק כבודו לתרץ המהרי"ו אין בו כדי שביעה. גם תמוה לי על המהרי"ו מהא דחזינן דאסור לכבות דליקה בשבת ויו"ט אף שיפסיד עיד"ז כל ממונו. מחמת שאין לי פנאי כעת א"א לי לכתוב באריכות. והנני ידידו המברכו בכוח"ט. יואב יהושע חופ"ק קינצק:
<b>והנה</b> להשיב על כל פרטי דבריו אחשוב למותר. ואניח זאת לפני המעיין הישר אמנם אשר כתב מדברי הרא"ש ורבינו ירוחם. הנה מדברי הרא"ש ז"ל אין ראי' שס"ל דתקנת אושא הי' אף על מצוה העוברת. ודבריו יתפרשו כמו דברי הראב"ד ז"ל שכתבתי בפנים. אמנם ברבינו ירוחם שהובא בב"ח הנ"ל מבואר להדיא דתקנת אושא היתה אף על מצוה העוברת [ובאמת נראה שזה שדוחקתו לרבינו ירוחם לומר דמעשה דר"ג שנתן בעד אתרוג אלף זוז הוא גוזמא. והב"ח תמה ע"ז הא יכול להיות שהי' ר"ג עשיר גדול. אמנם באמת כוונת רבינו ירוחם פשוטה כיון דתקנת אושא היתה אף על מצוה העוברת. והנה מבואר בירושלמי מובא בתוס' כתובות וברא"ש שם דהתקנה היתה דבפעם ראשונה יתן הקרן חומש מהונו ואח"כ יתן בכל שנה החומש מהריוח וא"כ ר"ג שבטח קיים תקנת אושא ולא הי' לו עתה לבזבז יותר אף על מצוה עוברת כי אם חומש מהריוח וזה שהי' קשה לרבינו ירוחם שיהי' הריוח שלו מר"ה ועד החג חמשה אלף זהו'. לכן כתב שהוא גוזמא]
<b>אך</b> באמת לפ"ד רבינו ירוחם דס"ל דתקנת אושא היתה אף על מצוה עוברת והיינו מטעם דשמא יעני והעמידו חכמים דבריהם שאין צריך ליתן יותר מחומש מהריוח במצות עשה העוברת. מוכרח כמו"ש בפנים. דמה"ת אין חיוב ליתן כל ממונו אפי' על מצ"ע העוברת. דלפי"ז יובן תקנת אושא דחכמים העמידו דבריהם היכא דיש חשש שמא יעני פטרו אותו מהמצוה. משא"כ אי נימא כמוש"כ הגאון שליט"א דמה"ת מחויב ליתן ולבזבז כל ממונו עבור מצ"ע העוברת. מאיזו כח תיקנו חכמים להקל כ"כ לפטור את ישראל מן המצות שלא יצטרך ליתו יותר מחומש הריוח של השנה למצוה עוברת:
<b>ומה</b> שכתב בכוונת התוס' יו"ט שכוונתו לחלק בין חוב של הלוואה לחוב מחמת שכירות. בזה אני מבקש מאת כל מעיין שיראה לשון התוס' יו"ט בפנים אם סובל פירושו. או אם כוונתו כמו"ש בפנים לחלק בין חוב דהדיוט ובין חוב שחייב לגבוה דמצות גבוה חמיר טפי. ובאמת מסברא נראה נכון לחלק כמו"ש בפנים. דמצוה העוברת של גבוה חמיר טפי. ומה דהוצרכה התורה לכתוב במחצית השקל והדל לא ימעיט היינו שבזה צריך אפילו לחזור על הפתחים. דאל"ה הוי אמינא אונס רחמנא פטרי' כמוש"כ הגאון המחבר בעצמו בספרו חלקת יואב שם. אבל שיתן את כל הונו במצות גבוה זה ידעינן מסברא כיון דמשלך הכל:
<b>ובעיקר</b> קושית הגאון מהא דקיי"ל בערכין דחייבי עולות ושלמים ממשכנין אותן ואין מסדרין בהם רק נוטלים כל ממונם אע"ג דבעשה א"צ ליתן כל הונו. י"ל עוד כיון דקיי"ל דמהני שאלה בהקדש א"כ הרי יש בידם לשאול על הקדישם וכיון שכן לאו בגדר אונס הם ושפיר נוטלים מהם כל ממונם. ומה שכתב הגאון שיחי' להקשות על המהרי"ו מהא דאסור לכבות דליקה בשבת ויו"ט זה כבר מתורץ בדברינו שכתבנו בפנים דהמהרי"ו ס"ל לחלק בין אונס ובין הצלה דהצלה הוא בכלל רצון. ועתה מצאתי בספר היקר משנת חכמים בפתיחה להלכות עכו"ם שהעיר ג"כ מהא דביצה (דף כ"א) שהעיר הגאון שיחי' בספרו וכתב ג"כ לחלק כמוש"כ עי"ש. ובשיטת המהרי"ו מוכרחים הדברים:
<b>פרשת</b> <b>וישלח</b>
<b>א</b><b>)</b> <b>במדרש</b> תנחומא איתא דיעקב נענש במיתת רחל ע"ה משום שלא קיים נדרו. ועל אחירת נדרו אשתו מתה. ולכאורה תמי' הא מבואר פ"ק דר"ה (דף ו') דדרשינן והי' בך חטא ולא באשתך חטא וראיתי בזוה"ק פ' וישלח (דף קע"ד ע"ב סוף הדף) איתא בזה"ל ותא חזי בגין דיעקב אחר נדרי' קמי' קודשא ב"ה איתקף דינא על ידא דמקטרגא דקטריג עלי' דיעקב ובעיא דינא בשעתא דסכנא דהוית רחל בה. אמר קמי' קוב"ה והא יעקב נדר נדרי' ולא שלים והא איהו תקיף מכלא בעותרא ובנין בכל מה דאיצטרך ולא שלים נדרי' וכו' מיד ותלד רחל ותקש בלדתה וכו' ואתעניש יעקב מה"ט בגין דכתיב ואם אין לך לשלם למה יקח משכבך מתחתיך עכ"ל הזוה"ק ובהגהות נצוצי אורות להג' רב חיד"א ז"ל תמה מגמ' דמבואר להיפך דבענין בל תאחר אין אשתו מתה. אמנם לענ"ד הזהיר זה הזוה"ק במ"ש דהשטן מקטרג בשעת הסכנה והיינו נהי דאין אשתו מתה מצד ענין בל תאחר היינו דוקא אם אין צריכה הצלה אבל אשה בשעה שיולדת היא בסכנה וצריכה לרחמי שמים אז מהני ענין דבל תאחר שאין לה מציל ובזה א"ש הא דלא מתה לאה ורק רחל מתה אמנם להנ"ל א"ש דבאמת בענין בל תאחר אין אשתו מתה ורק רחל דהיתה צריכה להצלה גרם לה ענין בל תאחר דלא ניצולה בלדתה את בנימין כנלע"ד כוונת הזוה"ק ואין בזה מחלוקת בין הזוה"ק לש"ס דילן:
<b>ומה</b> שנלענ"ד עוד בענין זה להשוות הזוהר הקדוש עם הש"ס דילן דהנה באמת לכאורה יש להבין הא דדרשינן בש"ס דילן מקרא דוהי' בך חטא ולא באשתך חטא הלא קיי"ל דאשתו כגופו וא"כ אמאי לא יהי' אשתו בכלל והי' בך חטא ובאמת באוה"ח הק' פ' תצא דריש מקרא הנ"ל דאשתו מתה בעון נדרים עיי"ש אמנם נראה דהש"ס דילן סובר כיון דיכול אדם להפריד אשתו ממנו ע"י גירושין או דתוכל להתפרד ממנו ע"י מיתה דמיתת הבעל מתיר אותה א"כ אין אשתו בגדר "בך" לכן ממעטינן מוהי' בך חטא דאין באשתו חטא ומעתה נראה דזה דוקא בישראל לאחר מ"ת אבל בב"נ לפ"ד המ"ד בירושלמי דלא מהני גירושין וכ"כ הג' פני יהושע ז"ל דה"ה מיתת הבעל אינו מתיר בב"נ וא"כ כשאדם נושא אשה לא תוכל להתפרד ממנו לעולם והוי ממש גוף אחד וא"כ ל"ש למעט מבך אשתו אדרבה אשתו בכלל בך ולכן א"ש דברי המדרש והזוה"ק דרחל מתה בעון בל תאחר דיעקב וא"ש מאוד דלא מתה לאה אלא רחל כיון דרחל נשא אח"כ אע"ג דהי' שתי אחיות וע"כ דיעקב ס"ל דהי' דינו כדין ב"נ והוא מותר בשתי אחיות וא"כ ל"מ גירושין ושוב מתה בענין בל תאחר דבעל. ובאמת יש להמתיק הענין ביותר עפ"מ שנראה לומר דטעמא דירושלמי דס"ל דבב"נ ל"מ הגירושין להפריד אותה מבעלה דהוא כיון דקיי"ל (דנאסרה) דנערה המאורסה אין להם ורק בעולת בעל יש להם מבואר מזה דבהן אין ענין האישות קנין כמו שהוא בישראל רק דהוא ענין חיבור שעיד"ז שנתחברו יחד בביאה עיד"ז נעשין לבשר אחד ונעשית אשתו ועיי' במס' מעילה (דף י"ח ע"א) ת"ר נפש כי תמעול מעל אין מעילה אלא שינוי וכן הוא אומר איש איש כי תשטה אשתו ומעלה בו מעל וכו' יכול פגם ולא נהנה וכו' ובמחובר לקרקע וכו' ת"ל וחטאה נאמר חטא בתרומה ונאמר חטא במעילה מה חטא האמור בתרומה וכו' ובתלוש מן הקרקע וכתב שם בשטמ"ק [הנדפס מחדש בש"ס דפוס ווילנא] דהו"א לרבות מחובר לקרקע כגון שישב על שדה הקדש דומיא דסוטה דמיירי במחובר כמער איש ולויות עכ"ל והנה לכאורה אין דבריו הקדושים מובנים הא בסוטה אמרינן דמועלת מעל בבעלה בזה שזינתה ומה זה שכתב דמיירי במחובר אמנם נראה ברור בכוונת השטמ"ק ז"ל דכיון דקיי"ל דארוסה אינה שותית מקרא מיירי רק בנשואה ובעינן קדמה שכיבת בעל לשכיבת בועל וא"כ הרי זו מחוברת בבעלה ואעפי"כ הוי בכלל מעילה וא"כ יש ללמוד מזה דיש מעילה במחובר ובאמת יש לפלפל בזה דהא הכא אם זינתה הרי הבעל מחויב לגרשה ועומדת להתפרד מבעלה ולכן הוי מעילה ע"פ דברי התוס' ריש זבחים דאשה שזינתה אינו חייב לגרשה ומלבד זה י"ל לפי דעת המהרי"ק ז"ל דאומר מותר ג"כ אסורה לבעלה מצד ומועלה בו מעל הרי איסור נולד מכח מעילה וא"נ דאין מעילה במחובר הרי אינה אסורה כנ"ל ויש לעיין הרבה בזה ואכ"מ עכ"פ מבואר דגם בישראל מיקרי אשה מחוברת לבעלה רק דבישראל כיון דמתיר מיתה וגירושין אינו חיבור גמור רק קנין ונפקע ע"י גט ומיתת הבעל משא"כ בב"נ כיון דאין להם רק בעולת בעל ע"כ דאין הביאה מתורת קנין אלא מתורת חיבור וכיון שכן אין לו פירוד כלל וא"כ א"ש מאוד דבב"נ אשתו מתה בעון בל תאחר והוי בכלל והי' בך חטא ודו"ק היטב בכ"ז כי הדבר נכון בס"ד:
<b>ב</b><b>)</b> <b>הר"מ</b> ז"ל פסק דאוכל גה"נ של נבילה ושל עולה חייב שתים אמנם באוכל גה"נ מבהמה טמאה פסק דפטור לגמרי דגה"נ אינו נאסר בטמאה כיון דבשרו אסור ומצד טמאה ג"כ פטור כיון דאין בגידין בנו"ט ואין הגידין מכלל הבשר ותמהו עליו כל הפוסקים הא כיון דס"ל אב"ג בנו"ט א"כ אמאי מחייב באוכל גה"נ של נבלה ושל עולה משום נבילה ומשום עולה. ועיי' בשעה"מ פ"ח ממא"ס שהאריך בזה לתרץ ותוכן דבריו הקדושים דהר"מ ז"ל ס"ל דוודאי ר"י ס"ל באוכל גידי טמאה ונבילה דלא מיקרי בשר ולא מיחייב משום טומאה ונבילה אלא דוקא באוכל גה"נ של נבילה הוא דס"ל דחייב שתים משום דכיון דרחמנא אחשבה לגה"נ אוכל לעבור עליו באותה אכילה חשיבא נמי אוכל לעבור עליו משום נבלה ומעתה א"ש הא דהר"מ ז"ל פסק דהאוכל גה"נ של טמאה פטור לגמרי כר"ש דהתם משום דאגיד לא מיחייב דבעי בשרו מותר א"כ לא חשיבא אכילה כיון דאין בגידין בנו"ט וליכא טעמא דרחמנא אחשבה לאכילה אלו תוכן דה"ק וכבר השתמשו בסברא זו כל האחרונים אלא שהגאון מנ"ח ז"ל מצוה רפ"א כתב לאותה סברא באופן אחר דלא משום דהתורה אחשבה לאכילה הוי אכילה לענין נבילה ג"כ אלא משום דהוא בעצמו כשאכלו אחשבה לאכילה עיי"ש בפילפולו:
<b>אמנם</b> לענ"ד אע"פ שאיני כדאי מ"מ לא אכחד שאין הדברים מובנים לי כיון דהשעה"מ ז"ל כתב בהדיא דדעת הר"מ ז"ל דנבילה וטמאה חדא דינא אית להו דאינו חייב אלא על מה שהוא בשר ממש אבל מה שאינו בשר אע"ג דחזי לאכילה מ"מ אינו חייב עליו מלקות כמו"ש הר"מ ז"ל להדיא בפ"ג מה' מא"ס ה"ו עיי"ש לענין איסור טומאה וסובר הרב שעה"מ ז"ל דה"ה נבילה דחד דינא אית להו ובאמת כן דעת הפרמ"ג ז"ל בסי' פ"א ועוד בכמה דוכתין ומעתה מה מהני סברא דאחשבה בגיד לחייב משום נבילה הא זה ודאי כיון דאמרינן בגיד הנשה עץ בעלמא יש שני סברות לפוטרו מחיוב טומאה ונבילה אחד מפני שאינו ראוי לאכילה דבכה"ג על הבשר ג"כ פטור אם נפסל מאכילה וב' משום שאינו בכלל בשר ואפי' אם הוי ראוי לאכילה כמו ביצים ג"כ אינו חייב משום נבילה וטמאה וא"כ נהי דתורה הקדושה חייבה על אכילת גה"נ ואחשבה זית הגיד לאכילה אבל מזה לא נשמע דהתורה אחשבה זית הגיד שבעצם עץ בעלמא הוא לבשר הבהמה וכיון שכן הרי אע"ג דהוי אכילה לא עדיף מביצים וחלב דאינו חייב עליהם משום נבילה וטמאה וא"כ הדרא לדוכתין הקושיא על הר"מ ז"ל אמאי פסק דאוכל גה"נ של נבילה חייב שתים. ובאמת גם זה קשה קצת דאי נימא דהוא משום דהתורה אחשבה לאכילת גה"נ א"כ אמאי בגה"נ של טמאה א"ח משום טמאה דנהי דלאחר שנתנה תורה ונתחדשה הלכה לאסור טמאה לישראל הותר גיד הנשה מ"מ כיון דקודם מ"ת הי' ג"כ נוהג גיד לדעת הר"מ ז"ל בפירושו לדברי חכמים הא דבסיני נאמר אלא שנכתב במקומו וא"כ בעצם הי' חשוב אכילה ונהי דהיום הותר גיד מחמת איסור טומאה שבו מ"מ איסור טומאה יהי' על גה"נ הזה ובזה יש לפלפל כיון דהר"ם ז"ל ס"ל דלא נאמרו שיעורין לב"נ ולכן מזה שהי' אסור קודם מ"ת אין ראי' דהוי אכילה חשובה דשלא כדרך אכילתן גם כן אסור לב"נ. אך הקושיא הראשונה קשה טובא:
<b>לכן</b> נלענ"ד בהקדם לבאר דברי רבינו הגדול הרב המגיד ז"ל פ"ח מה' מאכלות אסורות ה"ה שכתב הר"מ ז"ל בזה"ל האוכל גה"נ מבהמה וחי' הטמאים פטור לפי שאינו נוהג אלא בבהמה שכולה מותרת ואינו כאוכל משאר גופה [כוונת דה"ק לתרץ שעכ"פ יהי' חייב על הגיד משום איסור טומאה] שאין הגידין מכלל הבשר כמו שבארנו וכתב הרב המגיד ז"ל לבאר דברי הר"מ ז"ל במ"ש כמו שבארנו שכוונתו על דבריו לעיל בפ"ד הלכה ח"י שאין מלקות על גידי נבילה וטמאה ומזה למד הגאון בעל שעה"מ ז"ל דנראה דהר"מ ז"ל ס"ל דנבילה וטמאה חד דינא אית להו לענין זה:
<b>ולענ"ד</b> נראה ברור דבטמאה אין צריך לבוא לטעם זה כלל משום דאין הגיד ראוי לאכילה כמו"ש הר"מ ז"ל טעם זה בפרק ד' שם רק דאפי' אם נימא דהוי אכילה לענין טמאה מצד דאחשבה רחמנא לאכילה גבי גיד מ"מ אינו חייב משום טמאה לשיטת הר"מ ז"ל דס"ל דאינו חייב על טמאה אלא על בשר אבל מה שאינו בשר אע"ג שהוא ראוי לאכילה א"ח עליו וא"כ בטמאה לדידן דקיי"ל באמת אין בגידין בנו"ט ועץ בעלמא הוא נהי דרחמנא אחשבה לאכילה מ"מ לא מהני סברת אחשבה לחייב עליו משום טמאה. וזה שמדקדק רבינו ז"ל לכתוב שאין הגידין מכלל הבשר כמו שבארנו בפ"ד הח"י דהגידין עצים בעלמא וכיון שכן אע"ג דהתוה"ק אמרה דגה"נ חשוב אכילה אבל בכלל בשר איננו כנלע"ד ברור בדעת הר"מ ז"ל מדלא כתב הכא טעם הפטור מטעם שאינן ראוין לאכילה. ואקוה כי כל מעיין מודה על האמת יודה שזה דעת הר"מ ז"ל. ומעתה נראה ברור דהר"מ ז"ל ס"ל דדוקא בטמאה דינא הכי דנתמעט מבשרם לא תאכלו דדוקא על הבשר לוקה אבל בנבילה דכתיב בתוה"ק לא תאכלו כל נבילה פשיטא דכל מה שהוא בתוך הנבילה אע"פ שאינו בכלל בשר כיון שהוא ראוי לאכילה הרי הוא בכלל נבילה. ולפי"ז צדקו מאוד דברי הר"מ ז"ל וכמו"ש השעה"מ בטעמו דהר"מ ז"ל ס"ל דנהי דבאמת אין בגידין בנו"ט מ"מ כיון דתוה"ק אחשבה לגה"נ לאכילה חייב עליו גם משום עולה ונבילה. אך זה דוקא עולה ונבילה דצריך רק שיהי' בר אכילה לחייבא אבל בטמאה דצריך דוקא שיהי' בכלל בשר בזה ל"מ סברת אחשבה. ובאמת הב"ח בקונטרס אחרון ליו"ד סי' פ"ז כתב בהדיא על חלב נבילה דלוקה מה"ת כיון דהוא בכלל נבילה והוי כגופה וכן דעת הלח"מ אמנם הפרמ"ג ז"ל חולק עליו בזה וס"ל דכללא דהכל א"ח מלקיות אלא בבשר ממש ומצאתי שהרב אומר כן הוא רבן של ישראל המרי"ט ז"ל בקרית ספר פ"ד ממא"ס הח"י שהביא על דברי הר"מ ז"ל בהלכה הנ"ל הטעם דממעטינן מבשרם נראה מבואר דס"ל דאין חילוק בין נבילה לטמאה בזה:
<b>אמנם</b> לענ"ד מוכח מדברי הר"מ ז"ל להיפך. הן אמת שבעיקר הדין דחלב נבילה י"ל דצדקו ד' הפרמ"ג ז"ל דאינו לוקה ולא מטעמי' דאינו בכלל בשר אלא דאינו בכלל לא תאכלו כל נבילה כיון דחלב הוא משקה ולא אוכל ויש להביא ראי' לזה מהא דמקשינן בגמ' בסוגיא דחזקי' והרי דם. ולא תרצינן כשהותרה. ועיי"ש בתוס' דמפלפלים אי דם בכלל בשר ואמרינן בי' כשהותרה נראה לכאורה מדברי התוס' דאי דם לאו בכלל בשר לא הוי בכלל נבילה דקרא וי"ל דהוא מטעם הנ"ל כיון דאם אינו בכלל בשר אינו בכלל לא תאכל דנבילה משום דהוא משקה וכמ"ש הר"ן ז"ל לענין דם שליל דלא הותר בכלל כל בבהמה תאכלו משום דהוא משקה ולא אוכל. שוב נזכרתי שכבר קדמני בזה בפני יהושע ז"ל שם עיי"ש. ולפי"ז ה"ה חלב נבילה י"ל דאינו בכלל הלאו דנבילה. אמנם בגה"נ נראה פשוט דא"נ דהוא ראוי לאכילה אע"ג דאינו בכלל בשר מ"מ הוי בכלל לאו דנבילה וא"צ שיהי' בו תורת בשר כיון דהוא אוכל. ויש להאריך עוד הרבה בזה וכתבנו בחידושי לסוגיא דחזקי' וכאן אין מקומו להאריך יותר:
<b>ב</b><b>)</b> <b>בפרמ"ג</b> ז"ל כתב לחדש דכמו דס"ל לריו"ח בשילהי פרק גה"נ דבאמה"ח חלקו בחוץ פטורין וברש"י ז"ל כיון דחידוש הוא אין לך בו אלא חידושו ואינו חייב אלא בבת אחת דוקא ולא בכדי אכילת פרס ה"ה בגה"נ למ"ד אין בגידין בנו"ט דהוי כל איסור גה"נ חידוש דעץ בעלמא הוא ואעפ"כ אסרה רחמנא א"כ נראה דה"ה חלקו מבחוץ פטור כיון דלא אכלו כאחת ולענ"ד יש לעיי' בזה דהנה ידוע קושית העולם בהא דאמרינן בגמ' דפטור באמה"ח בכדי א"פ משום דחידוש הוא ואמאי בנבילת עוף טהור אמרינן להיפוך דהו"א כיון דחידוש הוא יהא משמע אפי' ביותר מכא"פ לכן נראה דכוונת רש"י ז"ל דבאמת בחידוש יש סברא לכאן ולכאן אמנם באמה"ח כיון דהי' איסורו נוהג בב"נ ג"כ קודם מתן תורה וקודם מ"ת לא הי' זה השיעור אם לא אכלו כולו כאחת דכזית בכדי א"פ הלל"מ הוא וא"כ אמרינן כיון דבאמה"ח חידוש הוא שישראל יתחייבו בו בצירוף גידין ועצמות וא"כ כיון דיש סברא לכאן ולכאן אוקמה אחזקתי' כמו שהי' קודם מ"ת שלא היו חייבין אלא בב"א. ומעתה זה דוקא באמה"ח אבל בגה"נ למה דקיי"ל דבסיני נאמר אלא שנכתב במקומו וא"כ לא הי' אסור קודם מ"ת לדידן א"כ שוב י"ל כיון דחידוש הוא חייב אף ביותר מכדי א"פ. עכ"פ היכא דהוא כדי א"פ חייב כמו בכל איסורין ורש"י ז"ל לא כתב סברא זו אלא באמה"ח דבזה י"ל מסברא כיון דחידוש הוא לא נתחדש בו הלל"מ דכדי א"פ וה"ה כמות שהי' מעיקרא:
<b>איברא</b> דלכאורה יש לדחות לפמ"ש הר"מ ז"ל בפ"ט מהלכות מלכים דלא נתנו שיעורין לב"נ והיו חייבין קודם מ"ת על כ"ש בשר גידין ועצמות מצד אמה"ח א"כ כ"ז דצריך כזית הוא רק ממתן תורה ואילך א"כ שוב י"ל דסגי בכדי א"פ כמו בכל איסורין אמנם לאחר העיון דברינו נכונים דהנה זה ברור ומוכרח מדברי רש"י ז"ל דס"ל דסתם אכילה שבתורה הוא כזית דא"נ דרש"י ז"ל ס"ל דסתם אכילה שבתורה הוא כ"ש והלל"מ אפקי' אכזית א"כ אין שום הבנה לדברי רש"י ז"ל דלכן באמה"ח חלקו מבחוץ פטור כיון דבאמה"ח חידוש הוא א"ל בו אלא חידושו דוקא אכילה כאחת דממ"נ הרי אי אזלת בתר לשון אכילה בקרא הרי ל"צ צירוף בכדי א"פ כלל דהרי בלשון אכילה דקרא גם כ"ש הוי אכילה א"כ על משהו הראשון דבשר ועצם הרי חייב משום אבמה"ח וע"כ דאמרת לפטור אותו מצד דנתחדש הלל"מ דצריך כזית דוקא והא הלל"מ זו מגלה לן דכזית זה ל"צ שיאכלנו בב"א רק בכדי א"פ חשיב אכילה וא"כ ל"ש לומר בזה כלל כיון דחידוש הוא אין לך בו אלא חידושו וע"כ דס"ל לרש"י ז"ל דסתם אכילה שבתורה הוא בכזית ובב"א דוקא ואתא הלל"מ ואפקתה דל"צ שיאכלנו כאחת רק בכדי א"פ ג"כ חשיב אכילה ולכן אמרינן שפיר כיון דבאמה"ח חידוש דחייב על גידין ועצמות אוקמה אדינא דבעי בב"א דוקא וכיון שכן דעת רש"י ז"ל הרי ממילא ס"ל דגם קודם מתן תורה לא היו חייבין כ"א בכזית ובב"א דוקא וא"כ דברינו בשיטת רש"י ז"ל נכונים דלכן שפיר אמרינן כיון דחידוש הוא נשאר כדמעיקרא:
<b>ועפי"ז</b> נפתחו לנו שערי אורה להבין דברי הרב המגיד ז"ל שכתב לפרש הר"מ ז"ל בפ"ה ממא"ס הלכה ג' במ"ש רבינו ז"ל דאם הפריד האבר אחר שתלשו מן החי והפריד הבשר מן הגידין ועצמות אינו לוקה עד שיאכל כזית מן הבשר לבדו ואין העצמות והגידין מצטרפין לכזית מאחר ששנה ברייתו וכתב הרה"מ ז"ל דזה מפרש רבינו על הא דחלקו מבחוץ ולא כפי' רש"י ז"ל ובלח"מ תמה עליו וכתב שא"י מי דוחקו להרה"מ ז"ל בזה דהרי יותר נראה דהר"מ ז"ל ס"ל לגמרי כרש"י ז"ל וזה הוא דבריו בהל' ד' שם ומש"כ בה"ג הוא מילתא אחריתא דס"ל בזה שמפריד הבשר לבד ועצמות לבד אינו בכלל איסור אבהמ"ח עיי"ש ובאמת צ"ע לכאורה דברי הרה"מ ז"ל שנדחק בפירוש דברי הר"מ ז"ל בהלכה ד' שם כמו שיראה המעיין ואינו רוצה לפרש כפירוש הלח"מ אמנם לדברינו דברי הרה"מ ז"ל נכונים מאוד דא"א לומר דהר"מ ז"ל ס"ל כשיטת רש"י ז"ל דהפטור יהי' באמה"ח בכדי א"פ אפי' בלא נשתנה מברייתו משום דחידוש הוא א"ל בו אלא חידושו כיון דלדעת הר"מ ז"ל דלא נאמרו שיעורין לב"נ ע"כ דסתם אכילה שבתורה הוא בכ"ש וא"כ ל"ש כלל לומר סברא זו כיון דכ"ז דצריך כזית הוא רק מהלל"מ והרי הלל"מ מגלה לן דל"צ כאחת ולכן הכריח מזה הרה"מ ז"ל דלהר"מ ז"ל הפטור דחלקו מבחוץ הוא משום שנשתנה מברייתו אינו חייב משום אבמה"ח ולכן מוכרח לפרש הא דכתב בהלכה ד' חלקו לאבר זה ואכלו מעט מעט היינו דקמ"ל דינא באכלו חצי זית והקיאו דכל שנהנה גרונו בכזית חייב אם כי הדבר דחוק מאוד בלשון הר"מ ז"ל. ועיי' היטב בזה כי דברי הר"מ ז"ל שם צריכין ביאור וכ"כ בזה במקום אחר בביאור דברי הרה"מ ז"ל והלח"מ ז"ל:
<b>אמנם</b> אין מקומו כאן רק מה שנוגע לדברינו הנ"ל הצגתי בזה. ובאמת לדעת הר"מ ז"ל דס"ל דל"נ שיעורין לב"נ ומקודם היו חייבין על כ"ש ליכא לפרש כפירוש רש"י ז"ל גם משום קושיית העולם כיון דחידוש הוא נימא להיפך דחייב גם על פחות מכדי א"פ וכמו שהי' קודם מ"ת כמו דאמרי' לעיל וממוצא דברינו אתה למד דסברת הפרמ"ג ז"ל גבי גה"נ לפטור חלקו מבחוץ אין לו מקום לדעת הר"מ ז"ל דס"ל דגה"נ הי' אסור גם קודם מתן תורה ועיי' היטב בכ"ז כי קצרנו וכתבנו ראשי פרקים לעורר לבב התלמידים:
<b>ד</b><b>)</b> <b>ברמב"ן</b> ז"ל (ל"ה ד') בקרא דויתנו אל יעקב את כל אלהי הנכר אשר בידם וגו' ויטמון אותם יעקב. כתב בזה"ל. ע"א ומשמשי' אינן מן הנקברין אבל צריך שיהי' מפרר וזורה לרוח או מטיל לים. והנראה אלי כי בני יעקב לא לקחו עכו"ם ומשמשי' משכם עד שנתבטלה והותרה להם שהעכו"ם מבטל ע"א בע"כ והנה היא מותרת להם אבל יעקב צוה להסיר אותם לטהרת הקודש שיהיו ראוים לעבוד השם וכו' והי' די להם בקבורה עכ"ל. לכאורה צ"ע דנראה מלשון רבינו ז"ל כי בלא הביטול לא הי' מותר להם ליהנות מעכו"ם וקשה אמאי הא ברור הדבר דנהי דב"נ אסור בעכו"ם היינו רק בעבודת עכו"ם אבל באיסור הנאת עכו"ם אין ב"נ מצווה כמבואר במס' ע"א (דף ס"ד ע"א) בגמ' דאיתא שם הדר יתבי וקמיבעי' להו דמי עכו"ם ביד עכו"ם מהו אמר להו ר"נ מסתברא דמי עכו"ם ביד עכו"ם מותרין מדהני דאתו לקמי' דרבה בר אבהו אמר להו זילו זביני כל מה דאית לכו ותו אתגיירו מ"ט משום דקסבר דמי עכו"ם מותרין מבואר מזה דפשיטא לש"ס דלעכו"ם מותרין הן בהנאה וא"כ מנ"ל לרמב"ן ז"ל שביטלו את הכו"ם משום איסה"נ ולכאורה עלה בדעתי עפמ"ש הצל"ח פסחים בסוגיא דהואיל דהלאו דלא תביא תועבה אל ביתך אינו משום איסור הנאת עכו"ם רק אפי' באינו נהנה כלל אסור להכניס עכו"ם לביתו לקיום וכ"כ במק"א דלפ"ז לדעת הר"מ ז"ל דב"נ נצטוו גם בכל הרחקת עכו"ם כגון עשיית צורת לנוי וכיו"ב י"ל דה"ה בלאו זה נכללין ב"נ וע"ז אינו סתירה מגמ' הנ"ל כיון דמצוה למכרן וכבר הי' ברשותם ואדרבה ע"י המכירה הוציאו את העכו"ם מרשותם ומעתה שפיר הכריח הרמב"ן ז"ל דביטלו מקודם שלקחו לרשותם את הכו"ם מצד הלאו דלא תביא תועבה אל ביתך. איברא דשתי תשובות בדבר. א' דגוף דברי הצל"ח צ"ע ומדברי הר"מ ז"ל בספר המצות מבואר דהוא רק במכניסו ליהנות בו ובב"נ דמותר בהנאה גם הלאו דל"ת תועבה אל ביתך ליכא אצלו וממקומו הוא מוכרע מסוגי' הנ"ל דצוה אותם למוכרם לעכו"ם אחרים ועיי' בתוס' ד"ה זביני כ"מ דאית לכו וקשה א"נ דב"נ מצווה על לאו זה דל"ת תועבה א"כ איך מותרים הם למכור את העכו"ם לעכו"ם אחרים הא בזה שמוכרים לו עוברים על לפני עור לת"מ וב"נ מצווה על לפ"ע ואע"ג דהכא כיון דדעתו לגיורי ודאי מבטלין אותם וא"כ י"ל דאין במכירה גורם איסור להביא תועבה לבית מ"מ ר"נ דרצה למיפשט מזה דדמי עכו"ם ביד עכו"ם מותרין לישראל בהנאה ולא הי' ס"ל דביטלה במכירתן לעכו"ם ואיך הי' ניחא לו הא דהתיר רבה ב"א למוכרם לנכרי הא עוברים על לפנ"ע דב"נ אינו מוזהר על לאו דל"ת תועבה אל ביתך דהוא ג"כ מלאוי דהנאת עכו"ם. ב' מלבד זה לא יתרצו הדברים בפירוש הרמב"ן ז"ל שכתב להדיא דהי' הביטול להתיר להם בהנאה עיין בלשונו הקדוש שהעתקנו ותמצא מבואר כן. ולכאורה עלה בדעתי להעיר בדבר חדש דהנה לכאורה קשה לי לפ"ד התוס' בד"ה זביני כ"מ דאית לכו דעצת רבה ב"א היתה למכור את הכו"ם לעובדי' כדי שישלמו ביוקר וקשה לי הא ב"נ מצווה שלא לעבוד כו"ם וא"כ המוכרה לו עובר משום לפני עור בפרט כשמוכרה לו ביוקר הרי מוכרה לו ויודע שיעבוד לה הלוקח ומה בכך דהוא מבטלה מ"מ עובר על לפנ"ע. דגם ב"נ מוזהר על זה. ודוחק לומר כיון דהנכרי בלא"ה הוא עובד עכו"ם ל"ש לפנ"ע מה"ת ז"א כיון דעכ"פ הוא מוסיף לו כו"ם שיוכל לעבוד לה ולכן נראה לפימ"ש הפוסקים דב"נ אינו מוזהר בשיתוף עכו"ם ויכול לשתף כו"ם ולעשות לזה צורות ולהשתחוות להם אם כוונתו רק לשתף וא"כ י"ל דזה שצוה רבה ב"א למכור הי' רק עכו"ם כאילו שעובדים להם בשיתוף דב"נ אינו מצווה ע"ז וליכא לפנ"ע. ומעתה י"ל דבאמת עכו"ם גמורה שב"נ מוזהר עלי' אסורה בהנאה להם ג"כ כמו דאסרה תוה"ק כל הרחקות לעכו"ם ה"ה דאסרה להם הרחקת הנאת עכו"ם אך הכא כיון דבלא"ה מוכרח שהי' עכו"ם שעובדין לה בשיתוף וכיון דלא הי' בה איסור עבודה לעכו"ם ממילא דמותרת להם בהנאה ג"כ:
<b>ומעתה</b> י"ל דהכא דמפורש בתוה"ק דיעקב אבינו אמר לבניו הסירו אלקי הנכר מקרבכם היינו שהיו עכו"ם גמורות ושפיר אסור בהנאה גם לב"נ או י"ל בפשיטות עפמ"ש במק"א דזה ודאי דאברהם אבינו ובניו מיום שאמר לו הקב"ה צא מאצטגנינות שלך אין מזל לישראל והי' מושגח לגמרי מקב"ה וכן בניו אחריו בודאי היו אסורים גם בשיתוף עכו"ם בלי שום ספק ולכן להם אסור בהנאה כל מיני עכו"ם אך כ"ז רק לפלפולא אמנם לקושטא דמילתא נראה ברור דעכו"ם מותרת בהנאה לב"נ וכן מוכרח מהא דמייתי הגמ' שם הברייתא דישראל ונכרי שירשו את אביהם הנכרי ולא מפליג כלל אם היא עכו"ם הנאסרת בשיתוף או לא משמע דכללא הוא דעל הנאת עכו"ם אין ב"נ מצווה וגם מהא דמייתי הגמ' ראי' דאין עכו"ם תופסת דמי' ביד עכו"ם מרבה ב"א וכן שאר הראיות מוכרח דליכא שום הבדל בזה בב"נ בלענין הנאת עכו"ם דאל"כ הרי יש לחלק דהא דאינה תופסת דמי' היינו דוקא היכא דמותר בהנאה לב"נ כגון דמותרת לו בעבודה ג"כ וא"כ אצלו אינה כו"ם כלל ול"ש שיתפוס דמי' ולכן גם לישראל מותר משא"כ עכו"ם גמורה שאסורה לו תופסת דמי' ג"כ אלא וודאי דזה אינו ואין שום חילוק דב"נ מותר ליהנות מעכו"ם:
<b>ובאמת</b> כשנדקדק היטב בלשון הרמב"ן ז"ל נראה שלא הי' קשה לו כלל על בני יעקב שלקחו את העכו"ם עמהם ליהנות בהם רק על יעקב אבינו הי' קשה לו כיון דרצה להחמיר בכל דיני ישראל שלא ליהנות מעכו"ם א"כ שוב הי' לו להחמיר כדין לגמרי וע"ז תירץ הרמב"ן ז"ל דבאמת גם בני יעקב התנהגו בדיני ישראל בזה ובטלו מקודם שזכו בהם רק יעקב אבינו חשש לטהרת הקודש שלא יהי' שום שמץ עכו"ם ברשותו. וז"ב לענ"ד בכוונת הרמב"ן ז"ל:
<b>ובעיקר</b> קושית הרמב"ן ז"ל עי באוה"ח ז"ל שכתב שחשש על הביטול שביטלו נשי שכם ונשים דינם כקטנים וא"י לבטל והוא דבר חדש לדינא. אמנם לענ"ד נראה להעיר בדבר חדש מאוד דהנה כבר כתבו המפורשים הא דהרגו אותם בני יעקב אע"ג דנתגיירו וח"ו לומר שהכל הי' בערמה ותירצו שיעקב אבינו ע"ה אמר אם תמולו להיות כמונו היינו במילה לשם יהדות ובאמת אם היו נמולים לשם יהדות כדת לא היו הורגים אותם אבל באמת לא מלו את עצמם אלא להנאתם והיו חייבין מיתה מצד חובל. ומעתה י"ל דיעקב אבינו ע"ה חשש דילמא יש בהם שמלו את עצמם לשם יהדות ופירשו את עצמם מעבוד"ז וא"כ העכו"ם שלהם נעשית ע"א של ישראל ושוב לא מהני בי' ביטול כמבואר בסוגיא הנ"ל דצוה רבה ב"א בשביל זה למכור עכו"ם שלהם קודם שיתגיירו ואין לומר דהא סוף כל סוף כאשר הרגו אותם בני יעקב א"כ אותם שנתגייר) באמת הו"ל בכלל גר שמת ואין לו יורשין והנכסים הוי הפקר וא"כ שוב הי' מהני ביטול של אנשי שכם כיון דעתה אינו עכו"ם של ישראל. ז"א דנראה פשוט דכיון דקיי"ל דעכו"ם של נכרי שזכה בה ישראל ל"מ ביטול שוב לעולם ל"מ ביטול אפי' אם חזר וזכה בה נכרי כיון דנאסרה פעם אחת שוב האיסור לא פקע ול"מ ביטול לעולם ושפיר חשש יעקב על זה דילמא יש בהם עכו"ם כאלו של"מ הביטול ולכן צוה לקבור הכל וזה נכון בס"ד:
<b>ה</b><b>)</b> <b>אמנם</b> כן בעיקר דין זה שכתבנו לדבר פשוט דעכו"ם של עכו"ם שזכה בה ישראל אפי' אם חזרה אח"כ לרשות נכרי ל"מ בה ביטול ראיתי אח"כ שיש בזה פלוגתת הפוסקים והארכתי בזה בתשובתי לכבוד יד"נ הרב הגאון הצדיק מוהר"י זצ"ל האב"ד דפ"ק שעל ידו נתעוררתי בזה ואם אמנם כי מקומה בקונטרס דרך חיים אמנם למען גודל ידידתינו כנודע לכל אנשי עירנו שהי' לי אוהב כאב אמרתי להעתיק בזה פרט הראשון מהתשו' שכתבתי לו על קונטריסו שערך לפני זה זמן רב שנוגע לבירור ענין זה למען יהי' שפתותיו דובבות בקבר ואמת אגיד כי רציתי להזכיר שמו הטוב בספרי ח"א אך מפני שחשבתי שמיד אדפיס חלק הב' לא רציתי לעקור פרט אחד מקונטריסי לקבעו שלא במקומו. אמנם כעת מצוק העתים שאין בידי לכסף מוצא להדפיס ח"ב מספרי אמרתי להזכיר דבריו היקרים מ"ש לי ומה שהשבתי על דבריו ואקוה כי יהי' למליץ טוב בעדי בעולם העליון ותנצב"ה וז"ל שם:
<b>כבוד</b> <b>ידיד</b> <b>נפשי</b> <b>הרה"ג</b> <b>אב"ד</b> <b>דפ"ק</b><b>:</b> <b>למלאות</b> בקשתו עיינתי בדבריו היקרים והנני להשיב חו"ד הקלושה ואבוא על סדר דבריו ואציין באורך להקל על המעיין:
<b>א</b><b>)</b> <b>והנה</b> ר"ד כת"ה בקונטריסו העיר לפי שיטת רש"י סוכה בסוגיא דאוונכרי דרוב עכו"ם גזלי ארעתא מישראל א"כ למה צריך הגמ' לאוקמא (בדף ל"א ע"ב) דהא דקתני במשנה דלולב של אשירה פסול היינו באשירה דמשה לפי דברי הרמב"ן מובא בר"ן מס' עכו"ם פרק השוכר את הפועל דבעבו"ז של ישראל ועבדה עכו"ם דקיי"ל דעשה בה מעשה אסרה מ"מ אינו מועיל ביטול כיון דהוי עבו"ז של ישראל וא"כ לא משכחת בשום פעם ביטול באשירה כיון דסתמא היא עכו"ם של ישראל וא"כ למה צריך הגמ' לומר דמיירי דוקא באשירה דמשה ואיך ס"ל לרבא דלולב של אשירה אם נטל יצא. וכתב לתרץ עפמ"ש התוס' לקמן (דף ל"ב ע"א) דבקציצת הלולב מהדקל נתבטל א"כ כשהנכרי קוצץ הלולב אז נתבטל ואז נעשה מטלטלין ושוב נגזלת והוי ע"ז של עכו"ם ושוב מהני הביטול דאמרי' דהקנין והביטול באין כאחת. אנו תו"ד כת"ה:
<b>והנה</b> אם כי דברי חכמה המה ודפח"ח. בכ"ז יש הרבה לעיין בהם בראש מה דאמר מר להקשות משיטת הרמב"ן על רש"י ז"ל ע"ז נוכל לומר אטו גברא אגברא קרמית ונוכל לומר דרש"י ס"ל כשיטת הר"ן ז"ל שחולק על הרמב"ן וס"ל כיון דאא"א דשא"ש אלא ע"ו מעשה אמרינן דכשם דמהני לענין האיסור ה"ה דמהני לענין ביטול שיהי' לענין זה עבו"ז של נכרי עיי"ש. וא"כ לק"מ ואדרבא יתורץ בזה מה דהקשו המפורשים על רש"י ז"ל במשנתינו דעל לולב של עיר הנדחת פי' רש"י הטעם משום דלשריפה קיימו ובלולב של אשירה כתב סתמא אילן שעובדין אותו עכו"ם ובגמ' מפרש טעמא ומסתימת לשונו דאפי' באשירה של עכו"ם פסול מה שמבואר להיפך בסוגיא הנ"ל. אמנם עפ"י הנ"ל י"ל דהי' קשה לרש"י ז"ל כקושית כת"ה דלמה צריך הגמ' לאוקמא באשירה דמשה ת"ל דבכל אשרות ל"מ ביטול מצד דרוב של ישראל הם. אך צ"ל דרבא סובר דאין א"א דבר שא"ש כ"א ע"י מעשה א"כ שייך סברת הר"ן ז"ל דכמו דמהני המעשה לענין האיסור ה"ה דמהני לענין הביטול ולכן מוכרח הגמ' לומר דוקא באשירה דמשה משא"כ למ"ד אדם אוסר דבר שא"ש אפי' בלא מעשה א"כ ל"צ דוקא לומר דמיירי באשירה דמשה כיון דבכל אשירות ל"מ ביטול כיון דרובן של ישראל הן ולכן לא מפרש רש"י במשנה דהיינו דוקא באשירה דמשה כיון דתליא בפלוגתא וזה הערה נכונה:
<b>אמנם</b> כ"ז לפלפולא אבל לקושטא דמילתא לא אדע מקום לקושייתו כלל לפי"מ דמסקי התוס' לקמן דבעי דוקא נטעו מתחילה לכך וא"כ בודאי מותרין הפירות וע"כ הכא מיירי בנטעו מתחילה לכך א"כ אפי' אי נימא דהאילן גזול מישראל מ"מ בעת שהי' תלוש הי' נגזל ונעשה של עכו"ם ודינו כעבו"ז של עכו"ם ואי דגזל קרקע עם אילנות מחוברין א"כ בודאי דאינן נאסרין כיון דלא נטעו מתחילה לכך וא"כ אין מקום לקושית כת"ה כלל ומהתימא על מעכת"ה שלא הרגיש בזה:
<b>ומ"ש</b> כת"ה לתרץ את קושייתו מצד באין כאחת הנה לשיטתו דפשיטא לי' דבכה"ג מהני ביטול אע"ג דבשעה שנעבדה הי' עבו"ז של ישראל מ"מ בחזר וזכה בה עכו"ם מהני ביטול א"כ י"ל דעדיפא מיני' עפ"ד המג"א בסי' תע"ג בשם המרי"ו ז"ל דבמרור כיון דאינו מתקיים בקרקע לא דמי לאסא ועוד טרם שנתלש אם הוא רק עומד לתלוש כתלוש דמי וקניי' הנכרי דנגזלת אז עיי"ש. א"כ י"ל דה"ה לולב הוי אינו מתקיים ואמרי' בי' כל העומד לתלוש וא"כ נעשה מקודם של עכו"ם דאז נגזלת דהוי כמטלטלין ואח"כ כשנקצצו מבטלו ול"צ לומר דבאין כאחד ומה שקשה על המג"א ז"ל הא העכו"ם לא עשה אז קנין מחדש ובמה קנה אותו ומה בכך דדינו כמטלטלין וכבר העיר בזה הגרע"א ז"ל בגליון שם כתבנו לתרץ במק"א ואכ"מ] אמנם כן בעיקר הדבר דפשוט לי' לכת"ה דבע"ז של ישראל וחזר וזכה בה עכו"ם מהני ביטול לענ"ד צריכא עיונא רבה דלא מיבעי' לפי"ד הסוברים דבע"ז של ישראל אע"ג דעבדה עכו"ם מ"מ מדאורייתא אין לה ביטול ודמי לעבו"ז שעבדה ישראל דאינה בטילה עולמית מה"ת וא"כ כמו דבע"ז שעבדה ישראל דפשיטא דאין נפ"מ דאף בחזר וזכה בה עכו"ם מ"מ אין לה ביטול ה"ה ע"ז של נכרי שזכה בה ישראל כיון דכבר נאסרה (מדרבנן) מה"ת שוב אין לה ביטול. אך אפי' לפ"ד הסוברין דבע"ז דזכה בה ישראל דאין לה ביטול הוא רק מדרבנן עי' בזה בר"ן פרק השוכר את הפועל ובפנ"י בסוגיין עיי"ש מ"מ כיון דכבר נאסר מדרבנן בעת היותו של ישראל י"ל דשוב האיסור אינו נפקע אף אם זוכה בו נכרי אח"כ כיון דכבר נאסר. וכיוצא בו מבואר במס' ע"ז (דף נ"ט ע"ב) דמקשינן בגמ' פשיטא משום דאחמיץ פקע לי' איסורי' ויש להאריך בזה ואכ"מ]:
<b>ב</b><b>)</b> <b>ויען</b> כי הוא דבר חדש לדינא עיינתי בזה וראה זה מצאתי להג' בעל חת"ס ז"ל בחי' בפירקין (דף ל"ב) הביא בשם הג' מוהר"ז באסקאוויטץ ז"ל שנסתפק ג"כ בד"ז בעבו"ז שזכה בה ישראל וחזר וזכה בה עכו"ם אי מהני בי' ביטול כיון דעתה היא ע"ז של עכו"ם וכתב להוכיח דבכה"ג לא מהני ביטול שהקשו על הא דאמר רבא בלולב של אשירה לא יטול ואם נטל יצא היכי איירי אי זכה בה ישראל הא ל"מ ביטול ואי דלא זכה בה ישראל הא לא הוי לכם. וכתבו דע"כ רבא מיירי ביו"ט שני דל"ב לכם ובדלא זכה בה הישראל אלו תודה"ק. וקשה אמאי לא כתבו התוס' דמיירי ביו"ט ראשון וכגון דהנכרי נתן לו ע"ז מתנה ע"מ להחזיר דשפיר יצא בו דהוי לכם ומ"מ אינו כתותי מיכתת שיעורי' כיון דהוא יחזירו להנכרי ושוב יהני בי' ביטול אלא וודאי כיון דהי' פ"א ע"ז של ישראל אפי' אם יתנו אא"כ בחזרה להנכרי ל"מ בי' ביטול כיון דכבר נאסר פ"א ושפיר כתבו התוס' דל"מ להך דרבא אלא ביו"ט ב' דלא בעי לכם אלו דבריו ז"ל ודפח"ח. ושמחתי בראותי כי כוונתי בזה לדעתו הרמה. אך בעיקר הראי' לא אכחד כי לענ"ד אין בו די להוכיח דין זה:
<b>והנה</b> לכאורה עלה בדעתי בפשיטות דהנה ידוע קושית הראשונים ז"ל על הא דאמרי' בגמ' גזירה דילמא מגבהה לה והדר מבטל לה הא אין זכי' באיסה"נ. ותירץ הרשב"א בתשו' והריטב"א בחי' פסחים דאע"ג דא"ז באיסה"נ מ"מ לתוס' איסור יש זכי' באיסה"נ. והכא נמי כיון דאי נימא דיש זכי' נוסף בי' איסור דלא יהי' מהני בי' ביטול לכן אמרי' יש זכי' עיי"ש. ומעתה נראה להעיר דלא מהני מתנה ע"מ להחזיר כלל בעבו"ז דבזה הדרא קושי' לדוכתא כנ"ל הא א"ז באיסה"נ ואין לומר משום תוס' איסור ז"א הא הכא אין כאן תוס' איסור כלל כיון דאפי' אם יזכה בה ג"כ מהני ביטול כיון דעומד שיחזירו להנכרי ושוב אמרינן א"ז באיסה"נ וא"כ נסתרה הראי' הנ"ל:
<b>איברא</b> דיש לעיי' בזה דהנה הר"ן ז"ל כרב לתרץ הקושי' הנ"ל מא"ז באיסה"נ כיון דאם לא יזכה בה הישראל מהני ביטול ול"ה איסה"נ לחלוטין ושוב יש זכי'. וצריך להבין על הרשב"א ז"ל אמאי לא ניחא לי' תירוץ זה וצ"ל דהרשב"א ז"ל ס"ל כיון דעכ"פ אם יזכה בו לא יהי' מהני ביטול וא"כ איך אפשר לזכות בו ולכן צריך הרשב"א ז"ל לחדש דלתוס' איסור יש זכי' באיסה"נ וזה פשוט. ומעתה במתנה ע"מ להחזיר דגם לאחר הזכי' מהני עדיין ביטול שוב גם הרשב"א ז"ל מודה דאמרי' יש זכי' באיסה"נ כיון דיש עוד עצה בביטול כנ"ל וא"כ שפיר מהני גם לדעת הרשב"א ז"ל מתנה עמלה"ח בע"ז. והדרא לדוכתין הוכחת הג' ז"ל:
<b>אמנם</b> בל"ז יש לפלפל בראי' זו לפמ"ש התוס' בכמה דוכתין לתרץ דהא דמהני מתנה עמלה"ח אע"ג דכל מתנה שא"י להקדישה אינה מתנה. ותי' לחד תי' כיון דמקיים התנאי בהחזרת דמים הוי מתנה מעליא א"כ ה"נ מחויב להחזיר את החפץ או את הדמים. ומעתה נראה דאסור להחזיר הע"ז להנכרי דהנה ידוע קושית העטז"ק בגזל חמץ ועבר עליו הפסח אמאי יכול לומר הרי ש"ל הא א"ז באיסה"נ ותירץ משום דאם יתן מעות הרי הנגזל נהנה מאיסה"נ וא"כ הכא דהנכרי מותר ליהנות מדמי מבו"ז דאינו מוזהר אלא מלעבוד אבל לא מליהנות וא"כ שוב אסור להחזיר לו העבו"ז מטעם פורע חובו באיסה"נ וא"כ גם במתנה עמלה"ח עומד לשריפה ואמרינן כתותי מיכתת שיעורי'. אמנם יש לדחות דל"ש בזה פורע חובו מאיסה"נ כיון דבשעת שלקחו הי' ג"כ איסה"נ ואינו דומה לגזל חמץ ועבר עליו הפסח דגזל דבר המותר בהנאה. ויש להאריך הרבה בזה בפילפולים שונים אמנם לקושטא דמילתא א"צ לכל זה ובלא"ה אין כאן ראי' כלל לא מיבעי' לדעת הפוסקים דלאו דוקא הפקעת הלואתו מותר רק גם הפקעת שאלה מותר והעיקר אם בשעה שבא לידו הי' בהיתר שוב א"צ להחזיר להנכרי א"כ נראה דה"ה במתנה עמלה"ח מותר להפקיע ושלא להחזירו להנכרי וא"כ נראה פשוט דאסור להחזירו להנכרי כיון דמצוה לשרפו ולאבדו ומחויב לקיים בי' מצותו אמנם אפי' לדעת הש"ך דס"ל דרק הפקעת הלואה מותר משא"כ בפקדון אסור דהוי כמו גזל נכרי מ"מ הא כ"כ בת' שבות יעקב ח"ג סי' ל"ח דמותר לגזול ע"ז מנכרי ולית בי' איסור גזל דהרי רחל אמנו ע"ה עשתה כן וא"כ מכ"ש הכא נראה ברור דאסור להישראל להחזיר להנכרי רק צריך לקיים בו מצות שריפה וא"כ שוב אמרי' כתותי מיכתת שיעורי' ולא משכחת לה ביו"ט ראשון שיהי' שלו ולא יהי' עומד לשריפה כיון דהוא שלו ה"ה מחויב לאבדו כדין כל ע"ז ונהי דאם ישרפנו ה"ה גזול למפרע מה בכך כיון דגזל עכו"ם מותר לכן מוכרחים התוס' לומר דמיירי ביו"ט ב' וא"כ אינו ע"ז של ישראל כלל ושוב אינו מחויב לאבד אותה כלל כיון דהוא של נכרי ושפיר יוצא בה דל"ש כתותי מיכתת שיעורי' כיון דמהני בי' ביטול כנ"ל נכון וברור בעזהשי"ת. היוצא לנו מזה שאין מדברי התוס' האלו הוכחה לדברי הג' מוהר"ז ז"ל לומר דע"ז שהי' פ"א ברשות ישראל וחזר וזכה בה עכו"ם ל"מ ביטול. ועיי' בכ"ז כי קצרנו וסמכנו על רוחב לבבו של כת"ה:
<b>ג</b><b>)</b> <b>ויש</b> להעיר מדברי הגמ' ע"ז (דף י"ג ע"א) איכא דמתני לה אברייתא ר"ש ב"מ אומר עכו"ם של ישראל אינה בטילה עולמית מה עולמית וכו' ואמאי לא תירץ הגמ' דרשב"מ קאי על ע"ז שהי' פ"א ברשות ישראל וע"ז אמר שא"ל ביטול עולמית והיינו אפי' אם בא אח"כ לרשות נכרי. אלא וודאי דבכה"ג באמת מהני ביטול כיון דעתה היא ברשות נכרי ולכן מוכרח הגמ' לתרץ דמיירי בע"ז שיש לנכרי בה שותפות וכו' ומוכח מזה כד' כת"ה דבכה"ג מהני ביטול וחפשתי בספרים ומצאתי שהרב אומר כן ה"ה רבן של ישראל הגאון הק' מלאדי זצ"ל בס' ש"ע או"ח סי' תל"ה בקונטרס אחרון אות קטן ב' בסוף דבריו הק' שהשיג ע"ד החק יעקב דס"ל דמי שמת בערב פסח אחר זמן איסור אין היורשים חייבים לבער והשיב ע"ז מרן ז"ל בזה"ל ועוד דלפ"ד הח"י ישראל שהי' לו ע"ז ומת יועיל לו ביטול דאיסורא לא מורית לברי וכיון דמית פקע איסורא דישראל ונעשית ע"ז של הפקר ויבטלנה גוי קודם שיזכו בה היורשין ולא אישתמיט חד מהפוסקים לאיפלוגי בהא וכו' עכ"ל הזהב. מבואר מדה"ק דפשיטא לי' דא"נ דאין זכי' באיסה"נ ואין היורשים יורשים אותו מהני ביטול של נכרי אע"ג דכבר היתה ע"ז של ישראל וזה מבואר כד' כת"ה וידוע כמה רב גוברי' של מרן זצ"ל בהלכה. אמנם בכ"ז לא אכחד שלענ"ד הדברים צ"ע טובא לומר כן ומלבד כי מסברא נראה להיפוך כמו שכתבתי לעיל:
<b>עוד</b> זאת נלענ"ד ראי' ברורה מדברי התוס' פסחים (דף כ"ז ע"ב) ד"ה חוץ מעצי אשירה שהקשה הרשב"א ז"ל תיהוי כעכו"ם שנשתברה מאלי' דשריא וא"ל דהכא מיירי באשירה של ישראל דאין לה ביטול דהא בסוף תמורה מפרש דלהכי לא עריב ותני אפר הקדש ואשירה לעולם אסורין משום דאשירה יש לה היתר אם שורפה עכו"ם דבטלה. וא"כ מוכרח דמיירי באשירה דנכרי ונשאר בקושיא. וא"נ כד' הרב מלאדי ז"ל אין התחלה לקושית התוס' די"ל דמיירי באשירה של ישראל שעבד לה עכו"ם וכעת היא ע"ז של ישראל דל"מ ביטול ואעפי"כ לא עריב ותני לה עם אפר הקדש כיון דאית לה תקנה בביטול אם יזכה בה נכרי ויבטלנו. אלא ודאי דס"ל להרשב"א ז"ל בפשיטות דאם היתה פ"א ע"ז של ישראל שוב ל"מ ביטול עולמית אף בחזר וזכה בה נכרי וזה ראי' גדולה לענ"ד הכלל שד"ז צ"ע טובא לענ"ד וא"י לברר הדבר ואתפלא מאוד על מעכת"ה שהי' פשוט לי' דמהני ביטול בלי שום ראי'. ואבקשו לעיי' בכ"ז ולהודיעני חוות דעתו בזה אחר עיון היטב:
<b>פרשת</b> <b>וישב</b>
<b>א</b><b>)</b> <b>במס'</b> שבת (דף כ"ב) ואמר רב כהנא דרש ר"נ בר מניומי משמי' דר' תנחום מאי דכתיב והבור רק א"ב מים וגו' מים א"ב אבל נחשים ועקרבים יש בו ע"כ הגמ'. ועיי' ברמב"ן ז"ל על התורה שתמה דלפי"ז כשראו אחיו שהוא חי ולא ניזק ע"י נחשים א"כ הי' להם להבין שצדיק הוא כיון שנעשה נס להצילו ואיך מכרו אותו ועיין בדבריו ז"ל שנדחק לתרץ דלא ידעו מזה שיש בבור נחשים ועקרבים. אמנם לענ"ד נראה בפשיטות דאדרבא עפי"ז נתחזק אצלם השנאה יותר ועי"ז נגמר בדעתם למכרו דהנה ידוע דברי המפורשים דיוסף ואחיו היו חולקין אם אזלי מכלל ב"נ אף להקל או דילמא דרק להחמיר הי' דינם כישראל אבל להקל מידי ב"נ לא נפקא לי' מכלל ב"נ:
<b>ומעתה</b> נראה עפי"מ דמבואר ביבמות (דף קכ"א ע"ב) דריב"ב ס"ל דאם נפל לבור שיש בו נחשים ועקרבים אין מעידין עליו שמא חבר ויודע ללחוש שלא יזיקו וא"כ י"ל דהם ידעו דיוסף ידע חכמת הכישוף ג"כ ובטח יודע ללחוש שלא יזיקו לו והנה מבואר בסנהדרין (דף נ"ו ע"ב) לחד מ"ד דב"נ מוזהר על הכישוף ג"כ והנה המזרחי כתב דבב"נ דלא נאמר וחי בהם אסור להציל עצמו במה שמוזהר אף במקום סכנה וחייב למסור נפשו ע"ז וזה נראה בסברא כמו שהארכנו בזה בקונטרס התשובות ואכמ"ל. ומעתה א"ש דלכן השליכו אותו לבור לנסות אותו אם יציל את עצמו אם לא ורצו להראות לו שגם הוא יודע שהצדק אתם דיש להם דין ישראל אף לקולא וא"כ מותר להציל עצמו אף בכישוף במקום סכנה דבישראל נאמר וחי בהם ולכן כשראו אח"כ שחי באמת א"כ הי' ברור להם שהציל א"ע באמת ע"י כישוף וא"כ ע"כ דמודה הוא לשיטתם דיש להם דין ישראל וא"כ נתחזקה השנאה על הוצאת דיבה שלא כדין וזה נכון בעזה"י:
<b>ועפי"ז</b> יבואר היטב דברי המדרש שאמר ראובן הילד איננו ואני אנה אני בא במעשה בלהה ועפ"י הנ"ל מובן היטב דראובן שראה שהילד איננו הי' סובר שהחיות אכלוהו ולא רצה להציל עצמו וע"כ דידע ברור שיש להם דין ב"נ להחמיר ואם כן ממילא אסור בפילגש אביו וזה פשוט:
<b>ועפי"ז</b> נלענ"ד דרך פלפול לחבר דרשה זו לדרשה הקודמת משמי' דרב תנחום דנר חנוכה שהניחה למעלה מעשרים אמה פסולה כסוכה ומבוי ע"כ הגמ'. וכבר דשו בי' רבים לפרש דברי הגמ' כ"א לפי דרכו ולענ"ד נראה דהנה התוס' הקשו אמאי קתני פסולה הא בדרבנן תני תקנתא ותי' בחת"ס בחידושיו לשבת לפי"מ דמבואר במגילה (דף ו') דק"ו לומר שירה במגילה דמה משיעבוד לגאולה אמרו שירה ממות לחיים לכ"ש. וק"ו דאורייתא. א"כ נראה דבאמת חנוכה הוא דאורייתא רק דהתורה מסרה לחכמים מה לעשות בימים אלו לזכר הנס וחז"ל קבעו נרות והלל עכ"פ עיקרו דאורייתא ושפיר תני פסולה אלו דבריו ז"ל:
<b>אמנם</b> לענ"ד בעיקר הדמיון שמדמה הגז"ל חנוכה לפורים דכמו דאיכא ק"ו על מגילה ה"ה חנוכה דהוי דאורייתא מכח ק"ו זה. יש לדחות עפ"מ שאמר מרן זצוק"ל מגור לתרץ דברי הלבוש דכתב דלכן בחנוכה ליכא חיוב משתה ושמחה כיון דלא הי' הצלת נפשות ותמה הטו"ז הא גדול המחטיא את חבירו יותר מן ההורגו ותירץ מרן זצוק"ל כיון דבחנוכה הי' הכפי' להעברת דת ואל"כ יהרגו א"כ אם היו כל ישראל נהרגין היו עושים בזה מצוה היותר גדולה למסור נפשם על קידוש השם א"כ אין זה נס שניצולו הגופים משא"כ בפורים דהי' רוצה להרוג ולאבד בלי שום טעם על כי שנא את עם ישראל א"כ שפיר ראוי לעשות משתה ושמחה על שניצולו ודפח"ח. והארכנו במק"א בדברי מרן זצ"ל אלו ואכמ"ל. ומעתה מובן ממילא שיש לדחות דמיון החת"ס חנוכה לפורים די"ל דבחנוכה ליכא ק"ו לומר שירה כיון דל"ש לומר דניצולו ממיתה לחיים דהרי מיתה זו הי' החיים הגמורים חיי' נצחיים. והבן:
<b>אך</b> בכ"ז י"ל כיון דחזינן דהלל צ"ל על הנס חנוכה ע"כ כיון דיפה שעה אחת בתשובה ומע"ט בעוה"ז מכל חיי עוה"ב לכן שפיר מיקרי הצלה ממיתה לחיים כיון דהוי הצלת נפשות שהנפש יכול לפעול עוד מצות ומע"ט בעוה"ז ולכן א"ש דבחנוכה א"ע למשתה ושמחה רק להלל ולהודות והבן היטב כי הדבר נכון מאוד בס"ד. היוצא לנו מזה שיש חקירה גדולה בזה אי בחנוכה מיקרי הצלה ממות לחיים כיון דהיו מתים על קידוש השם ובאמת יש בזה צ"ע לדינא למה דפסק הר"מ ז"ל דגורם להרוג את הנפש חייב ביד"ש מה הדין אם אחד יגרום לחבירו שיהי' מוכרח למסור נפשו על קידוש השם אם הוי גורם מיתה. א"ד כיון דדמצוה קעביד דמוסר נפשו על מצות ד' ל"ש לחייבו מיתה ביד"ש עיד"ז שגרם לו לעשות מצוה וזה ספק עצום. אמנם יש לפשוט זה מתוה"ק ממה שאמר יהודה לאחיו מה בצע כי נהרוג את אחינו וגו' וקשה כיון שביארנו שהי' ביד יוסף להציל א"ע מנחשים ועקרבים א"כ נהי דהוא לא ירצה להציל א"ע מצד דיסבור דיש לו דין ב"נ להחמיר מ"מ הרי ימסור נפשו בעבור מצות השי"ת וא"כ אמאי אמר יהודה שהם יהיו הורגים אחיהם ועכצ"ל כדאמרן דגם גורם לחבירו למסירת הנפש ג"כ הוא בכלל רוצח בדיני שמים כיון דיפה שעה אחת בתשובה ומע"ט בעוה"ז מכל חיי העוה"ב א"כ זה שגרם לו למסור נפשו הגם שעושה מצוה גדולה שאין למעלה הימנו מ"מ זה מפסידו שאינו יכול לעשות עוד בעוה"ז מצות ומע"ט והוי רוצח וז"נ בעזהשי"ת:
<b>ומעתה</b> יובן היטב ב' דברי ר' תנחום דמקודם אמר דנר חנוכה שהניחה למעלה מעשרים אמה פסולה היינו דנר חנוכה הוא עיקרו דאורייתא מצד ק"ו דמה משיעבוד לגאולה אומרים שירה ממות לחיים לא כ"ש ושלא יקשה לך מנ"ל דזה מיקרי הצלה ממות לחיים כיון דאם היו מתים היו מקיימין מצות קידוש השם ע"ז הביא דרשת ר' תנחום דהבור רק אין בו מים. מים א"ב אבל נחשים ועקרבים יש בו וקשה קושית הרמב"ן ז"ל דאיך מכרו אותו אח"כ הרי ראו שהוא צדיק גמור וע"כ משום דהיו יודעין שיכול להציל א"ע ע"י לחש וקשה א"כ אמאי אמר יהודה שהם רוצחים. כיון דיכול להציל א"ע רק משום שלא ירצה לעבור על איסור ימית וא"כ הוי מסירת הנפש ואין לך מצוה גדולה מזו וע"כ דגם זה מיקרי רוצח כנ"ל וא"כ ה"ה בחנוכה מיקרי הצלה ממות לחיים ושפיר הוי דאורייתא ותני פסולה. וזה נכון דרך פלפול לחדד התלמידים:
<b>ב</b><b>)</b> <b>ברש"י</b> והוא מדרש רבה אמר אפרים מקשאה תלמידו של ר"מ תמר בתו של שם היתה לפיכך דנוה בשריפה עכ"ל. וכתב ע"ז במזרחי ואע"פ שאמרו בנדרים ניטלה הכהונה משם הא מסקינן התם שמזרעו ניטלה ולא ממנו א"כ אע"פ שאין בתו כהנת מ"מ דנוה בשריפה משום כבוד אביה דשריפה שחייבה התורה לב"כ אינה רק מפני כבוד אבי' כדכתיב את אבי' היא מחללת ושם אבי תמר מיהו כהן הי' עכ"ל. מבואר מדברי קדשו דבר חדש מאוד דהא דהחמירה תורה בב"כ אינה מפאת קדושתה מצד שהיא כהנת רק מצד שאבי' כהן לכן אע"ג דתמר היתה זרה כיון דהיתה בת כהן חייבת בשריפה מצד אבי' היא מחללת:
<b>אמנם</b> לענ"ד קשה ע"ז מהא דאמרינן בסנהדרין (דף נ"א) ובת כהן כי תחל לזנות יכול חיללה את השבת ת"ל לזנות ומקשינן בגמ' הלא כהנים אינן חייבין רק סקילה ותי' סד"א כהנים דאישתרי שבת גבייהו בעבודה בסקילה וכו' מבואר מדברי הגמ' דהי' סד"א להיות בת כהן חמורה מאבי' ואי נימא דכל העונש עלי' מפאת אבי' א"כ איך אפשר לומר דטפל חמור מן העיקר וכיון דכהנים אינן חייבין בחילול שבת אלא סקילה יהי' הטעם מה שיהי' אין סברא לחייב את בתו יותר מזה אלא ודאי דהא דבת כהן בשריפה היינו מפאת קדושתה שיש עלי' קדושת כהונה וא"כ שפיר אמרינן דנהי דאבי' רק בסקילה היינו משום דאישתרי לגבי שבת בעבודה אבל היא דלא אישתרי לגבי שבת שוב חייבה מיתה חמורה מצד קדושת כהונה שיש עלי' וזו קושיא גדולה על שיטת המזרחי לענ"ד ומלבד זאת תמהני על המזרחי דאיך לא שת לבו לדברי התרגום אונקלוס על הקרא דבת כהן כי תחל לזנות שמתרגם בזה"ל. ובת גבר כהן ארי תחל למיטעי מקדושת אבי' הוא מתחלא עכ"ל נראה מבואר דהתרגום מפרש הקרא דאת אבי' היא מחללת היינו דהיא מחוללת ע"י הזנות מקדושת כהונה שהיא קדושת אבי'. וזה ברור בפירוש התרגום. וא"כ אם היא זרה מעולם ולא היתה עלי' קדושת אבי' כלל א"כ פשיטא דל"ש האי טעמא ואינה חייבת שריפה. ואולי התרגום בא לשלול בזה ד' המזרחי שלא נימא דהוא רק מפאת קדושת אבי':
<b>הן</b> אמת שזה נראה ברור דהבדל יש בין קדושת בת כהן לבן כהן דבן כהן ה"ה קדוש כמו האב ואינו מכח האב רק כיון דהוא נולד מכהן ה"ה גם הוא כהן כאביו משא"כ בת כהן קדושתה רק מכח האב ואינה קדשה בעצמותה וכנראה מדברי התרגום הנ"ל ועיי' בסוטה שילהי פרק הי' נוטל במשנ' מה בין כהן לכהנת כהן אינו מתחלל וכהנת מתחללת והטעם כנ"ל דכהן קדושתו בעצם וזה א"א להפריד ממנו בשום אופן משא"כ כהנת דקדושתה רק מכח אבי' ולכן יכולה לחלל את הקדושה וכ"ז מבואר בדברי התרגום הנ"ל למעיי' היטב. אמנם בכ"ז מ"ש המזרחי שאע"פ שאין עלי' קדושת כהונה כלל מ"מ כיון דהיא בת כהן חייבה שריפה זה אינו נראה כמו שכתבנו מדברי הגמ' סנהדרין ומדברי התרגום הנ"ל:
<b>שבתי</b> וראיתי בספר לוית חן פרשת וישב הביא ג"כ דברי הרא"מ הנ"ל וכתב לתמוה עליו מגמ' ערוכה דכריתות (דף ז' ע"א) פלוגתת ר"מ וחכמים בבת כהן שניסת לאחד מן הפסולין ואח"כ זינתה דר"מ ס"ל כיון דאסירה לכהונה שוב זרה היא וחכמים סוברים דבעינן זר מעיקרא עכ"פ מבואר דבזרה מעיקרא אע"ג שהיא בת כהן ג"כ אינה חייבת אלא חנק וא"כ מבואר היפך דברי המזרחי ז"ל והיא תמי' קיימת לכאורה. אמנם מאשר נודע שרבינו הרא"מ זצ"ל הי' רבן של כל ישראל בדורו וח"ו שיטעה בדבר פשוט כזה. לכן נלענ"ד ללמד זכות עליו ז"ל דבאמת מודה הוא ז"ל שכל הטעם שבת כהן חייבה מיתה חמורה היינו מפאת קדושת כהונה שיש עלי' אמנם מפני שקדושה זו שעלי' אינה קדושה עצמיות אלא נמשכת מקדושת אבי' וכמו דמוכרח מביאור התרגום בקרא ואת אבי' היא מחללת וכמו שביארנו לעיל וכיון שמשם בעצמו לא ניטלה קדושת כהונה א"כ גם קדושה זו הנמשכת מאב לבתה ג"כ לא נלקחה ודוקא בניו של שם לא היו כהנים דהם אינם מפאת קדושת האב רק מכח עצמם זה לקח הקב"ה אבל בתו של שם דקדושתה מכח אבי' וכיון דאבי' נשאר בקדושה ממילא גם היא יש עלי' קדושת כהונה וכוונת המזרחי ז"ל דמבתו ל"ש לקיחת כהונה כלל כיון דכל קדושתה מפאת קדושת אבי' וכיון שאבי' נשאר כהן ממילא היא בת כהן ושייך בה את אבי' היא מחללת דהיינו קדושת אבי' שיש עליה וכהתרגום אונקלוס ואע"פ שלשון המזרחי בקיצורו מורה דכוונתו בפשיטות מ"מ האמת יעיד לעצמו שהדברים נכונים בעזהשי"ת בכוונת דבריו הקדושים:
<b>ג</b><b>)</b> <b>בתוספות</b> ישנים ריש יבמות בש"ס הנדפס מחדש בווילנא כתב בזה"ל יש מקשים אמאי מתחיל סדר נשים במס' יבמות וכו' ועוד י"ל משום דהיא מצוה ראשונה שאירעה בנשים כדכתיב בתמר בא אל אשת אחיך ויבם אותה עכ"ל. והנה לכאורה נראה מדברי התוס' ישנים דהי' מצות יבום והיו מצווין ע"ז קודם מתן תורה ג"כ וכן דעת המדרש משלי פסיק ל"א עיי"ש אמנם בריטב"א יבמות (דף ה' ע"ב) בד"ה מה להנך שכן ישנן לפני הדיבור כתב בזה"ל פירש רש"י ז"ל אבל מצות יבום אינו לפני הדיבור פירוש לפירושו דאע"ג דחזינן ליהודה ואבות שהיו נוהגין בה לאו מתורת מצוה אלא כדרך שקיים אברהם אבינו ע"ה אפי' ער"ת עכ"ל:
<b>והנה</b> מ"ש הריטב"א ז"ל בשם רש"י ז"ל ברש"י שלפנינו ליתא ואדרבא המעיין היטב ברש"י ז"ל בסוגיין שכ' על הא דאמרינן בגמ' לעיל מיני' שכן צורך גבוה וז"ל "משא"כ ביבום דלית בהו כל הני" ולא נטר לפרש כן עד מה דאסיקנא ומה לכולן שישנן לפני הדיבור נראה דרש"י ז"ל ס"ל דיבום הי' נוהג לפני הדיבור בתורת מצוה ולא חשש רש"י ז"ל לפרש תי' על לפני הדיבור דכיון דנהי דיבום הי' נוהג לפני הדיבור אבל כיון דחליצה לא הי' נוהג לפני הדיבור א"כ י"ל דא"ר מלפני הדיבור על לאחר הדיבור דאפשר בחליצה והתורה הקדושה נתנה לו הבחירה אם ירצה מייבם ואם ירצה חולץ וא"כ אינה מצוה הכרחיות עליו וי"ל דלא דחי ל"ת כיון דלאחר מתן תורה אין המצוה עליו גזירה כמות שהיתה קודם מתן תורה ובאמת רש"י ז"ל בפרשתינו שהעתיק את ד' ר"א מקשאה בשם ר"מ דתמר בתו של שם היתה ולכן דנוה בשריפה עכצ"ל מצד דהיתה שומרת יבם וכמו"ש הרמב"ן ז"ל לדעת רש"י ז"ל אם שהוא ז"ל תמה עליו דהא מצות יבום לא הי' נוהג בב"נ אבל ע"כ דעת רש"י ז"ל כן הוא וא"כ ע"כ צ"ל בדעת רש"י ז"ל כדאמרן. ודברי הריטב"א בשם רש"י ז"ל צ"ע:
<b>ובעיקר</b> הדבר אם נימא דהיתה מצוה קודם מתן תורה כדעת המדרש הנ"ל י"ל קצת ד' המהרש"א ז"ל בחא"ג יבמות (דף ע"ז ע"א) בד"ה כתנאי שכתב להקשות על דואג וסייעתו שחשבו לאסור עמונית ומואבית ולא האמינו בקבלתם מב"ד של שמואל והרי אבצן זה בועז והי' שופט את ישראל כמה שנים כמפורש בקרא ואיך נשא פסולי הקהל ברבים. וכתב בזה"ל. והנראה למאי דמסקינן בפרק כיצד דעשה דיבמה דוחה ל"ת וחייבי לאוין מתייבמין מה"ת אלא דאנן גזרינן ביאה ראשונה אטו ב"ש דאסור בה דכבר אתקיים העשה בביאה ראשונה. א"כ אפשר לומר דאז בימי בועז עדיין לא גזרו על כך והותר לו ביאה ראשונה במצות יבום דעשה דוחה ל"ת כמ"ש המפורשים דדין יבום הי' נוהג אז בקרובים כמו"ש הרמב"ן בפרשת וישב עכ"ל. והנה דברי המהרש"א נפלאין מאוד דמאי ראי' מקודם מתן תורה שהי' יבום נוהג בקרובים על ימי השופטים שאמרה תוה"ק שאין יבום אלא באחים מאב ואיך אפשר לומר דיבום שהוא מצד מנהג דוחה ל"ת שבתורה וכבר העירו בזה האחרונים. אמנם לפ"ד י"ל דהמהרש"א ז"ל ס"ל כיון דקודם מתן תורה הי' מצוה דאורייתא יבום אף בקרובים נהי דפטרה תורה הקדושה אח"כ מזה שאר קרובים ואוקמה רק באשת אח מ"מ נשארה המצוה הזאת רשות בישראל וכיון שנהגו גם אחר מתן תורה וחייבו את עצמם במצות יבום בקרובים דוחה אצלם ל"ת והוי כמו מצות עשה שהז"ג גבי נשים שכתב הראב"ד ז"ל בפירושו לתורת כהנים ריש ויקרא פרשה ב' דנתנה תורה לאנשים בחיוב ולנשים ברשות ולכן גם בנשים אמרינן עדל"ת כיון דאם ירצו לעשות זאת עושין מצוה ואמרינן עדל"ת א"כ ה"ה יבום בקרובים י"ל דהתוה"ק לא בטלה המצוה לגמרי אלא הניחה שיהי' רשות ולא חובה ואם מייבם עושה מצוה דאוריי' ואמרינן עדל"ת ולא נכחד ממני מה שיש לגמגם בזה וכ"כ במק"א הרבה בעיקר דברי הראב"ד ז"ל מהא דפסח בשני רשות לענין דחיית שבת בנשים שאינו דוחה ופלפלנו הרבה בד' הר"מ ז"ל בהלכות קרבן פסח ואכ"מ אפס כתבנו קצת להצדיק את הצדיק המהרש"א ז"ל לפי חומר הנושא שלא יהי' תמי' כ"כ:
<b>ובאמת</b> בעיקר קושית המהרש"א ז"ל לכאורה עלה בדעתי לקיים דבריו די"ל דבבועז מצד מנהג דיבום קרובים נגעה בה אמנם לא מטעמו דעשה דוחה ל"ת דזה קשה לשמוע רק די"ל עפ"ד הר"מ ז"ל דחייבי לאוין אינן אסורין מה"ת אלא בקידש ובעל דוקא אבל בעילה בלא קידושין ליכא איסור תורה אלא שביאת פנוי' אסורה אפי' במיוחדת מדרבנן עכ"פ ע"ז י"ל כיון דהי' מנהג יבום בקרובים ויבום א"צ עדים וכוונה לקנותה וא"כ י"ל דגם בועז עשה כן שבעלה בתורת יבום דמצד איסור דעמוני לא עבר כיון דלא הי' בקידושין ואינה בכלל זנות כיין דלזה אהני לן הא דמנהג יבום בקרובים שלא יהי' בכלל איסור זונה וי"ל אפי' לדעת הר"מ ז"ל דגם מיוחדת איכא איסור תורה והדיוט אסור בפילגש מה"ת מ"מ בועז דהי' שופט אולי הי' לו בזה דין מלך והי' מותר מה"ת בפילגש ואפי' א"נ דאיכא איסור דרבנן ע"ז שוב מהני הא דמנהג יבום בקרובים אך באמת כ"ז לפלפולא אמנם לקושטא דמילתא עומדת קושית מהרש"א ז"ל כחומה דהנה באמת איכא עוד לאו בעמוני ומואבי דלא תדרוש שלומם וטובתם וקשה על בועז איך עשה חסדים עם רות כמפורש בקרא וגם זה שנשא אותה משום בקשתה לעשות עמה חסד כמפורש בקרא הא עבר על לאו דלא תדרוש שלומם וטובתם כנ"ל אך כ"כ בספרי חמדת ישראל בשם הר"ם ממיץ ז"ל דבנקיבות דליכא הלאו דלא יבוא עמוני ומואבי ה"ה דליכא לאו הזה דתרווייהו לאוין אחת הם ומעתה זה דוקא אליבא דאמת אבל לשיטת דואג וסייעתו ששאלו אם מותר לבוא בקהל והי' ס"ל דהלאו בנקיבות ג"כ א"כ ממילא דהלאו דלא תדרוש שלומם איכא ג"כ בנקיבות וא"כ שוב יקשה על בועז איך עשה עמה חסד וא"כ צ"ל דדואג הודה שבועז הי' ס"ל כן אך באמת הגואל נחלק עליו בזה וכמו"ש המפורשים דטעם הגואל הי' מצד איסור ולא כמו שנדחק המהרש"א ז"ל. ודו"ק בכ"ז כי קצרנו וסמכנו על המעיין:
<b>ד</b><b>)</b> <b>מפני</b> שהרבה פעמים חלין ימי חנוכה בפרשת וישב וגם היום בעת סדרי הדברים לדפוס הוא חנוכה תרס"ה לפ"ק חל יום הראשון בש"ק פרשת וישב לזאת אציג בזה שני גרגרים בהגדה והלכה השייך לחנוכה ולא העתקתי ממה שכבר כתבתי בחידושי אלא ממה שחנני השי"ת בימים האלו ואם מצער הוא ותחי נפשי בזה [ואי"ה כאשר יזכני השי"ת להו"ל ספרי דרך חיים שמה ימצאו קונטרס גדול על סוגיא דכבתה בדברים ערבים ומתוקים בעזהשי"ת]:
<b>במס'</b> שבת (דף כ"א ע"ב) ת"ר מצות נ"ח איש וביתו וכו' והמהדרין מן המהדרין ב"ש אומרים יום ראשון מדליק שמונה מכאן ואילך פוחת והולך וכו' וחד אמר טעמא דב"ש כנגד פרי החג עכ"ל הגמ'. והנה לכאורה צ"ע טובא מה ענין נר חנוכה לפרי החג בשביל שפרי החג מתמעטין והולכין ה"ה לנר חנוכה מה ענין זל"ז. ועיי' במהרש"א ז"ל בחידושי אגדות שכתב דב"ש ס"ל דכמו דפרי החג דג"כ הוא נגד מעלין בקודש מ"מ כיון דאיכא טעמא שהוא נגד שבעים אוה"ע שיהי' פוחתין והולכין לא משגיחינן על הא דמעלין בקודש ה"ה כאן דאיכא טעמא אי נימא כתירוץ הא' של הב"י דמעיקרא היו מחלקין לח' חלקים ונמצא ח' חלקים שמן פוחתין והולכין לכך לא משגיחינן על הטעם דמעלין בקודש ולא מורידין אתד"ק. אך לפי דה"ק צ"ע מה זה דאמרינן בגמ' כנגד פרי החג והל"ל כמו דמצאנו בפרי החג ונראה מגמ' דהוא אותו ענין בפרי החג:
<b>לכן</b> נלענ"ד ונקדים לבאר ענין פרי החג שצותה תוה"ק להקריב בחג הסוכות שיהי' כח האוה"ע פוחתין והולכין מה זה הכוונה שיהיו פוחתין והולכין הא ורחמיו על כל מעשיו כתיב. ואמאי דוקא בחג הסוכות. ונראה דהענין הוא בהקדם לבאר דברי הגמ' מס' ע"א (דף ג' ע"א) דלעתיד לבוא כשהאוה"ע יטענו לפני הקב"ה על קבלת התוה"ק יאמר להם הקב"ה מצוה קלה יש לי וסוכה שמה לכו ועשו אותה מיד כל או"א הולך ועושה סוכה בראש גגו והקב"ה מקדיר עליהם חמה בתקופת תמוז וכל או"א מבעט בסוכתו ויוצא עיי"ש והוא תמי' מאוד דלמה יבחר הקב"ה מצות סוכה דוקא. ונראה בביאור הדברים עפמ"ש בכמה דוכתין שעיקר ענין בתורת ישראל במתן תורה הקדושה היתה להראות שהכל הוא מהשי"ת ולהמליך השי"ת על כל הדברים הטבעיים ולהיות נקבע בלבבינו כי הכל מהשי"ת וכן לקדש את עצמו שכל מעשיו אשר מוכרח לעשותה מכח שהוא בן אדם בכל זאת יוכל להשפיע עליהם קדושת השי"ת והכל קודש ועיי' בפ' וירא שהרחבנו הביאור בכמה ענינים והנה ענין זה נראה במצות סוכה שהקב"ה צוה לישראל לקיים מצות סוכה דוקא באכילה ושתי' ושינה וטיול היינו כל עניני עוה"ז ועשאה התוה"ק מהם מצוה ויהי' כל האדם מוקף במצוה בכל עניני הגשמי' להראות שכל עניני הגשמיים של האדם להתקדש בקדושת השי"ת וזה שיאמר הקב"ה לאוה"ע לעת"ל מצוה קלה יש לי וסוכה שמה היינו שהמצוה הוא בכל עניני עוה"ז דוקא וזה הוא תכלית קבלת התורה כנ"ל. אמנם אוה"ע בשכלם אינם משיגין זה דנוכל לעשות מכל הדברים הגשמים רוחני מצות ושיהי' לו קדושה כמו סוכה דנתקדש בקדושת חגיגה כמבואר בגמ' כשם שחל שם שמים על החגיגה כך חל שם שמים על הסוכה והוא רק לאכילה ושתי' וטיול. הוא ענין שהקב"ה מקדיר עליהם חמה בתקופת תמוז והיינו כי חמה הוא כינוי לכח השכל שבאדם כמו שביארנו בהקדמת ספר חמדת ישראל מאמרם ז"ל דהאוה"ע מונין לחמה דהיינו שכל עצמם ונותן בהם שכל הטבע בתוקפו וזה הוא מליצת "חמה בתקופת תמוז" ועיד"ז מבעטים בסוכתם והולכין להם כי הם אינן יכולים לקבל שיהי' האדם כמות שהוא אוכל ושותה ויהי' הכל קודש ועיד"ז מתקדש בקדושת השי"ת וממילא נראה שאין להם חלק ונחלה בתורה הקדושה אשר כל ענינה להתקדש הכל בקדושת השי"ת וזה נכון מאוד בביאור דברי הגמ' הקדושה:
<b>ומעתה</b> נבין היטיב ענין פרי החג שצוותה התוה"ק להקריב בחג הסוכות כיון דעיקר ענין חג זה להכניס כל הדברים מעוה"ז הטבעיים להשי"ת ואוה"ע המה תחת ממשלת הטבע וכל תכלית הבריאה הוא שיכירו כולם כח מלכות השי"ת לזאת מקריבין פרים בחג הסוכות שיהי' כח הטבע פוחת והולך והיינו שכל שבעים האומות שיראו כח השי"ת שהוא המחי' את כל ויבואו כולם תחת השגחתו יתברך כמו ישראל עם קרובו. והנה כל ענין נס חנוכה הוא מה שנצחו הכהנים החשמונאים את היוונים שרצו להעביר את ישראל על דת וכמבואר בחז"ל כתבו לכם על קרן השור שאין לכם חלק בא"י והענין דיוונים כל מגמתם ומטרתם הי' לגשם כל ענינים ואף את אלקות שכל דבר היו מגשמים בתכלית הגישום והיו נותנים לכל כח מיוחד בטבע את התואר אלקות כי לדעתם כוחות הטבע בכל מושלים ואפס זולתם ולזאת כאשר הושיע השי"ת שישראל נצחו ע"י החשמונאים והעלו אור התורה הקדושה בלבב בני ישראל לידע שרק השי"ת יחיד ומיוחד הוא מושל כל הבריאה ומנהל כל כוחות הטבע ואין זולתו ולזכר הנס הגדול הזה תקנו חז"ל להדליק נרות בחנוכה לקבוע בלבבינו ענין נס חנוכה ס"ל לב"ש שג"כ פוחתין והולכין כיון דזמן הזה נצח את כח היוונים יש סגולה בכל שנה ושנה כאשר יגיע זמן הזה למעט כוחות הטבע שמאמינים בהם העובדי כוכבים ולהכניס אותם תחת כנפי השכינה ממש כמו חג הסוכות. וזה ממש כמו פרי החג שצותה התוה"ק בחג הסוכות שהוא זמן מוכשר להקריב מכח זה פרי החג ה"ה בחנוכה צריך להדליק הנרות להיות פוחת והולך מטעם זה אמנם ב"ה ס"ל דבחנוכה דהי' הנצחון ע"י החשמונאים שזכינו לאור תורה צריכין העיקר להראות שאנחנו נתגבר בכח תוה"ק ונוסף והולך בקדושת השי"ת ועיד"ז ממילא יהי' ההשפעה של אוה"ע ג"כ כי במהרה יתגלה כבוד מלכותו של השי"ת עליהם בב"א:
<b>ועתה</b> נבאר קצת בענין זה בעומק הלכה בעזהשי"ת. הנה לכאורה יש להעיר על דברי המהרש"א ז"ל שכתב דטעמא דב"ש דס"ל פוחת והולך משום דס"ל כתירוץ הא' של הב"י ז"ל דנתחלק מיד השמן לח' חלקים ובכל הלילה היו נותנין למנורה חלק אחד והי' דולק עד הבוקר ונמצא שבכל הלילה נעשה נס. וי"ל דב"ש וב"ה אזלי לשיטתם דלב"ה לא מסתבר תירוץ זה של הב"י לכן ס"ל דמוסיף והולך משום מעלין בקודש ול"מ דליכא טעמא לדידהו. אמנם ב"ש לשיטתם שפיר י"ל דס"ל כתירוץ הא' של הב"י וטעמא דמילתא דהנה לפ"ד הב"י בתירוץ הא' צ"ל דנעשה נס במנורה כאשר כבר הי' שמה השמן נעשה הנס ונתמלא הנר חצי לוג. דזה ודאי ליכא למימר בכוונת מרן הב"י ז"ל דלא נוסף כלל רק שזה המעט הי' הולך ודולק כל הלילה עד הבוקר. ז"א כיון דהמצוה שיתן שמן כשיעור שיהי' דולק מערב ועד בוקר נהי דהב"י ז"ל ס"ל דהכא דלא הי' להם עצה רצו עכ"פ לצאת ידי קצת מצוה אבל כיון שנעשה הנס בוודאי נעשה הנס שיהי' דולק כהלכתו דהיינו שיהי' בו מיד בתחלת ההדלקה כשיעור מערב ועד בוקר. וז"ב ופשוט. אך לכאורה צ"ע עוד כיון דמצות המנורה הוא שיהי' מתרומת הלשכה והיינו שיהי' לכל ישראל חלק בו וא"כ מה מהני הנס כיון דהי' של גבוה ולא הי' לישראל חלק בו. וע"כ צ"ל כיון דנתברך שמנן של ישראל שנתנו לתוך המנורה הוי הכל של ישראל. אך יש לעיין בזה כיון דבאמת בשעת הריבוי הרי המעט שנתנו הי' של הקדש והוא של גבוה א"כ של גבוה נתברך וא"כ אין לישראל חלק בכל השמן ולא נתקיים בזה מצות הדלקה. אמנם י"ל כיון דקיי"ל דמהני שאלה בהקדש והואיל אי בעי מיתשיל חשיב כדידי' ולכן הוי שם הבעלים דכל ישראל על השמן ומעתה שפיר כיון דנתברך השמן הזה הוי כל השמן של כל ישראל ושפיר נתקיים המצוה כתקנה. ומעתה לפימ"ש המל"מ בפ"א מה' מעה"ק הלכה ד' לחדש דאף דס"ל לב"ה דיש שאלה בהקדש מ"מ כשכבר קידש בכלי שרת ל"מ שאלה עיי"ש שמתרץ בזה קו' התוס' סוטה (דף ו' ע"ב) ועיי' מ"ש בחי' שם ואכמ"ל. וא"כ א"א לומר כתירוץ הב"י ז"ל דנתחלק השמן לח' חלקים ונוסף במנורה דהרי במנורה כיון דהוא כלי שרת וא"כ השמן שניתן בתוכה נתקדש בכלי ושוב ל"מ שאלה והוי של גבוה לגמרי וכי נתברך של גבוה נתברך וא"כ לא הי' השמן של ישראל לכן ב"ה לשיטתם ס"ל שהשמן נתברך מיד בפך ואז הי' הנס ושפיר הי' השמן של כל ישראל כיון דבפך הי' רק קדושת דמים ולא נתקדש עדיין בכלי שרת ומהני שאלה ולכן ס"ל לב"ה מוסיף והולך. אמנם כ"ז לב"ה אבל לב"ש לשיטתם דס"ל דאין שאלה להקדש א"כ גם בהיות השמן בפך לא הי' מהני שאלה וצ"ל לשיטתם דלא תליא שם בעלים בשאלה רק כיון דהוא הקדש מכוחם נקראים בעלים על הדבר וא"כ שוב אין נפ"מ אימתי נעשה הנס ולכן שפיר ס"ל כתי' הא' של הב"י ז"ל דהנס נעשה במנורה ולכן ס"ל פוחת והולך והבן היטב:
<b>אמנם</b> לכאורה י"ל דז"א וגם ב"ה יכולים לסבור כתירוץ הב"י ז"ל דהנה בחידושי הקשיתי לשאול ע"ד הב"י ז"ל שכ' דחלקו השמן לח' חלקים לעשות עכ"פ קצת מצוה שיהי' דולק בכל לילה מעט במנורה לפי"מ דמבואר בש"ס דעשו מנורה חדשה של עץ והנה קיי"ל כלים שעשה משה משיחתן מקדשתן מכאן ואילך עבודתן מחנכתן וא"כ כל זה שנתקדשה המנורה הוא רק ע"י עבודה וכיון דהמצוה הוא שיהי' דולקת מערב ועד בוקר וצריך ליתן בה שמן כשיעור א"כ כשנותן פחות מזה הרי ל"ש עבודתה מחנכתה וא"כ הרי לא הי' מנורה כלל ולא הי' מצוה כלל בהדלקתה. וכתבנו לתרץ דע"כ צ"ל דדעת הב"י ז"ל דס"ל דכמו דהוי מצוה אע"ג דהוא רק ח"ש מהמצוה ה"ה דהוי לענין זה עבודה של המנורה ונתחנכה עיד"ז ונעשית עיד"ז כלי שרת וז"פ. ומעתה י"ל דגם לב"ה אע"ג דס"ל יש שאלה בהקדש וא"כ סברא גדולה לומר דשם בעלים תליא בשאלה מ"מ י"ל דהנס נעשה במנורה כמו"ש הב"י ז"ל. ואין להקשות הא במנורה כבר נתקדש בכלי ול"מ שאלה ז"א דהרי כ"ז דנתקדש בכלי הוא רק עיד"ז שנתן בה שמן קודש להדלקת המנורה עיד"ז נתחנכה המנורה ונעשית כלי שרת ונתקדש השמן קדושת הגוף משא"כ אם שאלו על השמן א"כ השמן הוא של חולין ופסול למנורה וא"כ לא נתחנכה המנורה וליכא כאן כ"ש כלל. ולא יהי' קידוש כלי כלל ושפיר אף לב"ה מהני שאלה אף לאחר שניתן השמן למנורה ושוב י"ל דגה לב"ה הי' הנס במנורה שנתרבה השמן בכל לילה במנורה:
<b>איברא</b> דז"א דזה תינח בלילה ראשונה דאז עדיין לא נתחנכה המנורה כ"א ע"י הדלקה זו שפיר יש לומר כנ"ל משא"כ בלילה שני' כיון דכבר נעשה נס בלילה ראשונה ונתחנכה המנורה כדת ונעשית כלי שרת א"כ כשבא לתוכה השמן המעט נתקדש בכלי ושוב ל"מ שאלה ושוב אין הנס הי' לישראל אלא לגבוה כיון דכבר הי' של גבוה לגמרי ע"י קידוש כלי כנ"ל. ומוכרח לומר דהנס הי' בפך ששם נתרבה השמן בכל לילה כנ"ל. ועפי"ז מה מאוד ימתק לנו לפרש דברי הגמ' שבת שם (דף כ"ג ע"א) אמר ר"י יום ראשון מדליק מברך ג' מכאן ואילך מדליק מברך שתים מה ממעט ממעט זמן. ונימעט נס. נס כל יומי איתא עכ"ל הגמ'. וצריך להבין דקארי לה מה קארי לה ונימעט נס אטו לא ידע זה דנס כל יומא איתא:
<b>אמנם</b> לדברינו י"ל בטטו"ד דהמקשן הי' סובר כהב"י ז"ל דהנס נעשה במנורה לאחר שנתנו בו שמן מעט נתרבה השמן במנורה והי' קשי' לי' א"כ איך אנו מברכין שעשה נסים לאבותינו הא הנס לא הי' לאבותינו כלל אלא לגבוה וע"כ צ"ל כיון דישראל היו בעלים הוי בכלל שעשה נסים לאבותינו אך הא לאחר שנתקדש בכלי ל"מ שאלה וא"כ שוב לא הוי ישראל בעלים. אמנם ז"א כיון דהקדש כלי הי' רק ע"י שמן כנ"ל. אך א"כ זה דוקא בלילה הראשונה אבל אח"כ נהי דהוה נס אבל כיון דכבר נתקדשה המנורה ונתקדש השמן בקדושת כלי שוב ל"ש לברך שעשה נסים לאבותינו כיון שהנס הי' לגבוה וא"כ שפיר מקשה ונימעט נס וע"ז תרצינן נס כל יומי איתא והיינו כשאר תירוצי הב"י דהנס נעשה בפך השמן דהי' אז עוד של כל ישראל מטעם הואיל אב"מ וא"כ שפיר מברכינן בכל יום נס ולא נתמעט אלא זמן. וזה נכון מאוד בביאור הסוגיא:
<b>איברא</b> דיש לעיין עוד בזה לפ"מ דקיי"ל דאין כלי שרת מקדשין פחות מכשיעור א"כ י"ל דגם בשאר הלילות אע"ג דכבר נתקדשה המנורה ונעשית כלי שרת מ"מ השמן לא נתקדש במנורה כיון דלא הי' בו כשיעור להדליק מערב ועד בוקר שכך הוא מציתו וא"כ לא נתקדש בפחות מכשיעור ומהני שאלה גם בהיותו במנורה. אך י"ל בזה דהנה כ"כ שדברי הב"י ז"ל תמוהין מאוד דאיך אפשר לומר כן שחלקו את השמן לח' חלקים ולא יעשו כלל מצות בשלימות. ועין בחי' המאירי שבת בסוגיא זו שהביא יש מפורשים כן ותמה עליהם והארכנו בזה בקונטרס דרך חיים בסוגיא דכבתה ואכמ"ל:
<b>אמנם</b> מחוורתא בכונת הב"י ז"ל כמו ששמעתי אומרים בשם אדמו"ר רבן של כל ישראל מרן מגור זצוקלה"ה. דהנה באמת זה ששיערו חז"ל שצריך חצי לוג שמן לכל לילה היינו בפתילה בינונית ובימות החמה בתקופת תמוז והי' באמת פתילה עבה כמו"ש התוס' מנחות (דפ"ט) בשם הירושלמי. אך לפי"ז אם יקח פתילה דקה מאוד מאוד דהיינו שיהי' שמינית מהפתילה שצריכה חצי לוג ללילה שלימה יוכל להדליק בשמינית שמן לכל לילה. וא"כ י"ל דזה כוונת הב"י ז"ל דמפני שלא הי' להם אלא פך אחד שלא הי' בו להדליק אלא ללילה אחת חלקו את השמן לח' חלקים ולקחו פתילה דקה מאוד שיהי' דולק בשמינית שמן כל הלילה ויתקיים בזה מצות התוה"ק בשלימות שיהי' דולקות המנורה מערב ועד בוקר והא דנעשה נס היינו כדי שיתקיים המצוה בהידור מצוה לגמרי שיהי' אור יפה וכיון דהי' עיקר הנס בהידור מצוה דאל"ה לא הי' צורך בנס כלל לכן יש במצוה זו מהדרין ומהדרין מן המהדרין משא"כ בכל המצות. אלו תוכן ד"ק ודפח"ח ושפתים יושק:
<b>ומעתה</b> באמת הי' כשיעור שמן לכל לילה כיון שלקחו פתילה דקה מאוד ושוב נתקיים בו מצות התורה ושפיר נתקדש בכלי שרת דנהי דשיערו חז"ל דלפתילה בינונית צריך חצי לוג ומצוה שתהי' מהודרת אבל פשיטא דזה דוקא כאשר נוכל לקיים מן המובחר אבל כשאי אפשר בענין אחר הוי זה כשיעור וא"כ בלילות הנשארים כאשר בא השמן למנורה נתקדש השמן ושוב יש סברא לומר דאין הנס בשל ישראל אלא בשל גבוה ולכן שפיר מקשינן ולמעט נס וזה ברור:
<b>והנה</b> חכם אחד העירני להביא ראי' לדברי המהרש"א ז"ל דב"ש וב"ה פליגי באופן הנס איך הי' דבזה א"ש מה שיש לעורר על הא דמייתי ראי' משני זקנים שהי' בצידן א' עשה כב"ש ואחד עשה כב"ה ואמאי לא הביא הגמ' בסופ"ק דיבמות ראי' מזה דעשה ב"ש כדבריהם אמנם להנ"ל י"ל כיון דפליגי באופן הנס איך הי' ובכה"ג שפליגי במציאות בוודאי עשו כדבריהם כיון שהי' להם בקבלה דכל היום נתמעט מהפך שמן וחלקו אותו למנורה. ולכן מדקדק ריו"ח ואומר זה נתן טעם לדבריו כנגד פרי החג וכפי' המהרש"א ז"ל דהנס הי' כפי' הב"י ולכן עשה כדברי ב"ש ואין בזה ענין לשאלת הגמ' אי עשו ב"ש כדבריהם או לא אלו דבריו. אמנם באמת אינו ראי' מזה וכבר ראיתי להג' המנוח בעל ס' שערי דעה ח"ב ס"ז שהעיר ע"ד הגמ' הנ"ל. ועיי"ש שרוצה להוכיח מזה דבהידור מצוה ל"ש לא תתגודדו. אמנם לענ"ד בלא"ה ל"ק מידי דבמצות הדלקת נר חנוכה כיון דהי' פשוטין ומהדרין ומהדרין מן המהדרין ולדעת התוס' כל אחד עשה באופן אחר בוודאי דהיו יכולין המהדרין מן המהדרין ג"כ לעשות כ"א לפי טעמו כיון דבלא"ה הי' אגודות אגודות במצוה זו ול"ש בזה לא תתגודדו כלל. ולכן לא הביא הגמ' ביבמות כלל דבר זה. וזה נראה ברור ואמת בסייעתא דשמי':
<b>פרשת</b> <b>מקץ</b>
<b>א</b><b>)</b> <b>במסכת</b> תענית (דף י"א ע"א) אמר ר"ל אסור לאדם לשמש מטתו בשני רעבון שנאמר וליוסף יולד שני בנים בטרם תבוא שנת הרעב ועיי"ש בתוס' ד"ה אסור לאדם שתמהו מיהודה ועיין מ"ש באוה"ח בזה. והנה במזרחי ז"ל כתב דיהודה הי' מותר לשמש מפני שלא הי' לו עוד בת ולא קיים עדיין פו"ר יתמה עליו מרן הב"י ז"ל בסי' תקע"ד דא"כ גם יוסף הי' מותר לשמש כיון דע"כ לא הי' לו בת כיון דלא מנאו הקרא בין השבעים נפש שבאו במצרים. ועיי' במהרש"א ז"ל וראיתי בספר עין יעקב שכתב על הב"י ז"ל שקושייתו מעיקרא ליתא דוודאי הי' ליוסף בת כמבואר במדרש פרשת ויגש על פסוק אדוני שאל את עבדיו לאמור. מתחילה בעלילה באת עלינו וכו' וכי בתך היינו מבקשים נראה מבואר דס"ל להמדרש דהי' לו בת ג"כ והא דלא חשבה עם בני יוסף בירידתן למצרים י"ל שמתה מקודם עיי"ש. אמנם לכאורה אין דבריו מובנים דאכתי ראית הב"י ז"ל נכונה מדלא כתיב בקרא וליוסף יולד שני בנים ובת בטרם תבוא שנת הרעב משמע דלא הי' לו בת ואי נימא דגם אז מתה כבר א"כ הדרא לדוכתא קושית הב"י ז"ל הא קיי"ל דהי' לו בנים ומתו לא קיים מצות פו"ר וא"כ אכתי הי' מחויב בפו"ר מצד הבת. אמנם לאחר העיון נ"ל שד' הג' בעל עין יעקב ז"ל נכונים לא מיבעי' לר"ל בעצמו דהוא בעל המאמר דדייק מקרא זה דאסור לשמש מטתו בשני רעבון בוודאי י"ל כדבריו עפמ"ש במק"א להסביר פלוגתת ריו"ח ור"ל ביבמות (דף ס"ב ע"א) דהי' לו בנים ונתגייר אי קיים פו"ר דריו"ח ס"ל דקיים פו"ר ור"ל ס"ל דלא קיים פו"ר דגר שנתגייר כקטן שנולד דמי. ותמי' מ"ט דריו"ח ועיי"ש בתוס' שנתקשו בזה. ונלפענ"ד דריו"ח לשיטתו דס"ל שם דהי' לו בנים ומתו לא קיים פו"ר והיינו משום דכתיב לשבת יצרה וליכא. רואים אנו דריו"ח ס"ל דקרא דלשבת האמור בדברי קבלה פירושא קא מפרש למצות פו"ר שענין פו"ר לא קיים אלא דוקא אם העולם נתיישב על ידו ומיני' אמרינן גם לקולא דאם העולם נתיישב על ידו ישוב גמור כראוי והם יכולין לישא בת ישראל קיים פו"ר. ומזה למד הר"מ ז"ל דס"ל לריו"ח דדוקא בנתגיירו בניו עמו קיים פו"ר דאל"כ גם שבת לא קיים כיון דעיקר מצות ישוב העולם לישראל לאחר מתן תורה להרבות ישראל בעולם ולכן ס"ל לריו"ח דאע"ג דלכל דבר גר שנתגייר כקטן שנולד דמי מ"מ לענין קיום מצות פו"ר דהוא משום לשבת כיון דהוא מכחו ונתיישב העולם על ידו קיים מצות פו"ר. אמנם ר"ל ס"ל כר"ה שם דהי' לו בנים ומתו מקיים מצות פו"ר ואע"ג דזה ברור דמצות לשבת עדיין מוטל עליו כיון עתה כשמתו הבנים הרי העולם אינו מיושב. אמנם ר"ה ס"ל דלשבת הוא מצוה אחריתא מדברי קבלה ואין ענינה למצות פו"ר ועיי' בפ' בראשית שג"כ דברנו מזה. ומעתה ר"ל לשיטתו ע"כ ס"ל דהי' לו בנים ומתו מקיים פו"ר וא"כ שפיר י"ל דכבר הי' לו בת כנראה קצת מדברי המדרש הנ"ל רק דהקרא לא חשיב להו משום שמתה ואעפי"כ לא שימש מטתו בשני רעבון כיון דכבר קיים פו"ר. אך יותר מזה נראה דאפי' לפי הלכה דקיי"ל כריו"ח דהי' לו בנים ומתו לא מקיים פו"ר משום הקרא דלשבת היינו רק לאחר מתן תורה דנתחדש שזה פירוש פו"ר יש בענין זה דוקא תולדה המתקיימת משא"כ קודם מתן תורה נראה פשוט דקיים פו"ר בהי' לו בנים ומתו כיון דאכתי לא נאמר קרא דלשבת (דאע"ג דקרא דלשבת הוא רק מד"ק וא"כ גם לאחר מתן תורה אמאי לא קיים פו"ר בהי' לו בנים ומתו נראה דס"ל לריו"ח כיון דאין הנביא רשאי לחדש דבר מעתה ע"כ דהי' זה הלל"מ שזה פירוש של מצות פו"ר. אך זה דוקא לאחר מתן תורה אבל קודם מתן תורה נראה פשוט כדברינו דגם ריו"ח מודה דהי' לו בנים ומתו מקיים פו"ר] וא"כ שפיר י"ל כנ"ל דיוסף הי' לו בת ומתה. ולכן לא שימש מטתו בשני רעבון. ובילדותי אמרתי בזה דרך חידוד בישוב קושית התוס' דהנה לכאורה קשה על הא דקיי"ל דקודם שקיים מצות פו"ר מותר לשמש מטתו בשני רעבון לפי"מ דקיי"ל דאינו מקיים מצות פו"ר אלא בזו"נ דוקא וא"כ כשיש לו בנים או בנות אמאי יהי' מותר לשמש מטתו דילמא גם עכשיו לא יהי' לו אלא מאותו המין שיש לו ולא יקיים מצות פו"ר. והנה כנראה איסור זה הוא איסור תורה וא"כ ניזול לחומרא כדין כל ספיקא דאורייתא דאזלינן לחומרא. אך י"ל לדעת הר"מ ז"ל דמה"ת לקולא רק מדרבנן לחומרא א"כ י"ל דבמקום ספק מצות פו"ר לא גזרו רבנן ולכן מותר לשמש מטתו. והנה הגאון בעל פרמ"ג ז"ל כתב דלדעת הר"מ ז"ל דספיקא דאורייתא מה"ת להקל היינו דוקא בישראל אבל בב"נ ספיקא להחמיר והדברים עתיקין בספרי האחרונים. ומעתה א"ש דיוסף לשיטתו דיש להם דין ב"נ כמו"ש המפורשים לא שימש מטתו אע"ג שעדיין לא קיים פו"ר. [וי"ל עוד כיון דהי' לו שני בנים וקיי"ל דלהרבה דברים בתרי זימני הוי חזקה חשב דילמא גם אח"כ יהי' לו רק בנים ולא יקיים פו"ר ועיי' בהקדמה לשאילת יעב"ץ ח"א בשם הגאון אביו חכ"צ ז"ל שחשב זה לחזקה וכתבנו מזה במקום אחר ואכ"מ] אמנם יהודה לשיטתו דהי' להם דין ישראל וספיקו לקולא לכן כל זמן שלא הי' לו בת הי' מותר לשמש מטתו ומתורץ קו' התוס'. וזה נכון:
<b>ב</b><b>)</b> <b>בחולין</b> (דף צ"א ע"א) ואמר רבי יוסי ברבי חנינא מה דכתיב וטבוח טבח והכן פרע להם בית השחיטה והכן טול גיד הנשה לפניהם כמ"ד גה"נ נאסר לב"נ ע"כ לשון הגמ'. והקשה שם בתוס' דילמא לא נאסר ואפ"ה היו מקיימין כמו שחיטה דקאמר להם פרע בית השחיטה. ומה שנלענ"ד לתרץ דהנה לכאורה קשה דהנה בכ"מ מתעסק פטור רק בחלבים ועריות קיי"ל דמתעסק חייב משום שנהנה וא"כ היכא דאינו נהנה נראה ברור דמתעסק אפי' באיסורי מאכל פטור ואין כאן עבירה כלל מה"ת כדעת הגאון מליסא ז"ל מובא בת' רעק"א סי' ח' וכבר כתבתי מזה במקום אחר ומעתה לפי"מ דקיי"ל אין בגידין בנו"ט ועץ בעלמא הוא והתורה אסרתו א"כ נראה ברור דאם הוי מתעסק באכילת הגיד ליכא איסורא כלל כיון דאינו נהנה לית בי' איסורא וא"כ למה צוה יוסף ליטול גה"נ בפניהם תיפוק לי' דאפי' אם לא יטול גה"נ בפניהם כיון דהם לא ידעו שגה"נ בתוכו יהיו מתעסקים באכילת הגיד וליכא איסורא כלל והוא הערה נכונה. אמנם נראה נהי דמתעסק לאו עבירה הוא היינו משום דילפינן מדכתיב בעשותה פרט למתעסק ונהי דילפינן מזה דמתעסק גרע משוגג כיון דלא חייבה רחמנא חטאת עליו ע"כ דאין עבירה כלל ודלא כדעת רעק"א ז"ל בזה. מ"מ היינו דוקא בישראל אבל בב"נ לא מיעט רחמנא מתעסק כלל ושפיר גם מתעסק הוי עבירה ושפיר הוצרך ליטול גה"נ בפניהם. ומעתה זה דוקא א"נ דגה"נ נאסר לב"נ אבל אי נימא דאינו נאסר לב"נ ורק שקיימו מעצמן כמו ישראל א"כ פשיטא דלא עדיפי בזה מישראל והיכא דהוא מתעסק ליכא איסורא א"כ הדרה קושיא לדוכתא למה הוצרך ליטול גה"נ בפניהם ומוכח מזה כמ"ד גה"נ נאסר לב"נ וזה, נכון בעזהשי"ת:
<b>אך</b> באמת קשה לומר דס"ל לריב"ח דאין בגידין בנו"ט כיון דנראה דצוה ליטול גה"נ בפניהם מיד קודם הבישול ע"כ דס"ל יש בגידין בנו"ט דאל"כ מה בכך שיתבשל עם גידו והיו יכולין אח"כ ליטול את הגיד ולהשליכו. ונראה דס"ל יש בגידין בנו"ט וא"כ שוב נסתרו דברינו דשפיר הוצרך ליטול דאל"כ יהי' עבירה אע"ג דהוי מתעסק כיון דהוי כחלבים ועריות שחייב בהן מתעסק מטעם נהנה. לכן נראה לתרץ דהנה לכאורה קשה אפי' א"נ יש בגידין בנו"ט ג"כ קשה למה צוה יוסף ליטול גה"נ בפניהם דמה בכך שיתבשל עם גידו הא קיי"ל טעם כעיקר לאו דאורייתא לבד בבב"ח וא"כ מה בכך דהגיד יתן טעם בתוך הבשר הא טכ"ע לאו דאורייתא ועל דרבנן בוודאי לא היו זהירי. אמנם נראה דהנה רש"י ז"ל כתב דלכן טעם כעיקר לאו דאורייתא משום דמה"ת ברובא בטל דכתיב אחרי רבים להטות מבואר מדברי רש"י ז"ל דאפי' א"נ טכ"ע לד"א מ"מ צריך ביטול ברוב עכ"פ וכ"ה האחרונים דלפי"ז לפי"מ שחקר הפרמ"ג דבב"נ ל"ש ביטול ברוב דאחרי רבים להטות בישראל כתיב א"כ בב"נ לכ"ע טכ"ע דאורייתא ואסור החתיכה מצד טעם האיסור שהיא בתוכה ומעתה א"ש דהי' צריך ליטול הגיד קודם הבישול למ"ד יש בגידין בנו"ט. אך זה דוקא אי נימא דגה"נ אסור לב"נ אבל א"נ דאינו אסור לב"נ אלא מכח מצות ישראל עשו זאת וא"כ פשיטא דשוב בטל ברוב וטכ"ע לאו דאורייתא וא"כ לא הוצרך ליטול גה"נ בפניהם. ומיושב שפיר קושית התוס':
<b>ומה</b> שנראה עוד בסוגנן הנ"ל בדרך פילפול דהנה קשה למה הי' צריך ליטול הגיד כיון דטכ"ע לאו דאורייתא דמה"ת בטל ברוב אך י"ל דא"מ איסור לכתחילה ואע"ג דא"מ איסור לכתחילה הוא רק מדרבנן ע"ז י"ל לפי"מ שכתב הגאון בעל חוו"ד ז"ל דבאיסה"נ לכו"ע אין מבטלין איסור לכתחילה מה"ת א"כ גה"נ למה דקיי"ל כר"א דלא תאכל משמע הנאה ג"כ א"כ צריך להיות אסור בהנאה רק דמותר בהנאה מכח כשהותרה נבילה היא וחלבה וגידה הותרו א"כ זה דוקא לאחר מתן תורה אבל קודם מתן תורה הי' אסור בהנאה דעדיין לא הותרה נבילה וכיון שכן אסור לבטל מה"ת ושפיר הוכרח ליטול גה"נ. אך זה דוקא א"נ דאסור לב"נ שפיר י"ל כדברינו משא"כ א"נ דלא נאסר לב"נ א"כ נהי שקיימו מעצמם כמו ישראל עכ"פ ל"ש להחמיר יותר מישראל וא"כ מותר בהנאה וא"כ שוב מותר לבטל מה"ת וא"כ כיון דטכ"ע לאו דאורייתא לא הוצרך ליטול גה"נ בפניהם. ויש עוד כמה דברים לפלפל בזה ואין כאן מקומו:
<b>סוגיא</b> <b>דמדליקין</b> <b>מנר</b> <b>לנר</b> <b>(</b>שבת
<b>דף</b> <b>כ"ב</b><b>)</b><b>:</b> <b>ג</b><b>)</b> <b>איתמר</b> רב אמר אין מדליקין מנר לנר וכו' וברש"י ז"ל ומשום דהילכתא כרב באיסורי בכולי הש"ס לבר מהני תלת נקטינהו גבי הדדי עכ"ל. ובלימוד התלמידים אמרתי דרך פלפול לחבר ג' מימרות אהדדי ונקדים מה דנקט הך דאין מתירין מבגד לבגד. נראה בפשיטות דאתי להורות כרב אדא בר אהבא דפליגי אי משרגא לשרגא בלא קינסא כמו מבגד לבגד דהוא בלא אמצעי וס"ל דגם הכא איכא ביזוי מצוה כיון דהנחה עושה מצוה כמו"ש התוס' לקמן ד"ה מאי הוי עלה עיי"ש. אך הנה באמת שורש הפלוגתא אי הנחה עושה מצוה או הדלקה עושה מצוה צריך מובן במה פליגי. ונלענ"ד לחדש דהנה נס חנוכה קבעו על נס דנרות המנורה. ומעתה נראה דפליגי בתירוצי מרן הב"י ז"ל דהקשה אמאי עושין חנוכה בליל ראשון הא על לילה ראשונה הי' שמן ולא הי' נס ותירץ ב' תירוצים. א' דחלקו את השמן לח' חלקים ושפיר הי' הנס כל לילה ועוד תירץ דמיד בבוקר הי' מלא כבתחילה עיי"ש:
<b>ומעתה</b> נלענ"ד דבזה פליגי דמאן דס"ל הדלקה עושה מצוה ס"ל דהי' הנס מיד בשעת ההדלקה דהיינו שלא חלקוהו השמן ובלילה הראשונה דלק כל השמן וא"כ הי' הנס בהדלקה ולכן הדלקה עושה מצוה דזה הוא לזכר הנס משא"כ רב ס"ל דהנחה עושה מצוה ס"ל דחלקו את השמן לח' חלקים א"כ ההדלקה לא הי' נס כלל כיון דהי' שמן בכל לילה בשעת הדלקת המנורה ועיקר הנס הי' בהנחה ולכן אמרינן הנחה עושה מצוה ולכן אין מדליקין מנר לנר וזה נכון בס"ד. אך הנה המפורשים תמהו על תי' הב"י דחלקו את השמן לח' חלקים דלמה עשו זאת הא מוטב לקיים עכ"פ המצוה יום אחד משלא לקיים כלל ותירץ דס"ל להב"י דח"ש מהמצוה הוא ג"כ מצוה וכיון שלא היו יכולין לקיים כל הח' ימים מצות הדלקת המנורה רצו לקיים בכל לילה עכ"פ ח"ש מהמצוה משיעשו היום כל המצוה ולא יקיימו אח"כ כלל ועיי' בזה בקונטרס התשובות מ"ש בזה ואכמ"ל:
<b>אך</b> באמת בעיקר הענין אי ח"ש מהמצוה הוא ג"כ מצוה תליא אי נימא דח"ש הוא בכל איסורין לאו דוקא באיסורי מאכל וא"כ מבואר דח"ש הוי חלק מהכל לענין איסור וא"כ שוב אמרינן דגם לענין המצוה יש לו מקום משא"כ לדעת הח"צ דח"ש הוא רק באיסורי מאכל וא"כ מבואר דח"ש לאו חלק הוא לענין הכל וא"כ פשוט דאין לדמות בזה ח"ש במצות נר חנוכה ואינו מצוה כלל וא"כ אי אפשר לומר כתי' הב"י הנ"ל. והנה סברא זו דח"צ דרק באיסורי מאכל ח"ש אסור מצד מחשבתו נלענ"ד דתליא בפלוגתת ר"י ור"ש בדבר שאינו מתכוין דלר"ש דדבר שאינו מתכוין מותר א"כ חזינן דכח המחשבה פועל שאפי' בדבר האסור תליא עיקר במחשבתו א"כ גם להיפך אמרינן דאפי' בחצי שיעור אם מחשבתו לאיסור והוא מחשיבו לאיסור נאסר משא"כ לר"י דסבירא לי' אף דבר שאינו מתכוין אסור וא"כ חזינן דלא תליא במחשבה כלל א"כ ה"ה בח"ש ל"ש לאסור מצד אחשבה וע"כ דבעצם אסור מצד ריבוי דקרא וא"כ שוב אין נפ"מ בין ח"ש דאיסור לח"ש דמצוה [ושמעתי כיוצא בזה בשם אדומו"ר הקדוש מאלעקסנדר זצ"ל שאמר דמכל שיטת הזוהר הקדוש שהחמיר כ"כ בענין כוונה שמצוה בלא כוונה אינה כלום וכיוצא בו שעיקר הוא המחשבה בכל דבר מבואר דהוא רשב"י שאזיל לשיטתו בש"ס דילן דדבר שאינו מתכוין מותר וכ"ש למלקות וכיוצא בזה ודא ודא אחת היא ודברי פח"ח] וא"כ שוב י"ל כתי' הב"י הנ"ל שחלקו את השמן ושוב אמרינן דהנחה עושה מצוה וא"כ אתיא שפיר דברי הגמ' דמקודם מביא מימרא דרב דאין מדליקין מנר לנר ולהורות דאפי' משרגא לשרגא אסור הביא הפלוגתא דאין מתירין מבגד לבגד אך באמת הדבר צריך בירור מאי טעמא וע"כ משום דרב ס"ל הנחה עושה מצוה וקשה אמאי הא הנס הי' בהדלקה וע"כ כתי' הב"י דחלקו את השמן וקשה מנ"ל דח"ש מהמצוה הוי מצוה דילמא דוקא בחלב גלי קרא משום דשייך בי' אחשבה ע"ז אייתי הך מימרא דרב דאין הלכה כר"ש בגרירה וס"ל דדבר שאינו מתכוין אסור וא"כ ממילא ליכא למימר דח"ש מצד אחשבה וא"כ שוב גם ח"ש מהמצוה מצוה וא"כ שפיר י"ל כתי' הב"י דהיו חולקין את השמן וא"ש דהנחה עושה מצוה ושפיר אין מדליקין מנר לנר. וזה נכון בס"ד:
<b>ד</b><b>)</b> העתק מתשובה שכתבתי לכבוד הגאון מו"ה אדר"ת ז"ל אב"ד בירושלים. ויען כי עתה בעת סדרי ספרי זה לדפוס באה השמועה כי נפטר הגז"ל אמרתי להעתיק פה הדברים האלו להיות למזכרת אהבה כי זה הי' מכתבי האחרון שכתבתי לו בדבר הלכה והגז"ל בתשובתו התנצל כי אין בו כח לפלפל בדבר הלכה ויהי' זכרו ברוך. וז"ל במכתבי.
<b>מתניתא</b> דמר אנא מתנינא. למדתי היום בר"מ ז"ל פ"ב מחנוכה הלכה ט' במה שכתב הר"מ ז"ל עששית שהיתה דולקת כל היום למוצ"ש מכבה ומברך ומדליקה שההדלקה היא המצוה ולא הנחה שתמי' על הר"מ ז"ל שהוסיף תיבת מברך מה שאין דרכו בכך. וראיתי לכ"ג שליט"א בקונטרס עובר אורח בהגהות לחנוכה שכתב בזה דבר נפלא דריב"ל לשיטתו דאין מברכין על דרבנן לכן אין מברכין בנר חנוכה כלל ולכן הוסיף הר"מ ז"ל ומברך ודפח"ח ושפתים יושק מד"נ:
אלא שאכתי צריך עיון דלמה הוסיף הר"מ ז"ל זה וגם פלא לי שלא הביא כ"ג שליט"א דברי הירושלמי סוכה פ"ג ה"ד דריב"ל ס"ל להדיא דמברך גם על נר חנוכה אשר קדשנו במצותיו וצונו על מצות זקנים וגם מגמ' דילן אינו ראי' דריב"ל ס"ל שלא לברך כלל בנר חנוכה דהרי נראה להדיא דמייתי הסוגיא כל נוסח הברכה דהוא להורות דעיקר הראי' מרב משום דמברך אקבמ"ו להדליק נר חנוכה. ולולא דמסתפינא הייתי אומר דבר חדש בזה דאפי' לפי' גמ' דילן דריב"ל ס"ל דאינו מברך כלל בנר חנוכה מ"מ היינו דוקא בשאר הלילות אבל בלילה הראשונה גם ריב"ל מודה דמברכין ובאמת נראה כן בירושלמי שם דמסיק דהשאלה על חנוכה לריו"ח אם מברכין ואח"כ איתא בירושלמי חיי' ברי' דרב מברך על כל פעם ופעם ר"ח לא מברך אלא פ"א. ועי' בקרבן העדה ובפנ"מ שפי' דזה לא קאי אלא על לולב אבל חנוכה נשאר בספק. ולענ"ד מסידור לשון ירושלמי אינו נרא' כן וי"ל דקאי גם על חנוכה וגם בחנוכה יש לחלק בין לילה ראשונה לשאר לילות וטעמא דמילתא לפמ"ש הפוסקים לת' הדלקת נר חנוכה בלילה ראשונה שלא הי' נס בנרות כלל דהוא משום הצלה דישראל עיי' במאירי ובשאר פוסקים ומעתה י"ל עפמ"ש החת"ס בחידושי שבת דמה שמחויב משום נם דהצלה היא דאורייתא דהוי ק"ו משיעבוד לגאולה אומרים שירה ממות לחיים לא כ"ש עיי' בחת"ס שבת סוגיא דכבתה וא"כ חנוכה בליל ראשון יש להדלקה עיקר בדאורייתא אמנם בשאר לילות דל"ש שוב מצד הצלה רק מצד הנס דנרות הוי עיקרו דרבנן וא"כ י"ל דגם בנר חנוכה יש חילוק בין לילה ראשונה לשאר לילות ובאמת ריב"ל בעצמו דס"ל דנשים חייבות בנר חנוכה שאף הן היו באותו הנס נראה ג"כ דסובר דעיקר התקנה דנרות הוא משום הצלה דבאותו נס גם נשים היו כמו שמפרש רש"י ז"ל בסוגיא דכבתה וא"כ נראה דריב"ל מודה דבלילה הראשונה מברכין בנר חנוכה להדליק נר חנוכה רק ע"א) במימרא דריב"ל דנשים חייבות במקרא מגילה לא פי' רש"י ז"ל כלל דחייבות לגמרי ויכולין להוציאן אנשים יד"ח והרי שם עיקר מקומו. ולהנ"ל א"ש דהנה באמת הטו"א ז"ל כתב לחדש דנשים כיון דחייבין רק מטעם שאף הן היו באותו הנס א"י להוציא אנשים דחייבין מדברי קבלה דכד"ת דמי. אמנם דעת רש"י ז"ל נראה דס"ל כיון דכל דרבנן הוי בכלל לא תסור הוי כמו דברי קבלה ושפיר יכולין להוציא אנשים. ומעתה י"ל דזה דוקא לפי הלכה דקיי"ל דמברכינן בדרבנן משום דהוא בכלל ל"ת משא"כ ריב"ל לשיטתו דס"ל דעל דרבנן אין מברכין א"כ ס"ל דדרבנן אינו בכלל לא תסור אמנם נראה דבזה מודה ריב"ל דמקרא מגילה לאנשים הוי בכלל דברי קבלה דכדברי תורה דמי ועיי' במכות (דף כ"ג ע"ב) דאמר ריב"ל שלשה דברים עשו ב"ד שלמטה והסכימו ב"ד של מעלה על ידם וחד מינייהו מקרא מגילה ועיי"ש דדריש לי' מקרא א"כ נראה דמודה דהוי כדברי תורה. אמנם בנשים כיון דכל חיובן מצד שאף הן היו באותו הנס א"ח אלא מדרבנן ושפיר א"י להוציא אנשים לכן בדריב"ל לא פיר רש"י ז"ל דיכולין להוציא אנשים דריב"ל לשיטתו אינן יכולין להוציא אנשים כנ"ל. איברא דלקושטא דמילתא כ"כ בחיבורנו שנראה עיקר דריב"ל דאמר דנשים חייבות במקרא מגילה שאף הן היו באותו הנס היינו שמתוך כך אמרינן דתקנת מרדכי ואסתר הי' מיד גם על נשים כיון דאין סברא לפטור אותם מכח דהוי מצ"ע שהזמן גרמא כיון דגם הם היו באותו הנס וניצולו מסברא גם הם באותה מצוה וחייבין בפרסומי ניסא ומה שהוא מסברא הוי חיוב גמור ומהני מדאורייתא ג"כ כמו דמצאנו בשפיכת דמים דאמרינן יהרג ואל יעבור מכח סברא דמה חזית [וכתבנו מזה במק"א על דברי הרביד הזהב פרשת ויקהל שהעיר בענין זה אם מה דהוא מכח סברא הוי דאורייתא וכדברי הפנ"י ז"ל בברכות בענין ברכה לפני המזון. ואכ"מ. וא"צ להאריך לפני כ"ג בדברים כאלה שכל רז לא אניס לי'] וראי' לזה דא"נ דנשים לריב"ל חייבות במקרא מגילה רק מדרבנן ואינן בחיוב כמו אנשים לא יהיו חייבין בברכה על מקרא מגילה לריב"ל לשיטתו דעל מצוה דרבנן אין מברכין ומדסתם ריב"ל דנשים חייבות במקרא מגילה נראה דבזה דינם שוה לאנשים. ובאנשים נראה ברור דמודה ריב"ל דמברכינן על מקרא מגילה דלא מצאנו פלוגתא בזה ויש להאריך עוד בכל זה ואכ"מ כי לא באתי בזה אלא להשתעשע עם כ"ג שיחי' בחידושי תורה לעורר זכרון אהבתינו:
ומדי דברי בזה הנני להציע לפני כ"ג מה שראיתי להגאון בעל יד המלך ז"ל סוף הל' תנוכה שכתב להעיר דהא דפשיטא לסוגיא דש"ס דאם אמרינן הדלקה עושה מצוה הדליקה חו"ש וקטן לא עשה כלום והא במגילה ר' יהודה מכשיר בקטן וא"כ לדידי' גם הדלקת קטן שהגיע לחינוך צריך להיות כשר ואמאי לא מצאנו בזה כלל פלוגתת ר"י וחכמים ועיי"ש שמכח זה כתב לחדש דבחנוכה ליכא חיוב כלל על הקטן אף מדרבנן כיון דצריך להוציא מעות על זה עי"ש. ודבריו דחוקים מאוד והרי בהדיא שנינו קטן היודע לשמור תפילין אביו לוקח לו תפילין וכן בלולב יש מצות חינוך אף ביום הראשון דצריך לכם דוקא ואף כי יש לדחוק בזה בחילוקים דקים כמובן אין רצוני להאריך בהם. ובאמת בעיקר הדבר אשתמיט לי' להרב ז"ל דברי הר"ן ז"ל במקומו בשם הבעל העיטור שכתב להדיא דלר"י דמכשיר בקטן שהגיע לחינוך בקריאת המגילה ה"ה בנר חנוכה כשירה ההדלקה ע"י קטן שהגיע לחינוך עיי"ש. אמנם כן בעיקר הדבר לענ"ד במחלוקת היא שנוי' ולדעת התוס' אינו ראי' ממגילה לחנוכה וגם ר"י דמכשיר במגילה בקטן מ"מ בחנוכה מודה דאינו כשר ע"י קטן וטעמא דמילתא לפמ"ש התוס' במגילה (דף כ"ד ע"א) בד"ה אבל אינו פורס על שמע דנהי דר"י מודה דתרי דרבנן אינו מוציא חד דרבנן מ"מ במגילה מכשיר בקטן לפי שטף ונשים היו בספק דלהרוג ולהשמיד לפיכך עשאו ר"י כגדול וביאור דה"ק נראה בפשיטות דהנה באמת כיון דגם קטנים היו באותו הנס הרי יש לחייב קטנים ג"כ בקריאת המגילה ממש כמו גדולים אלא דלא מהני סברא זו לחייבם כיון דקטן אינו בר דעת ואינו מחויב במצות. ומעתה אמרינן דזה דוקא בקטן שלא הגיע לחינוך אבל בקטן שהגיע לחינוך כיון דרבנן רמי עליו חיוב מדרבנן ואמרינן דהוא בר דעת להתחייב במצות מדרבנן שוב אמרינן דיש עליו אותו חיוב דגדול כיון דאף הן היו באותו הנס וזה פשוט. ומעתה נראה דזה דוקא בפורים דהנס הי' שניצולו ממות לחיים דהגזירה הי' להשמיד ולהרוג וא"כ אין נפ"מ בין קטנים לגדולים ושפיר י"ל בהם שאף הן היו באותו הנס משא"כ בחנוכה דהיתה הגזירה להעביר על הדת וקיי"ל דיהרג ואל יעבור מכח מצ"ע דוקדשתו בתוך בנ"י א"כ זה דוקא בגדולים אבל בקטנים דאינן מצווין על עשה דוקדשתו הרי היו מותרין לעבור ולא היו נהרגין וא"כ בחנוכה ל"ש לומר בקטנים שאף הן היו באותו הנס כיון דלא בהם נס הצלה ממיתה כיון דלא היו צריכין למסור נפשם על קדושת השי"ת וכיון דל"ש לחייבם מכח שאף הן הי' באותו הנס לא נשאר לנו לחייב אותם אלא מכח חינוך ושוב אמרינן דתרי דרבנן אינו מוציא ח דרבנן ולכן לא מצאנו בתוס' כלל שבנר חנוכה יהי' כשר לר"י הדלקה ע"י קטן. אמנם הבעל העיטור דלומד חנוכה מפורים נלענ"ד דאזיל לשיטתו שכתב להדיא בהלכות מגילה דטעמא דר"י דמכשיר בקטן דס"ל כיון דמחויב מצד חינוך יכול להוציא דרבנן וס"ל דאין לחלק כלל בין חד דרבנן לתרי דרבנן ושפיר כתב דה"ה בחנוכה הדלקת קטן כשירה משא"כ לדעת התוס' אינו ראי' ממגילה לחנוכה כנ"ל. ועפי"ז עמדתי על לשון רש"י ז"ל בשבת בסוגיא דכבתה בהא דאמר ריב"ל נשים חייבות בנר חנוכה שאף הן היו באותו הנס שכתב בזה"ל משום שהי' בכלל הגזירה דתבעל לטפסר תחילה וע"י אשה נעשה הנס וכבר הרגיש בזה הפרמ"ג ז"ל דלמה הוסיף רש"י ז"ל וע"י אשה נעשה הנס. אמנם לדברינו י"ל בטו"ט ודעת דהי' קשה לרש"י ז"ל דהרי מוכרח מרפ"ק דמס' כתובות דהך גזירה דתבעל לטפסר תחילה לא היתה להעברת דת כ"א להנאתן והי' מדינא מותר לעבור. א"כ אצל נשים לא הי' הנס גדול כ"כ כמו אצל אנשים שהי' הדין דיהרג ואל יעבור וא"כ אין ראי' דחייבות בנר חנוכה כמו אנשים שהי' הדין דיהרג ואל יעבור לכן מוכרח רש"י ז"ל להוסיף וע"י אשה נעשה הנס משא"כ בפורים דהי' להשמיד ולהרוג והיו הכל שוין בסכנה ושפיר פי' רש"י ז"ל במגילה במימרא דריב"ל דנשים חייבין בקריאת המגילה משום שאף הם היו בסכנה דלהשמיד ולהרוג וזה נכון מאוד בס"ד. [ומה שפי' רש"י ז"ל בפסחים (דף ק"ח) גם במגילה מפני שע"י אשה נעשה הנס כ"כ בחידוש בדיני פורים ואכ"מ להאריך בזה]:
<b>ולולא</b> דמסתפינא הייתי אומר בדעת הר"מ ז"ל פ"ד מחנוכה ה"ט שכתב בזה"ל נ"ח שהדליקה חש"ו או עכו"ם לא עשה כלום עד שידלקנו מי שהוא חייב בהדלקה עכ"ל שתמי' מאוד שלמה הוסיף הר"מ ז"ל "עכו"ם" מה שלא נזכר בגמ' שאין זה דרכו של הר"מ ז"ל ובפרט דהוא כ"ש מקטן. אמנם לדברינו נראה דכוונת הר"מ ז"ל להורות דקטן בנר חנוכה דינו כעכו"ם ול"ש בו גם מצות חינוך דהר"מ ז"ל ס"ל דבאמת כיון דקטנים לא היו באותו הנס דגדולים ל"ש בהו חינוך כלל כיון דגם גדול שלא הי' בנס אינו חייב במצוה זו דתקנו אותו רק מכח הנס ולכן בקטנים ל"ש חינוך כלל בזה. ובאמת לא מצאנו בר"מ ז"ל שיחייב את הקטנים במצות חינוך דנר חנוכה. וממה שכתב בפ"ג ה"ד כל שחייב בקריאת המגילה חייב בנר חנוכה ולא הוסיף כלל הדין דחינוך קטן כמו"ש במגילה שזה אינו מכח חיוב נראה דס"ל דל"ש חינוך בחנוכה כלל והוא מה"ט כיון דקטנים לא היו בכלל הנס ל"ש בהם מצות חינוך כלל (וי"ל יותר בכוונת הר"מ ז"ל בזה שהוסיף "או עכו"ם" דכוונתו על ב"נ והיינו גר תושב שמצווה שלא לעבוד ע"ז דלכאורה י"ל דגם גר תושב חייב בנר חנוכה כיון דיוונים גזרו על עכו"ם וגם גר תושב מצווה ע"ז והרי גם הם היו באותו הנס. אך באמת ז"א דגר תושב אינו מצווה על קה"ש וא"כ ל"ש לומר בו שאף הן היו באותו הנס וה"ה קטנים אין לחייב אותם בנר חנוכה מה"ט ואם אמנם כי בימי בית שני לא הי' נוהג דיני גר תושב דאינו נוהג אלא בזמן שהיובל נוהג מ"מ יש מקום לומר כן בכוונת הר"מ ז"ל כמובן ואין להאריך בזה]. וחוץ לדרכינו עלה בדעתי בכוונת הר"מ ז"ל שהוסיף עכו"ם דכוונתו בזה דלא נימא דהא דקיי"ל דאם הדלקה עושה מצוה הדליקה חש"ו לאו כלום הוא הטעם משום דהדלקה עושה מצוה צריך שיהי' ההדלקה לשם מצוה ולכן בקטן דהוי מתעסק לא מהני הדלקתו ונפ"מ בזה בעכו"ם שהדליק נר חנוכה ונתגייר אח"כ ואומר שהדליקה בכוונה לשם מצות חנוכה יהי' ההדלקה כשירה דאע"ג דנכרי אדעתא דנפשי' קעביד מ"מ אין זה בירור ובפרט לגבי עצמו כשנתגייר אח"כ צריך להיות נאמן כשאמר שהי' בכוונה כמו"ש בזה הג' רעק"א ז"ל בת' סי' ד' ואף למה דמבואר בירושלמי במס' חגיגה פ"ג ה"ד מחלוקת תנאי בזה בגר שנתגייר לענין יין נסך אם נאמן לגבי עצמו עייש"ה דר"ע ס"ל דאינו נאמן לעצמו יותר מלאחרים מ"מ נראה דזה דוקא בדאורייתא אבל במצוה דרבנן לעצמו נאמן א"כ יהי' משכח"ל דהדלקת עכו"ם תהי' כשירה לכן הוסיף הר"מ ז"ל דהפסול מצד שאינו בר חיובא ולכן גם הדלקת עכו"ם פסולה והבן. איברא דבעיקר הדבר בנכרי שנתגייר בליל חנוכה נראה דשוב אינו מחויב בהדלקת נר חנוכה כמו דמצינו במגילה דגר שנתגייר אינו חייב במגילה כיון דבתחילת הזמן לא הי' בר חיובא ה"ה בנר חנוכה א"כ לא משכחת לה לגבי עצמו נפ"מ בהדלקת נר חנוכה במה שהדליק בעודו נכרי והבן ויש להאריך עוד הרבה בזה ואכ"מ:
<b>פרשת</b> <b>ויגש</b>
<b>א</b><b>)</b> <b>ראיתי</b> להעתיק בזה תשו' אחת שכתבתי זה זמן כביר לאחד מהתלמידים. אף כי מצאתי דברי התלמיד בספר חוט המשולש מ"מ משנה לא זזה ממקומה. וז"ל.
<b>אהו'</b> תלמידי שמחתני במכתבך כי ראיתי כי שוקד אתה על דלתי התורה והנני בזה להשיבך חו"ד על דבריך וזה יצא ראשונה. כתבת לתרץ קושית הבית הלל על הרמ"א ז"ל ביו"ד סי' ר"מ סכ"ד שכתב בזה"ל. י"א דאינו חייב בכבוד אבי אביו. ואינו נ"ל אלא דחייב בכבוד אביו יותר מכבוד אבי אביו וראי' ממדרש גבי ויזבח זבחים וגו' [כוונתו לדברי המדרש שהובא ברש"י ז"ל בפרשתינו דמדכתיב ויזבח זבחים לאלהי אביו יצחק ולא הזכיר אברהם ע"כ דחייב אדם בכבוד אביו יותר. ומבואר בדברי המדרש דרק יותר חיוב יש באביו] ותמה הבית הלל נהי דמלשון המדרש נראה כן אבל הרי גמ' ערוכה במכות (דף י"ב) להיפך דאיתא התם תנא חדא אין הבן נעשה גואל הדם לאביו ותניא אידך הבן נעשה גוה"ד ותירץ הא בבנו הא בבן בנו הרי מבואר דבן בנו נעשה גוה"ד להרוג את זקינו וע"כ דאינו חייב לכבדו וכתבת לתרץ דהנה באמת קשה אמאי אין הבן נעשה גואל הדם לאביו הא אביו רשע ואינו חייב לכבדו וע"כ כהר"מ ז"ל דס"ל דגם אביו רשע חייב לכבדו. אך לפי"ז י"ל דזה דוקא אביו אבל זקינו כיון דאינו חייב לכבדו כמו אביו אין חייב לכבדו אם הוא רשע ואין מזה ראי' נגד דברי המדרש דהגמ' מיירי במזיד שחייב מיתה מדינא ונעשה רשע ולכן דוקא באביו חייב בכבודו אבל לא בזקינו. ובזה מדוקדק דברי הר"מ ז"ל פ"א מהלכות רוצח שאחר שכתב דין זה דבן בנו נעשה גואל הדם אבל הבן אינו נעשה גואל הדם סיים בזה"ל "אלא ב"ד ממיתין אותו" עכ"ל ולכאורה הוא למותר ולמה כתב זה אלא ודאי להורות שדין זה דוקא במזיד אז יש לחלק בין אביו לאבי אביו משא"כ בשוגג גם לאבי אביו אינו נעשה גואל הדם את"ד:
<b>והנה</b> הדקדוק בלשון הר"מ ז"ל בוודאי נכון. וגם זה בודאי נכון כדבריך דבשוגג ל"ש לומר דבן בנן יהי' נעשה גזאל הדם להרוג זקינו. אף אי נימא דאינו חייב לכבדו אבל מ"מ הרי הוא קרובו ונכדו וכיון דבשוגג הוא רק רשות ביד גואל הדם מצד כי יחם לבבו ואיך שייך בזה חימום להרוג זקינו בשביל שהרג אביו בשוגג ואין זה מטבע האדם כלל לכן ברור הדבר דכל דינים אלו מיירי במזיד. אמנם מה שכתבת דהחילוק הוא דבאביו כשהוא רשע ג"כ חייב לכבדו אבל לא בזקינו לכאורה הדבר מחוסר תבלין כיון דקיי"ל דאפי' אביו רשע ג"כ חייב לכבדו א"כ י"ל דה"ה בזקינו אם נימא דחייב בכבודו אין לחלק בין הוא רשע או לא. אמנם מה שיש לקיים דבריך בדרך פילפול דהנה כבר תמהו המפורשים בדעת הר"מ ז"ל דפסק דאפי' אביו רשע חייב לכבדו מ"ט ותירץ דעיקר טעמא דהר"מ ז"ל דיש לחוש דילמא עשה תשובה ולכן חייב לכבדו ובאמת במקום דל"ש החשש דתשובה אינו חייב לכבדו. והדברים עתיקין בספרי האחרונים. אמנם באמת יש לעיין בזה הא בכל אב יש לחוש דילמא לאו אביו הוא רק דאזלינן בת"ר וא"כ אמאי ניחוש דילמא עשה תשובה הא לנגד זה יש חשש דילמא לאו אביו הוא ואינו חייב בכבודו כלל אך צ"ל דרוב זה דאביו הוא אלים דהוי רוב שכבר הוחזק ול"ש לחוש לדילמא לאו אביו הוא. אמנם אכתי יש לעיי' דהרי מבואר בתוה"ק בבא במחתרת באב על הבן יש לו דמים דאב אינו הורג את הבן בשום פני וא"כ הכא כיון דחזינן דאב זה יצא מגדר הטבע והמית את בנו במזיד יש לחוש דלאו אביו הוא וא"כ שוב יהי' מותר להרוג את אביו. איברא דזה טעות דאע"ג דהרוב איתרע קצת לגבי אחיו הנהרג משום שהרגו אביו אבל אצלו הרוב נשאר אלים דאביו הוא בודאי וא"כ שפיר אסור הבן להרוג את אביו אע"ג דהוא רשע דחיישינן דילמא עשה תשובה ומעתה זה דוקא להרוג את אביו אבל את זקינו אם הרג את אביו אז שפיר נעשה נכדו זה גואל הדם מצד כיון דהוא רשע אינו חייב בכבודו מה אמרת דילמא עשה תשובה ז"א דאם באנו לחוש יש יותר לחוש דלאו זקנו הוא כלל כיון שהרג את בנו במזיד י"ל דלאו אביו הוא וממילא אינו זקנו ושוב מותר להרגו דאינו מחויב לכבדו כלל. וזה נכון בפירוש דברי הגמ'. ועפי"ז אחיתנא להבין מה דקשה לכאורה ברמב"ם ז"ל שמדייק לכתוב בזה"ל האב שהרג את בנו אם הי' בן להנהרג הר"ז הורג את אבי אביו ואם אין לו בן אין אחד מהאחין נעשין גואל הדם להמית את אביו עכ"ל. ולמה צריך דוקא שיהי' בן הנהרג אמאי לא נימא דאף אין להנהרג בן מ"מ בן אחיו יכול להרוג את זקינו בשביל שהרג את דודו ונעשה הוא גואל הדם שלו כיון דלזקינו נעשה גואל הדם ובאמת בסוגיא דמכות י"ל כן אמנם בר"מ ז"ל מבואר להיפך. אמנם להנ"ל א"ש דדוקא בן הנהרג יכול להרוג זקינו מצד ממ"נ כנ"ל אבל נכד אחר אסור להורגו דאפי' אם הוא דודו בוודאי כגון אח אביו מן האם ג"כ מ"מ אסור להרוג את זקנו כיון דחייב בכבודו ואי דרשע הוא דילמא עשה תשובה כנ"ל. ודו"ק היטב בכ"ז:
<b>ובאמת</b> י"ל עוד בסגנון זה לחלק בין אביו לאבי אביו דבאביו י"ל אפי' אם לאו אביו הוא מ"מ בעל אמו הוא וג"כ חייב לכבדו מה"ת מדרשא דאת אמך ולכן שפיר חיישינן דילמא עשה תשובה משא"כ באבי אביו כיון דהוא רשע א"ח לכבדו דאם נבוא לחוש דילמא עשה תשובה יש לחוש דלמא לאו אביו הוא ואינו חייב בכבודו כלל. ועפי"ז אולי י"ל קצת מה דאיתא בירושלמי מכות פרק אלו הן הגולין ה"ה בזה"ל. תנא ראב"י כלפי שנאמר גואל הדם ימית את הרוצח. הרי מי שהכה את בנו. בנו השני נעשה גואל הדם להמית את אביו. אבל אח שהכה את אחיו אין אחיו השני נעשה גואל הדם להמית את אחיו עכ"ל. והוא תמי' מאוד דאביו יהי' מותר להרוג בשביל שהרג אחיו. ואחיו אסור להרוג בשביל שהרג אחיו. ולהנ"ל י"ל דראב"י ס"ל דבאביו י"ל דילמא לאו אביו הוא ואינו חייב בכבודו ומיירי דאמו כבר מתה ואינו חייב בכבודו משום בעל אמו משא"כ אחיו מן האם ג"כ והוא אחיו הגדול דמחויב בכבודו מה"ת שפיר אסור להרוג אותו כיון דיש לחוש דילמא עשה תשובה והוא אחיו ודאי כנ"ל:
<b>איברא</b> דכל זה לפילפולא אבל לקושטא דמילתא רחוק לומר שזה כוונת הירושלמי דמלבד דכיבוד אח הוא רק באחיו הגדול ובירושלמי מבואר סתמא דאח אינו נעשה גואל הדם להרוג את אחיו מלבד זאת גוף הסברא דכבוד אחיו יהי' חמור מכבוד אביו קשה טובא לכן נראה בכוונת הירושלמי עפ"מ דמבואר בר"מ ז"ל ריש הלכות רוצח דכל הראוי לירושה הוא בכלל גואל הדם. והכסף משנה לא הראה מקורו. ונלענ"ד דמקור דברי הר"מ ז"ל הוא מדברי ראב"י הנ"ל וס"ל בפירושא דראב"י. דכוונתו הוא דאב שהרג את בנו נעשה הבן גואל הדם כיון דהבן ראוי לירש את האח הזה ואע"ג דסדר נחלות הוא דאב יורש את בנו מ"מ הכא כיון דהאב הרג את בנו במזיד והתראה ונתחייב מיתת ב"ד הרי הסוף שנחלת אחיו יפול לידו כיון דהאח אין לו בנים וא"כ הרי הוא היורש וממילא הוא נעשה גואל הדם משא"כ אם אחיו הרג את אחיו השני דאז האב יורשו. האב נעשה גואל הדם ולא האת כיון דאיתא לאב הרי האב יורשו ואע"ג דברור הדבר דאין כוונת הר"מ ז"ל דיהי' צריך הגואל הדם להיות יורשו בפועל רק דצריך להיות ראוי לירושה ופשיטא דאחיו נעשה גואל הדם אפי' אם יש לו בנים ג"כ אם אין הבנים הורגין אותו מ"מ י"ל דס"ל לראב"י דסדר גואל הדם הוא לפי סדר נחלות ולכן באיתא לאב אין האח נעשה גואל הדם אלא האב שהוא קודם לאח. אבל אם אין האב רוצה להרגו פשיטא דהאח יכול להרגו אבל מ"מ המצוה על האב שהוא יהי' הגואל הדם כיון שהוא זוכה בנחלה. וי"ל יותר כיון דעיקר המצוה על האב שיהי' גואל הדם אם אין האב רוצה להרגו ומוחה ביד בנו ג"כ להרוג אותו אסור להרוג אותו מצד כיבוד אב ואע"ג דמצוה ביד גוה"ד ואביו שאמר לבנו שלא לעשות מצוה א"צ לשמוע לו שלא להרוג את אחיו. ויודע אני כי הדברים דחוקין אך לחומר הנושא מוכרח אני לפרש כן דברי ראב"י שיהי' א"ש דבריו בלי שום הגהה ומי שדעתו רחבה מדעתי ויפרש בדרך מרווח יותר ישא ברכה. ובעיקר קושית הבית הלל על דברי הרמ"א ז"ל מדברי הגמ' מכות בפשיטות לק"מ דהרי הכא לא הותר להיות גואל הדם ולהרוג את זקינו אלא היכא דהרג את אביו אבל אם הרג את דודו נראה דאינו נעשה גואל הדם וי"ל שזה כוונת הר"מ ז"ל במה שסיים ואלא ב"ד ממיתין אותו (נעשה גואל הדם) היינו דלא אמרינן דב"א יהי' גואל הדם להרוג את הזקן וא"כ מבואר מזה להיפך דחייב אדם בכבוד זקינו. אך היכא דנוגע לכבוד אביו אז נדחה כבוד של זקינו לגמרי ולכן בן הנהרג יכול להרוג את זקנו בשביל שהרג את אביו. וזה ברור ופשוט למעיין בש"ס ור"מ ז"ל:
<b>וראיתי</b> בדבריך שכתבת בשם רבך הרב שיחי' לחדש כיון דכיבוד זקינו הוא רק מכח אביו א"כ לא עדיף מכיבוד אשת אביו ובעל אמו דאינו לאחר מיתת אביו ואמו. וא"כ י"ל דה"ה בכיבוד זקינו אינו חייב לאחר מיתת אביו ודוקא באביו לי קרא דחייב גם לאחר מיתה ומעתה א"ש הא דבן הנהרג נעשה גואל הדם כיון דהרגו לאביו ושוב אינו חייב בכבוד זקינו. ובזה א"ש גם דברי המדרש שכתב דלכן לא הזכיר את אברהם משום דחייב אדם בכבוד אביו יותר מכבוד אבי אביו דלכאורה אינו מובן עכ"פ למה לא הזכיר את אברהם ג"כ. אמנם להנ"ל א"ש בכוונת המדרש דכל מקור הכיבוד של זקינו הוא מצד אביו וא"כ השתא דמת אביו שוב אינו חייב בכיבוד זקינו כלל אלו דברי הרב נ"י. והנה בפשיטות א"י לו ענין כלל דמה דמיון אבי זקינו לאשת אב או בעל אמו דהתם כיון דכל קורבה שהיתה ביניהם הי' ע"י האישות וכשמת אביו ואמו הרי פקעה הקורבה מהם ולכן שפיר אמרינן דלאחר מיתה אינו חייב בכבוד אשת אביו כיון דעתה אינה אשת אביו וכן להיפך בבעל אמו כשמתה אמו. משא"כ הכא מה בכך דמת אביו. מ"מ קורבה של זקינו לא נפקע ע"י דבר זה דהוא קורבה עצמיות וכיון דאמרינן דחייב בכבוד אבי זקינו מכח אביו מה בכך דמת אביו. ואם באנו לדמות יש לדמות כבוד אבי זקינו לכבוד אחיו הגדול שנראה מבואר מדברי הר"מ ז"ל פ"ו מממרים דאין נפ"מ אם בחיי אביו או לאחר מיתת אביו וכבר ביאר הדבר בלב שמח בספר המצות בשורש ב' דזה ההבדל בין בעל אמו ואשת אביו דאין כאן המצוה לאח"מ אביו ואמו משום דאין לבן עמהם שום שייכות וקורבה כ"א מצד האב או מצד האם בלבד א"כ הסברא נותנת שדווקא בחייהם חייב בכבודם משום כבוד האבות אבל אחר מיתת האבות אין להם דבר עוד עמם כלל אבל האח הגדול שיש לו קורבה עצמיות א"כ מה בכך דמת האב כיון שקורבתם עדיין קיימת הוא. הן אמת שהרמב"ן ז"ל שם כתב להיפך וז"ל אבל אחיך הגדול אם חשבו הראשונים שאין המצוה כן אלא בחיי האבות לפי שהוא גנאי להם שיתבזו תולדתם וכו'. וכן נראה שלא נתרבה "בויו" יתירה אלא כעין שנתרבה בעיקר התיבה עכ"ל. כוונת הרמב"ן ז"ל כיון דמאת מרבינן אשת אביו ומוי"ו יתירה מרבינן אחיו הגדול א"כ אין סברא לרבות יותר חיוב מהוי"ו יתירה ממה דמרבינן מאת. וא"כ כמו דאשת אב אינו חייב לכבד כ"א בחיי אביו ה"ה אחיו הגדול איני חייב לכבד כ"א בחיי אביו. אבל באמת קשה על הרמב"ן ז"ל שלא הרגיש בחילוק הדברים שאין זה חיוב יותר כלל רק דההבדל הוא דשם במיתת האב פסק כח האישות וא"כ אין זה כבודו כלל משא"כ באחיו הגדול. וח"ו לומר על רבינו ז"ל שלא הרגיש בחילוק פשוט כזה. ומה שנלענ"ד בענין זה דהר"מ והרמב"ן ז"ל אזלי לשיטתם דהנה דעת הר"מ ז"ל בפ"ב מהלכות אבל שזה שחייב הבעל להתאבל על אשתו הוא רק מדבריהם ועיי"ש בכ"מ ולח"מ דהר"מ ז"ל ס"ל דהא דדרשינן מקרא דלשארו זו אשתו הוא אסמכתא וטעמו נראה דס"ל בפי' דברי הגמ' יבמות (דף נ"ה ע"ב) דאסיקנא דמשמש מתה פטור דסד"א הואיל לאחר מיתה נמי איקרי שארו (כמו"ש התוס' שם ד"ה לאחר מיתה) אימא לחייב עלה בא"א קמ"ל היינו דלאחר מיתה לא מיקרי שארו כמו"ש התוס' שם ד"ה לאחר מיתה וזה קמשמע לן מקרא דלאחר מיתה אינה בכלל שארו וא"כ ממילא אמרינן דשארו זו אשתו הוי אסמכתא אמנם הרמב"ן ז"ל ס"ל בפירוש הגמ' דקמ"ל דאע"ג דאיקרי שארו גם לאחר מיתה והקורבה לא נפקע לאחר מיתה מ"מ אינו חייב משום אשת איש כיון דאינו ש"ז הראוי להזריע. ולכן הרמב"ן ז"ל ס"ל דאבילות אשתו ד"ת כמבואר בדבריו בספר תורת האדם והארכנו בזה בחידושי על התורה פ' אמור ואכמ"ל יותר:
<b>ומעתה</b> א"ש מאוד דהר"מ ז"ל לשיטתו דס"ל דלאחר מיתה פקע השארות שפיר ס"ל לחלק בין בעל אמו לאחיו הגדול דאע"ג דבבעל אמו אינו חייב בכבודו לאח"מ אמו היינו טעמא משום דהקורבה נפקע ואין כאן כיבוד אם כלל משא"כ באחיו הגדול. כסברת בעל לב שמח הנ"ל. משא"כ הרמב"ן ז"ל לשיטתו דלאחר מיתת אשתו לא פקע הקורבה עוד ממנה ואי לאו דצריך ש"ז הראוי להזריע הי' חייב עלי' משום א"א. כנראה מדברי גמ' יבמות הנ"ל. ואעפי"כ אמרי' דאינו חייב בכבוד בעל אמו לאחר מיתת אמו א"כ שפיר כתב הרמב"ן ז"ל דאין סברא דמה דדרשינן מוא"ו יתירה יהי' לו יותר חומר ממה דדרשינן מגופי' דקרא וזה נכון. היוצא לנו מזה לענין כיבוד זקינו נראה ברור דלדעת הר"מ ז"ל חייב גם לאחר מיתת אביו אמנם לדעת הרמב"ן ז"ל אולי י"ל כן דאינו עדיף מכבוד אחיו הגדול:
<b>ובעיקר</b> דברי המדרש שכתב דחייב אדם בכבוד אביו יותר מכבוד אבי אביו שאינו מובן כוונתו דאכתי הי' לו ליעקב להזכיר גם את אברהם כמו שנתקשה בזה הרמב"ן ז"ל י"ל בפשיטות שכוונת המדרש הוא דכיבוד אב הוא גם לאחר מיתה של אב משא"כ כיבוד זקינו אינו אלא כל זמן שחי זקינו אבל אחר מיתת זקינו ליכא חיוב כיבוד וזה הכוונה בתיבת "יותר" דהיינו שהחיוב נמשך יותר שכ"א אינו נפסק משא"כ כיבוד זקינו ולכן כיון שאז כבר מתו אברהם ויצחק שוב לא חשש כי אם לכבוד אביו אבל לא לכבוד זקינו אך גם בזה יש לעיי' כמובן ואכמ"ל יותר רק להלהיב לבבך לתורה כתבתי בזה ראשי פרקים ואתה חזק ואמץ בתורה כאו"נ ונפש אוהבך הדו"ש. ע"כ לשון התשובה שכתבתי בזה:
<b>אמנם</b> בעיקר הדבר בחיוב כבוד זקינו עיין בסוטה (דף מ"ט ע"א) דהשיב ר' יעקב לר' אחא בר יעקב זקנו לאו בריך אנא ועיי"ש במהרש"א בחידושי אגדות שכתב בפשיטות דאינו חייב בכיבוד ונראה מדבריו ז"ל דאין חילוק בין בן הבן בין בן הבת ועיי' בשו"ת שבות יעקב ח"ב סי' צ"ד. אמנם לדעתי נראה קצת מלשון הגמ' שם שסיימו והיינו דאמרי אינשי רבי רבי בר ברתך אנא נראה דדוקא בן הבת אינו חייב בכיבוד משא"כ בן הבן. וי"ל בזה מתרי טעמי. א' כיון דבת בעצמה בעודה נשואה לבעלה פטורה מכיבוד ה"ה בנה דאתי מחמתה כמו שכתבנו לעיל ואע"פ שיש לחלק כמובן מ"מ י"ל כן. ב' כיון דמצינו בענין תלמוד תורה דחייב אדם ללמד את בן בנו מבואר דלענין ת"ת הוי בכלל ולמדתם את בניכם וילפינן לי' מקרא דוהודעת לבניך ולבני בניך יום אשר עמדת בחורב וכיון דהוא מחויב בגידולו לתורה ה"ה דמחויב בן בנו בכיבוד. ולכן מדקדק הגמ' רבי רבי בר ברתך אנא. והיינו כיון דבזה אין החיוב לגדלו לכן גם הוא אין חייב לכבדו אע"פ שמגדלו משא"כ בבן הבן. ויש להאריך בכ"ז ואין כאן מקומו:
<b>ב</b><b>) (</b><b>מ"ו</b> <b>י'</b><b>)</b> <b>ובני</b> שמעון וגו' ושאול בן הכנענית וברש"י ז"ל בן דינה שנבעלה לכנעני כשהרגו את שכם לא היתה דינה רוצית לצאת עד שנשבע לה שמעון שישאנה. עיי' במזרחי שהאריך בזה דלמה לאיסור כנענית חששו ולאיסור אחותו שהוא איסור ברור ממתן תורה ואילך לא חששו. ובגור ארי' לרבינו המהר"ל מפראג ז"ל האריך הרבה בעיקר דבר זה דהא דאבות הקדושים קיימו כל התורה. ויען שיש בדברי קדשו הרבה דברים חדשים ולא ראיתי עוד מי שיביאם ויבארם לזאת אמרתי להביא דברי קדשו כסדר ולפלפל בהם קצת כי יש בהם כמה עיקרים ויסודות בדברים הנוגעים לכללות התוה"ק:
<b>א</b><b>)</b> <b>וזה</b> יצא ראשונה. מ"ש רבינו ז"ל בשם יש מפרשים כי קודם מתן תורה אע"ג שהיו מקיימים כל התורה כולה אך צריכים היו לקבל עליהם התורה כגרים שנתגיירו לכך לענין קבלת התורה ל"ש בהם ענין אחוה שיהי' אחים לענין עריות שלא נולדו בחיוב המצוה אלא הם מעצמם קבלו עליהם כיון דבאמת אינן מצווין על זה רק מצד התורה אתה בא לאסור מפני שקבלו עליהם מצות התורה ע"ז אמרינן דאם מצד קבלתם לקיים מצות התורה אתה אוסר אותם הא עפ"י תורה גר שנתגייר כקטן שנולד דמי ומותר באחותו אבל באמת הקורבה שלהם לא נפקע. ואין להקשות דא"כ יהיו יוצאי מצרים מותרים בקרוביהם דהא קבלו עליהם את התורה וכו'. אין זה קושיא דהם הוכרחו לקבל דהא כפה עליהם הר כגיגית ולא אמרינן בזה דהוי כקטן שנולד דודאי מי שנתגייר מעצמו הוי ברי' אחרת לגמרי אבל ישראל שיצאו ממצרים כיון שהיו מחויבים לקבל את התורה והוכרחו לזה אין זה כקטן שנולד ע"כ דבריו הקדושים:
<b>והנה</b> דברים אלו מובאים בספר שב שמעתתא להג' בעל קצוה"ח ז"ל בהקדמה ולא ביאר כוונת רבינו המהר"ל ז"ל ונלענ"ד בכוונתו דל"ש בישראל בקבלת התורה גר שנתגייר כקטן שנולד דמי כיון דרואים אנו דכפה הקב"ה עליהם הר כגיגית ואמר להם אם תקבלו את התורה מוטב ואם לאו שם תהא קבורתכם א"כ הראה הקב"ה דישראל אין חיותן כ"א עפ"י תורה הקדושה והם שורשם וחיותם בתורה א"כ ל"ש בזה גר שנתגייר כקטן שנולד דמי דאדרבה הרי עיקר נתינת התורה לישראל מפני שהם שייכים לה והיא שלהם מפאת שהם בני אברהם יצחק ויעקב ודוקא בגר הבא להתגייר מאומה אחרת הרי הוא מפריד עצמו מאומות העולם שכל חיותם ושורשם עפ"י טבעי השמים ומדבק עצמו בהשי"ת ה"ה כקטן שנולד אמנם ישראל הוא להיפוך דבאמת הם נתייעדו מראש לקבלת התורה רק שהיו צריכין לצאת דרך כור הברזל במצרים ועל מנת כן יצאו ממצרים לקבל על עצמו את התוה"ק ובזה נשלמה תכלית הבריאה שלהם שהוכנו לזה מאז מפאת היותם בני אברהם יצחק ויעקב אשר נשבע ד' להם ליתן להם תוה"ק ולהנחיל להם א"י וא"כ איך שייך בזה לומר דהוי כמו קטן שנולד. וזה ברור בכוונת רבינו ז"ל:
<b>ובאמת</b> לכאורה יש לומר בלא"ה דאי אפשר לומר כלל בישראל דלאחר מתן תורה יהי' דינם כקטן שנולד דא"כ בטלה כל ירושת הארץ כמו דמצינו לענין ביכורים במשנה דילן דגר מביא ואינו קורא משום שא"י לומר לאבותינו הרי דגר א"י לומר לאבותינו וא"כ א"נ דבישראל לאחר מתן תורה פקע מהם הקורבה גם בישראל נימא כן שנפקע מהם כל ענין אבהתא של אבות הקדושים וזה דבר שלא יעלה על הדעת ח"ו וע"כ דל"ש בישראל לאחר קבלת התורה גר שנתגייר כקטן שנולד דמי. איברא דזה אינה ראי' כלל דהנה באמת הר"מ ז"ל פ"ד מה' ביכורים ה"ג פסק דגר מביא וקורא משום דאברהם אבינו הוי אב המון גוים וצריך להבין במה פליגי הבבלי והירושלמי ונראה דשורש הפלוגתא הוא כיון דירושת הארץ היתה רק לבנים של אברהם מה שהמה בנים בעצם בגופניות ג"כ כמו שמבואר בתוה"ק שאמר הקב"ה לאברהם בנך היוצא ממעיך הוא יירשך וע"ז היתה השבועה לאבותינו לכן גר שנתגייר אינו יכול לקרות אמנם הירושלמי ס"ל דסוף כל סוף כיון דכשנתגייר ונתדבק בדת ישראל ה"ה מתולדותיו של אברהם לכן מביא וקורא. ומעתה נראה דזה דוקא בשאר אוה"ע אפי' בבני עשיו שנתגיירו אע"ג דהם מזרעו של אברהם בעצם מכל מקום כיון דהקב"ה אמר כי ביצחק יקרא לך זרע ודרשינן ביצחק ולא כל יצחק א"כ רחמנא אפקרה לזרעו שלא יהי' בכלל זרעו לכן גם בזה שייך הפלוגתא בש"ס דילן עם הירושלמי אם בנתגיירו קוראין ויכולין לומר לאבותינו והבן היטב כי קצרנו וסמכנו על המעיין. אבל בישראל דהמה באמת זרע אברהם רק שנימא דמכח קבלת התוה"ק שנתגיירו בשביל זה נפקע מהם הקורבה ואינם בכלל בני אברהם בזה כ"ע מודים דנשארו זרע אברהם בשביל שנדבקו בדת ישראל ולכן אף א"נ דדינם לבין עצמם פקע הקורבה מהם מ"מ זרע אברהם נשארו ולא שייך לומר שנפקע קורבת האבות מישראל וז"ב ופשוט. אמנם בעיקר הדברים נראה ברור ואמת כמו"ש דל"ש כלל בישראל גר שנתגייר כקטן שנולד דמי ואדרבה בזה נשלמה תכלית יצירתם הקודמת כמוש"ל:
<b>ונראה</b> דגם דעת הגאון בעל ש"ש ז"ל בביאור דברי רבינו ז"ל כדברינו דהרי הוא ז"ל כתב עפ"י דברי המהר"ל ז"ל לתרץ את משה רבינו שפירש מן האשה מה דקשה לכאורה אפי' לפי דעת ב"ש דבשני זכרים ג"כ קיים מצות פו"ר מ"מ הא במתן תורה גר שנתגייר כקטן שנולד דמי וא"כ לר"ל לא קיים מצות פו"ר וצריך לקיים עוד הפעם מצות פו"ר ומזה הוכיח כדעת המהר"ל ז"ל דבמתן תורה ל"ש הא דגר שנתגייר כקטן שנולד דמי כיון דהי' ע"י הכרח עיי"ש מש"כ עפי"ז דברים נכונים ואכ"מ. אמנם לכאורה הדברים מחוסרין הבנה הא נראה פשוט דמשה רבינו לא הי' בכלל ישראל שכפו אותם לקבלת התורה דהרי חז"ל דרשו בזה על ויתיצבו בתחתית ההר ומשה עלה אל האלקים וא"כ מ"ר לא הי' בכלל זה וא"כ הדרא לדוכתא קושית הגז"ל. אלא ודאי דג"כ ס"ל בדעת המהר"ל ז"ל כמו"ש ולכן אף דמשה רבינו לא הי' אונס היינו משום דמ"ר לא הי' צריך לזה והוא מעצמו נתעלה בהשגתו להשיג כל זאת שכל חיותו ע"י התוה"ק וא"כ פשוט דלא גרע מכלל ישראל לומר עליו דהוי בכלל גר שנתגייר וכקטן שנולד דמי. וזה ברור לפי דברי המהר"ל ז"ל:
<b>ב</b><b>)</b> <b>ודברי</b> הגאון בעל שב שמעתתא ז"ל הואיל דאתא לידן נימא בהו מילתא ונאמר דמה דפשוט לי' להגז"ל דא"נ דישראל במתן תורה הי' להם דין גר שנתגייר כקטן שנולד לא קיימו לר"ל מצות פו"ר בבניהם שהי' להם קודם מתן תורה היו צריכין לקיים מחדש מצות פו"ר ולענ"ד נראה פשוט דאפי' ר"ל מודה דישראל קיימו מצות פו"ר בבניהם שהי' להם קודם מתן תורה. ונקדים לבאר דברי הגמ' יבמות (דף ס"ב ע"א) דאיתא התם איתמר הי' לו בנים בהיותו עכו"ם ונתגייר ריו"ח אמר קיים פו"ר ור"ל אמר לא קיים פו"ר גר שנתגייר כקטן שנולד דמי. ואזדי לטעמיי' דאתמר הי' לו בנים בהיותו עכו"ם ונתגייר ריו"ח אמר אין לו בכור לנחלה דהא הוה לי' ור"ל אמר יש לו בכור לנחלה גר שנתגייר כקטן שנ"ד וצריכא דאי אשמעי' בהאי קמייתא בהאי קאמר ריו"ח משום דמעיקרא נמי בני פו"ר נינהו וכו' ואי איתמר בהא בהא קאמר ר"ל אבל בההיא אימא מודה לריו"ח עכ"ל הגמ'. וברש"י ז"ל ד"ה בני נח וז"ל בני פו"ר נינהו דכתיב ויאמר להם אלהים פו"ר עכ"ל. וצריך להבין כוונת רש"י בזה הא פו"ר הוי נאמרה ולא נשנית ולישראל נאמרה ולא לב"נ וא"כ מה בכך דקודם מתן תורה היו מצווין על פו"ר ובתוס' ד"ה ריו"ח אמר קיים פו"ר כתבו בזה"ל אע"ג דלענין כמה דברים אמרי' גר שנתגייר כקטן שנ"ד מ"מ מסתברא לריו"ח הכא כיון דבנכריותו קיים דזרעו מיוחס אחריו באותה שעה מיפטר נמי כשנתגייר עכ"ל. ולכאורה צ"ע מאוד מה שייך דקיים כיון דלא נצטוה ע"ז בעודו ב"נ ואיך נפטר השתא וכבר נתעורר בזה הטו"א ועיי' במנ"ח:
<b>אמנם</b> מה שנלענ"ד בזה דריו"ח ס"ל כיון דמעיקרא בני פו"ר נינהו דהיינו קודם מתן תורה הי' המצוה עליהם נהי דאח"כ ניטלה מהם ונתנה לישראל היינו רק דהחובה ניטל מהם אבל מ"מ נשארו באותה מצוה בתורת רשות ואם מקיימין אותה מצוה קעבדי כמו נשים במצ"ע שהזמ"ג למ"ד רשות וכיו"ב כתבנו לעיל בענין יבום בקרובים וזהו פירוש הגמ' דמעיקרא בני פו"ר נינהו ולכן גם היום אע"ג דאינם חייבים במצות פו"ר מ"מ מקיימין מצוה בזה. ומעתה נראה דזהו כוונת התוס' אע"ג דלענין כמה דברים אמרינן גר שנתגייר כקטן שנ"ד מ"מ לענין פו"ר מסתברא לי' לריו"ח כיון דקודם גיורת הי' מקיים מצוה זו וא"כ לא אמרינן בזה גר שנתגייר כקטן שנ"ד והסברא בזה עפמ"ש בת' חו"י ז"ל לברר דענין זה דגר שנתגייר כקטן שנולד תליא באותן ענינים שנשתנו ממה שהי' בגיותן דבאותן ענינים שלא נשתנו לא אמר גש"נ כקטן שנ"ד. ומעתה זה כוונת התוס' דלענין פו"ר ס"ל לריו"ח דלא הוי בכלל אשתני כיון דגם מקודם הי' נכלל במצוה זו ולכן לא אמרינן בזה גר שנתגייר ושפיר מקיים בזה פו"ר ומעתה נאמר דטעמא דר"ל דס"ל דגם לענין מצות פו"ר אמרי' גר שנתגייר כקטן שנ"ד היינו משום דר"ל ס"ל דאפי' א"נ דב"נ יש לו רשות לקיים מצות פו"ר בעודו בגיותו ויש לו שכר כאינו מצווה ועושה מ"מ כיון דהשתא בא לכלל חיובא הוי שינוי וכיון דאשתני במצוה זו ממה שהי' קודם לכן שוב אמרי' גש"נ כקטן שנ"ד. ומעתה נראה פשוט דזה דוקא בגר שנתגייר לאחר מתן תורה אבל ישראל במ"ת כיון שקודם מ"ת היו חייבים במצות פו"ר וא"כ אז קיימו המצוה באותן הבנים נהי דעתה כשנתגיירו הוי כקטן שנולד מ"מ לענין מצוה זו דפו"ר מודה ר"ל דלא הוי כקטן שנולד כיון דלא אשתני בזה וא"כ אף א"נ דישראל במ"ת הי' להם דין גרים מ"מ קיימו פו"ר בבנים שהי' להם קודם לכן. וזה נכון לפענ"ד:
<b>ג</b><b>)</b> <b>עוד</b> כתב רבינו המהר"ל ז"ל לתרץ הקושיא הנ"ל בזה"ל ואפשר לתרץ עוד כי תולדות יעקב שהותר להם לישא אחותם הי' ברוח הקודש וכו' והכל הי' ברוח הקודש כי יעקב שהי' יודע ברוח הקודש ידע שמותר לשבטים אחותם כמו שהיו יודעים לקיים התורה ברוה"ק יודעים ג"כ להתיר ברוה"ק. ואין זה סותר התורה כי נותן התורה אוסר ונותן התורה מתיר כמו שביארנו. וכן הטעם מה שנשא יעקב שתי אחיות וכו'. ומי שהי' מודיעם להם התורה הודיעם ג"כ זה עכ"ל. מאריכות לשון רבינו ז"ל ודקדוק לשונו הזהב נראה דדוקא בהנך מצות דב"נ אינו מוזהר רק דהם קיימו אותם מפאת שקבלו עליהם להיות ישראל ע"ז אמרינן כיון דכל קיום מצות אלו הם מפאת רוה"ק שוב מהני רוה"ק לומר להם שהפעם מותרין לעבור על מצוה זו. אבל בז' מצות ב"נ נראה דרבינו ז"ל ס"ל דלא היו יכולין האבות לעבור עליהן אפי' עפ"י רוה"ק עיין היטב בכל דבריו ותמצא מבואר כן. וביאור הדברים נראה דהנה באמת קיי"ל דאסור לעבור על ד"ת אפי' עפ"י בת קול או עפ"י רוה"ק משמים דתורה לאו בשמים היא. אך זה דוקא לאחר קבלת התורה דנתנה התורה לישראל שוב אמרינן דהתורה לאו בשמים היא משא"כ קודם מתן תורה א"כ כל קיום התוה"ק הי' ע"י רוה"ק. שוב יכול להורות היתר ע"י רוה"ק. אך זה דוקא במה שלא נצטוו אבל בז' מצות שנצטוו ב"נ ע"ז שוב אמרי' לא בשמים היא ושוב לא מהני רוה"ק עפ"י שמים להתיר להם איסור זה וזה מקרוב בא לידי ספר יקר יד אליהו להגאון מוהר"א זצ"ל האב"ד מקאליש וראיתי בחלק א' סי' מ"ג שכתב להסתפק אם מותר לסמוך על רוה"ק בתערובות טריפה בין כשירות במה שמכיר ברוה"ק איזהו הטריפ' ואיזהו הכשירה. וכתב שלכאו' יש לפשוט זה ממקרא מפורש דאמר הקב"ה לאבימלך השב א"א כי נביא הוא ויודע שלא נגעת בה. וקשה הא אברהם הי' כהן ושבויי מלכות הם שבויות גמורות ומן הדין היתה אסורה לבעלה רק מחמת שהוא נביא הוא סומך על רוה"ק שלו להתירה וא"כ מבואר דמהני בזה היתר עפ"י רוה"ק לברר אם זינתה או לא וכתב לדחות דאינו ראי' מאברהם דהא כל עיקר הטעם שאסור לסמוך על רוה"ק לברר הספק הוא כדאיתא בפ' הזהב לא בשמים היא והיינו דוקא לאחר שנתנה התורה בארץ לא נתנה רשות להשתמש בבת קול ורוה"ק אבל א"א שקיים כה"ת בעודנה בשמים אז ודאי מותר להשתמש ברוה"ק לברר הספק עכ"ל. והנה זכה לכוון לדברי רבינו ז"ל אמנם גם מדבריו נראה דמהני רק במה שלא נצטווה אלא שקיים ברוה"ק כמו באיסור זונה לכהן דהוא רק איסור ממתן תורה ואילך אמנם בז' מצות ב"נ לא הי' שייך זה אף קודם מתן תורה. אמנם לענ"ד יש לעיין בזה טובא דנראה מסברא דקודם שנתנה תורה לגמרי לישראל ונאמר אלה המצות שאין הנביא רשאי לחדש דבר מעתה מקודם לזה הי' עוד כח התורה בשמים אפי' באותן מצות שנצטוו ישראל ורק לאחר שנחתמה התורה הקדושה בהחלט ונתנה לישראל מאז אמרינן תורה לאו בשמים היא ומכ"ש קודם מתן תורה בז' מצות אע"ג דנצטוו עלי' מאדה"ר ואילך מ"מ לא ניתן להם התורה אפי' מז' מצות אלו לא ניתן להם בהחלט ונשאר כח התורה בשמים ושוב מהני הוראה משמים בענין ז' מצות אלו. ולכאורה יש להביא ראי' ברורה לזה מנסיון העקידה שנסה הקב"ה את א"א להקריב את יצחק אע"ג דשפיכת דמים הוא מז' מצות ב"נ וע"כ משום דהוא עפ"י הדיבור הי' חייב אברהם לשמוע וכן יצחק צריך הי' להאמין לאברהם שהי' נביא מוחזק הרי דמהני נבואה לעבור על ד"ת שנצטוו וזה בוודאי אין לומר דלא נצטוו באזהרת שפכ"ד אלא להמיתו מיתת הדיוט אבל לצורך קרבן לא נאסר להם הריגת אדם זה בוודאי אינו כיון דסתמא נאמר לנח שופך דם האדם דמו ישפך הרי נאסר בכל גווני אפי' לצורך הקרבה ג"כ וזה ברור ופשוט:
<b>איברא</b> דאינו ראי' מזה די"ל דנביא מוחזק מה שמנבא לצורך שעה בוודאי נאמן כמו אליהו בהר הכרמל וזה אפי' לאחר מתן תורה נאמן א"כ ה"ה קודם מתן תורה בז' מצות בוודאי לצורך השעה הי' נביא נאמן אבל להתיר לשבטים כולם אחותם בתמידיות וכן יעקב שישא שתי אחיות בתמידיות זה אינו בגדר צורך שעה ושוב א"א להתיר משמים על מה שכבר נצטוו לכן צריך לומר דעל זה לא נצטוו והי' הקיום ג"כ רק ע"י רוה"ק לזאת מהני רוה"ק להתיר. איברא שרבינו ז"ל בסוף דבריו כתב בזה"ל והודיע ליעקב כי ראוי לו לישא שתי אחיות כמו שנאמר לו לאליהו להקריב בחו"ל עכ"ל. מבואר מזה דרבינו ז"ל ס"ל דהוי רק בגדר לשעה וא"כ לכאורה הדרה קושיא לדוכתא אמאי צריך רבינו ז"ל דוקא להטעים ההיתר כיון שלא נצטווה יעקב על האיסור דב' אחיות אלא שקיימם ברוה"ק. אמנם לאחר העיון עמדתי בכוונת רבינו ז"ל עפימ"ש לקמן בזה"ל ואל יקשה לך למה נחשב ליעקב לגנאי מה שנשא ב' אחיות כדאיתא בערבי פסחים אין בזה קושיא כי זה הוא הגנאי כי לא הותר לו ב' אחיות אלא בשביל שלא נתנה לו התורה וכו' ואם נתנה התורה לא הותר דבר זה ליעקב שלא מצאנו שיהי' איסור ערוה נדחה עכ"ל. הרי מבואר מדברי רבינו ז"ל ביאור הדברים היטב דבאיסור ערוה ל"ש שיהי' לו היתר עפ"י נביא ולצורך השעה ולכן הותר לו ליעקב ולהשבטים עפ"י רוה"ק רק משום שלא נצטוו הא אם היו נצטוו ע"ז לא הי' שייך בזה היתר ונ' דזה רק מיוחד באיסור ערוה כמו שאמרו חז"ל שהקב"ה שונא זימה א"כ משעה שנאסרה ערוה זו והוי' בכלל עריות ה"ה זימה ול"ש בזה שום היתר וכבר ראיתי שזכה לכוון לזה רבינו הגאון מוהר"י זצ"ל בסוף ספרי לוחות העדות בדרושו שם שכתב להאריך הרבה בענין זה וג"כ כתב כלל זה דאע"ג דבכל העבירות מותר לשמוע לנביא מוחזק לצורך שעה חוץ עכו"ם הוסיף הוא ז"ל ה"ה גילוי עריות דבזה ל"ש לשמוע לנביא לצורך שעה ואם מתנבא כן ידעינן בטח דנביא שקר הוא דבדבר ערוה לא יתיר הקב"ה אף לצורך שעה עיי"ש שהאריך בזה בדברים נכונים בכמה ענינים. אמנם כן בעיקר הדבר ראיתי לרבינו הגדול הרמב"ן ז"ל בחידושיו עה"ת בפ' ראה בקרא דלא תשמע אל דברי הנביא ההוא כי מנסה וגו' שכתב בזה"ל והנה מצות כל הפרשה במתנבא לעבוד עכו"ם אבל במתנבא בשם השי"ת לשנות בדברי תורה. רבותינו דרשו בו שאם בא לעקור דבר אחד מן התורה כגון שיתיר החזיר "או אחת מן העריות" לעולם כמשפט הזה יעשה לו. אבל אם יתיר זה לקצת הימים להוראת שעה כגון אליהו בהר הכרמל אנו חייבין לשמוע אליו ולעשות ככל אשר יצוונו. עכ"ל. מבואר מדבריו הקדושים דגם בעריות אם מתיר לשעה שומעין לו ודין עריות ככל המצות ודלא כדעת המהר"ל והגר"י זצללה"ה. והנה לכאורה עלה בדעתי להביא ראי' לדעת הרמב"ן ז"ל מהא דמבואר בפסחים (דף פ"ז ע"א) גבי הושע שצוהו הקב"ה לקחת אשת זנונים והיתה אסורה עליו שזינתה בבירור לאחר שנשאת עמו עד שהי' חשש על הבנים כמבואר בגמ' שם. ועיין בתשו' חת"ס או"ח סי' ר"ח בד"ה ויש כאן מקום תימה. הרי מבואר דגם בעריות מתיר הקב"ה לנביא לצורך שעה. וי"ל באמת שזה הכריח לרבינו הגדול הר"מ ז"ל במורה ח"ב פמ"ו לפרש כל המעשה דהושע הי' רק במראה הנבואה שלכאורה אינו מובן מה הכריחו לזה. הא י"ל עפ"י הדיבור שאני. ועיי' בתוס' סוטה (דף ל"ה ע"ב) שהקשו על יהושע דנסיב לרחב הא היתה כנענית ותי' דעפ"י הדיבור שאני. אמנם להנ"ל א"ש דבסוטה כיון דטומאה כתיב בה כעריות הוי כמו עריות לכן ס"ל להר"מ ז"ל דא"א לומר שהקב"ה התיר זה אפי' לשעה לכן מוכרח לומר דהי' במראה הנבואה אך אפי' אם נימא דמעשה דהושע הי' בפשיטות ג"כ ל"ק כל כך דאינו ראי' מסוטה דתפסי קידושין לעריות גמורות. וי"ל דהמהר"ל והג' מוהר"י ז"ל לא אמרו אלא בעריות גמורות שאין קידושין תופסין בהם והם בכלל חייבי כריתות שבזה ל"ש הותר לשעה משא"כ בסוטה והבן:
<b>ויש</b> להעיר עוד בענין זה דזה פלוגתת רב ור' יוחנן אי ביפ"ת מותרת ביאה ראשונה במלחמה דרב ס"ל דביאה ראשונה מותרת במלחמה אמנם ריו"ח בירושלמי פ"ב דמכות ה"ו אומר בזה"ל ואני אומר ולא בעולה ראשונה ולא בעולה אחרונה אלא לאחר כל המעשים. וי"ל ג"כ דפליגי בזה אי שייך באיסור ערוה היתר נגד היצה"ר דריו"ח ס"ל דל"ש כלל דהקב"ה יתיר איסור ערוה ולכן אף ביאה ראשונה אינה מותרת אלא לאחר כל המעשים ויש להאריך עוד בזה ואכ"מ. אמנם מפני שהענין הוא חדש אמרתי להעיר ראשי פרקים ויוצא לנו מזה שרבינו ז"ל ג"כ ס"ל דקודם מתן תורה הי' אמרינן לאו בשמים היא אפי' בז' מצות שנצטוו עליהן ב"נ והא דצריך לומר דיעקב ובניו לא נצטוו באיסורין אלו לכן הי' מהני רוה"ק להתירן היינו משום דאיסור ערוה אינו נדחה וזה מה שרצינו לבאר
<b>ד</b><b>)</b> <b>עוד</b> כתב רבינו ז"ל בעיקר הקושיא על יעקב שנשא שתי אחיות וכן בניו שנשאו אחותם וכן עמרם שנשא דודתו עפי"מ שכתב לחדש דאע"ג דקיי"ל דאינו מצווה ועושה ג"כ עושה מצוה ומקבל שכר ע"ז היינו דוקא במצ"ע אבל במצות ל"ת שאין עלי' קבלת שכר ל"ש לקיים הל"ת כלל מי שלא נצטווה. לבד איש אשר מפאת מהותו ראוי לקיים כל התורה כמו א"א שהי' ראוי לקיים כל התור' אבל שאר האבות אע"ג דהיו מקיימין כל המצ"ע אבל בל"ת לא היו נזהרין כיון דבל"ת מי שאינו מוזהר אין ענינו כלל לל"ת כיון דעיקר מצות הל"ת הוא שלא יעבור רצון בוראו וכל זמן שלא אסר הקב"ה אינו עובר רצון בוראו כלל. ולפי דעתו אם מקיים ל"ת שלא נצטווה עלי' הוא גריעותא שאין לאסור עצמו בדבר שלא אסר אותו התורה ולזאת במצות ל"ת ל"ש לומר שהי' מקיימין עד שלא נצטוו אתד"ק. ועיי"ש שהאריך עוד והעתקתי תמצית דבריו הקדושים בלשונו ממש מפני שיש בו ענין חדש מאוד. והנה לכאורה עלה בדעתי להעיר דא"כ למה אמר ר' יוסף בב"ק (דף פ"ז ע"א) מריש הוי אמינא מאן דאמר הלכה כר' יהודה דסומא פטור מן המצות קא עבידנא יו"ט לרבנן מ"ט דלא מפקידנא וקא עבידנא מצות וקשה הא יהי' לו היזק כל הלאוין שאם אינו מצווה אינו מוזהר בלאוין כלל ואפי' אם יקיימם לא יהי' בכלל מקיים המצות כלל כמו"ש רבינו ז"ל א"כ לשמחה מה זו עושה הא טפי עדיף שיהי' בכלל מצווה ועושה ויהי' מוזהר על הלאוין ג"כ. ודוחק לומר דרבינו ז"ל ס"ל דסומא מוזהר בלאוין. אך באמת נראה דל"ק דלדעת רבינו ז"ל אין זה הפסד כלל מה שאינו מוזהר בלאוין ועיקר השמחה לקיים המצות שהוא קנין בנפש וכיון דגדול אינו מצווה ועושה הי' שמח אם הלכה כר"י דסומא פטור מן המצות ואדרבא לכאורה יש להכריח מזה כדעת רבינו ז"ל דהרי ר"י ס"ל דנשים אינן סומכין ופי' רש"י ז"ל דר"י ס"ל כיון דנשים אינן מצוות בסמיכה עוברות בבל תוסיף וא"כ לפי"ז לר"י סומא דפטור מן המצות אם יעשה המצוה הרי עובר בבל תוסיף ואע"ג דגם בלאוין אינו מוזהר מ"מ הא על העשה ג"כ אינו מוזהר רק שרוצה לקיים המצוה א"כ הרי מוטב שלא לעשות המצוה ולא יעבור על לאו דב"ת והיינו שיקיים את הל"ת דבל תוסיף כמו שאינו מצווה ועושה וא"כ אמאי שמח ר' יוסף אלא ודאי כמו שכתב רבינו ז"ל דבל"ת ל"ש כלל ענין אינו מצווה ועושה ולכן בסומא כיון דפטור גם מל"ת שפיר יכול לקיים כל המצ"ע דל"ש בזה ענין ב"ת כיון דבל"ת מי שאינו מצווה אם מקיימה אינו עושה מצוה כלל והבן היטב. איברא דלקושטא דמילתא זה אינו דא"כ יקשה באמת לדעת הפוסקים דסומא מוזהר בלאוין א"כ לר"י סומא לא יכול לעשות מצות כיון דפטור ה"ה עובר בבל תוסיף כמו"ש רש"י ז"ל על נשים לשיטתו וא"כ למה הי' שמח ר' יוסף ודוחק לומר דכוונת ר"י דדוקא בזה הלכה כר"י דסומא פטור מן המצות אבל בסמיכה קיי"ל כר' יוסי דנשים סומכות רשות זה דוחק בעיני לכן נראה כמו"ש בספרי חמדת ישראל בדיני ב"נ אות ס' דאפי' לר' יהודה דאמר דנשים אינן סומכות מחשש ב"ת מ"מ זה דוקא דאם יסמכו בפירוש על דעת לקיים המצוה אע"פ שאינן מצוות ורצונם להיות אינו מצווה ועושה מלבד שיקיימו מצוה כמו שאינו מצווה ועושה מלבד זאת יקיימו את הלאו דבל תוסיף בפועל ג"כ כי בזה שמכוין בעשיית המצוה שלא לעשות בכוונת הציווי רק כמי שאינו מצווה הרי בזה מקיים מצות בל תוסיף בפועל ובנשים אוסר ר' יהודה מדרבנן בכל גווני משום גזירה דילמא יכוונו למצוה אבל בסומא יש בידו לקיים כל המצות באופן שאינו מצווה ועושה כמו שרצה ר' יוסף ול"ש בזה ב"ת כלל. ועיי"ש בספרי שכתבתי לדבר פשוט להיפוך מדברי רבינו ז"ל כיון דקיי"ל דישב ולא עבר עבירה נותנין לו שכר כאילו עושה מצוה ה"ה דבל"ת שייך ענין אינו מצווה ועושה. אך עתה שראיתי שרבינו ז"ל כתב להיפך עד שמפליג בדבר שלפי דעתו הוא גריעותא אמרתי לעיין בזה ולענ"ד הוא מחלוקת הראשונים ז"ל. ונראה לענ"ד דזה תליא בפלוגתת התוס' שבת (דף קכ"א ע"א) ד"ה ש"מ שכתבו בזה"ל ונראה דמיירי בקטן שלא הגיע לחינוך דבהגיע לחינוך כיון דחייב לחנכו כ"ש דצריך להפרישו שלא יעשה עבירה וכל הני דפריך ביבמות (דף קי"ד ע"א) הוה מצי לשנויי כשהגיע לחינוך אלא דניחא לי' לאוקמא בכל ענין עכ"ל. מבואר מדברי התוס' דס"ל דאם אב חייב לחנך בנו במצות מכ"ש שחייב להפרישו שלא יעשה עבירה. אמנם בתוס' נזיר (דף כ"ח ע"ב) ד"ה בנו כתבו בזה"ל תימא הא דאמר בעלמא קטן אוכל נבילות אין ב"ד מצווין להפרישו והא אף לחנכו לעשות מצוה מוטל על האב וי"ל דחינוך ל"ש אלא להזהירו לעשות ולקיים מצוה אבל להזהיר מלעבור אין זה חינוך עכ"ל. וצריך להבין במה פליגי שני תוס' הנ"ל אמנם לדברי רבינו ז"ל מובן היטב החילוק בין חינוך מצוה לבין הפרשה מעבירה דזה אינו בגדר חינוך כיון דבאמת קטן אינו מוזהר א"כ דוקא במצוה דיש מצוה אף למי שאינו מצווה ועושה שייך חינוך משא"כ בל"ת כיון דמי שאינו מצווה אינו מקיים כלל אם מוזהר על הל"ת א"כ ל"ש חינוך כיון דאינו עושה מצוה כלל וא"ש מאוד סברת התוס' נזיר וכן דעת הר"א ממיץ ז"ל בתוס' ישנים יומא (דף פ"ב) עיי"ש אמנם בתוס' שבת הנ"ל דפשיטא להו להיפך דחינוך שייך יותר בהפרשה מעבירה מחינוך מצ"ע ע"כ דס"ל דאין נפ"מ בין עשה לל"ת וגם בל"ת שייך א"מ ועושה וזה הערה גדולה לענ"ד:
<b>אמנם</b> י"ל דפלוגתת התוס' תליא בפלוגתא דאמוראי אי מצות צריכות כוונה דלמ"ד דמצות א"צ כוונה א"כ גם קטן כשעושה מצוה הרי היא מצוה אלא שמחוסר כח הציווי ושפיר יש לחלק בין עשה לל"ת משא"כ למ"ד מצות צריכות כוונה ובלא כוונה אינה מצוה כלל וא"כ כמו דמחויבין לחנך את הקטן במצות עשה ה"ה דחייבין להפרישו מל"ת. והבן היטב כי קצרנו:
<b>עוד</b> יש להעיר מדברי השטמ"ק ב"מ (דף ל') בד"ה קרא למאי אתא אילימא לכהן והוא בבה"ק פשיטא האי עשה והאי עול"ת. והקשו בתוס' דהאי לאו שאינו שוה בכל וידחה ל"ת ועשה שא"ש בכל. ויש מפרשים דעשה דהשבה נמי לא עדיף מיני' דאיהו נמי אינו שוה בכל דאינו נוהג בזקן ואינו לפי כבודו. ולא בנשים משום דכל כבודה בת מלך פנימה וכו' הרא"ש וכ"כ שם עוד בשם תוס' שאנץ עיי"ש. ויוצא מדבריהם דבר חדש דכמו דאמרינן בגמ' דלאו שאינו שוה בכל הוא קיל ה"ה אם המצוה שבא לדחות אותם הוא א"ש בכל הוי עשה דקילא ושוב אין בכוחה לדחות עול"ת שאינה שוה בכל עיי"ש ועי' במלוא הרועים שנסתפק בזה. ולדברי המהר"ל ז"ל יש לחלק טובא בין זל"ז דדוקא בל"ת שא"ש בכל מיקרי קילא כיון דבאותן שאינה נוהגת אינם יכולין ליכנס לחיוב דהל"ת. כיון דאפי' אם מקיימין אותה אין בזה קיום מצות ל"ת כלל כמו בנשים בלאו דהקפה דאפי' אם מקיימין אין עושין שום מצוה כלל לכן שפיר אמרינן בגמ' דהוי א"ש בכל וקילא משא"כ בעשה שא"ש בכל י"ל דשפיר דחיא לל"ת השוה בכל כיון דכולהו איתניי' בהעשה אם ירצו לקיימה יהי' להם שכר כאינו מצווה ועושה עכ"פ א"כ במצ"ע מפאת שאינה נוהגת בנשים אינה בגדר א"ש בכל ואינו דומה לל"ת שא"ש בכל. ובאמת עיקר דבר זה דנימא דעשה שא"ש בכל קילא בענין דחיית הל"ת השוה בכל לא מצאנו בראשונים זולת בדברי השיטה מקובצת הנ"ל. ומקור הדין דעדל"ת דכלאים בציצית הוא עשה שאינו שוה בכל ואעפי"כ דוחה ל"ת דכלאים השוה בכל. ולדברי המהר"ל ז"ל א"ש כנ"ל. ולברר היטב ענין זה צריך אריכת גדול ואכ"מ וכאן כתבנו ראשי פרקים לחיבת הקודש דברי המהר"ל זצ"ל:
<b>ובפילפול</b> התלמידים אמרתי להעיר ע"פ דברי המהר"ל טעם דקיי"ל עדל"ת דהרי כיון דיש עשה ול"ת לפנינו ואין עצה בנפשינו מה לעשות אם לקיים את הל"ת ולא לעשות המצוה או לעשות המצוה ולעבור על הל"ת לזאת אמרי' דמוטב לנו שנקיים את העשה כיון דאפי' אם הדין דאין עדל"ת ואם כן השתא דאין לנו עצה לקיים העשה אונס רחמנא פטרה ואין עליו חיוב קיום העשה מ"מ כשעושה אותה קיים מצ"ע כדין כל מי שאינו מחויב במצוה ועושה אותה שיש לו שכר כאינו מצווה ועושה עכ"פ משא"כ אם לא נעשה העשה יש לחוש דילמא הדין דעדל"ת וא"כ השתא יש חיוב עלינו לקיים העשה א"כ ממילא אין אנחנו מוזהרין כלל עתה על הל"ת כיון דבמקום עשה לא נאמר הל"ת כלל א"כ אף אם יקיים הל"ת הרי אינו מקיים כלל דבל"ת אם אינו מוזהר עלי' אינו מקיים כלל א"כ שוב אמרינן דעדל"ת והארכנו בזה בפילפול רב לתרץ עפי"ז כמה ענינים ויבואר בחלק הדרושים בס"ד:
<b>פרשת</b> <b>ויחי</b>
<b>א</b><b>)</b> <b>איתא</b> במדרש רבה פ' ק' על קרא דויכל יעקב לצוות את בניו ג' צווים צוה יעקב לבניו וכו'. על עכו"ם על ברכת השם. ועל נשיאת המטה עכ"ל. הנה לכאורה צע"ג דבשלמא נשיאת המטה שפיר הוי צוואה מיעקב לבניו אבל עכו"ם וברכת השם ה"ה מז' מצות ב"נ ולמה הוצרך יעקב לצוות עליהם וכבר נתקשו בזה המפורשים. והנה מה שצוה על עכו"ם לכאורה עלה בדעתי בפשיטות דקאי על איסור הנאת עכו"ם דב"נ אינו מצווה ע"ז מדינא ויעקב אבינו הזהיר על זה לבניו כמפורש בתוה"ק שצוה להם לבער עכו"ם שלקחו משלל שכם. אמנם יותר נראה לפרש דהנה כבר כתב המל"מ בפרשת דרכים דע"כ א"א ע"ה הי' לו דין ישראל משום שמסר נפשו על קידוש השם באור כשדים דב"נ שאינו מצווה על קה"ש אסור למסור נפשו. והנה עד יעקב לא הי' נקבע עוד בבירור מי שיהי' זרע אברהם ושיהי' בכלל בנ"י כי ביצחק ולא כל יצחק. אמנם יעקב שהי' מטתו שלימה וידע כי הוא הנבחר להיות לזרעו של אברהם ובו בחר השי"ת להיות חבל נחלתו ממילא הוא ובניו המה בכלל ישראל ומצווין על קה"ש. וזה שדרשו חז"ל שאמר להם שמע ישראל שזה מורה על מצות קידוש השם. ועיד"ז נלענ"ד לבאר דברי הגמ' יבמות (דף מ"ז ע"ב) שאמרה נעמי לרות אסר לן עכו"ם. ותמי' הא הוא מז' מצות שב"נ מצווה ע"ז. ונלענ"ד דהכוונה ג"כ לענין יהרג ואל יעבור שזה נוסף להם כשנתגיירה דב"נ אינו מצווה על קידוש השם. ובזה מדוקדק מאוד מה שאמרה רק על עכו"ם דהנה אנן קיי"ל דעל עכו"ם וג"ע ושפכ"ד יהרג ואל יעבור בישראל. אמנם כבר כתב הפרשת דרכים ושאר פוסקים דאע"ג דב"נ אינו מצווה על קה"ש מ"מ בשפיכת דמים כיון דהוא רק מכח סברא דמה חזית דדמא דידך סומק טפי גם בב"נ יהרג ואל יעבור ורק בעכו"ם וג"ע יש חילוק בין ב"נ לישראל והנה באסתר אמרינן בגמ' אשה קרקע עולם היא וא"כ בג"ע בנשים אף כשנתגיירו לא נוסף עליהם חומרא דיהרג ואל יעבור ולא נשאר אלא עכו"ם דהוא דין מחודש באשה הבאת להתגייר שאסר עלי' בהחלט ביהרג ואל יעבור וזה שאמרה נעמי לרות אסר לן עכו"ם. וזה נכון. וכמו כן י"ל דהכא שאמר להם יעקב המצ"ע דשמע ישראל שהוא מורה על יחודו ית"ש שבזה רק ישראל מצווין וממילא המה בכלל ישראל לענין קה"ש ובכלל יהרג ואל יעבור. ועפי"ז נראה לפרש מה שצווה להם יעקב אבינו על ברכת השם דהנה מבואר בר"מ ז"ל פ"ט ממלכים ה"ג דב"נ שבירך את השם אפי' בכינויו חייב מיתה משא"כ בישראל דאינו חייב מיתה אלא בשם המיוחד והענין הוא דב"נ חמיר מישראל משום דהכינויין כוללין גם מה שאינו אלקיות כמו אלקים דכולל שר ודיין וכיו"ב משא"כ שם המיוחד זה רק להשי"ת לבדו וכיון דב"נ אינן מוזהרין על שיתוף עכו"ם והם תחת משטרי הטבע ולזאת גם על הכינויין חייב מיתה משא"כ ישראל שהם עמו של הקב"ה ולזאת העיקר הוא שם המיוחד שזה אלקי ישראל לכן בישראל דוקא בשם המיוחד חייב מיתה ועל הכינויין הוא רק באזהרה כיון דישראל עיקר דביקותן הוא בשם המיוחד כנ"ל וכמו שאנו אומרים בפסוק דשמע ישראל וא"צ להאריך בדבר המובן מאיליו ולזאת כשצוה להם יעקב על יחודו ית"ש ועל קידוש השם ואמר להם פסוק שמע ישראל א"כ ממילא הי' צריך להזהירם על ברכת השם של כינויין שלא יאמרו כיון שהמה בכלל ישראל שוב יצאו מכלל ב"נ ואינן חייבין כלל על הכינויין כיון שאלקי ישראל הוא שם המיוחד לזאת הוכרח יעקב להזהירם דעכ"פ מוזהרין על ברכת השם דכינויין ג"כ כמו בישראל דהמה מוזהרין בלאו מקרא דאלקים לא תקלל וזה נכון מאוד בכוונת המדרש. ובאמת י"ל בפשיטות בכוונת המדרש. דכמו דהוצרך לומר דעל עכו"ם יהרג ואל יעבור ה"ה דעל ברכת השם יהרג ואל יעבור כיון דמצווין על קידוש השם א"כ נראה דה"ה בברכת השם יהרג ואל יעבור. איברא דלקושטא דמילתא לפום ריהטא לא מצאתי מבואר דין זה אי בברכת השם ג"כ יהרג ואל יעבור והנה מפשטות לשון הש"ס דרק על שלשה דברים יהרג ואל יעבור ולא חשיב ברכת השם ג"כ. נראה לכאורה דברכת השם לא אמרי' יהרג ואל יעבור. אמנם מלשון הר"מ ז"ל פ"ב מעכו"ם הלכה ו' שכתב דמגדף ועובד עכו"ם אחת הן כיון ששניהם כופרים בעיקר נראה דה"ה לענין יהרג ואל יעבור חד דינא אית להו וגם בברכת השם יהרג ואל יעבור. ועיין בסנהדרין (דף מ"ט ע"ב ונ' ע"א) דנראה ג"כ מבואר דמגדף ועובד עכו"ם דחדא מחתא הם. אך יש לעיין בזה מתרי טעמי. א) עפי"מ דנראה מלשון הר"מ ז"ל באגרת קידוש השם בד"ה והמון הרביעי [העתקתיו בספרי חמדת ישראל אות נ"ב] דאפי' בשלש עבירות דקיי"ל יהרג ואל יעבור היינו דוקא כשכופין את הישראל לעשות מעשה אבל כשכופין רק על דיבור המורה על כפירה ר"ל לא אמרינן יהרג ואל יעבור עיי"ש. ונראה דלפי"ז אם יכפוהו שיאמר על עכו"ם אלי אתה אינו מחויב למסור נפשו ואע"ג דאם מוסר נפשו מצוה קעביד אבל חיובא ליכא עיי"ש היטב בלשון הר"מ ז"ל. ולפי"ז במגדף כיון דהוא רק דיבור נהי דחייב מיתה על הדיבור מ"מ לא עדיף מעכו"ם בדיבור דג"כ לא אמרינן יהרג ואל יעבור ועיי' היטב בלשון הר"מ ז"ל. ב) י"ל עפימ"ש התוס' יו"ט פ"ז דסנהדרין מ"ה שכתב לענין קושית הירושלמי וכי אומרים לו גידף דל"ק די"ל כיון דהוא לקיים מצות סקילה דמברך את השם ומצותו אינה מתקיימת אלא בכך לפיכך נתחייב לומר שיפרש מידי דהוה אסוטה שצוותה התורה בפירוש שימחק שמו הגדול במים על הספק כ"ש בכאן שלעדים שהעידו הוא ודאי שזה נתחייב מיתה ויש לנו לקיים המצוה להמיתו ואינה מתקיימת אלא בכך עכ"ל. ומעתה י"ל דה"ה לענין יהרג ואל יעבור אמרינן דלצורך הצלת נפשו התירה התוה"ק איסור מגדף והרי מדה טובה מרובה ואם אמרינן דהתירה התוה"ק לגדף באינו מתכוין לגדף אלא שיתקיים על ידו מצ"ע דובערת הרע א"כ מכ"ש שי"ל כן דמותר לגדף היכא דאינו מתכוין לגדף אלא להציל את נפשו ולכן במגדף לא אמרינן יהרג ואל יעבור. אך יש לדחות כיון דכופין אותו לגדף הרי איכא מצ"ע דונקדשתי שיקדש השם ולא יגדף ולכן שפיר יהרג וא"י כיון דאמרינן דמגדף ה"ה כעכו"ם וה"ה בכלל עשה דונקדשתי אפי' בצנעה א"כ איכא עשה שיהרג וא"י מ"מ יש מקום לומר כיון דהותר מכללו שוב אין לו בזה אותו חומר שיש לעובד עכו"ם וצ"ע בזה וחיפוש בספרים לראות אם לא דברו בזה הפוסקים ואכ"מ:
<b>ובאמת</b> בפירוש דברי המדרש שכתב שיעקב צוה לבניו על ברכת השם י"ל עוד באופן אחר עפי"מ שחקר המל"מ בהא דמצינו באבות שנשבעו לקיים דבריהם מאיזהו מקור הוא והיכן מצאנו דב"נ מחויב לקיים שבועתו ועיי"ש שכתב דהוא בכלל אבזרי' דברכת השם וגם ב"נ מוזהר ע"ז. איברא דבאמת אינו ראי' מהאבות שי"ל דקיימו מעצמן והי' זה מנימוסיהן לקיים השבועה אע"ג דלא נזהרו על זה. אמנם מיעקב אבינו שהשביע את יוסף להוליכו לארץ כנען אע"ג דגם בלא השבועה הי' מקיים מכח כיבוד אב וע"כ כיון דעל כיבוד אב לא נצטוו הי' חושש יעקב שלא יקיים וקשה א"כ מאי מהני השבועה וע"כ דעל שבועת שקר באמת נצטוו. וקשה מאיזהו טעם הוא דע"כ משום ברכת השם וא"כ מוכרח מיעקב אבינו דהזהיר אותם דשבועת שקר הוא בכלל ברכת השם וזהו הפירוש דצוה אותם על ברכת השם. ובעיקר דברי המל"מ כתבנו במקום אחר ואין כאן מקומו:
<b>ב</b><b>)</b> <b>בר"מ</b> ז"ל פ"א מהלכות אבל הלכה א' כתב בזה"ל מצ"ע להתאבל על הקרובים וכו' ואין אבילות מה"ת אלא ביום ראשון בלבד שהוא יום המיתה ויום הקבורה אבל שאר הז' ימים אינו ד"ת אע"פ שנאמר ויעש לאביו אבל שבעת ימים נתנה תורה ונתחדשה הלכה. ומשה רבינו תיקן להם לישראל ז' ימי אבילות וז' ימי המשתה עכ"ל:
<b>הנה</b> מה שהוסיף רבינו ז"ל ז' ימי המשתה שאין ענין לכאן נראה דבא לומר שאין למידין מקודם מתן תורה ואין הטעם דז' ימי המשתה מדמצאנו כן ביעקב ולאה אלא שהוא מתקנת משה רבינו וכמו כן ז' ימי האבילות הוא מתקנת מ"ר ולא מזה שעשה יוסף אבילות ז' ימים על יעקב. ועיין ברמב"ן ז"ל פרשת ויצא בפסוק מלא שבוע זאת שכתב כן [וי"ל יותר דהר"מ ז"ל ס"ל דהני תרתי מישך שייכי אהדדי כיון דימי המשתה ז' ה"ה דימי אבילות הם ז' וי"ל דלכן עשה יוסף לאביו אבל ז' ימים כיון שראה שיעקב הסכים ללבן לעשות ז' ימי המשתה ה"ה דימי אבל הם שבעה והבן כי קצרנו] אמנם מה שצריך לי עיון בדעת הר"מ ז"ל עפי"מ שמצאנו לחז"ל שקיים אברהם אבינו אפי' תקנת חכמים וכמו כן י"ל על יוסף שקיים אפי' תקנת חכמים א"כ ל"צ לומר דמש"ה אין למידין מיוסף משום דנתנה תורה ונתחדשה הלכה הא מקודם לכן הי' מדינא אבילות ז' ימים הא י"ל בפשיטות דבאמת אין אבילות אלא יום אחד מה"ת כמו שמצאנו באהרן והא דעשה יוסף אבילות ז' ימים היינו משום דקיים גם תקנת משה רבינו שתיקן אבילות ז' ימים וכמו דקיים אברהם אבינו עירובי תבשילין ועירובי תחומין. ולמה צריך הר"מ ז"ל לומר דהי' חידוש הלכה בזה לאחר מתן תורה. והנה בפשיטות י"ל בכוונת הר"מ ז"ל עפימ"ש התוס' במס' מו"ק (דף כ' ע"א) בד"ה מה חג שבעה. לתרץ הא דלא מייתי הגמ' קרא דויעש לאביו אבל שבעה ימים משום דקודם קבורה הוי עיי"ש וא"כ י"ל דזה כוונת הר"מ ז"ל דא"א לומר דיוסף עשה זה בשביל תקנת משה רבינו דהרי תקנת משה רבינו הוא לאחר הקבורה וגם חיוב דאורייתא יום אחד הוא לאחר הקבורה דוקא וא"כ ע"כ דקודם מתן תורה הי' דין אחר בזה ונתנה תורה ונתחדשה הלכה. אך באמת מה שצ"ע לכאורה לפי"ז כיון דקיימו כל התורה כולה אמאי לא נהגו אבילות כלל לאחר הקבורה וכפי שנראה מפשטי דקראי לא נהגו אבילות כלל אחר הקבורה. ואולי יש לומר דזה שדחקתו להר"מ ז"ל לומר דמקודם מתן תורה הי' הלכה להיפך דקודם קבורה יש חיוב אבילות וזה הי' אז חיוב ע"פ תורה:
<b>אמנם</b> מה שנלענ"ד בענין זה בדרך דרוש עפי"מ דמבואר במס' תענית (דף ה' ע"ב) דאמר ר"י בשם ריו"ח דיעקב אבינו לא מת ושאל אותו ר"נ וכי בכדי חנטו חנטייא וספדי ספדייא א"ל מקרא אני דורש שנאמר ואל תירא עבדי יעקב וכו' מקיש הוא לזרעו מה זרעו בחיים אף הוא בחיים. והנה פירוש הגמ' כבר כתבו בדרושים שלנו דריו"ח אמר לו דעפ"י תורה אינו מת יעקב שמיתה האמורה בתורה הוא רק על אפיסת הכח. אמנם אם כל הכוחות וכל העמל שלו נשאר לדורות זה אינו נקרא מיתה כמו"ש התוס' שם והיינו מפני שעפ"י תורה לא מת יעקב כלל כיון דמקשינן הוא לזרעו מה זרעו בחיים אף הוא בחיים. והכוונה בזה כיון דיעקב אבינו ע"ה הי' מטתו שלימה וכל בניו נכנסו תחת כנפי השכינה גם הובטח שלא יכחד שום שבט מישראל כמבואר במס' ב"ב (דף קט"ו ע"ב) א"כ כל הכוחות שלו נשארו בחיים ולכן לא כתיב בי' מיתה שעדיין חי הוא עפ"י תורה הקדושה. ומעתה נראה דלכן לא מצאנו שעשו אבילות לאחר הקבורה אע"ג שקיימו כל התורה מ"מ ביעקב לא הי' שייך זה כיון דעפ"י תורה לא מת יעקב כלל ול"ש בי' אבילות כלל א"כ נהי דלעיני בשר מת מ"מ לא עשו בו אלא אבילות שהי' נוהג אז אבל אבילות שחייב עפ"י תורה לא הי' שייך ביעקב כיון דעפ"י תורה לא מת כלל ול"ש בו דיני אבילות וזה נכון בס"ד. ובאמת בעומק הענין נראה הא דיעקב אבינו לא מת כיון דתתן אמת ליעקב ואמת א"א להתבטל וליפסד דמה שנפסד ומת אינו אמת כמו שכתבו המפורשים דלכן חותמו של הקב"ה אמת ולכן ל"ש בי' ביעקב אבינו מיתה כלל וזה ענין אמרם ז"ל צורתו של יעקב חקוקה בכסא הכבוד שצורה שלו הוא אמת וא"א להתבטל וממילא אינו מת כיון דעיקר האדם הוא הצורה ולכן א"א לשבט להיות נמחה לגמרי כיון שזה מצורת יעקב שיעקב נתן בכל בניו את כח האמת שהי' בו וזה א"א להתבטל כנ"ל. וערבים עלי דברי אדומו"ר הקדוש גאון ישראל מהר"א שליט"א מסאכטשאוו שאמר לפרש דברי רש"י ז"ל בפ' ויצא בקרא דויאמר יעקב אל לבן הבה את אשתי כי מלאו ימי ואבואה אליה והקשה רש"י ז"ל והלא קל שבקלים אינו אומר כן אלא להוליד תולדות אמר כך וצ"ע מה שתירצו דמ"מ הי' לו לומר בלשון צניעות ביותר. ואמר כבוד אדומו"ר שליט"א לפרש דבאמת לכאורה צ"ע קושית רש"י ז"ל הא ביעקב אבינו שהי' מצוה כמו תפילין או ציצית וכמו שהי' אצל אדם הראשון קודם החטא א"כ שפיר יש לומר בפשיטות הבה את אשתי וגומר. אך צ"ל נהי דאצל יעקב אבינו הי' כן מכל מקום כיון דאצל כל העולם יש בזה תאוה גם כן ויש בזה גדר צניעות שלא לדבר כן לא הי' צריך יעקב אבינו לדבר בלשון כזה שיהי' נראה בעיני העולם כרחוק מן הצניעות וע"ז תי' רש"י ז"ל אלא להוליד תולדות אמר כך והיינו כיון דיעקב רצה בזה להוליד תולדות וליתן בהם כח האמת כמו שנאמר תתן אמת ליעקב הי' מוכרח להגיד בלשון האמיתי כפי"מ שראוי לו שאצלו לא הי' דיבור זה יוצא מגדר הצניעות כלל כיון שאצלו הי' זה מצוה ככל המצות הי' ראוי זה הדיבור לצאת מפיו במצוה זו. ואם כי בעיני העולם יהי' נראה שיצא מגדר הצניעות בשביל זה לא הי' יכול לצאת מהאמת כיון שזה הי' היסוד להעמיד תולדות ולטעת בהם כח האמת שלו אלו דברי קדשו ודפח"ח:
<b>ובדרוש</b> ביארנו בזה כוונת הגמ' סוף תענית על הא דקתני במשנה רשב"ג אומר לא הי' ימים טובים לישראל כט"ו באב ויוהכ"פ שבהן בנות ישראל יוצאות וכו' ומקשינן בגמ' בשלמא יוהכ"פ דאית בי' מחילה וסליחה יום שנתנו בו לוחות האחרונות. ולכאורה צ"ע דלמה הוסיפה הגמ' את זה שנתנו בו לוחות האחרונות ונראה דהענין הוא בכוונת הגמ' לפרש על מה בחרו בענין כזה ביום הקדוש והנורא יוהכ"פ וע"ז תי' בגמ' משום דהוא יום שנתנו בו לוחות האחרונות והכוונה דהנה מצאנו בפילגש בגבעה שבכו ישראל לפני ד' היום נפקד שבט אחד מישראל והענין של זה הבכי' הי' מטעם שח"ו נתבטל כוחו של יעקב וזה דבר שא"א דהרי תתן אמת ליעקב ויעקב אבינו לא מת כנ"ל. ועיד"ז תקנו אח"כ ענין זה שיהיו בנות ישראל חולות בכרמים כדי שיתקיים שבט בנימין כדי שישאר כוחו של יעקב בשלימות. והנה יוה"כ יום שנתנו בו לוחות האחרונות ונתברר לכל ישראל מחילת חטא העגל ושבו להשי"ת בלב שלם בקבלת התורה מחדש ולהתאחד ביחוד גמור בהשי"ת זה הוא השלמת כח יעקב שכל ישראל נכנסו תחת כנפי השכינה לקבל עליהם עול מלכות שמים ולכן ביוה"כ יתפרדו כל פועלי און ואין רשות לשטן לשטונו כי אז הוא היחוד הגמור של ישראל עם הקב"ה והאמת בשלימות ולזאת תקנו שיהיו אז חולות בכרמים לקיים שבטו של בנימין כדי שיתקיים כל כח של יעקב כנ"ל ומזה נשאר התקנה גם אח"כ על יוהכ"פ [ועיי' היטב בלשון הפסקי תוס' מגילה אות קי"ב שהוסיפו על לשון התוס' עיי"ש היטב וכתבנו מזה במק"א ואכ"מ] ועיי' ברש"י ז"ל בתענית שם והא דחנטי חנטי' סבורים היו שמת ובד"ה אף הוא בחיים והא דחנטי חנטי' נדמה להם שמת אבל חי הי'. ולכאורה צ"ע כפל הדברים. וגם פשטות הדברים קשה להבין הלא לעיני בשר מת באמת. ונראה דכוונת רש"י ז"ל דחניטה שעושין הוא לקיים וזה הי' ללא צורך ביעקב כיון דבאמת חי' הי' דמה זרעו בחיים אף הוא בחיים ואפי' באותה שעה שמת יעקב שהתחיל קצת השיעבוד ונסתמו לבבן של ישראל כמו"ש רש"י ז"ל ריש פרשת ויחי מ"מ בכח הי' החיות בקרב ישראל רק שהי' נדמה להם כאילו מת יעקב אבל באמת גם אז הי' חי דאמת אינו נתבטל וכמאמר הכתוב אמת מארץ תצמח היינו כמו זורע בעפר שנראה לעין שהגרעין נרקב מ"מ אין לכנות ע"ז שם קבורה שהרי אדרבה הגרעין הזה מצמיח שבלים שלמים כמו כן האמת אף מעפר תצמח וא"א להתבטל ואדרבה בזה שמכסה הרבה בעפר עיד"ז יתפרץ אח"כ ברעם ורעש החוצה וכמו שהי' בישראל שבכח האמת הנטוע בהם שמרו את עצמן בהיותן במצרים מלהתערב במצרים ויבוא יעקב שלם ועיד"ז זכו ליצ"מ ומתן תורה. והנה ברמב"ן פ' ויגש בקרא דויבואו אליו בשנה השנית הביא דברי הספרי. ויברך יעקב את פרעה במה ברכו שנמנעו שני הרעב אעפ"כ שלמו לאחר מיתתו שנאמר ועתה אל תיראו אנכי אכלכל אתכם מה כלכול האמור להלן בשני רעבון הכתוב מדבר אף כלכול האמור כאן בשני רעבון הכתוב מדבר ר"ש אומר אין זה קידוש השם שדברי צדיקים קיימין בחייהן וניטלין לאחר מיתתן אמר ר"א בר"ש רואה אני את דברי ר"י מדברי אבא שזה קידוש השם שכל זמן שהצדיקים בעולם ברכה לעולם נסתלקו מן העולם נסתלקה ברכה מן העולם עכ"ל הספרי. מבואר מדברי הספרי דבין ר"י ובין רשב"י ובין ר"א בר"ש ס"ל בפשיטות דיעקב אבינו מת רק דפליגי אי דבריהם בטילין לאחר מיתה. אך לפי דברינו הנ"ל אין זה סתירה כלל דבאמת כיון דהחיות שלו הוא רק בכח התורה אבל אצל אדם זה בכלל מיתה שפיר ס"ל לר"א בר"ש דזה בכלל קידוש השם שאם נסתלק מן העולם יהי' נסתלקה הברכה מן העולם ואם היו המצריים מתנהגים עפ"י התורה הי' נשאר אצלם יעקב בבחינת חי והי' ברכתו מתקיימת אף אח"כ אבל כיון שמצרים לא היו בבחינת התורה ממילא אצלם הי' יעקב בגדר מת ושפיר פליגי בזה אם קה"ש הוא שדברי צדיקים בטילין לאחר מיתה או מתקיימין וזה פשוט:
<b>ודע</b> שבעיקר הפלוגתא בספרי אי דברי צדיקים מתקיימין גם לאח"מ מצאתי בשטמ"ק ב"ק (דף נ' ע"א) בהא דאמרינן בגמ' גבי בנו של נחוני' חופר שיחין דאעפ"כ מת בנו בצמא שכתב בזה"ל ולרבי נראה לפרש אמרתי כלומר השמעתי דבר זה לפני הקב"ה והם דבר שיצטער בו אותו צדיק יכשל בו זרעו והסכים הקב"ה לדברי שכן דרכו של הקב"ה שמסכים לסברת הצדיקים שבדור. וכשמת בנו בצמא כבר מת ר' חנינא עכ"ל. מבואר ג"כ שדברי ר' חנינא הועילו רק כל זמן שהי' חי וכשמת נתבטלו דבריו. ועיי' בשבת (דף ק"ח ע"א) במעשה דרב ושמואל דרב אמר על שמואל מאן דמצערן לא לוקמי' לי' בני וכן הוה. וכתב הג' בספר יוחסין ז"ל ערך שמואל אע"ג שמצאנו שהי' לשמואל בנים ג"כ זה הי' לאחר מיתתו של רב שאז נתבטלה הקללה שלו עיי"ש ודבריו נכונים מאוד שאם אמרו בברכתו של צדיק שהיא מתבטלת לאחר מיתה מכ"ש קללתו של צדיק בוודאי מתבטלת הקללה שלו. ועיי' באברבנאל פ' תצא בענין נס שמן המשחה שכולו קיים לעתיד לבוא כתב בזה"ל אמנם איך יתכן שהי' מתמיד השמן ההוא שעשה משה במדבר זמן רב כל כך הוא דבר מתמי' מאוד. וצדק הרלב"ג במש"כ שכבר יתכן שיעשה השם מופת ע"י הנביאים גם אחרי מותם כי כן ראינו שלא סר המן במות משה כמו שיתבאר בספר יהושע כי הנביא כיד אלקיו הטובה עליו נותן לדברים טבע שימצא בהם ההתמדה ונצחיות עכ"ל. מבואר מדבריהם שגם בנס ע"י נביא הוא בעיניהם נס מופלג כשנתקיים לאחר מיתת הנביא וזה כדברי ר"א בר"ש בספרו הנ"ל ויש בזה לדבר הרבה ואכ"מ. אלא מפני שלא ראיתי עוד למי שיעיר בזה כתבנו בזה ראשי פרקים:
<b>ג</b><b>)</b> <b>בספר</b> אור החיים הקדוש בפסוק ואתם חשבתם עלי רעה אלקים חשבה לטובה. כתב בזה"ל והר"ז דומה למתכוין להשקות לחבירו כוס מות והשקהו כוס יין שאינו מתחייב כלום והרי הם פטורים וזכאים גם בדיני שמים עכ"ל. והנה דבריו הקדושים תמוהין מאוד דהרי מבואר במס' נזיר (דף כ"ג ע"א) דמי שמתכוין לאכול בשר חזיר ואכל בשר טלה צריך כפרה וסליחה ועיי"ש בסוגיא דעביד צריכתא דיש מקום לומר דבזה יהי' צריך כפרה יותר ממי שאכל חלב בחזקת שומן ונתוודע לו שהוא חלב כיון דמעיקרא לאיסורא אתכוין. וא"כ איך כתב הגאון בעל אור החיים ז"ל דא"צ כפרה כלל אף בדיני שמים. ומסוגיא נראה מבואר דאין נפ"מ בין זה לאכל חלב בשוגג דהתם המעשה איסור והמחשבה היתר והכא המעשה היתר והמחשבה איסור. הן אמת דלכאורה נראה דיש נפ"מ בין זל"ז דהרי לא חייבה התורה קרבן בזה שנתכוונת לאיסור כיון דהמעשה הי' היתר אמנם היכא דהמעשה איסור אע"ג דהמחשבה היתר חייב קרבן. איברא דאינו ראי' מזה די"ל דלכן לא חייבה התורה בזה קרבן כיון דלא הוי מעשה דאיסורא ובקרבן גזירת הכתוב דצריך מעשה דוקא ובלא מעשה אינו חייב קרבן כמו דילפינן מקרא ועוד דלא מחויב קרבן אלא בשב מידיעתו ואם כן במזיד במחשבת איסור לא שייך קרבן כלל. אבל לענין חומר יש לומר דזה יש לו חומר יותר כיון דמתכוין לעבור איסור בשאט נפש וגם עשה מעשה. הגם דהמעשה הי' היתר. והרי מבואר במשנה דר"י ס"ל דחייבת מכות מרדות וכ"פ הר"מ ז"ל פי"ב מנדרים הלכה ח"י משום דמתכונית לאיסורא נראה מזה דאפי' בדיני אדם יש עונש עליו כיון שנתכוין למחשבת איסור אע"פ דלפי האמת הי' בשעת מעשה היתר גמור שהפר לה בעלה. ונראה דלפי"ז כ"ש בנודר שעבר על נדרו ואח"כ הלך אצל חכם והתיר לו אע"ג דעוקר נדר מעיקרא מ"מ בוודאי לוקה מכות מרדות כיון דבשעת מעשה עבר על איסור בפועל והי' מחשבה ומעשה. ועיין בתוספתא פ"ג דנזיר מבואר בזה דברי הת"ק ור"י גבי מי שנדר בנזיר ושתה יין וטימא למתים ואח"כ הלך לחכם והתיר לו דס"ל לר"י גם כן דסופג את הארבעים. וראיתי למרן זצ"ל מגור בחידושי הרי"ם חו"מ סי' ל"ד ס"ק ז' שהביא דברי התוספתא הנ"ל והתפלא על הפוסקים שלא הביאו אותה ועיי"ש שכתב דאולי הוא מחלוקת ת"ק ור"י וקיי"ל כת"ק ותמי' לכאורה שלא הביא כלל המשנה ופסק הר"מ ז"ל. ונלמד מזה דין התוספתא במכ"ש כנ"ל. איברא כשנעמיק הענין בזה באמת יפלא על רבינו הר"מ ז"ל שבהלכות נדרים פסק דלוקות עכ"פ מכות מרדות משום דמתכונות לאיסורא ובפ"ד מהלכות שבועות הח"י כתב סתמא דעבר על השבועה אפי' אם כבר כפתי' למלקות ואח"כ נשאל עליו הר"ז פטור מן המלקות וקשה אמאי לא כתב דלוקה מ"מ כלשון התוספתא ולומר דזה קיל מהדין הנ"ל אין סברא כלל דאין לומר דההבדל הוא כיון דהכא בנדר תליא מילתא בדידי' משא"כ באשה תליא בהפרת הבעל זה אינו דהרי האשה ג"כ יכולית לילך אצל חכם להתיר לה נדרה או נזירותה אע"פ שקיים לה הבעל כמבואר בש"ע יו"ד סי' רל"ד סעיף כ"ג עיי"ש היטב. וא"כ גם באשה שנדרה בנזיר הי' בידה לישאל על נזירותה ואעפי"כ ס"ל להר"מ ז"ל דלוקית מ"מ אע"ג דלפי האמת כבר הפר לה אז בעלה ולא הי' מעשה באיסור כלל א"כ מכ"ש בנודר בנזיר ואח"כ נשאל לחכם בוודאי צריך להיות לוקה מ"מ כיון דהי' מעשה איסור ג"כ אלא דאח"כ נעקר למפרע. ומה שנלענ"ד בזה דהנה לכאורה יפלא באמת בהא דנראה דת"ק ס"ל דפטורה לגמרי ור"י אינו מחייב אלא מכות מרדות מדרבנן כמו שפירש רש"י ז"ל במשנה שם. והא מבואר במנחות (דף ס"ד ע"א) אמר לי רבינא לר"א נמצאת הראשונה כחושה בבני מעיים מהו בתר מחשבתו אזלינן וגברא לאיסורא קא מכוין או דילמא בתר מעשיו אזלינן א"ל לאו היינו דרבה ורבא דאיתמר שמע שטבע תינוק בים ופרש מצודה להעלות דגים והעלה דגים ותינוק רבא אמר חייב ורבה אמר פטור עד כאן רבה לא קפטר אלא כיון דשמע אמרינן דעתי' נמי אתינוק אבל לא שמע לא. ואיכא דאמרי א"ל היינו פלוגתא דרבה ורבא דאיתמר לא שמע שטבע תינוק בים ופרש מצודה להעלות דגים והעלה תינוק ודגים רבה אמר פטור ורבא אמר חייב רבה אמר פטור זיל בתר מעשיו ורבא אמר חייב זיל בתר מחשבתו. מבואר מהסוגיא דאע"ג דשחט השני' בהיתר גמור כיון דהי' הראשונה כחושה בבני מעיים ואם הי' יודיע לנו מזה הי' מצווין אותו לכתחילה לשחוט את השני' מ"מ כיון דלא ידע מזה שהי' הראשונה כחושה בבני מעיים כשאזלינן בתר מחשבתו חייב חטאת הרי מבואר דזה הוי עבירה גמורה מה"ת שהוא חייב עלי' קרבן וא"כ מ"ט דת"ק דפטר לי' ממכות מרדות הכא גבי האשה שנדרה בנזיר. הן אמת שמרן הכסף משנה ז"ל כתב דהר"מ ז"ל ס"ל דר"י אינו בא לחלוק על הת"ק אלא לפרש דבריו. אמנם במל"מ הביא בשם התוס' להיפוך עיי"ש ומהתימא על מרן זצ"ל שאשתמיט לי' כ"ז] ותמי' מאוד כנ"ל הא מסוגיא זו מבואר דיש עבירה דאורייתא בזה למאן דאזיל בתר מחשבה דא"נ דל"ה עבירה דאורייתא איך חייב חטאת בשגגת שבת כיון דאפי' אי הי' מזיד על שבת לא הי' חייב כרת כיון דבאמת המעשה הוא מעשה דהיתרא כיון דנמצאת הראשונה כחושה בבני מעיים. שבתי וראיתי בשיטה מקובצת הנדפס מחדש בש"ס דפוס ווילנא שכתב בזה"ל בתר מחשבתו אזלינן הקשה מהר"מ ז"ל מה בכך כיון דלא עביד איסורא וכי נתכוין לאכול חלב ואכל שומן מיחייב. ותירץ דלא דמי לאוכל שומן שהוא היתר גמור אבל הכא מן הדין הו"ל למימר שחייב שהרי יצאו ציבור ידי חובתן בכחושה אלא משום דבעינן למצוה מן המובחר שמא דחייב שלא הי' לו להביאה כיון שאינו יודע אם מובחר הוא מן הראשון. והשתא ניחא הא דמייתי מתינוק דלא שמע. ומה מייתי. הלא התם נתכוין לאיסורא ועשה איסורא שהעלה הדגים עם התינוק אלא ש"מ דהכא נמי חשיב כעביד איסורא כיון שלא הי' יודע שיהי' מובחר מן הראשון עכ"ל. מבואר מדבריו הקדושים דאי לאו דהי' מעשה דאיסורא ג"כ ל"ש בי' חיובא רק בכחושה כיון דהוא רק משום מצוה מן המובחר א"כ כיון דלא ידע שזה יהי' מובחר הוי מעשה דאיסורא ג"כ. אך מלבד שהדבר דחוק דסוף כל סוף כיון דלפי האמת הי' השני מובחר יותר והי' מצוה לכתחילה בשני א"כ אמאי הוי בגדר מעשה דאיסורא מלבד זאת מה יענה לדברי רבינו גרשון ז"ל בפירושו שנדפס בש"ס הנ"ל שפירש נמצאת הראשונה כחושה בבני מעיים היינו שלא הי' בה חלב להקטרה כלל ונסתרו דבריו הקדושים וגם בר"מ ז"ל מבואר הא דנמצאת הראשונה כחושה בב"מ היינו דנמצאת טריפה ובזה פליגי דלמ"ד דאזלינן בתר מחשבתו ה"ה חייב חטאת וע"כ דהיא עבירה שיש בה כרת במזיד אע"ג דבאמת הי' שחיטת השני' מוכרחת כיון דנמצאת הראשונה טריפה בב"מ והדרא לדוכתא קושית השטמ"ק. ולתרץ זה צ"ל דנהי דניתן שבת לדחות במקדש ובנמצאת הראשונה טריפה הרי מוכרח לשחוט השני' מ"מ כל זמן שלא ידעינן מזה והוי סבירא לן דא"צ לדחות את השבת הוי מעשה דאיסורא ג"כ כמו בהעלה דגים ותינוק וכמו"ש הפוסקים דאע"ג דטומאה דחוי' בציבור מ"מ שם פסול איכא כיון דהוא רק מכח דחוי' ה"ה הכא י"ל כן דאין זה בגדר מעשה דהיתר כיון דכ"ז שלא נודע לנו שהיא טריפה לא ניתן לדחות הוי בגדר מעשה דאיסור ולמ"ד דאזלינן בתר מחשבתו הוי עבירה שיש בה כרת מדאורייתא ובשוגג חייב חטאת. ומעתה נבוא לנידון דידן ונאמר דבאשה שנדרה בנזיר ובעלה הפר לה והיא לא ידעה בזה ליכא מעשה דאיסורא כלל לפי האמת משא"כ בנשאל לחכם אח"כ נראה פשוט דלא עדיף מנמצאת טריפה בב"מ דלמ"ד דאזלינן בתר מחשבתו הוי חיוב כרת וא"כ י"ל דנהי דר"י ס"ל דתרווייהו חייב מכות מרדות מדרבנן י"ל דר"י לשיטתו דס"ל דשא"מ אסור וכ"כ במק"א דר"י לא אזיל בתר כוונה כלל ולדידי תליא עיקר בהמעשה ולכן ס"ל דאינו לוקה אלא מכות מדרבנן כדי שלא תרגיל את עצמה לעשות איסור במזיד כמו שפי' רש"י ז"ל וה"ה בנודר בנזיר ונשאל לחכם אח"כ ג"כ מדאורייתא ליכא איסורא לדידי כיון דסוף כל סוף כשנשאל לחכם נעקר הנדר מעיקרו וליכא אלא מחשבת איסור וכוונה גרידא אינו אסור מה"ת לדידי משא"כ להלכה דקיי"ל כר"ש דדבר שא"מ מותר אפי' א"נ דהר"מ ז"ל פסק להלכה דאזלינן בתר מעשיו ועל מחשבה אינו חייב כרת מה"ת מ"מ י"ל דמודה הר"מ ז"ל דהוי איסור תורה בכה"ג דהי' מעשה איסור ג"כ ולכן לא תקנו בזה חז"ל מכת מרדות דהוי כמו שאר איסורי תורה שאין בהם מלקות שגם מכת מרדות לית בהם ולא מכח קולא שיש בהם אלא מכח חומר שיש בהם לא תקנו חז"ל בהם מ"מ. ולכן הר"מ ז"ל לא העתיק לדברי ר"י אלא באשה שנדרה בנזיר והפר לה בעלה דליכא אלא מחשבה דאיסורא משא"כ בנזיר שנשאל לחכם ס"ל להר"מ ז"ל דיש בו חומר יותר כיון דהוא איסור תורה ולא תקנו בו מכות מרדות. ובאמת יש להכריח כן בשיטת הר"מ ז"ל דלאו משום דקיל לי' דין זה דנדר בנזיר ונשאל לחכם פסק דפטור ממכות מרדות דהרי דעת האור זרוע בהל' שבת [הביאותיו בספרי חמדת ישראל דיני שבת] דדעת הר"מ ז"ל דפוסק להלכה דאזלינן בתר מחשבתו וא"כ בוודאי אי אפשר לומר דבנזיר ונשאל לחכם ליכא איסורא כלל ואין שייך בו מכות מרדות:
<b>הן</b> אמת שבספרי תמהתי על האור זרוע דהרי מבואר מדברי הר"מ ז"ל פ"ב משגגות הלכה ט"ו להיפך אמנם עתה שמתי עיוני היטב בלשון הר"מ ז"ל בהלכות שגגות הנ"ל וראיתי שיש לדקדק קצת מלשונו הזהב דס"ל כדעת האור זרוע וז"ל. נמצאת הראשונה השמינה טריפה בב"מ אע"פ שלא ידע שהיא טריפה בעת ששחט הכחושה ולא לזה נתכוין. הואיל ונשחטה האחרונה כמצותה הר"ז פטור מחטאת. וכן הפורס מצודה להעלות דגים מן הים בשגגה והעלה תינוק עם הדגים בין ששמע שטבע תינוק בין שלא שמע הואיל והעלה תינוק הר"ז פטור מחטאת אע"פ שלא היתה כוונתו אלא לצורך מפני שהי' שוגג" וכן כל כיו"ב עכ"ל. והנה הני שלשה תיבות "מפני שהי' שוגג" לכאורה אין להם הבנה דמה ענין זה לפטור אותו מחטאת הרי כל שוגג חייב חטאת והו"ל למימר מפני שהמעשה הי' בהיתר שזה עיקר הפטור מחטאת למ"ד דאזלינן בתר מעשיו. לכן נראה דמזה הוכיח האור זרוע דהר"מ ז"ל ס"ל דאם עובר עבירה במזיד בזדון שבת בכה"ג אע"ג דהמעשה הי' בהיתר כגון שנדחה מפני פק"נ וכיוצא בו חייב משום שבת דבתר מחשבתו אזלינן והרי הי' מחשבתו לאיסור. אמנם הכא כיון דהי' בשגגת שבת ג"כ נהי דהיכא דהמעשה הוא איסור חייב ע"ז חטאת היינו משום דעכ"פ הי' מעשה דאיסורא משא"כ הכא דלא הי' כלל באיסור לא מחשבה ולא מעשה גם חטאת אינו חייב. ואע"ג דאם הי' מזיד במחשבתו הי' חייב כרת מ"מ בשוגג ליכא חיוב חטאת כיון דלא הי' מעשה דאיסורא וס"ל לר"מ ז"ל דזה רק על שוגג ולענין חיוב חטאת אבל במזיד מודה הר"מ ז"ל דאזלינן בתר מחשבתו הן אמת דמדברי הר"מ ז"ל פ"ב משבת הלכה ט"ז נראה מסתימת דבריו דאפי' במזיד פטור ממיתה עיי"ש היטב. אך מ"מ כיון שכאן ביאר הר"מ ז"ל דהיינו טעמא משום שהוא שוגג ס"ל להאור זרוע דה"ה בפ"ב מהלכות שבת כוונתו כן. ועוד י"ל דשם לא פטרהו הר"מ ז"ל אלא מחייבי מיתת ב"ד כיון דסוף כל סוף הציל את התינוק אין לחייבו מיתת ב"ד אבל י"ל דמודה הר"מ ז"ל דאית בי' חיוב כרת מה"ת. ולכן היכא דאין במעשיו מעשה היתר ס"ל להר"מ ז"ל דאזלינן בתר מחשבתו אף לענין חיוב מיתת ב"ד. וחובה עלינו לתרץ דברי האור זרוע שלא יתכן לומר עליו שנעלם ממנו דברי הר"מ ז"ל במקומו. וא"כ לפי דעת האור זרוע ס"ל להר"מ ז"ל להלכה דאזלינן בתר מחשבתו ובהזיד במחשבת איסור הוי איסור גמור אלא דלענין מיתת ב"ד אזלינן בתר מעשיו א"כ נראה דה"ה בנשאל לחכם אחר שעבר על נדרו לא יתכן לומר שליכא איסור תורה אף אם נימא דלענין מלקות דינו כמיתת ב"ד דאזלינן בתר מעשיו מ"מ פשיטא דמחשבתו משוי לי' לאיסור תורה וע"כ הא דלא העתיק הר"מ ז"ל דברי ר' יהודה בתוספתא היינו משום דס"ל דלדידן דהוי עבירה דאוריי' לא תקנו בו חז"ל מכת מרדות:
<b>אמנם</b> בכל זאת לבבי מהסס בה טובא אם זה כוונת הר"מ ז"ל דהרי דעת הר"מ ז"ל כמעט בכל איסורי תורה שאין לוקין בהם מכות ארבעים לוקין בהם מ"מ כמו בלאו שבכללות ולאו שאב"מ וכיו"ב וא"כ אין סברא דכוונת הר"מ ז"ל דמפני חומר הענין לא העתיק מכת מרדות והדרא לדוכתא קושית מרן זצוק"ל על הר"מ ז"ל שלא העתיק דינא דתוספתא. גם עיקר הדברים שכתבנו בתירוץ קושית השטמ"ק שהקשה למ"ד דאזלינן בתר מחשבתו מנתכוין לאכול חלב ואכל שומן דאינו חייב מלקות וכרת. וכתבנו דהכא שאני מפני שהוי מעשה איסור ג"כ כיון דהוא רק מכח דחוי' ג"כ אין בו כדי שביעה דהרי הר"מ ז"ל פסק דשבת הותרה במקדש וכן מבואר ביומא (דמ"ו) דשבת הותרה אצל מקדש וכן ביבמות (דל"ג) וכיון דהותרה הוי מעשה דהיתר לכן נלענ"ד דבאיסורי מאכל לכ"ע אזלינן בתר מעשיו ואין לחייב משום מחשבתו גרידא כיון דקיי"ל דמתעסק בחלבים ג"כ חייב אע"ג דבכל התורה הוי מתעסק כמו אין בו מעשה כלל מ"מ בחלבים חייב מתעסק חטאת והיינו משום דעיקר איסור בנהנה ולכן אם לא נהנה מן האיסור כיון דכבר הי' אז היתר א"כ שוב פטור דבזה חייבה רחמנא עיקר על הנאה וכיון שלא נהנה מאיסור אינו חייב מה"ת ודוקא במלאכת שבת שחייבה שורה על המלאכה מה שמחלל שבת שפיר י"ל דאם הי' איסור במחשבה הוי בגדר איסור משא"כ באיסורי מאכל דכל חיובם בנהנה ל"ש למיזל בתר מחשבה מה"ת ואין בזה ענין לפלוגתת רבה ורבא אי אזלינן בתר מחשבתו או בתר מעשיו דבזה לכ"ע כיון דלא נהנה כ"א מהיתירא ל"ש לחייבו מה"ת:
ודרך פילפול י"ל בזה לתרץ דברי הר"מ ז"ל שלא העתיק דברי ר"י דלוקין מכות מרדות אלא באשה שנדרה בנזיר והפר לה בעלה ולא בנשאל לחכם על נזירותו ולהנ"ל י"ל דהסברא הוא דבאמת הכא ל"ש לחייב על המחשבה כיון דלא נהנית מאיסורא כיון דכבר הפר לה בעלה אך י"ל כיון דעכ"פ במחשבתה נהנית מאיסור יש בו איסור וחייבת מ"מ ומעתה י"ל דזה דוקא באשה שנדרה בנזיר והפר לה בעלה נהי דכבר הי' אז היתר מ"מ במחשבתה עברה על האיסור ונהנתה מאיסור משא"כ בנשאל לחכם אח"כ גם מצד מחשבה אין לחייב כיון דקיי"ל דנפשו של אדם קצה באכילת איסור ולא חשיב הנאה בעצם רק דרחמנא חייבה בהכא. מעתה זה דוקא אם באמת יש על זה חיוב של תורה אבל בכה"ג שבאמת איגלאי מילתא למפרע דהמעשה הי' היתר ובאיסורין עיקר תליא בנהנה אין לחייב גם על מחשבת איסור כיון דגם לפי מחשבתו לא הי' נהנה מאיסור כיון דהי' אז באמת איסור כ"ז שלא נשאלה הרי נפשו של אדם קצה באכילת איסור ולכן גם מ"מ אינו חייב משא"כ באשה שנדרה בנזיר והפר לה בעלה והיא לא ידעה שכבר הי' היתר גמור בעת אכילתה א"כ במחשבתה עכ"פ נהנית מאכילת איסור ולכן לוקית מ"מ וזה נכון לפילפולא. אמנם לקושטא דמילתא ז"א כמובן. ולולא שהי' מרן ז"ל מספק עלינו את הדבר נלענ"ד עיקר כמו"ש לעיל דזה נשמע במכ"ש מדין המשנה ולכן לא העתיקו הר"מ ז"ל. ובאמת הי' מקום עוד לומר בישוב דברי הר"מ ז"ל אי נימא כדעת הפוסקים דל"מ התרת חכם להתיר נדר האשה לאחר שקיים לה בעלה א"כ י"ל דדוקא באשה שנדרה בנזיר ולא ידעה שבעלה הפר לה הוי מחשבת איסור בבירור כיון דאם יקיים לה הבעל אין לה עצה להתיר את נדרה לכן לוקית מ"מ. משא"כ בנדר בנזירות ונשאל אח"כ לחכם דבשעה שעבר על נזירותו ג"כ ל"ה מחשבת איסור בבירור כיון דידע דיתשל על נזירותו. אך כ"כ למעלה כיון שמבואר בש"ע סי' רל"ד שעיקר כדעת הפוסקים דגם באשה מהני התרת חכם אחר הקמת הבעל קשה לומר בדעת הר"מ ז"ל להיפוך וזה פשוט:
<b>הנה</b> הארכנו בזה לברר קצת ענין זה דמי שנתכוין לאכול בשר חזיר ועלה בידו בשר טלה מפני שלא מצאתי מבואר עוד בפוסקים ועתה נשוב לדברי האוה"ח הקדוש שלכאורה יפלא דבריו הקדושים מאוד לא מיבעי' לפ"ד השטמ"ק שס"ל דעיקר תליא אם בשעת הסכנה הי' מעשה היתר שאז א"צ אלא כפרה אמנם אם המעשה הי' ג"כ אז איסור תליא בפלוגתא דמעשיו ומחשבתו ולמ"ד דאזלינן בתר מחשבתו הוי איסור גמור א"כ הכא בנידון אחי יוסף שבשעה שמכרוהו למצרים הי' באמת מחשבה ומעשה איסור. אך אח"כ נתגלה שהי' הכל לטובת יוסף וישראל א"כ למ"ד דאזלינן בתר מחשבה הוי איסור גמור של תורה. אך אפי' למ"ש להכריח לפי דעת הר"מ ז"ל דע"כ יש הבדל בין איסורי מאכל לשאר איסורין ג"כ קשה. א' דאיסור שפיכת דמים הרי בשביל שהורג נפש ושבוי כולהו איתנייהו בי' וא"כ הכא שמכרו אותו הרי הי' מחשבה ומעשה דאיסורא. ב' עכ"פ לדברי כולם הרי צריך כפרה וסליחה בדיני שמים ואפי' באיסורי מאכל ס"ל לר"י דחייב מ"מ וכן פסק הר"מ ז"ל וא"כ איך כתב האוה"ח ז"ל דזכאין אף בדיני שמים:
<b>ד</b><b>)</b> <b>ולהצדיק</b> את הצדיק שלא יהי' דבריו הקדושים תמוהין ומופלאין כ"כ נלענ"ד בכוונתו דאע"ג דפליגי רבה ורבא אי אזלינן בתר מחשבתו או בתר מעשיו היינו דוקא בעבירה שבין אדם מקום כיון דלהקב"ה אין נפ"מ או מחשבה או מעשה שהכל גלוי לפניו לכן אע"פ שאין הקב"ה מצרף מחשבה גרידא מ"מ כשעושה אותה בפועל הוי עבירה גמורה ושפיר י"ל דאזלינן בתר מחשבתו ואפי' למאן דס"ל דאזלינן בתר מעשיו היינו שיהי' חיוב גמור אבל עכ"פ צריך כפרה משא"כ בעבירה שבין אדם לחבירו שעיקר הכוונה באיסור זה מפני שהרע לחבירו מפני זה אסרה זה התוה"ק לכן בזה כ"ע מודים דאם המעשה הוא טוב ואדרבה נצמח מזה טובה לחבירו אזלינן בתר מעשיו ואע"ג דזה פשוט דגם המחשבה הוא איסור ומקרא מלא דיבר הכתוב לא תשנא את אחיך בלבבך מ"מ כשעשה איזהו מעשה רע לחבירו ונתגלה שזה הי' מעשה טובה וגם חבירו מודה לזה שאם הי' יודע תחילת מעשה זו הי' מקבל עליו בלב שלם מה שעושה לו זה שוב אין עליו עונש אף בדיני שמים כיון דאדרבה חבירו מחזיק לו טובה על זה שעשה לו שנצמח מזה ישועה וכיון שכן אין לו עונש על מה שרצה לעשות לחבירו כיון דשורש האיסור שלא להרע לחבירו וחבירו ה"ה מרוצה ומקבל נחת עתה ממעשיו של זה ואין ללמוד מעבירה שבין אדם למקום לעבירה שבין אדם לחבירו וזה נראה נכון בכוונתו ז"ל. הן אמת שזה נראה פשוט דאפי' בעבירה שבין אדם לחבירו ג"כ צריך כפרה על מחשבת איסור וראי' לזה מדברי התוס' קידושין (דף ל"ב ע"א) ד"ה דמחל לי' ליקרי' שכתבו וצ"ל שהודיעו קודם לכן שלא יהי' כמתכוין לאכול בשר חזיר ואכל בשר טלה דצריך כפרה עיי"ש היטב אע"ג דכיבוד אב הוי ממצות שבין אדם לחבירו כמו"ש הר"מ ז"ל בפירוש המשניות ריש מס' פאה עיי"ש. אך התם הרי האב רצה באמת שלא ירחם ואע"ג דמחל לי' ליקרי' שלא יעבור על כ"א מ"מ בעצמותו רצה שלא ירחם ולכן שפיר הוי מחשבת איסור אע"ג דהוי רק איסור שבין אדם לחבירו משא"כ כשחבירו רוצה באמת ברע זה שעשה לו כי נתגלה לו שזה הוא הטוב האמיתי אז ל"ש בזה להענישו על המחשבה אף בדיני שמים כיון דשורש החטא הוא שלא יהי' רע לחבירו והרי לחבירו לא חטא כלל והבן היטב:
<b>ועיין</b> ברש"י ז"ל במס' ב"מ (דף ע"ה ע"ב) על הא דאמר ר"י אמר רב כל המלוה לחבירו מעות בלא עדים עבר משום לפ"ע לא תתן מכשול. כתב רש"י ז"ל בזה"ל שעולה על רוחו של לוה לכפור עכ"ל. ולכאורה אינו מובן כוונתו בזה ונראה דהי' קשה לרש"י ז"ל כיון דקיי"ל דכופר הכל פטור משבועה להטעם דחזקה אין אדם מעיז פניו בפני בע"ח א"כ אמאי עובר בלפני עור כיון דאמרינן דחזקה שלא יכפור ויודה שחייב לו לכן פי' רש"י ז"ל דעברית לפני עור הוא משום שעכ"פ עיד"ז שמלוה לו בלא עדים עולה על רוחו לפעמים לכפור ואע"פ שלא יתקיים מחשבתו שלבסוף לא יהי' יוכל לכפור מ"מ בזה שמביאו למחשבה כזו ג"כ עובר על לפנ"ע לת"מ. ומבו' מדברי רש"י ז"ל דמחשבת איסור אפי' במה שנוגע בין אדם לחבירו הוי איסורא ויש על הגורם לזה איסור דלפנ"ע. אך מ"מ י"ל כדברינו דזה דוקא היכא שאינו נעשה לחבירו טובה מזה אח"כ אבל היכא שנצמח ממחשבתו הרעה עוד טובה לחבירו י"ל דא"צ כפרה כנ"ל. ובמק"א נסתפקתי במחשבת איסור שבין אדם לחבירו וחבירו כבר מת והוא מתכוין להמיתו אם יש בזה עבירה וצריך כפרה כיון דחבירו כבר מת ואינו בעולם שוב אין לו חלות למחשבה כלל והו"ל כמאן דליתא. וכתבתי עפי"ז לצדד במה שנשאלתי מחכם אחד באשה שבעלה הלך למדה"י וזינתה תחתיו וכאשר שאלו אותה על מה עשתה ככה השיבה שסברה שכיון שבעלה השליכה והרחיק ממנה נדוד אין איסור בזנות ואח"כ נתוודע בעדות המועיל בבירור גמור שבשעת שזינתה כבר מת בעלה אם מותרת לבועל והביא מדברי המוצל מאש בתשו' סי' מ"ו שחקר באשה שזינתה תחת בעלה ואח"כ נתוודע שבעלה מת אם מותרת לבעלה ושהגאון מוהרי"ט אלגזי ז"ל בספר קדושת יו"ט סי' י"ד תמה עליו כיון דאמרינן דצריך כפרה וסליחה א"כ פשיטא דנאסרה לבועל. והחכם הנ"ל פיקפק על דבריו שאינו ראי' משום דצריך כפרה בידי שמים לאסרה על הבועל כיון דשורש האיסור מכח ונטמאה וכיון שכבר מת בעלה הרי לא נטמאה כלל ומהיכי תיתי תאסר על הבועל ובתשו' שכתבתי לו הרביתי לפלפל בענין זה אמנם בנ"ד כתבתי שיש לצדד להקל כיון דלפי הצעת המעשה זינתה באומר מותר א"כ כל זה דאסורה לבועלה הוא רק מכח ומעלה בו מעל כמו"ש המהרי"ק בתשובה וא"כ שורש האיסור מכח בין אדם לחבירו שמעלה בבעלה וכיון שבעלה כבר מת יש לומר דאין על המחשבה שם איסור כלל ובכה"ג גם המהרי"ט אלגזי ז"ל מודה דמותרת לבועל. ועיי' בבאר הגולה למהר"ל מפראג ז"ל באר ד' שכ"כ לענין כאשר זמם ולא כאשר עשה דהטעם הוא דגולל אבן אליו חשיב ולכן העדים נהרגין בכאשר זמם אך זה דוקא בכאשר זמם אבל כאשר עשה הרי כבר מת ושוב ליכא המחשבה ואין מה לשוב עליהם ואם אמנם כי יש לחלק בין עדים זוממין דשם היו מזידין וכשמת כבר עשאו אשר זממו משא"כ במחשב להרוג את חבירו שסובר שחבירו חי עדיין מ"מ הסברא נראה כדברינו דאין זה שם מחשבת איסור כלל ויש להאריך עוד הרבה בבירור ענינים אלה ואכ"מ וכתבנו רק להעיר לבב התלמידים:
<b>אחרי</b> כתבי כ"ז חפשתי בספרים ומצאתי להגאון מלבוב שליט"א בספר בית יצחק חיו"ד סי' ח' ואות קטן ח' נגע ג"כ בענין זה ואעבור על דבריו בקצירת אומר והנה מ"ש בפשיטות מסברא דבעבר על השבועה ונשאל אינו לוקה מכת מרדות ואינו דומה לאשה שנדרה בנזיר והפר לה בעלה דהתם היא לא תקנה את האיסור אלא שבעלה הפר לה משא"כ היכא כששואל ועוקר איסור למפרע הוי זה תיקון האיסור הנה אם כי א"צ תשובה כלל אחר שלא ראה דברי התוספתא פ"ג דנזיר שמבואר להדיא פלוגתת ר"י ורבנן גם בדין דנשאל על הנזירות אך מלבד זה גוף הסברא לא נהירא לי דזה הוי בגדר מתקן איסור. וברור הדבר לדעתי דמי שעבר על השבועה במזיד ובהתראה אם בא אח"כ לשאול מה יעשה ויתקן האיסור אומרים לו שתיקונו של האיסור שילקה ויתכפר לו. ואם אמרו בהדביק פת בתנור התירו לו לרדותה קודם שיבוא לידי איסור סקילה התם היינו טעמא מפני שעדיין לא נגמרה העבירה דכ"ז שלא נאפה לא נעשית העבירה אבל אחר שכבר עבר העבירה בלאו שיש בו מלקות פשיטא דאין לו תיקון אחר אלא שילקה ויתכפר לו ואם הלך לחכם והתיר לו נהי שנתן לו עצה שלא יצטרך ללקות מפני שנעקר האיסור למפרע אבל לא יתכן לומר שזה תיקונו של החיסור מה שעבר על העבירה במחשבה לאיסור. עוד כתב הגאון שיחי' להעיר אמאי לוקה מכת מרדות והא במנחות נראה דלמ"ד דאזלינן בתר מעשיו גם מ"מ אינו לוקה. ולא ידעתי מנ"ל זאת כיון דפלוגתתם התם מיירי בשוגג דל"ש מ"מ ומנ"ל דין זה שכתב בפשיטות דילמא אה"נ דאפי' למ"ד דאזלינן בתר מעשיו מ"מ במזיד לוקה מ"מ ועיי"ש שכתב לתרץ כיון דעשה מצוה עדיף טפי ולכן גם מ"מ אינו לוקה. אמנם אני מתפלא מאוד עליו שלא קשה לו להיפך דלמ"ד דאזלינן בתר מחשבתו וגם בכה"ג היכא דיש מצוה במעשיו חייב כרת וחטאת והכא בנזיר משמע דלכ"ע ליכא חיוב יותר ממכ"מ כקושית מוהר"מ שבשט"מ הנ"ל:
<b>ובאמת</b> לדעת הגאון שיחי' יקשה הקושי' הנ"ל ביתר שאת ויתר עוז דהרי התם אף דאם אזלינן בתר מעשיו הוי מצוה מ"מ חייב א"כ מכ"ש בנתכוין לאכול חלב ואכל שומן והיינו באופן שכתבנו למעלה בעבר על שבועה ונשאל אחר כך. אמנם מה שנראה לפי ענ"ד להעיר בענין זה דבר חדש דפלוגתת רבה ורבא ל"ש אלא במיתה שא"צ שיהי' דומה ללאוי דחסימה לכן שפיר אמרינן דאף אם המעשה היתר כיון דמחשבתו הי' לעשות מעשה איסור חייב מיתה משא"כ במלקות דקיי"ל דצריך דוקא שיהי' דומה ללאוי דחסימה ולכן לאו הנל"ע וכיו"ב אינן לוקין דגזה"כ דאינו לוקה כי אם שיהי' דומה ללאוי דחסימה לכן היכא דנתגלה אח"כ דמעשה הי' בהיתר נהי דמחשבתו הי' לאיסור מ"מ ל"ש מלקות כיון דאינו דומה ללאוי דחסימה דהתם גם הפעולה הי' איסור וכללא הוא דכל שאינו דומה ללאוי דחסימה ויש צד לומר דהכא קיל כיון דהמעשה הי' היתר שוב ל"ש בו מלקות ולכן פשיטא להתוספתא דגם בנשאל לחכם אחר שעבר ל"ש בו אלא מכות מרדות דר"י לשיטתו דס"ל דאין לוקין על לאו הנל"ע כיון דאין דומה ללאוי דחסימה כמבואר במכות (דף י"ג ע"ב) וא"כ ה"ה היכא דמעשיו הי' היתר ל"ש ללקות על המחשבה דאזלינן בתר מעשיו ואע"ג דר"י ס"ל דלאו שאב"מ לוקין מ"מ היכא דאית בי' מעשה ואם אזלינן בתר מעשיו הוי היתר עדיף טפי וזה פשוט. ועיי"ש מ"ש הגאון שיחי' לתרץ עפי"ז גם דברי אוה"ח הנ"ל וגם עפ"ד לא יתורץ למ"ד דגם בכה"ג אזלינן בתר מחשבתו אמנם לפי מה שכתבתי לעיל מיושבים דברי הג' ז"ל בטו"ט. וגם יתר דברי הגאון שיחי' יתבארו עפ"ד הנ"ל שלא הי' עוד לפניו דברי השיטה מקובצת הנ"ל שנדפס מחדש. ויש להאריך עוד ולברר היטב הדברים אמנם לע"ע אסתגר בזה ואי"ה עוד חזון למועד:
<h1>שפתי כהן במדבר</h1>
רבי מרדכי הכהן
<b>וידבר</b> <b>ה'</b> אל משה במדבר סיני. למה במדבר ולא בסיני כי הכל נתן בסיני, אלא מה כתיב לעיל אלה המצות אשר צוה ה' אל בני ישראל בהר סיני, אמר הקב"ה אע"פ שקבלו ישראל התורה והמצות מלבד זה אני חייב להם לישראל על שהיו בגן ה' בארץ מצרים והלכו אחרי במדבר בארץ לא זרועה, אלמלא לא קבלו התורה על הליכתם במדבר לבד אני חייב להם כ"ש שקבלו התורה והמצות, זהו סמיכת הפרשה. זהו וידבר ה' אל משה במדבר., על ענין המדבר:.
<b>או</b> אמר במדבר מלשון דבור, אמר למשה משה אע"פ שקבלו ישראל התורה והמצות, על הדבור שאמרו נעשה ונשמע והקדימו העשיה לשמיעה מרוב החשק ועדיין לא שמעוה ולא ידעוה, כי אולי היא כתובה שיזבחו בניהם או ישחטו עצמן או ילכו יחפים או שאר סגופים, עכ"ז אמרו נעשה ונשמע הקדימו העשייה ונדמו להיות כמלאכים, אותו הדבור ערב עלי, כי קולך ערב ומראך נאוה, אם כן הראיני את מראיך בדגלים במדבר כמו דגלי המרכבה:
<b>עוד</b> במדבר כאילו אמר במדבר. (פי' מנהיג) שנאמר המדבר הייתי ישראל, דבר הייתי לישראל להנהיגם ולתור להם מקום ולנחותם הדרך שתהא הדרך נוחה להם, שהארון הולך לפניהם להשפיל ההרים ולהרים הגאיות כדי שתהא הדרך נוחה, ועמוד הענן יומם לראותם הדרך, ועמוד האש להאיר להם, ונתתי להם די ספוקם ממאכלים טובים וממתקים ערבים ממאכל המלאכים לא חסרו דבר, וכן הוא אומר ה' אלהיך. עמך לא חסרת דבר, כלו' הואיל ומנהיג שלך הוא אלהיך לא חסרת דבר, וכן אמר דוד המע"ה ה' רועי לא אחסר, הואיל וה' הוא הרועה, בנאות דשא במקום דשן ושמן ורענן ירביצני, על פי ה' יחנו ועל פי ה' יסעו, על מי מנוחות, היא בארה של מרים כמו שמרים במצרים היתה משפרת ומתקנת אותו כן מי בחרה היה לכל בשרם מרפא. ובמדרש על מי מנוחות יש מים שהם נאים לשתות ואינם נאים לרחוץ ויש נאים לרחוץ ואינם נאים לשתות ומי הבאר היו נאים לזה ולזה. ד"א מי מנוחות שהיה הבאר מתגלגל והיה הולך מאהל לאהל ולא היה שום אחד מצטער לילך למלאות ממקום אחר, נפשי ישובב בתורה שנאמר תורת ה' תמימה משיבת נפש, עכ"א נפשי ישובב מלשון בשובה ונחת, שהיתה נפשם נוחה במאכלם ולא היו קצים בהם, אם כן דבר הייתי לישראל. זהו אומרו במדבר סיני על דבור סיני אני רוצה להיות להם דבר ומנהיג. ד"א במדבר כל המעלה והדבור שקנו ישראל הוא מן המדבר, וכה"א מי זאת עולה מן המדבר, עלויין של ישראל הוא מן המדבר, תורה מן המדבר, מן מן המדבר, שלו מן המדבר, ענני כבוד מן המדבר, הלבישם רקמה והעדם עדי והנעילם תחש ונשא את ראשם ונתיחסו למשפחותם ונתחבבו לפני המקום, הכל מן המדבר, שנאמר ימצאהו בארץ מדבר, ואמר ימצאהו כלומר מרוב חבתו בהם כאילו מצא אותם מציאה גדולה, וכה"א כענבים במדבר מצאתי ישראל, וכה"א מצא חן במדבר:
<b>באחד</b> לחדש השני, שבא להם חדוש שני מלבד החדוש שנתחדשו במעמד הר סיני נתחדשו במדבר חדוש שני, המן היה רוחצם מבפנים וענני כבוד מבחוץ, שכן אמז"ל על פסוק שמלתך לא בלתה מעליך, אמרו ולא היו מתלכלכים, ענני כבוד היו מגהצים אותם צא ולמד מסלמנדרא כו', והיו נקיים וטהורים מבית ומחוץ. בשנה השנית, שנשתנו ונתחדשו ב"פ, לצאתם מארץ מצרים, שמיום שיצאו מארץ מצרים כל יום ויום היה להם יותר עלוי ומעלה יותר מחבירו, זהו לאמר מלשון את ה' האמרת, זהו שאו את ראש מכאן ולהלאה יש להם נשיאות ראש לפי ששרתה שכינה ביניהם, לזה היה בחודש השני, שבחודש הראשון הוקם המשכן ושרתה בו שכינה שנאמר וכבוד ה' מלא את המשכן, אחר ששרתה שלשים יום נעשית שרייתה קבע, שכן הדין כדאיתא פרקא קמא דבתרא (ח') שלשים יום לתמחוי ג' חדשים לקופה וכו':
<b>ועל</b> דרך הזוהר לאמר ואח"כ אמר שאו, אמר שם בשעה שהיו מונין את ישראל קודם שימנו השקלים היו מברכין את ישראל ואחר שמנו השקלים חוזרים ומברכין אותם, אם כן זהו לאמר שאו, אמירה שיש בה נשיאות ראש, או קודם שאו יש אמירה שהיא הברכה:
<b>שאו</b> את ראש כל עדת בני ישראל, מאחר שהדבור היה למשה לבד שכן אמר וידבר ה' אל משה א"כ היה לו לומר שא את ראש כל עדת, ואם הכונה היא גם על אהרן א"כ יאמר אתה ואהרן שאו את ראש וגו', ולא אמר כן אלא אח"כ אמר תפקדו אותם אתה ואהרן. נוכל לומר שאמר שאו על משה ועל המדבר ועל אוהל מועד, שישאו ראשם של ישראל וישאו לפניהם רינה, כמו שאמר בספרי על פסוק ישאו מדבר ועריו, מנין שעתיד מדבר לקלס את ישראל, שנאמר ישאו מדבר ועריו וכה"א יששום מדבר ועריו, ומנין שעתידין שמים וארץ לומר שירה ולקלס את ישראל שנאמר רנו שמים כי עשה ה', פירוש למי שעשה וברא כל העולם בשבילם שהן ישראל, ומנין שאף העכו"ם עתידין לקלס לפני ישראל שנאמר הרנינו גוים עמו, פירוש לפי שאין להם קיום והעמדה בעולם אלא בשביל ישראל, ומנין שאף הרים וגבעות שנאמר ההרים והגבעות יפצחו לפניכם רנה, ומנין שאף האילנות שנאמר וכל עצי השדה וימחאו כף ומנין שאף אבות ואמהות שנאמר ירונו יושבי סלע מראש הרים יצוחו, ואין הרים אלא אבות שנאמר שמעו הרים את ריב ה', א"כ זהו שרמז כאן שאו על המדבר ועל אוהל מועד:
כל עדת בני ישראל. לא האנשים לבד תשאו ראשם אלא אף הנשים שאע"פ שהיו תחת יד מצרים והיו שולטים עליהם לא נשמעו להם, ובודאי שהמצריות הם שחורות כעורות מזרעו של חם שלקה בעורו ובנות ישראל יפיפיות שהם נולדו בקדושה ובטהרה וגדרו עצמן שנאמר גן נעול אחותי כלה. וכן אמר במדרש רב הונא בשם רבי חייא באתה שרה למצרים וגדרה עצמה מן הערוה ונגדרו כל הנשים בזכותה, אברהם ירד למצרים וגדר עצמו מן הערוה ונגדרו כל האנשים בזכותו והב"ה סייעם ונעלמו מעיניהם של מצרים ולא שלטו עליהם יאנסון, בא ליטהר מסייעין אותו, אם כן ראויים הם גם כן לנשיאות ראש, כי אף אותה שפרסמה הכתוב לא עשתה אלא בחשבה שהוא בעלה והב"ה היה מעלימה והיא גלתה עצמה מרוב דבריה, כמו שאז"ל שלומית בת דברי דהוה מפטפטת שלם עלך שלם עליכון מפטפטת בדברים וכו', ועכ"ז לא עשתה אלא באונס:
<b>למשפחותם</b> א"ל למשה לא תתן להם נשיאות ראש לכולם דרך כלל, אלא לכל משפחה בפני עצמה כפי מעלתה, כי כלל כל המשפחות מנויות בפרשת פנחס הם ששים וחמש משפחות כמו שכתב רש"י ז"ל פרשת פנחס על שם ר' משה הדרשן ז"ל, ואמר כי ה' משפחות חסרים להיותם ע' כנגד ע' אומות שנאמר כי אתם המעט ה' מעט מכל העמים, א"כ חשבונם ה"ס כמנין אדני, שהיא המלכות, לזה ישראל נקראו בני מלכים, א"כ עשה חשבון מהמשפחות:.
<b>לבית</b> אבותם וגו', אע"פ שאמרתי שאו את ראש כל עדת בני ישראל לכלול נשים עכ"ז החשבון הוא באנשים כי הנשים הם צנועות ואין לפרסמם, או אמר לבית אבותם כמו שאמר במדרש שהיו אומות העולם מונין את ישראל ואומר שכולם הם בני המצריים אם בגופן שלטו כ"ש בנשותיהם, א"ר הושעיא באותה שעה קרא הב"ה למלאך שהוא ממונה על ההריון ואמר לו צייר הילדים בדמות אביהם, א"כ יש להם נשיאות ראש מצד אבותיהם שהן דומים להם והכל מעידים ואומרים שהם בני אבותיהם. גם לבית אבותם ר"ל בשביל אבותם שהם בני אברהם יצחק ויעקב שנאמר רק באבותיך חשק ה' ויבחר בזרעם אחריהם, א"כ ראוים הם לנשיאות ראש בשבילם:
<b>במספר</b> שמות, כשתמנה אותם לא תמנם אבג"ד אלא תזכיר שמותם ראובן שמעון לוי, כי שמותם ערבים וחביבים עלי כמו ויקרא אל משה לפי שהיה חביב לפני המקום אפי' שהיה לפניו היה קוראהו בשמו ואומר לו משה, לזה במספר שמות מלא. וכתב הרב רבינו בחיי ז"ל במספר שמות ולא אמר במספר שמותם כמו שאמר ושא את מספר שמותם, ויתכן לפרש כי פקודי ישראל בקבלת התורה היו כנגד פקודי מחנות המלאכים שנגלו שם במעמד הקדוש שהיה המספר במחנות ישראל בד' דגלים כמספר המלאכים שבד' מחנות שכינה, ועל כן אמר במספר שמות המלאכים, כי היו ישראל באותו מעמד הקדוש מלאכים גופניים כמספר המלאכים המשרתים במרום, וזהו שאמר תפקדו אותם לצבאותם כלו' נגד צבאות השמות שהזכיר, כי ישראל צבאות מטה נגד צבאות מעלה, ואמר חבתן והוצאתי את צבאותי את עמי בני ישראל. ויש להתבונן שאמר יצאו כל צבאות ה' והיה ראוי לומר יצאו צבאות ישראל אבל אמר כל צבאות ה' לכלול עליונים ותחתונים, ויותר מזה אמרו גלו למצרים שכינה עמהם וכו' ואין ספק כי מאחר ששכינה עמהם בגלות הלא צבאות ד' מחנות שכינה עמהם, ולזה אמר שיצאו עמהם. ומה שיחזק לך פירוש זה לפי דעתי מה שאמר ויהיו כל פקודי בני ישראל לבית אבותם וגו', הכונה על צבאות מטה, וחזר פעם אחרת ואמר ויהיו כל הפקודים הכונה על צבאות מעלה כי היו שוים במספר, וזהו שלא הזכיר כאן ישראל. והסתכל עוד את סדור המסעות ותמצא הלשון הזה בעצמו כפול, הוא שאמר אלה פקודי בני ישראל לבית אבותם, הם צבאות מטה, כל פקודי המחנות לצבאותם, הם צבאות שבד' מחנות שכינה, ע"כ:
<b>מבן</b> עשרים שנה ומעלה, לא אמר מבן עשרים שנה לחוד, אלא ומעלה שהוא הרווק שהוא בתוקפו ובגבורתו והוא בעלוי להלחם עם היצר, זהו כל יוצא צבא, לא אמר לצבא, לומר שאין צריך לצאת כי הוא עמו, ולזה אמר בישראל, לומר שהולך ביושר ובכושר והוא ישר עם אל, כי אין אדם חוטא אלא אם כן נכנסה בו רוח שטות, וזה אמור בישראל כלו' שעומד ביושרו ובאמונתו:
תפקדו אותם, תשגיחו עליהם, כשתמנו אותם תשגיחו עליהם שהם שלשה צבאות, שכל אחד מישראל מוכתר בב' כתרים אחד כנגד נעשה ואחד כנגד נשמע ויש לכל אחד ואחד ב' מלאכים, זהו לצבאתם לצבא שאתם, וכנגד הב' מלאכים הרוחניים ג"כ יהיו עמהם ב' מלאכים חומריים שהם אתה ואהרן, שמשה נקרא מלאך שנאמר וישלח מלאך ויוציאנו ממצרים, ואהרן נקרא מלאך שנאמר כי שפתי כהן ישמרו דעת ותורה יבקשו מפיהו כי מלאך ס' וגו', ולזה אמר אתה ואהרן ואתכם יהיו איש איש למטה איש וגו', אמר ג"כ איש נגד הב' מלאכים והאדם, ולזה אמר איש למטה כי היל"ל איש איש ממטה. ואמר ראש לבית אבותיו הוא, לומר שאלו הב' מלאכים אינם שוים שאחד גדול מחבירו, של ימין הוא גדול משל שמאל, ואם הוא חכם יפנה לימין שנאמר לב חכם לימינו, ופירושו לב שכל ודעת כמו ושומע תוכחת קונה לב, גם חכם לב יקח מצות, ופירוש לבב חכם השכל והדעת הוא למי שהוא לימינו ולב כסיל לשמאלו, ולזה אמר ראש בית אבותיו הוא:
ואלה שמות האנשים אשר יעמדו אתכם וגו', לעיל אמר ואתכם יהיו וכאן אמר יעמדו אתכם, אלא לעיל שהוא כנגד המלאכים ואתכם יהיו שיש להם הויה ואין להם עמידה, כאן שהוא, מדבר נגד האנשים הזכיר בהם עמידה. ואלה שמות וגו', הזכיר שמותם לומר שהם חשובים לפני הב"ה כמלאכים, כמו שהמלאכים משותף אל בשמותם, מיכאל גבריאל גבריאל אוריאל כן שמותם אליצור שלומיאל נתנאל וכו' יהודה אין בשמו אל לפי שבו שם הוי"ה, ושל בנימין רמוז בשמו שם אדני, אבידן כשתסיר הב' ישאר אדני, יהב' כאלו אמר באדני, לדן עמישדי, נפתלי אחירע בן עינן ס"ת ענן, לפי שהוא מדגל בני דן שהוא מאסף לכל המחנות והענן היה אוספן שנאמר כי ענן ה' עליהם וגו':
<b>אלה</b> קרואי העדה, כתיב קריאי וקרי קרואי לומר שהכל תלוי במנהיגיהם שאם הם הולכים על קו היושר ועל האמת ועל הצדק ועל המשפט, כמו שהם צדיקים כן כולם הם ג"כ צדיקים, ואם אינם על קו היושר כולם מקולקלים, לז"א אלה קרואי העדה מזמנים לעדה, או ליושר או להפכו, אם ליושר הם קרואים כמו ישראל מקוראי, ואם לאו הם קריאי תרגם מערעי, ותרגם אשר קרך בדרך דערעך, שהגוף הולך אחר הראש, וכן הוא אומר מושל מקשיב על דבר שקר כל משרתיו רשעים, ואם הוא על דבר צדק כל משרתיו צדיקים, וכן אמר בזוהר פ' נשא דף קל"ה ז"ל מכאן אוליפנא כל רישא דעמא דלא, אתתקן הוא בקדמיתא לית עמא מתתקנא ואי איהו מתתקן כלהו מתתקנן ואי איהו לא אתתקן בקדמיתא לא יכלי עמא לאתתקנא, ע"כ א"כ הם קרואי מלשון חשיבות ומעלה לעדה, והם קריאי לשון השפלה. נשיאי מטות אבותם, מי מנשאם ומעלן לישראל אבותם, ראשי אלפי, כמו ואאלפך חכמה כפי הנהגתם:
<b>ויקח</b> משה ואהרן את האנשים האלה. האנשים אינם נקחים ביד והיל"ל ויקרא משה ואהרן לאנשים האלה, אלא כאן נרמז ענותנותם שלא היו רוצים לנהוג שררה על הצבור מיראתם, כמו שאז"ל ואשימם בראשיכם ואשמם כתיב לומר שאשמותיהם של ישראל תלוי בראשי דייניהם, ולזה לא רצו עד שלקחם בדברים שאמר להם אשריכם שהקב"ה בחר בכם ואשרינו שחברנו המקום עמכם, כמו שאמר ואתכם יהיו שיהיה להם הויה, ולפי שרמז שמותם וגלה למשה שהם נגד צבאות מעלה זהו אשר נקבו בשמות, לזה עיקר הקיחה היא למשה, לזה אמר ויקח משה ואהרן ולא אמר ויקחו. האנשים האלה ולא אחרים, אשר נקבו שמשעה שהזכיר הקב"ה שמותם ואמר ואלה שמותם, השמות בעצמם נקבו ויצאו לקבל מעלתן, כאשר צוה ה' ויפקדם במדבר סיני, שם נתפקדו ומשם נתעלו. מהדבור שאמרו בסיני שאמרו נעשה ונשמע נדמו למלאכים ונתאוה הקב"ה להם שנעשה רצונו כי זאת היתה כונת הבריאה, כמ"ש בבראשית ברא אלהים שיהיו כבני אלהים, א"כ ויפקדם ששם אותם פקדון עם משה עד שיבא הוא והם עם מלך המשיח שנאמר ויתא ראשי עם, וכן אמר בזוהר משה ושתין רבוואן כלהו מעלמא דאתי, וזהו שאמר בכולם פקדיהם, למטה פלוני היל"ל פקודי מטה פלוני אלא אמר פקדיהם ושם טרחא תחת פקדיהם, לומר שהם נעלמים והם מי שהם, אבל למטה פלוני הנגלים הם כך וכך אותם שיש להם, צורך למנין. ואמר ויהיו בני ראובן, בכלם אמר לבני שמעון, לבני גד, לבני יהודה, ובראובן אמר ויהיו, לומר שלא יעלה בדעתך לומר שראובן חטא במעשה בלהה ח"ו לז"א ויהיו שיש להם הויה וקיום, בכור ישראל ולא בכור יעקב, שאין בו שום עקבה ולא שום דופי ואותו מעשה היה נגד שהמחשבה לא היתה בו שלימה שחשב ברחל והיא לאה עשתה בו פגם כל דהו אבל מצדו אין בו שום פגם, וכן אז"ל כל האומר ראובן חטא אינו אלא טועה. ומה שאמר בראובן ושמעון לגלגלתם כל זכר ולא אמר כן בשאר שבטים רמז כאן שיש בהם זכרים שצריכין גלגול, כאז"ל למרק עונם, מראובן אותם מאתים וחמשים איש שהלכו בעצת קרח ונשרפו והם ראשי סנהדראות, וכן אמר את מחתות החטאים האלה בנפשותם שחסרו נפשותם וצריכים להשלימה, ומבני שמעון אותם שמתו בעון זמרי ארבעה ועשרים אלף, וכן דעת רש"י שהם משבט שמעון שמנין שבט שמעון כאן תשעה וחמשים אלף ושלש מאות ובפרשת פנחס אמר שנים ועשרים אלף ומאתים חסר יותר מהחצי, ואע"פ שבמנין הזה הם צדיקים שעדיין לא חטאו נרמז ברמז:
<b>ורבינו</b> בחיי ז"ל כתב זה לשונו. ומה שהזכיר לגלגלתם בראובן ושמעון ולא נהג כן בשאר שבטים, אחז הכתוב דרך קצרה, או מפני שראובן ושמעון צערו אביהן והיו צריכים כפרה כפלים משאר שבטים, וכתב עוד והוסיף לומר פקודיו בשמעון מה שאין כן בשאר שבטים לא ידעתי למה, אולי מלת פקודיו אינה לשון מספר כי אם פקידת עון, ובא לומר כי בני שמעון היה עונשם לפני הקב"ה להפקד עליהם עון שמעון אביהן במכירת יוסף כי הוא היה שלקחו והשליכו לבור, ממה שדרז"ל ויקחהו וישליכהו כתיב ולכך כתיב ויקח מאתם את שמעון. והנה מספרם שעלה כאן תשעה וחמשים אלף ושלש מאות לרמוז ששלט השטן במספרם, ועל כן כשחטא הנשיא שלהם נגמר דינם ונחסר ממנינים הרבה מחצי המנין שבכאן, ע"כ:
<b>וכתב</b> עוד ז"ל, בכלם אמר לבני ובנפתלי אמר בני, נשתנה משאר שבטים, לפי שבשבט נפתלי היו הבנות מרובות מן הבנים ולכך נרמז בברכת יעקב בלשון נקבה ואמר אילה שלוחה ומפני זה אמר בני כמי שבורר הבנים מן הבנות ע"כ. או נאמר שהלמ"ד היא לכלול לומר לזה ולזה, ולפי שנפתלי בדגלים הוא היה אחרון שהיה מדגלו של דן מאסף לכל המחנות ונפתלי היה אחרון, לזה לא אמר לבני שמשמע שיש אחריו עוד ואמר בני לומר שכאן תחום שבת:
<b>ויהיו</b> כל פקודי בני ישראל. לא אמר כמה לפי שישראל אין להם מספר כלל כמו שכתב הרמב"ן ז"ל עיין בפירושו, לזה לא אמר כמה, וחזר ואמר ויהיו כל הפקודים ולא פירש איזה פקודים, שקודם אמר ויהיו כל פקודי בני ישראל וכאן אמר הפקודים סתם, לעיל פירש ולא אמר המנין וכאן אמר המנין ולא פירש מי, כל זה כדי שלא תשלוט עין הרע במנין. וכבר כתבנו לעיל שרבינו בחיי ז"ל כתב שמספר בני ישראל כמו מספר המלאכים ע"ש, והביא סיוע לדבריו מכאן שאמר ויהיו כל פקודי בני ישראל, הכונה על צבאות מטה ולזה אמר בני ישראל, ופעם אחרת חזר ויהיו הכונה על צבאות מעלה כי היו שוים במספר, וזהו שלא הזכיר כאן ישראל, ולזה אמר ב' פעמים ויהיו לומר שיש להם הויה וקיום כמו המלאכים שהן עיקר קיום העולם ועליהם הודו, ר"ת של הספירות כח"ב גג"ת נהי"מ בגימ' ישראל:
<b>והלוים</b> לא התפקדו וגו', מה צורך בזה כי ודאי אנו רואים שלא התפקדו בתוכם, כי מנה בני אפרים ובני מנשה, כי כשנכנס מטה לוי נמנה שבט יוסף באחד וכשאינו נכנס נמנה בשתים. ועוד שאמר איש איש למטה ואתכם יהיו ופירש כל אחד ואחד ממטה ומשבט לוי לא פירש א"כ ודאי שלא התפקדו בתוכם. ועוד שהיל"ל לא התפקדו בתוך בני ישראל כאשר צוה ה', ולא יאמר לבית אבותם, אלא ישראל נאמר בהם לבית אבותם לפי שהיו אומות העולם אומרים אם בגופן שלטו כל שכן בנשותיהם לזה צר צורת הולד כאבותם עד שהיו מעידים כלם שהם בני אבותם אבל הלוים לא היו בעבודה ולא שלטו עליהם עד שיצטרך לכנותם וליחסם לאבותם, לזה אמר והלוים לבית אבותם לא התפקדו וגו', כי אינם צריכים יחס שלא עלה עליהם ערעור:
<b>עוד</b> לא התפקדו בתוכם, אותו יום שנתחכמו מצרים על ישראל ואמרו הבה נתחכמה לו ועשו תחבולה ששמו דימוס לבנים בצוארו של פרעה כדי שיעשו הלבנים ברבוי ובכל כחם, כי מי רואה המלך עושה לבנים ואינו ממהר לעשות, וביום השני כשנפקדו עושי הלבנים ואמרו להם ותוכן לבנים תתנו לא נמצא שבט לוי בתוכם, כי קבלו צווי אביהם לעסוק בתורה וכל המקבל עליו עול תורה פורקין ממנו עול מלכות, זהו לא התפקדו אותו יום בתוכם של עושי הלבנים לזה לא שלטו עליהם, אם כן לא נקרא עליהם ערעור לזה אין צריכין יחס כי מיוחסים הם:
<b>אך</b> את מטה לוי לא תפקוד, אמר אך לשון מיעוט לומר שאין ראוי למנותם בתוך בני ישראל מכמה טעמים, אחת שהוא המעט במנין השבטים שמצינו מנשה היה פחות מכלם והיה מנינו שנים ושלשים אלף ומאתים לזה אמר אך. ועוד את מטה לוי לא תפקד לפי שאין המנין שוה בלוים ובישראל, מנין הלוים מבן חדש ומנין ישראל הוא מבן עשרים שנה ומעלה, ועוד ואת ראשם לא תשא, בישראל נאמר כל יוצא צבא ובזה יש להם נשיאות ראש שהם גבורים ויוצאים למלחמה, והלוים הם חונים סביב למשכן ואין יוצאים למלחמה, א"כ מאלו הטעמים ובפרט הראשון שהיו מספרם מבן חודש ועכ"ז היו כ"ב אלף, לפי שהמריבה שבין פרעה ובין הקב"ה, שפרעה אמר פן ירבה והקב"ה אמר כן ירבה לא היה אלא במשועבדים שהם בני ישראל לא בני לוי לזה לא נמנו בתוכם:
<b>ואתה</b> הפקד את הלוים על משכן וגו', קודם שתמנם, כדי שלא יהיה להם שום בזוי בראותם שהם מעט מספר מכל שאר השבטים כשיראו המעלה שיש להם שהם שומרים ונושאים כלי המשכן והם הממונים על כל אשר לי והזר הקרב יומת, בזה יקחו נחמה ולא יהיה להם בזוי מן שאר השבטים ויראו מעלתם שהם רבים באיכות ולא בכמות, ויראו שהם השומרים שלא יהיה קצף על בני ישראל אז תוכר מעלתם ולא יביטו למנינם אם הם רבים או מעטים, ובפרט שהם סביב למשכן וישראל הולכים בדגלים רחוק אלפים אמה, אח"כ פקוד את בני לוי:
<b>הפקד</b> את הלוים. אתה פחדת על המשכן כשעשו העגל שנאמר ומשה יקח את האהל ונטה לו מחוץ למחנה, עתה המשכן בתוך המחנה אמר לו הקב"ה שוב אל המחנה ומזה הפחד שפחדת שמא יארע למשכן שום סבה לפי שיש ביניהם עם קשה עורף שהם ערב רב ותפגע בהם מדת הדין בסבת שכונתם, אתה היית סבה שהוצאת ערב רב, עליך לתקן שתפקד את הלוים על משכן העדות ועל כל כליו ועל כל וגו', ובנסוע המשכן וגו' ובחנות המשכן וגו' ובני ישראל יחנו איש על דגלו ואיש על מחנהו רחוק מן המשכן והלוים סביב למשכן, בזה לא יהיה קצף על בני ישראל שלא תפגע בהם מדת הדין בריחוקם, שאין דומה מי שמכעיס המלך בתוך ביתו למכעיסו חוץ מביתו, וכן המשכן לא יגיע בו שום נזק, למה ושמרו הלוים את משמרת משכן העדות, וישראל וערב רב ג"כ כשיראו הלוים באמצעם יפחדו מהם לפי שהם קנאים, ולא יעשו רע פן יפגעו בהם כמו שעשו בעגל שהרגו שלשה אלפי איש. ולזה תמצא כאן השם הפוך בר"ת, הלוים ובחנות המשכן יקימו אותו הלוים והזר הקרב יומת, וכל הפוך מורה דין, כל זה לומר שיש כח ביד הלוים לדחות מדה"ד שלא תפגע לא בישראל ולא במשכן, לא כמו שנעשה בבית המקדש ששפך חמתו בעצים ובאבנים שנאמר ויצת אש בציון ותאכל יסודותיה, ולזה והלוים נזכרו תחלה בראש השם שתי פעמים, ואמר וסביב למשכן יחנו כמו שהם היו אכסניא להקב"ה במצרים שהם קבעו מדרש שם שלא היה להקב"ה אלא ד' אמות של הלכה ובזמן הזה שבהמ"ק חרב אין לו אלא ד' אמות של הלכה, שאין הקב"ה כביכול נכנס בבהמ"ק של מעלה עד שיבנה בהמ"ק של מטה לזה אמר בלשון שלילה אין לו:
<b>ויעשו</b> בני ישראל ככל אשר צוה ה' כן עשו, שתי עשיות לומר שלא חרה להם בחנותם חוץ רחוק מן המשכן והם עשוהו, ולא בלוים שהיו הם חונים סביב למשכן והם יורידוהו והם יקימוהו והזר הקרב יומת, ולא יקנאו בהם, לא כמו שאמרו עדת קרח כל הקרב הקרב אל משכן ה' ימות וגו', אלא עשו בלב שלם הואיל והוא צווי ה', זהו ככל אשר צוה ה' כן עשו
<b>עוד</b> נאמר שאמר ואתה הפקד וגו', לפי שאמר, לו הקב"ה את מטה לוי לא תפקוד צר לו שאין שבטו ולא הוא ולא אחיו נכנסים במנין, אמר לו הקב"ה אל יצר לך, הם כולם מבחוץ ואתה ושבטך מבפנים, שכן משפחות הגרשוני היו חונים אחרי המשכן ימה, ומשפחת הקהתי תימנה, ומשפחת מררי צפונה, ומשה ואהרן ובניו לפני המשכן מזרחה, שהוא בפתח המשכן, כמו שיושב על פתח המלך, כביכול אתם שומרים לו, ואינם נפקדים אלא על ידך, לזה פייסו וא"ל ואתה הפקד וגו':
<b>איש</b> על דגלו באותות לבית אבותם וגו', אמר להם שישמרו צואת אביהם כדי שלא יהיה ביניהם קטטה לומר דגלי ילך למזרח למה למערב, אחרי המשכן, וכן האחר יאמר כן, אמר להם שניכם רצויים לפני הקב"ה, לזה אמר איש על דגלו באותות לבית אבותם שיעשו צואת אביהם כמו שעשו במטתו שאמר להם יהודה ויששכר וזבולן מן המזרח, ראובן ושמעון וגד לדרום, אפרים ומנשה ובנימין למערב, דן אשר נפתלי לצפון:
<b>מצאתי</b> כתוב איש על דגלו באותות, שהארבעה דגלים. היה בכל מפה ומפה של דגל אות מאותיות ה', דגל יהודה י', דגל ראובן ה', דגל אפרים ו', דגל דן ה', וכל דגל ודגל הוא מושפע וממשיך לו שפע מאותו אות זהו סוד אומרו באותות לבית אבותם יחנו בני ישראל, מנגד זה מוטעם, וכן אמר בזוהר פרשה זו עיין שם. זהו סוד הקמת ס"ת ומראין כתיבתו לעם, לפי שיש בס"ת ששים רבוא אותיות וישראל ס' רבוא נשמות וכל נשמה ונשמה מושפעת מאות אחת וכשרואה אותה אות מושכת לה שפע ע"י אותה ראיה מצאה מין את מינו וניעור:
<b>ויש</b> מי שכתב, באותות לבית אבותם, שהיה כתוב בדגלים אותיות של שמות האבות, בדגל ראשון כתוב אי"י, בדגל שני כתוב בצ"ע, בדגל שלישי רח"ק, בדגל רביעי מק"ב, ראשונות שבתיבות אותיות של אברהם שניות יצחק ג' יעקב, והענן היה מסכך על ישראל כמין ה' של אברהם ע"כ:
<b>והחונים</b> קדמה מזרחה דגל מחנה יהודה,, לפי שהוא מלך כבודו של מלך שיהיה חונה לפני שער מלך מלה"מ. והחונים עליו מטה יששכר, לפי שהוא בעל תורה ואין למלך לילך בלא תורה ואם אין קמח אין תורה, לזה עמו זבולן שהיה מאכיל ליששכר, ולזה תמצא בשאר הדגלים, בגד אמר ומטה בזבולן אמר מטה, לומר שהוא מוקדם על יששכר, וכן משה רבינו הקדימו בברכה שאמר שמח זבולון בצאתך ויששכר באהליך, ולזה גם כן תמצא בכולם, וצבאו ופקדיהם וביששכר ובזבולן אמר ופקודיו, מורה על ענוותנותן שלא היו מרבין עצמן, וכן בראובן אמר פקודיו לפי שהיה בעל תשובה והיה עניו ושפל בעיניו לזה לא אמר בדגל זה כמו שאמר בשאר דגלים, שבשאר דגלים אמר דגל ראובן דרומה, דגל אפרים ימה, קודם הזכיר הדגל ואח"כ הרוח שהיה הולך, אבל בדגל יהודה קודם נזכר בפסוק הרוח שהיה הולך ואח"כ הדגל, שאמר והחונים קדמה מזרחה דגל מחנה יהודה, לפי שהיה הולך לפני שער המלך הוא הולך בענוה ויראה, לזה לא נזכר הדגל קודם הרוח שהולך אלא רוח קודם, ולזה אמר בכפל קדמה מזרחה, כי מזרח הוא קדם וקדם הוא מזרח, אלא להורות על מעלת אותו רוח, וכן ג"כ אמר והחונים קדמה, ובכל הדגלים לא נאמר והחונים בראש הדגל אבל בשני הוא אומר והחונים עליו מטה וגו'. ובדגל יהודה נאמר בו והחונים לפי שהיה בפתח המלך היה בנחת ובמורא ממורא הרוח שהוא נגדו, שכן הדין במלך כשעומד בתפלה משכרע שוב אינו זוקף עד שיגמור התפלה, לומר שלפני ממ"ה הקב"ה אין מלכות ב"ו נחשב כ"כ:
<b>ואמר</b> בכל אחד ואחד וצבאו ופקדיהם לרמוז למה שאמרתי שהם כנגד מחנות המלאכים, וזהו שאמר וצבאו נגד צבא מרום, ופקודיהם נגד השבטים, ולזה פקדיהם חסר כמו פקידי המלך ויפקד המלך פקידים, ולזה ג"כ אמר ומטה וגו', וחוזר ואומר ונשיא בני וגו', חוזר וקוראהו בשמו מרוב חיבה, ולרמוז למה שאמרתי, שהיה יכול לומר ונשיאיהם:
<b>עוד</b> נאמר שאמר פקדיהם חסר, וכן ג"כ בתחלת הפרשה אמר פקדיהם למטה ראובן, פקדיהם למטה שמעון, וכן כולם חסר, לרמוז למה שאמר בזוהר ז"ל, כתיב בידך אפקיד רוחי פדיתה אותו ה' אל, אמת, א"ר אלעזר האי קרא אית לאסתכלא ביה חמיתון מאן דמפקיד בידא דמלכא מידי, אלא זכאה ההוא בר נש דאזיל באורחוי דמלכא קדישא ולא חטי קמיה, ת"ח כיון דעאל ליליא דמותא שליט בעלמא ואילנא דחיי אסתלק לעילא, וכיון דאילנא דמותא שליט בעלמא בלחודוי כל בני עלמא טעמין טעמא דמותא מ"ט בגין דההוא אילנא גרים, ובר נש בעי לאקדמא ולמפקד פקדונא דנפשיה בפקדונא, דבר נש דיהיב פקדונא לאחרא דאע"ג דאיהו אתחייב לגביה יתיר מההוא פקדונא לאו כדאי לאתאחדא ביה הואיל ובפקדונא אתמסר לגביה ואי יסרב ביה ודאי נבדוק אבתריה דלאו מזרעא קדישא הוא ולאו מבני מהימנותא, כך ההוא אילנא בני נשא אקדימו ויהבון ליה פקדונא דנפשייהו, ובגין דכל אינון נפשתא אע"ג דכלהו אתחייבו לגביה כיון דכלהו אתמסרו ליה בפקדונא אתיב כל פקדונין למריהון ע"כ. כ"ש כאן שבמקום שיש מנין יש עין הרע, וג"כ יש לו עליהם שעשו העגל, וגם הולכים בתחומו (במדבר), שנאמר המוליכך במדבר הגדול והנורא נחש שרף ועקרב וגו', לזה נתן להם הקב"ה עצה להפקיד נשמותיהם בידו כדי שלא יערער עליהם לזה אמר פקדיהם וגו', ובפרט שנמנו כאן ג' פעמים, אחת במנין כל שבט ושבט שאמר למטה פלוני כך וכך, ואחת בדגלים שאמר דגל מחנה יהודה וגו' וצבאו ופקדיהם כך וכך, והחונים עליו, כך וכך וצבאו ופקדיהם כך וכך, ואחת בדגלים שאמר דגל מחנה יהודה וגו' וצבאו ופקדיהם כך וכך, ועליו מטה פלוני וצבאו ופקודיו כך וכך, ואח"כ כולל שלשתם ואמר כל הפקודים של מטה כך וכך כמו סך הכל, לזה אמר פקדיהם בכל אחד ואחד, ובמנין הכולל אמר כל הפקודים וכן בכולם. לרמוז למה שאמר אח"כ כשכלל כולם אמר אלה פקודי פקודי כתיב לא פקדי, כי זה המנין של ס' רבוא יש לו רמז למעלה ואין שולט שם עין הרע ואין צריך להפקיד. ומה שחזר ומנה אותם בדגלים והוא המנין בעצמו שמנה בתחלת הפרשה, כי בדגלים אמר וצבאו ופקדיהם ארבעה ושבעים אלף ושש מאות, וכן לעיל אמר וצבאו ופקדיהם למטה יהודה ארבעה ושבעים אלף ושש מאות וכן כלם לפי שנתאוו לדגלים, כמו שאמרו במדרש ז"ל, הביאני אל בית היין, כיון שנגלה הקב"ה על הר סיני ירדו עמו כ"ב אלף רבבות מרכבות של מלאכים שנאמר רכב אלהים רבותים והיו כלם עשויים דגלים דגלים והיו ישראל מתאוים לדגלים אמרו הלואי אנו נעשים דגלים כמותם, לכך נאמר הביאני אל בית היין זה סיני שבו נתנה התורה שנאמר ושתו ביין מסכתי, ודגלו עלי אהבה והלואי מדגיל עלינו אהבה, וכן הוא אומר נרננה בישועתך ובשם אלהינו נדגול, אמר להם הקב"ה נתאויתם לדגלים חייכם אני עושה שאלתכם שנאמר ימלא ה' כל משאלותיך, מיד הודיע הקב"ה אהבתו לישראל ואמר למשה לך עשה אותם דגלים כמו שנתאוו להיותם כמלאכים, א"כ אפילו שימנה אותם אין עין הרע שולט בהם שהם כמלאכים, ובפרט ששם ה' חקוק על דגליהם כנאמר ובשם אלהינו נדגול, אם כן מרוב חבתו ימנה אותם, שכן אמרו במדרש חיבה גדולה חבב הקב"ה את ישראל שעשאם דגלים כמלאכים המשרתים, כדי שיהיו נכרים בני ראובן לעצמן ובני שמעון לעצמן שנאמר ודגלו עלי אהבה, ולזה בדגלים לא היו צריכין ליתן כופר אבל במנין של תחלת הפרשה היו צריכין ליתן כופר נפש, וקודם שימנו השקלים היו מברכין את ישראל, ואחר שמונין השקלים גם כן היו מברכים את ישראל, נמצאו ישראל מתברכין פעמים, כן אמרו בזוהר, וזהו נשיאות ראש הנזכר בפרשת שאו את ראש, אבל הדגלים לא היו צריכין לזה כי שם ה' חופף עליהם ואין שטן ואין פגע רע ולא עין הרע, ועם כל זה פקדיהם כמ"ש לפי שיש לו עליהם. ותמצא במנין הכולל של דגל יהודה מאה וששה ושמונים אלף, סי' קו"ף שהוא מנין רבועו של שם, שעולה מקו"ם, לפי שהוא בן רביעי, וה' רמוז בו, והד' שבו הוא סוד החבור. וכן יהודה במלואו כזה, יו"ד ה"א וא"ו דל"ת ה"א סודו הדעת שהוא סוד החבור, כמו וידע אדם את חוה אשתו, וכן יהודה יה"ו ד"ה, ד"ה במספר כללי ד' עשרה, וה' ט"ו הרי כ"ה, א"כ יה"ו כ"ה נעוץ סופן בתחלתן והבן. לזה באלפים סך ק' ובמאות ת' גי' הנשמ"ה, להודיע נשמתו מהיכן נאצלה, לז"א הפעם אודה את ה', שהיתה נשמתו זכה, וכן ארבע מאות מספר קטן ז"ך, ולזה היה דגלו מזרחה גימטריא ר"ם לרמוז לעשר הויות שסודם ר"ם, ולזה ראשונה יסעו:
<b>דגל</b> מחנה ראובן תימנה. כבר אמרנו שבדגל ראובן היה בו אות ה' ראשונה, והיה הולך לדרום כמו שאמר בזוהר שהיה הולך בצד דגל יהודה דא לדרום ודא למזרח להיות הה סמוכה ליו"ד, ואמרו בהזאת מזבח הכי נמי דרומית מזרחית, ולפי שהה' היא רמז לתשובה לפי שהיה בעל תשובה לזה היה תימנה, תימנה במילואה כזה ת"ו יו"ד מ"ם נו"ן ה"א בגימ' התרי"ג לומר שקיים כל התרי"ג מצות, ואחת מהם היא ערות אשת אביך לא תגלה, וכל האומר ראובן חטא אינו אלא טועה, וכן כשעמדו על הר עיבל בקללה אמר אלה יעמדו על הקללה ראובן וגו', ואם חטא איך יאמר ארור שוכב עם אשת אביו, אלא ודאי לא חטא וקיים כל התרי"ג מצות, והה"א לרמוז לה' ראשונה כמו שאמרנו ולזה עלה כללות הדגל מאה ואחד וחמשים סי' קנ"א שקנא על אמו לבד כמו שאז"ל אם אחות אמי היתה צרה לאמי שפחת אמי תהא צרה לאמי, ולזה הקדים הרוח שאמר תימנה ואח"כ לצבאותם לא כמו שאמר בדגל אפרים לצבאותם ימה, קודם לצבאותם ואח"כ ימה, כל זה לרמוז למדתו שהיא התשובה:
<b>והחונים</b> עליו מטה שמעון. לפי שראובן היה בעל תשובה כדי שילמוד ג"כ ממנו ויעשה תשובה ממעשה דזמרי, זהו והחנים עליו קרי ביה והנחים שיהיה לו נחת רוח עם הב"ה בחנייתו אצלו כדי שילמוד ממעשיו ושתף מטה גד עם דגלו של ראובן, לפי שראובן ושמעון יש להם צד חולשה, ראובן מצד מעשה בלהה ושמעון ממעשה דזמרי ואינם כדאים לצאת במלחמה, לזה שתף עמהם מטה גד שהיה גבור שכן ברכו אביו ואמר גד גדוד יגודנו וגו', וכן משה ברכו ואמר וטרף זרוע אף קדקוד, הרוגיהם היו נכרים חותכים הראש עם הזרוע במכה אחת, וכן בפרשת ומקנה רב היה אמר להם משה אם תחלצו לפני ה' למלחמה ועבר לכם כל חלוץ. האמירה היתה לבני גד קודם, שכן אמר ויאמר משה לבני גד ולבני ראובן בני גד קודם שבטחו על גבורתם ובאו לפניו, שנאמר ויבאו בני גד ובני ראובן ויאמרו אל משה וגו', וכן הוא אומר ויאמר בני גד ובני ראובן עבדיך יעשו, לא אמר ויאמרו אלא ויאמר בני גד לומר שהם היו עקר, וכן הוא אומר ויאמר משה אם יעברו בני גד וגו', וכן ויענו בני גד ובני ראובן וד קודם, לפי שהיו גבורים לפיכך שתפס עם ראובן ועם שמעון, ועוד לפי שגד הוא בכור שפחת לאה שהוא זלפה, לזה הוא עם ראובן שהוא בכור:
<b>ונסע</b> אהל מועד, אחר דגל יהודה שהוא נגד מחנה מיכאל ודגל ראובן שהוא נגד מחנה אוריאל, כן אמר בזוהר, היה נסיעת אהל מועד שהוא כנגד מחנה שכינה, ודע שלא נזכרה נסיעה בדגלים אלא חניה, בדגל יהודה נאמר איש על דגלו יחנו וגו' והחונים קדמה וגו', והחונים עליו וגו', ואחר כך ראשונה יסעו, היל"ל הנסיעה קודם ואח"כ החניה כמו שאמר ונסע אהל מועד, כאן רמז למה שאז"ל שהענן היה נושא אותם שנאמר ואשא אתכם על כנפי נשרים, זהו ונסע אהל מועד מחנה הלוים, שהארון היה נושא אהל מועד והיה מסיע למחנה הלוים, כי כפי הנראה היל"ל ונסע אהל מועד ומחנה הלוים, אלא לומר שאהל מועד היה מסיעם, ולא להם לבד אלא לכל המחנות, זהו בתוך המחנות, ואע"פ שנאמר בהם נסיעה שאמר ראשונה יסעו שניים יסעו, ושלישים יסעו, לזה פירש ואמר כאשר יחנו כן יסעו, פירוש נסיעתם היתה בחניה שהם היו יושבים וחונים והענן היה מסיעם והם יושבים במקומם, זהו איש על ידו כלומר כשהוא יושב במקומו:
<b>דגל</b> מחנה אפרים ימה. נגד מחנה רפאל, לפי שיצא ממנו ירבעם שחטא והחטיא את ישראל לכך צריך רפואה, ודגל זה הם כלם בני רחל, אפרים ומנשה ובנימין, לזה היה ימה שכינה במערב, רפאל ע"ה בגי' מערב, שכשמנשב רוח מערבית באה רפואה לעולם וערבה לגוף האדם ומישבת, כן מערב בגי' ישב, ואלמלא רוח מערב לא היה העולם קיים, ועל זה רמזו ז"ל לא זזה שכינה מכותל מערבי ולזה נקרא על שם אפרים, ובאלה הדגלים בשבט שני אומר והחונים עליו, ובמנשה שהוא שני נאמר ועליו, לומר שהוא הגדול וראוי להיותו עליו כלו' למעלה ממנו, אלא לפי שמנשה הוא לשון שכחה שנאמר נשני אלהים, ואפרים כי הפרני אלהים בארץ עניי רמז על השכינה שעמנו בגלות, לזה דגל מחנה אפרים ולא מנשה, ואמר מחנה ולא אמר דגל מטה לרמוז על מחנה רפאל החונה עליו, וכן דגל מחנה יהודה לרמוז למחנה מיכאל וכן כולם, ותמצא בכלל המנין מאה אלף ושמונת אלפים סי' ח"ק, שהיא נותנת חק ומזון ופרנסה לעולם, שנאמר ותתן טרף לביתה וחק לנערותיה, וחק הוא לשון מזון כמו הטריפני לחם חוקי, ואכלו את חוקם, אפרים בגימ' שאל ששואלים ממנה ונותנת. דגל מחנה דן צפונה נגד מחנה גבריאל, ולפי שהוא דין לזה הוא לצד צפון לסתום פי הצפוני שלא יערער עליהם, והיה מאסף לכל המחנות ומנהיגם בחמלה לכל מי שתשש כחו ולכל מי שהוא זקן, וכן תמצא, במנין האלפים מאת אלף ושבעה וחמשים אלף, סי' זק"ן, והנשיא שלו אחיעזר שעוזר לאחיו, והחונים עליו מטה אשר, שברכו משה יהי רצוי אחיו, ומטה נפתלי שברכו משה שבע רצון ומלא ברכת ה', ולפי שהעמיד ירבעם עגל בדן והחשיך העולם לזה היה דגל דן אשר נפתלי ס"ת נרי, לומר שיאיר לו חשכו, וכן לאחרונה יסעו לדגליהם ר"ת ליל, ואמר לאחרונה יסעו כי היל"ל רביעית יסעו, כמו שאמר שניים יסעו שלישים יסעו כן היל"ל רביעים יסעו, אלא לרמוז לה' אחרונה, כן כתב הרב רבינו בחיי ז"ל. וכן היה על המפה של דגלו ג"כ ה' והיא היתה נותנת להם השפע והכח, וסי' של דגלים אדי"ר אפרים דן יהודה ראובן, זהו מה אדיר שמך שהיה שם הוי"ה כתוב בד' דגלים כמ"ש:
<b>ויעשו</b> בני ישראל ככל אשר צוה ה' כן חנו לדגליהם וכן נסעו, להגיד שבחן של ישראל שלא סרב שום אחד מהם לומר למה אני אלך לרוח פלונית או למה אלך בדגל פלוני, הנה בנימין שהוא בן רחל והיה אחרון לדגל אפרים, לזה אמר כן חנו לדגליהם שלא אמר שום אחד איני רוצה בדגל זה, וכן נסעו ברוחות שלא סרבו לומר רוח זו קרה רוח זו חמה, הואיל והוא צווי של מקום, וכן אמרו במדרש שהיה משה מצר על סדור הדגלים מי במזרח מי במערב שלא תפול מחלוקת ביניהם אמר לו הקב"ה אינך זקוק לטרוח בזה שכבר דבר זה מסורת בידם מאביהם, זהו אומרו כאן ויעשו בני ישראל ככל אשר צוה וגו', איש למשפחותיו על בית אבותיו, כלו' מלבד הצווי של בית אבותיו רוב עשייתן היתה בשביל צווי של מקום, זהו על בית אבותיו, כלו' מלבד צווי אבותיו מוסף עליו צווי של מקום:
<b>ואלה</b> תולדות אהרן וגו', ואינו מזכיר אלא בני אהרן, לומר שכל המלמד את בן חבירו תורה כאלו ילדו, א"כ אהרן גדל ומשה למד, ואמר ואלה בוא"ו לכלול כל הנזכר לעיל שאמר אלה פקודי בני ישראל ואלה תולדות אהרן, שאהרן ג"כ היה מלמדם שאחר שהיה משה אומר ההלכה היה אהרן חוזר ואומרה, א"כ ישראל כולם הם תולדות אהרן ומשה, ומה שהקדים אהרן למשה אפשר לומר לפי שהיה נוח בהלכה והיו שואלים לו מה שלא היו עושין כן למשה שהיו יראים ממנו שנאמר וייראו מגשת, אבל באהרן נאמר ותורה יבקשו מפיהו. עוד הקדים אהרן לפי שמשה לא בא לעשות תולדות ולא בא אלא להנהיג השמיטה שנאמר ויתעבר ה' בי למענכם למענכם הביאני בסוד העבור ולזה לא נזכרו בניו של משה. ומה שנסמכה פרשה זו לפרשת דגלים להגיד שבחן של ישראל שאף על פי שנתרחקו אלפים אמה מהמשכן עכ"ז לא נמנעו לבא לבית המדרש לשמוע ד"ת מפי משה ומפי אהרן, כמו הבו שאינו רוצה להפרד מאביו. לזה אמר ואלה תולדות וגו' ביום דבר ה' אל משה, נעשו תולדות שלו שלמדו מה שלמד מפי הגבורה, ואלה שמות בני אהרן בשם לבד הם בני אהרן כשהיו קטנים וקרא להם שמות היו בני אהרן לבד, אבל אח"כ הם תולדות אהרן ומשה אהרן גדל ומשה למד:
<b>אלה</b> שמות בני אהרן הכהנים. בא לומר בערך הכהונה שירשוה מאהרן בערך זה הם בני אהרן לבד, לזה לא אמר ואלה בוא"ו, זהו שאמר המשוחים שבסיבתו נמשחו שנאמר ומשח את אהרן ואת בניו אשר מלא ידם לכהן והכהונה באה להם מצד אביהם א"כ בני אהרן דייקא. וכתב הרב רבינו בחיי ז"ל ואלה שמות בני אהרן המשוחים אשר מלא ידם וגו', יתכן לפרש על דרך הפשט כי הוצרך זה ללמדך שהקב"ה מדקדק עם סביביו כחוט השערה ועל כן הוסיף הכהנים המשוחים לומר כי אפילו שהם אנשים גדולים כאלו שהן בני אהרן והן כהנים משוחים אשר מלא ידם, לא נשא להם אבל הענישם מיד כשחטאו בעונש מיתה, שנאמר אשר לא נשא פני שרים ולא נכר שוע לפני דל כי מעשה ידיו כולם. ויתכן עוד כי הכתוב ירמוז בסוד כי בני אהרן יחזור לנדב ואביהוא בלבד שכבר מתו זהו שאמר וימת נדב ואביהוא לפני ה', ואמר הכהנים המשוחים, ומפני שארבעתם היו משוחים לכך הוצרך לפרש אשר מלא ידם לכהן קרי לכהן בחול"ם, כלו' אותם אשר מלא ידם לכהן אחר והוא פינחס בן אלעזר, וזהו שכתוב ותלד לו את פינחס אלה וגו'. וזהו שהזכירה תורה מיתת נדב ואביהוא בפרשת פינחס, וזהו שכתוב בפרשת פינחס בן אלעזר בן אהרן ב"פ כי כל התורה רמזים, ועל כן הזכיר כאן ג"פ אלה לרמוז על ג' הויתם, א' הויה שכלית כלפי משה, וב' הויה רוחנית כלפי אהרן, וג' הויה מחודשת כפי מדותיו של הקב"ה, ומפני שב' הויות היו בזמן אחד לכך הזכיר בהם ואלה בקשור וא"ו מה שאין כן בהויה מחודשת שבה הזכיר אלה בלא וא"ו, והואיל והזכירם פירש מיתתם וחטאם שמתו בו ע"כ. ויתכן לומר וימת נדב ואביהוא לפני ה' בהקריבם אש זרה במדבר סיני, לפי שהקריבוה במדבר שאינה מקומה שמקום האש היה בסיני שנאמר אשר ירד. עליו ה' באש, וההר בוער באש, והם הדליקו בחוץ והכניסו לפנים והכתוב אמר ונתנו בני אהרן הכהנים אש על המזבח מאש של פנים יתנו על המזבח, ואלו לא די שהם הדליקו בחוץ והכניסו לפנים אלא שנכנסו לפני ולפנים, כמו שאמר במדרש רבי עקיבא אומר לפנים מתו שנאמר וימותו לפני ה' א"כ מה ת"ל ויקרבו וישאום בכתנותם מלמד שהטילו חניתות של ברזל וגררום והוציאום לחוץ. א"כ אש זרה בסיבת המקום שהוא זר. ואמר וימת נדב ואביהוא כי היל"ל וימותו נדב ואביהוא אבל אמר וימת, לפי שלא היו להם בנים ושניהם נחשבים כגוף אחד, זהו אומרו ובנים לא היו להם:
<b>ויכהן</b> אלעזר ואיתמר על פני אהרן. בא לומר מאחר שהיה הבכור נדב ואביהוא והיו כהנים שנתכהנו ועשו כהונה אע"פ שמתו בסיבתה והיו משוחים ומלא ידם לכהן ולא היה להם בנים א"כ בהכרח הוא שיבאו אחיהם ויגאלום מאחר שכבר הקריבו עצמן וכהנו, לזה בהכרח הוא שאלעזר ואיתמר וכהנו במקומם אע"פ שאביהם קיים ולא היה מן הראוי, אלא כיון שעלו ונתעלו שהקב"ה בחר בהם כמו שאמר משה הוא אשר דבר ה' בקרובי אקדש לא ירדו, ואם היו אלעזר ואיתמר מכהנים אחר מיתת אביהם היה נראה לפי שירשו הכהונה מאביהם ומלאו מקומו ולא היה להם לנדב ואביהוא זכר בגאולתן של אלעזר ואיתמר, אבל עתה שהם מכהנים בחיי אביהם למה לפי שנדב ואביהוא היו כהנים בחיי אביהם ומתו וגאלום אחיהם:
<b>הקרב</b> את מטה לוי והעמדת אותו לפני אהרן הכהן ושרתו אותו, לפי שאהרן היםה סיבה להם בעשותו העגל ומשם נטלה העבודה מהבכורות ונתנה ללוים שנאמר ואקח את הלוים תחת כל בכור, לזה יעמדו לפניו וישרתוהו, ואמר נתונים נתונים ב"פ, לפי שיש מהם משוררים ומהם משוערים. מאת בני ישראל, ישראל גם כן היו סיבה שאמרו לאהרן קום עשה לנו אלהים וגו'. עוד ושרתו אותו כדי שיתאמת להם לישראל שכפר לאהרן על מעשה העגל שהרי בני לוי לא היו בעגל והם משרתים אותו, והקדים משמרתו של אהרן למשמרת העדה ולמשמרת אהל מועד שאמר קודם ושמרו את משמרתך ואת משמרת כל העדה ואח"כ אמר ושמרו את כל כלי אהל מועד, ומה שאמר הקרב את מטה לוי והעמדת אותו בלשון יחיד ואח"כ אמר בלשון רבים שאמר ושמרו את משמרתו ושמרו אותו וגו', לומר שלא יעלה בדעתם של לוים לומר שהם כ"ב אלף כיצד ישרתו לאחד אלא הם כולם בערכו חשובים כאחד, ובשרות יהיו בערך רבים, כמו מלך שיש לו חיילים רבים, כל זה כדי שיתאמת להם שהקב"ה בחר בו ולא יבאו לערער על הכהונה:
<b>ואת</b> אהרן ואת בניו תפקוד, לשון מנוי ושררה ואינו לשון מנין, כן כתב רש"י ז"ל:
<b>ושמרו</b> את כהונתם שישמרו הכהונה שלא יחללוה בביאת איסור שלא יהיו חללים ולא יהיו זרים והזר הקרב יומת, או יחזור והזר הקרב יומת ללוים ולכהנים כי כל אחד הוא זר בערך עבודת חבירו כדאיתא בערכין בר' יהושע בן לוי שהלך לסייע את ר' יוחנן בן גודגדא בהגפת דלתות א"ל חזור בך שאתה מן המשוררים ואני מן השוערים ומשורר ששיער חייב מיתה.
<b>ונתת</b> את הלוים לאהרן. כתב הרב רבי מנחם רקאנטי ז"ל הלוים הם נתונים לכהנים כאשה הנתונה לבעלה ומטעם זה הכהן נוטל ידיו מן הלוי, הכונה כדי למזג המדות ולכבוש מדת הגבורה תחת מדת החסד, ולזה המשיל כאשה לבעלה:
<b>וידבר</b> ה' אל משה וגו' ואני הנה לקחתי. מה צורך לדבור זה שאמר ואני, אם רצונו בכך מי ישיבנו, ועוד למה ואני בוא"ו, אלא לפי שאמר לעיל הקרב את מטה לוי והעמדת אותו, אולי יהיה קנאה בין שאר השבטים לומר למה לזה השבט יותר מהשאר, יקריב לראובן שהוא בכור ישראל, לזה בא התנצלות לומר שהקב"ה בחר בהם, ולזה בוא"ו לומר אע"פ שאמרתי הקרב את מטה לוי כבר בחרתי בו מקודם לכן מתוך בני ישראל, ששמו נפשם בכפם ומסרו עצמן על קדוש ה' והרגו איש את אחיו ואיש את קרובו, והיו בתוך בני ישראל שהיו בתוך המחנה וישראל סביבם שנאמר עברו ושובו משער לשער במחנה שאילו באו עליהם ישראל היו הורגים אותם ולא היה להם בית מנוס, מאותה העת בחרתי בהם וא"ל מלאו ידיכם היום לה' ולתת עליכם היום ברכה, מאותו היום, א"ל אע"פ שזה היה סיוע אל ונס גדול שלא היה בהם בישראל פוצה פה ומצפצף, עכ"ז נחשב לכם כאילו אתם עשיתם, וכה"א ויעשו בני לוי כדבר משה, א"כ מלאו ידיכם היום ולתת עליכם היום ברכה, א"כ מאותו היום לקחתי אותם תחת כל בכור, העבודה היתה בבכורים והם פסלו עצמן בעבודת העגל שנאמר על כן לא יעלו כהני הבמות וגו'. והיו לי הלוים כבר היו לי מקודם לכן שעלו בחלקי כשהפריש יעקב מבניו עלה לוי בחלקו של מקום להיותו עשירי, וא"ת אם הבכורים עבדו ע"ז למה לא הרגום בני לוי, שמעתי שמה שאמר וישכימו ממחרת ויעלו עולות ויגישו שלמים היה ע"י הבכורים והם לא היתה כונתם לע"א אלא מפחדם שלא יהרגו הקריבו אותם, ולזה עלת כתיב שלא עשו העולה כמשפט אלא חסרה מחמת פחד, והדין הוא כי כהן שעבד ע"ז אפי' בשוגג נפסל מהכהונה ולזה נטלה העבודה מהם ולא נהרגו שלא עבדו אלא הקריבו על ידי חסרון מחמת פחד, ע"כ:
<b>כי</b> לי כל בכור ביום הכותי כל בכור וגו' הקדשתי לי וגו', לפי שאמר ומת כל בכור בארץ מצרים אחר שלא פרש ואמר מלבד בכורי ישראל ומלאך המשחית מצא מקום להשחית בכורי ישראל, עד שאני הקדשתי אותם לו כדי לסתום פי המשחית מעליהם, ועכ"ז אע"פ שעבדו ע"ז לא נפסלו לגמרי אלא מעבודה לבד אבל בקדושתם הם עומדים שנאמר קדש לי כל בכור וגו' וצריכין פדיון שנאמר וכל בכור אדם בבניך תפדה, א"כ לי יהיו אני ה' נאמן בדבורי. ובזה יתורץ איך הורידום לבכורים מהכהונה כי הדין הוא כיון שעלה לא ירד, שנאמר וישלח את נערי בני ישראל ויעלו עולות ויגישו שלמים, אלא כמו שאמרתי שלא נתן להם אלא לפי שעה כדי לסתום פי המשחית:
<b>פקוד</b> את בני לוי וגו' מבן חודש ומעלה תפקדם. במנין זה לא נזכר שקלים כמו שאמר פרשת כי תשא שימנו ע"י שקלים., לזה אמר שם כי תשא את ראש בני ישראל בני ישראל דייקא בשקלים ולא לויים לפי שהן לגיונו של מלך ואין עין הרע שולט עליו, ועוד שפחות שבשבטים הוא שבט מנשה היה שנים ושלשים אלף, והיה מנינו מבן עשרים, ואלו מנינם מבן חדש והיו כ"ב אלף א"כ אין בהם רבוי כדי שתשלוט בהם העין, ואפשר שלזה היה המנין מבן חדש כדי שהעין לא תשלוט, שעדיין קטן הוא כצאתו מרחם אמו אינו לא בן שנה ולא בן שנתים, ולזה חזר ואמר תפקדם לא תפחד מעין הרע. עוד חזר ואמר תפקדם לפי שנפקדו ב"פ מבן חדש ומבן שלשים שנה, זה אומרו תפקדם שעתיד אתה לפקדם מבן שלשים שנה, ועוד לפי שנשיאות ראשם לעבודה הוא מבן שלשים שנה לומר שהן חביבין לפני הקב"ה כשהן בן שלשים יום כמו בן שלשים שנה שהם ראוים לעבודה והם עובדים במקדש, ומרוב חבתו אמר במדרש כשאמר הקב"ה למשה פקוד את בני לוי מבן חדש אמר משה לפני הקב"ה וכי אני נכנס לתוך אהליהם לדעת מנין יונקיהם, אמר לו הקב"ה עשה אתה שלך ואני אעשה שלי, הולך משה ועומד על פתח האהל והשכינה מקדמת לפניו ובת קול יוצאת מן האהל ואומר כך וכך תינוקות יש באהל זה לכך נאמר על פי ה', זהו מורה רוב חבה, שהתינוק יש לו חבה אע"פ שהוא מלוכלך הוא חביב על אביו ועל אמו כמו שאז"ל על פסוק כי נער ישראל ואהבהו:
<b>עוד</b> במדרש אמר רבי יהודה בר שלום למוד הוא אותו השבט להיות נמנה מן הבטן שנאמר אשר ילדה אותה ללוי במצרים עם כניסתה במצרים ילדה אותה ונמנית בשבעים נפש כשאתה מונה פרטן לא תמצאם אלא ע' חסר אחד והיא השלימה המנין ע"כ. ואפשר שלזה רמז כאן פקד את בני לוי ולא אמר את הלוים אלא לפי שזה השבט הוא למוד בכך. ולפי שאמר אך את מטה לוי לא תפקד בתוך בני ישראל לומר שימנו מבן עשרים שנה כמו שנמנו בני ישראל לפי שצפה הקב"ה שעתידה לעמוד גזירה על כל הנמנים מבן עשרים שימותו במדבר אמר אל יהיו אלו בכלל לזה פקוד את בני לוי מבן חודש:
<b>ויהיו</b> אלה בני לוי. אע"פ שהם מקודשים שהפריש אותם יעקב והעשירי יהיה קודש ועלו בחלקו עכ"ז עתה נעשה להם הויה מחודשת הויה עולמית. ומה שחזר ואמר תפקדם אע"פ שאמר מה שנאמר לו, אמר במדרש אמר רבי לוי השבט הזה הוא חביב לפני הקב"ה ביותר, ולמה מכל השבטים לא נבחר אלא השבט הזה שנאמר ובחור אותו מכל שבטי ישראל, אלא ברא הקב"ה ימים ובירר לו אחד מהם שנאמר ימים יוצרו ולא אחד בהם, ואיזה זה יום השבת. ברא שנים ובירר לו אחד מהם שנאמר וקדשתם את שנת החמשים שנה. ברא ארצות ובחר באחד מהם זו ארץ ישראל שנאמר הארץ אשר ה' אלהיך דורש אותה, ברא רקיעים ובחר באחד מהם שנאמר סולו לרוכב בערבות, ברא אומות ובחר בישראל שנאמר ובך בחר ה', ברא שבטים ובחר באחד מהם זה שבט לוי שנאמר ובחור אותו מכל שבטי ישראל, לכך הוא מחבב אותו ביותר ואומר למשה בכל פעם פקד את בני לוי ע"כ. ומה שתמצא שאמר ב' פעמים פקודיהם בבני גרשון שאמר פקדיהם במספר כל זכר מבן חדש ומעלה פקדיהם שבעת אלפים וחמש מאות, ובבני מררי שלא היו כל כך במעלה אמר ופקדיהם במספר כל זכר מבן חדש ומעלה ששת אלפים ומאתים, ובבני קהת שהיה מספרם יותר שהיו שמנת אלפים ושש מאות לא נאמר בו פקדיהם אלא במספר כל זכר וגו'. והנראה הוא שאע"פ שהיה מספרם יותר עם כל זה היה פחות מכלם הרבה לפי שבני גרשון היו שנים לבני ושמעי והיה מספרם שבעת אלפים ות"ק, וכן בני מררי היו שנים מחלי ומושי ועלו לששת אלפים ומאתים, ובני קהת היו ארבעה עמרם ויצהר חברון ועוזיאל ועלו לשמנת אלפים יתר אלף על בני גרשון, לזה לא נאמר פקדיהם, והם היו נושאי המקדש והיה מן הראוי שיהיה בהם הרבוי יותר אבל עם מה שאמרו במדרש למה שבט לוי מועטים לפי שהיו רואים את השכינה, ואף כשעלו ישראל מן הגולה לא מצאו מהם שהיו מועטים שנאמר ואבינה בעם ובכהנים ומבני לוי לא מצאתים שם, אמר הקב"ה בעוה"ז הן מתמותתין ע"י שנאמר כי לא יראני האדם וחי, אבל לעוה"ב כשאחזיר שכינתי לציון אני נגלה בכבודי על כל ישראל ורואים אותי וחיים לעולם שנאמר כי עין בעין יראו, ולא עוד אלא שמראים כבודי זה לזה באצבע ואומרים כי זה אלהינו הוא ינהגנו על מות, אומר ואמר ביום ההוא הנה אלהינו זה ע"כ. אם על בני לוי אמר למה הם מעטים כל שכן על בני קהת שהיו נושאים הארון ששם משכן השכינה, וכן גם כן תמצא שאמר בבני גרשון מבן שלשים שנה ועד בן חמשים שנה תפקדם, וכן בבני מררי נאמר בני מררי למשפחותם תפקד אותם וחזר ואמר מבן שלשים שנה ומעלה ועד בן חמשים שנה תפקדם, ובבני קהת שאמר נשא את ראש בני קהת מבן שלשים שנה וגו' ולא נזכר בהם פקידה מהטעם שאמרנו:
<b>וחלק</b> משפחות הלוים סביב למשכן, משפחת הגרשוני ימה שנאמר משפחות הגרשוני אחרי המשכן יחנו ימה לגרש מדת הדין הרפה שלא תתחזק. ומשפחת הקהתי תימנה שלא תעורר אותה רוח הדין על ישראל, ומשפחת מררי צפונה לפי ששם מה"ד הקשה מקבלין מרירות על ישראל שלא תחול עליהם מה"ד. ומשה ואהרן ובניו מזרחה, למה אז"ל במדרש אמר הקב"ה אם כעסתי על בני יהיו אלו עושים פשרה ביני וביניהם ע"כ. כוונת דבריהם ז"ל שאמרו אם כעסתי על בני הוא כשהקב"ה עושה דין בעולם הוא עושה ברוח מזרחית, בארבה אמר ורוח הקדים נשא את הארבה, בחלום פרעה אמר שדופות קדים, בקיקיון של יונה אמר וימן ה' רוח קדים חרישית:
אז"ל במס גיטין פ' כל הגט (ל"א:) מאי חרישית שבשעה שהיא מנשבת עושה תלמים בים מתקיף לה רבא אי הכי היינו דכתיב ותך השמש על ראש יונה, פירוש הכתוב מעיד שהוא חם ואתה אומר שבא הכתוב לספר בגבורתו אלא אמר רבא שבשעה שמנשבת משתקת כל רוחות שלפניה. פירש"י ז"ל מבטלת את כל הרוחות מחמת שהיא חמה, ואמר שם רבא ורבי נחמן בר יצחק הוו יתבי חליף ואזיל רבי נחמן בר יעקב גלייה לדרעיה אמר נשיב שדיא, פירש"י ז"ל על רוח מזרח אמר כן לפי שנתחמם זרועו כשגלהו מחמתו קרא אותו שד לפי שהוא מזיק כשמשיב זה הרוח, אמר רב אשה מפלת בו ושמואל אמר אפילו מרגליות שבים מרקבת בו ורבי יוחנן אמר אפילו שכבת זרע שבאשה מסרחת בו, אמר רב נחמן בר יצחק ושלשתם מקרא אחד דרשו שנאמר כי הוא בין אחים יפריא יבא קדים וגו' ויבוש מקורו זו מקורה של אשה ויחרב מעינו זו שכבת זרע של איש במעי האשה והוא ישסה אוצר כל כלי חמדה זו מרגלית שבים, מאי כי הוא בין אחים יפריא אמר רבא אפילו שופתא במרה רפיא, פירוש בית יד התחוב במרה מתרפקת מחמתו, א"כ רוח מזרחית מזקת הרבה שקרא אותה שדיא, שד, לזה היה צריך לאותו רוח משה ואהרן, ולזה אמר והחונים לפני המשכן קדמה ומוטעם על המשכן פזר גדול. ובזה תבין שאמר לפני המשכן קדמה ואח"כ אמר לפני אהל מועד מזרחה, היינו לפני המשכן היינו לפני אהל מועד, היינו קדמה היינו מזרחה, למה כפל, אלא רוח מזרחית כשעושה בה דין נקראת קדים היינו קדמה, וכשעושה רפואה בעולם על ידה נקראת מזרח שנאמר וזרחה לכם יראי שמי שמש צדקה ומרפא וגו', לזה משה ואהרן, משה נגד הדין, לזה משה יש פסיק בינו ובין אהרן, כלו' יש כח בידו לדחות, א"כ משה נגד קדמה, אהרן נגד מזרחה, ולזה לפני המשכן לשון משכון דין, לפני אהל מועד, רחמים מועד, וכן אמר בדגלים והחונים קדמה מזרחה מחנה יהודה, זהו מה שרמזו ז"ל אמר הקב"ה אם כעסתי על בני הכעס הוא על הדין שיוצא לעולם ע"י רוח מזרחית אילו יהיו עושין פשרה הפשרה היא מצוע יש בה דין ויש בה רחמים, כן משה יש לו יכולת לדחות מה"ד, לזה משה יש פסיק כמ"ש, ואהרן יש לו יכולת לחול עליהם מדת רחמים, א"כ היו הלוים על ד' רוחות העולם להגן על ישראל, ומחנה ישראל היו רחוקים מהם אלפים אמה ולא יותר, אמר במדרש כדי שיוכלו לבא בשבת להתפלל במקדש, ועוד היו רחוקים כדי שאם אולי תצא מה"ד לא תפגע בהם מהר אולי ביני וביני ימצא להם שום זכות לדחותו מעליהם, וכן היה בית הסקילה רחוק לזה הטעם, לזה היה אלפים אמה ולא פחות. וכתב הרב מנחם רקאנטי ז"ל היו פקודי הלוים כ"ב אלף כנגד כ"ב אותיות של תורה, כי כ"ב אותיות נכתבו באש שחורה על גבי אש לבנה, ומספר ישראל והלוים היה כן כולם שש מאות ועשרים וחמשה אלף רומז לסוד גדול, כי השש מאות ועשרים רומזים למנין כת"ר אותיות אשר בעשרת הדברות וה' יתרים ירמוז לה' חומשי תורה הכוללת הכל, גם פסוק יהוה מלך יהוה מלך יהוה ימלוך לעולם ועד בגימ' כת"ר. ובהיות ימלוך מלא וא"ו הרמז לספירה ראשונה, ע"כ:
<b>כל</b> פקודי הלוים אשר פקד וגו' משה ואהרן. אהרן מי הכניסו כי אמר לעיל וידבר ה' אל משה וכו' פקד את בני לוי וכתיב ויפקוד אותם משה על פי ה' ואהרן לא נזכר, וכתב רש"י ז"ל והם דברי רז"ל נקוד על אהרן לומר שלא היה במנין הלוים ומאחר שלא היה למה נכתב. ואפשר לומר על דרך מה שאז"ל במסכת בכורות פרקא קמא (ה') שאל קונטרוקוס האגמון את ריב"ז בפרטן של לוים אתה מוצא כ"ב אלף ושלש מאות ובכללן אתה מוצא כ"ב אלף אותם שלש מאות להיכן הלכו, אמר לו אותם שלש מאות בכורות היו ואין בכור מפקיע בכור מ"ט אמר אביי דיו לבכור שיפקיע קדושת עצמו ע"כ. א"כ לזה לקח אהרן עמו לפי שהם נתונים לאהרן וכדי להוציא עצמו מן החשד כי אם היה מונה הלוים כלם לא היו עודפים שלש מאות הבכורות מאתים שלשה ושבעים אדרבא הלוים היו עודפים על הבכורות שבעה ועשרים והיו חושדים אותו לומר כדי לתת לאחיו כסף הפדיון, לזה חסר מהלויים כדי שיעדיפו הבכורות לזה לקח אהרן עמו לומר שבין שניהם נמנו, ואפשר עוד לומר שהג' מאות בכורי הלוים לא נתנו לאהרן לפי קדושתם ולזה לקחו עמו להראותו כמה הם שאין לו בהם נתינה:
<b>פקוד</b> כל בכור זכר לבני ישראל, אמר הקב"ה למשה אני רוצה להחליף בכורי ישראל בלויים והם אינם כדאים שהלויים הם חלק אלוה ממעל והם עם קדוש, לזה אמר לו למשה פקוד כל בכור זכר ואע"פ שיפול עליהם מנין אין עין הרע שולט בהם לפי שהם מבן חדש ואין מספרם שוה ויש מבן שנה ויש מכן י' ויש מבן עשרים ויש מבן ששים ומכל בית וזה מבן חדש ומעלה. ושא את מספר שמותם, כשאתה נושא את שמותם על שפתיך בזה יהיה להם קדושה ומעלה ונשיאת ראש אז הם הלוים כדאי שיכנסו תחתם, זה ושא את מספר שמותם אח"כ ולקחת את הלוים לי וגו' תחת כל בכור בבני ישראל והיו לי הלוים אני ה', כלומר הלוים הם מקודשים על פי, וכן פירש ר' סעדיה גאון ז"ל אני ה' שנשאתי אותם ונתתי להם נשיאות ראש להבכורים על פיך. אז הם כדאים שאקח הלוים תחת כל בכור, כי אע"פ שהבכורות הם קדושים כשעשו העגל נטלה הקדושה מהם לזה צריך שתשא את שמותם על שפתיך כדי שיתקדשו. הלוים בגימ' א"ץ, שהם ב' שמות. לזה אמר אני הוי"ה שהם ב' שמות. ובמלת הלוים יש ב' שמות לוי מ"ה, לוי מדת הדין, מ"ה הוא מלוי שם הרחמים, וכן הלוים לי אני ה' ר"ת מ"ו. שהא' היא משם אהיה, וס"ת ה"ס, הלוים במלואו כזה ה"ה למ"ד וי"ו יו"ד מ"ם בגימ' בם חלק הוי"ה, לוי קח אותיות שלפניו ושלאחריו בזה כל"ם הו"ז טי"ך. כל"ם מלך, הו"ז ח"י טי"ך, ל"ט, יהו"ה אחד, א"כ באמרך לוי כאילו אתה אומר מלך חי יהוה אחד, לוי במ"ק י', א"כ כשתסיר מכל"ם הו"ז טי"ך יעלה ע"ה חלק לקח, לקחתם לו לחלקו שנאמר אני חלקך ונחלתך. והם קל"ח חק"ל שהם שדה של תפוחים, והבן:
<b>וידבר</b> יהוה אל משה לאמר קח את הלוים תחת כל בכור בבני ישראל וגו' והיו לי הלוים יש להקשות שכבר אמר לעיל ויאמר ה' אל משה פקוד כל בכור זכר וגו' ולקחת את הלוים וגו' מה צורך לעשות פרשה אחרת ולחזור ולומר קח את הלוים. ועוד לעיל אמר ויאמר וכאן אמר וידבר. ועוד לעיל לא אמר לאמר וכאן אמר לאמר, ולעיל אמר ולקחת את הלוים לי אני ה' וכאן אמר את הלוים תחת כל בכור וגו' והיו לי הלוים, אלא אמר הקב"ה למשה הלוים הם נלקחים ומקודשים על ידי כמו שאמר לעיל ואני הנה לקחתי את הלוים מתוך בני ישראל כבר הם לקוחים ואם אני אומר לך שתקחם לא על ידך אלא בשליחותי, זהו ולקחת את הלוים, לי פי' בעבורי בשליחותי, זהו ביני לבינך, אבל כדי שלא להטיל קנאה בסעודה לומר שהבכורות נתקדשו על ידך כמו שאמרתי ושא את מספר שמותם, ג"כ אומר לך שהלוים ג"כ יתקדשו על ידך, לזה אמר וידבר שהוא לשון קושי כדי שלא יקשה בעיני ישראל שלא יש בית שאין בו בכור, לזה אמר לאמר קח וגו', אני אומר לך כן בפניהם אבל ביני ובין הלוים שהם משבטך מקודשים ועומדים הם כבר, כמו שאמר ואני הנה לקחתי את הלוים וגו', אבל אני אומר לך קח את הלוים על ידך ואחר כך והיו לי הלוים, זהו לאמר להם כדי שלא להטיל קנאה בין הלוים ובין הבכורים אבל ביני ובינם כבר לקחתי אותם, לזה אמר לעיל ויאמר שהוא לשון רך ולא אמר לאמר אני ה', אמור להם שלא יעלה בדעתם שכמו שהחלפתי הבכורות אולי אחר. זמן אחליף ג"כ הלוים באחרים, לזה אמר להם אני ה' נאמן בדבורי שלא אחליף אותם לעולם, וכן אמר בספרי כל מקום שנאמר לי הרי זה קיים לעולם ולעולמי עולמים, לפי שהאמינו בו ומסרו עצמן על קדוש ה' שנאמר עיני בנאמני ארץ לשבת עמדי הולך בדרך תמים הוא ישרתני ע"כ. וכנגד מה שאמר לעולם ולעולמי עולמים נאמר בפ' ג"פ והיו לי הלוים, ולקחת את הלוים לי אני ה', והיו לי הלוים אני ה':
<b>ואת</b> פדויי השלשה והשבעים והמאתים. כולם בה' הידיעה לומר שלא יעלה בדעתם הכ"ב אלף נכנסו הלוים במקומם אנו יתרים על המנין נשב במקומנו כמו שהיה העבודה בבכורות, לזה אמר ואת פדויי, עדין הם צריכין פדיון לא יחזיקו עצמן השלשה והשבעים והמאתים שרוצין להגביה עצמן על הלוים, לזה אמר העודפים ולא אמר היתרים, שמעדיפין ומגביהין עצמן על הלוים ואני יש לי עליהם והם צריכין פדיום מה שעשו בבכור בני ישראל, שהוא יוסף שהוא היה ראוי להיות בכור ישראל ולו נתנה הבכורה שנאמר בכור שורו הדר לו וגו' והם מכרוהו בעשרים כסף שהוא חמשת שקלים, לזה היה מן הראוי שתקח חמשת חמשת לא חמשת בלבד אלא ב"פ חמשת, אלא לא תקח אלא עשרים גרה שהוא פעם אחת חמשת, לזה אמר ולקחת תקח ונתת הכסף לאהרן, לפי שהלוים הם נתונים לאהרן ואילו רצו להעלות עצמן על הלוים לזר הכסף יהיה לאהרן:
<b>ויקח</b> משה את כסף הפדוים מאת העודפים וגו' מאת בכר בני ישראל, אחר שאמר מאת העודפים למה חזר ואמר מאת בכור ודאי שהיו בכורות, עוד שהיל"ל מאת בכורי בני ישראל לא בכור, רמז כאן מ"ש על מכירת יוסף:
<b>ויתן</b> משה את כסף הפדים, חסר. לומר שמר הם חמשת שקלים לקראת כסף פדיום ואמר על פי ה' וחזר ואמר כאשר צוה ה', אלא אמר על פי ה' שלא יחשדוהו שהוא עשה כן להעשיר אחיו, לזה ויתן משה את כסף הפדים לאהרן על פי ה' כאשר צוה ה', שלקח חמש ולא יותר, ולרמוז לכל מה שאמרתי שהיו העודפים רוצים להעלות עצמן על הלוים, בא הרמז שלא אמר מאתים שלשה ושבעים אלא שלשה ושבעים מאתים, סי' גע"ר שגער הקב"ה בהם, שלא היו רוצים לתת עד שגער בהם. ובמדרש אמר משה ומה אעשה בכור שאומר לו תן לי ה' שקלים יאמר אני מפדויי הלוים מה עשה הביא כ"ב אלף פתקים וכתב עליהם בן לוי ושלשה ושבעים ומאתים פתקים וכתב עליהן ה' שקלים בללן זה בזה ונתנן בקלפי אמר להם בואו וטולו פתקיכם, ועל פי הגורל מי שיבא בידו בן לוי אומר בן לוי פדאך, ומי שיבא חמשת שקלים היה אומר לו לא פדאך בן לוי תן לי חמשת סלעים. ע"כ:
<b>וידבר</b> ה' אל משה ואל אהרן. נזכר אהרן כאן לפי שהלוים הם נתונים לו ורוצה לישא ראש. בני קהת לעבודת הקודש כאילו כביכול נוטל רשות ממנו ללקיחת בני קהת, ויהיה פירוש לאמר למשה שיאמר לאהרן, כן קבלו רז"ל, כי יש י"ג דבורים למשה ולאהרן ויש י"ג מיעוטין כנגדם לומר שלא לאהרן היה הדבור אלא למשה שיאמר לאהרן:
<b>ואמר</b> נשא את ראש בני קהת מתוך בני לוי לפי שבני לוי גרשון וקהת ומררי. וקהת הוא בתוך שהוא אמצעי, ומשאו מה שהוא בתוך תוך שהוא אהרן שהוא לפני ולפנים, וכן נאמר זאת עבודת בני קהת באהל מועד קודש הקדשים, אבל בעבודת בני גרשון ובני מררי אמר זאת עבודת בני הגרשוני באהל מועד לבד, לא אמר קודש הקדשים, וכן אמר בבני מררי, אם כן לפי שמשאם מה שבתוך שהוא הארון והשלחן והמנורה והמזבחות, לזה אמר בהם מתוך, א"כ אע"פ שבני גרשון הם הגדולים עכ"ז לפי שנושאים אלו הכלים שהם בתוך ראוי לישא ראשם ולהקדימם שהיו נושאים הארון שבו התורה, וכן קהת קו"ף ה"א תי"ו ע"ה בגי' תורה, וכן קהת בגי' כתף ה', שנושאים בכתף שהיא התורה שהיא ה' ספרים היינו כתף ה', והיה משאם ה' דברים הארון והשלחן והמנורה והמזבחות ב', וחנייתם תימנה גימ' קהת, והיינו תימנה כנגד מקומם, ולזה אמר תימנה ולא דרומה, ושמם מכריז שהקב"ה נתן התורה, שכן קהת גימ' נתן ה', ומקהת יצאו משה ואהרן, וכן קהת קו"ף ה"א תי"ו בגימ' ע"ה משה ואהרן, א"כ ראוים הם
<b>להקדימם</b> ולישא ראשם:
ובא אהרן ובניו בנסוע המחנה, לפי שאהרן הוא השושבין ואין הכלה מתכסה ממנו, לזה לפניו הכל בגלוי, אבל בחוץ הכל בכסוי, והשושבין הוא המגלה והוא המכסה פני הכלה. ואמר והורידו את פרוכת המסך, לפי שהפרוכת היתה סוככת על מה שבפנים שהוא הארון ועל מה שבחוץ שהוא אהל מועד שנקרא קודש שנאמר והבדילה הפרוכת לכם בין הקדש ובין קדש הקדשים והיה בקודש השלחן והמנורה ומזבח הזהב, ונאמר בעשית הארון הכרובים פירש"י ז"ל ציורים של בריות פרצוף אחד מכאן ופרצוף אחד מכאן, כל זה לרמוז שהיתה סוככת לכאן ולכאן אבל עיקר סיכוכה היה על מה שבפנים שהוא הארון, וכה"א ושמת על הארון את הפרכת, פרכת באתב"ש גימ' לגו, פי' שעיקרה על מה שבפנים, ואמר המשנה סדר עשייתה עוביה טפח ועל ע"ב נימין היא נארגת, אמר עוביה טפח כמו הכפורת שהיתה מכסה על הארון היתה ג"כ עוביה טפח, וכמו שהיו שני כרובים על הכפורת כן היו ב' פרצופין בפרוכת, אמר עוד במשנה ובשמנים ושתים רבוא נעשית, שמנים ושתים פ"ב ר"ל פרצופין ב' היינו דו פרצופין, וש' כהנים מטבילין אותה. ש' היינו מצפ"ץ. הרי אמר על ע"ב נימין נארגת וש' כהנים מטבילין הרי ע"ב ומצפ"ץ, היינו דו פרצופין והכל ברמז. א"כ כמו שהכפורת היתה על הארון כן הפרוכת ג"כ היתה על הארון, ולזה אמר וכסו בה את ארון העדות כמו שהיו הב' כרובים עדות לישראל שהיו כמער איש ולויתו והיו אומרים להם לישראל ראו חבתכם לפני המקום כן הדו פרצופין שהיו בפרוכת, אלא שבכפורת היו פנים בפנים ובפרוכת היו אחור באחור, שהיו ע"ב ומצפ"ץ, וכבר ידעת כי מצפ"ץ הוא בחלוף והבן. ולזה היו נותנין הנרתק של עור תחש ואח"כ בגד כליל תכלת מלמעלה מה שאין כן בכסוי של שאר הכלים כי כולם היה העור תחש מלמעלה וכאן היה על הפרוכת ועליו היה בגד תכלת והסוד ויעשה ה' אלהים לאדם ולאשתו כתנות עור וילבישם והבן. ואח"כ בגד כליל תכלת לא אמר תכלת כמו שאמר בשאר הכלים אלא כליל לומר שהכל כלול ומחובר זה בזה, והיה מלמעלה לכסות על עין הרע, כי זה הגוון מועיל בסגולה לעין הרע, ומה שהיה סוף הכסוי בארון היה תחילת הכסוי בשלחן. שאמר ועל שלחן הפנים לרמוז לדו פרצופין. יפרשו בגד תכלת הוא רמז לשכינה שהיא המלכות, והשלחן רמז למלכות, ולזה היו נותנים עליו בגד תכלת אחר שפורשין אותו על השלחן שעליו ה' דברים הקערות והכפות והמנקיות וקשות הנסך ולחם התמיד לרמוז לה' אחרונה והבן. ואח"כ אמר ופרשו עליו בגד תולעת שני לרמוז לפחד, שום תשים עליך מלך שתהא אימתו עליך, וכסוי המנורה דיה ג"כ בבגד תכלת. המנורה היא רמז לתורה, וכבר ידעת מה שאזיל שלוחות ראשונות נשתברו לפי ששלטה בהן עין הרע, ואז"ל ת"ח צריך שמור, לזה בגד תכלת. ונתנו על המוט, לפי שהמנורה אין לה בדים ואין לה טבעות, ומזבח הזהב ג"כ שהיה מצופה בזהב שלא תשלוט עליו העין היה ג"כ מכוסה בבגד תכלת, ואע"פ שהיה על כל אחד ואחד עור תחש שהיה כמו כיס עכ"ז בעת הכנסתו והוצאתו מן הכיס היה נראה לזה היה בגד תכלת, ומה שכלי השרת של מזבח הזהב לא היו עליו כמו על מזבח העולה שאמר ודשנו את המזבח ופרשו עליו בגד ארגמן ונתנו עליו את כל כליו את המחתות ואת המזלגות וכו' ובמזבח הזהב אמר ולקחו את כל כלי השרת ונתנו אל בגד תכלת וכסו אותם במכסה עור תחש ונתנו על. המוט, לפי שמזבח הזהב היה אמה על אמה ולא היה לו בית קבול אבל מזבח העולה היה חמש על חמש, והבגד על מזבח העולה היה ארגמן כנגד הדם שהיה נזרק עליו, ולא היה לו בגד תכלת לפי שהיה מנחשת ואין עין הרע שולטת בו, ולזה ג"כ אמר ופרשו עליו כסוי עור תחש ובשאר אמר ונתנו אותו במכסה עור תחש:
<b>ובא</b> אהרן ובניו לכסות את הקודש. זה הארון שהיה בקדש הקדשים, ואת כלי הקדש הם השאר שהיו באהל חוץ לפרוכת, שהוא ג"כ נקרא קודש, ואחרי כן יבאו בני קהת לשאת ולא יגעו אל הקודש אפי' אחר שנושאים לא היו נוגעים כי אם בבדים או במוטות, וד' דברים היו נטלים בבדים, הארון והשלחן ומזבח הזהב ומזבח העולה וב' דברים במוט המנורה וכלי שרת של מזבח הזהב, א"כ הבדים הם ח' ושני מוטות הם י'. והשני מוטות הם נגד ב' ווי"ן שהם וא"ו ומשך הוא"ו, והנושאים הם ב'. ואמר ונתנו על המוט לא שיהיה תלוי במוט אלא על המוט היה דף נתון עליו והיו נותנים המנורה עליו דרך כבוד:
<b>ופקודת</b> אלעזר בן אהרן הכהן וגו'. נמסרו אלו הד' דברים שהם שמן המאור וקטורת הסמים ומנחת התמיד ושמן המשחה לרוב מעלתן ולרוב קדושתם שאין כדאי שום אדם חוץ מאהרן לימסר ד' דברים אלו בידו אלא לאלעזר בן אהרן הכהן:
<b>וכתב</b> הרמב"ן ז"ל כי מה שאמר ופקדת אלעזר ולא אמר ומשא אלעזר כמו שאמר משא בני קהת, נראה מזה שלא היה אלעזר נושא אותם אבל היה פקיד עליהם, אבל בירושלמי מצינו שהיה אלעזר נושא אותם הוא בעצמו, ובודאי שהיה משא גדול שהרי הקטורת שס"ה מנה היה ושמן המאור לשנה היה קפ"ג לוגין ומנחת התמיד עשירית האיפה מ"ג ביצים ושמן המשחה י"ב לוגין, שכן אמרו רז"ל על פסוק שמן משחת קדש יהיה ז"ה לי לדורותיכם בגי' י"ב לוגין, ואז"ל שנעשה בו נסי נסים לסוך בו את הסמנים לא היה מספיק עאכ"ו שאור בולע והיורה והסמנים בולעים, וממנו נמשך המשכן וכל כליו והמזבחות וכל כליו והכיור וכנו, וממנו נמשחו אהרן ובניו כל שבעת ימי המלואים וממנו נמשחו כהנים גדולים וכולו קיים לעתיד לבא, שנאמר יהיה זה לי לדרתיכם, והיה בלי ספק משא גדול כזה על ידי נס ע"כ, וכן אמר בילקוט על שם הירושלמי שהיה נושא שמן המאור בימינו וקטורת הסמים בשמאלו ומנחת התמיד של כל יום תלויה בזרועו ושמן המשחה בצלוחית קטנה תלויה לו באפונדתו ע"כ, אם כן ודאי שהיה משא גדול ודאי שהיה בנס, ואפשר שלזה אמר ופקדת שלא היה נושאם אלא בנס, ולא היה מרגיש בזה אלא כמו שהיה פקיד עליהם כמו שהיה פקיד על משא בני קהת כמו שפירשתי ז"ל שאמר פקודת כל המשכן וכל אשר בו בקדש ובכליו, ופירש"י ז"ל ועוד שהיה ממונה על משא בני קהת וגו' והשם גורם אל עזר, וכן זכות אבות והכהונה היו מסייעין, לזה אמר ופקודת אלעזר בן אהרן הכהן:
<b>אל</b> תכריתו את שבט וגו', הדבור הוא למשה ולאהרן והכרת בידי שמים אינו בידם עד שיאמר אל תכריתו, שאם כמו שפירש"י ז"ל לא וגרמו להם מיתה שלא יבאו לראות זהו אומר בפסוק ולא יבאו לראות כבלע ומתו, ועוד אומר את שבט משפחות הקהתי, ועוד למה הקהתי יאמר קהת, זה יובן ממה שאמרו במדרש אמר הקב"ה גלוי וידוע לפני שעתידין קרח ועדתו לעורר על הכהונה ועל משה ועל אהרן על כן נטל הקב"ה חצי שמו ונתן אותו על קהת ואמר הקהתי, משל למלך שהיה לו בן ונדבק עם הלסטים ונתפסו, אמר המלך בשביל בני אני פודה אותם עכשיו, על זה אמר הכתוב למען שמי אאריך אפי ותהלתי אחטם לך לבלתי הכריתך ע"כ. א"כ צוה הקב"ה למשה ולאהרן כשיחרה אפם על ענין קרח שלא יחרה אפם על כל השבט ועל כל המשפחה של קרח, משפחת כתיב, אלא על קרח לבדו. ואמר מתוך הלוים כמו שאמר במדרש במקום אחר, אמר פקוד את בני לוי וחזר ואמר אך את מטה לוי לא תפקד, א"ל למה א"ל להוציאם מן הגזרה, צפה הקב"ה שישראל עתידין להכעיס לפניו והוא אומר להם במדבר הזה יפלו פגריכם וכל פקודיכם, לפיכך הקב"ה אומר על בני לוי ואת ראשם לא תשא בתוך בני ישראל, למה שהן שלי שנאמר והיו לי הלוים שכל מי שקרב עצמו מעט מקרבין אותו הרבה, והן קרבו עצמן כשאמר משה מי לה' אלי, ולא עוד אלא הפקד את הלוים על משכן העדות שכל מי שנבדק בדבר ונמצא נאמן הקב"ה מאמינו לעולם ואף השבט הזה אני בדקתי אותו ונמצאו שומרים כבודי ונתנו נפשם על קדושת שמי שנאמר שימו איש חרבו על ירכו ויעשו בני לוי כדבר משה ולא נשאו להם פנים. לפיכך משה מברכן האומר לאביו ולאמו לא ראיתיו, ואף אני מקרבן ועושה אותן פלמנטורין שלי ועושה אותן נאמן ביתי, וקדושתי להן שנאמר ואתה הפקד את הלוים וכבוד גדול אני חולק להם שאתה מונה אותם לעצמן בדבור פקוד את בני לוי, ומה אם הלוים שנושאים את המשכן כבדתי אותם עאכ"ו בני קהת הנושאים את הארון, לכך אמר אל תכריתו ע"כ. בזה הקל וחומר תבין אומרו מתוך הלוים. ועל פי דרכנו נבין כמה היא מעלת מי שהוא נושא ומסייע לבעלי תורה שאינו נכרת לעולם, וכה"א בצל החכמה בצל הכסף:
<b>וזאת</b> עשו להם וחיו. אין זאת אלא תורה שנאמר וזאת התורה, שילמדום תורה ובזה יהיה להם חיות שמהם תצא הוראה לישראל, שנאמר יורו משפטיך ליעקב ותורתך לישראל, והם חלקו ית' וכה"א בדברי הימים ויאמר לעם וליושבי ירושלים לתת מנת הכהנים הלוים למען יחזיקו בתורת ה'. עוד במדרש אל תכריתו בשביל שייראו אותי חלקתי להם כבוד כך כל מי שהוא מתירא ממני איני מכרית שמו מן העולם ממי אתה למד מיונדב בן רכב שנאמר לא יכרת ליונדב בן רכב, ומה אם אותם שהיו גרים על שעשו רצוני כך עשיתי להם כשישראל יעשו רצוני עאכ"ו לא יכרתו ולא ישמד שמם מלפני אלא הם חיים וקיימים לעולם ולעולמי עולמים, שנאמר ואתם הדבקים בה' אלהיכם חיים כולכם היום:
<b>ולא</b> יבאו לראות כבלע את הקודש, הטעם על דרך הסוד, כי בהבלע הכבוד למעלה הוא כולו רחמים גמורים אין בו דין, כי בהגלותו יש בו דין לצורך הנבראים וכשמתבלע חזר לשרשו, ולזה שהם דין לא יבאו לראות, ולכך הכהנים שהם רחמים היו מורידים ומבלעים כל אחד בנרתקו, וכן כתב הרב רקאנטי ז"ל כתב הרב הגדול ז"ל עד"ה טעם הכתוב, כי בעבור היות הכבוד יושב הכרובים הוזהרו הלוים שלא יבאו לראות עד שיורידוהו הכהנים, כי אז יתעלה הכבוד בחביון עוזו וישוב אל מקומו הראשון בקודש הקדשים. ויהיה כבלע כפשוטו, והמשכיל יבין, רבי אלעזר אומר אין כבוד לראות את המלך ערום ע"כ:
<b>גימטריאות</b>
<b>במדבר</b> בגי' רמ"ח, כי שם נתנו רמ"ח מצות עשה:
שאו את ראש כל עדת, ע' ד"ת ששם קבלו דת התורה שנתנה בע' לשון ובע' פנים:
צבאתם צבא תם, צבא יעקב איש תם:
איש איש למטה איש, ג"פ איש, בזכות ג' אבות שנקראו איש:
שדיאור שדי אור, שהאיר לו כלומר שלא חטא בעון בלהה:
ראשי אלפי, פי' מלמדים את ישראל כמו ואאלפך חכמה, שהם מלמדים ומורים להם עניני התורה:
האלה אשר נקבו בשמות, ס"ת למפרע תורה שהיו כולם בעלי תורה:
כל העדה, כלה עדה, בעדי התורה:
מטה שמעון תשעה וחמשים אלף, וסי' שמעון ולוי א"ח י"ם:
יהודה ע"ד אלף וסי' דיי"ן. ושבטו היו שופטים ודיינים. יששכר ארבעה וחמשים אלף וסי' ד"ן, כי היו דיינים שנאמר ומבני יששכר יודעי בינה וגו', זבולון שבעה וחמשים אלף וסי' ז"ן שהיה זן ליששכר, זבולון לחוף ימים וכו' וירכתו על צידון ראשו זי"ן וסופו נו"ן ז"ן, ונפתלי שלשה וחמשים וסי' ג"ן, כי בחלקו הם פירות גנוסר גנוסר ששרי הארץ תאבים לאכול מהם:
לא התפקדו בתוכם, בתוך ם, ס' באי"ק בכ"ר ת"ר הם ישראל שעלה מנינם שש מאות אלף:
איש על דגלו לצבאותם, ס"ת שלום. איש על דגלו באותות, באתת כתיב, לפי שהיו אותיות האבות על הדגלים, א' של אברהם וי' של יצחק וי' של יעקב, הרי אי"י על דגל יהודה, בצ"ע על דגל ראובן, רח"ק על דגל אפרים, מק"ב על דגל דן, נשאר ה' משם אברהם עם י' של שם הוי"ה הרי י"ה על הענן:
בתוך המחנות, המחנת כתיב חסר ו', לומר לך שכל המחנות הם חסרים בערך מחנה הלוים לפי שהלוים הם בעצמם מחנה שכינה:
<b>בשאר</b> הדגלים אומר דגל מחנה יהודה קדמה לצבאותם דגל מחנה ראובן תימנה לצבאותם, דגל מחנה דן צפונה לצבאותם, ובדגל מחנה אפרים אמר לצבאותם ימה לומר שצבאותם היו כדגים שבים כמו שברכם יעקב וידגו לרוב ועליו מטה מנשה, בשבט אפרים לא אמר והחונים עליו כמו שאמר בשאר אלא ועליו לומר כי עשה אפרים כבוד למנשה שהוא גדול ממנו, אע"פ שנעשה אפרים ראש הדגל עשה כבוד לאחי, הגדול והושיבו למעלה ממנו:
חנו לדגליהם וכן נסעו, ר"ת חלון, לומר שהקב"ה משגיח עליהם שנאמר משגיח מן החלונות וגו':
מלא ידם לכהן, ראויים הם להיותם סנהדרין כמנין מל"א:
מטה לוי, ר"ת מל, הם לבדם שמרו המילה במצרים שנאמר ובריתך ינצורו:
תפקדם, בגי' תורה, לומר שזכות התורה הגינה עליהם ולא שלטה עליהם עין הרע:
בשמתם, בשם תם:
לאל ומשמרת בני גרשון, ר"ת למפרע גבול, לומר שלכל אחד ואחד מן הלוים יש לו גבול ומשמרה:
כסף הפדיום, פדה יום, יבא יום שיפדו בו כל ישראל שנאמר ולא בכסף תגאלו:
כליל, גי' מלך, כנגד מלך הכבוד, כאמרם ז"ל תכלת דומה לים וים דומה לרקיע ורקיע דומה לכסא הכבוד. יפרשו בגי' ירושלים שעתידה שתפרוש כמה פרסאות ותהיה עליונה על כל הארצות שנאמר ושגבה וראמה, ויהיה לה אור גדול שנאמר ואני אהיה לה חומת אש סביב עד שמרחוק כמה פרסאות יפרשו אותה:
הכפות, הכפת כתיב, אותם שהם כפותים על שלחנו של מקום לעסוק בתורה עליהם העולם עומד, כפת בגי' ת"ק, העולם שהוא מהלך ת"ק שנה:
ואת נרותיה, הם תלמידי חכמים שמאירים בתורה:
ומלקחיה ומחתותיה, הם המחזיקים בידם, כלי שמנה הם הממנים אותם. ד"א שמנה נשמה, כל הנשמה תהלל יה, ד"א כלי שמנה כל"י היינו ס' מסכתות, שמנה משנה. את כל כלי השרת, אלו הצדיקים המשרתים לפני הקב"ה. בגד תכלת, רמז על כיסוי ציצית:
כל כלי המזבח. אלו הצדיקים שנזבחו על קדיש ה'. יבאו, ירמוז רמז על פ' באו גוים בנחלתך, יבאו אותיות אויב, כבלע, שנבלעו השערים דכתיב טבעו בארץ שעריה, כבלע את הקודש ומתו, המחריבים שנכנסו להיכל עתידין שימותו מיתה משונה. מנין קט"ן פסיקים בפרשת מי יקום יעקב כי קטן הוא, כי בזאת הפרשה נמנו ישראל והם מעט מן האומות שנאמר כי אתם המעט מן העמים, וזהו קטן גי' העולם הבא, לומר שהמקטין עצמו זוכה לעולם הבא, שנאמר קטן וגדול שם הוא, וכל המקטין עצמו בעולם הזה, הוא גדול לעולם הבא, ולכך נברא העולם ביו"ד שהיא קטנה מכל האותיות, וישראל הם מזומנים לעוה"ב, לזה באה הפרשה שנמנו בה ישראל במנין העולם הבא:
<b>פרשת</b> <b>נשא</b>
<b>נשא</b> את ראש בני גרשון גם הם. כלומר גם הט ידעו שמשא המשכן הוא נשיאות להם ולא יקחו לעצמן גריעות לומר שהם נושאי סבל, כי זה הוא נשיאותם כמו שאמר דוד ונקלותי עוד מזאת והייתי שפל בעיני, פי השפלות הוא הנשיאות. לבית אבותם, שידעו שלוי אביהם עלה בגורלו של מקום. למשפחותם שיצאו מהם משני בנים שהיו לגרשון לבני ושמעי שיצאו מהם שתי משפחות לזה אמר למשפחותם למשפחתם כתיב, ועלו לשבעת אלפים וחמש מאות, ולזה אמר הכתוב כל הבא לצבוא צבא וכו' מה שלא אמר כן לא בבני קהת ולא בבני מררי בשניהם אמר כל הבא לצבא וכאן אמר לצבוא צבא לומר שצבאות הרבה עתידין לצאת ממנו לעבוד עבודת, אע"פ שמשא בני גרשון ובני מררי הם היו על העגלות שתי עגלות לבני גרשון וד' לבני מררי כל אחד כפי עבודתו עם כל זה אני מעלה עליהם כאילו הם עובדים ונושאים, ולא עבודה אחת אלא שתי עבודות כפולות לזה אמר לעבוד עבודה. ובבני קהת אמר כל בא לצבא לעשות מלאכה באהל מועד וגו' לפי שנושאים השלחן ומזבח העולה ומזבח הקטורת שעיקר המשכן הם הקרבנות, לזה אמר לעשות מלאכה שהיא מלאכת הקרבנות, אבל משא בני גרשון ובני מררי לא היתה במשאם עבודה כי אם שומרים למשכן כמו היריעות והקרשים שהם מגינים וסוככים על המשכן אבל יש בהם צורך עבודה. עוד אמר לעבוד ועבודה, לפי שב' עבודות היו עושים נושאים ושומרים, וזהו אומרו לעבוד ולמשא. ואמר ונשאו את יריעות המשכן, והם לא נשאו, תמצא כי ג' חדשים וחמשה ימים נשאו, כי כבר מלאכת המשכן נשלמה בכ"ה בכסליו כן אמרו בתנחומא והוקם המשכן בניסן והביאו הנשיאים העגלות והקרבנות אם כן כשהתחילו העבודה היה משא ממש, לזה אמר זאת עבודת משפחות הגרשוני לעבוד ולמשא, הם כשבאו לא באו אלא לישא משא לזה אמר מעלה אני עליהם כאילו כל ימיהם סבלים שלי, זהו ונשאו, וזהו פירוש את כל אשר יעשה להם שהוא מסירת העגלות ועכ"ז ועבדו כאילו הם עצמן עובדים:
<b>עוד</b> כל אשר יעשה להם. שלא יניחום ליקרב עד שאהרן ובניו הם יבאו ויכסו הכלים ולא יבאו לראות, וכאילו עשאום, זהו אשר יעשה להם, שאם לא כן הם מתים אם כן כאילו עשאום. והיה משאם שמנה דברים, יריעות המשכן עשר התחתונות, ואת אהל מועד הם יריעות עזים העשויות לאהל עליו, מכסהו הם עורות האילים המאדמים, ומכסה התחש אשר עליו הוא מכסה התחשים, שכן אמר פרשת תרומה ועשית מכסה לאהל עורות אילים מאדמים ומכסה עורות תחשים מלמעלה, ואע"פ שהוא מחלוקת בין ר' יהודה ובין ר' נחמיה שלר' נחמיה שני מכסאות היו כל אחד ארכו ל' אמה ורחבו י' לכסות הגג לבד, ולר' יהודה אמר לבד היה חציו של עורות אילים וחציו של עורות תחשים, אבל הכתוב מסייע לר' נחמיה שאמר מכסה עורות אילים ומכסה עורות תחשים שאם כדברי ר' יהודה ב"פ מכסה למה, א"כ הם ד' כסויים, ומסך פתח אהל מועד, וקלעי החצר, ומסך פתח החצר ומיתריהם, הרי ח' דברים, וכן גרשון בגי' תק"ן ח' ע"ה, וכן גרשון בגי' חתן מלכי, לזה חנייתו ימה ששכינה במערב:
<b>על</b> פי אהרן ובניו תהיה וגו'. לפי שהם נתונים לאהרן ולבניו ואין ראוי להשתמש בהם אלא מדעתו, לזה ביד איתמר בגי' תרומ"ה, ר"ל לפי שהורמו מכל ישראל לזה ביד איתמר, אבל בני קהת לפי שעבודת הקודש עליהם שהם כלים המקודשים עליהם, בכתף ישאו, לזה אלעזר שהוא הסגן פקיד עליהם, ועוד להורות שאל עזרם, כי אי אפשר לשאת הארון לא עשרה ולא עשרים בני אדם, לפי שהכפורת לבדה היתה עביה טפח והיתה אמתים וחצי ארכה ואמה וחצי רחבה והכרובים מקשה זהב, והיה נשא בין ד' בני אדם ודאי אל הוא בעזרם, ולזה נאמר בהם כל בא לצבא בבני גרשון, ובבני מררי אמר כל הבא ובבני קהת אמר כל בא. לומר שבאו בחבה ובמהרה אע"פ שעבודתם כבידה שלא ידעו שהארון נושא נושאיו:
<b>בני</b> מררי למשפחותם לבית אבותם תפקד, אינו מלשון מנין אלא מלשון מנוי ושררה, לפי שלא נאמר בהם נשיאות ראש כמו שנאמר בבני קהת ובבני גרשון, ולזה תפקד כתיב חסר, שאם הוא מלשון מנין למה חזר ואמר תפקדם, א"כ בשביל משפחתם ובשביל בית אבותם הם ראויים לכל מעלה, ובשביל עצמן שאע"פ שמשאם כבד שנושאים הקרשים אמה וחצי רחבו ואמה עביו ועשר אמות ארכו מצופה זהב מ"ח קרשים וט"ו עמודים ד' לפרוכת וה' למסך, וק' אדנים כל אדן ככר וס"ה אדנים נחושת ס' לחצר וה' לעמודי פתח אהל מועד ולמסך וה' עמודים של חצר מצופים נחושת, ועכ"ז באים בחיבה ואהבה ואומרים תן עלינו המשא, מררי בגי' ת"ן. ובשמות ובשמת כתיב בשם הנשמ"ה, שכל כלי וכלי נעשה בשם ידוע ואותו השם הוא כנשמה לאותו הכלי, לזה ובשמות תפקדו הודיעום את השמות כדי שיקל המשא שהנשמה היא נושאת הגוף והחי הוא נושא את עצמו:
<b>צו</b> את בני' ישראל וישלחו מן וגו'. פרשה זו נכתבה אחר מנוי הלוים, לומר שאע"פ שישראל הם רחוקים אלפים אמה והלוים שומרים סביב, עכ"ז יש מי שצריך להרחיקו יותר שהוא המצורע, ואפי' הלוים שהם קרובים למשכן שהוא הזב, ואפי' הכהנים שהם יותר קרובים שהם לפנים הם ג"כ מתרחקים אם בהם טמא נפש. אלא שאין ריחוקן שוה, המצורע היה משולח חוץ לג' מחנות, וזב היה משולח חוץ ממחנה לויה ומותר במחנה ישראל, וטמא נפש שאינו משולח אלא ממחנה שכינה ומותר במחנה לויה. לומר שהקרוב קרוב אינו מרוחק כל כך, ישראל שהם קרובים לה' שנאמר לבני ישראל עם קרובו אע"פ שגרמה עונותינו ונתרחקנו מעל אדמתנו עכ"ז אין הריחוק לגמרי, כי כל מקום שגלו שכינה עמהם, ולהודיע ג"כ כמה חטא גורם, עד שלא חטאו בעגל היו כולם קבוץ אחד ויחן שם ישראל, עם אחד, ואתם תהיו לי ממלכת כהנים, כמו שהכהנים מחיצתם לפנים כן היו ישראל, ואחר שחטאו נחלקו, מחנה שכינה, מחנה לויה, מחנה ישראל, ועוד אז"ל בא וראה כמה כחה של עבירה, עד שלא פשטו ידיהם בעבירה לא היו בהם זבין ומצורעים. לפי דרכנו למדנו שג' דברים אירעו בו ביום, ע"כ אמר מן המחנה בעודן חונים, וכן אז"ל כל זמן שאהל מועד נטוי תשלחו הוגלל הפרוכת הותרו זבין ומצורעים ליכנס לשם ע"כ. זהו רמז שבעת שאנו גולין שהשכינה עמנו עתה שבעונותינו הוגללו הפרכות. והיה ראוי שטמא לנפש שהוא המת שהוא אבי אבות הטומאה שישתלח חוץ לג' מחנות ואינו משולח אלא ממחנה שכינה לבד, אלא בא וראה כמה גורם החטא, שהצרעת אינה באה אלא על חטא, וכן ג"כ הזיבה הוא חולי ואין חולי בלא חטא לכך היו מביאין קרבן על טהרתם, אמנם טמא נפש לא היה מביא קרבן על טהרתו כי הוא טימא עצמו כדי לעשות מצוה, כדי לקבור מתו, א"כ מצוה עשה ולא חטא, ואם היו מרחקים אותו היה נמנע ולא היה קובר מתו, ולפי שאין שלוחן שוה אמר כל כל בין כל אחד, שאמר כל צרוע וכל זב וכל טמא ולא אמר כל צרוע וזב וטמא, וכן אמר ג' פעמים מחנה, אמר וישלחו מן המחנה כל צרוע, סתם מחנה הוא מחנה ישראל, וסמך לו צרוע, וכן צרוע מוטעם טרחא, וכל זב וכל טמא לנפש מזכר עד נקבה תשלחום אל מחוץ למחנה, כלומר מחוץ אבל לא מן המחנה לגמרי, זהו לזב שאינו משולח אלא ממחנה לויה, ולא יטמאו את מחניהם, זהו המחנה שיש בו צורך לכולם שהוא מחנה שכינה, זהו אומרו אשר אני שוכן בתוכם, וזה לטמא נפש, ולזה אמר ג' פעמים שלוח, וישלחו תשלחו תשלחום. כנגד המצורע אמר וישלחו, כנגד מחנה ישראל שהם רחוקים אלפים אמה ולזה אמר שלא לנוכח וישלחו, אבל נגד מחנה לויה ומחנה שכינה שהם קרובים אמר תשלחום לנוכח, ואמר תשלחום בלשון רבים שהוא כנגד מחנה שכינה שהוא על טמא לנפש שמצויים הרבה שהמיתה מצויה. רש"י ז"ל מחמת הקושיא שהקשינו שטמא לנפש היה מן הראוי להיותו משולח חוץ לג' מחנות לפי שהוא אב הטומאה, לזה דחק עצמו ואמר טמא לנפש לטמי נפשא דאינשא, אומר אני שהוא לשון עצמות אדם בלשון ארמי והרבה יש בבראשית רבה אדרינום שחיק טמיא. ואין נראה שאמר טמא לנפש ולא אמר טמא למת:
<b>עוד</b> למי מצורע משתלח חוץ לג' מחנות לפי שהוציא שם רע והפריד בין איש לאשתו ובין אדם לחבירו וגרם להרוג ג' כמו שאז"ל לה"ר הורג ג' לזה ישולח חוץ לג', וזה לא ימצא אלא בלוים ורוב בישראל, הוא הפריד בין שני אחים לזה ישולח חוץ לב' מחנות ממחנה לויה וממחנה ישראל, כי במחנה שכינה שם מצויים הכהנים וא"א שימצא בהם חטא כזה כי שפתי כהן ישמרו דעת, והם מזרעו של אהרן אוהב שלום ורודף שלום. וזב משולח חוץ לב' מחנות לפי שבא על חטא שהרהר ובא לידי קרי וחזר והביא עצמו לידי טומאה הרי פעמים שלש, לזה בא לו זה החולי, ולזה צריך ספירת ז' ימים, שאותו מקום הוא מעבר הזרע וזה הפריד הז' שהוא הזרע שלא זרע במקום הראוי ונעשה רע, לזה ביום הח' יביא כפרה, ולזה אמר איש איש ב' פעמים, כלומר שהיה לו להתגבר על יצרו ולהיות איש, ולזה אמר ג' פעמים זובו לומר ששינה ושילש ונעשה לו הרהור היתר. או החתים בשרו מזובו טמאתו היא, ר"ת אהב מטה, ר"ל שאוהב שכיבת המטה להוציא שכבת זרע, לזה כל המשכב אשר ישכב עליו יטמא. עוד טמא לנפש אינו מרוחק אלא ממחנה שכינה והיה ראוי שיתרחק מן הג' שהמת הוא אבי אבות הטומאה, אלא זה אינו מדבר אלא או על הכהנים או על הלוים שהם במחנה שכינה, ובודאי שאין מיתת הכהנים העומדים שם לשרת בשם ה' והלוים שהם מורי התורה שנאמר יורו משפטיך ליעקב כמיתת שאר העם על יד מלאך המות שמטמא, ולזה אמר טמא לנפש ולא אמר למת, כי במלכותא דארעא הקוסטינר של השרים אינו הקוסטינר של שאר העם:
<b>עוד</b> אמר לנפש, לומר שזה נתעסק לתת מנות לנפש המת, שכל עוד שלא נקבר הגוף אין לנפש מרגוע אם כן אין ראוי שישולם רעה תחת טובה ויהיה נע ונד חוץ לג' מחנות ואפי' חוץ לשני מחנות. על כן נסמכה פרשה זו לפרשת דגלים לומר כי קודם שחטאו היו מחנה אחת כמו שאמרנו אבל אחר שחטאו והיו בהן זבין ומצורעים ומתים כי קודם היו בני חורין ממלאך המות כמו שאז"ל חרות על הלוחות חרות ממלאך המות שלא ימותו על ידו ויטמאם, הוצרכו להיותם ג' מחנות:
<b>ויעשו</b> כן בני ישראל וישלחו וגו' כאשר דבר ה' אל משה. בשבתן של ישראל דבר הכתוב שלא תאמר אפילו שלא צוה ה' בזה ראוי להם לשלחם בפרט המצורע שהוא חולי מדבק, לזה אמר שלא היתה כוונתם בשילוחם אלא כאשר דבר ה', וחזר ואמר כן עשו בני ישראל, לומר שהזבין משולחים מב' מחנות ומותרים במחנה ישראל וישראל לא עכבו עליהם, לומר שאחר שהם חולים והם טמאים למה ישבו בתוכם אלא כן עשו שקבלום בסבר פנים יפות במדרש כן עשו בני ישראל, מלמד שאף הטמאים לא עכבו. ואם תאמר תינח במדבר דאיכא ג' מחנות בירושלים היכן שלוח, כבר אמרו חז"ל במדרש מפתח ירושלים ועד הר הבית מחנה ישראל, מפתח הר הבית ועד העזרה מחנה לויה, מן העזרה ולפנים מחנה שכינה:.
<b>ועל</b> דרך הסוד צו את בני ישראל וישלחו מן המחנה, כלומר מגופם ד' כחות הטומאה, כמ"ש הרב ריקנטי ז"ל בפרשת בראשית ז"ל, אמרו חז"ל כי הזוהמא שהטיל הנחש בחוה נחלקה לד' רוחות, רוח שטות רוח זנות רוח חמדה רוח חטאת, כנגדן אב הטומאה ראשון שני שלישי לטומאה ובהתיחד סמאל עם הנחש אז מנפש ועד בשר יכלה ואז הוא אבי אבות הטומאה והוא המת ומשם נמשכות תאוות שאדם חוטא בזה העולם, עד כאן דבריו ז"ל. ואפשר שרמז כאן כל צרוע א' וכל זב ב' וכל טמא ג' לנפש ד', צרוע רוח שטות כי הצרעת אינה באה אלא על חטא ואין אדם חוטא אלא אם כן נכנסה בו רוח שטות, זב רוח זנות שהוא האבר שזונין בו, טמא רוח חמדה, שמהחמדה אכלה הפרי וגרמה טומאה, לנפש זה רוח חטאת שהוא מכלה מנפש ועד בשר:
<b>איש</b> או אשה כי יעשו מכל חטאות האדם וגו' בא לומר שלא יתרעמו הבריות על אדם וחוה לומר שהם הביאו מיתה לעולם, לזה אמר איש או אשה כי יעשו, יש יכולת ביד כל אחד ואחד אפי' אשה להביא מיתה לעולם אפי' לא אירע המעשה שאירע על ידי אדם ואשתו, ויותר, וזהו וחמישתו יוסף וגו', מאחר שחטאו וחזרה זוהמת הנחש א"כ יש בידם יכולת, זהו כי יעשו מכל חטאת האדם שהוא אדם ראשון, ולזה ה' דהאדם מתויגת בספר תורה. למעל מעל בה', שלא ידברו סרה על ה' לומר שאם אדם חטא כל הדורות מה חטאו, אם אומר כן משים אשם לנפשו זהו ואשמה הנפש ההיא, אלא אם עלה בדעתו לומר כן ישוב מאותה מחשבה ויתחרט ויתודה, זהו והתודו את חטאתם אשר עשו, והשיב את אשמו בראשו, כלומר יתלה הדבר על עצמו ויאמר שהוא סבב המיתה על עצמו, כמו שאז"ל אין מיתה בלא חטא, וחמישתו יוסף עליו בא לומר שאם בא לתלות על אדם הראשון לומר שהוא גרם מיתה על הבריות כי במיתתו מתו כל הגופים שהיו בו בכח, עכ"ז לא יתלה עליו אלא אחד מחומש וד' חלקים יתלה על עצמו, וזהו וחמישתו יוסף כתיב, ונתן לאשר אשם לו למי שעיקר האשם לו שהוא אדם הראשון. עוד והשיב את אשמו רמז על התשובה שהיא ראשית הכל, זהו בראשו. ואמר בראשו ולא אמר בראש לומר שיהא החטא נגד פניו כמו ושמן על ראשך אל יחסר, ולא יבקש טענות ועלילות דברים כמו אדם שאמר האשה אשר נתת עמדי וגו', אלא אדרבא אם יש מי שפתהו לעשות אותה עבירה, החומש יתלה במפתה והד' חלקים יתלה על עצמו, כי דברי הרב ודברי התלמיד דברי מי שומעין,, ואם אין לאיש גואל שהוא צדיק גמור ואין לו במה לתלות שאין בידו עון אשר חטא, ידע בודאי שהמיתה היא לו לעלוי ומעלה, כי א"א לקנות אותה מעלה ואותו כבוד בהיותו בגוף כמו שאמר דוד המע"ה יקר בעיני ה' המותה לחסידיו, לא אמר המות אלא המותה שהיא מיתה ע"י ה' שהיא השכינה. זהו האשם המושב לה' כלומר שיהיה לו, מושב וקיום והעמדה, לה', ע"י הכהן גדול שהוא מיכאל שהקריב נשמתו על מזבח העליון אשר לפני ה', מלבד איל הכפורים אשר יכפר בו, כלומר המיתה היא לו למעלה ומלבד זה יהיה כפרה על דורו וזהו אשר יכפר בו עליו. איל בגי' א"ם, היא אמה עילאה ששם הוא סוד הכפורים:
<b>ובזוהר</b> ז"ל כך מאן דעבר על פקודי אוריתא כביכול פגים הוא לעילא פגים הוא לתתא פגים לגרמיה פגים לכל עלמא ועל דא כתיב איש או אשה כי יעשו מכל חטאת האדם וגו' ת"ח כתיב והמה כאדם עברו ברית אדם עבר על פקודא חד דאורייתא גרים ליה לגרמיה מותא פגים לכל עלמא פגים לעילא פגים לתתא וההוא חובא תליא עד דיקים קב"ה עלמא כמלקדמין ויתעבר ההוא פגימו מעלמא היינו דכתיב בלע המות לנצח בגיני כך כי יעשו מכל חטאת האדם האדם כתיב ולא אדם דא אדם קדמאה, למעל מעל בה' מאן דינקין מרחמי ינקין מדינא הוא גרים פגימו ועל דא רחמנא לשיזבן מחייבי עלמא ומפגימו דילהון כמה זכאי מסתלקין בגינייהו וי לכל מאן דגרים פגימו לעילא ותתא, ואע"ג דאבאיש עלמא אית ליה תשובה דהא כתיב איש או אשה וגו' והתודו את חטאתם אשר עשו והשיב דא מהניא להו בגין דמאן דעביד תשובה כביכול הוא עביד ליה ממש דההוא פגימו דפגים לעילא את לתתא אתקין לגרמיה אתקין לכל עלמא ע"כ לזה אמר למעל מעל ב' מעילות פגים לעילא פגים לתתא
<b>וכל</b> תרומה וגו' אשר יקריבו לכהן לו יהיה, לומר שלא יקשה עליו נתינתו לכהן לפי שלא נתקרב על גבי המזבח אלא יחשוב שהוא נותנם לעצמו, זהו לו יהיה, לעצמו יהיה, זהו שאמר ג"כ ואיש את קדשיו לו יהיו, שכל מה שמקדיש יחשוב בעצמו שמקדישם לעצמו, איש אשר יתן לכהן לו יהיה לעתיד, אולי יהיה הוא כהן שנאמר וגם מהם אקח לכהנים והם גנוזים לו. ורז"ל אמרו ואיש קדשיו לו יהיו, שאם הקדיש שום דבר ולא נתנו לא יהיה לו בביתו כי אם אותו דבר, זהו ואיש את קדשיו שעכבם לעצמו לו יהיו שיעני ויצטרך להם, וכן לכהן לו יהיה שיהיה הוא כהן, כמו אותו מעשה של אותו חסיד ע"ה שצוה לבנו שיהיה זהיר במעשרות והיתה לו שדה שהיא מוציאה ח' כורים של מעשר והוא מיעט בהוצאת מעשר כל כך עד שלא היתה מוציאה אלא שעור מעשר ובאו בני משפחתו לנחמו ולומר שעשאו הקב"ה כהן. ואם יתן יהיה לו ממון הרבה:
<b>איש</b> איש כי תשטה אשתו. נסמכה פרש' זו לפרשה איש או אשה כי יעשו מכל חטאות האדם למעל מעל בה', לומר שחטא חוה היה סיבה לאדם, כן פעמים שהאיש הוא סיבה לאשה שתשטה שהוא מעל בזוגתו כן היא תמעול בו, ולזה רמז ומעלה בו, למה לפי שהוא מעל בה כן מעלה בו, זהו ברמז. אבל מה שאמר איש איש לומר שיתגבר על יצרו שלא יחפה עליה, ובפרט אם הוא קרובתו או בת אחותו או אם יש לו בנים ממנה יקשה בעיניו להשקותה, לזה כפל ואמר איש איש, לומר שיתגבר על יצרו ולא ישמע שום טענה כדי שלא יהיה שמץ פסול בזרעו, ולמה דבר אל בני ישראל שיהיו בניו כבני ישראל שלא היה בהם שמץ פסול והואיל שזנתה ונטתה מן הדרך ובגדה בו והיא אשת נעוריו ולא כרתה לו ברית והוא עשאה כלי, וזהו שאמר אשתו שהוא עשאה אשה לו א"כ לא ירחם עליה לומר שהיא אשתו אלא והביא האיש את אשתו, אפי' שהיא אשתו ראשונה שלא נשא אשה אחרת מעולם ואשת נעורים כי תמאס, עכ"ז יביאנה, למה ומעלה בו מעל, המעל שעשתה לא באישה בלבד מעלה אלא גם בהקב"ה שזווגה עמו, ומ' יום קודם יצירתו הכריז ואמר בת פלוני לפלוני אם כן ראויה למיתה כזו, לפי שהיא נבנית מעצמו ומאיבריו והיא הפרידתם שנדבקה באחר אם כן יפלו איבריה, וצבתה בטנה לפי שאין פרי בטנה של אשה מתברך אלא מפרי בטנו של איש, כמו שאז"ל וברך פרי בטנך פרי בטנה לא נאמר אלא פרי בטנך לומר שאין פרי בטנה של אשה מתברך אלא מפרי בטנו של איש, וזו רצתה להתברך מפרי בטנו של אחר לזה וצבתה בטנה, ונפלה ירכה לפי שבנין הגוף הוא על הירכים, ומה שאמר ירכה לשון יחיד לפי שהיא נפרדה ממנו ונשאר חצי גוף:
<b>ובזוהר</b> מאי איש איש דהא בחד סגי הא אוקמוה אבל איש איש משמע איש דאיהו איש וקיים קרא שתה מים מבורך וגו' כדין הוא איש. והוא קרוב למה שאז"ל ונקה האיש מעון בזמן שהאיש מניקה מעון המים בודקים את אשתו כו'. וא"ת מה נשתנית זו מאשת איש המזנה שמיתתה בחנק שנאמר מות יומת הנואף והנואפת וקבלו רז"ל שהיא בחנק וזו ג"כ היא אשת איש למה מיתתה מיתה מנוולת כזו, אלא אשת איש לא היו חונקים אותה אלא אם כן התרו בה כשאר הרוגי ב"ד שכולם בהתראה ובלא התראה אינם חייבים מיתה, ואשת איש התרו בה וקבלה ההתראה ולא נתביישה מבני אדם והשויתה עבד לרבו, אבל זו עשתה בסתר וחלקה כבוד לעבד יותר מרבו וגנבה עין של מעלה שנאמר הוו המעמיקים מה' לסתיר עצה והיה במחשך מעשיהם ויאמרו מי רואנו ומי ידענו, זהו ונעלם מעיני אישה ונסתרה מהקב"ה היא עשתה בסתר והקב"ה פרסמה בגלוי, כמאמרם ז"ל המחלל שם שמים בסתר נפרעים ממנו בגלוי,:
<b>ושכב</b> איש אותה וגו' והיא נטמאה וגו' והיא לא נתפשה, והיא והיא למה אלא לומר שאפילו לא היתה השכיבה ברצון אלא תחילתה באונס וסופה ברצון לזה אמר ושכב איש אותה והיא נטמאה משמע בעל כרחה והיא לא נתפשה בסוף:
<b>או</b> אפשר לומר שהיו ב' בעילות ראשונה באונס ואחרונה ברצון. לזה אמר ב"פ ועבר עליו רוח קנאה וקנא את אשתו והיא לא נטמאה, ופירוש הפסוק כן, תדע למה עבר עליו רוח קנאה וקנא את אשתו והיא נטמאה, לפי שעבר עליו רוח קנאה וקנא את אשתו מפעם ראשונה שהיתה באונס והיא לא נטמאה שאינה אסורה לבעלה, אלא בשניה הוחזקה הראשונה לקנא גם עליה והיתה רוח הקנאה מקשקשת בו לפי שרצה הקב"ה לפרסמה על שהעלימה עין של מעלה:
<b>ועוד</b> ועבר עליו רוח קנאה, כפי הענין כן היא הקנאה אם נטמאה תהיה הקנאה בחמה עזה כי היא סבה לגלות הדבר, זהו אומרו והיא נטמאה ואם לא תהיה כן היא סיבה לתת לה זרע, ולזה אמר ב"פ ועבר עליו רוח קנאה. ועבר עליו רוח, ס"ת רוח, לומר שרוח אחרת היא העוברת לא רוח הבעל, או לגלות את חרפתה ולנקותו מעון, או לטובתה לתת לה בן, זהו מנחת זכרון שיעלה זכרונה כמו ויזכור ה' את רחל ויפתח את רחמה, או מזכרת עון:
<b>והביא</b> האיש את אשתו אל הכהן. למה אל הכהן יביאה לפני, ב"ד הגדול שהן ממונים על דיני נפשות, אלא אל הכהן במלואו כזה ה"ה כ"ף ה"א נו"ן בגי' ברך, ומה שמלוי ה' בה"ה וה' בא', כבר ידעת שיש הפרש בין הה' ראשונה להה' אחרונה, פי' הכהן המברך, ומה היא הברכה שמברך הכהן יברכך בבנים וישמרך בבנות שלא יבאו לידי זנות, לזה עליו מוטל הבדיקה והוא יכתוב השם והוא ימחה כדי שיזהר לכוין בברכתו שלא יבאו לידי כך:
<b>ובזוהר</b> והביא האיש את אשתו אל הכהן, אמאי אל הכהן רזא דמלא בגין דכהנא שושבינא איהו דמטרוניתא, הכא אית לאסתכלא הא כתיב ושחט את בן הבקר ושחט אחרא ולא כהנא דכהנא אסיר ליה בדינא בגין דלא יפגום ההוא אתר דאחיד ביה ואת אמרת והביא האיש את אשתו אל הכהן למידן דינהא, אלא ודאי כהנא לדא בגין דאיהו שושבינא דמטרוניתא וכל נשי עלמא מתברכן בכ"י וע"ד אתתא דלתתא מתברכא בז' ברכות ואחידת בה בכ"י וכהנא קאי לאתקנא מלין דמטרוניתא בגיני כך כהנא ולא אחרא ואי תימא דאיהו עביד דינא לאו הכי דאיהו לאסגאה שלמא קא אשתדל בהאי ולאסגאה חסד דאי ההיא אתתא אשתכחת זכאה אסגי שלמא בהו ולא עוד אלא דמתעברא בברא דכר ואתעביד שלמא על ידוי ואי לא אשתכחת זכאה איהו לא עביד דינא אלא שמא דקא שקרת ביה איהו עביד דינא והוא בדיק לה, ות"ח כהנא לא עייל גרמיה להאי אלא כד היא יהבת גרמה לזנאה זמנא ותרי שאיל לה כיון דאיהו בעיא לאשתכחא זכאה כהנא עביד עובדא לאסגאה שלמא ע"כ:
<b>והביא</b> האיש את אשתו, ס"ת אשתו לומר שהזנאי אם לא טימאה והוא היה סבה שקנא לה בעלה והשקה יהיה סבה שגם הוא יביא אשתו לידי כך מדה כנגד מדה לזה אשתו אשתו ב"פ:
<b>והביא</b> את קרבנה עליה, פירוש מי שהוא ממונה עליה שהיא עשירית שהיא כ"י שהיא עשירית לפי שעל ידה נגמרו הנישואין ע"י ז' ברכות. האפה בגימטריא א"ץ, חבור ב' שמות שעולין א"ץ. קמח שערים, קמח שערים שעל ידה נגמר המקח, לזה מביאה לפניה שלא יהיה מקח טעות, וצריכה לברר המקח. לזה לא יצוק עליו שמן ולא יתן עליו לבונה לומר שלא ידון אותו בפשרה שהוא רחמים אלא בדין. מנחת קנאת כתיב קנאת ה' צבאות תעשה זאת:
<b>וכתב</b> הרב ריקנטי ז"ל אמר עליה כי הקרבן בא בשבילה, וטעם היותה קמח שערים שתהיה שערת ה' חמה יוצאה ושער מתחולל על ראשה יחול, וזה טעם קמח ולא סלת. והנה הקרבן מתעלה למה"ד זהו מאמרם בסוטה כשם שמעשיה מעשה בהמה כך קרבנה מאכל בהמה, והבן זה מפסוק אדם ובהמה תושיע ה', שפירושו אדם שהוא מ"ה, ובהמה שהיא כ"י, ב"ה א"ה, אם כן מאכל בהמה שהבהמה תדין ותכלה בה:
<b>עוד</b> טעם אחר למה קמח שעורים, לפי שהשעורה אין עליה שום קליפה כמו החטה שיש עליה ז' קליפות אבל השעורה היא מראה עצמה בעזות בלא שום קליפה, כמו עשו שהוא איש שעיר שהעיז פניו לפני אביו ואמר אני בנך בכורך עשו, וזו גם כן העזה פניה וישבה בגלוי פנים על פתח ביתה, לזה תביא שעורים שהם בגלוי בעזות פנים:
<b>ולקח</b> הכהן מים קדושים בכלי חרש ומן העפר. היא טימאה ד' יסודותיה לזה ילקו הד' יסודות, יסוד הרוח ועבר עליו רוח קנאה, יסוד המים והעפר זהו ולקח מים קדושים ומן העפר, ויסוד האש גומרת כי לזה רמז בכלי חרש כי כלי חרש הוא נבקע מפני האש כן זו נבקעת:
<b>או</b> נאמר למה מים ועפר, לפי שהאדם יש בו ב' יסודות עליונים שהם רוח ואש, וב' תחתונים שהם מים ועפר, וכשהוא חוטא הוא חוטא בתחתונים והן סבת החטא לזה ילקו, ורז"ל אמרו, למה מים ועפר מים ממקום שבאתה ועפר למקום שהיא הולכת, כלומר שלא נסתכלה בג' דברים שאמר התנא מאין באת ולאן אתה הולך ולפני מי אתה עתיד ליתן, דין, וכנגד זו והעמיד הכהן את האשה לפני ה', ולזה היו ג' דברים מים עפר וכתיבת המגלה, ובמסכת סוטה אמר רבא מפני מה אמרה תורה הבא עפר לסוטה זכתה יצא ממנה בן כאברהם שנאמר בו ואנכי עפר ואפר, לא זכתה תחזור לעפרה ע"כ. וזהו אשר יהיה, אם זכתה יהיה לה זרע שיהיה לו אושר והויה כאברהם שנאמר בו ואברהם היו יהיה, כי מלת אשר יהיה מיותרת ויספיק שיאמר ומן העפר שבקרקע המשכן, אלא לדרשה קא אתי.
<b>ורבינו</b> בחיי ז"ל כתב, אם תשכיל היטב במה שאמר בכלי חרש תמצא שיש בו רמז שלא תזכה לקום עמו בתחיית המתים אך תהיה כחרש הנשבר שאין לו תקנה, ואם זנתה תאבד מן העוה"ז ומן העוה"ב, והמזנה תחת בעלה כעובד ב' רשויות, ועל כן אמר בכלי חרש ולא אמר בכלי זכוכית שזכוכית יש לו תקנה על ידי נפיחה והמתים עתידין לחיות מק"ו מזכוכית, וזהו סוד מה שדרשו אמן מאיש זה אמן מאיש אחר, כלומר אמן מאיש זה שהיה בן זוגה בנשמה ובגוף, אמן מאיש אחר שהיתה ממנו שתכרת נפשה מחבורם ולא תהיה עם אחד מהם והבן זה, ע"כ. ולזה נאמר ומעלה בו מעל, מעילה בגוף ונפש, ומעלה בו בתחייה מעילה גדולה שישאר חצי גוף שנפרדה ממנו, וכן ומעלה מעל בגימ' פרוד ע"ה, בו ע"ה ט' אדם במ"ק ט':
ופרע את ראש האשה, היא לא עשתה חשבוי ממי שהוא על ראשה, כמו שאמרו בזוהר החכם עיניו בראשו על השכינה שהיא על ראשו, ועל זה נאמר ושמן על ראשך אל יחסר, לזה ופרע את ראשה. וזה קודם כל דבר, שאם היה מורא ה' עליה לא היתה חוטאת. ונתן על כפיה את מנחת הזכרון וביד הכהן יהיו מי המרים, כמו שאמרו בזוהר כהנא קאים לאסגאה שלמא לא למעבד דינא, לזה אמר מנחת הזכרון, מנחת קנאות היו בידיה, אבל הכהן בידו היו מי המרים, כמ"ש הרב ריקאנטי, כי הצורך במים שאם תהיה נקיה יתגברו מימי החסד ותתעבר מכחם, והצורך בעפר שאם תהיה טמאה תתעבר מדת הדין עליה לדונה ע"כ. א"כ המים שהם לצורך הנקיון יהיו ביד הכהן שהוא איש חסד. המרים בגימ' רצה, שהם לרצות לו לעשות דין, כי הדין בא כמו שאמרו בזוהר שמא דשקרת ביה הוא עביד דינא, ולזה אמר המים המאררים, לא אמר ארורים, כי הם קדושים אלא מאררים לאחרים, וכן אמר התרגום מלטטיא ולא ליטיא:
<b>והשביע</b> אותה הכהן וגו' ואמר אם לא שכב איש אותך וגו' ואם לא שטית טומאה תחת אישך הנקי. הנה הכהן שהוא איש חסד ולאסגאה שלמא קא אתי לזה מתחיל בלא, אם לא שכב ואם לא שטית הנקי אינו מקדים הפורענות ואומר ואם שטית אלא מקדים הלא תחלה, ולא פעם אחת אלא שתי פעמים, אם לא שכב ואם לא שטית, לומר שלא יהיה דבר זה שבנות ישראל יעשו כן. ואמר האלה, לומר שאם אחר ששתתה שלא יתגאה לבה ויפתנה יצרה לזנות לומר שכבר הורגלה בזה, לזה אומר לה הנקי ממי המרים המאררים האלה. ואת כי שטית, לא אמר אם שטית כמו שאמר בלא, אם לא שכב וגו', לפי שאין מוחין שם ה' אלא על הודאי לא על הספק, כי הספק הוא לנו אבל להקב"ה הוא ודאי:
<b>והשביע</b> הכהן את האשה. כבר אמר לעיל והשביע אותה הכהן למה חזר פעם אחרת והשביע הכהן את האשה, אלא בא לומר שאחר שהיו כותבין שלשים תיבות קודם שיכתוב הארבעה ועשרים תיבות האחרים אשר במגילת סוטה שהם נ"ד תיבות, וקודם שיכתוב ה' היה חוזר עליה הכהן ואומר לה תני כבוד לה', אולי תודה ולא יכתוב שם ה' לבטלה, לזה קודם שיכתוב יתן ה' אמר והשביע לומר שחוזר עליה כמו שאמרנו, ומניח מלכתוב יתן, כמו שהוא הדין בכותב ספר תורה שלא יטבול הקולמוס בתחלת כתיבת ה' אלא יניח ב' או ג' אותיות ואח"כ יכתוב ה' כדי שלא יבא לידי מחיקה אם יהיה על הקולמוס דיו הרבה, לזה היה מניח יתן, ולא היה מניח בשם. והיה כותב נ"ד תיבות, לומר שתוקף הדין שבתוך שם הכנוי היה פועל בה. ומתחיל בה באל"ף אם לא שכב וגו' ומסיים בכ"ף ולנפיל ירך, לומר שמשקבלה עונשה נתכפר לה דין ברחמים, לזה רומז א"ך. וכן כשהיה כותב, קודם שיכתוב ה' היה חוזר אם לא כמ"ש ומסיים בך' מבלעדי אישך א"ך, והבן:
<b>ובאו</b> המים המאררים האלה וגו' לצבות בטן ולנפיל ירך. כבר אמר בתת ה' את ירכך נפלת ואת בטנך צבה, למה חזר ואמר לצבות בטן ולנפיל ירך, אלא כאן רמז למה שאמרו חז"ל כשם שהמים בודקים אותה כך בודקין את הנואף, לזה אומר לה הכהן ובאו המים המאררים האלה במעיך לצבות בטן לא בטנך לבד אלא בטן, ולנפיל ירך לא ירכך לבד אלא ירך של נואף. ולזה לא אמר ובאו המים המרים המאררים אלת המאררים לבד, שהם מאררים לה ולו. וכן המאררי"ם בגימ' ב' פעמים רמ"ח, לרמוז על רמ"ח אברים שלו ושלה:
<b>ואם</b> לא נטמאת האשה וטהורה הוא. למה אמר וטהורה ואין הכוונה אלא על הטומאה לא על הטהרה, אלא כאן רמז מה שאחז"ל שאם היתה עקרה היא נפקדת, לזה אמר וטהורה היא כשהאשה נפסק דם נדתה ונטהרה מיד היא מתעברת, א"כ טהרה זו היא לעיבור. ונזרעה זרע, לומר שתלד בן זכר ולא נקבה שאינה נקראת זרע, שאינה יורשת אלא כשאין זכר ע"י העברה, שנא' ואם אין לו בן והעברתם וגו', ואחז"ל כל מי שאינו מניח בן הקב"ה מתמלא עליו עברה. זרע עם המלה
<b>והכולל</b> בגימ' בן זכר, שהמקום פורע לה תחת גמולה:
<b>ובענין</b> כתיבת הב' שמות שהיה הכהן כותב שהן יתן ה' אותך וגו' בתת ה' את ירכך וגו', מצאתי כתוב שכך היה כותב הלא שהיה נקרא הוי"ה, גם למפרע היה נקרא הוי"ה אלא ה"א נקרא יו"ד וכשהיה מקיף המגלה גב היו"ד היא ה"א. ובזה תבין מאמר הזוהר זה לשונו, כהנא כתיב שמא קדישא חד זימנא בארח מישר לבתר כתיב ליה למפרע אתוון טריסין בטהירין דינא בדינא רחמי ברחמי רחמי בדינא ודינא ברחמי אשתכחת זכאה אתוון רחמי אשתכחו ודינין סלקין לא אשתכחת כדקא יאות רחמי סלקין ודינא אשתארו וכדין דינא אתעביד ע"כ. א"כ אתוון טריסין בטהירין, רוצה לומר שגב זו היא גב זו אלא שמכאן נקראת יו"ד ומכאן ה"א, ומה שהוא מכאן ראש הוא סוף מכאן, וכל הפוך מורה דין. ובשם בתת ה' היה כותב שם הוי"ה מלפנים ושם הכנוי למפרע (כזה). ועבר עלי אדם אחד שהיו אומרים עליו שהוא מקובל ואמר שגם שם הב' היה כתוב הוי"ה למפרע ג"כ אלא שהיה כתוב יו"ד כנגד יו"ד **(עיין בזהר דפוס ווילנא, ובהגהות מהרח"ו, ושביבי אש:)** ודע והבן שיש בין שם לשם ששה תיבות אלו, אותך לאלה ולשבועה בתוך עמך בתת, לומר שהוא"ו שהוא הברית נוקמת נקם ברית, לפי שבא לה החטא ע"י הברית. ומתחיל באל"ף אותך, ומסיים בתי"ו בתת, ויש באלו הששה תיבות כ"ד אותיות, כל זה לומר שכ"ב אותיות שבכ"ד ספרים כלם פועלים בשניהם, ואולי לזה הם ב' שמות. ומה שאמרו בזוהר כהנא כתיב שמא קדישא באורח מישר, הוא לפי שהוא מתחיל בלא, שאמר אם לא שכב איש אותך הנקי וגו' לזה היה כותב השם בארח מישר קודם, ולבתר אמר ואת כי שטית ובאו המים וגו' כתיב לה למפרע, שכל הפוך מורה דין, באתוון טריסין וכו', זהו פירוש למפרע, בתת ה' את ירכך נפלת היינו דינא בדינא, שהיה מתכוון בקריאה בכנוי, ובכתיבתו באתוון טריסין למפרע מה"א ליו"ד, וזהו רחמי לדינא בארח מישר רחמי ובאתוון טריסין דינא, דינא ברחמי שמתחיל באל"ף ומסיים בכ"ף שהם שם הרחמים והוא דינא, שהן נ"ד תיבות, ואמרה האשה אמן אמן ב"פ, לפי שהכהן היה כותב ב' שמות באתוון טריסין, אחד לעשות דין בה ואחד לעשות דין בנואף, לזה ב"פ אמן, אל"ף מ"ם נו"ן, אל"ף מ"ם נו"ן, בגימ' הוי"ה דיין דן אמת עם הכולל, שהיתה מצדקת עליה הדין, ואמרה ב"פ, דין לה ולו כמ"ש:
<b>ואם</b> לא נטמאה האשה ונקתה, דגושה לומר שמנקה ג"כ לנחשד, לזה אמר ואם לא נטמאה על עצמה וטהורה מהנחשד, ונזרעה לעצמה זרע לנחשד, שגם הוא אם לא היה מוליד, מכאן ולהלאה הוא מוליד, ואם היה מוליד נקבות יוליד זכרים. וכן בהתחלה כשהיה כותב אם לא שכב ואם לא שטית ב"פ אם אם לה ולנחשד. הנקי לאחרים, ממי המרים לה, המאררים לאחרים:.
<b>ונכתבה</b> פרשה זו בתורה רמז על ישראל שהניחו להקב"ה והלכו אחר הבעלים ואחר ע"ז, וכן אמר הקב"ה לישראל איש כי תשטה אשתו הלא יעבור עליו רוח קנאה ויקנא על אשתו והיא נטמאה או יעבור עליו רוח קנאה והיא לא נטמאה, ואתם שודאי נטמאתם ועבדתם כמה ע"ז ואיך לא אקנא. והביא האיש זה הקב"ה, את אשתו אלו ישראל, אל הכהן זה ירמיה הנביא. והשביע הכהן את האשה בשבועת האלה, שהתרה בהם ואמר שובו בנים שובו איש מדרכו הרעה ואם לא הנני מביא עליכם את הרעה. ולקח הכהן מים קדושים בכלי חרש, שאמר הקב"ה לירמיה הלוך וקנית בקבוק יוצר חרש ושברת הבקבוק ואמרת ככה אשבור את העם הזה וגו'. והשקה את האשה שנאמר הנני מאכיל את העם הזה לענה והשקיתים מי רוש. ואת כי שטית תחת אישך וכי נטמאת, וכן אמר הנביא ירמיה איך תאמרי א נטמאתי אחר הבעלים לא הלכתי ראי דרכך בגי דעי מה עשית. ויתן איש בך את שכבתו, איש זה הוא איש בליעל הוא יצרא דע"ז, וכן בירמיה ואת זנית רעים רבים ושובי אלי. וכתב את האלות האלה, ובירמיה אמר קח לך מגלת ספר וכתבת עליהם את כל הדברים אשר דברתי אולי ישמעו בית יהודה את כל הרעה אולי ישובו. ומחה אל מי המרים, ובירמיה כתיב ויהי כקרוא וגו' שלשה דלתות וארבעה ויקרעה בתער הסופר והשלך אל האח עד תום כל המגלה על האש אשר על האח. בתת ה' את ירכך נפלת ואת בטנך צבה, ובירמיה נאמר והיתה נבלת העם הזה מאכל לעוף השמים ולבהמת הארץ. וצבתה בטנה, זה מקדש ראשון ונפלה ירכה, זה מקדש שני:
<b>עוד</b> אפשר לפרש פרשה זו על ערב רב שעשו העגל, זהו איש איש, איש אלו ישראל, איש אלו ערב רב, לזה ב"פ איש. כי תשטה אשתו ומעלה בו מעל, לישראל בתמיה, לערב רב בניחותא. ושכב איש אותה, אלו ערב רב שהסיתו לישראל. ונעלם מעיני אישה, זה משה שהוא הוציאם, לזה קראו אישה, שנעלם ממנו עד שאמר לו לך רד כי שחת עמך, מעיני אישה זה משה, נעלם מעיניו. ועבר עליו רוח קנאה וקנא את אשתו שלא יסיתוה. והיא נטמאה, אלו ע"ר, אבל ישראל אע"פ שקנא להם, זהו או עבר עליו רוח קנאה וקנא את אשתו והיא לא נטמאה,, ידע שור קונהו, ידע העגל מי עשאו, ישראל לא ידע. והביא האיש את אשתו אל הכהן, זה אהרן הכהן. והביא את קרבנה עליה, הוא הזהב שנתנו לו, שנאמר למי זהב התפרקו ויתנו לי, זהו עשירת, כלומר מרוב העושר ומרבוי הזהב שהיה להם, וכה"א וכסף הרביתי לה וזהב עשו לבעל. קמ"ח שערי"ם, מקח רשעים. לא יצק עליו שמן ולא יתן עליו לבונה, לומר שבלא כוונתו נעשה. ולקח הכהן מים קדושים בכלי חרש, בזהר ז"ל ר' אלעזר פתח ואמר ויבאו מרתה ולא יכלו לשתות מים ממרה, ממרה הא אוקמוה, אבל תווהנא איך בני נשא לא מסתכלין ולא משתדלין במלי דאורייתא הכא אית לאסתכלא אמאי כתיב הכא שם שם לו חק ומשפט ושם נסהו, אבל ודאי רזא דמלא דהכא על דא הוה בגין דמצראי הוו אמרי דבנייהו דישראל הוו מנייהו והוו כמה בישראל דחשדין נשייהו בדא, עד דקב"ה מטא לון להאי אתר ובעא למבדק לון, מה כתיב ויבאו מרתה וגו' ויצעק אל ה' וגו', אמר הקב"ה למשה משה מה את בעי הא כמה חבילין קיימי גבייהו הכא ואנא בעינא למדבק נשיהון דישראל הכא, כתוב שמא קדישא ורמי למיא ויבדקון כלהון נשיין וגוברין ולא יהא לעז על בני, ועד דיבדקון כלהו הכא לא אשרי שמי עלייהו, מיד ויורהו ה' עץ וישלך אל המים דא שמא קדישא ההוא דהוה כתב כהנא למבדק נשיהון דישראל כדין שם שם לו חק ומשפט ושם נסהו, ואי תימא נשיהון דישראל יאות, גוברין אמאי, אלא אוף אינון בעיין דלא אסתאבו בנשיהון דמצראי, ונשיהון דישראל לא אסתאבו במצראי כל אינון שנין דהוו בינייהו, וכלהו נפקי גוברין ונשין זכאין, ואשתכחו זרעא דישראל קדישין זכאין, כדין קב"ה אשרי שמיה בינייהו, ועל דא על מיא ודאי שם שם לו חק ומשפט ושם נסהו, אוף הכא במיא בדיק כהנא לאנתתא ובשמא קדישא ע"כ. ומן העפר זהו ואת חטאתכם אשר עשיתם את העגל לקחתי ואשרוף אותו באש ואכות אותו טחון היטב עד אשר דק לעפר. והעמיד הכהן את האשה ופרע את ראש האשה, אלו ישראל, לומר שאין בהם שום דופי. ונתן על כפיה את מנחת זכרון, שיעלה זכרונם לטובה לפני הקב"ה, וביד הכהן יהיו מי המרים, לא בידה. והשביע הכהן את האשה, אלו ישראל, היא השבועה שיש לו להקב"ה עם ישראל שלא ימירוהו באל אחר. ואמר אל האשה אם לא שכב איש וגו', אם זה הוא ודאי כמו אם כסף תלוה, וכמו אם מזבח אבנים תעשה לי, וכמו ואם יהיה היובל, לומר שודאי לא שכב איש שהוא בליעל יצרא דע"ז, ואם לא שטית טומאה, הוא יצה"ר דעריות. הנקי ממי המרים, מקללות שבתורת כהנים ושבמשנה תורה שהם כתובים בתורה שנמשלה למים. ואת, לערב רב. כי שטית תחת אישך שהוא משה שלא קבלי צוויו ויתן איש בך, איש בליעל, סמאל. את שכבתו, שנסתו אל דבריו ונטמאו. יתן ה'. אותך לאלה, שיחולו עליהם כל הקללות הכתובות. בתת ה' את ירכך, מלבד מה שמתו בתבערה ובמסה ובקברות התאוה, זהו את ירכך נפלת. ואת בטנך צבה מלבד מה שמתו במי מרה. זאת תורת הקנאות, לומר שהכל רמוז בתורה. ונקה האיש מעון, זה משה הוא מנוקה מעון על שהוציאם מארץ מצרים. והאשה ההיא, שהם ערב רב תשא את עונה, שלא יכפר להם הקב"ה עון ההסתה שהסיתו לא בעולם הזה ולא לעוה"ב, כי על המסית אמרה תורה הלאו דלא תאבה לו ולא תשמע ולא תחוס עינך ולא תחמול ולא תכסה, וב' עשה, הרג תהרגנו, הרג בעוה"ז תהרגנו לעוה"ב, ידך תהיה בו בעוה"ז, ויד כל העם באחרונה, לזמן מלך משיחנו שיתקבצו כל ישראל, אז יכלה אותם מן העולם לקנאת ישראל שנאמר ברוח שפתיו ימית רשע כולם כאחד:
<b>דבר</b> אל בני ישראל איש או אשה כי יפליא וגו'. אל בני ישראל, לומר שבני ישראל נודרים ואין העכו"ם נודרים, לפי שכשהם נודרים הם נודרים כדי שיצליחו או כדי שירפא חוליהם והם כופרים בהשי"ת וחושבים ליתן לו שוחד, והם אינם יודעים כי הקב"ה אינו לוקח שוחד ואינו נושא פנים, וכשלא נעשה כוונתם או שלא נתרפא חוליהם ומת אינם פורעים נדרם, אבל ישראל אינם כן ואפילו שנודרים על תנאי פורעים נדרם אע"פ שלא נתקיים התנאי שנא' מוצא שפתיך תשמור ועשית כאשר נדרת לה' אלהיך, בין דנך ברחמים בין דנך בדין, לזה אמר אל בני ישראל איש כי יפליא, אע"פ שאמר וכי תחדל לנדור לא יהיה בך חטא ומשמע שאם נדר יהיה בו חטא עכ"ז דבר אל בני ישראל, איש, מי שהוא מבני ישראל והוא איש וגבר על יצרו ונדר בנזירות זהו פלא, וזהו יפליא שעשה דברים של פלא כדתניא שמעון הצדיק אומר מימי לא אכלתי אשם נזיר טמא אלא אחד, פעם אחת בא אדם אחד מן הדרום נזיר וראיתי שהוא יפה עינים וטוב רואי וקווצותיו תלתלים סדורות לו אמרתי לו בני מה ראית להשחית שערך זה, א"ל רועה הייתי לאבא והלכתי למלאות מים מן המעיין ונסתכלתי בבבואה שלי וקפץ עלי יצרי ובקש לטרדני מן העולם אמרתי לו רשע למה אתה מתגאה בעולם שאינו שלך ובמה שעתיד להיות רמה ותולעה העבודה שאגלחך לשמים, מיד עמדתי ונשקתיו על ראשו ואמרתי לו בני כמותך ירבו נודרי נזירות בישראל עליך הכתוב אומר איש כי יפליא וגו, הרי ששמעון הצדיק הוקשה לו אומרו איש כי יפליא למה אמר איש ומה פלא עשה, וכשבא זה המעשה אמר, עליך שגברת על יצרך אמר הכתוב כי יפליא וגו'. ומה שלא אכל אשם נזיר טמא כ"א זה פירש"י ז"ל כשהם טמאים ורבים עליהם ימי טומאה הם מתחרטין ומביאין חולין לעזרה, אבל שאר אשמות היה אוכל. ויש לשאול על אומרו מה ראית להשחית שערך הנאה, שכיון שנטמא צריך גלות והימים הראשונים יפלו וחוזר ומונה כמו הנזירות שנדר, אלא הוא לא שאל אלא על התחלת הנזירות שצריך גלוח בטהרה ויתחיל למנות, וכשאמר לו שמחמת היצר גלחו, משם ידע שמעון הצדיק שאינו מתחרט כשאר הנזירים ואדרבא הוא רוצה בגלות זה כדי לשבר יצרו, לזה אכל אשמו:
<b>מיין</b> ושכר יזיר וגו'. יאמר הואיל וזה עשה דבר פלא כמו שאמרנו, והפריש עצמו מן היין בנדר, והנדר הוא בבינה, נדר נ' דר, ששם דירתו ושם טועם מיין המשומר בענביו שאין שם מגע לקליפות יעודו בענביו שלא נדרך ברגל, כי אין הרגל מגעת שם, וסימנך רגליה יורדות מות, ואין בו שמרים, לשון משומר מלשון אין תולין את המשמרת ביום טוב שהוא לשון מזוקק, ולשון בענביו הוא לשון קשר עניבה, הוא קשור שם, ואינו לשון ענבים שיש להם קליפה כי אין הקליפה מגעת שם, זהו לנדר נדר נזי"ר בא"ת ב"ש טעם ג', כלומר בשלישית שהיא הבינה שם טעמו, א"כ הואיל והוא עלה שם כמ"ש נדר נ' דר, לזה מבשרו הכתוב שמיין המשכר יזיר, יהיה לו עזר וסיוע שלא ישתה ממנו, הוא הנקרא יין נסך, אחריתו כנחש ישוך, הוא מסורי הגפן נכריה מגפן סדום, ועליו נאמר חמת תנינים יינם, וזהו שאמר חומץ יין וחומץ שכר לא ישתה, שלא יהיה לו חלק ביין המחמיץ ולא במעוול וחומץ, שיסור לב האבן ממנו ולא יוכל להשטין ולא ימשך אחריו, זהו וכל משרת ענבים לא יאכל, מלשון ותהי המשרה על שכמו שלא ישתרר עליו. וענבים לחים, אפילו שהיה לו קצת לחות, שיש באותה הסתה קצת מצוה, כל עוד שהיא על יד המשטין לא יהיה לו חלק בה, כ"ש אם היא יבשה:
<b>כל</b> ימי נזרו מכל אשר יעשה מגפן היין. היל"ל מכל אשר יבא מגפן, מהו יעשה, כאן רמז על מ"ש שהוא על העשיה של הבינה, ופתויים שהן ע"י הגפן נכריה וע"י היין המשכר שיש לו שמרים, זהו מחרצנים ועד זג מרצחנים שהוא מביא לידי רציחה שנאמר אל תרא יין כי יתאדם שסופו בא לידי דם, ועד זג שהם הקליפות, לא יאכל, שינצל מכולם. גם רמז באומרו מכל אשר יעשה מגפן, רמז על אשה נכריה שהשי"ת יצילהו ממנה, שנאמר לשמרך מאשה זרה וגו', והאשה נקראת גפן שנאמר אשתך כגפן, כי לזה נסמכה פרשת סוטה לפרשת נזיר. ובשמות רבה פסוק ויקרא משה לכל זקני ישראל וז"ל אתה מוצא ב' פרשיות סמוכות פרשת נזיר ופרשת סוטה, הנזיר נודר שלא לשתות יין, אמר לו הקב"ה נדרת שלא לשתות יין כדי להרחיק עצמך מן העבירה אל תאמר הריני אוכל ענבים ואין לי עון א"ל הקב"ה הואיל ונדרת מן היין הריני מלמדך שלא תחטא לפני, אמר למשה למד לישראל הלכות נזירות שנאמר איש כי יפליא לנדור מיין ושכר יזיר מכל אשר יעשה מגפן היין, וכיון שיעשה כך הרי הוא כמלאך שנאמר כל ימי נזרו קדוש הוא לה', כד"א וארו עיר וקדיש. וכן האשה נקראת גפן שנאמר אשתך כגפן פוריה, אמר הקב"ה אל תאמר הואיל ואסור להשתמש באשה הריני תופסה ואין לי עון או שאני מגפפה ואין לי עון או שאני מנשקה ואין לי עון, אמר הקב"ה כשם שאם נדר הנזיר שלא לשתות יין אסור לאכול ענבים לחים ויבשים ומשרת ענבים וכל היוצא מגפן היין, אף אשה שאינה שלך אסור ליגע בה כל עיקר, שכן שלמה אומר היחתה איש אש בחיקו ובגדיו לא תשרפנה וגו' כן הבא אל אשת רעהו לא ינקה כל הנוגע בה, לכך סמך הקב"ה פרשת נזיר לפרשת סוטה שהן דומות זו לזו ע"כ. א"כ פירוש מכל אשר יעשה מגפן היין, כמו שהנזיר מכל אשר יצא מהגפן אסור בו, כן כל דבר שהאיש עושה לאשתו כגון נשוק וחבוק וגיפוף אסור לזר לעשות באשת איש, לזה דמה גפן ליין ואמר יעשה ולא אמר יצא:
כל ימי נזרו תער לא יעבור על ראשו. מבשרו הכתוב שאותה תער השכירה שנאמר ביום ההוא יגלח ה' בתער השכירה וגו' שהיא מרתעת העולם אותה תער לא תעבור עליו. עד מלואת הימים שמא תאמר אחר מלואת הימים תעבור עליו ת"ל קדוש יהיה, אפילו שימלאו הימים קדוש יהיה, למה גדל פרע, גדל כתיב, כבר נתגדל ועלה, וכיון שעלה לא ירד. ופרע, מלשון בטול כמו תפריעו את העם ממעשיו, כלו' כל הכחות הם בטלים בערכו, כי אימתו תהיה מוטלת על כל הכחות. מכל אשר יעשה מגפן היין, ר"ת מאימה, שעולה לאל"ף, זהו כי יפליא, זהו גדל פרע שער הראש, שיש לו רמז כמ"ש בזהר שעריה שעיע עליה אתמר גדל פרע שער ראשו, וצריך לגדלא ליה דלא צריך לאכחשא סדורא דעובדא דבראשית. וזה הנזיר שבא לפני שמעון הצדיק שעריה שעיע הוה שכן אמר שראה קווצותיו תלתלים ואמר לו עליך הכתוב אומר כי יפליא וגו':
<b>ורבינו</b> בחיי כתב וז"ל, איש כי יפליא לנדור נדר נזיר. כבר בארתי לך בסדר אמור, כהן גדול דוגמת מי הוא, והנה הנזיר למעלה ממנו כי הוא למעלה מן המדות דבק בעצם הרחמים העליון, ולפי שהוא מוכתר במעלת הנזירות נקרא נזיר מלשון כתר וזהו כי נזר אלהיו על ראשו, ותער לא יעבור על ראשו, גדל פרע שער ראשו, וקדש את ראשו, זהו כי יפליא מלשון פליאות חכמה, ולנדור נדר מקום הבינה, והוא מוזהר מג' דברים, מן היין ומן התגלחת ומטומאת המת, הוזהר מן היין ומן טומאת המת כדי להתרחק מן השמאל, והוזהר בתגלחת, לפי ששערות של אדם הם כחו וכן אמר בשמשון וגלחתי וסר ממני כחי, ואין להם סוף והם גדלים כל ימי חיי האדם. גם אחר מותו אם יעמוד במקום לח, וכל זה ירמוז לענפי השם ונטיעותיו וכחותיו שהם הויות דקות ופנימיות והן עשויות כעין חוטי שלהביות המתפשטות לכל צד ואין להם סוף ותכלית ואין להם קץ, על כן נצטוה לגדלם, הוא שאמר גדל פרע שער ראשו, והוזהר שלא יכרות אותם כי נזר אלהיו על ראשו, ואם יכרות שער ראשו שהוא דוגמת הנטיעות, יהיה כמקצץ ומפריד השם מענפיו ע"כ:
<b>ובאידרא</b> ז"ל תאנא בגולגלתא דרישא תליין אלף אלפין רבוא וז' אלפין וחמש מאה קוצי דשערי חוור ונקי כהאי עמרא כד איהו נקי דלא אסתבך דא בדא דלא לאחזאה ערבוביא בתקוניה אלא כלא על בוריה דלא נפיק נימא מנימא ושערא משערא וכל קוצא וקוצא אית ביה ארבע מאה ועשר נימי דשערי בחושבן קדוש וכל נימא ונימא להיט בח"י עלמין וכל עלמא ועלמא סתים וגניז ולית דידע לון בר איהו ולהיט לד' מאה ועשרים עבר ובכל נימא ונימא אית מבועא דנפיק ממוחא סתימא דכתר ע"כ. א"כ לזה אמר קדוש יהיה גדל פרע, שיתן גדולה ומעלה לנימי דשערי דאינון בחושבן קדוש הנזכר. והוזהר מג' כנגד ג' עליונות, הוזהר מן התגלחת נגד הכתר כי נזר אלהיו על ראשו, ונזר הוא כתר. הוזהר מן הטומאה עד החכמה ששם היא הקדושה כמו שתמצא בזהר בכמה מקומות קדושה וטהרה קדושה היא בחכמה וטהרה היא בבינה. והוזהר מן היין נגד הבינה ששם יין המשומר,, והנזיר הוזהר מן סתם יין שאינו משומר, ולזה נאמר בכל אזהרה ואזהרה כל ימי, ביין אמר כל ימי נזרו מכל אשר יעשה מגפן היין וגו'. ובתגלחת נאמר כל ימי נזרו תער לא יעבור וגו'. ובטומאה נאמר כל ימי הזירו לה' על נפש מת לא יבא:
<b>לאביו</b> ולאמו ולאחיו וגו' לא יטמא. לפי שאב ואם הם במדות, והנזיר עלה למעלה מן המדות כמ"ש, ולזה אמר נזר אלהיו, אלהיו דייקא. ואח"כ כלל שלשתם כאחת ואמר כל ימי הזירו לה' קדוש הוא לה', הזירו בבינה, קדוש בחכמה, הוא הכתר. ואמר כל ימי, לומר שכל ו' ימים הם כלולים בכל אחת ואחת. ימי בגימ' ס' לרמוז למ"ש. עוד קדוש הוא לה' ולעיל אמר קדוש יהיה, לומר שכל מי שמקדש עצמו מלמטה מקדשין אותו מלמעלה:
<b>וכי</b> ימות מת עליו בפתע פתאום וגו'. אם זה הנזיר לא נדר לשם שמים אלא מפחדו מהיצר שלא יפתהו, מה עושה הקב"ה מזווגו בבית אחד עם אדם שהגיע זמנו למות ומת פתאום וטמא ראש נזרו, זהו וכי ימות מת, והל"ל וכי ימות אדם או איש, אלא מת הוא מכמה ימים והמתין לו עד שנזדווג לו זה הנזיר כדי לטמאו, וצריך הנזיר להביא כפרה, לפי שהוא היה סבה שמת מיתה פתאומית, כי אין לגוף נחת רוח, כשמת מיתה פתאומית, כמו שאז"ל מת פתאום זו מיתה חטופה, חלה יום אחד זו מיתה דחופה, חלה ב' ימים זו מיתה דחויה, ג' ימים זו מיתת גערה, ד' ימים זו מיתת נזיפה, ה' ימים זו מיתת כל אדם. א"כ בסבתו מת מיתה פתאומית ונצטער במיתה זו, א"כ מת עליו ממש, כלומר בשבילו, לזה יביא קרבן, מאשר חטא על הנפש, שלא מת מיתת כל אדם. אחר כך אמר והזיר לה', שיהיה נזירותו לשם שמים לא כמו ימים הראשונים שלא היו אלא מפחד היצר, א"כ ימים הראשונים יפלו, נפילה יש להם הואיל ולא היו לשם שמים, והזיר לה מכאן ולהלאה. ולזה היה הקרבן שתי תורים אחד לעולה ואחד לחטאת, והיה מביא אותם ביום השמיני, אחד לעולה לעליית הנפש של אותו עני שמת עליו בשבילו, ולזה היה ביום השמיני, שכל הז' ימים הולכת הנפש מהבית לקבר ומהקבר לבית וביום הח' הולכת ואינה חוזרת, ולזה מביא קרבן מעוף שהיא הנפש כמו העוף שמעופפת ועדיין לא נחה. ואמר לחטאת לכפר עליו, כמו שאמר וכפר עליו מאשר חטא על הנפש. ומה שמביא כבש לאשם, לפי שכשרואה שנתרבו הימים מתחרט, כפירש"י ז"ל:
<b>וזאת</b> תורת הנזיר ביום מלאת ימי נזרו וגו' והקריב את קרבנו. כתב רבינו בחיי ז"ל, טעם הקרבן הזה ביום מלאת ימי נזרו לא נתגלה, כי לא מצינו בכל התורה קרבן כי אם על עון שקדם לשעבר, וזה שקדם וזכה לעשות מצוה, והיה כל ימי נזירותו קדוש ופרוש מתאוות העולם, ועתה ביום מלאת ימי נזרו תחייבו התורה להביא קרבן, וזה ענין נפלא ומחודש, וכן אז"ל במסכת נזיר חדוש הוא שחדשה התורה בנזיר. והרמב"ן ז"ל נתן טעם בזה על דרך הפשט, כי האיש הזה חוטא נפשו במלואת נזרו, כי הוא עתה נזור מקדושתו ומעבודת השי"ת, וראוי היה לו שיזיר לעולם ויעמוד כל ימיו בקדושתו נזיר וקדוש לאלהיו, כענין שנא' ואקים מבניכם לנביאים ומבחוריכם לנזירים, השוה אותו הכתוב לנביאיו כדכתיב כל ימי נזרו קדוש הוא לאלהיו, ועל כן הוא צריך כפרה בשובו להטמא בתאוות העולם, ע"כ דברי הרב ז"ל. ועם כל הטעם הזה לא יצא קרבנו של נזיר מן החדוש, כי היכן מצינו קרבן על העתיד, אבל טעם הקרבן והחדוש אינו מתבאר כי אם על דרך הקבלה והזכרתיו, כי בנזירותו כבר נדבק בעצם הרחמים והוא רוצה עתם לצאת מקדושתו נראה כמתרחק ורוצה לסלק עצמו ח"ו מאותה מעלה שכבר דבק בה, ולכך הצריכתו תורה קרבן ביום מלאת, ולא לכפרה כי לא תמצא בו לשון כפרה או סליחה, אך הכונה בקרבנו לקרב הכחות וליחד ולהמשיך להם שפע מן המקור. ויסתפקו המדות ואח"כ יחזור להנאותיו כבתחלה, ועל כן היה הקרבן שנצטוה בו עולה ושלמים וחטאת, כבש לעולה איל לשלמים, כבשה לחטאת, ובסוף אמר ואחר ישתה הנזיר יין, כלומר ואחר שישלים חיובו לכל צד ויסתפקו המדות ישתה הנזיר יין ויחזור להנאותיו כמו כל בני אדם בעולם הגופות ע"כ. ואחר ישתה הנזיר, כבר נשלמה נזירותו ואיך קורא אותו נזיר, אלא בא לומר שאע"פ שנשלמו ימי נזירותו עודנו בקדושתו,, מאחר שהושלם עם המדות, וכיון שעלה לא ירד ולא יפחד שלא יפתהו היצר אע"פ שישתה יין:
<b>וגלח</b> הנזיר פתח אהל מועד. לא בחוץ כדי שלא יערערו עליו וישטינו עליו המשטינים לומר שהניח הקדושה ויבא לתאות העולם. ויתן השער ג"כ על האש אשר תחת זבח השלמים, לומר שהוא בשלום עם המדות לא שהוא קוצץ בתגלחתו:
<b>ולקח</b> הכהן הזרוע בשלה מן האיל. סתם זרוע היא של שמאל שנאמר נשבע ה' בימינו זה ימין ובזרוע עזו זה שמאל, והיה הכהן נוטל זרוע שמאל לסלק מעליו בעלי דינין שהם באים עליו בזרוע, לפי שסלק מעליו הקדושה וחזר לתאוות העולם. והכהן היה נוטלו לומר שעדיין יש לו חלק בסטרא דימינא ומגביר סטרא דימינא עליו. זרוע בשלה, כאלו אמר בשלו, שנעשה שלו:
<b>וזאת</b> תורת הנזיר אשר ידור קרבנו לה' יאמר שאין הכונה בנזירות סגופים וענויים, כי הקב"ה אינו רוצה מן האדם שיענה גופו, שלא צונו בכל התורה אלא יום א' בשנה שהוא יום כפור שנענה גופנו לטובתנו לכפר עונותינו, וצוה שנאכל ונשתה קודם, כל זה מרוב רחמנותו, א"כ אין הקב"ה חפץ בענויים, אלא הכוונה שיתקרב אל ה', זהו אשר ידור קרבנו לה', כי מה תועלת בנזירות והוא אינו יודע הכוונה, הרי בימי טומאה שמת עליו מת אמר מאשר חטא על הנפש, לפי שהימים הראשונים יפלו ואין בהם תועלת, א"כ חטא על נפשו שענה נפשו בלי הועיל, אלא תהיה הכוונה בהפרשתו מהתאוות לא לענוי אלא להתקרב אל ה', זהו אשר ידור קרבנו לה' על נזרו כלומר הפרשתו, מלבד אשר תשיג ידו כלו' לא בנזירות לבד אלא כל דבר שיעשה הפרשה לעצמו שיהיה פרוש מהבלי העולם נחשב לו כמו נזירות ונקרא קדוש, כי פירוש קדוש נפרש ונבדל כל אחד ואחד כפי השגת ידו, יש פרושים שמפרישין עצמם מן היישוב כדי שלא לחטוא, כי רוב העבירות הם בין אדם לחבירו, ויש פרושים שמפרישין עצמן מן הבשר כדי שלא להרבות רמה, כמו שאמר התנא מרבה בשר מרבה רמה, וכדי שלא יתגבר היצר עליהם מצד המאכל שנאמר ואכל ושבע ודשן ופנה, א"כ אותה הפרשה אינה ענוי אלא ענג, ויש פרוש במניעתו מן היין לפי שהיין מביא קללה לעולם והוא כונתו שלא להביא רעה לעולם שהאדם נקרא עולם קטן, א"כ כפי נדרו אשר ידור כן יעשה ויחשב לו כנזירות ויקרא קדוש ויותר, זהו על תורת נזרו, כי כשהאדם מענה נפשו ומשמחה בעבודת ה' אע"פ שאותה עבודה היתה ע"י סגוף הגוף וענויו עכ"ז אינו מקבל הגוף ענוי כי הוא משועבד לנשמה ואדרבא יהיה לגוף ענג, כמו שהיה ר"ח בן דוסא ע"ה מסתפק בקב חרובין מערב שבת לע"ש שהוא דבר מועט לו ולאשתו, ומרוב השמחה שהיו שמחים בעבודתו ית' היה נראה להם כאלו היו אוכלים בשר שמן, לפי שהיו משעבדים גופם לעבודת השי"ת עד שהיה חומרם זך שלא היה מתאוה לשום דבר. כי התאוה באה מצד החומר, וכשהוא זך נטרדה ממנו התאוה, אבל אם באותה ענוי אין בה עבודת ה' נחשב לו כחטא על שענה גופו, כי הגוף מרגיש בענוי כשאינו בעבודת השי"ת כמו שאמר בנזיר מאשר חטא על הנפש כשנטמא והלכו אותם ימים בבהלה. עוד אמר זאת תורת הנזיר, שעם הנזירות יעסוק בתורה, ובזה יקרא קדוש:
<b>וידבר</b> ה' אל משה לאמר דבר אל אהרן ואל בניו לאמר. כבר אמרנו פעם אחרת שאמר למשה לאמר, לומר שהקב"ה כשהיה מלמד למשה היה אומר לו דברים שיהיו לו כפי ערכו, ודברים אחרים היה מרשה לו לאומרם, זהו לאמר ם כן, וא"ל שיאמר לאהרן וילמדהו סוד ברכת כהנים, כפי ערכו יהיו לו לבדו, ולהם לבניו כפי ערכם, זהו אל אהרן ואל בניו לאמר, לכל אחד אמירה לבדו, וכן לבני ישראל אמור להם לכל אחד אמירה לבדו כפי ערכו, ולזה אמר בלשון כה תברכו שהיא כ"ף הדמיון לומר שאינה אחת אלא כ"א יש לו ברכה כפי ערכו, כהנים כפי ערכם גם אמר כה לומר שאין כח בב"ו לברך ברכה זו אלא בדמיון לבד לפי שכל הברכות נתנו לו על תנאי וברכה זו לא נתנה על תנאי, כמו שאמרו בזהר וז"ל, ובגין כך אתמסרת ברכת כהנים ברכתא דא לכהן דאתא מחסד, כי עיקר הברכה היא להקב"ה ישתבח שמו לעד, ואני אברכם, א"כ אינם שוים כהנים עם הקב"ה, הקב"ה מברך הברכה וידע כונתה ורמזיה וסודה משא"כ ידיעתו של בשר ודם, לזה אמר בלשון כה, לומר אע"פ שאלו האותיות בעצמן היא הברכה, עם כל זה אינם שוים עם הקב"ה אלא בכ"ף הדמיון, ולא לחנם אמרו ששלמה המלך ע"ה היתה כתובה סביב למטתו ברכת כהנים, שנא' ששים גבורים סביב לה היא ברכת כהנים שיש בה ששים אותיות:
<b>ועוד</b> אמר כה להעלימה מהששים שרים עליונים שלא יקטרגו כי אין הברכה שורה אלא בדבר הסמוי מן העין, ולזה אמר אמור להם. קבלת רבותינו ז"ל שיהיה ישראל מקריא לכהן. כל זה הוא להעלים מן העין שהקב"ה רוצה לברך את ישראל, ומתחיל ישראל ואח"כ הכהן ואח"כ הקב"ה שנאמר ואני אברכם, א"כ היא משולשת, שהיא מפי ג', ישראל וכהנים והקב"ה לזה היא ג' פסוקים, וכתיב והחוט המשולש לא במהרה ינתק. ועיקר הברכה היא ע"י כהן שאם אין כהן אין ברכה, כי על ידו נשפעות הברכות העליונות, ולזה הכהן מתחיל יברכך ואין ממתין עד שיקריא לו ישראל, כי ישראל מנין לו הברכה אם לא יביא לו הכהן, וכן יברכך בגימ' רבן שהוא הכהן שנאמר כי שפתי כהן ישמרו דעת ותורה יבקשו מפיהו, והכהן משפיע מלמעלה מהברכה העליונה לברכה התחתונה ועוד כי כונת הכהן מלמעלה למטה, לזה מתחיל יברכך ולא אברכך אלא יברכך הנעלם, וכן יאר וכן ישא וכן כל הברכה כלה. יברכך בא"ת ב"ש משגלל בגימ' ת"ג והוא הכתר שממשיך הברכ' מן הכתר עד אדני, וכן יברכך באתב"ש בגימ' שמך לאחד, שהוא מייחד, כאומרו כי מלאך ה' צבאות הוא כ"י והוא בכתר, וכן אמר בזהר כהנא שרי מלעילא לתתא לאמשכא ברכאן תדיר מעילא לתתא וישראל מתתא לעילא חסד ואמת נפגשו חסד מעילא אמת מתתא, תהום אל תהום קורא לקול צנוריך, תהום תתאה לפתוח הצינורות ותהום עילאה להריק ולהשפיע בהם, וישראל כונתו מלמטה למעלה. לזה מתחיל לקראתו ה' שקריאתו באדני שמשם עולין, והכהן עולה בברכה שאמר אשר קדשנו בקדושתו של אהרן וכו' לברך את עמו ישראל באהבה, באהבה הוא כ"י, א"כ מלת יברכך ראוי הכהן לאומרה ולא ישראל, א"כ הכהן מלמעלה למטה וישראל מלמטה למעלה זהו שלמות הברכה וכן כהן וישראל עם ב' מלות גימ' היא ברכה שלמה, ולזה זוקף עשר אצבעותיו. ויש לנו קבלה בענין זקיפת האצבעות, בחול מחבר אצבעו עם האמה ונחשבות כאחת וכן הקמיצה עם הזרת הרי ב', והגודל הרי ג', ב' ידים הם ו', כנגד ו' ימי המעשה והבן. אבל בשבת ויו"ט וכן במוסף של ר"ח זוקף העשר להורות שכולם הם מאירים ומשפיעים, וישראל במספר קטן עשרה, ולזה מתחיל הכהן מיו"ד של יברכך וישראל מיו"ד של י"י, ב' יודי"ן הם עשרים, ועשרים בגימ' כתר, א"כ ישראל מכוון עד לכתר והכהן מכוון עד כ"ה להשפיע לה. וז"ל הזהר תאנא כהנא דפריש ידוי בעי דלא יתחברון אצבען דא בדא בגין דיתברכון כתרין קדישין כל חד וחד בלחודוי כמא דאתחזי ליה, ובגין דשמא קדישא בעי לאתפרשא באתוון דשימין דלא לערבא דא בדא ולאתכוונא באינון מלין ע"כ. וכתב הרב ריקאנטי ז"ל כה תברכו וגו' דע כי כנסת ישראל נקראת כה בתורה, ולפי שהיא פתח למעלת רוח הקדש וממנה נכנסים הנביאים ועל כן כתיב כה אמר ה' וזהו כה יהיה זרעך, כלומר מן המדה הזאת תזכה לזרע. והיא בתו של אאע"ה, ובה יפיק שאלתו כל שואל לשנות כח המזלות, כי הוא פתח עינים לכל הבקשות, וזהו סוד וחסידיך יברכוכה מלא, כי מדת החסידים להמשיך למדת כה, כי אינו חיוב רק עד צדי"ק שנאמר וברכות לראש צדיק, וזהו סוד כי בכה ארוץ גדוד כלומר במדת כה הנלחמים במלחמותיו של דוד המע"ה. אמר הנה כה תברכו את בני ישראל כלומר הזהרו במדת זאת הנקראת כה, פן תמלא אף וחמה ממדת הפחד והגבורה כי אז היא מתרבת המדינות, על כן תמשכו אליה רחמים וברכות פן תחריב העולם כדי שגם אתם תתברכו מברכותיה, כי כפי השפע הבא עליה מן המעלות כך היא מנהגת העולם, ואמרו חז"ל מהיכן זכו ישראל לברכת כהנים, ר' יהודה אומר מאברהם שנאמר כה יהיה זרעך, רבי נחמיה אומר מיצחק שנא' ואני והנער נלכה עד כה, רבנן אמרי מיעקב שנאמר כה תאמר לבית יעקב, וכנגדם כה תברכו, אימתי אני מגדל בניך כככבים ר' אליעזר ור' יוסי ב"ר חנינא חד אמר כשאגלה להם בכה כה תאמר לבית יעקב וחד אמר כשאגלה על ידי מנהיגן בכה, כה אמר ה' בני בכורי ישראל:
<b>ועתה</b> אפרש לך סוד ברכת כהנים. כבר בארנו כי האדם כלול מן העליונים, ועשר אצבעות שבידו רומזים לעשר ספירות בלימה, ועל כן הם ה' נגד ה', לכן כשהכהן מלאך ה' צבאות הוא מדביק נפשו למעלה ומיחד ה' בלבו ובפיו והוא נושא כפיו לרום השמים וכוונתו רצויה ומחבר ומיחד העשר ספירות בנשאו עשר אצבעותיו לרום השמים ומודה כי בעשר ספירות נבראו השמים והארץ והוא כלול מהם ומברך את ישראל, והקב"ה מסכים להם הברכות וזהו מאמרם ז"ל שאמרו אסור להסתכל כשהכהן פורש ידיו שהשכינה כב"י שורה בין ידיו, ועוד שהברכה אינה שורה אלא א"כ במקום נסתר כמו שאז"ל נטיל ברכאן בחשאי ע"כ. וכן אמרו ז"ל שהקב"ה משגיח מן החלונות, ה' חלונות שעושה חמשה אוירים בין גודל לאצבע ובין חמה לקמיצה וכן ביד שמאל ובין גודל לגודל. זהו לחול כמו שקבלנו, אבל בשבתות וימים טובים וראשי חדשים משגיח מן ה' חלונות מציץ מן ה' חרכים, כי יש ח' אוירים בשני ידיו ואויר שבין גודל לגודל נחשב לכאן ולכאן ליד ימין וליד שמאל. ומה שאמר חלונות וחרכים, נגד ימין אמר חלונות ונגד שמאל חרכים. עוד נוכל לומר יש ד' אוירים, כי אויר שבין גודל לגודל אינו מן החשבון, ויש ד' אוירים סגורים בין אצבע לאמה ובין קמיצה לזרת פתוחים, הם ד' אותיות שם אדנות, והסתומים הם נגד שם הוי"ה, ובימי החול אין משתמשין בהם לזה הם סגורים, אבל בשבת וי"ט נפתחים, וסימן השער הזה יהיה סגור ששת ימי המעשה וביום השבת יפתח וביום החודש יפתח. יהיה היינו הוי"ה עם ד' אותיות, ומתחיל יברכך ה' מלמעלה וישמרך מלמטה, כמו זכור ושמור נעוץ סופן בתחלתן ותחלתן בסופן, כי השמירה היא בכ"י, והסוד מכל אשר אמרתי אל האשה תשמר, בתולה ואיש זה עשו איש יודע ציד לצוד הנשמות, לא ידעה, לזה צריכה שמירה, לזה הכהן שהוא שושבינה פורס עליה המסך תחלה לשמרה מן ל"ה שרים ימיניים ומן ל"ה שמאליים, ולזה תמצא בראשי תיבות יברכך ה' וישמרך ך"ו ובסופי תיבות מ"ה, ך"ו מימין מ"ה שהוא מלוי הוי"ה משמאל, ואח"כ מתחיל הברכה יאר וגו' בחשאי, אע"פ שאמרו חז"ל כה תברכו בקול רם, וכן אמור בגימ' זמר, שיברכו בנעימה ובזמרה להורות עז וחדוה במקדשו, ושם היא השמחה, כי אותיות שמחה הם אותיות חמשה, והיא ה"א אחרונה, והיא הבוחרת בשירי זמרה, ולזה דוד המלך ע"ה היה אומר שירות וזמירות לשמח מדתו. עם כל זה אין הקול יוצא לחוץ כמ"ש חז"ל בויקרא רבה מאהל מועד וגו' מלמד שהיה הקול נפסק ולא היה יוצא חוץ מאהל מועד,, כיוצא בו וקול כנפי הכרובים נשמע עד החצר החיצונה, כיון שמגיע שם היה נפסק. וכבר ידעת כי כנס"י נקראת אהל מועד וחצר חיצונה, א"כ התחלת הברכה היא מיאר, כי פסוק ראשון הוא לפרוס המסך. יאר ה', שיאר ה' פני הרחמים בכל הכפירות, ומכוון הכהן אל החסד שבכל ספירה וספירה, כי כל אחת כלולה מעשר ומכוון מחסד ימין לחסד שבגבורה, וכן לכל חסד של שאר מדות וכו', ומכוון לזה השם יו"ד ה"י וי"ו ה"י שהוא שם בן ע"ב, ואז כל פנייתו בפסוק זה הוא לימין עד נצח, עד ויחנך שהוא היסוד יחנה שכינתו אצלך, חן אשה על בעלה, הרי נתברך צד ימין. וכן ויחנ"ך בגימ' צד. ישא, אחר שנתברך צד ימין מתברך השמאל, זהו ישא ויסבול פני הפחד ויסלקנה מעליך, ואז ישים לך שלום. ויכוון הכהן לגבורה שבימין קודם לסלקו, כי אפילו החסד הוא כלול מגבורה, וכן בכל מדה ומדה שבצד ימין, ואח"כ לצד הגבורה שבשמאל עד הוד, עד שלום שהוא צדיק, זה וברכות (של ימין ושל שמאל) לראש צדיק. אחר שנתמלא צדיק משפיע לה בחשאי, זהו ואני אברכם, אחר שהשפיעו לה היא מברכת לישראל. והשם של ישא ה' הוא יו"ד ה"א וא"ו ה"א. והשם של יברכך הוא יו"ד ה"י וא"ו ה"י, שעולים שלשתם ק"ף, ובמלואם יש ל' אותיות, וג"פ ארבעה של שלש שמות שהן האותיות בלא מלוי עולה הכל ברך, רכ"ב אלהים רבותים, ועם העשר ספירות עולה יברך כן קבלתי מרבותי.
<b>וכתב</b> ספר הרוקח אלו התיבות שהכהנים מטים פניהם בהם לדרום ולצפון, יברכך וישמרך אליך ויחנך לך שלום, כוון באומרו לדרום ולצפון למה שאמר לימין בפסוק יאר, ולשמאל בפסוק ישא, לזה צריך שיגביה יד ימין על יד שמאל שנאמר וישא אהרן את ידו כתיב. וברעיא מהימנא פקודא דא לברכא כהנא ית עמא בכל יומא בזקיפי דאצבען ולברכא לון בכל יומא לאשתכחא ברכאן לעילא ותתא דהא אצבעאן ברזא עלאה חמש גו חמש ה' דימינא וה' דשמאלא, ה' דימינא אית לון שבחא יתיר על שמאלא, ועל דא ברכתא דקא בריך כהנא ית עמא אצטריך לאזקפא ימינא על שמאלא ולעיינא בעינא טבא, וכד פריש ידוי כהנא שכינתא שריא על אינון אצבעאן, דהא קב"ה אסתכם עמיה דכהנא באינון אצבען באינון ברכאן דישראל מתברכין מתרין סטרין מלעילא ומתתא, מעילא לתתא ומתתא לעילא מעילא שכינתא שריא על אינון אצבעאן, וכהנא דקא מברך. ת"ח מלין דקא עבדי מתערין מלין לעילא כגוונא דא בפרישו דאצבעאן דכהנא לתתא אתערת שכינתא למיתי ולשריא עלן, וכן כמה מלין אינון בעלמא דמתערי מלין לעילא, דהא באתערותא דלתתא אתער מילא אחרא לעילא, והא אוקימנא בכמה דוכתין, והיינו טעמא דלולב והיינו טעמא דשופר, וכמה אינון בהאי גוונא, עשר אצבעאן מתערי שכינתא לשריא עלייהו, מתערין י' דרגין אחרין לעילא לאנהרא, וכלא בשעתא חדא, וע"ד אסיר ליה לבר נש לזקפא אצבעאן בזקיפו למגנא אלא בצלותא ובברכה ובשמא דקב"ה, והא אוקימנא דאינון אתערו דשמא קדישא ורזא דמהימנותא זקיפו דאצבעאן ממנא בההוא זקיפו דילהון י' שליטין כמה דאוקמוה, וכהנא בעי לברכא בעינא טבא באסתכמותא דשכינתא כמה דאתמר בההיא שעתא דברכתא דא נפקא מפומא דכהנא אינון שתין אתוון נפקין וטסין ברקיעא וממנן שתין רברבין על כל את ואת וכלהו אודן על כל אלין ברכאן, מ"ט שתין אתוון בברכאן אלין בגין דישראל שתין רבוא אינון וברזא דשתין רבוא קיימין תדיר בעלמא וכל חד וחד איהו חד רבוא, שמא קדישא דנפקא מהאי סלקא לעילא עד ההוא כורסיא דלעילא וכלא שכינתא עילאה ושכינתא דלתתא אודן בכהנא באינון ברכאן וכל אינון שתין ממנן, וע"ד כתיב ושמו את שמי על בני ישראל ובדין קב"ה משבח לון לכהני כמא דאתמר ע"כ. האצבעות עושין פירות והן גדלים בנעלם שהם ענפי האילן שהוא הגוף, שהרי הצפרנים שהם מצד הטומאה שנדבקו באדם אחר שחטא ויש להם בו אחיזה שע"י באים נגעי בני אדם ולילית, ויש להם קצת תועלת להולדה, לזה אין זורקין אותם לפי שכשהם בגוף הם מסייעים להוליד, וע"ז אמר דוד המע"ה ובחטא יחמתני אמי, וכשזורקין אותם אין להם כח ונפרדו מן הגוף עושין הפך ההולדה שאם תעבור עליהם מעוברת תפול, ולזה אין לזלזל בהם. ושמעתי שאין לקוץ חותם כי אם ביום או אחר חנות שהן שולטין בימי החול וכיון שבא שבת אין להם כח. ובאים עליהם בעקיפין שקוצצים אותם בדילוג, ויד שמאל קודם, ובאים עמהם בעלילה כדי שלא יתגברו וישלטו עלינו, וגם זה לעומת זה עשה ה', פנים ואחור, לזה במוצאי שבת שבאו ימי החול הם מתגברים, אנו מברכין עליהם להתיש כחם, שאם יתגברו יהיו מצד הקדושה והטהרה והברכה, ואנו מביטים בהם, וסימן וראית את אחורי וגו', ולזה הכהן העולה לדוכן כופף אצבעותיו שלא יראו צפורניו עד שיאמר יברכך אז אין להם כח וזוקפן מיד:
נחזור לעניננו. האצבעות עושין פירות בנעלם כמו הצפרנים שהם גדלים ומתרבים כן האצבעות, ולזה הכהן זוקף אצבעותיו למעלה להביא ברכה בנעלם, ולזה אסור להביט בידיהם כדי שיתברכו בנעלם ולא ישלוט בהם העין. וצריך הכהן המברך שלא יהיה בו מום אלא יהיה שלם באבריו, אמור עם הכולל עולה רמ"ח שיהא שלם ברמ"ח אבריו, וכן צריך שיהא נשוי כמו שאז"ל במדרש שמי שאינו נשוי שרוי בלא ברכה בלא טובה כו', והשרוי בלא טובה איך יברך והכתוב אומר טוב עין הוא יבורך אל תקרי יבורך אלא יברך:
ובזהר תאנא כל כהן דלא רחמין ליה עמא לא יפרוש ידוי, ועובדא הוה בחד כהן דקם ופריש ועד לא אשלים אתעביד תלא דגרמי, מ"ט משום דלא בריך בחביבותא, וקם אחר ופרוש ידוי ובריך ואתתקן ההוא יומא. עוד בזוהר וז"ל ובגין כך תנינא כל כהן שאין לו בת זוגא אסור בעבודה דכתיב וכפר בעדו ובעד ביתו. אמר רבי יצחק משום דלית שכינתא שריא במאן דלא אנסיב וכהנא בעי יתיר מכל שאר עמא לאשריא ביה שכינתא, וכיון דשרת בהו שכינתא שריא בהו חסד ואקרון חסידים, ובעיין לברכא עמא הה"ד וחסידיך יברכוכה, וכתיב תומיך ואוריך לאיש חסידך, ומשום דכהנא אקרי חסיד בעי לברכא, ובגין כך כתיב דבר אל אהרן ואל בניו כה תברכו מ"ט משום דאקרון חסידים, וכתיב וחסידיך יברכוכה, יברכו כה, אמר רבי שמעון תאנא בצניעותא דספרא שמא קדישא אתגליא ואתכסיא, דאתגליא כתיב ביו"ד ה"א וא"ו ה"א, דאתכסיא כתיב באתוון אחרן, ומההוא דאתכסיא ההוא טמירא דכלא, אמר ר' יהודה ואפילו ההוא דאתגליא אתכסיא באתוון אחרן בגין ההוא טמירא דטמירין בגו, דהא הכי בעי כהנא לצרפא שמא קדישא ולמיחת רחמי, דכולהו רחמי כלילן בכ"ב אתוון בתרין כתרי דרחמי ובהני אתוון דהא שמא סתימאה כ"ב אתוון דרחמי וי"ג דעתיקא סתים וגניז מכולא וט' דאתגלין מזעיר אנפין ומתחברן כלהו בצרופא דשמא חד דהוה מכוון כהנא כד פריש ידוי בכ"ב אתוון גליפן. ותאנא כד הוה צניעותא בעלמא הוה מתגליא שמא דא לכלא, מדאסגי חציפותא בעלמא סתים באתווי, דכד הוה מתגליא כהנא מכוון ושמא מתפרש, במאי מכוון מכוון בסתימא דטמיר וגניז ומתגליא ומתפרש, מדאסגי חציפותא בעלמא סתים כלא באתוון רשימין ות"ח דכל הני כ"ב משה אמרן בתרי זמני, זמנא קדמאה אמר י"ג מכילן דעתיקא דעתיקין סתימא דכלא באתר דדינא אשתכחו לאכפיא להו, זמנא תניינא אמר ט' מכילן דרחמי דכלילן בזעיר אנפין ונהרין מעתיקא סתימאה דכלא וכלהו כליל כהנא כד פריש ידוי לברכא עמא ומשתכחן דמתברכין כלהו עלמין בסטרא דרחמי דאתמשכן מעתיקא טמירא סתימא דכלא, וכל הני כ"ב אתוון מכילן סתימאן. יברכך ידוד, יאר ידוד, ישא ידוד, אלין ג' קראי וג' שמהן די"ב אתוון כלילן לקבליהון ולכלא מתכוון כהנא וכל עילאין ותתאין מתבסמין בכ"ב אתוון דסתימן בהני ג' קראי לקביל כ"ב אתוון מכילן דרחמין דכליל כלא ובגין כך כתיב אמור ולא אמרו דבעי לכוונא בכל הני סתימין בכל הני דרגין, אמור במלין סתימין דלעילא, אמור חושבן רמ"ח אברים שבאדם חסר חד, מ"ט דבכתר תליין כלהו וכלהו מתברכן בהאי ברכתא בהני ג' קראי כדאמרן. להם לאתכללא בהאי ברכתא עילאין ותתאין, ע"כ:
<b>זהו</b> שם בן כ"ב מקובל איש מפי איש עד יעקב אבינו שמסרו ליוסף, ובאו אלו השמות בחלופין הרבה, כל זה להעלים הברכה מן העין, ולזה הוא ישראל קודם, ואחר כך הכהן, ואח"כ הקב"ה:
<b>ובזהר</b> רבי אבא אמר כלהו כחדא מתברכאן בכ"ב אתוון גליפן דשמא קדישא דאתכליל וסתים הכא בכ"ב אתוון מתברכאן כלהו, ואינון רחמי גו רחמי דלא אשתכח בהו דינא כלל, תאנא אמר ר' יוסי בשעתא דכהנא מרים ידוי אסיר לעמא לאסתכלא בהו משום דשכינתא שריא בידוי בגין דלא ישתכחון עמא חציפין לגבי שכינתא. תנא בההיא שעתא דכהנא פריש ידוי ומתברכין עילאין ותתאין צריכין עמא למיתב בדחילא ואימתא ולמידע דההיא שעתא עידן רעותא אשתכח בכלהו עלמין ולית דינא בכלהו והוא שעתא דאתגלי עתיקא קדישא דעתיקין בזעיר אנפין ואשתכח שלמא בכלא וכן אמרו במדרש כלום יש עבד שרבו מברכו ואינו שומע ומאזין לברכתו, ע"כ:
<b>וצריך</b> הכהן שירחוץ ידיו קודם, וכן אמרו בזהר וז"ל, תאנא כהנא דבעי לפרשא ידוי, בעי דיתוסף קדושה על קדושה דיליה, דבעי לקדשא ידוי על ידא דקדישא, מאן ידא דקדישא, דא לוואה, דבעי כהנא לטול קדושא דמיא מידוי שנאמר וקדשת את הלוים הא אינון קדישין, מכאן דכל כהן דפריש ידוי בעי לאתקדשא על ידא דקדישא לאתוספא קדושה על קדושתיה ועל דא לא יטול קדושא דמיא מבר נש אחרא דלא הוי קדישא. ובצניעתא דספרא תאנא לוי דאתקדש כהנא על ידוי בעי הוא לאתקדשא בקדמיתא, ע"כ:
<b>ובמדרש</b> אמור להם, א"ל הקב"ה לכהנים, לא מפני שאמרתי לכם שתהיו מברכין את ישראל תהיו מברכין אותם באנגריא (פי' על כרחם) אלא תהיו מברכין אותם בכונת הלב, לכך נאמר אמור מלא. וכתב רבינו בחיי אמור מלא, שהוא רמ"ח עם הכולל, כי הברכה נבלעת ברמ"ח אברים שבאדם, וחסרון האחד הוא הלב שממנו ישתרגו כל האברים וכלם תלוים בו, ועוד חסרון האחד מן המספר כי הוא כנגד השכינה השורה על כפי הכהן ונסתרת שם שהיא לב השמים שממנו יתברכו עליונים ותחתונים. ועוד יכלול אמור להם בסתם ולא במפורש, כי יש זמנים שהכהנים מזכירים את השם בנשיאות כפים בפרסום, ויש זמנים שאין מפרסמים אותו אבל מבליעין אותו, וכן דרשו ז"ל משרבו הפריצים מבליעין אותו, וכן אמר הכתוב כי יש עתים במפורש וזהו כה תברכו את בני ישראל בשם המפורש, ויש עתים בסתם וזהו אמור להם סתם. ועוד יכלול אמור להם, זכו אמור להם, לא זכו אמור סתם. שהרי הכתוב היה ראוי לומר ותאמרו להם, אבל אילו אמר כך היה במשמע שהברכה נמשכת להם לעולם בין ראוים בין אינם ראוים, לכך אמר אמור, שהמובן ממנו זכו אמור להם לא זכו אמור סתם ולא להם. וז"ל הריקאנטי וכבר הודעתיך בפרשת ויבא עמלק, שהכהן כשנושא העשר יתקדשו כל העשר, והשכל יורד לשכלים הנפרדים והשכלים הנפרדים וישראל מתברכין, זהו כה תברכו את בני ישראל את לרבות מלאכי השרת, אמיר להם לכלם, מעלה ומטה, והבן זה. ובפ' עמלק זה לשונו, ויהי ידיו אמונה, כי משפט הכהן שנושא כפיו שירשום אותיות הוי"ה בידיו, זהו ויהי ידיו. וכן משפטו עוד שיהיו אצבעותיו זקופים למעלה בעוצם כחו וחוזק כונתו, ושלא לחברם זו בזו, וזהו לשון אמונה. והטעם כדי שיתברכו למעלה כל אחד ואחד לבדו, וכדי שלא לערב למטה אותיות ההוי"ה שהוא רושם באצבעותיו. ויש שפירשו שהאותיות היה רושם ד' בגודל ויו"ד בזרת שהיא קטנה ושי"ן בג' אצבעות, ע"כ. ולפי זה מה שאמר ושמו את שמי, הוא שם שדי שהוא רושם באצבעותיו. ששם רמוז השימה שנאמר שום תשים עליך מלך והבן, שהיא נקראת שם, בסוד ברוך שם כבוד מלכותו, והכונה שיסדר היחוד מלמעלה למטה ויחבר האשה עם בעלה, ולזה התחיל בכה שהם כ"ה אתוון דשמע וסיים ושמו את שמי שהם כ"ד אתוון דברוך שם, ופירוש ושמו יסדרו, כמו ואלה המשפטים אשר תשים, תרגום דתסדר, ושמו את שמי כאלו אמר שמו ושמי שיחבר שם המפורש עם אדני, ובזה ימשיכו הרצון והחפץ, שמו שמי גימט' תרצו, תהיו רצוים לפני המקום ברו"ך הו"א בגימ' רם, שהנעלם הוא רם על הכל וברוך שמו אדני, ותמצא מכ"ף דכה תברכו עד מ' דאברכם יב"ק אותיות, שהיה יורד במעלות הסולם על דרך הקו שהם אהיה ידוד אדני שסודם יב"ק, ועוד ס' סתומה דאברכם באי"ק עולה ת"ר, וכ"ף דכה היינו כתר, כ"ז לרמוז למה שאמרנו שהחזן כוונתו מלמטה למעלה, ולזה מתחיל במלת ה', והכהן מלמעלה למטה, והבן:
<b>וכתב</b> רבינו בחיי ז"ל. וצריך אתה לדעת כי יש בפסוק ראשון י"ה אותיות ובשני הי"ה אותיות ובג' יה"י אותיות, הרי זה מורה שהשם הגדול הנזכר בהם ג' פעמים הוא שליט בג' זמנים, הוה היה יהיה, ומה שהתחיל הרמז בהוה שהזמנים כלם בהוה בהקב"ה שלא עברו משנותיו כלום, כענין שכתוב ואתה הוא ושנותיך לא יתמו, ולכך אנו מחברים בתפלותינו ואומרים ה' מלך ה' מלך ה' ימלוך לעולם ועד, ועוד לרמוז לג' חלקי הזמן שהם הוה היה יהיה, ע"כ:
<b>ויהי</b> ביום כלות משה וגו'. נסמכה פרשה זו לפרשת כהנים, לומר שבמקום שיש שלום כאילו שם בית המקדש ושכינה שורה שם, שהוא אחד מג' דברים שהעולם עומד עליהם שהוא השלום, ואמר ויהי שהוא לשון צער, לפי שבאותו היום מתו בני אהרן. והיל"ל ויהי ביום הקים את המשכן וימשח אותו וגו', אבל אמר להקים אז"ל שכל ימי המילואים היה משה מעמידו ומפרקו ויום ר"ח ניסן העמידו ולא פרקו לכך אמר ביום כלות משה להקים, אותו היום כלה הקמתו, וכן כתב רש"י. שמא תאמר שהיה משה מצטער בהקמתו בכל יום ת"ל ויהי שאדרבה ביום כלות הקמתו נצטער לפי שבכל יום ויום מעמידו ומפרקו והיה מקבל שכר על ההעמדה ועל ההפרקה ואותו היום השמידו ולא פרקו ניטל ממנו אותו שכר, שהצדיקים שמחתם היא בעבודתו ית' ואינה עליהם לטורח אלא לשמחה, לזה נאמר ויהי ביום כלות משה הלואי לא כלתה ההקמה ואמר להקים את המשכן ולא אמר להקים המשכן, לרמוז למה שאז"ל שביום שהוקם המשכן התחתון ע"י משה הוקם העליון על ידי מיכאל, לזה בא רבוי ת:
<b>וימשח</b> אותו ויקדש אותו. קדשו בשם שהיה מזכיר על כל כלי וכלי כמו שפירשתי בפרשת פקודי שנאמר שם י"ח פעמים כאשר צוה ה' וגו', ששם נשמה וחיות לכל כלי וכלי, ואחר כך אמר וימשחם ויקדש אותם, בתחלה כל כלי לבדו ואחר כך חברם כולם כאחד ועשה להם המשחה אחת לכלם כפי כונתו וחבורו:
<b>ובספרי</b> אז"ל וימשח אותו ואת כל כליו, שומע אני ראשון ראשון נמשחו המשכן קודם כו' ת"ל וימשחם ויקדש אותם, מגיד שלא קדם אחד מהם עד שנמשחו כלם. ובמדרש אמר ר' סימון בשעה שאמר הקב"ה לכהנים על המשכן רמז למלאכי השרת שיעשו גם הם את המשכן, ובעת שהוקם למטה הוקם למעלה והוא המשכן הנעלה שבו מטטרון מקריב נשמותיהם של צדיקים לכפר על ישראל בימי גלותם ולכך כתיב את המשכן, ע"כ. ואע"פ שהמשכן הוקם מאליו שנאמר הוקם וגו', הואיל וההמשחה והקידוש מעכבין שנא' בפרשת פקודי ומשחת את המשכן ואת וגו' וקדשת אותו,, והואיל וטרח וקדש כל כלי וכלי כפי קבלתו העלה עליו כאלו הקימו וכו':
<b>ויקריבו</b> נשיאי ישראל. ולא פירש, מה הקריבו, אחר כך אמר ויביאו את קרבנם וגו' ויקריבו אותם לפני המשכן, ועוד למה כל זה השבח ששיבח לנשיאים שאמר נשיאי ישראל, ראשי בית אבותם, הם נשיאי המטות, הם העומדים על הפקודים, ועוד למה התחילו הם תחלה ולא עשו כבוד למשה ולאהרן. אלא הנשיאים כשראו עצמן אשמים בנדבה שלא התנדבו תחלה, שאמרו יתנדבו הצבור תחלה ומה שמחסרים אנו משלימים, וכיון שראו שהשלימו הצבור את הכל שנאמר והמלאכה היתה דים לכל המלאכה, אמרו הנשיאים מה יש עלינו להביא, הלכו והביאו עגלות שישאו עליהם המשכן, ומי נתן להם עצה שבטו של יששכר שהיו חכמים שנאמר ומבני יששכר יודעי בינה לעתים. א"כ לפי זה פירוש ויקריבו הנשיאים קרבו עצמי ליקח עצה לפי שנתנשאו על ישראל, שמא תאמר מאחר שנתעצלו ירדו ממעלתם. ת"ל ראשי בית אבותם. ומאין בא להם הנשיאות, לזה אמר הם נשיאי המטות שהיו שוטרים במצרים והוכו עליהם שנאמר ויוכו שוטרי בני ישראל, ופירוש המטות שהיו רודים אותם במטות ובמקלות, שמא תאמר שהקב"ה לא הסכים על ידם בנשיאות ת"ל הם העומדים על הפקידים, שהקב"ה אמר למשה ולאהרן ואתכם יהיו איש איש למטה וגו' ואלה שמות האנשים אשר יעמדו אתכם וגו', ולזה הביאו עגלה על ב' נשיאים שלא יתגאו. ולזה קערה אחת כף אחת פר אחד איל אחד כבש אחד שעיר עזים אחד, הכל כדי שלא יתגאו בקרבנם. כשראה משה כן לא רצה לקבל מהם לפי שהוא מעט לפי ערכם, שבנדבה אמרו לא היה משה יודע לומר לנו שנעשה המשכן, לזה לא רצה לקבל מהם, אמר אתמול היו רוצים לעשות המשכן כולו ועכשיו מביאים זה המעט, אמר לו הקב"ה קח מאתם כי האדם יראה לעינים וה' יראה ללבב, הם באו בהכנעה, זהו ויביאו את קרבנם לפני ה', שקרבו עצמן והכניעו והשפילו עצמן לפני ה' שהוא חוקר לב ובוחן כליות, לזה אמר לפני ה' ואחר כך ויקריבו אותם לפני המשכן, לזה קח מאתם, ולזה אמר ויאמר ה' אל משה לאמר קח מאתם, מאי לאמר, כי האמירה היא לו ולא לאחרים, אלא אמר לו אתה רואה שנתמעט קרבנם בעיניך, ואני בעיני הרבה, כי אין הכוונה בהבאת הקרבן אלא ההכנעה שנאמר הלא שמוע מזבח טוב להקשיב מחלב אילים:
<b>ובמדרש</b> היה משה מתיירא שמא אחת מן העגלות נשברת או אחת מן הפרות מתה, אמר לו הקב"ה והיו לעבוד אני נותן להם הויה שיהיו קיימות, רבי יודן בשם בר קפרא עד בגלגל שורים זבחו, והיכן הקריבום רבי אבא בר כהנא אמר בנוב הקריבום רבי אבהו אמר בגבעון הקריבום, רבי חמא בר חנינא אמר בבית עולמים הקריבום דכתיב ויזבח שלמה את זבח הבקר, תאני משים רבי מאיר עד עכשיו הם קיימים לא הוממו ולא הזקינו ולא הטריפו, והלא דברים קל וחומר ומה עגלות שנדבקו באהל מועד נתן להם הויה שהם קיימות לעולם, ישראל שהם דבקים בהקב"ה עאכ"ו, שנאמר ואתם הדבקים בה' אלהיכם חיים כלכם היום ע"כ. והיו העגלות והבקר ח"י, לומר שהן חיים וקיימים לעולם. ונצנצה בהם רוח הקדש שהביאו כולם בשוה, כמו שהביא זה כן הביא זה, וכל אחד ואחד היתה לו כוונה בקרבנו מה שלא כוון חבירו, ולזה נכתבו כלם, כי היה יכול לכתוב ביום הראשון הקריב נחשון וקרבנו הוא כך וכך, וכן נתנאל ביום השני, וכן לבני זבולון אליאב בן חלון, אלא לפי שכל אחד ואחד חשב שאין חבירו מביא כמוהו וכיון כל אחד לעצמו, כמו שכתב רבינו בחיי ז"ל בשם המדרש זה לשונו, היתה כונת כל אחד ואחד מהנשיאים כנגד שבטו, נחשון כוון בו ב' מלכים עתידין לצאת ממנו והם שלמה ומלך המשיח שהן עתידין למשול בים וביבשה, ומפני זה הביא קערה דוגמא לים שהים מקיף את כל העולם כולו ודומה לקערה. שלשים ומאה, שביום שלישי הקוה הקב"ה את כל המים למקום אחד וקראן ימים, ימים בגימ' מאה, הוסיף ים אחד במלאכת המקדש וקו שלשים באמה יסוב אותו הרי ק"ל. מזרק אחד, כנגד העולם שהוא ככדור. הרי לך בקערה רמז לים, ובמזרק רמז ליישוב. שבעים שקל, כי שני המלכים האלה עתידים למשול על ע' אומות שבים ושביבשה. שניהם מלאים, שיביאו להם מנחות מכולם. סלת, שהם מסולאים בפז, בלולה בשמן, שיהיה להם שם טוב שנאמר טוב שם משמן טוב. כסף, כד"א כסף נבחר לשון צדיק. כף אחת עשרה זהב, עשרה דורות מפרץ עד דוד שהיו כולם צדיקים. מלאה קטרת, מעשיהם טובים כקטורת. פר אחד. כנגד אברהם. איל אחד. כנגד יצחק. כבש אחד, כנגד יעקב. שעיר עזים אחד לחטאת, לכפר על מעשה יהודה שהביא הכתונת לאביו טבולה בדם שעיר. ולזבח השלמים בקר שנים, כנגד דוד ושלמה שהתחילו במלכות והיו צדיקים והיתה מלכותם שלמה. אילים חמשה עתודים חמשה כבשים חמשה, הם ט"ו כנגד ט"ו מלכים מרחבעם ועד צדקיהו שהיו מלך בן מלך, מהם צדיקים גמורים ומהם רשעים ומהם בינונים, זו היתה מחשבתו של נחשון. נתנאל בן צוער חשב טעם אחר על צד התורה, לפי ששבחו של זה השבט היא חכמת התורה, קערת כסף כנגד התורה שקרויה לחם שנאמר לכו לחמו בלחמי, וכתיב בלחם הפנים ועשית קערותיו וגו'. זבולן חשב והקריב על שם פרקמטיא שלו שהיה טורח ונותן לתוך פיו של יששכר ונוטל שכר עמו. קערת כסף, כנגד הים, זבולן לחוף ימים ישכון וגו'. וכל אחד ואחד יש לו כונה כמו שכתוב במדרש כל שבט ושבט היה מכוון טעם אחר בקרבנו, וכולם הסכימו לדעת אחת ולמדה אחת, ובשעור המשקל, הכל לטעם ידוע אצלם, כל אחד טעם בפני עצמו, ע"כ. ולפי שכל אחד היה לו כונה בפני עצמו, לזה אמר ב"פ ויקריבו, שנאמר ויקריבו הנשיאים את חנוכת המזבח ויקריבו את קרבנם וגו'. א"כ לזה אמר למשה קח מאתם, אני יודע הכונה של כל אחד ואחד, ואולי הביאו פר אחד איל אחד כבש אחד, ג' אחדים, ליחד ג' שמות ממטה למעלה. כבש אחד כבשי דרחמנא וכו', והבן. אתה אחד ושמך אחד וישראל גוי אחד. ואחר שכתב כל אחד ואחד חזר וכללם כולם, שאמר זאת חנוכת המזבח, לומר שכולם שוים וחביבים לפני הקב"ה, שלא תאמר מי שהקריב ראשון הוא יותר חביב ממי שאחריו לזה חזר וכללם כאחד:
<b>ויאמר</b> ה' אל משה נשיא אחד ליום. לא אמר נשיא אחד ביום אלא ליום, אמר הקב"ה למשה כמו שיש י"ב מזלות וכ"א יש לו זמן ידוע ומשמש בזמן ידוע והעולם מתנהג על ידם, כן י"ב שבטים כל אחד ואחד הוא רומז למדה ידועה ובשבילם הם עומדים. לזה נשיא ליום לא יום לנשיא, הנשיא הוא ההעמדה וההקמה ליום:
<b>ובזוהר</b> נשיא אחד ליום. מהו ליום יומין דלעילא דאתחנכו לאתברכא באינון תריסר תחומין דמתפרשן וכל חד אתתקן ואתחנך בברכתא על ידא דאינון, דלתתא, תאנא כלהו מתברכין בגין מדבחא דלעילא ואפילו אומות העולם, ותניא אמר רבי שמעון אלמלא לא אקריבו תריסר נשיאים לא יכיל עלמא למיקם קמי תריסר נשיאי ישמעאל, דכתיב שנים עשר נשיאים לאומותם, מדאקריבו אילין דישראל נסיבו שולטנותא דכלהו, בגין כך נשיא אחד ליום, וכל מה דאקריבו כגוונא דלעילא אקריבו, בגין דיתברכו כלהון. אילים ששים עתודים ששים כבשים ששים, כמא דכתיב ששים גבורים סביב לה. ואפשר לזה אמר ב"פ ויקריבו הנשיאים, שהקריבו על עצמן ועל י"ב נשיאי ישמעאל, ולזה נשיאים נשיאים ב"פ כמו שאמר אלין דישראל נסיבו שולטטתא דכלהו, לזה אמר י"ב נשיאים לאמותם, לא נשיאים על אומה אחרת, כזה הקריבו כל אחד ואחד קערה מזרק כף פר איל כבש שעיר, וג' מיני בהמות לזבח השלמים, ובקר של העגלות היו א' בקר לכל נשיא וחצי עגלה הרי י"ב דברים חסר חצי להתנשא כל אחד ואחד על י"ב נשיאי ישמעאל, והניחו להם חצי להיותם נשיאים על אומותם:
<b>ויהי</b> המקריב ביום הראשון נחשון וגו'. אמר ויהי לשון צער לפי שמתו שני סגני כהונה בני אחותו נדב ואביהוא באותו יום, ולזה לא נזכר בו נשיאות שאין שלטון ביום המות, ועוד לא נזכר לו נשיאות לומר שאע"פ שהמלכות הוא מזה השבט וראוי הוא שינהוג שררה בעצמו עכ"ז בערך הקב"ה אינו כלום, כמו שאמר דוד ונקלותי עוד מזאת והייתי שפל בעיני, ולזה נאמר וקרבנו בוא"ו לומר כאילו הוא שני ולא ראשון. ובמדרש הוסיף ו' לנחשון רמז ליהודה שיצאו ממנו ו' צדיקים ונברכו כל אחד ואחד בו' מדות, בדוד כתיב יודע נגן וגבור חיל ואיש מלחמה ונבון דבר איש תואר וה' עמו, וכתיב בדניאל וחמו"ע ו' דברים ילדים אשר אין בהם כל מאום וגו', וכתיב בחזקיהו ו' מדות ויקרא שמו פלא יועץ אל גבור אבי עד שר שלום, וכתיב בדניאל די רוח יתירא ביה מפשר חלמין ואחוי חודן ומשרי קטרין וגו', וכתיב במלך המשיח ונחה עליו רוח ה' וגו', ע"כ. וכן בכולם נכתב עתדים ובנחשון אמר עתודים רמז ו' צדיקים שעתידין לצאת ממנו.
<b>ביום</b> השני הקריב נתנאל בן צוער נשיא יששכר, לפי שביום שני נברא גיהנם, ומי שהוא עוסק בתורה שהיא אש שנאמר מימינו אש דת, נצול מאש של גיהנם, ואמר נשיא יששכר לא הקדים הנשיאות כמו שאמר באחרים ביום השלישי נשיא, ביום הד' נשיא, מרוב ענותנותו לא רצה לקרוא עצמו נשיא אלא אחר הזכרת שמו, מפני כבוד התורה, ואמר הקריב את קרבנו לומר שזה ראוי להיותו ראשון אלא שחלק כבוד למלכות. ובמדרש בכל הנשיאים נאמר וקרבנו וכאן הקריב את קרבנו, שעל פי הדבור הקריב שבקשו שאר שבטים להקריב שהיו גדולים ממנו והכריעו אותו מן השמים, ונצטוה שבט יששכר להתקרב לקרבן המזבח ולהקריב קרבנו, תדע לך שכך כתיב הקרב חסר יו"ד שהיה רחוק ונתקרב לבא, כל כך למה על שהיו יודעים בתורה שנא' ומבני יששכר יודעי בינה וגו':
<b>ביום</b> השביעי נשיא לבני אפרים אלישמע בן עמיהוד. במדרש אמרו שיום שביעי זה הוא יום שבת בראשית וז"ל, אמר הקב"ה ליוסף אתה שמרת מצות לא תנאף שהוא דבור ז' עד שלא נתנה תורה חייך אין קרבן יחיד דוחה את השבת אבל קרבן בנך דוחה את השבת, לכך נאמר ביום השביעי נשיא לבני אפרים, ולא עוד אלא שאין שבט מפסיק בין שני בניך בקרבן, אלא ביום השביעי נשיא לבני אפרים ביום השמיני נשיא לבני מנשה. אלישמע, אלי שמע ולאדונתו לא שמע. בן עמיהוד, עמי היה הודו ולא עם המצרית:
גמליאל, אמר יוסף, גמל אל חסדים עמי. בן פדהצור, פדאו מבית הסוהר, וכן כתיב יגמלני ה' כצדקי, דרכו של אדם כשהוא עני ירא מהקב"ה וכשהוא עשיר בוטח בעשרו, ויוסף היה ירא ה' מתחלתו ועד סופו, בתחלתו מה הוא אומר ואיך אעשה הרעה הגדולה הזאת וחטאתי לאלהים וכשנעשה מלך הוסיף יראה, שנאמר את האלהים אני ירא, ע"כ:
<b>זאת</b> חנוכת המזבח ביום המשח אותו. לפי שהם הביאו קרבנם באו כולם כאחד, שכל אחד חשב שלא הביא אלא הוא, לזה אחר שכל אחד הקריב ביומו חזר וכתבם כולם כאילו הקריבו ביום אחד להכפיל שכרם כמו שבאו ביום אחד, ולזה חזר ומנה י"ב פרים י"ב אילים י"ב כבשים י"ב שעירים, והמקריב שהוא אהרן עם כולם הרי י"ג בגימ' אחד. ולפי שהוא מייחד את כולם לזה נעלם שלא נזכר. ולזה גם כן ביום י"ג לא היה בו קרבן שהוא אחד ואינו צריך יחוד. ביום י"ד הקריבו כל ישראל קרבן פסח שגברה ידם על סמאל שהוא שאור שבעיסה, ולזה אמר ושחטו אותו כל קהל עדת ישראל, לא נאמר ושחטו לשה אלא אותו, שאין להזכיר שמו:
<b>ובבא</b> משה אל אהל מועד וישמע את הקול מדבר. כאילו אמר מתדבר, שהיה כביכול חוזר הדבור קודם שאמרו למשה ואחר כך וידבר אליו, ללמד למשה שלא יאמר ההלכה לישראל עד שיחזור עליה קודם:
<b>גימטריאות</b>
<b>ולמשא</b> אותיות שמואל, שמואל תיקן משמרות עם דוד. ולמשא, לנבואה:
יריעת המשכן, רעיתי, הנך יפה רעיתי בעשיית המשכן:
ואת מיתריהם, מלא, רמז לת"ח האוסרים והמתירים, והצדיקים המיתרים בזכותם וגורמים שישראל ניצולים מכליה ומוסיפין אותם ומפרים ומרבים אותם. ועוד האבות המתירים אותם וגואלים אותם מבאר שחת. ואת, רבוי לכהנים המתירים אותם מקשרי עונותם:
הגרשני. ראשו וסופו י"ה, לשמרם ולסייעם, כי היא עבודה כבדה וצריכים סיוע אלוה:
ועמודיו. בגימ' קמ"ב והוא סוף שמות האבות אברהם יצחק יעקב, והאבות הם הם המרכבה והם עמודי ישראל:
ועבודת משא תינח במשכן, בבית עולמים מנין היה להם משא, אלא זה השיר שנקרא משא שנאמר שאו זמרה:
תשלחום. בתחלה אמר תשלחו וכאן הוסיף מ', כי במתן תורה לא היה בהם טמאים, ואחר מ' יום עשו העגל ונעשו טמאים והוצרכו לשילוח, לכך יתיר מ'. בפרשת שלוח ג"ן תיבות, רמז כי מגן עדן הרשעים והטמאים משולחים, לכך גן רמז על גן עדן. וג' פסוקים בפרשה כנגד ג' מחנות, ואם תחשוב וידבר, כנגד ד' דגלים:
מכל חטאת האדם. ר"ת מחה, ראוי העושה חטא להמחות. חטאות, חטאת כתיב חסר ו', כנגד אדם הראשון שחטא ביום ששי, ואדם וחוה חטאו, זהו איש או אשה, ולכך ה' של האדם מתוייגת, זהו אדם הראשון שהיה ניכר וידוע:
והתודו את חטאתם, ס"ת למפרע מתו, שעל ידי הוידוי מתים החטאים והעונות:
שכבת זר"ע ונעל"ם. עון עלם זר, כי הנער שהוא העלם נעשה בעון, ואם תתעבר הוא ממזר, מום זר. זרע ונעלם, זר עון עלם:
והביא האיש את אשתו. ס"ת אשתו, ב"פ אשתו, לומר שאם היו לו שתי נשים ושתיהם זנו, וקנא על אחת ועל אחת לא קנא, שלא ידע בה, כששותה האחת יארע לאחרת כמו שאירע לראשונה, ולזה אשתו אשתו ב"פ, אחת נעלמת ואחת גלויה. עוד אמר אשתו בנעלם רמז לאותו מעשה של ב' אחיות שהיו דומות זו לזו אחת זינתה ואמרה לאחותה אחותי לבשי בגדי ובואי לביתי שבעלי רוצה להשקותי סוטה, ואני אשב בביתך וכשיבא בעלי לכי עמו ותצאי משם הרה ותעשי חסד עמי ועמך, הלכה ושתתה, וכשבאה אחותה חבקה לה ונשקה לה, נכנס ריח מי המרים בה וצבתה בטנה ונפלה ירכה, א"כ והביא האיש את אשתו, מי האיש זה הקב"ה, הבעל חשב שהביא אשתו ולא היתה אשתו, שנעלמה ממנו, והקב"ה הביאה. ד"א למה אשתו נעלמת שאם הוא נשא בת אחותו וזינתה וחפה עליה, הקב"ה שנקרא איש מגלה אותה, כיצד שהיו מתקבצים נשים הרבה מאד כדי שיראו ויוסרו בה, סוטה אחרת שלא היתה שותה, הקב"ה שהוא יודע הנעלם משים בלבה שתלך ותראה ותריח מי סוטה ויארע לה מעשה סוטה, זהו האיש הקב"ה מביאה:
לא יצוק עליו שמן ולא יתן עליו לבונה. שמן ולבונה כנגד אבות ואמהות, והסוטה פרשה מדרכיהם, כי שמן ג' אותיות כנגד ג' אבות, לבנה ארבע אותיות כנגד ד' אמהות, והסוטה פרשה מדרכיהם:
העפר. בגימ' שנה, אם יש לה זכות תולה לה שנה:
ומן העפר, היא עשתה מעשה נחש שהולך אצל מי שאינו מינו אצל הצב ומוליד ערוד, כך זו הלכה אצל מי שאינו מינה יתנו לה מאכל הנחש שהוא עפר. וכן אשר יהיה בקרקע המשכן, ר"ת איבה, וזהו שכתוב בנחש ואיבה אשית:
המאררים. גימ' ב"פ רמ"ח, כנגד איברים שיש באיש ובאשה, שהמים בודקים אותו כמו שבודקין אותה, וזהו בטן ו' של ולנפיל, הרי בטנו, ירך ו' של ואם הרי ירכו:
האלות האלה. רמז שירמיה יאמר הפורענות על יהודה וירושלים וישקם כוס התרעלה:
והשקה את האשה. זו כ"י. והשקה, אחר שיעמוד הבית ת"י שנים כמנין השקה. והשקה. סופה ה', רמז שבחודש החמישי ישתו ישראל כוס התרעלה, ואחר הית"ה חרבן בית שני:
ונזרעה. אם היתה יולדת קצרים יולדת ארוכים ואם נקבות יולדת זכרים ואם שחורים יולדת לבנים, וזהו זרע בגימ' ארוכים:
אמור להם. ס"ת רם, בקול רם:
שלום. בגימ' זהו משיח:
ואני אברכם. בגימ' ומסכים על ידם:
נשיאי המטות, מטה שלימה היו:
שש עגלות. עגלת כתיב. לכפר על מעשה העגל. והוזכר עגל ו' פעמים בפ' עגל:
ושני עשר. חסר מ' לכפר על שעשו העגל לאחר מ' יום:
את שתי העגלות דגרשון מלא, ודמררי חסר, לפי שבני מררי נשאו מלאכה חיצונה ואינה קדושה, שאינה כמו של בני גרשון, לכך של בני מררי חסר:
ויקריבו הנשיאים. הנשיאם חסר, אחד התחיל בעצה, זה נשיא של יששכר:
לחנכת המזבח. לחן כת המזבח. הם כת המזבח, והן הכהנים, והם לחן בעיני השכינה:
וקרבנו. ראשו וסופו ו', הם י"ב, הוא ראשון לי"ב:
קערת כסף הוא משה. קערת כסף ר"ת ק"ך, הוא משה שחיה ק"ך:
משקלה. משה קל, משה היה קל לרוץ:
שבעים. הם כנגד ע' סנהדרין:
שניהם מלאים. הם משה ואהרן שהיו מלאים תורה, וכן מלאים סלת בגימ' תורה:
כף אחת. זו תורה, שנאמר תורה אחת. כף, זה אברהם שהוליד לכ"ף שנה, והיה בדור כ"ף, עשרה זהב, זה אברהם שנתנסה בעשרה נסיונות. זהב, זה יעקב שהיתה מטתו שלמה. זהב מלאה קטרת, ר"ת קמ"ז כמנין שנותיו של יעקב:
פר אחד. זה אברהם שהיה אחד ופרסם אחדותו ית' בעולם:
איל אחד. זה יצחק:
כבש אחד. זה יעקב:
שעיר עזים. זה עשו, וזהו לחטאת, שהיה חוטא:
בקר שניה. אלו משה ואהרן:
אילים חמשה עתודים חמשה כבשים בני שנה חמשה. ט"ו, כנגד י"ב שבטים וג' אבות:
הקריב נתנאל. הוא נתן עצה לקרבנות, וזהו נתנאל נתן אל:
ביום המש"ח. שמחה, היתה שמחה לפני הקב"ה:
אילים י"ב כבשים י"ב עזים י"ב פרים י"ב. ד' פעמים י"ב הרי מ"ח, כנגד מ"ח דברים שהתורה נקנית בהם כל הבקר לעולה עשרים וארבעה. כנגד כ"ד שעות וכ"ד משמרות:
אילים ששים עתודים ששים כבשים ששים, הרי ס ס' ס', ס' מסכתות וס' רבוא וס' אותיות בברכת כהנים. ד"א כנגד ג' ס' רבוא שהיו ישראל מבן ה' ועד בן עשרים, ומבן עשרים ועד בן ששים, והזקנים מבן ששים ואילך:
<b>פרשת</b> <b>בהעלותך</b>
<b>וידבר</b> ה' אל משה וגו' בהעלותך את הנרות. כשראה אהרן שנתמעט מהדבור, שנאמר ובבא משה אל אהל מועד לדבר אתו, למעט את אהרן, וישמע את הקול מדבר אליו, למעט את אהרן, וחזר פעם אחרת וידבר אליו, למעט את אהרן. כשראה כ"כ מיעוטים ובפרט שביום ראשון שנבחר לכהונה שהוא יום ר"ח ניסן שנתעטר בעשר עטרות ואחד מהם ראשון לכהונה, ואותו היום מתו שני בניו שני סגני כהונה שני בחורים גדולים ומתו בשרפה מיתה משונה, ואחר כך הקריבו י"ב נשיאים על ידו ולא נזכר שמו ביניהם לומר ויקרב אהרן את קרבן נחשון את קרבן נתנאל, או לסוף יאמר שהיה על יד אהרן ובניו, כשראה שלא נזכר לא אהרן ולא בניו, מצא עצמו גרוע, ובפרט ממה שאז"ל כשראה שלא הקריב לא הוא ולא שבטו אמר שמא עדיין לא נתכפר לו מעשה העגל, ובסבתו לא שם בלב של שבטו להביא קרבן כמו ששם בלב של כל אחד ואחד מהנשיאים, והביאו כולם קרבן, כמו שהביא זה כן הביא זה וזה ודאי אינו אלא סיוע אלוה והתעוררות מאתו ית', ושבטו נחסר מזה, חשב שהחסרון הוא מסבתו. אמר הקב"ה למשה דבר אל אהרן אחיך, כמו וידבר על לב הנערה, דבר אל לבו ואמור לו ששלו גדול משלהם. בהעלותך כאילו אמר בה עלתך, בזה הוא עלויך, שעל ידך ועל ידי הדלקתך נרות של מטה נדלקין נרות של מעלה שהן למולן, זהו בה עלתך, ב"ה בגימ' ז', יאירו ז' הנרות העליונות. וכן ז' ככבי לכת שהם חנכ"ל שצ"ם אינם מאירי' ומנהיגי' העולם אלא על ידך. וכן אמרו במד' למה ז' נרות כנגד ז' מזלות וכנגד ז' ימי בראשית, כוונו ז"ל באמרם כנגד ז' ימי בראשית לומר שימי בראשית היו כולם אור שלא נזכר בהם לילה, והיה אורם מבהיק מסוף העולם ועד סופו, וכל יום ויום היה לו אור בפ"ע מה שלא היה בחבירו שנאמר והיה אור הלבנה כאור החמה ואור החמה יהיה שבעתים כאור שבעת הימים, הם ז' ימי בראשית, זהו מה שאמר לאהרן יאירו שבעת הנרות העליונים שהם ז' אבני הבנין. ואמר לו ב"ה שהוא בגימ' ז' עלותך שיכוין בהדלקתו כל אחת ואחת, ועל ידו יאירו ויששפיעו למטה לכל העולמות כולם, ולזה יאירו ז' הנרות מלא, שהן רמז לנרות של מעלה, אם כן שלך גדול משלהם. הם כוונתם בקרבנות לקרב הכחות ולעלותם ממטה למעלה, ואתה כונתך להוריד שפע וברכה מלמעלה לכל העולמות. ולזה אמר בפרשת שמיני וישא אהרן את ידו אל העם ויברכם, שהיא ברכת כהנים, ואחר כך אמר וירד מעשות החטאת ועולה והשלמים. אמר ויברכם וירד, לומר שעל ידי הברכה היה מוריד השפע והברכה היתה עם הקרבן, לרמוז למ"ש, א"כ יש לך עלוי גדול מזה:
<b>עוד</b> אמר בהעלותך ולא אמר בהדליקך, לרמוז לאביי שהיה מסדר סדר המערכה שאמר דשון מזבח הפנימי קודם להטבת חמש נרות והטבת ה' נרות קודם לדם התמיד ודם התמיד קודם להטבת שתי נרות, א"כ ההדלקה היתה נעשית ב' פעמים, פעם ה' נרות ופעם ב' נרות, וכל זה מרוב חבת הדלקת המנורה שמאריכין בהדלקתה שלא ידליקנה כולה בבת אחת. וכן כתב הרמב"ם ז"ל בהלכות תמידין וז"ל לא היה מטיב כל הנרות בפעם אחת אלא מטיב חמש נרות ומפסיק ועושה עבודה אחרת ואחר כך נכנס ומטיב השתים כדי להרגיש את כל העזרה, ע"כ. אם כן לזה אמר ב"ה שתים וחמש, בה עלתך שלא יטיבם בבת אחת. וכן בהטיבו ב"ה טיבו את הנרות וגו', וקודם ה' ואח"כ ב', ה' רומז לה' עליונות שהתחלתם מה', אחרונה ואחר כך השתים שהן רמז לזרועות שמאלו תחת לראשי וימינו תחבקני. והתורה התחילה דבריה מלמעלה למטה, התחיל מן השתים שאמר בה עלותך ב' קודם, למעלת השתים העליונות, והתורה שהיא למעלה דבריה מלמעלה למטה, והכהן שהוא למטה עשייתו וכונתו ממטה למעלה. וזה אי אפשר לכהן אחר אלא לאהרן שהוא נגד הכהן העליון והקב"ה כביכול נכסף למעשה ידיו שנא' למעשה ידיך תכסוף, לזה דבר אל אהרן ואמרת אליו ולא לבניו:
<b>וזה</b> מעשה המנורה. היל"ל מעשה המנורה קודם להדלקה. ועוד שכבר נאמר בפרשת תרומה ענין עשייתה, אלא לפי שפייס אהרן בהדלקת המנורה כמ"ש, לזה אמר לו לא תחשוב שהוא דבר קל ענין המנורה, לזה אמר וזה מעשה המנורה מקשה, שנעשית בקושי גדול עד שמשה נתקשה בה ונעשית ע"י הקב"ה, א"כ לא יהא נקל בעיניך הדלקתה:
<b>ויעש</b> כן אהרן וגו',. פירש"י ז"ל להגיד שבחו של אהרן שלא שינה ע"כ. ותימה איך ישנה בצווי של הקב"ה, אלא כמ"ש שהתורה התחלה מן השתים שאמרה בהעלותך, והוא התחיל מן החמש כמו שאמר אביי הטבת ה' נרות קודם לדם התמיד וכו', ע"כ אינו שנוי אלא אדרבא שבח לו שהוא התחיל מלמטה שנאמר בזאת יבא אהרן אל הקודש, שמשם הוא עלייתו, והעלה וכוון אפילו לדברים שאמרם הקב"ה למשה ומשה לא אמרם לאהרן שמרוב עלויו רמזן. שהקב"ה היה אומר למשה רמז הענין, והיה אומר לו זה תאמר, זהו לאמר, ודברים אחרים היה מלמדו כפי ערכו, ואפילו ערך נשמתו היו כבושים תחת ידו, ואהרן כוון להם, זהו כאשר צוה ה' את משה, זהו ויעש כן אהרן, כן כמו כן בנות צלפחד וגו'. וזה מעשה המנורה. אם תאמר מאין הבין אהרן לכוין אפילו דברים שלא נאמרו לו, הבין ממעשה המנורה שנעשית על ידי הקב"ה שנא' כן עשה את המנורה מי שעשאה. ולזה סמך כאן מעשה המנורה:
<b>ובזוהר</b> זה לשונו, ת"ח בשעתא דכהנא רבא אתכוון לאדלקא בוצינין לתתא והוה קריב קטורת בוסמין בההוא שעתא כדין בוצינין עלאין נהרין ואתקטר כלא כחדא וחדו וחדוותא אשתכח בכלהו עלמין הה"ד שמן וקטרת ישמח לב, וע"ד בהעלותך את הנרות את דייקא, ע"כ. מעשה המנור"ה גי' ש', שהשם בחלופו באתב"ש ש' הוא עשאה. ובא הגימטריא בחלוף לומר שנתחלפה כמה חלופים עד שנתגשמה, לזה ב"פ, מעשה המנורה, כן עשה את המנורה, לומר שהיו בה הרבה עשיות:
<b>וידבר</b> ה' אל משה וגו קח את הלוים. לפי שאהרן נצטער על שלא הקריב עם הנשיאי' דבר על לבו ואמר לו בהעלותך, בזה הוא עלויו כמ"ש, וניחמו ולקח נחמה ונחת רוח בזה אבל שבטו שבט לוי מה נחמתו על זה על שלא היה לסם חלק עם הנשיאים, ולזה אמר קח את הלוים קחם בדברים והבדילם מתוך בני ישראל. וטהרת איתם לומר שהם ממחנה המלך מלכו של עולם ובחר בהם, וכמו שהוא טהור כן חפץ שיהיו הם גם כן טהורים:
<b>וכה</b> תעשה וגו' והעבירו תער. לא אמר כמו שאמר במצורע וגלח את כל שערו כן יאמר כאן וגלחו את כל שערם מראשם ועד רגלם, אלא אמר והעבירו תער, לפי שבני לוי כלי חמס מכרותיהם שחמסו החרב בענין שכם שנאמר ויקחו שני בני יעקב שמעון ולוי איש חרבו, לא אמר איש חרב אלא חרבו שלקחו לעצמן לפי שעה, לזה אמר להם אביהם כלי חמס, כשחטאו ישראל בעגל ובני לוי לא חטאו אמר להם כה אמר ה' שימו איש חרבו על ירכו וגו' אותה חרב שלקחתם לעצמכם, עתה יש לה צורך. והחרב היא מכחו של סמאל, ולזה אמר דוד המע"ה הצילה מחרב נפשי, שבה מטמא הבריות ועושה אותם אבי אבות הטומאה, לזה אמר והעבירו תער הוא הכח שקבלו מאיש שעיר בלקיחת החרב, זהו וכבסו בגדיהם, הבגד שבגדו בלקיחת החרב שאינה להם שהיא מכחו של סמאל. וכבר כתבנו בפרשת צו את בני ישראל וישלחו מן המחנה, שמיתת המשרתים בבית ה' אינה על ידי סמאל, כי כשאחד ממחנה המלך עשה עון שנתחייב עליו הריגה אין הורגין אותו ע"י הקוסטינר שהורג שאר בני אדם כגון הלסטים והגנבים, אלא יש אחר נכבד ממנו. תער, בגימ' הוא הכח שקבלוהו מסמאל עם ארבע מלות והכולל, ולזה והעבירו תער על כל בשרם, שלא ישאר אפילו שער אחת שגדל בחלקו דסטרא אחרא, כמו שאמר בזוהר על האשה הנדה שצריכה קודם שתטבול לחתוך צפרניה ושער ראשה שגדלו בימי טומאתה, ולאחר טבילה תשרפם, לא קודם, שעדיין לא יצתה מרשותו, ולזה עשאם סבלים נושאי המשכן להתיש אותו הכח. מבן שלשים שנה, בן ל' לכח. ומבן חמשים שנה ישוב, בן חמשים לעצה, שיושב בעצת הזקנים ואינו ראוי להיות סבל. וכתב הרמב"ם ז"ל בפרק ששי מהלכות כלי המקדש, ומבן חמשים שנה ישוב, אינו אלא בזמן שהיו נושאים המשכן, שאינה מצוה נוהגת לדורות, אבל לדורות אין הלוים נפסלים לא בשנים ולא במומין אלא בקול שיפסל קולו מרוב הזקנה, ע"כ. זה רמז למ"ש, לפי שבאותו זמן קבלו כח מסטרא אחרא, לזה יהיו נושאי המשכן להתיש אותו הכח. ולזה י"ח פעמים נזכרו הלוים בפרשה של קח את הלוים, לפי שהיו קרובים לסטרא דמותא, לזה נאמר י"ח פעמים הלוים ליתן להם חיות מסטרא דימינא, ולזה ניתנו לאהרן שהוא מסטרא דימינא שנאמר ואתנה את הלוים לאהרן ולבניו, ולזה והניף אהרן, שהעבד נקנה בהגבהה, כדי שיהיו קנוים לו ולא יערער עליהם סמאל לומר שהם מחלקו, וכנגד ג"פ שנטמאו בחרב, א' כשמלו אנשי שכם שמלו אותם בחרב שהאיזמל של מילה נקרא חרב שנאמר עשה לך חרבות צורים ושוב מול את בני ישראל וגו', ואחת כשהרגו אותם שנאמר ויקחו שני בני יעקב שמעון ולוי איש חרבו וגו' ויהרגו כל זכר, ואחת בעגל שנאמר שימו איש חרבו על ירכו וגו', וכנגד זה נאמר בהם ג"פ תנופה, ולזה אמר ג' פעמים והקרבת את הלוים לפני אהל מועד, וחזר והקרבת את הלוים לפני ה', והעמדת את הלוים וגו' ואחרי כן יבאו הלוים. ולזה נאמר בהם ג"פ טהרה, קח את הלוים וטהרת אותם, וכבסו בגדיהם והטהרו ואחרי כן וטהרת אותם:
<b>ורש"י</b> ז"ל פירש ג' תנופות נאמרו בפרשה לפי שהלוים הם ג' משפחות קהת גרשון ומררי, ראשונה לבני קהת לכך נאמר בתנופתם לפני ה' לעבוד את עבודת ה', שהרי בני קהת הם נושאי המקדש ודברים המקודשים הארון והשלחן והמזבחות, וכתיב כי עבודת הקודש עליהם, שניה לבני גרשון לכך נאמר בה תנופה לה' שאף הם היו נושאים יריעות המשכן והקרשים הנראים בבית קדשי הקדשים ועבודת הקודש עליהם ג"כ, שלישית לבני מררי שהיו נושאים קרשי המשכן ועמודיו ואדניו שהן כלי הנחושת, והעלים ואמר בהם תנופה סתם ולא הזכיר לפני ה' ולא לה', ע"כ:
<b>ועוד</b> יכולין לומר שהצריכם תגלחת לשנותם ולשנות צורתם שלא יהיו ניכרים לסטרא אחרא. והיתה התנופה ע"י אהרן ולא ע"י משה כדי שהיום ומחר לא יתגאו עליו לומר שהם נלקחו תחת הבכורות והעבודה היתה בבכורות א"כ הם ראוים לכהונה יותר ממנו, שהם לא היו בעגל ואהרן עשה העגל ועל ידו חטאו, לזה אמר והניף אהרן את הלוים, לומר שאינם נכנסים ללויה אלא על ידו, לזה אמר שיניפם ויגביהם כמו העבד שנקנה בהגבהה. זהו אומרו ואתנה את הלוים נתונים לאהרן ולבניו לעבוד, לומר שהן כעבד שנקנה בהגבהה ולא יתגאו עליו כמו שעשה קרח. עוד היתה התנופה ע"י אהרן על דרך ויעקוד את יצחק, שהלוים הם מצד הגבורה ואהרן מצד החסד, וכדי שיהיה גובר החסד על הדין לזה אמר לאהרן שיגביהם מעל הארץ ויורידם, לומר שאין להם שום ישוב והעמדה אלא על ידו, ולזה היתה התנופה מעלה ומוריד ולארבע רוחות לומר שכל מקום שהם פונים יהיה מצד החסד, ולזה היו חונים סביב המשכן ואהרן ובניו היו עמהם מצד מזרח והכל ברמז, זהו והעמדת את הלוים לפני אהרן ולפני בניו כעבדים לפני הרב:
והנפת אותם תנופה לה'. תנופה ראשונה שאמר והניף אהרן את הלוים אותה תנופה היתה כדי שיהיו קנוים לו וכדי שלא יתגאו עליו, לזה אמר לפני ה', אבל אחר שקבלו עליהם כל מה שנעשה בהם אמר תנופה לה', שנעשו משרתים לה', זהו שאמר אח"כ והבדלת את הלוים מתוך בני ישראל והיו לי הלויים:
<b>כי</b> נתונים נתונים המה לי. כפל נתונים, אחת כאן אחר עשיית כל אלו הדברים, ואחת בענין העגל שאמר מי לה', ולזה נתנים כתיב שהם נתנו עצמן ג ואני לקחתי אותם לי תחת כל בכור, כי לי כל בכור, ביום הכותי כל בכור בארץ מצרים הקדשתי אותם לי. לפי שאמר הקב"ה ומת כל בכור בארץ מצרים מבכור אדם וגו', ומלאך המשחית רצה לנגוף בכורי ישראל, לפי שאמר לו ומת כל בכור ולא פירש בכורי מצרים עד שאמר לו הקב"ה בארץ מצרים, מי שהם מארץ מצרים, כי כשאמרתי ומת כל בכור בארץ מצרים, אין הכונה בארץ מצרים ולא שאר ארצות, כי שאר ארצות, מה חטאו עד שצריך למנעו מהם, אלא מה שאמרתי בארץ מצרים הכונה היא על המצרים, אבל אלו הם שלי, זהו אומרו כאן ביום הכותי כל בכור בארץ מצרים הקדשתי אותם לי:
<b>זאת</b> אשר ללוים מבן חמש ועשרים שנה ומעלה יבא. כאן הראה להם שלא יעלו אלא דרך שער בית המלך שהיא זאת. ולזה מבן כ"ה שממנה נכנסים הנביאים שהיא נקראת כה. ומבן חמשים שנה ישוב מצבא העבודה, שעלה ליובל ושם העבדים יוצאים לחרות. שהעבודה היא לת"ת ואלו עלו ליובל. וכן לוי למ"ד ו"ו יו"ד גימט' ק"ו, לומר שעבודתם לקו, ואחר נ' עלו. ותמצא בפרשה זו נזכרו הלוים ב"פ ובפרשה הקודמת י"ח פעמים הרי עשרים פעמים, לומר שנתקדשו ועלו לכתר שהיא בגימ' עשרים. זהו ככה תעשה ללוים במשמרותם, משמר תם שהם ב' משמרות כהונה שהן מלכות ובינה, שאחר שעלו לבינה עלו לכתר, ששלשתם חשובים כאחת, שאחר שעלו לנ' אינם צריכין עוד שימור. תעשה ללוים במשמרתם, בגימ' שמואל דוד תקנו משמרות:
<b>וידבר</b> ה' אל משה וגו' ויעשו בני ישראל את הפסח. אחר שאמר לאהרן ודבר על לבו על שלא הקריב עם הנשיאים וללוים כמ"ש, עתה נתן נחמה לכל ישראל שלא הקריבו כי אם הנשיאים לבד, והקריבו י"ב נשיאים בי"ב ימים וביום י"ד אמר לכל ישראל שיקריבו קרבן פסח. וניחם להם שאם יעשו אותו ככל חקותיו וככל משפטיו ובמועדו, שהוא מקובל לפני המקום יותר מקרבן נשיאים. א"כ ויעשו אינו צווי אלא נחמה, שהרי יש להם עשיית הפסח בכל שנה ושנה, ונשיאים פעם אחת:
<b>ובמדרש</b> בגנותם של ישראל הכתוב מדבר שלא עשו אלא פסח זה בלבד וכה"א הזבחים ומנחה הקרבתם לי במדבר, רשב"י אומר ישראל לא היו מקריבים ומי היה מקריב שבטו של לוי שנאמר ישימו קטורה באפך מלמד שהיה שבטו של לוי מקריב משלו הקרבנות של צבור מ' שנה שהיו ישראל במדבר וכשרי ישראל סומכין לו, ע"כ. וכן כתב רש"י ז"ל בגנותם של ישראל וכו' פרשה זו שבראש הספר לא נאמרה עד אייר למדת שאין מוקדם ומאוחר בתורה, ולמה לא פתח בזו מפני שהיא גנותן של ישראל שכל מ' שנה שהיו ישראל במדבר לא הקריבו אלא פסח זה בלבד, ע"כ. יש מי שכתב מה גנות יש הרי בפרשת בא אל פרעה תלה הכתוב מצות פסח בביאתם לארץ שנאמר והיה כי תבאו אל הארץ אשר יתן ה' לכם כאשר דבר ושמרתם את העבודה הזאת, אלא הגנות היא שאם לא חטאו במתאוננים היו נכנסים לארץ בך"ג באייר, שנאמר ויהי בשנה השנית בחדש השני בעשרים בחדש נעלה הענן וגו' ויאמר משה לחובב וגו' נוסעים אנחנו אל המקום אשר אמר ה', ופירש"י ז"ל מיד עד ג' ימים אנו נכנסים לארץ וכו'. והיו עושים פסחיהם בארץ וכשחטאו ישבו בקברות התאוה חודש שנאמר לא יום אחד תאכלו וגו' עד חדש ימים, ומשם באו לחצרות ועשו שם ז' ימים להסגר מרים, ושלחו המרגלים שעל ידם נגזרה גזירה להיותם במדבר מ' שנה, ובמדבר לא היו מלין, ונאמר כל ערל לא יאכל בו, ולא מלו או משום חולשא דאורחא או כמו שאז"ל שלא נשבה להם רוח צפונית דמעליא לחבורה, ועתה שהיו חונים במדבר סיני שלא היו מלין ועשו פסח זה בלבד זהו הגנות, ע"כ:
<b>ובזוהר</b> זה לשונו, אמר רבי אבא מ"ט הכא פסח והא אתמר, אלא בשנה השנית הוה דישראל חשיבו דהא פסח לא איהו אלא במצרים כיון דעבדו ליה זמנא חדא במצרים חשיבו דלא אצטריך יתיר אתא קב"ה ואזהר לון עליה דלא יחשבון דהא קא עבר זמניה במצרים ולא אצטריך יתיר בגין כך במדבר סיני בשנה השנית לאתקנא להו לדרי דרין, ע"כ. וזה סיוע לדברינו שהיו חושבין ישראל שאין חייבין אלא פסח מצרים לבד, והיו עגומי נפש ודואגים על שלא הקריבו לחנוכת המזבח, והיו בהם שלא היו יכולין להקריב להביא קערת כסף מזרק כסף כף זהב, כשצוה להם לעשות הפסח ביום י"ד אחר קרבן הנשיאים שמחו שמחה גדולה, שקרבן פסח הוא נקל להביא טלה או גדי, ולא לבדו אלא הוא ושכנו, ואין מקריבין ממנו אלא זריקת דם, שמחו ועשאוהו בשמחה ובהלל וזמרה, לזה ויעש את הפסח בראשון בארבעה עשר יום מוטעם, ולזה אותם אנשים אשר היו טמאים לנפש אדם אמרו למה נגרע, הכל יש להם חלק בחנוכת המזבח ואנו לא, עד שאמר להם משה פסח שני, ולזה אחר שאמר ויעשו את הפסח חזר ואמר כן עשו בני ישראל, לומר שעשאוהו בלב ונפש חפצה, ולזה וידבר משה לעשות הפסח, מיד אחר דבורו בזריזות עשו הפסח, ולזה הזכיר הזמן והיום והשעה, שאמר בראשון בי"ד בין הערבים וגו':
<b>ויהי</b> אנשים אשר היו טמאים. יש מי שפירש שאלו האנשים הם מישאל ואלצפן שנטמאו בבני אהרן שאמר להם משה קרבו שאו את אחיכם, ולפי דעתו ויהי ביום השמיני הוא שמונה לחדש, יבא יום ז' הוא י"ד, ואין שום מפרש שפירש אלא יום הח' הוא ח' למילואים והוא יום ר"ח ניסן שאמר ופתח אהל מועד תשבו ז' ימים עד מלאות ימי מלואיכם, וביום הח' קרא לאהרן שישמש בכהונה גדולה ואותו היום הוא ר"ח ניסן שנטל עשר עטרות ואחת מהם הוא ראשון לכהונת אהרן, ובו ביום מתו נ"וא, ואמר משה מדוע לא אכלתם את החטאת על שעיר ר"ח היה, ואמר אהרן ותקראנה אותי כאלה, שהיה אונו על בניו. ובמגילת תענית שמנה הימים שמתענים בהם ואומר באחד בניסן מתו בני אהרן. אלא צ"ל שהיו אנשים אחרים והיו חשובים, כמו שפירש"י ז"ל בפסוק כלם אנשים, כל אנשים שבמקרא לשון חשיבות. ולא נזכר שמם לפי שקרבן ראשון שעשו ישראל במדבר לא היו בכללם, כמו שאמרו למה נגרע וגו':
<b>ומצאתי</b> במדרש, אשר היו טמאים מי היו אם נושאי ארונו של יוסף יכולין ליטהר, ואם נושאי ארונו של נדב ואביהוא יכולין ליטהר, שהרי באחד בניסן הוקם המשכן ושני לו שרף אלעזר את הפרה, אלא למי היו טמאים למת מצוה נטמאו, ע"כ. ויקרבו לפני משה ולפני אהרן אולי ימצאו להם שום זכות להקריב קרבן פסח, ולפי שאהרן הוא זורק הדם והם היו רוצים שיזרק הדם עליהם אפילו שלא יאכלו הבשר כמו שאמר המדרש, שאמרו לא שאנו צריכין אכילה ושתיה אלא שיזרק עלינו הדם, לזה אמרו לפני אהרן, אבל עיקר האמירה לא היתה אלא למשה שנאמר ויאמרו האנשים ההמה אליו, אלא כמ"ש שהכהן הוא זורק הדם, ואם יהיה הדין עמם מיד יאמר לאהרן לזרוק, לפי שאין שעות ביום ההוא. ויאמרו האנשים ההמה אליו אנחנו, הפסוק הוא מיותר שאין צריך לומר אלא ויאמרו לו, כי כבר אמר ויהי אנשים, ולמה פעם אחרת האנשים, ולמה ההמה, ולמה אליו, ולמה אנחנו, אמרו במדרש האנשים ההמה בעלי שמות היו, אליו לא שלחו לו ע"י שליח, אנחנו, יחידים אנחנו שלא היו טמאים לנפש אדם כי אם הם, לנפש אדם, אין בנו לא זבין ולא מצורעין, ע"כ. על פי זה יאמר טמאים לנפש אדם על נפש לתת מנוח ומרגוע לנפש המת, שכל עוד שלא נקבר הגוף אין לנפש מנוח, א"כ אנו עוסקים בטומאת מצוה לא בטומאת זבין ומצורעין שבא להם הטומאה ע"י עון א"כ שכר מצוה מצוה ומצוה גוררת מצוה לא מונעת מצוה. כששמע משה דבריהם אמר עמדו, מאחר שאתם בזריזות לעשות המצוה, עמדו לא תזוזו מכאן. מה יצוה ה' לכם. כדאים אתם שתאמר פרשה זו על ידכם, כמו שאמר המדרש ראויה היתה פרשת פסח שני שתאמר על ידי משה אלא שזכו האנשים הטמאים, לזה אמר לכם:
<b>דבר</b> אל בני ישראל לאמר איש איש. ב"פ לומר שכל אחד כשר והגון בפני עצמו, ולזה אמר ויהי אנשים ולא אמר ויהיו אנשים הואיל והם שנים. א"כ דבר אל בני ישראל איש איש, לומר דבור פרשה זו לישראל, וזכו אלו איש איש וכדאים הם שתכתב פרשה זו על ידם. ואמר איש איש כי יהיה טמא לנפש כמו אלו שהם טמאי מצוה. או בדרך רחוקה נקוד על ה' של רחוקה, לומר שהוא רחוק לא הדרך. ובא לרבות כל מיני טומאות שבאין על ריחוקו שהוא על ידי עון כגון זבין ומצורעין שהן רחוקים מן הדרך. לכם או לדורותיכם, לכם שבא הריחוק מכם, או לדורותיכם, לדרתיכם כתיב, מחמת הדירה, ר"ל שלא נזהר אביו מאשתו נדה, ובא לו הזבות והצרעת מחמת אביו, או ע"י מאכלים טמאים שאכל אביו קודם שהולידו:
<b>ועשה</b> פסח. רבינו סעדיה גאון ז"ל פירש ועשה, ורצה לעשות. לפי שהוקשה לו ועשה עבר ועדיין לא עשה והיל"ל ויעשה. נוכל לומר שאמר ועשה מפני שהוא מדבר על אלו שהם טמאי מת מצוה שבאו לפני משה להוטים לעשות המצוה ולהשוות עצמן עם הצבור, ולזה אמר בתוך בני ישראל, כי אינו דומה מעטים העושים המצוה למרובים העושים המצוה ברב עם הדרת מלך ואין כונתם לאכילה ושתיה אלא לעשות המצוה בהידור, לזה אמר להם ששכרם כפול ומכופל ויחשב להם כאלו עשו פסח ראשון עם ישראל ויש להם גם כן שכר על פסח שני, ולזה אמר ועשה בלשון יחיד ולא אמר כמו שאמר אח"כ בחדש הראשון בין הערבים יעשו אותו על מצות ומרורים יאכלוהו, לא ישאירו, לא ישברו, ככל חקת הפסח יעשו אותו, הכל בלשון רבים, לפי שדבורו הוא עם כל איש ואיש, שכל אחד ואחד מהם הוא חשוב והגון בפני עצמו, ואם הם דואגים על שאינה נעשית מצות פסח שני בהדור, אני מעלה עליהם כאלו עשאוהו עם כל ישראל, ולזה עומד בפסח ראשון ומזהיר על פסח שני לומר כל פרטותיו בלשון רבים, יעשו אותו, יאכלוהו, ישאירו, ישברו, הכל לומר שהוא מעלה עליהם כאלו נעשה בשתוף כל ישראל, לפי שהחושב לעשות מצוה ונאנס כו' מעלה עליו הקב"ה כאלו עשאה בכל פרטותיה:
<b>ובזוהר</b> ז"ל, איש איש תרי זמני אמאי, אלא איש דאיהו איש ויתחזי לקבלא נשמתא עילאה והוא פגים גרמיה דלא שריא שכינתא עליה מ"ט בגין דאיהו גרים דהוא סחיב גרמיה ועל דא תווהת ואמר איש דיתחזי למהוי איש והוא מסאב גרמיה דלא ישרי עלוי קדושה דלעילא, (ויהיה פירוש כי יהיה טמא לנפש בשביל הנפש שהיא השכינה שלא תשרה עליו). או בדרך רחוקה, נקודא דא איהו חד מעשרה נקודין באורייתא וכלהו אתיין לאחזאה מלה, מאי בדרך רחוקה בגין דבר נש דאיהו מסאב גרמיה מסאבין ליה לעילא וכיון דמסאבין ליה לעילא הא איהו בדרך רחוקה מההוא אורחא דזרעא דישראל אחידו ביה, הא איהו בדרך רחוקה אחיד דאתרחק מאן דמקרב לכון ולאתקשרא לכון כמה דאתון מתקשרין, אמר רבי יצחק והא כתיב כי יהיה טמא לנפש או בדרך רחוקה דאתחזי דתרין מילין אינון וכתיב או, אמר רבי יוסי כאן עד לא מסאבין ליה כאן בתר דמסאבין ליה. ומשמע אפילו האי או האי לא ישרי עלוי קדושה דלעילא ולא יעבדון פסחא בזמנא דישראל עבדין ליה, ע"כ. ואמר וחדל לעשות, כי היל"ל וחדל מלעשות מאי לעשות, אלא בא לומר שאפילו שעשאו ולא עשאו כהלכתו כמו שאז"ל כי ישרים דרכי ה' וצדיקים ילכו בם זה שאכל פסחו לשם פסח ופושעים יכשלו בם זה שאכלו אכילה גסה, זה מעלה עליו כאלו לא עשאו, לפי שנאמר פסח לה' שצריך שכל מעשיו יהיו לשם ה' שיהיה לשמה. ומה אם פסח שיש בו הנאה לגוף אמרה תורה שיהיה לשמה ק"ו לשאר מצות שאין בהם הנאה לגוף אלא עשייה בלבד שצריך שתהיה לשמה, ולזה תקנו ז"ל ברכת המצוה, כדי שיכוון בה:
<b>וכי</b> יגור אתכם גר. שנראה לכם שהוא גר, לא תונו אותו לומר שעשיית הפסח הוא זכר ליציאת מצרים והוא לא היה במצרים לא הוא ולא אביו, לזה אמר לכם גר כי אתם אינכם יודעים כי אולי היתה נשמתו מישראל ונדחה לחוץ ועתה חזרה, א"כ חוקה אחת יהיה לכם ולגר ולאזרח הארץ:
<b>וביום</b> הקים את המשכן. פרשה זו היה לו לאמרה לעיל קודם פרשת וביום כלות משה וקודם קרבנות נשיאים., ולמה נאמרה אחר שעברו י"ב יום דנשיאים וימי הפסח שאמר ויעשו את הפסח, אלא בא לומר שבזמן שישראל עושין רצונו של מקום בכל יום מקימין אותו מחדש. ומצאתי קצת סיוע לדברי מהזוהר, וז"ל אמר רבי אבא בכל זמנא דמשכנא אתוקם בעובדיהון דבני נשא כדין ההוא יומא יומא דחדוה דכולא ומשם רבו קדישא אתורק בהנהו בוצינין ונהרין כלהו, מאן גרים דא גרים ליה בההוא עלמא דאתי ואשתזיב בהאי עלמא ויהא ליה חיים בעלמא דאתי, הה"ד וצדקה תציל ממות. א"כ לזה אחר שעברו י"ב יום של קרבן הנשיאים, ויום י"ד שבו הקריבו כל ישראל, וז' ימים של פסח שהן ימי רצון וחדוה, נחשב להם כאילו בכל יום ויום היו בונים אותו ומקימין אותו מחדש, וכן בעונותינו אחר שחרב בית המקדש, כל דור שלא נבנה בזמנו כאילו נחרב בזמנו, שאם היו עושים רצונו של מקום היה נבנה בזמנם, ומאחר שלא עשו מעשים שיבנה ה"ז כאילו הם החריבוהו, וזהו שכתוב אבותינו חטאו ואינם קרי אינם כתיב, לומר אם הם חטאו כבר הלכו להם, ואחרי מות קדושים אמור, לזה אינם כתיב ואינם קרי, לומר אבותינו חטאו ונחרב בזמנם ואנחנו ג"כ החרבנוהו כל עוד שלא נבנה בימינו, א"כ אבותינו חטאו ואנחנו ג"כ כהם:
<b>ובערב</b> יהיה על המשכן כמראה אש. כדי להפחידם בלילה, לפי שבלילה און יחשוב על משכבו, וכדי לזכותם היה מראה להם האש כל הלילה, כדי שבכל עת שיקיצו משנתם יראו ויזכרו אשו של גיהנם ולא יבאו לידי הרהורים רעים. ואמר כסה הענן את המשכן מיותר, שכבר אמר וביום הקים את המשכן, א"כ היל"ל הענן יכסנו, ועוד אומרו לאוהל העדות, המשכן הוא אהל העדות, ואם מה שקורא משכן הוא קדש הקדשים, וחוץ ממנו הוא אהל, א"כ יאמר כסה הענן המשכן ואהלו, ועוד למה אמר אהל העדות ולא אמר אוהל מועד, אלא לפי שישראל היו דואגים מעשיית העגל ואמר להם משה קחו שעיר ועגל וגו' וכבש וגו' לעולה, והעולה היא רצויה יותר מקרבן חטאת לומר שנתכפר להם עון העגל, ואדרבא הקטיגור נעשה סניגור כמו שאז"ל על פסוק תועבה יבחר בכם, מי שהוא תועבה שהוא העגל יבחר, שצוה שיהיה עולה ולא חטאת, וכמו שאמר לזבוח לפני ה', אז"ל עבירה שאתם מתיראים כבר נזבחה לפני ה', כי היום ה' נראה אליכם, לזה אמר כאן כסה הענן את ולא אמר כסה הענן למשכן אלא את המשכן, כסה לישראל, כאדם שמרוב חבתו בבנו לוקחו בחיקו ומכסהו בבגדיו, א"כ את המשכן את לרבות לישראל שהשכינו השכינה וכביכול שהורידוה לדור ביניהם, המשכן קרי ביה משכן להאהל, להאהיל ולהעיד על ישראל שלא חטאו בעגל, שנאמר ישראל לא ידע עמי לא התבונן, אמרו ישראל כן יהיה תמיד, יהי רצון שכן יהיה תמיד שהענן יכסנו, כי היה לו לומר כן היה תמיד הענן מכסהו, ואמר יכסנו שיכסה עלינו להראות חבתו. ומראה אש לילה, שיראה אשו בלילה כדי שלא יחטאו ויהיו אדוקים בו תמיד:
<b>ולפי</b> העלות הענן וגו' ואחרי כן יסעו. לא אמר ולפי עלות הענן אלא העלות. לומר שעלייתו וחנייתו כפי דבריהם של ישראל וע"פ מעשיהם של ישראל, וכה"א ובהאריך הענן על המשכן ימים רבים, תדע למה לפי ששמרו בני ישראל את משמרת ה' ולזה לא יסעו, אבל בהעלותו, שהיו מעלים אותו כפי מעשיהם, כמו בחצרות ששלחו המרגלים, או כמו בקברות התאוה או ברפידים או בתבערה או במסה, כגון מקומות אלו לא היתה השכינה ראויה להאריך שם, ובהאריך לא אמר ובארוך אלא בהאריך, כפי מעשיהם של אותו מקום, כמו בקדש שישבו שם י"ט שנה, מעשיהם האריכו יישוב שכינה שם:
<b>וכתב</b> ה"ר בחיי ז"ל ובהאריך הענן, ביאר לך הכתוב מעלתן של ישראל בהנהגתם על פי הענן, כי היו במדבר מקומות חלוקים נוחים ושאינם נוחים, והעד בזה מרה ואלים, ויש מקומות נוחים שירצו להתעכב שם ואך בהעלות הענן היו נוסעים, ויש שאינם נוחים וירצו לנסוע משם אבל בהאריך הענן יצטרכו להתעכב ולא יסעו, סוף דבר לא היו הולכים אחר רצון עצמם אלא אחר רצון הש"י וכפי הנהגת הענן, ע"כ. ולזה בנסיעה הזכיר בני ישראל שאמר על פי ה' יסעו בני ישראל, להגיד שבחן שאע"פ שהיה להם צער בנסיעתם מאותו מקום שהיה מקום מנוח ומרגוע כמו אלימה מתקה הר שפר עכ"ז יסעו בני ישראל, ובחניה שיש להם מנוח לא הזכירם, אלא אמר על פי ה' יחנו לבד, ולא תאמר שהיה קשה עליהם הנסיעה, לזה אמר ע"פ ה יסעו בני ישראל בחיבה, לזה הזכירם בלשון בני ישראל בני השררה ובני היושר והאושר. והחניה אפילו שהיה מקום ראוי לחניה עכ"ז על פי ה' יחנו, שמא יראה שהיו קצים כשהיו שוהים שם הרבה זמן, כמו בקדש שישבו שם י"ט שנה, לזה אמר כל ימי אשר ישכון הענן על המשכן יחנו, היל"ל חונים ואמר יחנו כאלו חנו מחדש שלא היו קצים בחנייתם. ובפרשה זו יש יתורים הרבה, באומרו ויש אשר יהיה הענן ימים מספר על המשכן על פי ה' יחנו ועל פי ה' יסעו, למה חזר ואמר ויש אשר יהיה הענן מערב עד בוקר ונעלה הענן בבוקר ונסעו, ועוד חזר ואמר או יומים או חודש או ימים, ועוד חזר ואמר או יומם ולילה ונעלה הענן ונסעו, ואמר ג"כ בהאריך הענן וגו' ובהעלותו יסעו, וחזר ואמר על פי ה' יחנו וגו'. בפסוק ראשון שאמר ולפי העלות הענן מעל האהל ואחרי כן יסעו ובמקום אשר ישכון שם שם יחנו, כאן כלול הכל וזה היה מספיק. ואולי שרמז כאן המקומות שחנה שם המשכן והם ששה מקומות, משכן שעשה משה, וי"ד שנה שישבו בגלגל, ומשכן שילה. ובאו לנוב ועשו שם משכן, ובאו לגבעון ועשו שם משכן, ובאו לירושלים ובנו בית עולמים. וכתב הרמב"ם פ"א מהלכות בית הבחירה וז"ל, מצות עשה לעשות בית לה' מוכן להקריב בו קרבנות וחוגגין אליו שלש פעמים בשנה שנאמר ועשו לי מקדש. וכבר נתפרש בתורה משכן שעשה משה רבינו והיה לפי שעה שנאמר כי לא באתם עד עתה וגו' כיון שנכנסו לארץ העמידו המשכן בגלגל י"ד שנה עד שכבשו ושחלקו, ומשם באו לשילה ובנו שם בית של אבנים ופרסו יריעות המשכן עליו ולא היתה שם תקרה ושס"ט שנה עמד משכן שילה, וכשמת עלי חרב ובאו לנוב ובנו שם מקדש, וכשמת שמואל חרב ובאו לגבעון ובנו שם מקדש, ומגבעון באו לבית עולמים, וימי נוב וגבעון נ"ז שנה, כיון שנבנה המקדש בירושלים נאסרו כל המקומות כולם לבנות בהם בית לה' ולהקריב בהם קרבן ואין שם בית לדורי דורות אלא בירושלים בלבד, ע"כ. א"כ ויש אשר יהיה הענן ימים מספר רמז על משכן שעשה משה. ויש אשר יהיה הענן מערב עד בוקר, רמז על י"ד שנה של גלגל שהעמידו שם המשכן, או יומם ולילה רמז על משכן שילה, או יומים רמז על בית שעשו בנוב, או חודש רמז על של גבעון, או ימים רמז על בית עולמים, בית ראשון שהיו איש תחת גפנו ואיש תחת תאנתו וחיו בהשקט ושלוה, לזה נאמר בו ימים ולא לילות שלא היו בצער כלל, ועליו נאמר ימים תהיה גאולתו, ובהאריך הענן רמז על בית שני שנתארך יותר על בית ראשון בעשר שנים, ובהעלותו יסעו, רמז על הגלות אחר החרבן, על פי ה' יחנו, זה על בנין בית שלישי שיב"ב, שאז תהיה כל נסיעתן על פי ה', כמו שאז"ל במדרש על פסוק מי אלה כעב תעופינה וכיונים אל ארובותיהם. כתיב והיה מדי חודש בחדשו ומדי שבת בשבתו יבא כל בשר, וכי איך אפשר שיבא כל בשר בכל חודש ובכל שבת לירושלים, אלא העבים באים וטוענים אותם ומביאים אותם לירושלים ומתפללין שם בבוקר כו, והוא שהנביא מקלסן מי אלה כעב תעופינה, הרי שחל להיות ר"ח בשבת ואומר מדי חודש בחדשו ומדי שבת בשבתו היאך הם באים א"ר פינחס הכהן ב"ר חמא בשם ר' ראובן באים ב"פ אחד של שבת ואחד של ר"ח והעבים טוענים אותם בהשכמה ומביאים אותם לירושלים והם מתפללים שם בבקר והם טוענים אותם ומחזירים אותם לירושלים. מי אלה כעב תעופינה זו תפלה של שחרית וכיונים אל ארובותיהם זו תפלה של מנחה. א"ר נחמן מה שהיה הוא שיהיה, כשם שנטל הקב"ה את ישראל ממצרים בענני כבוד שנאמר ואשא אתכם על כנפי נשרים כך הוא עושה להם לעתיד לבא, זהו אומרו כאן את משמרת ה' שמרו, ששמרו השבועה שהשביעם אם תעירו ואם תעוררו את האהבה עד שתחפץ, זהו שמרו, שהמתינו עד בא קץ גאולתנו. ומה שאמר רב נחמן מה שהיה הוא ר"ת משה, כמו שהיה גואל ראשון כן יהיה גואל אחרון, זהו אומרו כאן על פי ה' ביד משה, שעתיד שיבא עם מלך המשיח. כתב רש"י ז"ל וז"ל שנינו בברייתא דמלאכת המשכן כיון שהיו ישראל נוסעים היה עמוד הענן מתקפל ונמשך על גבי בני יהודה כמין קורה ותקעו והריעו ותקעו, ולא היה מהלך עד שמשה אמר קומה ה'. ונסע דגל מחנה יהודה, ועל פי ה' יחנו כיון שהיו ישראל חונים עמוד הענן מתמר ועולה ונמשך על גבי בני יהודה כמין סוכה ולא היה נפרש עד שמשה אומר שובה ה', הוי אומר על פי ה' יחנו וביד משה, ע"כ:
<b>עשה</b> לך שתי חצוצרות וגו'. לפי שאמר על פי ה' ביד משה אמר הקב"ה למשה אתה אומר קומה ה' ואני קם אתה אומר שובה ה' ואני שב, הם דברים שביני לבינך, אבל אני רוצה לעלותך ולהודיע לכל שעל פיך כביכול אני חונה ועל פיך אני נוסע, לזה עשה לך, אתה ואהרן ובניו חונים פתח אהל מועד והדגלים רחוקים אלפים אמה איך יוכר להם שעל פיך היא הנסיעה ע"י החצוצצרות שתוקעים בני אהרן שהן חונים בצלך, א"כ עשה לך. וכתב רש"י ז"ל נמצאת אומר על פי ג' היו נוסעים על פי הקב"ה ועל פי משה ועל פי חצוצרות ע"כ. א"כ עשה לך הראה עצמך ותקן עצמך, ועוד אודיע טבעך בעולם שאין להם הויה אלא לך, ששום אדם לא ישתמש בחצוצרות אלא אתה, כי יהושע נשתמש בשופרות ודוד בכנור, אבל משה בחצוצרות כמו המלך שנאמר ויהי בישורון מלך. כל זה להורות על מעלתו של משה ששום נביא לא השיג לנבואתו שנאמר ולא קם נביא עוד בישראל כמשה וגו'. ולזה היו מכסף להורות שכל הנביאים נכספים לנבואתו וממנו הם מקבלים, ועוד היו מכסף לפי שנבואתו מן הרחמים שמדתו בתפארת, ואפי' שיריעו בהם והתרועה היא רמז למדת הדין שנאמר עלה אלהים בתרועה, עכ"ז שמש צדקה ומרפא בכנפיה, והחצוצרות אפי' שמריעין בהם נראה כמין ממיני זמר ונגון וקולו ערב על בני אדם, לא כמו השופר שמרעיש השומע קולו שנאמר אם יתקע שופר בעיר ועם לא יחרדו, א"כ משה בחצוצרות יהושע בשופרות כל אחד כפי מדתו, פני משה כפני חמה ופני יהושע כפני לבנה, ודוד בכנור שהיה אדמוני עם יפה עינים וטוב רואי, כנור כי נר, והבן, כל אחד כפי מדתו. וכתב רבינו בחיי ז"ל וז"ל, ובעבור שעלתה השגתו להתנבא בשמו הגדול מדת הרחמים, לכך צוה לעשותם של כסף ולא הוכשרו משאר מיני מתכות כמו שאמרו במסכת מנחות, ובעבור שנתייחד לו דבור הרחמים פנים אל פנים מראה מתוך מראה לכך היו שנים והיו מקשה וזהו סוד וכו' ע"ש. ובסוף דבריו אמר ולפי שלא עלה שום נביא למדרגה זו בנבואה לשמוע מן השם המיוחד אלא הוא לבדו לכך צוהו שלא ישתמש בחצוצרות אלא הוא לבדו ולא זולתו, הוא שכתוב עשה לך ודרשו ז"ל לך אתה עושה ואין אחר משתמש בהן, והוסיף עוד ואמר והיו לך כלומר והיו המדות לך לבדך ולא לאחר זולתך, ומרוב קדושת החצוצרות ובהיותם כלים שנעשו לרמזו בו היו טעונין גניזה ונגנזו בחייו של משה ע"כ:
<b>והיו</b> לך למקרא העדה. אמר למקרא, ולא אמר לקרוא לעדה, לומר הואיל והיו בזה הקול ג' דברים, על פי הקב"ה, ועל פי משה, ועל פי החצוצרות, שהיו תוקעין בהם בני אהרן כפי הכונה שלמדם משה רבם, וכפי הקדושה שהיה בהן בשעת עשייתן שא"ל הקב"ה יהיו לך שיכוין בהם הויות וכפי המקום שהן חונים שם. מזרחה, לא מזרח אלא קדמה פתח אהל מועד מזרחה, א"כ היו חונים בג' חניות, קדמה, מזרחה, פתח אהל מועד, וכל זה לא על חנם נכתב אלא הכל יש לו רמז ויש לו כונה א"כ כפי כל אלו הכונות כשהיו שומעים הקו והיה הקול נכנס באזניהם היו כולם מקודשים ומזומנים למאמרו, וזהו שת"א למקרא לערעא כמו מקראי קדש תרגם מערעי קדיש. וכן אמר ונועדו אליך והיל"ל ואם באחת יתקעו ובאו אליך, ואמר ונועדו ות"א יזדמנו, כלומר יכינו עצמן למאד ששום אדם לא ימרה פיך, לפי שהקול לבנם וזככם וקדשם. ואמר ולמסע את המחנות, ולא אמר לנסוע המחנות, לומר שהקול היה מסייעם בנסיעה ולומר שהם לא היו נוסעים כי הענן היה מוליכם, שנאמר ואשא אתכם על כנפי נשרים, לזה אמר ולמסע, ואמר את לרבות שאר מחנות כמו מצורעים או ערב רב, וכה"א ותקעתם תרועה ונסעו המחנות, ולא אמר את, ולא אמר ויסעו אלא ונסעו מאליהן:
<b>וכי</b> תבואו מלחמה בארצכם על הצר הצורר אתכם. היל"ל וכי תבאו למלחמה או וכי תבא מלחמה, אלא רמז כאן על צרה שלא תבא על הצבור שיתענו ויריעו בחצוצרות, כמו שאמרה המשנה שופר באמצע וחצוצרות מן הצדדין שופר מקצר וחצוצרות מאריכות. על הצר הצרר כתיב שהוא צר וצורר הוא סמאל שמקטרג עליכם תמיד. והרעתם כתיב, בזה תעשו לו רעה שיסתלק מעליכם, זהו וכי תבאו שמתקבצים ובאים לבית הכנסת, למה מלחמה יש מלחמת צר הצורר. ונזכרתם ונושעתם, ולא אמר ותזכרו ותושעו אלא ונזכרתם ונושעתם, בבר, טרם יקראו אני אענה. ואמר מאיביכם, ולא אמר מאויביכם אלא מאיביכם חסר ו' בלשון רבים, לרמוז לאויב הגדול סמאל. ומרוב ענותנותו של משה לפי שהחצוצרות הם להורות על מעלתו, לא נזכר על עשייתם, שלא נאמר ויעש משה חצוצרות, וודאי הוא עשאן:
<b>ויסעו</b> בני ישראל למסעיהם. זהו מסע ראשון של מדבר סיני אחר שהוקמו הדגלים, ולמה נאמר למסעיהם, והיה מספיק ויסעו בראשונה, אלא בא לומר שנמסרו למסעיהם, למי שמסיעם ונוטל אותם, שהם ענני כבוד, אח"כ ויסעו בראשונה שהוא מסע ראשון:
<b>ויאמר</b> משה לחובב בן רעואל המדיני חותן משה. למה מז' שמות שהיו לו לא קראו כאן אלא בשם חובב, ולמה אמר המדיני ולא אמר שהיה כהן מדין, ולמה אמר כאן חותן משה ולא אמר חותנו, ומה ראה משה שאמר אל נא תעזוב אותנו. אלא ארז"ל במדרש תנחומא פרשת יתרו שאמר וישלח משה את חותנו וילך לו אל ארצו, א"ל הקב"ה למשה בני היו בחומר ובלבנים ויתרו היה יושב בביתו בהשקט ובבטחה ובא עתה לראות בשמחתם ובשמחתם לא יתערב זר, לזה שלחו. וארז"ל שהלך לגייר בני משפחתו, ועתה שחזר ובא מרוב חיבה, לזה קראו בשם חובב שחבב התורה ונעשה ריע לאל, והניח מעלתו וכהונתו, לזה לא אמר כהן מדין אלא המדיני כאחד מאנשי מדין, ולזה אמר ג"כ חותנו שלא יאמר בשביל מעלה שעשה משה לחותנו בא לזה לא הזכירו בלשון חותנו אלא חותן משה, להודיע איזה חובב הוא, וא"ל אל נא תעזוב, וא"ל לא תלך פעם אחרת כמו שעשית שהלכת, וא"ל כן התנצלות לומר שלא שלחו אלא הוא הלך מדעתו, אבל עתה אל נא תעזוב אותנו, כי כשיראו ישראל שבאת קודם והלכת וגיירת משפחתך ובאת עתה, יתאמת להם שמרוב חבה באת ותחבב להם התורה, זהו והיית לנו לעינים. וא"ל עינים ולא אמר לעין, הוא כמו שאמרו במדרש למה נמול אברהם לצ"ט שנה, אלא אלמלא מל בן עשרים או בן שלשים לא היה גר יכול להתגייר מבן שלשים ומעלה, אלא הקב"ה גלגל עמו עד שהגיע לצ"ט שנה שלא לנעול דלת בפני השבים הבאים וליתן שכר ימים ושנים ולרבות שכר עושי רצונו, א"כ אברהם אבינו עין לגרים, ואתה עין שני, כי יביטו בך שהיית בכבודו של עולם ובאת למדבר תוהו, יביטו בך ויבואו להתגייר, לזה אמר לעינים ולא עינים לעינים לגרים. עוד והיית לנו לעינים, לערב רב, שהם ראו הנסים והנפלאות במצרים ועל הים ומעמד הר סיני ואתה לא ראית. כ"ז אליבא דמאן דאמר יתרו לאחר מתן תורה בא, או כמו שאמר המדרש ששלחו משה משום ובשמחתו לא יתערב זר, ויראו אותך שבאת וקבלת אלהותו בחיבה, לא יבואו למרוד ולכפור בהקב"ה כמו שהם עתה מורדים וכופרים בו. עוד והיית לנו לעינים, שא"ל שעתידין בניו לשבת בלשכת הגזית לדון את ישראל, שהדיינים נקראים עינים שמאירים עיניהם של ישראל בהוראה:
<b>כי</b> על כן ידעת חנותנו במדבר. תחבב עליהם חנייתם במדבר, וידעת הוא מלשון חיבה כמו וידע אלהים, ואם אתה תלך, כולם ילכו ויפרדו, ובחבורך אלינו יתחברו ופירוש ידעת חברת, כמו והאדם ידע את חוה:
<b>נסעים</b> אנחנו. פירש"י ז"ל מיד עד ג' ימים אנו נכנסים לארץ, שבמסע זה הראשון נסעו על מנת ליכנס לארץ מיד אלא שחטאו במתאוננים, ומפני זה שתף משה עצמו עמהם שעדיין לא נגזרה גזרה עליו והיה סבור שהוא נכנס, ע"כ. עוד נאמר שאמר נוסעים אנחנו, לפי שהענן היה מוליכן, בערך זה הוא משותף עמהם:
<b>לכה</b> אתנו. אתה צריך ללכת ברגליך, כי הענן לא היה נושא אלא לישראל שנא' ואשא אתכם, אתכם דייקא:
<b>והטבנו</b> לך כי ה' דבר טוב על ישראל. הבין הוא מדבריו של משה, דבר טוב על ישראל ולא לגרים, וכן אמרו במדרש אתן לכם ולא לגרים, לזה אמר הואיל ואני צריך ללכת ברגלי ואין לי חלק בארץ א"כ לא אלך כי אם אל ארצי ואל מולדתי אלך:
<b>אל</b> נא תעזוב. פירש"י ז"ל אין נא אלא לשו בקשה שלא יאמרו לא נתגייר יתרו אל כסבור שיש לגרים חלק בארץ עכשיו שראה שאין להם חלק בארץ הניחם והלך לו, ע"כ. על כן חזר ואמר לו והיה כי תלך עמנו והיה הטוב אשר ייטיב ה' עמנו והטבנו לך מכל מה שייטיב ה', מהמן ימהבאר ומהלוך ענני כבוד וחלק מהארץ, כמ"ש רש"י ז"ל דושנה של יריחו ת"ק אמה על ת"ק אמה והניחוה מלחלק אמרו כל מי שיבנה בית המקדש בחלקו הוא יטלנה ובין כך ובין כך נתנוה לבני יתרו ליונדב בן רכב, ואכלוה ת' שנה, וכששרתה שכינה בחלקו של בנימין עמדו ופנו אותה מפניהם שנא' ובני קיני חותן משה עלו מעיר התמרים:
<b>ובמדרש</b> אל נא תעזוב אותנו. אמר לו אם אין אתה מקבל דושנה של יריחו גוזרני עליך גזירה עכשיו יהיו ישראל אומרים לא נתגייר יתרו מחבה כסבור היה שיתנו לו מתנה טובה ומרובה, עתה שהיא מתנה מעוטה הניחה והלך לו, דבר אחר כסבור אתה שאתה מרבה בכבוד השכינה אי אתה אלא ממעט, כמה גרים ועבדים אתה עתיד להכניס תחת כנפי השכינה. והיית לנו לעינים, שלא תנעול דלת בפני גרים, לומר אם יתרו שהיא חותן המלך לא קבל כ"ש לשאר בני אדם, ע"כ:
<b>ויסעו</b> מהר ה' דרך שלשת וגו'. אחז"ל שהוא פורעניות, שאמר מהר ה'. מאחרי ה' כתינוק הבורח מבית הספר, ולהפסיק בין פורענות לפורענות נכתבה פרשת ויהי בנסוע. ויש לשאול מה פורענותם, וכי על מנת לשבת בהר סיני באו. אלא הואיל והילוכם על פי הענן שנאמר ונעלה הענן ונסעו, א"כ היה להם להמתין להעלות הענן, ולא המתינו אלא ויסעו, ולזה לא אמר ויסעו בני ישראל, ועכ"ז נתן להם תאותם. וארון ברית ה' נסע כתיב שהוא לא היה נוסע אלא לפי שנסעו ישראל הסיע עצמו למלאות תאותם, וגם ענן ה' עליהם, וזהו שאמר לעיל ויסעו בני ישראל למסעיהם ממדבר סיני, הם הסיעו למסעיהם שהם ארון ברית ה' וענן ה', א"כ מכאן דרשו כתינוק הבורח מבית הספר, וכן אמר וענן ה' עליהם בנסעם, שאחר שהסיעו עצמן בעוד ענן ה' עליהם שלא המתינו עד שיעלה הענן תחלה, לזה אמר ויהי בנסוע הארון לשון צער. ויאמר משה, לא אמר יאמר משה כמו שאמר ובנוחה יאמר, אלא ויאמר, כשראה משה שנסעו בלא רשות שלא המתינו לעמוד הענן, והארון נוסע לפניהם דרך ג' ימים, חשב משה שהוא הולך בחרון אף בשביל המהירות, לזה אמר אם יש שום אף יהיה על משנאיך, זהו וינוסו משנאיך מפניך, ולזה קומה ה' שלא יהיה כל כך המהירות. וכן מצאתי במדרש, ויהי בנסוע הארון לא היתה ראויה ליכתב כאן ולמה נכתבה כאן לפי שכתוב ויסעו מהר ה' דרך שלשת ימים, לא אמר להם לישראל אלא מהלך יום אחד ונסעו מפי עצמן מהלך ג' ימים בורחים מהר ה' מפני שעשו שם אחד עשר יום והיה נותן להם מצות בכל יום, וכשאמר להם משה שיסעו יום אחד נסעו הם מהלך ג' ימים ולילה אחד כתינוק הבורח מבית הספר ורץ, אעפ"כ לא עזבם הקב"ה אלא וארון ברית ה' נוסע לפניהם, והיה קשה לפני הקב"ה שעשו כך, אמר הקב"ה נכתוב צרה אחר צרה לאו, אלא נכתוב פרשה של כבוד ביניהם, לכך נכתב פרשת ויהי בנסוע הארון, ע"כ. וכן אמרו בפרק כל כתבי שפרשה זו אין כאן מקומה אלא לעיל בפרשת דגלים פרשת במדבר שכתוב שם ונסע אהל מועד. וכתב ה"ר בחיי ז"ל אם תמנה הפרשיות שיש מן ויהי בנסוע הארון עד ונסע אהל מועד תמצאם חמשים, ולכך היו הסימניות מנוני"ן לומר שפרשה זו פונה לסוף נו"ן פרשיות למפרע, ולכך הנוני"ן הם למפרע. וכתב עוד על דרך הקבלה, ויהי בנסוע הארון, פרשה זו רומזת על כל ימי עולם, כי נרשמו בה ז' אלפים, כמו בפסוק ראשון שהוא בראשית ברא שיש בו ז' אלפים, ודרשו ז"ל שיתא אלפי שני הוי עלמא וחד חריב, והענין הזה רצה לרמוז אותו במקום המדבר שהוא מקום החורבן והשממון, וכיון שהתורה כולה בנויה ומיוסדת על חדוש העולם, יש להבין שיש לו סוף, כי כל דבר שיש לו התחלה יש לו סוף בהכרח, זהו שכתוב אני ראשון ואני אחרון, והכתוב הזה יורה כי העולם יש לו סוף. כי כשם שהיה הקב"ה ראשון לכל כן עתיד שיהיה הוא אחרון לכל ואילו ישאר בעולם שום נברא לא יהיה הוא אחרון. ודהמע"ה ביאר זה ואמר לפנים הארץ יסדת ומעשה ידיך שמים המה יאבדו ואתה תעמוד וגו'. ואותה אלף הששי רמוזה במלת אלפי, והז' נחתמה במלת ישראל, ופי' ישראל בכאן היא הסרת הכחות, כי הפסק המשכתן באותו זמן הוא זמן אלף השביעי שעליו אמרו וחד חריב, וכן מצינו הכתוב בשורי מהם בשי"ן במקום סמ"ך והוא מלשון הסרה וביטול, ובעבור כי מלת ישראל כוללת דבר והפכו, ואפשר שתתפרש על ב' לשונות, כי כשם שמורה על החרבן כן מורה על הבריאה שלאחר החרבן, כי הוא כולל שררת הכחות, ורמז לך כי אחר חרבן אלף השביעי ואחר ביטול הכחות והסרתם תחזור השררה ותתחדש העולם כשהיה, וזהו סוד הכתוב ועל נהרות יכוננה, ולא אמר כוננה כמו שאמר יסדה, כי דבר על החרבן מתחלת המזמור שישוב הכל לסבה ראשונה, ודבר ג"כ על החדוש. ומזה תמצא במזמור שיר ליום השבת. שהזכיר שם צדיק כתמר יפרח, רמז להויה שאחר השבת, והוא סוד חתימת פרשת ויכולו במלת לעשות, לרמוז למעשה שאחר השבת, וזהו יפרח בימיו צדיק, בכל שמיטה ושמיטה, ורוב שלום עד בלי ירח, ביאורו שילך הענין כן עד היובל הגדול שיתבטלו כל כחות העולם והשמש והירח בכללם, ויחזור העולם לתהו ובהו. והכתוב שאמר עוד כל ימי הארץ, יורה שיש לארץ זמן קצוב והוא עולמו של יובל, ולכך אמר שלמה והארץ לעולם עומדת, הוא עולמו של יובל, כי אין דבר שאין לו תכלית, וכן דעת דוד אביו ממה שכתב לפנים הארץ יסדת וגו' המה יאבדו ואתה תעמוד. ומה שאמר הללו את ה' וגו' כי הוא צוה ונבראו ויעמידם לעד לעולם. ואמר עוד יסד ארץ על מכוניה בל תמוט עולם ועד, אין ענינו שיגזור בהם נצחיות, אלא מצד תוקף בריאותם וחוזק חמרם התקיף אמר כן, שהם ראוים לעמוד לעולם ושלא יתמוטטו כלל עד שיגזור בביטולם מי שבראם, ומפני שלא תבין כי הסדור והנוהג הזה של שמיטות העולם ילך אל לא תכלית, לכך הפרשה מסמנת הנוני"ן בתחלה ובסוף, לבאר כי ילך אל יובל הגדול שהוא אלף דור. ולזה נו"ן שהוא רמז ליובל היא מהופכת, רמז לבטול העולם ויחזור לתהו ובהו, ולזה הנו"ן הפוכה, כי כשם שכתב האות בתיקונו מורה על קיום דבר, כך הפוך האות ובטולו מסדרו הראוי מורה על בטול דבר וחרבנו, ועל כן הנו"ן הפוכה ראשה למטה וגופה למעלה כזה נ, ואומר המעתיק הרים ולא ידעו אשר הפכם באפו, ואומר על כן לא נירא בהמיר ארץ ובמוט וגו', ביובל הגדול שיתמוטטו ההרים והשמים והארץ יחזרו אל יסודם, וכדי לחזק הענין היו הנוני"ן ההפוכים שנים. ומפני שעתידים שיתחדשו אחר היובל יתכן לומר כי על כן היו שני נוני"ן כנגד השמים והארץ, והזכיר לשון ויהי אחר כל נו"ן ונו"ן להורות על הויה אחר כל יובל ויובל, וזהו סוד הנו"ן שחסר באשרי, שהנו"ן מורה נפילה וביובל הוא עתיד ליפול ויחזור לתהו, וכדי לבאר שעתיד לחזור ולהתחדש הכל אחר היובל רמז הנו"ן אחר כן, שאמר סומך ה' לכל הנופלים וזוקף וגו', הזכיר זקיפה אחר הנפילה כשם שהזכיר הויה אחר הנו"ן. וכדי להעיר הלבבות על הענין הזה, באו בתורתנו הקדושה מצות השמיטה והיובל שהן מן המצות המקובלות. ולמען יהיה הענין קבוע בלבך נטוע בשכלך, אבאר לך מה הוא הסבה בחורבן העולם ובחדושו בשמיטות, ומה הסיבה ג"כ בביטול המציאות ובחדושו ביובלים. ידוע כי ששה ספירות פעלו בששת ימי בראשית כל ספירה וספירה יומה, כגון שתאמר יום ראשון הבינה, יום שני החסד, יום שלישי הגבורה, וכן כולם, עד שנכנס יום שביעי והוא היסוד ופעל פעולתו, ומה היתה פעולתו העונג והמנוחה, כי היתה מנוחה לעצמה ומנוחה לכל הששה, כי בשביתתו שבתו כולם ומנוחתו הוא פעולתו. וזהו כי ששת ימים עשה ה' את השמים ואת הארץ וינח ביום השביעי, כי עשה שש ספירות והשלים מלאכתו בהם והיתה המנוחה ביום השביעי שהוא היסוד, וכן הענין בששת אלפים, כי חזר חלילה והתחיל לפעול באלף ראשון בבינה, ובשני בחסד, ובשלישי בגבורה, וכן כולם, עד שנכנס האלף השביעי שהוא יסוד, לכך הוא שבת ומנוחה. ויהיה העולם חרב בהכרח, לפי שפעלו כל ספירה וספירה אלף שלה, הנה ההמשכה פוסקת מן התחתונים בהיות כולם חוזרים ומתעלים למעלה לקבל מן הבינה, ומאחר שהתפארת והכבוד שהם מנהיגי חמה ולבנה מתעלים למעלה, על כל פנים יתחייב שתפסק ההמשכה, וזהו החרבן שיהיה העולם חרב, אבל לא יהיה תהו ובהו כי עתידים הם שיחזרו כבתחלה וישפיעו למטה מה שקבלו למעלה, ואז יתחדש העולם, וכן יהיה הענין מז' לז' עד היובל הגדול, וכשיגיע היובל הגדול יחזרו כל העשר לשרשן, שהוא אין סוף, וזהו סבה שיהיה העולם בהכרח תהו ובהו ונגולו כספר השמים וכל צבאם יבול, וכן הארץ כבגד תבלה, כי התפארת וההוד שכנגדם חמה ולבנה השמים והארץ נבלעו אל הקדושה וחזרו אל יסודם. והענין הזה מבואר במזמור לה' הארץ ומלואה, כי שם הזכיר חזרת העליונים והתחתונים אל יסודם הראשון, והתחיל בתחתונים וסיים בעליונים, והוא שאמר בסוף על הסתלקות המדות מהמשכתם למטה, ועל התעלותם וחזרתם לאין סוף, אמר שאו שערים ראשיכם והנשאו פתחי עולם, והמשכיל יבין הפסוקים ההם, כי איני רשאי להרחיב ביאור בהם, וא"כ יתחייב שיהיה כל המציאות בטל ונעדר, ואחר היובל יתחדש המציאות כלו, כי יחזרו הע"ס כבתחלה להתגלות מאין סוף ותחזור ההמשכה בעליונים ובשפלים כימי קדם, וכן מיובל ליובל עד י"ח אלף יובלים, וכל ספירה וספירה תפעול אלף יובלים כו', וזה כנגד עשר ספירות למעלה ועשר ספירות למטה. ומפני שלא תבין שילכו היובלות הללו אל לא תכלית ואין סוף, לכך הזכיר שובה ה' רבבות, להורות שעתיד הקב"ה ליישב עולמו שתי רבבות שהם כ' אלף יובלים, ואמר אלפי ישראל, לבאר שמסיר שני אלפים מן הרבבות, וזהו רכב אלהים רבותים אלפי שנאן אל תקרי שנאן אלא שאינן, כלומר שהם אין, ולכך אין להזכיר האלפים, ועל כן הם י"ח אלף יובלים, וזהו סוד הכתוב סביב י"ח אלף בפרק קמא דע"ז, איבעית אימא רוכב על כרוב קל וסגי ועובר בי"ח אלף עולמות שלו, שמע מינה רכב אלהים רבותים וגו' אל תקרי שנאן אלא שאינן, כן מלת ישראל במקום הזה מלשון הסרה, שתסיר ב' אלפים מב' רבבות, שמענה ואתה דע לך. והנה זה מהדברים הנמנעים שאין לנו רשות להרהר, הוא מה שאמרו מה למעלה מה למטה מה לפנים מה לאחור. והקב"ה ימחול לנו ויזכנו להמנות עם יראיו וחושבי שמו ויתן לנו מהלכים בין העומדים לפניו. ועוד יש טעם בנו"ן ההפוכה, והוא, כי מלת בנסע גימט' יעקב, על שם שהאדם החקוק בחיות המרכבה מהפך את פניו לפניו ולאחריו לד' רוחות העולם, על כן באו הנוני"ן בהפוך בפרשה זו לפניה ולאחריה, ע"כ:
<b>ויהי</b> העם כמתאוננים וגו'. במדרש, און עם אלא הרשעים שנאמר מה אעשה לעם הזה וגו' עד אנה ינאצוני העם הזה, וכשהם כשרים קרוים עמי, שנאמר עמי מה עשיתי לך, וכן כתב רש"י ז"ל. ולמה לא אמר כמו שאמר בהרבה מקומות אין עם אלא ערב רב, מי הכריחם לומר אין עם אלא הרשעים, אלא ההכרח שדרשו כן הוא אומרו כמתאוננים בכ"ף הדמיון, ועוד שערב רב אינם מתאוננים שפירושו כואבים ומצטערים לבקש עילה ותואנה אלא הם אין להם בושת פנים לומר ולדבר, כמו ישראל שיש להם בושת פנים, שזה סימן לישראל שנאמר ובעבור תהיה יראתו על פניכם אפי' הרשעים שבהם, ועוד אומרו באזני ה' משמע שלא אמרו בפירוש, לא כמו הערב רב שנאמר והאספסוף וגו' וישובו ויבכו ויאמרו בעזות מצח, לזה אמר אין עם אלא הרשעים, ומביא ראיה שאמר מה אעשה לעם הזה שהם הרשעים, שהם מישראל, שנאמר ויסעו כל עדת בני ישראל מרפידים ואין מים וגו', ושאלו ואמרו תנה לנו מים, שאלו כהוגן וקרא אותם עם, וכן עד אנה ינאצוני העם הזה שהם עדת המרגלים שהיו הכשרים שבישראל אז אלא שחזרו בהם. באזני ה', שפחדו שלא ישמע משה, וישמע ה', שפחדו יותר ממשה ממה שפחדו מה', לזה ויחר אפו ותבער בם אש ה', והיל"ל אש אלהים, ואמר אש ה', לומר שלא עשתה דין אנא רחמים, כי באבוד רשעים רנה, לזה אמר ותאכל בקצה המחנה ולפי דעת רז"ל שאמרו במוקצים שבמחנה שהם ערב רב, ודאי רחמים גמורים שלא פגע בישראל אפי' ברשעים, כמ"ש דוד אם לא ישוב חרבו ילטוש, כדי שיפחדו מלטישת החרב, קשתו דרך ויכוננה, ואח"כ חציו לדולקים יפעל, למי שאינם שבים, כמ"ש אם לא ישוב. ורבי מתיא שאמר בקצה המחנה בקצינים ובגדולים, הם מערב רב, ולא פליגי, אלא ת"ק אמר במוקצים שהם השפלים, ורבי שמעון בן מנסיא שאמר בקצינים הם הערב רב, ומר אמר חדא ומר אמר חדא ולא פליגי, כן אמר כאן ותבער בם אש ה' ולא אכלה בהם, אלא ותאכל בקצה. ולא אמר ותבער בהם אלא בם, הפחדה לבד כדי להפחידם, מרוב רחמנותו עליהם.
<b>ויש</b> מרבותינו שאמרו ותאכל בקצה המחנה הם ע' זקנים, שכן אז"ל כשאמר אספה לי שבעים איש מזקני ישראל, והזקנים הראשונים היכן היו מתו באש תבערה, וראוים היו לכך דכתיב ויחזו את האלהים שנהגו קלות ראש כנושך פתו ומדבר לפני המלך, זהו ויאכלו וישתו, ולא רצה הקב"ה לערבב שמחת התורה:
<b>ויצעק</b> העם אל משה. כי נתביישו מהקב"ה, לזה צעקו אל משה. ויתפלל משה אל ה' ותשקע האש, לא עלתה לשמים אלא ותשקע שם האש, לומר אם יחזרו לסורם תחזור האש. ובמדרש ויקרא שם המקום ההוא תבערה, כך אמר להם משה עשיתם תשובה תשקע האש ואם לאו עדיין היא במקומה, ולא חזרה עוד למקומה לשמים אלא נכנסה אל אהל מועד, וכל הקרבנות שהיו ישראל מקריבים במדבר היתה אותה האש יוצאת ואוכלת אותם. ותרד אש מן השמים אין כתיב כאן אלא ותצא אש וגו' מלפני ה', ואין אדם יוצא מן העולם עד שיעבור עליו מאותה האש, ע"כ:
<b>והאספסוף</b> אשר בקרבו התאוו תאוה. התעוררו להתאוות, זהו התאוו, שעוררו התאוה, ועוררו גם לבני ישראל להתאוות, ואמר וישובו, לפי שבני ישראל כשכלתה החררה שהוציאו ממצרים בט"ו באייר, אמרו מי יתן מותנו וגו' בשבתנו על סיר הבשר, וע"י אותו בשר ניתן להם המן, ועתה חזרו לעורר על אותה תאוה ואמרו מי יאכילנו בשר, ולא אמרו מי יתן לנו בשר אלא מי יאכילנו, שיתן לנו בשר מבושל כל צרכו שלא יצטרך אלא לאכול ומי שישים אותו בפיהם, וזה אחד מי' נסיונות שנסו להקב"ה במדבר, כי במן היו טועמים טעם בשר והיו רוצים לראותו בעין ע"י אותה אכילה, ואע"פ שהיה להם צאן ובקר ומקנה רב, התאוו לאכילה בלי טורח ועמל כמו המן. ומה שבכו בני ישראל הוא על תאוות הבשר, אבל תאות הדגים והחציר והבצלים והשומים, זו היה תאותם של ערב רב. ואפשר לומר שהערב רב לא היו טועמים טעם מן, ולזה אמר בלתי אל המן עינינו, בראיה לבד לא בטעם, כי לא ניתן המן אלא לישראל לחדד שכלם בלימוד התורה, וכמו שארז"ל מתיקותא מרגלת לשון לתורה, וכה"א הנני ממטיר לכם, לכם ולא לערב רב, וכה"א לחם אבירים אכל איש, שהם ישראל שהם כאיש אחד, שנאמר ויחן שם ישראל, אבל ערב רב נאמר בהם שטו העם שהיו מפוזרים ומפורדים בלבם ובמחשבתם, לא אכלו אלא מתמצית המן, ולזה נתאוו לדגים המלוחים כדי לעורר תאות המאכל, ולקשואין כדי לעכל, וכן לבצלים ולשומים שהן דברים המרחיבים בני מעים ומעכלים, כי בני ישראל שקבלו התורה היו אוכלים לחם אבירים שהיה נבלע באברים, שנאמר דק מחספ"ס בגימ' רמ"ח, ומרוב דקותו הוא דק:
<b>ובזוהר</b> זה לשונו, מזונא דאשתכח לישראל בההוא זמנא מאתר עילאה דאקרי שמים הוא מזונא יתיר דקיקא דעייל לנפשא יתיר מכלא ומתפרש יתיר מגופא ואקרי לחם הקלקל, ע"כ. הקלקל, לפי שהוא דקיק יתיר באה המלה כפולה, הקל קל, אבל הן שרפו ידיהם מן התורה, האספסף כתיב בגימ' רפ"ו, שרפו ידיהם מן התורה, לא אכלו אלא מן התמצית, ולא היה נבלע באבריהם, פחדו שלא יתעפש בגופן, והיו מבקשים דברים המעכלים. ולזה אמרו בלחם הקלקל כתיב, פחדו שלא יתקלקל המזון בגופן ויתקלקל גופם מחמת המן:
<b>ויש</b> לשאול, שבשאלה זו ניתן להם השליו במקום הבשר, והשליו כבר נתן להם בירידת המן, שנאמר בערב תאכלו בשר, ואומר ויהי בערב ותעל השליו, נוכל לומר שאותו שליו היה רוחני לא טעמוהו, ואפי' נאמר שטעמוהו לא טעמו בו טעם בשר, כמ"ש בלתי אל המן עינינו, שלא היו רואים מכל מה שהיו מתאוים כן היה בשליו שהיו טועמים טעם בשר אבל לא היו רואים, לזה התאוו בשר תאוה שהוא בשר חומרי לפי ערך חומרם שהיה חומר עכור, לזה נתן להם ב"פ גם עד שהיה נכנס בין שיניהם, זהו והיה לכם לזרא, שהיה דבר זר לישראל שחומרם זך, ולזה ויגז שלוים מן הים, אבל אותו שהיה יורד עם המן היה כולו רוחני והיה מן השמים, ולזה אמר שם ותעל השליו ותכס את המחנה, שלא היה יורד על הארץ, שנאמר וכאמתים על פני הארץ, שהיה גבוה ב' אמות מן הארץ כדי שלא יקבל מחומריות הארץ, וכאן אמר ויטוש על המחנה כדרך יום כה וכדרך יום כה וכאמתים על פני הארץ, וכן אותו שליו לא היה צריך שחיטה כמו הנהו אטמייתא דפ' ארבע מיתות שאמר שם ומי איכא בשר יורד מן השמים אין כי הא דר"ש בן חלפתא סנהד' נט) פגעו בי' הנהו אריות והוו קא מנהמי לאפיה אמר הכפירים שואגים לטרף וגו' נחיתו להו תרי אטמתא (פי' שני ירכות) מן שמיא אכלי חדא וחדא שבקוה אייתי' לבי מדרשא, אמרו אין דבר טמא יורד מן השמים, אבל אלו היו צריכין שחיטה והיו שוחטין אותן שנאמר וישטחו ארז"ל אל תקרי וישטחו אלא וישחטו. והרמב"ן ז"ל כתב בפרשת בשלח, וענין השליו השני בקברות התאוה, כי לא בא להם ממנו לשבוע כאשר יאמר כאן תמיד לשובע בשר לאכול ולחם בבוקר לשבוע. ויתכן שהיו גדוליהם לוקטים אותו או שהי' מזדמן לחסידיהם, וצעיריהם היו תאבים לו ורעבים ממנו, כי לא יספר בשליו וילקטו המרבה והממעיט כאשר אמר במן, ולכך אמר שם והאספסוף אשר בקרבו התאוו תאוה, ואמר וישובו ויבכו גם בני ישראל וגו', שהיו גם מהם בוכים לו ולא כולם, ואז נתן להם ממנו לרוב מאד כאשר אמר הממעיט אסף עשרה חמרים, ואכלו חדש ימים, ע"כ. ובגמרא פרק יום הכפורים כתיב שלו וקרי שליו צדיקים אוכלים אותו בשלוה ורשעים אוכלים אותו ודומה עליהם כסילוין שהוא מין ממיני קוצים. ומה שאמר אשר נאכל במצרים כי היה לו לומר אוכלים ואמר נאכל, לומר שהיה להם דגים מלוחים אלא שהיו דואגים כשיכלו אין להם עוד ממנו, כן פירש ר"ח. והרמב"ן ז"ל כתב, כי מה שאמר את הקשואים ואת האבטיחים, הוא תלונת בני ישראל, כי הקשואים והאבטיחים והחציר וכו' במצרים הרבה מאד כי הוא גן הירק, וכאשר היו בעבודה בשדה היו אוכלים מן הירקות, או שהיו שם ישראל עבדי המלך עושים מלאכתו, והיה מפרנסם בלחם צר ומים לחץ והיו נפוצים בעיר והם נכנסים בשדות ובגנות ואוכלים מן הירקות ואין מכלים דבר כמו מנהג עבדי המלך, ונותנים להם ממנת המלך דגים קטנים אשר אין להם דמים במצרים, ע"כ:
<b>ובזוהר</b> ובשביעית יצא לחפשי חנם, מהו חנם דלא יהיב למאריה כלום. אלא רזא דא הכי אוליפנא כתיב זכרנו את הדגה אשר נאכל במצרים חנם, חנם בלא ברכה, דלא הוי עלנא במצרים עול דלעילא, תא חזי עבדין פטורין מעול מלכותא דלעילא ועל דא פטורין מן המצות, מאי עול מלכו' שמים אלא כהאי תורא דיהבין עליה עולא בקדמיתא בגין לאפקא מני' טב לעלמא, ואי לא קביל עליה ההוא עול לא עביד מידי, הכי נמי אצטריך ליה לבר נש לקבלא עליה עול בקדמיתא ולבתר יפלח ביה בכל מה דאצטריך, ואי לא קביל עליה האי בקדמיתא לא יכיל למפלח, הדא הוא דכתיב עבדו את ה' ביראה, כמה דאת אמר ראשית חכמה יראת ה', ודא מלכות שמים, ועל דא האי בקדמיתא דכולא, מאן אוכח תפלין, בקדמיתא של יד בגין דבהאי עייל לשאר קדושה, ואי האי לא אשתכח לגביה לא שריא ביה קדושה לעילא, בגין כך בזאת יבא אהרן אל הקדש כתיב, והאי עול לא שריא במאן דאיהו כפית באוחרא, ועל דא עבדין פטורין מעול מלכות שמים, ואי מהאי עול פטורין, מכל שאר פקודין פטורין, דהא שאר לא שריין עליה דבר נש עד דאשתכח גביה בהאי עול, ובגין כך הוו אכלי ישראל במצרים חנם, ע"כ. הרי מכאן ראיה שהיו אלו ערב רב שאינם רוצים לקבל עליהם עול מלכות שמים וליכנס משם לקבל עליהם עול שאר מצות אלא חנם. וכן במספר קטן הדג"ה עולה בלא ברכה:
<b>ועתה</b> נפשנו יבשה אין כל. שאין לה שום לחלוחית, שלא היה להם תורה ולא שום מצוה אלא שהיה להם קצת בטחון על ידי המן שהיו עיניהם תלויות בו, לזה אמר והמן כזרע גד, לומר שאפילו זה הבטחון אינו דבר נקל, כי זה היה נותן להם כח ואבירות לב, כמו בני גד שהיו נוצחים במלחמה שנאמר וטרף זרוע אף קדקד, ומחזק ראות העינים כמו הבדולח, כמו שהם מביטים במן שאמר אל המן עינינו, והם היו כופרים בטובתו של הקב"ה, שאע"פ שהיה בא להם מהתמצית, עכ"ז בא להם טובה ממנו שהיה מחזק לבן והם כפויי טובה:
או יאמר כזרע גד כמו שארז"ל שהיה מגיד לו, שמה שדברו על המן, היה המן מגיד למשה, שהם יושבין בד בבד והיו מדברים כנגדו ומיד הדבר בעודו לח היה מגיד למשה, זהו כעין הבדלח, הבד לח:
<b>שטו</b> העם ולקטו וגו'. היו משוטטים בשכלם שלא היה גופם יכול לקבלו מרוב זכותו ודקות וגופן גס ועכור והיו מבקשים להגשימו. ואמר וטחנו ברחים, יפלא איך היה נטחן, כי הדבר המתוק כדבש ידבק ברחים ולא יטחן, כמ"ש וטעמו כצפיחת בדבש, אלא כשאמרו בלתי אל המן עינינו אז נתגשם להם ונעשה כזרע גד והיו עושים בו דברי גשמות, לזה אמר וטחנו ברחים, והדיכה היא במדוכה והבשול הוא בפרור ומה לו להזכירם, אלא לומר שאע"פ שנתגשם נעשה כזרע גד, והיו רוצים להגשימו יותר, ולזה היו מכניסים אותו ברחים ובמדוכה ובפרור, כי הם חומרים ורגילים בלחם מן הארץ חומרי לא בלחם מן השמים, ולזה עשו אותו עוגות כדי שיהא בו תואר לחם. והיה טעמו כטעם לשד השמן, לומר שהיה מתגשם להם, כמו התינוק היונק מן השדים שהוא טועם בהחלב כל מה שאמו אוכלת, ואינה יכולה לתת לו המאכל בעצמו כדי שלא יזיקו, כן על זה הדרך היו טועמים במן, וכל זה לומר שהם קטני אמנה, כמו התינוק שהוא מובטח על שדי מו ואינו יודע מהות של חלב, כן הם לא השיגו בו מהות כי אם קצת טעם, כי לא ידעו מהו. וכנגד חומר ד' יסודותיהם היו עושים בו ד' דברים, טחינה, דיכה, אפיה, ובישול:
<b>ובספרי</b> וטחנו ברחים. והלא לא ירד לרחים לעולם, אלא מלמד שנשתנה להם לכל הנטחנים ברחים. או דכו במדוכה, והלא לא דכו במדוכה לעולם, אלא מלמד שנשתנה להם לכל הנידכים במדוכה. ובשלו בפרור, והלא לא ירד לקדרה מעולם, אלא מלמד שהיה משתנה להם לכל המתבשלים בקדרה. ועשו אותו עוגות, והלא לא ירד לתנור מעולם, אלא מלמד שנשתנה להם לכל הנאפה בתנור. אין לי אלא לאלו בלבד, מנין לשאר המתלקטים מן השדה, ת"ל ולקטו. משל לאדם שאומר תאנים אני רוצה, נותנים לו ענבים אני רוצה נותנין לו, ע"כ. כונתם ז"ל לומר שאי אפשר שיקבל המן שום מלאכה מאלו המלאכות טחינה דיכה וכו', מאחר שהוא דבר מתוק אינו נטחן ולא נדוך והוא נמס בביטול ואפיה, אלא שהיה משתנה לכל מה שהיו משוטטים בדעתם:
<b>ובזוהר</b> שטו היינו ושט, שוטים הם שהולכים אחר הושט, ששני הסימנים שהם הקנה והושט, הקנה כנגד עולם הבא שאין בו לא אכילה ולא שתיה אלא נהנין מזיו השכינה, לזה הקנה אין נכנס בו לא אכילה ולא שתים כי אם הקול שהוא עבודתו יתברך, קול של תורה, קול של תשובה, קול של שירים ותשבחות לה' יתברך, לזה אמר שוטים הם שמניחים עבודתו ית' והולכים אחר הושט, אחרי תאוות הגשמיות ואחרי המותרות, כי מאחר שה נאכל חי, למה להם לטחון ברחים ולד במדוכה. ועכ"ז לא היה להם בזה שום ריוח חשיבות אלא אדרבא פחיתות, כי קודם היה כצפיחת בדבש ועתה אחר עמל וטורח והיה טעמו כלשד השמן, כל זה מרוב שטותם והלוכם אחר תאותם נסתמו עיניהם מלראות ונטמטם לבם להבין. למדה תורה דרך ארץ שאם יוכל לאכול פת בלא לפתן לא יבקש מותרות, וכן משה אומר לישראל בתת ה' לכם בערב בשר לאכול ולחם בבקר לשבוע, רצה שנתן הבשר ללפתן בערב לפי שהוא מזון כל הלילה, אבל ביום יכול לגלגל עצמו באיזה דבר, לפי שביום הוא רעב מחמת שעבר עליו כל הלילה בלא אכילה, אבל בערב שכבר אכל אינו יכול לאכול בלא לפתן, לזה בערב בשר:
<b>וברדת</b> הטל על המחנה לילה ירד המן עליו כדי שלא יקבל מלחות הארץ ויתגשם, וכן ותעל שכבת הטל וגו', שהיה מכסה עליו כדי שלא יקבל מגשמות האויר, והיה כמונח בקופסא:
<b>וישמע</b> משה את העם בוכה למשפחותיו הבין שמה שאמרו תנה לנו בשר, היתה כונתם לכלול בבשר גם היתר עריות שהן נקראים ג"כ בשר שנאמר והיו לבשר אחד, וזהו התאוו תאוה, ב' תאוות, תאות הבשר, ותאות העריות. וכן אמרא בגמרא, זכרנו את הדגה, רב ושמואל חד אמר דגים וחד אמר עריות:
<b>ויחר</b> אף ה' מאד. ויחר אף ה' על שהיו כפויי טובה, שנתן להם המן שאפי' שהיו אוכלים רק מהתמצית עכ"ז היו טועמים בו כל מה ששואלים אפי' אלו הקשואים והשומים וגו' שנאמר לא חסרת דבר הדבור לבד חסרת, דבר וינתן לך, אלא שהיו רוצים לראותם מוגשמות ולראותם בעיניהם, ולא עוד אלא שהיה מחזיקם כבריא אולם ומאיר עיניהם כמו שאמרו על כזרע גד שהיו חזקים ובעלי כח כבני גד שנאמר בהם וטרף זרוע אף קדקד, והקב"ה רוצה לזכך חומרם והם מתאוים להעכירות. מאד, על ערב רב שהתאוו היתר עריות כי ישראל לא התאוו לזה כי היו גדורים ממצרים, כי לא נמצא בהם כי אם אחת ופרסמה הכתוב, אבל ערב רב בכלל תאות המאכלים התאוו לגרות יצרם בעריות, לזה אמר התאוו תאוה, ולא עוד אלא שבוכים, לזה מאד. ובעיני משה רע על שנטפלו ישראל עמהם על המן שהוא יורד בזכותו, כמו שארז"ל מן בזכות משה, ענני כבוד בזכות אהרן, באר בזכות מרים, והם מטילים בו דופי, ולזה אמר ובעיני משה רע, כי על היתר עריות לא חרה לו כי אינו בידו, וזהו אומרו מאין לי בשר לתת לכל העם הזה, שרמז על היתר עריות שנקרא בשר, כמו שאמר למה הרעות למה הבאשתני בעיניהם, הואיל והמן בזכותי למה המצאת להם תאותם, לזה מצתי חסר א', מצתי לשון מצה ומריבה, שלא ימצאו בי עולה. ואם ככה את עושה לי, שעשיתני כנקבה שאין לה חלב להניק:
<b>ובזוהר</b> ת"ח משה אתאחד והוה סליק במה דלא אתאחד נביאה אחרא, ובשעתא דאמר ליה קודשא בריך הוא הנני ממטיר לכם לחם מן השמים חדי משה ואמר השתא ההוא שלימו בי אשתכח דהא בגיני אשתכח מן לישראל, כיון דחמא משה דאהדרו לנחתא לדרגא אחרא ושאלו בשר ואמרו ונפשנו קצה בלחם הקלקל, אמר אי הכי הא מדרגא דילי פגים דהא בגיני אכלין ישראל מן במדברא הא אנא פגים ואהרן פגים, אמר אם ככה את עושה לי הרגני נא הרוג, דחשיבנא נקבה במיכלא דילה ואנא נחית מן שמיא וארעא, את עשה לי לנחתא לאתר דנקבה ולמפגם לתרי דרגי, אי הכי הרגני נא הרוג אם מצאתי חן בעיניך ואל אראה ברעתי, רעתי היא ודאי לאחדא בדרגא תתאה כדין. ויאמר ה' אל משה אספה לי שבעים איש וכו', א"ל הא אינון למתן להו מיכלא אחרא ולא תהא פגים בדרגא דילך, ועל דא ואצלתי מן הרוח אשר עליך ושמתי עליהם, מ"ט כיון דאינון אתאחדו בסיהרא וכו', ע"כ:
<b>ובמדרש</b> ואצלתי מן הרוח אשר עליך וגו', ואם ככה את עושה לי הרגני נא הרוג. אמר משה לפני הקב"ה רבש"ע אם לא אתן להם הורגים אותי ואם אדבר כנגדם אתה הורגני, מכאן ומכאן הרוג אני, בבקשה ממך הרוג את ההרוג שנאמר הרגני נא, מיד חרה אף הקב"ה אמר לו משה תן בשר לבני, אמר לפניו רבש"ע מאין לי בשר, אמר לו צפרדעים לא היה לך במצרים, כנים לא היה לך במצרים, כל כך היית עשיר. אמר לפניו רבש"ע משלך היה לי, אמר לו במצרים היה לי וכאן לא היה לי, היד ה' תקצר, ע"כ. ומה שאונהו על הצפרדעים ועל הכנים ולא על הערוב ועל הארבה, הוא לפי מה שאמר משה הצאן ובקר ישחט וגו' שהם בהמה גסה, אם את כל דגי הים שהם מן המים, ונתן להם השליו שהוא מין עוף שהיה בשרו דק והיה מין גס שנאמר הבשר עודנו בין שניהם וגו', ובשר העוף אינו נכנס בין השנים מחמת דקותו, וזה היה עוף שהוא מן המים ונכנס בשרו בין השנים מחמת גסותו כמו טבע בשר בהמה, לזה אמר לו צפרדעים שהם מן המים כמו הדגים, וכנים שהם מן העפר כמו הבהמה, והעוף נברא משניהם מן המים ומן העפר, כמו שאז"ל מן הרקק נבראו, לזה אמר לו צפרדעים היו לך כנים היה לך, שהם מיסוד המים ומיסוד העפר, ואני יכול לעשות משניהם בריה אחת ותהיה כלולה משניהם, מן המים שנאמר ויגז שלוים מן הים, ומן הארץ שנאמר ויטוש על המחנה וגו' וכאמתים על פני הארץ, ויהיה בו מטבע בהמה גסה ומטבע בהמה דקה, ואולי לזה רמז כאמתים ב' אמות, אמה שעל הארץ היתה גסה ואמה שלמעלה ממנה היתה דקה. ומה שאמר אמר הקב"ה תן בשר לבני, הכונה היא לומר לו הואיל והמן בזכותו, השליו היה יורד עמו שנא' בתת ה' לכם בערב בשר לאכול וגו', ואומר ויהי בערב ותעל השליו וגו', ולפי שהיה מן השמים היה דק בתכלית הדקות עד שלא היו טועמים בו טעם בשר, אתה שאתה ב"ו היה לך להגשימו, ועל זה אמר לו תן בשר לבני. לערב רב ששאלו דגה וחציר ובצלים ושומים אין לך עסק עמהם אלא לבני שנאמר וישובו ויבכו גם בני ישראל ויאמרו מי יאכילנו בשר לא אמרו מי יתן לנו בשר, שהיו רוצים שיהיה גשמי, בידך היה להגשימו הואיל וירד בזכותך, אמר לפניו רבש"ע משלך היה לי, כלומר גם אני אין בידי כח להגשימו, כי מדתי היא עליונה ונבואתי היא מאספקלריא המאירה, אמר לו א"כ אספה לי שבעים איש וגו' ואצלתי מן הרוח אשר עליך ושמתי עליהם, כדי שיתעבה ויתגשם כשיבא מחמתם, ונשאו אתך במשא העם שיאכלו בזכותם. ומה שאמר אספה לי שבעים איש מזקני ישראל, ארז"ל במדרש והיכן היו הראשונים שהיו להם במצרים שנאמר לך ואספת את זקני ישראל וכשעלה משה לקבל את התורה היו עמו שנאמר ויעל משה ואהרן ושבעים איש מזקני ישראל, וכתיב ואל הזקנים אמר, אלא כיון שנשתהה משה לירד שנא' וירא העם כי בשש משה, נכנסו כל ישראל אצל הזקנים, אמרו להם משה התנה עמנו שירד לארבעים יום, והרי ארבעים יום ולא ירד, ושתי שעות יותר ולא ידענו מה היה לו, קום עשה לנו אלהים, אמרו להם מה אתם מכעיסים למי שעשה לכם כל הנסים והנפלאות, עמדו עליהם והרגום, ולפי שעמד עליהם חור בדברים קשים, עמדו עליו והרגוהו, וכן ירמיה אומר גם בכנפיך נמצאו דם נפשות נקיים לא במחתרת מצאתים כי על כל אלה בשביל אלה אלהיך ישראל, אחר זמן אמר הקב"ה למשה אספה לי שבעים איש תחת אותם שנהרגו על קדושת שמי. ואפשר שהן בעצמן באו בגלגול, כמרז"ל, שכן רמז למשה ואמר לו אשר ידעת כי הם זקני העם, הן בעצמן היו זקני העם, לז"א אשר ידעת, אתה ידעת דבר זה, וראוי לשלם להם שכרם שנהרגו על קדושת שמי, ולזה אמר אספה לי, וארז"ל כל מקום שנאמר לי הרי קיים לעולם ולעולמי עולמים, בזקנים נאמר בהם לי, בכהנים וכהנו לי, בלוים והיו לי, בישראל כי לי בני ישראל וגו', ומונה והולך י"ב שנאמר בהם לי, וראש כולם הזקנים, וכשהזכירם מיילל עליהם ועל הריגתם. איש מזקני ישראל, ר"ת אמי, שהזקנים נקראים אם, שנאמר שמע בני מוסר אביך ואל תטוש תורת אמך, אומתך שהן הזקנים. אשר ידעת כי הם, ר"ת איכה. זקני העם, ר"ת זה. א"כ מקונן עליהם ואומר אמי איכה זה, איך היה זה. ומשלים המאמר, דבר אחר במתאוננים נשרפו על שהקלו ראשם כשעלו להר סיני שנא' ויחזו את האלהים ויאכלו וישתו, כעבד שהוא משמש רבו ופרוסתו בידו ונושך ממנה ומדבר בפני המלך, וכדי שלא לערבב שמחת התורה המתין להם הקב"ה עד כאן, שנאמר והאספסוף אשר בקרבו אין אספסוף אלא סנהדרין שנא' אספה לי שבעים איש, וכתיב ותאכל בקצה המחנה, בקצינים שבמחנה, וכתיב ותבער אש בעדתם, ואין עדה אלא סנהדרין שנא' והיה אם מעיני העדה, אמר משה לשעבר היו עמי מי שנשא במשאם של ישראל, ועכשיו אני לבדי לא אוכל, אמר לו הקב"ה לא תשא אתה לבדך אספה לי, ע"כ. אם כן אספה לי, אותם שאתה אספת לא היו לי, אבל אלו יהיו לי שתקחם על פי גורל, כי אותם שאתה אספתם לא היה בהם איש, שנא' לך ואספת את זקני ישראל, אבל כאן שבעים איש, שהיו אנשים כשרים והגונים שיהיו שוים לך, ואצלתי וגו':
<b>ואל</b> העם תאמר התקדשו למחר. לא היום, לפי שזה היום הוא בגבולך ומאיר מחמתך, אבל מחר אחר שתאצילם מחמתך, פני משה כפני חמה, אז חמה של מחר יהיה בה קצת עביות, ואכלתם בשר, שיתעבה ותטעמו בו טעם בשר גס עד שיכנס בין השינים:
<b>לא</b> יום אחד תאכלון. היל"ל תאכלוהו, כמו שאמר ונתן ה' לכם בשר ואכלתם, אלא רמז להם שיכלו שבאכילתו מהר ימותו שנאמר הבשר עודנו בין שניהם טרם יכרת, שלא היה מספיק לבלעו עד שמת, ומהם לב' ימים שנאמר ויקם העם כל היום ההוא וכל הלילה וכל יום המחרת. ולא חמשה ימים, הכשרים שבהם היו ממתינים ה' ימים ומתו, כמו שארז"ל מת לה' ימים זו מיתת כל אדם, יותר מכאן הם ביסורין, והם אותם ששהו י' ימים או ך', ואותם ששהו ל' יום הם אותם שנאמר עליהם והיה לכם לזרא, שהיו מאוסים ביותר עד שהיו בני אדם נזורים ומובדלים מהם מחמת ריחם הרע, זהו עד אשר יצא מאפכם, שהיו יוצאים וסותמים אפם כדי שלא יריחו ריחם הרע, זהו אומרו ואף ה' חרה בעם, אותם שמתו ביום א', ויך ה' בעם, אותם שמתו בב' ימים, מכה, אותם שמתו בה' ימים, רבה אותם שמתו בי' ימים, מאד, אותם שמתו בך' יום, ואותם שמתו בל' יום, כבר נתייאשו ונתרחקו מהם:
<b>ורבינו</b> בחיי ז"ל כתב, לא יום ולא יומים, כפל ואמר ולא ה' כנגד ה' אצבעות יד האוכל, ולא עשרה כנגד ב' ידיו, ולא עשרים הם משל כמו שאמרו יאכל כל מה שיאכל באצבעות ידיו ורגליו, ע"כ:
<b>ויאמר</b> משה שש מאות אלף רגלי וגו' הצאן ובקר ישחט להם וגו' אמר משה הואיל וגברה עליהם התאוה נעשו אסירים לתאותם ומתאוה אחת יבואו לתאוה אחרת, והראיה שאמרו קודם מי יאכילנו בשר ואח"כ אמרו זכרנו את הדגה ואח"כ אמרו את הקשואים וגו' א"כ א"א למלאות תאותם, כי כשאמרו מי יאכילנו בשר הלא יש בשר בהמה דקה ויש בשר בהמה גסה ויש בשר חיה ויש בשר עוף, ואם תתן להם אחד מהם יאמרו לא זה שאלנו אלא זה, אמר לו הקב"ה היד ה' תקצר, אני אמלא כל תאותם כאחד, במה בשליו, כמו במן, כי במן היו בו כל מיני טעמים מכל מה ששואלים, כן יש כל מיני בשר בשליו, אע"פ שהיה עוף טעמו בו טעם בשר בהמה גסה שנאמר הבשר עודנו בין שניהם, כי כן נתאוו הם לבשר שלא יתעכל במהרה ונתן להם:
<b>ובמדרש</b> וכתבו רש"י ז"ל, זה אחד מארבעה דברים שהיה רבי עקיבא דורש ואין רבי שמעון דורש כמותו, ר' עקיבא אומר שש מאות אלף רגלי וגו' ואתה אמרת בשר אתן להם ואכלו חדש ימים הצאן ובקר הכל כמשמעו, מי מספיק להם, כענין שנאמר ומצא כדי גאולתו, ואי זו קשה זו או שמעו נא המורים, אלא לפי שלא אמר ברבים חסך לו הכתוב ולא נפרע ממנו, וזו של מריבה היתה בגלוי לפיכך לא חסך לו הכתוב, ר"ש אומר ח"ו לא עלתה על דעתו של אותו צדיק כך, מי שכתוב בו בכל ביתי נאמן הוא יאמר אין המקום מספיק לנו, אלא כך אמר שש מאות אלף רגלי וגו' ואתה אמרת בשר אתן להם עד חדש ימים ואח"כ תהרוג אומה גדולה כזו, הצאן ובקר ישחט להם כדי שיהרגו ותהא אכילה זו מספיקתם לעולם, וכי שבחך הוא זה, אומרים לו לחמור טול כור שעורים ונחתוך ראשך. השיבו הקב"ה ואם לא אתן יאמרו שקצרה ידי, הטוב בעיניך שיד ה' תקצר בעיניהם, יאבדו הם ומאה כיוצא בהם ולא תהי ידי קצרה לפניהם אפילו שעה אחת כו', אמר לו אני הולך ומפייסן, אמר לו עד שאתה אומר כן אני אומר לך שאין שומעין לך, כיון שהלך משה אצלם אמר להם היד ה' תקצר הן הכה צור ויזובו מים, אמרו פשרה היא זאת אין בו כח לתת את שאלתנו, ע"כ. אליבא דר"ש ואכלו שאמר עד חדש ימים ואח"כ תהרגם מדוייק, כי אליבא דרבי עקיבא חדש ימים למה, הכוונה היא לומר שיאמרו אין בידו כח להספיק שאלתם, אם כן יאמר שש מאות אלף רגלי וגו' ואתה אמרת בשר אתן להם, ואכלו חדש ימים למה, וצ"ע:
<b>וישארו</b> שני אנשים במחנה וגו'. לפי שאמר ה' למשה אספה לי וגו' ולקחת אותם אל אהל מועד וירדתי ודברתי וגו' ואצלתי וגו', הם אמרו המקום גורם לחול הנבואה וג"כ ההעמדה אצל משה שנאמר והתיצבו שם עמך, עשו עצמן כשיריים ולא רצו לצאת מן המחנה ועודם שם חלה עליהם הנבואה, ולזה אמר ויתנבאו במחנה, כי אחר שאמר וישארו שני אנשים במחנה למה חזר ואמר ויתנבאו במחנה אלא לומר לך שמחשבתם שאין המקום מוכן לנבואה כמו אהל מועד, שכן אמר ולקחת אותם אל אהל מועד, וחלה עליהם הנבואה, ונביא שכובש נבואתו חייב מיתה לכך ויתנבאו וגו'. וירץ הנער ויגד למשה אלדד ומידד מתנבאים במחנה. כוון לומר שכיון שאין נבואתם באהל מועד אצל משה, ה"ז כנבואה אחרת במדרגה אחרת, ולזה אמר אלדד ומידד מתנבאים במחנה, אינם מתנבאים באהל מועד כדי שנאמר מאצילתו ונביאותו של משה הם מתנבאים. אמר לו משה ואם חלה עליהם הנבואה, על כרחם צריכים לומר נבואתם כדי שלא יתחייבו מיתה, לזה אמר ויען יהושע וגו', כי קודם אמר וירץ הנער ויגד למשה וגו' ואח"כ אמר ויען, אין ויען אלא אחר דבר, אחר דבריו של משה כמו שאמר ויען אדוני משה, אע"פ שאתה אדוני ורבי ואיני ראוי לתת לך עצה, אבל אני מחוייב שאני תלמידך, ולזה אמר מבחוריו כלומר תלמידיו. וכן רבינו סעדיה פירש מתלמידיו. אדוני משה כלאם. בבית הסוהר כדי שיהיו עצבים ואין הנבואה שורה מתוך עצבות. א"ל משה המקנא אתה לי, אתה אומר שאין נבואתם אצולה מנבואתי, המקנא אתה לי, ומי יתן כל עם ה' נביאים כי יתן ה', פירוש אע"פ שיתן ה' את רוחו עליהם לא מאצילות נבואתי:
<b>וירץ</b> הנער. יש מפרשים שהוא יהושע שנאמר בו נער לא ימיש וגו'. ויש מפרשים שהוא גרשום. וכן נראה, שאם הוא יהושע הלא לא היה יודע לפי שלא היה במחנה ולא ימיש מתוך האהל, ולפי זה למה אמר לו המקנא אתה לי, כי הוא לא אמר אלא כלאם, א"כ לגרשום שאמר מתנבאים שייך לומר המקנא. או נוכל לומר שהאמירה היתה לגרשום ולפי שעשו עצמן שיריים לזה היתה נבואתם מן השיריים שהוא חוץ לאהל שנאמר רגליה יורדות מות, לזה התנבאו משה מת ויהושע מכניס, והבן. ואמר אדוני משה כלאם, מנעם מנבואתם, כמו ויכלא הגשם מן השמים. שאומרים משה מת ויהושע מכניס, ואע"פ שאומרים יהושע מכניס אני רוצה להיות משרת לך ותהיה בחיים ואני משרת לך כמו שאמר התנא הוי זנב לאריות ואל תהי ראש לשועלים. ולזה אמר אדוני משה, אהיה משרת משה, כלומר יקרא שמך עלי. או יאמר אדוני משה כלאם, הואיל ונבואתם אצולה ממך כמו שאמר לך הקב"ה ואצלתי מן הרוח אשר עליך, א"כ בידך למנעם. א"ל נבואתם אינה אצולה מנבואתי, כי לא התיצבו עמי ולא באו האהלה, ונבואתם אצולה מהקב"ה, ולזה אמר כי יתן ה' את רוחו עליהם. וכן אמרו במדרש בענין מעלת הענוה שבזכות הענוה שהיה בהן שלא יצאו האהלה זכו לרוח הקדש, והיה להם יתרון בנבואתם על מעלת הזקנים שהרי הזקנים לא נתנבאו כי אם עד למחר שנאמר ואל העם תאמר התקדשו למחר, ואלו התנבאו עד לימות המשיח, שכן כתוב ביחזקאל כה אמר ה' האתה הוא אשר דברתי בימים הקדמונים ביד עבדי הנביאים נביאי ישראל הנבאים בימים ההם שנים להביא אותך עליהם אל תקרי שנים אלא שנים. ועוד שהזקנים לא נתפרש שמותם ואלו נתפרשו שמותם, ועוד שהזקנים לא היו מתנבאים אלא מרוחו של משה ואלו מתנבאים מרוחו ית', הוא שאמר משה ליהושע המקנא אתה לי ומי יתן כל עם ה' נביאים כי יתן ה' את רוחו עליהם. ועוד שהזקנים מתו במדבר ולא נכנסו לארץ. ואלו נכנסו ונבחרו לנחול את הארץ לישראל, שנאמר אלידד בן כסלון הוא אלדד, ומידד הוא קמואל בן שפטן, הא למדת כמה היא מעלת הענוה, ע"כ. הרי אמר בפירוש שהם נתנבאו ברוחו של מקום. ויש לתמוה מה שאמר אדוני משה, שאסור לקרוא לרבו בשמו, ואפילו אחר ששמו כשם רבו אסור לקרותו בפניו, וא"כ איך אמר אדוני משה. ונוכל לומר על צד הדוחק שאמר במדרש אדוני משה כלאם, כשם שהמקום כלאם אף אתה רבוני כלאם, והיכן נזכר מקום בפסוק, אלא הוא אמר אדוני השם כלאם, משמע אדון הכל ומשמע רבו, והשם בהיפוך משה, הוא אמר השם, וכותב התורה שהוא משה כתב משה, שהוא כוון באמרו השם כאלו אמר משה, ומי גילה זה, מלת אדוני שיש לה שתי משמעיות, כן משה יש לו שתי משמעיות. ופירוש שהמקום כלאם. שנתנבאו ולא יצאו האהלה. אדני משה כלאם גימט' ראש לומר אין לנו אלא ראש אחד, אדון אחד, מלך אחד, נביא אחד. כלאם בגימ' מלך א'. א"ל משה אתה גנית אותם לומר שהשם כלאם שלא יצאו האהלה, זהו שבחן שלא הוצרכו שיאצל עליהם מהרוח אשר עלי אלא ה' נתן רוחו עליהם, ומי יתן את כל עם ה' שיהיו כן שיתן את רוחו, ולא שיאציל אלא שיתן את רוחו כמו שעתיד להיות שנאמר אשפוך את רוחי על כל בשר:
<b>ובמדרש</b> שני פעמים כתיב בספר תהלים פסוק מי יתן מציון, אחד בספר ראשון ואחד בספר שני, ולמה, אמר רבי לוי הרב אמר כתוב אחד והתלמיד אמר כתוב אחד, הרב אמר מי יתן לבבם זה להם, והתלמיד אמר ומי יתן כל עם ה' נביאים, ולא דברי הרב ולא דברי התלמיד מתקיימין בעולם הזה אבל לעולם הבא מתקיימין דברי שניהם, דברי הרב מנין שנאמר ונתתי לכם לב בשר, דברי התלמיד מנין שנאמר אשפוך את רוחי על כל בשר. כנגד מי יתן והיה לבבם, אמר דוד שם פחדו פחד, שלא ימותו כמו שאמרו דבר אתה עמנו ונשמעה ואל ידבר עמנו אלהים, אמרו אילו היה מדבר עמנו במדת הוי"ה שהוא מדת רחמים היינו יכולים לקבל, אבל במדת אלהים אין לנו יכולת לקב שהוא דין, לזה דבר אתה עמנו שאתה ב"ו כמונו, א"ל הקב"ה הטיבו אשר דברו, לא כמו שאתה חושב שח"ו שהם מואסים בי:
<b>מי</b> יתן והיה וגו'. אמרו במדרש אילו אפשר להעביר מלאך המות הייתי מעבירו, שהם לא אמרו ואל ידבר עמנו אלהים אלא מפחדם מן הדין שלא ימסרו ביד מלאך המות ומדת הדין, אלא שכבר נגזרה גזירה. רבי יוסי אומר על תנאי זה עמדו ישראל על הר סיני שלא ישלוט בהם מה"מ שנאמר אני אמרתי אלהים אתם וגו', לזה אמר דוד שם פחדו פחד, והפחד הוא כי אלהים בדור צדיק, שהיו דור צדיק והיו כולם בלב אחד שנאמר ויחן שם ישראל, לזה אמר צדיק ולא אמר צדיקים. ובאו לקבל התורה ונגלה עליהם בשם אלהים, זהו כי אלהים בדור צדיק. עצת עני תבישו, אמר הקב"ה למשה אע"פ שאמרו דבר אתה עמנו, לא תביישם לומר השמע עם קול אלהים חיים מדבר מתוך האש כאשר שמעת אתה ויחי, הם ג"כ האמינו בזה ואמרו היום הזה ראינו כי ידבר אלהים את האדם וחי, אלא שאין חומרם זך כחומרך ואין יכולין לקבל. זהו כי ה' מחסהו, שה' חס עליהם ואמר הטיבו כל אשר דברו. מי יתן מציון, לפי שכל הברכות והישועות הם מציון, כמו שאמרו במדרש אמר רבי לוי כל פעולות טובות ונחמות שעתיד הקב"ה ליתן לישראל אינם אלא מציון, עוז מציון שנאמר מטה עוזך ישלח ה' מציון, ישועה מציון שנא' מי יתן מציון ישועת ישראל, שופר מציון שנא' תקעו שופר בציון, ברכה מציון שנא' יברכך ה' מציון, טל וחיים מציון שנאמר כטל חרמון שיורד על הררי ציון כי שם צוה ה' את הברכה חיים עד העולם, עזר וסיוע מציון שנאמר ישלח עזרך מקדש ומציון יסעדך, תורה מציון שנאמר כי מציון תצא תורה. זהו ישועת ישראל ששאלו ששם הוי"ה ידבר שבו הישועה שנאמר לה' הישועה, לא לאלהים. והיתה לה' המלוכה לא לשם אלהים. יגל יעקב, כי באותו זמן יהיה להם לב חדש. ישמח ישראל, שיהיו כלם ישרים:
<b>ובמדרש</b> למה יגל יעקב ולא אברהם ולא יצחק, אמר ר' לוי כשישראל חוטאים יעקב מרגיש במערת המכפלה שנאמר כי עתה הזנית אפרים נטמא ישראל, וכן כשתבא השמחה יעקב שמח בה מכל האבות, ד"א לפי שהוא מזומן לסעודה שנאמר שמע אלי יעקב וישראל מקוראי, מאי מקוראי מזומני, כד"א ויתן לו מקום בראש הקרואים, ורב אמר משל למשיא בתו מי שמח בה לא אביה של כלה שנאמר כה אמר ה' אל בית יעקב אשר פדה את אברהם, הוי כשתבא הגאולה והישועה לישראל, יעקב שמח מכל האבות, לכך נאמר יגל יעקב ישמח ישראל, ע"כ. כנגד דברי התלמיד שאמר מי יתן כל עם ה' נביאים, אמר דוד שם פחדו פחד, שם כמשמעו שאלדד ומידד מתנבאים ואומרים משה מת יהושע מכניס, זהו מתנבאים, מת נביאם, פחדו שלא ימות משה, אמר לא היה פחד כי אלהים פזר עצמות חונך, אותם החונים עמו במדבר נגזר עליהם ששם יתמו ושם ימותו ויתפזרו עצמותיהם במדבר, למה שהבאישו בארץ חמדה, ולזה נמאסו, זהו הבישות כי אלהים מאסם, לזה נגזר גם על הרועה שלא יניח צאנו והוא יכנס, ולתועלתם מת עמהם כדי שיביאם עמו לעתיד לבא שנאמר ויתא ראשי עם, א"כ לא היה פחד, מי יתן שיתקיימו דברי התלמיד שנאמר אשפוך את רוחי על כל בשר ויהיו כלם נביאים כמו שאמר משה מי יתן את כל עם ה' נביאים כי יתן ה' את רוחו עליהם, ולא יצטרכו לרוחי. ואמר ישועות בלשון רבים לפי שעתיד לחול הנבואה על כל אחד ואחד לפי ערכו ולפי ערך קבלת נשמתו, לזה אמר ישועות, ישועה לכל אחד ואחד, ולזה אלהים לכל אחד ואחד בדין. או נאמר שאמר אלהים לפי שאותו זמן הוא מלחמת גוג, א"כ לז"א ישועות, שבאותו זמן יבטל היצה"ר שנאמר אשפוך את רוחי על כל בשר, ואומר והסירותי את לב האבן וגו' ונתתי לכם לב בשר, כלומר שיהיו רבים ונוחים בעבודתו ית':
<b>ויאסף</b> משה אל המחנה הוא וזקני ישראל. לפי שנתוסף בזקנים רוח מה שלא היה בהם, ולמשה ג"כ כדי להאציל ממנו לע' זקנים, לזה אמר זה הלשון של אסיפה הנאמר על המיתה, שנאמר ויאסף אל עמיו, ומאותה שעה מתוסף בו דעה שמראין לו שכרו בעולם הזה קודם המיתה, כמו מעשה דר' אבהו שהראו לו כמה נחלי דאפרסמונא ואמר ואני אמרתי לריק יגעתי כדאיתא במדרש פרשת חיי שרה, ואומר תוסף רוחם יגועון אחר שנאצל עליהם הרוח. ורוח נסע וגו'. בא השליו מחמתם:
כדרך יום כה וכדרך יום כה. כבר ידעת כי הנבואה היא מלמודי ה' שהם נצח והוד, זהו דרך יום כה שהיא כ"י. ולז"א אמר וכאמתים על פני הארץ, אמתים הם נצח והוד, על פני הארץ היא כ"י:
<b>ואף</b> ה' חרה בעם. כתב הרב רבינו בחיי ז"ל, מה שלא התפלל משה עליהם כמו שהתפלל במכת האש, יתכן לומר כי אולי נתבייש מפני החטא הגדול ומיעוט אמונתם בהקב"ה, כי היו כפויי טובה והוסיפו עון על עונם אחר שהיו מתאוננים ביציאתם אל המדבר התאוו תאוה ולא לקחו מוסר מן הראשונים שנשרפו באש, ועוד נתבייש ממה שנתרעם כלפי השכינה ואמר למה הרעות לעבדך, ופחד ממדת הדין, ע"כ. ולפי מה שאמרנו שאמר משה הצאן ובקר ישחט להם שהם טבועים בים תאותם איך יתפלל עליהם, אדרבא הוא למד עליהם קטגוריא אליבא דרבי עקיבא, ואליבא דרבי שמעון שאמר הצאן ובקר ישחט להם ואכלו חדש ימים ואח"כ תהרוג אומה גדולה כזו אומרים לחמור כו' כדלעיל, אם כן זו היא התפלה. ואליבא דרבן גמליאל שאמר שא"ל הקב"ה עלילות דברים הם מבקשים, ואמר משה אני מפייסן והלך ואמר להם הן הכה צור ויזובו מים הגם לחם יוכל תת, אמרו לו פשרה היא זאת אין בו כח למלאות את שאלתנו, כששמע משה כן שאמרו שח"ו קצרה יד ה', אמר אין אלו ראוים לתפלה, וקצרה ידו ג"כ מלהתפלל עליהם:
<b>ויקרא</b> למקום ההוא קברות התאוה כי שם קברו. הקב"ה חס על כבוד הבריות, שכן כתיב בנתלה כי קבור תקברנו, וארז"ל קבור לעץ תקברנו לתלוי, כדי שלא יהא מזכרת עון שלא יאמרו על עץ זה נתלה פלוני, וכן ואת הבהמה תהרוגו ג"כ מזה הטעם אם כן למה קראו למקום ההוא קברות התאוה, אלא בשבחן של ישראל הכתוב מדבר, שלא תאמר שמתו ג"כ מישראל, לזה אמר כי שם קברו את העם המתאוים, ישראל לא התאוו אלא האספסוף אשר בקרבו התאוו, אבל על בני ישראל אמר ויבכו גם בני ישראל ואמרו מי יאכילנו בשר, שהיו רוצים שיתגשם הבשר. שהשליו שהיה יורד עם המן היה רוחני כמ"ש:
<b>ותדבר</b> מרים ואהרן במשה. היל"ל וידברו מרים ואהרן, אבל אמר ותדבר מרים, כי עיקר הדבור היה למרים כי הנשים הם דברניות, ואהרן הודה לה או החריש ולא מיחה בה, וע"ז נענש הוא ג"כ שנא' ויחר אף ה' בם. ובמדרש רבי נתן אומר בפניו דברו אלא שכבש משה על הדבר וכו':
<b>על</b> אודות האשה הכושית וגו'. יש מי שכתב שאמרו אם הוא הרחיקה לפי שהיא בת גר וחשובה אצלו כמדינית, והלא הוא לקח אשה כושית ממש והיתה כושית גמורה כמ"ש בדברי הימים של מרע"ה שהלך משה לארץ כוש ועשה מלחמות רבות ונתנו לו הגברת אשת מלך כוש, וזהו כי אשה כושית לקח. ואם רצונו של מקום בה למה הרחיקה. הרק אך במשה, כלומר אילו היתה נבואתו של משה מעט מן המעט היה לו להרחיקה, זהו הרק אך במשה דבר ה' הלא גם בנו דבר, כלומר אפילו היתה נבואתו כנבואתנו לא היה לו להרחיקה, שאני נשאתי אלישבע בת עמינדב אחות נחשון והוא נשא בת גר, עכ"ז נבואתו למעלה הרבה מנבואתנו, מכאן ידע שרצונו של מקום בה, ע"כ. ואינו מתקבל, כי משה כשנתנו לו הכושית, בפירוש אמר שם שלא קרב אליה, והיא ג"כ אמרה אל השרים שזה מ' שנה לא קרב אלי, ועוד מה ראיה היא וכי בשביל שלקח כושית אחת יקח כושית אחרת, מי שאכל שום וריחו נודף יאכל עוד שום ויהיה ריחו נודף יותר ואולי מי שכתבו לא כתבו אלא דרך מליצה. אלא הכונה באומרו ב"פ לקח לפי שעשה בה ב' לקוחין, שגרשה כשהלך למצרים והחזירה כשהביאה לו יתרו, ואליבא דמאן דאמר שיתרו בא אחר מתן תורה, וכבר נאמר לו ואתה פה עמוד עמדי, שהתיר לישראל דרך ארץ שאמר שובו לכם לאהליכם, ולו לא התיר שאמר לו ואתה פה עמוד עמדי, וא"כ למה החזירה מאחר שאינו יכול ליקרב אליה, ואפילו למאן דאמר קודם מתן תורה בא, כבר רמז לו בסנה וא"ל של נעליך מעל רגליך, שיתרחק מאשתו, זהו על אודות האשה הכושית אשר לקח, כי הוא לא לקחה קודם בשביל יופי כמ"ש רש"י ז"ל כושי"ת בגימ' יפת מראה, כי אפי' שתהיה שחורה ככושית היה לוקחה, כי משה רבינו לא הלך אחר היופי, כי שקר החן והבל היופי, ולא לקחה אלא שידע שהיא בת זוגו כמ"ש בפ' שמות, צפר"ה בגימ' למש"ה, שצפה וראה שהיא זוגתו, כי אשה כושית לקח, ולזה החזירה ועשה בה לקוחין, ומאחר שעשה בה לקוחין אחר שנאמר לו ואתה פה עמוד עמדי, ודאי שהסכים עמו דעתו של מקום, אם כן למה פירש ממנה:
<b>ובספרי</b> ויאמרו הרק אך במשה דבר ה' הלא וגו'. והלא עם האבות דבר ולא פירשו מפ"ו, והלא גם בנו דבר ולא פירשנו, וישמע ה', ע"כ. והיכן נזכרו האבות בפסוק, אלא נרמזו במלת א"ך שהיא גימט' של ר"ת של אבות אברהם יצחק יעקב:
<b>ויאמרו</b> הרק אך. קודם אמר ותדבר מרים וגו', שמקודם דברו בלשון קושי, כמו שאז"ל וכן פירש"י ז"ל ותדבר אין דבור בכל מקום אלא לשון קושי, ואח"כ אמירה בלשון רך שנא' ויאמרו הרק אך במשה וגו', אכין ורקין מיעוטין, אמרו לא שח"ו פוגמין אנו בכבודו, הרק אך, כלומר מיעוט, המיעוט של נבואתו של משה הוא כמו הריבוי של נבואתנו, זהו הלא גם בנו דבר, גמים רבויים. לזה חרה אף ה', לפי שנבואתו של משה אין לה ערך ודמיון, כמ"ש אם יהיה נביאכם וגו' לא כן עבדי משה. והשיב קודם על האמירה שרצו להשוות נבואתו של משה עם נבואתם בסוג אחד, אלא שנבואתו של משה יש לה יתרון רחוק ועמוק מי ימצאנו, אין לה שווי ולא דמיון, כמו שמפרש והולך אם יהיה נביאכם וגו'. ועל הדבור שדברו בלשון קושי אמר ומדוע לא יראתם לדבר בעבדי במשה, לא אמר בעבדי משה אלא בעבדי במשה כמו שאמרו במדרש אילו לא היה משה והיה עבדי היה לכם לירא ממנו שעבד מלך מלך כל שכן שהוא עבדי והוא משה. ויש מי שפירש הלא גם בנו דבר, שאנו קודמין לו בנבואה מרים נתנבאת כשהיתה אחות אהרן ולא אחות אשה שעדיין לא בא לעולם, ואהרן נתנבא במצרים והיה מזהיר לישראל שנאמר הנגלה נגליתי לבית אביך וגו':
<b>וישמע</b> ה'. מלמד שלא היה שומע שום בריה אלא בינם לבין עצמן דברו, ר' נתן אומר אף בפני משה דברו שנאמר וישמע ה' והאיש משה, אלא שכבש משה על הדבר, ע"כ. ולזה הפסיק ולא אמר ומשה האיש, אלא הפסיק בין וישמע ה' ובין משה במלת והאיש, לומר שכבש על הדבר כאילו לא שמע. ענו, עי"ן נו"ן וי"ו בגימ' רמ"ח, שהיה שלם ברמ"ח אבריו ולא רצה לשמוע לשון הרע כדי שלא יפגום באבר השמיעה, וכן ענו מאד מכל האדם ר"ת בגימ' קנה, שקנה שלימות, הוא לא רצה לתבוע על כבודו והקב"ה תבע עלבונו. וכן אמרו במדרש אמר הקב"ה הרי משה מופרש בענוה ואינו מבקש צרכו כשם שבקש על כבודי שאמר מי לה' אלי כך אינו מבקש כבודו, שמא תאמר שהיה כך בטבעו שהיה רך, הא כתיב והנה קמתם תחת אבותיכם תרבות אנשים חטאים, הוי קשה היה אלא שהיה שולט ביצרו. וכן כתב הרמב"ם ז"ל פט"ז מהלכות והדרת המצורע, שטעות מרים היתה לפי שהשוותה משה לשאר נביאים:
<b>ורבינו</b> בחיי ז"ל כתב, והאיש משה ענו מלת ענו בחסרון יו"ד והוא היה שלם במדת הענוה, אבל מפני שחסר אות יו"ד בכבוד ה בענין הצור שאמר המן הסלע הזה נוציא, והיל"ל יוציא כלפי הי"ת, לפיכך חסר אותו הכתוב בכבודו מדה כנגד מדה, כך שמעתי ונאה הוא. אלא שהתיבה באה כמשפטה שלא בחסרון, ע"כ:
<b>ואמר</b> מכל האדם. לא כמו שאמרה מרים והלא גם באבות דבר ה', מעלתו של משה היתה מכל האדם אפילו מאברהם שנקרא האדם הגדול בענקים:
<b>ויאמר</b> ה' פתאום. פירש"י ז"ל נגלה עליהם פתאום והם טמאים בדרך ארץ והיו צועקים מים מים, כדי להודיעם שיפה עשה משה שפירש מן האשה, מאחר שנגלית עליו השכינה תדיר ואין עת קבוע לדבור. ויש מי שפירש פתאום, כדי שלא ישנו בדבור ויהיה על כל דבר פשע, אלא בעודם בדבור תכף נגלה עליהם. ורבינו בחיי ז"ל כתב ויש מפרשים שהיה פתאום, כדי שלא ישובו, לפי שהיה בדבורם זה חלול ה', שכל המספר בגנותם של נביאים כאילו מספר אחר השכינה, וחלול ה' הוא מן העבירות החמורות שמעכבין את התשובה, וזהו פתאום קודם שישובו בתשובה, וכענין שאמר אין מקיפין בחלול ה', מפי א"א ה"ר נתן ז"ל, ע"כ:
<b>צאו</b> שלשתכם. אתם אומרים שמשה הוא שוה לכם, צאו שלשתכם וגו' ותראו ההפרש שיש ביניכם לבינו, שהנבואה חלה בפעם אחת על כולם כאחת, וכל אחד ואחד מהם מקבל כפי כחו, אע"פ שהוא עמכם ומרוחו נאצל עליכם, ואתם נרתתים ונרעדים, ואתם שומעים אחר כמה מראות ואתם נרעדים, ק"ו אילו הייתם שומעים ובאה לכם ממראה אחת, שודאי לא יכולתם לקבל, הרי שלשתכם כאחת, ומה זה שהוא מקבל ועומד על עמדו כאשר ידבר איש אל רעהו אינו נרתת ואינו נרעד:
וירד ה' בעמוד ענן, אחר שאמר להם צאו שלשתכם אל אהל מועד ירד עמוד הענן להפסיק בינם לבין משה, לומר שאינם כדאים לשבת יחד, וע"כ הם מבחוץ והוא מבפנים, ולזה ויעמוד פתח האהל. ויצא שניהם, לומר שאפילו בשניהם יש הפרש בנבואתם שאין נבואתם שוה. ורז"ל אמרו למה הפרישן ממשה, כדי שלא ישמע גנותו של אהרן. ולפי שאומרים מקצת שבחו של אדם בפניו וכולו שלא בפניו.
<b>ובזוהר</b> פרשת ויקרא דף ג', אוקיר אנוש מפז ואדם מכתם אופיר, זכאה חולקיה דמשה דחמי כל דא אבל צרופא דא לא אתחמי לעינוי דמשה אבל צרופא קדמאה דאיהו ויקרא הוה חמי משה, הה"ד ויקרא אל משה, וצרופא דא אחרא לא גליין ליה בגין שבחא דבר נש לא מודעין לקמיה, וסימנא ויצאו שלשתם, וכתיב ויקרא אהרן ומרים, וכתיב פה אל פה אדבר בו, וכתיב לא כן עבדי משה, ע"כ:
<b>פה</b> אל פה. אני נתתי לו כח בדבור הפה, במראה הסנה אמרתי לו מי שם פה, וגם אמרתי לו ואתה פה עמוד עמדי, לא אמר ואתה עמוד אלא ואתה פה, נתתי לו כח שידבר פה אל פה. אם יהיה נביאכם ה', כלומר כל הנביאים הם מתלמדים מלמודי ה', וכשמתנבאים מהוי"ה הם מתנבאים ע"י מראה, כה אמר ה', ע"י כה שהיא המראה. בחלום אדבר, כשאני מדבר עמו אינו יכול לסבול, לפי שהוא מלובש בגוף ונעשה כמי שהוא ישן ורואה בחלום. לא כן עבדי משה, שפשט החומר ממראה הסנה שאמר לו של נעליך מעל רגליך, ובמעמד הר סיני נתלבש מלבוש רוחני ואמר לו עלה אלי ההרה. ועלה וישב ג"פ ארבעים, כל זה לפי שפשט מלבוש הגשמי, אבל שאר נביאים אין פושטים מלבוש הגשמי עד שעת המיתה, ולזה במעמד הר סיני מתו, לפי שפשטו גופם עד שאמר להם שובו לכם לאהליכם. כלומר לנרתקכם:
<b>ובזוהר</b> פרשת יתרו דף ע"ב, משה חמא מאספקלריא דנהרא וכלהו נביאי לא חמו אלא מאספקלריא דלא נהרא דכתיב ואראה מראות אלהים, מראת כתיב, אלהים ולא הוי"ה, וכתיב אם יהיה נביאכם ה' במראה אליו אתודע וגו' לא כן עבדי משה, וכתיב פה אל פה אדבר בו, אמר רבי יוסי ת"ח דנביאי כלהו לגבי משה כנוקבי לגבי דכר, דכתיב פה אל פה אדבר בו ומראה, ולשאר נביאי במראה ולא מראה, כ"ש יחזקאל דאפילו מראה לא כתיב ביה אלא מראת חסר, וכ"ש במשה דכתיב ולא בחידות אלא כל מילא על בורייה, זכאה איהו דרא דנביאה דא שארי בגווייהו, ע"כ. ובפרשת ואתחנן דף רס"א זה לשונו, ואתה פה עמוד עמדי, מהכא אתפרש מכל וכל מאיתתיה ואתדבק ואסתלק באתר אחרא דדכורא ולא בנוקבא זכאה חולקיה דמשה נביאה דזכה לדרגין עילאין מה דלא זכה בר נש אחרא לעלמין, ועל דא כתיב טוב לפני האלהים ימלט ממנה מאי טוב דא משה דכתיב ביה כי טוב הוא, ובגין דהוה טוב סליק לדרגא אחרא עילאה, ועל דא כתיב כי המקום אשר אתה עומד עליו אדמת קודש הוא, עומד עליו דייקא מ"ט בגין כי טוב הוא וטוב הוא דכורא, ע"כ:
<b>ובמדרש</b> לא כן עבדי משה בכל ביתי נאמן הוא. הראיתיו מה למעלה מה למטה מה לפנים מה לאחור מה שהיה ומה שעתיד להיות, מלה"ד למלך שהיו לו אפיטרופין הרבה זה ממונה על חפץ זה כו' ואחד ממונה על כולם, כך יש מלאך ממונה על האש וזה על הברד וזה על הגובאי, ומשה שליט בכולם, למה"ד לעשיר שקנה קרקעות הרבה וכתב אונאות בשם אחד (אונאות פי' שטרות) אמרו לו עכשיו הוא אומר שלו הם אמר להם נאמן הוא, כך הקב"ה ברא העולם מתוך התורה וקראה על שמו של משה שנאמר זכרו תורת משה עבדי, אמרו לו עכשיו הוא אומר אף אני שותף בעולמו אמר הקב"ה בכל ביתי נאמן הוא, ע"כ. ופירוש בכל ביתי בכל מה שבביתי:
<b>ויחר</b> אף ה' בם וילך. בספרי פירשו וילך שנתרפא אהרן מיד, ופירוש וילך שהלך הנגע. ובמדרש ויחר אף ה' וגו', מאחר שהודיעם סרחונם גזר עליהם, והלא דברים ק"ו אם הקב"ה לא כעס על ב"ו קודם שהודיעו סרחונו ק"ו שלא יכעוס אדם על חבירו עד שיודיעו סרחונו, ר' נתן אומר מפני מה הודיעם סרחונם ואח"כ גזר עליהם, שלא יאמרו כדרך שאמר איוב הודיעני על מה תריבני, ע"כ:
<b>ויפן</b> אהרן אל מרים והנה מצורעת. היל"ל והיא מצורעת, במדרש מגיד שכל זמן שהיה רואה אותה היתה הצרעת פורחת בה לפי שנסתכל אהרן בנגעו והלך לו, אמר אהרן אני עכשיו רואה ומסתכל בשל מרים והולך לו, לזה כל מה שהיה מסתכל בה היתה פורחת, לפי שהיא התחילה בדבור וחטאה והחטיאה לאהרן:
<b>ויאמר</b> אהרן אל משה בי אדני. אמר לו אתה ידעת דעתם של נשים, בי תלוי הדבר שלא מחיתי בה, בבקשה ממך שלא תשת עלינו חטאת, לא שתחשבהו לחטא ותמחול לנו עליו אלא שלא יזכר כלל וכאילו לא נעשה, כדי שלא ימצא עלינו אחר זמן או בשעת המיתה חטא מחול, אלא שלא יזכר כלל. אשר נואלנו ואשר חטאנו, ב' דברים עשינו, אחד שאמרנו למה נתרחק מהאשה, זו היתה טפשות בנו מאחר ששמענו שאמר ה' שובו לכם לאהליכם ואתה פה עמוד עמדי, טפשות גדולה היתה, כי ודאי היו שומעים כל מה שנדבר עמו לפי שהיו נביאים, ואשר חטאנו שהשוינו נבואתך לנבואתנו, זה ודאי חטא, אבל אל נא תשיתהו חטאת. אל נא תהי כמת, אילו היתה מתה היה יותר טוב שאין לה צער, אבל זו יש לה צער, וכל יום הולך וגדל הכאב כמת ולא מת:
אשר בצאתו מרחם אמו, יבא מזה חשד לאב ולאם שיאמר שבא על אמו נדה, זהו בצאתו מרחם אמו, כלומר רחם אמה סבבה לה כן, והוא קלון לאב ולאם ולנו. ויאכל חצי בשרו, כלומר מיום שיצאת מן הרחם מתחלת הצרעת אלא שלא נגלית עד עתה. ורש"י ז"ל פירש אשר בצאתו מרחם אמו, אמנו היל"ל אלא שכנה, וכן חצי בשרו, בשרנו היל"ל אלא שכנה אמר מאחר שיצאת מרחם אמנו היא לנו כאילו נאכל חצי בשרנו. כענין שנאמר כי אחינו בשרנו הוא, ואין ראוי לאח להניח אחותו להיות כמת, אשר בצאתו, מאחר שיצא זה מרחם אמו של זה, שיש כח בידו לעוזרו ואינו עוזרו הרי הוא נאכל חצי בשרו, שאחיו בשרו הוא. ד"א אל נא תהי כמת, אם אינך רופאה בתפלה מי מסגירה או מי מטהרה, אני אי אפשר לראותה שאני קרוב ואין קרוב רואה את הנגעים, וכהן אחר אין בעולם, זהו אשר בצאתו מרחם אמו, ע"כ. כ"ז הוא מהמדרש:
<b>ויצעק</b> משה אל ה' לאמר. לאמר לעולם שיתפללו על חוליהם, ורז"ל אמרו שאמר משה איני מניחך עד שתודיעני אם אתה מרפא אותה וכו'. ורבינו בחיי ז"ל כתב, לאמר, באמירה מוחלטת לא במחשבה, כמו שארז"ל המתפלל צריך שיחתוך המלות בשפתיו. וטעם החיתוך כדי שיצטיירו האותיות ברוח פיו של אדם בקול ורוח ודבור, ותעלה התפלה מצויירת לפני ה' ית', ע"כ:
<b>אל</b> נא רפא נא לה. אל שבידך היכולת, רפא, לא ע"י המלאך רפאל אלא על ידך, ואמר נא ב"פ, לומר בבקשה ממך שתרפא אותה, ותהיה הרפואה עתה תכף, כמו שבאה הצרעת פתאום כן תהיה הרפואה, רמז רפא נא עתה דם שתתפרסם ותהיה לנו לקלון ולחרפה, או אב ולאם כמ"ש. לזה אמר לו על אחת אודה לך שארפא אותה, ועל אחת לא אודה לך, שארפאנה תכף לפי שיש לי עליה, ואביה ירק ירק שהיתה מתנבאת ואומרת עתידה אמי שתלד בן מושיע את ישראל וזה גרמה לאביה שירק בפניה כשהשליכתו אמו ליאור וכפר בנבואתה ואמה ג"כ, זהו ירק ירק, א"כ החטיאה אביה ואמה והיא היתה סבה שלא שתקה עד שיצא מן היאור, לזה תסגר שבעת ימים, ולזה אמר ואביה בוא"ו, ומצד הקלון שאמרת אני מראה שבחה, שהיא יש לה עלי שהמתינה לאחיה שנאמר ותתצב אחותו וגו', ואין הקב"ה נוטל שכר מצוה בעבירה, אלא מעניש על העבירה ומשלם לו שכר המצוה, אני ג"כ לא אסיר עמוד הענן עד האסף מרים, כדי שימתינו לה כל ישראל, ובזה אראה שבחה אבל עתה תסגר מחוץ למחנה, כי היתה חנייתה אצל משה ואהרן שהם במחנה שכינה, וישראל רחוקים ממנה ולא ידעו בצרעתה, עתה תצא מחוץ למחנה כדין המצורע שהוא משולח חוץ לשלש מחנות, כדי שידעו כל ישראל כמה הוא עונש לשון הרע, ויקחו ק"ו ויאמרו אם זו שלא דברה אלא באחיה, ולא אמרה בשנאה אלא מאהבתה לצפורה, ולא דברה אלא בינה לבין אהרן, כך, כ"ש המדבר ברבים כדי לבזותו וכדי להודיע קלונו לרבים, שענשו גדול. עוד עשה הקב"ה שידעו כל ישראל עונשה של מרים. ובמה הודיעה, שאחר שבאו לחצרות נתקפל הענן כדי שיסעו, ואחר שהכינו עצמן לנסיעה חזר ונפרש, אמרו כלם מה נשתנה חנייה זו משאר חנייות, אמרו בשביל מרים שדברה באחיה, זהו נסעו העם חצרות ויהיו בחצרות, נעשה להם הויה אחרת שנתעכבו, לזה סמך מיד ותדבר מרים, בשביל דבור מרים, לפי שצפה הקב"ה שבנסיעה שאחר זו עתידין לדבר לשון הרע על ארץ ישראל ועל הקב"ה, כדי שיראו ויקחו מוסר, ולהודיעם שהם ראוים לעונש גדול, אם לבשר ודם כך והיא אחותו של משה, וישראל אין להם חיות שהיא הבאר אלא בזכותה כך, המדבר על הקב"ה עאכ"ו, ויתקדש שמי לומר שכל מה שאעשה עמהם הוא בדין, ולא יאמרו בשביל כבוד עצמו, לפי שדברו כנגדו הוא עושה, וידעו שאיני נושא פנים לשום אדם, אולי יראו ויקחו מוסר, ועכ"ז לא לקחו מוסר אלא ואחר נסעו העם מחצרות, ולא לקחו מוסר מהצרות שנעשו בהם, שנאמר ויך ה' בעם מכה רבה מאד, והיו הולכים מחצר לחצר כדי שלא תבא בהם המכה, והיה על דבור של מי יאכילנו בשר, לא די זה אלא ויחנו במדבר פארן, בדבור שדברו המרגלים בפארן:
<b>גימטריאות</b>
<b>הנרות</b>. תורה נ', שיש לה חמשים שערי בינה. הנרות מלא, ובתחלה כתיב בהעלותך את הנרת, כי נר אחד היה, זה נר מערבי שממנו מדליק כלם:
הנרות מלא ו', רמז ששש נרות מדליקים על פי אמצעי:
מעשה. משה ע', משה למד התורה בע' לשון:
המנרה. שני ההי"ן בראש ובסוף, והיינו עשר דברות, ובאמצע מנר, שהתורה מאירה יותר מנר:
ואקח את הלוים. ואקחם במקח ונתינה, כמי שמוכר דבר למי שהוא אהובו:
לעשות הפסח. לעשת כתיב, הפך לתשע, כלומר לתשע שעות:
ויש אשר יהיה. ס"ת שרה בזכות שרה היה הענן, כי היה ענן על אהלה:
תרועה. תורה ע', התורה נתנה בע' לשון, ונתנה ע"י תרועה:
תימנה תרועה יתקעו. רמז שלעתיד לבא יתקע הקב"ה, שנאמר וה' אלהים בשופר יתקע והלך בסערת תימן:
וכי תבאו מלחמה בארצכם, בבתי כנסיות ובבתי מדרשות ונלחמים עם שונאיהם ומתפללים לפני הקב"ה, וזהו בארצכם, על הצר, זה השטן המקטרג בראש השנה, וישראל תוקעים ומתריעים ומנצחים, וזהו על הצר, עלה צר, שהשטן עולה למעלה ורוצה לקטרג. והרעותם. עם תורה, כי היו מוציאים התורה לרחובה של עיר:
ויאמר משה לחבב. למה נקרא שמו ח"בב, שנדבק בזרעו של יעקב והם י"ב שבטים כמנין ח"בב:
אשר ייטיב ה' לנו. ידוע כי הגר אין לו חלק ירושה, לכך אמר אשר ייטיב ה' לנו והטבנו לך:
שובה י"י רבבות. ר"ת שי"ר, שהיו אומרים שיר בכל חנייה וחנייה:
כמתאוננים. כמת אוננים:
מי יאכילנו בשר. מי יאכלנו כתיב, שהיו ראוים ליאכל:
את הקשואים. למה נקראו קשואים, כי הם קשים לכל הגוף:
והמן כזרע גד. מגיד על הזרע אם בן תשעה לראשון או בן שבעה לאחרון. גד, בגימ' ז', כנגד שלשה אבות וארבע אמות:
עוגות. עגת כתיב, כי לא היה נעשה עוגות ממש:
אספה לי שבעים איש. כנגד ע' מלאכים:
יום יומים ימים ימים יום ימים. הם י', כנגד עשרת ימי תשובה שמתענים בהם:
בכתובים. בכתבים כתיב, היו כתובים בפתקים ולא היו רוצים ליכנס בשררה, מתוך ענוה שהיתה בהם:
ויתנבאו. ראש התיבה וסופה ו"ו, בגימ' גוג, שנתנבאו על ענין גוג ומגוג:
מתנבאים. מת נביאם, זה משה, וזהו מתנבאים נוטריקון משה תנוח נפשו בגן אלהים יהושע מכניס:
כלאם. גזור עליהם מלאך של כליה, וזהו כלאם אותיות מלאך:
המתנה הבשר עודנו בין שניהם. ס"ת למפרע מנורה, כי מי שיש לו מאכל נאה לא יאכלנו אלא לאור הנר, כדאמרינן בגמרא האי מאן דאית ליה מיכלא מעליא לא ליכליה אלא ביממא, ואמרי לה כעין יממא:
כשי"ת. בגימ' יפת מראה:
והאיש משה. אותיות וההיא שמש, עשה כמו השמש, ששמעה חרפתה ושתקה, אף משה כן:
שלו. בא"ת ב"ש בכ"ף, שהיו תופסים אותו בכ"ף ולא ברשת:
לא כ"ן. בגימ' שבעים לא כן משה כמו שבעים איש אלא יותר מעלה יש לו:
מרים. ז' פעמים בפרשה כנגד ז' נביאות והיא אחת מהן:
<b>פרשת</b> <b>שלח</b> <b>לך</b>
<b>שלח</b> לך אנשים ויתורו את ארץ וגו'. פירש"י ז"ל, לפי שבאו ישראל ואמרו נשלחה אנשים לפנינו כמ"ש ותקרבון אלי כלכם ותאמרו נשלחה אנשים וגו', ומשה נמלך בשכינה, אמר אני אמרתי להם שהיא טובה שנאמר אעלה אתכם מעני מצרים אל ארץ טובה וגו', ע"כ נאמר שאמר לו למשה שלח לך, לך אתה שולח לעצמך, כי בסבתם תמות בחוצה לארץ, כי אין ראוי לרועה שיכנס ויניח הצאן בחוץ, למה כשבאו לפניך ואמרו נשלחה אנשים, היה ל לומר להם למה אתם צריכים לשלוח, אם הוא כדאי שתראו אם היא טובה אם לא, ממה שעשה לכם כמה נסים וכמה נפלאות תדעו שכל מה שעשה אינו אלא מאהבתו אתכם, ואם הוא אוהב אתכם, ודאי שלא יתן לכם ארץ ציה וחרבה, אם מה שלא ייעד לכם הוא נותן לכם, כי לא ייעד לכם כשיצאתם ממצרים שיתן לכם מאכל מלאכים, שהוא המן והשליו והבאר וענני כבוד, ולא חסרת דבר, וכל זה נתן לכם שלא בייעוד, כ"ש מה שייעד, שנאמר ואומר אעלה אתכם וגו' אל ארץ טובה, א"כ למה אתה נמלך בי, ואם הוא כדי שיראו העם היושב בה אם הם גבורים וחזקים כדי להתחזק ולבא כנגדם, הלא הקב"ה נלחם מלחמותם שנא' ה' ילחם לכם, ואין מלחמתם בטבע העולם, א"כ אמור להם למה אתם שולחים לתור את הארץ ולמה אתה נמלך, כי אין המלכה צריך לזה, א"כ שלח לך לך אתה שולח, כי תחלת דבורי לך במראה הסנה וארד להצילו וגו' ולהעלותו מן הארץ ההוא אל ארץ טובה ורחבה, ופסוק לך ואספת את זקני ישראל ואמרת להם וגו', ואומר אעלה אתכם וגו' אל ארץ הכנעני וגו' אל ארץ זבת חלב ודבש, ואילו טובה ורחבה לא קאמר, שיאמר להם לא אמרתי לך טובה ורחבה, וכן אמר וייטב בעיני הדבר אשר דברו, ואמר לו ה' שלח לך כדי שלא יהיה חלול ה', לומר יודע העתידות למה לא מנען. והקב"ה לא רצה למנען, לפי שלא האמינו לדברו אחר שעשה עמהם כמה נסים וכמה נפלאות אמרו נשלחה אנשים לפנינו, ולזה לא נכתב כאן ויקרבו לפני משה ויאמרו נשלחה אנשים וגו, כדי שלא יאמרו בכוונה מכוונת עשה עמהם הקב"ה, לפי שאמרו נשלמה אנשים, והוא לא ענשם אלא על הבכיה ועל התלונה ועל האמירה, בכיה שנאמר ויבכו העם בלילה ההוא, תלונה שנאמר וילונו העם על משה ועל אהרן, ואמירה שאמרו ולמה ה' מביא אותנו וגו', לזה שלח לך. וכן אמרו במדרש, כשראה הזקנים כשרים, אמר אספה לי, קורא אותם על שמו, וכשראה המרגלים שעתידין לחטוא, קרא אותם על שמו של משה, אמר הקב"ה אני אמרתי להם שהיא ארץ טובה, והם לא האמינו אלא אמרו נשלחה אנשים, אמר הקב"ה אם אני מעכב עליהם הם אומרים לפי שאינה טובה לא הראה להם, אמר הקב"ה יראו אותה, ובשבועה שאין אחד מהם נכנס לתוכה, כיון שאמרו למשה נשלחה אנשים, התחיל משה עומד ושוהה, אמר אי אפשי לעשות דבר זה עד שאמלך בשכינה, הלך ונמלך כו' אמר כך מבקשים בניך, אמר לו הקב"ה אין זו תחלה להם, עד שהיו במצרים הלעיגו לי, שנאמר זו לעגם בארץ, למודים הם בכך, אני איני צריך שנאמר ידע מה בחשוכא וגו', אלא אם בקשת שלח לך לעצמך, ע"כ:
<b>ובמדרש</b> תנחומא, אמרו ישראל נשלחה אנשים, אמר משה למה, אמרו לו כבר הבטיחנו הקב"ה ואמר לנו שאנו נכנסים לארץ כנען ויורשים כל טוב, שנאמר ובתים מלאים כל טוב, והרי שמעו שאנו נכנסים ועושים להם בתי מטמונים שטומנים בהם ממונם, ואנו נכנסים ולא נמצא כלום, נמצא דברו של הקב"ה בטל, אלא ילכו מרגלים לפנינו ויחפרו לנו את הארץ, ויראו לנו את הארץ אין כתיב כאן אלא ויחפרו לנו, ילכו ויעמדו על מה שחפרו בארץ, כיון ששמע משה כן, נלכד בידם שנא' וייטב בעיני הדבר, זהו שאמר הכתוב וישימו באלהים כסלם, ר' יהודה ור' נחמיה חד אמר מהו כסלם, מחשבתם, שנאמר אשר על הכסלים, וחד אמר בטחונם, שנאמר אם שמתי זהב כסלי, ורבנן אמרי טפשותם, שנאמר הכסיל חובק את ידיו, ע"כ. מכאן תדע למה משה בא ונמלך בשכינה. ומה שאמר וישלח אותם משה על פי ה' הוא כמו שאמר הרמב"ן ז"ל, טעם שלח לך, כי הסכימו לשלוח מרגלים, והיה המנהג שישלחו שנים אנשים מרגלים חרש, וה' היודע העתידות צוהו שישלח איש אחד איש אחד מכל מטות ישראל, ושיהיו הנשיאים שבהם, כי חפץ שיהיו שוים בענין כל הגדולים, אולי יזכרו וישובו אל ה', ואם אין שתהיה הגזרה שוה בכל העם וזהו טעם ע"פ ה' שיהיה במצות ה' ויהי' וייטב בעיני הדבר, שסבל רעתם והודה לעשותו, וה' צוהו שישלח איש אחד למטה. והנה האנשים האלה לא נקבו בשמות על פי ה' כאשר היה בפקודים ובחלוק הארץ, כי מצות ה' לא תביא קללה לעושיהם, ושומר מצוה לא ידע דבר רע, רק הוא ית' צוה למשה איש אחד למטה אבותיו תשלחו ושיהיו נשיאים, ומשה מדעתו בירר אלו ושלחן, והם גמלו לנפשם רעה, זהו קיצור דבריו ז"ל. עם זה יהיה פירוש לך אנשים, לך הם אנשים, פירוש הם כשרים, אבל לי הם כסילים. ויש מי שפירש שלח לך לתועלתך, והתועלת היא שיתארכו ימיו מ' שנה. שאלמלא נכנסו מיד, אי אפשר לו ליכנס מפני הגזרה. וח"ו מלהאמין זה שיבקש משה תועלתו בנזק ישראל, והוא נתן נפשו עליהם ואמר מחני נא, והגזרה של הצור עדיין לא היתה, כי הגזרה היתה על שמעו נא המורים, וזה היה במדבר צין שהוא מסע אחרון שמשם באו להם הר ההר, כמ"ש בפרשת מסעי ויחנו במדבר צין היא קדש ויסעו מקדש ויחנו בהר ההר בקצה ארץ אדום, ואם משום שאמר עתה תראה ודרשו ז"ל ולא מלחמת ל"א מלכים, זו היא דרשה:
<b>או</b> יאמר שלח לך אנשים, שאמר לו הקב"ה אע"פ שאתה רואה בנבואתך שיש היזק בשליחות זה, עכ"ז שלח כדי שישארו לך אנשים, ישארו עמך במדבר, א"כ לך אנשים כשרים, ואתה מביאם לעתיד לבא, שנאמר ויתא ראשי עם, ולך אנשים שהם ערב רב, שהן שלך ואתה הוצאת אותם, א"כ עד שיתמו וימותו כולם כמ"ש במדבר הזה יפלו פגריכם, שם יתמו ושם ימותו, יתמו, אלו ישראל, יתמו יושלמו, יתם שלימותם ויהיו כולם שלימים בתורה ובאמונה ויהיו שלך כמ"ש בזוהר, משה וס' רבוא כלהו מעלמא דאתי אינון, ושם ימותו, אלו ערב רב, וכה"א במדבר הזה יפלו פגריכם, אלו ערב רב שהם פגרים מתים בחייהם. לכל פקדיכם לכל מספרכם, אלו ישראל שנמנו מבן עשרים שנה, וכן אמר ופגריכם אתם יפלו במדבר הזה, יפלו, כמו שאמרו בבבא בתרא פרק המוכר את הספינה שאמר ליה ההוא טייעא לרבה בר בר חנה, תא ואחוי לך מתי מדבר, אזלנא חזיתנהו כמאן דמבסמו וגנו אפרקדן, פירוש דומים כשתווי יין ופניהם למעלה, לזה אמר יפלו שהן נפולין שאין להם קבורה שלא זכו לקבורה, שכל ישראל נגנזו במדבר כמו משה רבם שנאמר בו ולא ידע איש את קבורתו, עד שיבא עמהם. ומה שאמרו במשנה דור המדבר אין להם חלק לעולם הבא דברי ר' עקיבא, הוא על ערב רב, ר' אליעזר אומר עליהם הכתוב אומר אספו לי חסידי כורתי בריתי עלי זבח, שנאמר ויזבחו שלמים, וכתיב הנה דם הברית אשר כרת וגו', הוא על ישראל, ומר אמר חדא ומר אמר חדא ולא פליגי, ר' מנסיא אומר יש להם חלק לעולם הבא שנאמר ופדויי ה' ישובון. מי שהם פדויי ה', ולא פדויי משה שהן ערב רב. אם כן לך אנשים שהם ערב רב עד שימותו ולא יזכר שמם עליך, לומר אלו הן שהוציא משה, ולך אנשים כשרים שיבואו עמך לעוה"ב ולעתיד לבא, א"כ ב' תועלות יש לך בשליחות זה, לזה שלח לך:
<b>ויתורו</b> את ארץ כנען. לא כמו שאמרו הם ויחפרו לנו את הארץ, שפיהם הכשילם שאמרו ויחפרו שעל ידי זה השליחות נגזר עליהם שימותו במדבר, והיו בכל לילה חופרים קבריהם ושוכבים בתוכם, ולמחר מכריזים הבדלו חיים מתוך מתים, אלא ויתרו כתיב, היתרון שיש לארץ כנען על שאר ארצות:
<b>עוד</b> ויתרו. רמז להם שיתרו ובניו הם נכנסים לארץ, והם אינם נכנסים, א"כ יש לו יתרון עליהם:
<b>את</b> ארץ כנען. ארץ ז' עממין הוא נותן להם, שנאמר ואומר אעלה אתכם אל ארץ הכנעני והחתי והאמורי וגו', א"כ יאמר ויתורו לכנעני ולפרזי ולחתי וגו' וכן כולם., אלא רמז להם שעל הדבור לקה ונתקלל שנאמר ויגד לשני אחיו בחוץ, ויראו ויקחו מוסר:.
<b>עוד</b> כמו שאמרו במסכת יומא פרק בתרא, אשריהם לצדיקים לא דיין שזוכין לעצמן אלא שזוכין לבניהם ולבני בניהן עד סוף כל הדורות, הרבה בנים היו לאהרן שראויין לישרף אלא שזכות אהרן גרמה להם, אוי להם לרשעים ולבניהם ולבני בניהם עד סוף כל הדורות, הרבה בנים היו לו לכנען שראויין ליסמך כטבי עבדו של ר"ג אלא חובת אביהם גרמה להם. לזה אמר כנען, לומר שלא יגרמו גם הם חובה לבניהם ולבני בניהם עד סוף כל הדורות:
<b>ובמדרש</b> תנחומא, א"ר ברכיה בשם רבי סימאי מה ראה כנען ליזכר כאן, אלא אמר לישראל לא בצדקתך וביושר לבבך וגו' כי ברשעת הגוים האלה, אמר הקב"ה עונותיו ילכדנו את הרשע, ואין רשע אלא ז' עממין, שנאמר כי ברשעת הגוים האלה, ראה הקב"ה שאין לישראל זכות שיכנסו לארץ, נזכר ליצחק שהוליד אברהם לק' שנה ושרה בת צ' שנה. כנ"ען, כ' עשרים. נ' חמשים. ע' שבעים. ן' חמשים. הרי מאה ותשעים שנה ע"כ. לומר שברשעת הגוים ובזכות אברהם ושרה שאמר לזרעך אתן את כל הארצות האל הם נכנסים. זהו אשר אני נותן לבני ישראל, נתן כתיב כבר נתתיה ואיני יכול לחזור בה. לבני ישראל, ולא לכם:
<b>עוד</b> הזכיר כנען. לפי שאמר להם עלו זה בנגב, תרגום יבשה הארץ נגיבת ארעא, לומר אם זו שהיא ארץ יבשה, ולזה הקצוה לבית הקברות, כך, כ"ש שאר א"י, והיא חברון שנתנה לכנען להראות שבחה של ארץ ישראל, שכן דרך התגרים וכו', כמו שפירש"י ז"ל, לזה ויתורו, מארץ כנען שהיא חברון יראו יתרון ושבח שלה על שאר ארצות. ולזה אמר וישלח אותם משה לתור את ארץ כנען, וקודם אמר ואלה שמות האנשים אשר שלח משה לתור את הארץ סתם, למה חזר ופירש לתור את ארץ כנען, אלא כמ"ש. איש אחד איש אחד, אלו יהושע וכלב, אותם תשלחו. אמר תשלחו וקודם אמר שלח לך בלשון יחיד, ואחר כך אמר בלשון רבים, רמז כאן על שנים אחרים של וישלח יהושע מן השטים שנים אנשים מרגלים, ואותם היו בדעתם של כל ישראל, לזה אמר תשלחו:
<b>וישלח</b> אותם משה ממדבר פארן. למה אמר ממדבר פארן, ודאי ששם היו שנאמר ואחר נסעו העם מחצרות ויחנו במדבר פארן, אפשר לומר שרמז כאן מה שאמר בתנא דבי אליהו ז"ל, וישלח אותם משה, א"ל משה לא תכנסו כמו הגנבים אם יאמרו לכם למה באתם אמרו להם על ה' תאנים ועל ה' רמונים ועל אשכול ענבים, כמ"ש בילקוט. זהו ממדבר פארן, כלומר שבאו בשביל פירות, ממדבר פארן, דבור של פירות:
<b>ואלה</b> שמותם. אחר שאמר כולם אנשים, שהיו אותה שעה כשרים. לזה אמר ואלה בוא"ו, לומר משמותם תדע שהיו כשרים, למטה ראובן שמוע, שנשמע תפלתו כשהיה מתפלל להקב"ה שיכפר לו על מעשה בלהה. בן זכור, שזכר לו הקב"ה ההשתדלות שהשתדל בהצלתו של יוסף וכפר לו. למטה שמעון שפט בן חורי, שעשה משפט באנשי שכם לפי שהן לא עשו משפטם שגנבו אחותו, ובן נח מצווה על הדינין והיא אחת משבע מצות ב"נ. בן חורי, כמו חורי יהודה, שפירושו שרים, כי הוא בן שרים, בן אברהם יצחק ויעקב. כלב בן יפונה, כלו לב. יפנה, שפנה לבו לשמים. יגאל, כמשמעו. פלטי, שנפלט אביו מחשד הגביע. גדיאל, שמגדל לאל. בן סודי, שהוא בעל סוד, שאינו מגלה סוד. גדי, שעושה עצמו כגדי שצריך לאמו. בן סוסי, שעשה עצמו כסוס לרכיבה. עמיאל בן גמלי שהוא גומל חסדים לעמו. סתור, שסותר עלבונו. מיכאל, שעשה עצמו מך ושפל. נחבי, הוא מחביא עצמו מרוב ענוה. בן ופסי, שעושה עצמו כאפס כלומר כלא חשיב. גאואל, שצפה לגאולתו של אל. בן מכי, שעשה עצמו מך. אבל אחר ששלחן והלכו להוציא דבה, כמו שארז"ל ויחפרו לנו את הארץ לא נתכוונו אלא לבשתה של ארץ ישראל, כתיב הכא ויחפרו וכתיב התם וחפרה הלבנה, שלא הלכו אלא להראות חרפתם ובשתם נהפכו שמותם לכוונה שהלכו בה, כמו שארז"ל אמר רבי יצחק מסורת בידינו מאבותינו מרגלים על שם מעשיהם נקראו ולא עלה בידינו אלא אחד, סתור בן מיכאל שסתר דבריו של הקב"ה ועשה עצמו מך, כלומר שכנה כלפי מעלה, א"ר יוחנן אף אנו נאמר נחבי בן ופסי שהחביא דבריו של הקב"ה. א"כ לזה חזר ואמר אלה שמות האנשים, לעיל אמר ואלה שמותם לפי שאמר כולם אנשים כשרים ראשי בני ישראל, ואלה שמתם שם תם, אבל אחר שהלכו בעצה רעה, אמר אלה. לא אמר ואלה האנשים הידועים שהיו כשרים, ונהפכו שמות האנשים, שהיו אנשים אבל עתה הם חמורים לא אנשים, מאחר שהם כופרים בהקב"ה. לזה הוצרך להתפלל על יהושע שלא יהא ניסת עמהם בעצתם. ומה שהתפלל עליו ולא על כלב, לפי שהוא משבטו של יוסף שהוציא דבה על אחיו ועוד הוצרך להתפלל עליו, כי כשעלה משה להר ישב יהושע למטה הוא לבדו ממתין עד שירד משה, ונפרד מישראל ולא היה עמהם בעשיית העגל, ולזה אמר לו קול מלחמה במחנה וגו' אין קול וגו', כי לא היה עמהם ולא ידע, ולזה אמר משה הוא נתן עצמו עלי וישב יחידי ונפרד מעשיית העגל, אף אני אתן עצמי עליו ואתפלל עליו שיפרד ג"כ מעצת המרגלים. ולזה מנאו אחר שבט יששכר. ואמר מטה אפרים ולא אמר למטה יוסף כמו שאמר במטה מנשה, לפי שגדי בן סוסי הוציא דבה. וא"ת לא ישלחהו ולא יתפלל עליו, אלא שלחו כדי להוציא עצמו מן החשד, שהיו אומרים שלח אנשים שאינם הגונים כדי שיוציאו דבה ויתארכו השנים שני חייו של משה. לזה שלח תלמידו שהיה חביב עליו כנפשו, להוציא עצמו מן החשד. שמשה נקרא נאמן שנאמר בכל ביתי נאמן הוא. ובמדרש תנחומא, מה ראה משה להוסיף י על שמו של הושע, אלא כלב נטל שכרו מן הארץ, שנאמר אם לא הארץ אשר דרכה רגלך בה לך אתננה, יהושע נטל שכרו חלק עשרה מרגלים, ולפי שהוסיף מצות ומעשים טובים נתוסף שמו:
<b>עלו</b> זה בנגב. אמר להם שיעלו עמהם זכותו של אברהם שנאמר בו הלוך ונסוע הנגבה, ולו נתנה א"י שנאמר לו כי לך ולזרעך אתן וגו'. זהו ועליתם את ההר, ההר הגדול שהוא אברהם, שהאבות נקראו הרים שנאמר אשא עיני אל ההרים, אל ההורים, וגם אמר להם שיזכרו זכות י"ב שבטים, יהו עלו זה, זה בגימ' י"ב, עלו זה, שיעלו במחשבתם זכות ז"ה. ובמדרש עלו זה בנגב, מטה שלו מסר להם כדי שינצלו מידם, ויש אומרים שם בן י"ב מסר להם, כענין שכתוב זה שמי, כדי שילכו בשלום בדרך וינצלו מהענקים, ע"כ. ולפי שעברו על מאמרו של משה שהוא אמר עלו זה בנגב ועליתם את ההר, שאמר להם שיעלו תחלה לחברון להשתטח על קברי האבות ולומר להם שהגיעה השבועה שנשבע להם לתת לזרעם א"י, כמו שעשה כלב, והם לא עשו כן אלא ויעלו ויתורו וגו' ממדבר צין עד רחוב לבא חמת, להביא חימה על ישראל, אחר כך ויעלו בנגב ויבא עד חברון, ארז"ל ויבאו מבעי ליה, מאי ויבא מלמד שכלב לבדו נשתטח על קברי האבות שלא יהא ניסת לעצתם, והם כולם באו עד חברון, כי אי אפשר שיניחם בדרך ויבא הוא לבדו ולא ילכו אחריו או יאמרו לו להיכן אתה הולך, אלא כולם באו עד חברון, כמ"ש המדרש, ומשם נטלו האשכול, כי שם הוא נחל אשכול, אלא שלא הלכו למערת האבות להשתטח. ואע"פ שנאמר ולו אתן את הארץ אשר דרך בה, לפי שעיקר הארץ היא המערה, כי נקראת קרית ארבע על שם ד' זוגות הקבורים שם. ולפי שעוותו בשליחותם ולא הלכו כמו שאמר להם משה, נזוקו. כמ"ש המדרש אמר להם משה אל תכנסו כגנבים, אם יאמרו לכם על מה באתם אלינו, אמרו להם על ה' תאנים ועל ה' רמונים ועל אשכול א' של ענבים, או יאמרו לכם שמא לקוץ אילני ע"ז ולקוץ אשרה באתם אלינו, אמרו להם לאו. נכנסו כשלוחים ויצאו חמורים, ובאו לחברון ונטלו משם ה' תאנים ה' רמונים ואשכול אחד של ענבים, צווח בהם תלמי צוחה אחת ונפלו על פניהם ארצה, התחילו מנפחים בפניהם ומנשבים באפם עד שנתיישבה דעתם עליהם, אמר להם על מה באתם עלינו והלא כל העולם כולו של אלהיכם הוא ולמי שהוא רוצה נותנו, שגרום בשלום ולא הרגום, ע"כ. ולפי שמשה מסר להם שם בן י"ב וראו שצווח תלמי ונפלו על פניהם מיד ולא הועיל להם השם שמסר להם, מכאן אמרו כי חזק הוא ממנו, כלפי השם שמסר להם, שהוא שם בן י"ב שיוצא מיברכך ה' וישמרך כמ"ש בפרשת נשא, והם היו כחמורים, שאמר להם אל תכנסו כגנבים אלא הראו להם פנים קודם, והם לא עשו כן, אלא הלכו נטלו ה' תאנים וכו' קודם כגנבים. ומשה ע"ה ניבא על מה שעתיד להיות ואמר להם והתחזקתם ולקחתם מפרי הארץ, אין אומרים חזק אלא למי שהוא רפוי, ניבא שעתידין להתרפות מן הצווחה של תלמי, ועכ"ז והתחזקתם ולקחתם מפרי הארץ, שתביאו מפרי הארץ:
<b>וראיתם</b> את הארץ מה היא. אם היא נוחה בעבודה, בחרישה ובזריעה, ואיך ידעו, האם הולכים לחרוש ולזרוע. לזה אמר להם את העם היושב עליה, אם הם חזקים תדעו שהארץ אינה נוחה לעבודה, ופירותיה ורבוי תבואתה אינו מחמת הארץ אלא מחמת האנשים שהם חזקים וחורשים בחזקה, כמ"ש ורב תבואות בכח שור, ואם הם רפויים, רבוי התבואה היא מחמת הארץ שהיא טובה והיא נוחה להתעבד. וכן המעט הוא אם רב, אם הם מעטים, מספיק להם מעט תבואה בערכם, אבל אם הם מרובים צריכים רבוי תבואה, וזה מחמת הארץ שמספקת להם כל כך תבואה. ואת העם היושב עליה, אמר להם שיראו בדיני המדינה ובנימוסיה, כמו שאמר אותו חכם, כשתכנס למדינה בדוק בדייניה, שאין פורענות באה למדינה אלא בשביל דייניה, כמו שאחז"ל במסכת שבת פרק רבי אליעזר דתולין, ר"י בן אלישע אומר אם ראית דור שהצרות באות עליו צא ובדוק בדייניו, שאין פורענות באה לעולם אלא על הדיינים המתעבים משפט כו'. וכשדייני המדינה צדיקים אנשיה ג"כ צדיקים, וכשהם רשעים אנשיה ג"כ רשעים, שנאמר מושל מקשיב על דבר שקר כל משרתיו רשעים. ולזה אמר היושב עליה ולא אמר היושב בה, כמו שאמר ומה הערים אשר הוא יושב בהנה, וכה"א אשר הוא יושב בה ישב כתיב, לומר שיישוב המדינה הוא מראשיה ודייניה, החזק הוא בדיניו ובמוסריו תדעו שזה גרם להם היותם בארץ ואתם באים להורישם אינו ברשעתם אלא בצדקתך, ואם הם רפויים בדיניהם ובנימוסיהם ואיש כל הישר בעיניו יעשה, תדעו כי ברשעת הגוים ההם וגו' מורישם מפניך לא בצדקתך וגו'. המעט הוא אם רב, כדאים הם ראשי המדינה ודייניה להרבות ולהמעיט. ומה הארץ אשר הוא יושב בה, הוא על המדינה שנבחרה להיות בירה למלכות להיות המלך דר בה. לעיל אמר ואת העם היושב עליה, על שאר ערים ושאר מדינות, שהן תחת ממשלת המלך, אבל כאן אמר ואת הארץ אשר הוא יושב בה, הוא על בירת המלכות, ומה הערים אשר הוא יושב בהנה, הוא על הערים אשר סביבות בירת המלכות. הבמחנים, פצוחים בלא חומה עשוים לספק מזון לבירת המלך. אם במבצרים, ודאי עשאום לשמירה. ולפי שדבורו כאן על בירת המלכות, אמר הטובה היא, כי דרך בית הבירה להיות בה בנינים טובים ומהודרים. ומה הארץ השמנה היא, אם פירותיה שמנים, ואמר ג"פ ארץ, וראיתם את הארץ, ומה הארץ אשר הוא יושב בה, ומה הארץ השמנה, לפי שא"י נתחלקה לג' חלקים, יהודה, ועבר הירדן, והגליל. וראיתם את הארץ מה היא, הוא על ארץ שעתידה להיות ארץ יהודה, ואת העם היושב עליה החזק, לפי שבני יהודה הם חזקים, הרפה, לפי שנחלקה מהם המלכות. ומה הארץ אשר הוא יושב בה, הוא עבר הירדן, אשר הוא יושב בה, שעתידין להתאוות להם למושב לבני גד ולבני ראובן. הטובה היא, שהיא ארץ מקנה, אם רעה, שגרמו להם רעה מחמת שגלו בראש גולים קודם גלות י' שבטים מ' שנה. ואת המרים, שהיו להם ערים שיש להם שמות ע"ש ע"ז שלהם, כמו עטרות ודיבון ויעזר וגו' שנא' עליהם מוסבות שם. ומה הארץ השמנה היא, הוא על ארץ הגליל שהיא שמנה בפירות, ששם גינוסר, ושם נחלתו של אשר שנאמר בו מאשר שמנה לחמו, שהיו פירותיו שמנים, והוא יתן מעדני מלך, שהיו לוקחים מפירותיו למלכים. היש בה עץ, לפי שארץ הגליל אין בה אילני סרק אלא אילני מאכל, וההרים שבה יש בהם אילני אלונים לעצים לשרפה, אבל לעצים לבנין לעשות מהם קורות ודפים אין, ועל זה אמר היש בה עץ, אם יש בה עצים לבנין:
<b>ויעלו</b> ויתורו את הארץ ממדבר צן וגו' כמ"ש שלא עשו כדבר משה שאמר להם עלו זה בנגב תחלה, אמרו אולי לפי שהיא טובה והשאר אינן טובות, לזה הוא אומר ל שנעלה לה תחלה, הניחוה לבסוף. לזה ויעלו בנגב מוטעם, לומר בנגב שאמר להם משה. ויבא עד חברון, עם מה שארז"ל שכלב לבדו בא שם, נוכל לומר שכולם לא באו אלא פחדו מאחימן ששי ותלמי, וכלב קדם ונכנס, שכן עשה שבטו של יהודה בים, וכן עשה להם כלב לחזק לבם כדי שיכנסו, ונכנסו אחד אחד. לזה אמר ויבא ולא אמר ויבאו, כי לא באו כולם כאחד, והוא נכנס לבדו למערה כקבלת רז"ל. ויבאו עד נחל אשכול, מה צורך לומר אם הוא נחל או לאו, ועוד זמורה למה, הלא משה לא אמר להם אלא ולקחתם מפרי, ולא אמר לא זמורה ולא אשכול, ועוד אמרו ואשכול ענבים, הא סתם אשכול הוא של ענבים, ענבים למה. ועוד למה אמר משם. אלא יובן זה ממ"ש בזוהר שאמר להם משה אם תראו האילנות והפירות שהם כשאר ארצות אין לארץ ישראל יתרון על שאר ארצות, אבל אם תראו אותם משונים על שאר ארצות, משם תדעו שהיא מושגחת ממקום עליון מעתיקא קדישא שהוא אין, וזהו היש בה עץ אם אין. כי לא יש שום מדינה בלא אילנות. והתחזקתם, אמר אם תראו הפירות שהן מאין, צריך חיזוק שיבא עמכם, כי עדיין אין אתם ראוים לו. כשבאו לנחל אשכול וראו השינוי שהיה באילנות שינוי גדול יותר ממה שהיה בפירות, לפי שהזמורה כל שנה ושנה קוצצין אותה וחוזרת וגדלת, אין מניחין אותה עד שתתעבה, והזמורה היא רכה ביותר, כי העץ של הגפן הוא רך ואינו כמו שאר העצים, וכ"ש הזמורה, ובפרט אם היא גדלה בנחל אין לה קישוי כלל, כי של הר יש לה מעט קישוי, אבל של נחל היא רכה ביותר עד שבאיזה סכין יכול לחתכה. וראו כל כך שינוי בעץ הגפן, שאפילו הזמורה שהיא של נחל צריך קרדומות לכרתה כמו שכורתים עצי ארזים, א"כ ראו השינוי בזמורה יותר מן האשכול. לזה ויכרתו משם מהנחל שדרכה להיות רכה צריך לכרתה בקרדומות, אמרו זה צריך להראות קודם הפרי, זהו ויכרתו משם זמורה קודם, ואח"כ ואשכול ענבים שהיה בו ג"כ השינוי, לפי שהם הלכו בתמוז ובאו בח' באב, ואותם הימים עדיין אינו זמן ענבים אלא בקצת כרמים, כמו שפירש"י ז"ל ימי ביכור ענבים שהענבים מתבשלים בביכור, ואותם שהם מתבשלים בביכור הם אשכלות קטנים ודקים, וזהו השינוי הגדול, שהענבים שבכרו שהן אשכלות הקטנים והדקים כך, כ"ש הגסים והגדולים שאי אפשר לנושאם, זהו ואשכול ענבים אחד, כי אפילו אותם שמתבשלים בביכור לא יכלו להביא כי אם אחד וכרתו הזמורה עם האשכול שבה מחובר, כדי להראות עץ הגפן כמה הוא קשה, אם הזמו אי אפשר לכרתה אלא על ידי קרדומות, כ"ש עץ הגפן, וכ"ש וכ"ש שאר אילנות. ואולי על זה אמר להם היש בה עץ, כלומר אם עצי האילנות קשים לכרתם. והזמורה אחר שנכרתה באשכול מחובר בה, עשו אותה מוט להראות כחה, זהו וישאוהו במוט. ומה שאמר במוט בשנים, אמרו בזוהר בשנים זה יהושע וכלב, שבאו העשרה לישא אותו ולא ניטל עמהם, לפי שכוונתם לרעה, לומר כמו שאמרו כי עז העם ומהפרי תראו, זהו וזה פריה, לזה לא ניטלו עמהם, באו יהושע וכלב ונטלוהו, לומר שהן ראוים ליכנס לארץ ולאכול מפריה, כשראו כן רצו להרגם, עד שלחשו לאשכול שיקל עצמו, ונשאוהו ח' בשנים בב' מוטות. ומן הרמונים ומן התאנים, אחר שלקטו ה' רמונים וה' תאנים כמו שאמר להם משה כל אחד ואחד ה' רמונים ה' אנשים וה' תאנים בה' אנשים הרי י' ואחד נטל אשכול והוא כלב, ויהושע נער לא נטל שאין בו כח לפי שהוא משמש בבית המדרש, וכשהוצרכו ח ליטול האשכול השליכו ד' רמונים וד' תאנים ולקחו אחת אחת, ויהושע וכלב לא נטלו שום דבר, לפי שכוונתם בפרי להוציא דבה על א"י, זהו מן הרמונים ומן התאנים, מן ה' רמונים שלקטו נטלו אחת ומן חמשת תאנים אחת:
<b>למקום</b> ההוא קרא נחל אשכול. לא נקרא נחל רמון ולא נחל תאנה אלא נחל אשכול, לפי שראו שהיה השנוי בפרי מעץ, זהו על אודות האשכול שהוא הפרי, ובעץ אמר שהוצרך לכרתו בקרדומות, זהו אשר כרתו משם כמ"ש, אשר כרתו, כמו ואשר כרתו, כי באשכול שייך בצירה לא כריתה. וכן אמרו בזוהר שהאשכול הניחוהו מחובר בזמורה, וז"ל זמורה מאי קא בעו אלא אשכול הוה תליא ביה, ובעוד דהוה מחובר באתריה איקרי זמורה, לבתר דקצו יתיה קראוהו מוט, דכתיב וישאוהו במוט, ע"כ:
<b>ובזוהר</b> מפרש פרשה זו על הנשמות כששולחין אותם לזה העולם מה אומרים להם, וז"ל, א"ר שמעון מפרשתא דא אוליפנא רזא דחכמתא ואשתמעו מינה רזין יקרין ועילאין, ת"ח קב"ה משתבח באורייתא ואמר אזילו באורחוי ואשתדלו בפולחני, והא אנא מעייל לכון לעלמין טבין עילאין, בני נשא לא ידעי ולא מהימני ולא מסתכלי, קב"ה אמר אזילו אלילו ההוא עלמא טבא ההוא עלמא עילאה דכסופא, אינון אמרי איך ניכול לאללא ליה ולמנדע כל האי, מה כתיב עלו זה בנגב, אשתדלו באורייתא ותחמון דהא היא קיימא קמייכו ומינה תנדעון ליה, וראיתם את הארץ מה היא, תחמון מינה ההוא עלמא, דהא ירותא דאחסנא דתנא עייל לכו בה. ואת העם היושב עליה, אינון צדיקיא דבגנתא דעדן דקיימין שורין שורין ביקרא עילאה בדרגין עילאין. החזק הוא הרפה, בה תחמון אי זכו לכל האי כד אתתקפו על יצריהון ותברו ליה אי לא, או כד אתתקפו באורייתא למלעי בה יממא ולילי או אי אתרפו ידייהו מינה וזכו לכל האי. המעט הוא אם רב, אי סגיאין אינון דאשתדלו בפולחני ואתקיפו באורייתא, ובגין דא זכו לכל האי אי לאו. ומה הארץ השמנה היא אם רזה מאורייתא, תדעון מה הארץ, מה ההוא עלמא אי אסגי טיבו עילאה ליתבהא, או הוא אזעיר מינה כלום. היש בה עץ אם אין, האית בה אילנא דחיי לעלם ולעלמי עלמין, או אי צרורא דחיי אשתכח בגווה או לא. ויעלו בנגב ויבא עד חברון, בני נשא סלקין בגווה בנגב, בלבא עצלא, כמאן דאשתדל במגנא בנגיבו, דחשיב דלית בה אגר, חמי דהא עותרא דהאי עלמא אביד, בגינה חשיב דכלא איהו בנגב, כד"א חרבו המים, נגיבו, לבתר ויבא עד חברון, עד דאתו מאתחברא בה קארי ושני בה. ושם אחימן ששי ותלמי, תמן חמי פליגין סגיאין טמא וטהור אסור ומותר עונשין ואגרין, אלין אינון ארחי דאורייתא דקדוקי דאורייתא. ילידי הענק, דאתילידו מסטרא דגבורה. וחברון שבע שנים נבנתה, ואלין אינון שבעין ענקין, דאורייתא שבעין פנים אית לה, לכל סטר עשרא, וחברון דא אורייתא, מאן דאשתדל בה אקרי חבר. לפני צוען מצרים, תנינן אורייתא אית לקבל אורייתא, והיינו תורה שבכתב ותורה שבע"פ, והאי חברון מתורה שבכתב נפקא כד"א אמור לחכמה אחותי את, והאי נבנית שבע שנים דבגין כך אקרי בת שבע. לפני צען מצרים, כד"א ותרב חכמת שלמה מחכמת כל בני קדם ומכל חכמת מצרים. ויבאו עד נחל אשכול, אלין אינון מלי אגדה דרשה דתליין מסטרא דמהימנותא. ויכרתו משם זמורה וגו' וישאוהו במוט בשנים, אולפן מתמן ראשי פרקין ראשי מלין, אינון דבני מהימנותא חדאן במלין ומתברכאן מלין בגווייהו ומסתכלן שרשא חד ועקרא חד ולא אשתכחא בהו פרודא, אינון דלא משתכחי בני מהימנותא ולא אולפי אורייתא לשמה, שוויין לי' למהימנותא בפרודא, הה"ד וישאוהו במוט בשנים בפרודא, מהו במוט כד"א אל יתן למוט רגלך. מן הרמונים ומן התאנים, כלא שוויין לסטרא אחרא מסטרא דימינא לסטרא דפרודא. וישובו מתור הארץ וגו', וישובו תייבין לסטרא בישא ותייבין מארחא דקשוט אמרי מאי איכפת לן עד יומא לא חמינא טב לעלמא אעמלנא ביה ביתא ריקם יתיבנא בקלנא דעמא ולההוא עלמא מאן יזכי ומאן יעול לגוויה, טב לן לא אטרחנא כולי האי ויספרו לו ויאמרו וגו', הא אעמלנא ולאינא בגין למינדע חולקא דההוא עלמא. וגם זבת חלב ודבש היא, טב הוא ההוא עלמא עילאה כמא דידענא באורייתא, אבל מאן יכיל למזכי בה. אפס כי עז העם, תקיף הוא דלא יחשוב כל עלמא כלל בגין דיהא ליה עותרא סגי לאשתדלא ביה מאן הוא דיזכי ביה ודאי. אפס כי עז העם היושב בארץ, מאן דבעי למזכי ביה בעי למהוי תקיף בעותרא כד"א ועשיר יענה עזות. וערים בצורות גדולות, בתיה מליין כל טובא דלא יחסרון מכל, ועם כל דא, וגם ילידי הענק ראינו שם, בעי גופא תקיף גבור כארי דישתכח תמן תדיר בגין דהיא מתשת חיליה דבר נש דאשתדל בההוא איסור והיתר טמא וטהור כשר ופסול, מאן יכיל בה, ועוד עמלק יושב בארץ הנגב, אי יימר דבר נש אפילו בכל דא יזכי, עמלק בארץ הנגב מקטרגא דבר נש דאישתכח תדיר בגופא. והחתי והאמורי, כמה מקטרגי משתכחי תמן בגין דלא יכיל בר נש למיעל בהאי עלמא כלל מאן זכי ליה ומאן יעול בגויה. במלין אלין, ויניאו את לב בני ישראל, בגין דאפיקו שום ביש עלה, כד"א ויוציאו דבת הארץ, אלין בני מהימנותא מאי קאמרי, אם חפץ בנו ה' ונתנה לנו, כיון דישתדל בר נש ברעותא דלבא לגבי קב"ה לא בעי מינן אלא לבא ויסתמרון ההוא רשימא קדישא דכתיב ועמך כולם צדיקים לעולם יירשו ארץ אבל אך בה' אל תמרדו בעי דלא ימרדון באורייתא, דאורייתא לא בעי עותרא ולא מאני דכספא ודהבא. ואתם אל תיראו את עם הארץ, דהא גופא תבירא אי ישתדל באורייתא ישכח אסוותא בכלא הה"ד ולכל בשרו מרפא וכתיב רפאות תהי לשרך ושקוי לעצמותיך, וכל אינון מקטרגין אינון מכרזן ואמרן פנו אתר לפלניא עבדא דמלכא, בג"כ אל תיראו כי לחמנו הם, אינון בגרמייהו מזמנן מזוני בכל יומא לאינון דמשתדלי באורייתא כד"א ואת העורבים צויתי לכלכלך שם, וכתיב והעורבים מביאים לו לחם ובשר. סר צלם מעליהם, מאן צלם דא תוקפא דדינא קשיא, מאי טעמא אעדו משום דה' אתנו אל תיראום, כלהו אעדין בגין אורייתא, זכאה חולקהון דאינון דמשתדלי באורייתא לשמה דהא מתקשרן בהקב"ה ממש ואקרו אחים ורעים הה"ד למען אחי ורעי אדברה נא וגו':
<b>וישובו</b> מתור הארץ. וישבו כתיב, שהיו רוצים להלוך יותר והשיבם הקב"ה, כמ"ש המדרש וכי במ' יום הלכו ארכה ורחבה והלא היא מהלך ת' פרסה על ת' פרסה ומהלך אדם בינוני י' פרסאות ליום הרי מהלך מ' יום מן המזרח למערב והם הלכו ארכה ורחבה, אלא גלוי לפני מי שאמר והיה העולם שעתידין להוציא דבה ויגזור עליהם יום לשנה, קיצר להם הדרך:
<b>וילכו</b> ויבאו אל משה וגו', מוטעם, לומר כמה הפרש יש בין ההליכה לביאה, בהליכה היו כשרים ובביאה רשעים, בהליכה אנשים ובביאה. חמורים השליחות היה מן משה שכן כתיב וישלח אותם משה, והם לפי שכונתם רעה באו למשה ולאהרן ואל כל עדת בני ישראל, שהיו הולכים מאחד לאחד ואומרים לו על חרפתה של א"י, כמו שאחז"ל ויחפרו לנו את הארץ יביאו לנו חרפתה ובשתה, והלכו אף לנשים, זהו ואל כל עדת בני ישראל. אל מדבר פארן, והלא במדבר פארן היו שנאמר וישלח אותם משה ממדבר פארן, אלא שבאו בדבור רע בדבור של רפיון שרפו אותם באמרם אפס כי עז העם. קדשה, כד"א לא תהיה קדשה מבנות ישראל וגו', הלואי לא היתה קדשה. וישיבו אותם דבר, אתם דבר, השיבו ביניהם הדבר שבכל שנה ושנה היו מתים. ואת כל העדה, הם ערב רב, אחר שהלכו למשה ולאהרן ולכל עדת בני ישראל, הלכו ג"כ אצל ערב רב שהיו רחוקים ממחנה ישראל, ואחר שאמרו הלשון הרע הראום פרי הארץ לאמת דבריהם, לומר שמהפרי שיראו פרי הארץ ידעו אנשי הארץ כמה הם קשים וחזקים, ולערב רב הראו הפרי לא לישראל ולמשה ולאהרן, כי משה אמר להם ולקחתם מפרי הארץ ואמר להם אם פירותיה משונות משם תראו שיש לה יתרון על שאר ארצות והם לא הראום למשה ולאהרן, כי בזה היו מאמתים דבריהם אבל אחר שהלכו אצל כולם אמרו באנו אל הארץ וגו' וזה פריה, כדי לשכך רוגזו שלא יכעוס עליהם, וכדי לאמת דבריהם ולומר שאין כונתם לומר שקר אלא אמת, כמו שאמרו שהי זבת חלב ודבש, וכמו שאמר להם והתחזקתם ולקחתם מפרי הארץ, שצריך חזוק גדול להביאו מחמת גדלו. ויספרו לו ויאמרו באנו אל הארץ, להם מבעיא ליה, שהרי נאמר ויבאו אל משה ואל אהרן ואל כל עדת בני ישראל, אלא לכל אחד ואחד היו אומרים לו כפי קבלתו למשה לא אמרו לשון הרע שידעו שאינו מקבלו, לזה ספרו בשבחה, ולזה ויספרו, ולא נאמר ויגידו או ויאמרו, לומר שספרו בשבחה לשון ספור, ואמר לו, לו דייקא, ואמרו שהיא זבת חלב ודבש וזה פריה. ואמרו בזוהר וזה פריה, אמרו משה אמר ארץ זבת חלב ודבש, חשבנו שפירותיה משונים בריח משונים בטעם, עתה שראינו שזה פריה, א"כ אין לה יתרון על ארץ מצרים, הואיל וזה פריה, ענבים הרבה יש במצרים, ואם של מצרים קטנים ואלו גדולים, הכל טעם אחד להם, א"כ וזה פריה בתמיה, כמו שאמרתם, ולקחתם מפרי הארץ וגו', אבל לאחרים ויוציאו דבת הארץ רעה וגנבו דעתו של משה. ובזוהר ויספרו לו, א"ר חייא מאי טעמא הכא ויספרו ולא כתיב ויגידו או ויאמרו אלא כל חד אוליף מלה בלחודוי, ואמרו לו דברים שיש להם שתי משמעות, ומה אמרו אפס כי עז העם, יש לפרש העם הם עם ישראל, לזה אמרו עם כדי שיובן על בני ישראל ועל יושב הארץ, ואמרו כי עז העם והיושב בארץ שהם ב' דברים, אחת שהעם עזי פנים, וכמה הכעסות הכעיסו למקום שנאמר וימרו על ים בים סוף, ובתבערה ובמסה ובקברות התאוה, לזה אי אפשר שיזכו לארץ כזאת. ואחרת שהעם היושב עליה אנו רואים שיש להם כל כך ישוב בה, ואם לא היו ראוים לה היתה קצה בהם ומקיאתם ולא היתה מוציאה להם פירות כאלו. וגם ילידי הענק ראינו שם, שהאריכו כל כך ימים וכמה הרפתקאי עדו עלייהו, כמו שאמרו בגמרא רבי יוחנן הוה יהיב להו ידא (פי היה מסייע לזקנים), והקב"ה חולק כבוד לזקנים. עמלק יושב בארץ הנגב, בארץ שבחר בם אברהם אבינו שנאמר בו הלוך ונסוע הנגבה, והוא היה ראשון שעשה מלחמה בישראל, ויש לו השארות ויישוב בעולם, ודאי לית דין ולית דיין. והחתי והאמורי יושב בהר, מקוה שנעקד בו יצחק, מקום מקודש כזה יהיה להם בו יישוב, שסתם הר הוא הר המוריה. והכנעני יושב על הים, הברכה שנתברך בה זבולון לחוף ימים ישכון לקחה הכנעני, ועל יד הירדן שהוא הולך לפיו של לויתן שהוא מתוקן לסעודת הצדיקים:
<b>ויהס</b> כלב את העם אל משה. אמר למשה שאסור לשמוע דבריהם שהם לשון הרע, שכוונתם להוציא דבה, זהו ויהס. ועל מה שאמרו כי עז העם שאין להם זכות עליה, גם כנגד מה שאמרו שיושב הארץ יש להם כל כך יישוב בה, אמר נעלה, ורמז כאן ששנים ממנו יעלו שהם יהושע וכלב, ואותם הפירות שהיא מוציאה הוא כדי שנירש אותם, ולזה יש להם יישוב כדי שלא נירש ארץ חרבה ושוממה, ועל מה שאמרו וגם ילידי הענק שהאריכו כל כך, יכול נוכל, ואמר נוכל, לומר שגם העמלקי והאמורי שאמרתם נוכל להם בעזרת השי"ת:
<b>ובסוטה</b> פרק אלו נאמרין אמר רבא הסיתן בדברים, פתח יהושע והיה מוכיח אותם, אמרי ליה רישא קטיעא ימלל (פי' מי שאין לו בנים ידבר), אמר אי אפתח אנא מצערי נמי לדידי אימא מילתא דיחסמון (פי' ישתקו) כלהון, א"ל וכי זו בלבד עשה לנו בן עמרם, סברי בגנותיה דמשה קא משתעי אישתקו, א"ל הוציאנו ממצרים קרע לנו את הים האכילנו את המן ואם יאמר לנו עשו סולמות ועלו לרקיע לא נשמע לו, עלה נעלה. א"כ פירוש ויהס כלב את העם אל משה, כשאמר להם וכי זו בלבד עשה לנו משה שתקם בזה שחשבו שבגנותו הוא מדבר, ולפי שנתן לו הקב"ה כח שאמר זה ששמעו ס' רבוא ושתקו, לזה הסמ"ך רבתי:
<b>והאנשים</b> אשר עלו עמו אמרו לא נוכל מקודם אמרו דברים מכוסים שאין ניכר בהם לשון הרע, כי לא פירשו הדברים אלא לערב רב, עתה שכלב פירש ואמר שכונתם היא לומר לשון הרע, פירשו הדברים ואמרו לא נוכל לעלות. ויוציאו את דבת הארץ וגו' אל בני ישראל, כי משה לא יקבלם ואמרו לבני ישראל, זהו לאמר, לומר להם כל מה שאמרו, וזה פריה לומר שאין לו אוכלים, שהיא ארץ אוכלת יושביה, וכל העם אשר ראינו בתוכה אנשי מדות, שאילו לא היו אנשי מדות לא היו יכולין לשבת שם, אבל לפי שהן אנשי מדות שגבהה קומתם על האויר, לזה היה להם בה יישוב. או יאמר ארץ אוכלת, יושביה, לפי שטבע הארץ שהיא משכלת שאנשים חלשים וחולים, אבל זו ארץ אוכלת יושביה ואנשיה אנשי מדות בעלי קומה, מכאן תדעו שאילו לא היו כ"כ בעלי קומה לא היה להם יישוב בה:
<b>שמעתי</b> שנמצא כתוב, בשם הגאונים שהיה מנהגם של אמוריים שכשמת להם מת לא היו קוברים אותו אלא מניחים אותו בארון עד שימות אדם חשוב ואז קוברים אותם עמו כדי שיגן עליהם ויכנסו עמו לג"ע ואותו היום מת איוב והוציאו עם ארונו כמה ארונות לקברם עמו, והמרגלים ראו כל אותן ארונות, חשבו שכולם מתו כאחד, לזה אמרו ארץ אוכלת יושביה וגו':
<b>ושם</b> ראינו את הנפילים. למשה בספורם כדי לגנוב דעתו שאינם אומרים לשון הרע אמרו וגם ילידי הענק. אולי אין להם כל כח כי ילדים הם, לזה אמרו ילידי ולא אמרו בני הענק, אמנם כאן שגלו חרפתם שכונתם להוציא דבה הפליגו בדבר, ואמרו ושם ראינו את הנפילים הקדימו הראיה קודם וגם ילידי הענק ראינו, איחרו הראיה. ואמרו ראינו שראו דבר גדול, ראינו את הנפילים, והם לא היו נפילים, כי הנפילים הם בני האלהים שהפילה ה' מן השמים, ואותם אי אפשר לשום אדם לראותם כי מיד לבו נופל ומת, אבל כדי להפחידם אמרו כן, ומיד חזרו ואמרו בני ענק שהוא מן הנפילים, כדי שלא יאמרו להם אם א"א לראותם איך ראו אותם. ונהי בעינינו כחגבים, בכ"ף הדמיון, אבל בעיניהם כן היינו, כן כמו כן בנות צלפחד, כלומר בודאי ששמעום אומרים זה לזה נמלים בצורת אדם אנו רואים. והראם הקב"ה למרגלים כן לומר להם גדולתו ית' כמה בריות יש לו בעולמו וכמו אותן הבריות שהראה לרבה בר בר חנה כדאיתא בפרק המוכר את הספינה, כל זה לומר אע"פ שיש לו כמה בריות לא בחר אלא בישראל, וכולם כפויים להם לישראל כמו שאמר דהמע"ה כי אראה שמיך מעשי אצבעותיך וגו', ואח"כ אמר מה אנוש כי תזכרנו, לברוא לו כל אלה, ולא די זה אלא ותחסרהו מעט מאלהים, בראת אותו בצלם ודמות ונתת לו חכמה ובינה ונחסר מעט שהוא צריכות המאכל שאלמלא כן היה עושה עצמו אלוה, זהו ותחסרהו מעט מהיותו אלהים, ועשה כן כדי שידע ערכו שאם לא יאכל ימות, והמשילו בכל מעשה בראשית, כי זהו שאמר תמשילהו במעשה ידיך כל שתה תחת רגליו, צונה ואלפים כולם וגם בהמות שדי, צפור שמים ודגי הים וגו', הרי שהמשילו על הבהמות ועל העופות ועל החיות, א"כ הואיל שלא ברא הקב"ה הכל אלא בשביל האדם והאדם לא נברא אלא לעובדו, א"כ למה לא ידע ערכו ויהיה כפוי טובה, ולזה אמרה תורה שיברך אחר אכילתו לומר שאילו לא אכל לא היה אפשר לו שיתקיים, וכן כשעושה צרכיו הצריכוהו חז"ל לברך ולומר אשר יצר את האדם בחכמה, והחכמה היא כדי שידע ערכו ולא יתגאה ולא יחשוב עצמו כאלוה, זהו שתקנו לומר שאם יסתם או יפתח אחד מהם אי אפשר לו להתקיים אפילו שעה אחת וכו':
<b>והרמב"ן</b> ז"ל פירש וגם זבת חלב ודבש היא, בעבור שצוה אותם לראות השמנה היא אם רזה, השיבו לו כי שמנה היא וגם זבת חלב ודבש, ועל שאלתו היש בה עץ, וזה פריה, כי כן צוה להם לראות. והנה בתחלה אמרו אמת, והשיבו על מה שנצטוו, והיה להם לומר והעם היושב בה, הערים בצורות, כי יש להם להשיב דברי אמת לשולחם, כי כן צוה אותם, החזק הוא הרפה, הבמחנים אם במבצרים, אבל הרשיעו במלת אפס כאילו נמנע מן האדם, שא"א בשום ענין, כלשון האפס לנצח חסדו, אפס אלהים. ופירוש ויוציאו דבת הארץ, כי הלכו מלפני משה ואהרן והיו אומרים לעם באהליהם כי היא ארץ אוכלת יושביה, כי מתחלה כשהיו אומרים להם בפני משה ואהרן שהארץ היא זבת חלב ודבש זולתי שהעם חזק, וכלב היה אומר כי יכול נוכל לה, הוו העם פוסחים על שתי שעיפים, מהם בוטחים בגבורתם ומהם בעזרת ה' בגבורים, אז הוציאו להם דבת הארץ בפני עצמן עד שהלינו כל העדה, וזהו טעם מה שאמר וישובו וילינו עליו את כל העדה להוציא דבה על הארץ, וכן אמר משה ותרגנו באהליכם ותאמרו וגו',. כי באהליהם אמרו דברי נרגן. ופירוש ארץ אוכלת יושביה, ארץ שהיא, רעה והמים דלים ורעים והארץ עשכלת, לא תגדל אנשי מדות רק יהיו אנשיה דלים ונכאים שפלי הקומה חסרי הכח, אבל דבת הארץ ההיא לאמר, כי היא חזקת האויר כבידת הטבע ומימיה כבדים ופירותיה עבים וגסים וכבדים ויגדלו גידול גדול מאד, ולא יסבלו אותם מזגי בני אדם הבינונים, זולתי הענקים ואנשי מדות שהם בעלי הכח החזקים בטבעם, אשר הם עצומים בטבעם בגבהם ובקומתם, ולכן תגדל אנשים גבוהים עד מאד ותמית שאר בני אדם כולם, כמנהג במאכלים הגסים, ועתה חזרו להפליג להם בי קת הענקים, כי מתחלה אמרו וגם ילידי ענק ראינו שם, ועתה הפליגו בהם לקרותם נפילים, ואמרו לעם ושם ראינו את הנפילים ג' בני הענק, והם מן הנפילים הקדמונים אשר שמעתם כי המה הגבורים אשר מעולם אנשי השם, ולפי שהיה ענין הנפילים שבדור נח נודע בעולם, הזכירו להם שאלו הם מהם, כדי ליראם ולהבהילם ולהפחידם, ועוד הוסיפו ואמרו ונהי בעינינו כחגבים, ע"כ:
<b>ויבכו</b> העם בלילה ההוא. בכו בכיה ביללה שהיו מיללין על עצמן, והכל כדי להחטיא את ישראל וכדי לאמת דבריהם ויסירו בטחונם מהקב"ה, והיו בוכים בקולי קולות כדי להשמיע לכל, וזהו ותשא כל העדה קולם בבת אחת. וכדי שלא נבין שהיו ישראל, כי עדה היא ישראל, לזה פירש ואמר ויבכו העם, שהבוכים הם ערב רב שהם קרואים עם, לא ישראל, לזה וילונו על משה ועל אהרן כל בני ישראל, תלונה לבד, אבל האמירה כל העדה אפשר שהם ערב רב, כי ישראל אין להם כל כך עזות להעיז פנים כנגד רבם לומר לו, לו מתנו וגו' ולמה ה' מביא אותנו וגו', ולומר ג"כ הלא טוב לנו שוב מצרימה, איך אפשר לשוב הא יתבעו ממונם, כ"ש ממון שנצלום. והם בורחין מן החרב שנאמר לנפול בחרב נשינו וטפינו יהיו לבז, ומצרים רדפו אחריהן ומתו, ולקחו ישראל כל הבזה, ואם ימצאו אחד מהם, ודאי שיעשו בו כל מיתות שבעולם, שסבלו כמה מכות מחמתם ואח"כ נטלו ממונם, ואחר כל זה חזרו לרדוף אחריהם והושלכו לים, ויקחו הבזה, אלא ודאי לא אמרו דבר זה אלא ערב רב, שלא היו אלא בעבודה ולא לקחו מהם כל דבר, כי לא נתן ה' להם חן, ולמה ישאילום, לישראל השאילו לפי שהיו עבדיהם ואמרו להם על מנת לחזור שאמרו דרך ג' ימים נלך, וגם לא באו להם המכות מחמתן, א"כ ע"כ וילונו בני ישראל ויאמרו הם ערב רב:
<b>ובמדרש</b> ותשא כל העדה, כיון ששבו מתור הארץ, עמדו ופזרו עצמן בכל בכל שבטי ישראל כל אחד ואחד בתוך שבטו ומתנפל לתוך כל זוית של בית בניו ובנותיו, ובאים אליו והיו אומרים לו מה לך מרי והיאך הוא עושה, עושה עצמו נופל לפניהם ואומר להם אוי לי עליכם בני ובנותי וכלותי הוי איך האמוריים עתידין לתעתע בכם, היאך עתידין לשלוט בכם, מי יוכל לראות פני אחד מהם כו'. מיד כולם גועים בבכיה בניהם וכלותיהם ובנותיהם עד שהיו השכנות יודעות את הדבר ואף הן היו בוכות עד שהיה משפחה משפחה בוכה, עד שהיה כל השבט בוכה, וכן חבירו מבכה שבטו, וכן כל אחד ואחד עד שנעשו ששים רבוא חבורה אחת, וגעו ונתנו קול בבכייתם למרום, מנין ממה שקרינו בענין ותשא כל העדה ויתנו את קולם. הוקשה להם ותשא כל העדה ויתנו את קולם, היל"ל ותשא כל העדה את קולם מאי ויתנו, ועוד אח"כ אמר ויבכו היה לו להקדים הבכייה קודם, אלא פירוש ותשא הוא מלשון מסית ומדיח, עד שהסיתו לכולם אחד אחד בנתינת קולם עד ששמע שכנו, וכן לכל משפחה ומשפחה וכן לכל שבט ושבט עד שבכו כולם כאחת, וזה היה קשה בעיני השי"ת יותר מהכל, זהו אומרו עד שעלתה בכייתם למרום::
<b>ויפלו</b> משה ואהרן וגו' לפני כל קהל עדת בני ישראל. נשתטח לפני כל אחד ואחד מבני ישראל שלא יתפתו אחריהן, לפי שהוא הוציא הע"ר ויבא לישראל תקלה על ידם, לזה לפני כל קהל עדת בני ישראל, שלא יתחלל ש"ש על ידיהן אם ישובו למצרים. ויהושע בן נון וכלב בן יפונה קרעו בגדיהם, כדין השומע ברכת השם, ששמעו שאמרו כי חזק הוא ממנו, כב"י אין בעל הבית יכול להוציא כליו, וגם כדי לאמת דבריהם, ולהכחיש דברי מוציאי דבה, זהו בגדיהם, לומר שכל מה שאמרו הוא בגידה ושקר וכזב, ואמרו בראיות ברורות שהם התרים את הארץ, לא שאר המרגלים, כי שאר המרגלים אין כונתם לתור אלא לחפור, להוציא דבה חרפתה ובושתה של ארץ, כמו שארז"ל על ויחפרו לנו את הארץ. אל כל עדת בני ישראל לאמר, מאי לאמר, אלא אמרו להם הארץ אשר עברנו בה, מתוך אמירה זו יובן שהם לבד עברו ולא המרגלים, לפי שצווח עליהם תלמי ונפלו על פניהם, א"כ לחברון ששם הנפילים שאמרו ושם ראינו את הנפילים לא נכנסו לתוכה, כי אם אנחנו, למה שחפץ בנו ה', ולא ראו אותנו לא נפילים ולא ענקים, והם לא מלאו אחרי ה', כי היתה כונתם רעה, לא חפץ בהם ה', עד שראה אותם תלמי ונבהלו מפניו, זהו לאמר הארץ אשר עברנו בה, אנו ולא הם, אנו התרים אלא הם, כי כלב ויהושע נכנסו, כלב להשתטח ויהושע ללוותו שלא ילך יחידי:
<b>אם</b> חפץ בנו ה' והביא אותנו. כמו שהיה חפץ ה' והביא אותנו, כן יהיה חפץ ה' שיתנה לנו, א"כ מכאן תדעו שהכל בחפץ ה', א"כ אך בה' אל תמרודו, ולא תיראו מעם הארץ, הרי אנו ראינו אותם ולא נפלה יראתם עלינו זהו וה' אתנו אל תיראום, תיראם כתיב שאפי' ראיה לא תראו אותם:
<b>וכתב</b> רבינו בחיי ז"ל, אך בה' אל תמרודו למדך הכתוב שיראת העם הוא מרד בהקב"ה, וכן אמר שלמה המע"ה חרדת אדם יתן מוקש, שהחרדה שיחרד האדם מבשר ודם היא הנותנת מכשול ומוקש לנפשו, וכן היא גורמת שישכח האדם הקב"ה, הוא שאמר הנביא מי את ותיראי מאנוש ימות ומבן אדם חציר ינתן, וסמיך ליה ותשכח ה' עושיך, ע"כ. וכן אמר דוד ה' לי לא אירא מה יעשה לי אדם, וכן אמר רבי חנינא אין ערוד ממית אלא חטא ממית, הוא שאמר דוד יגורו עלי עזים לא פשעי ולא חטאתי ה' יאמר אפילו שיגורו עלי שיתכנסו ויבאו עלי עזים איני מפחד מהם, איני מפחד אלא מהחטא, זהו לא פשעי וגו', וזהו אומרו כאן אך בה' אל תמרודו, לא יהיה בידכם חטא המרד, ובזה ה' אתנו אל תיראום:
<b>ויתכן</b> לומר שמה שאמר ואתם אל תיראו את עם הארץ, שאמר לבני ישראל טובה הארץ מאד מאד אך בה' אל תמרודו ותשמעו מהמרגלים, ולהאנשים המרגלים החזיר פניו להם ואמר להם ואתם אל תיראו את עם וגו', ואתם לא לכם אני אומר אם חפץ בנו ה' ונתנה לנו, כי אתם אל תיראו, לא תראו אפי ראיה לבד לא תראו כ"ש שלא יהיה לכם חלק בה, כי בנו חפץ ה' ולא בכם. כי לחמנו הם, כי הם חלק שלנו, וכן היה שחברון ניתן לכלב שנא' ויתן את חברון לכלב בן יפונה. או יהי' פירוש כי לחמנו הם, שמלחמתם של הענקים עלינו, שיהושע וכלב נלחמו עמהם, יהושע שנאמר ויבא יהושע בעת ההיא ויכרות את הענקים מן ההר מן חברון ומן דביר מן ענב ומכל הר יהודה ומכל הר ישראל החרימם יהושע לא נותר ענקים בארץ ישראל, ובכלב נאמר ויורש משם כלב את שלשה בני הענק את ששי ואת אחימן ואת תלמי, הרי שיהושע וכלב הם שנלחמו בענקים, לזה רמז לחמנו הם סר צלם מעליהם אע"פ שהם ענקים כשהצל סר מיד הם מתים, שנאמר אך בצלם יתהלך איש. עוד סר צלם, רמז על איוב שהיה מגין ומיצל עליהם, ואותו יום מת. או נאמר סר צלם הוא רמז וכנוי לשר שהוא מיצל עליהם, שסר מעליהם, שכן אמר במדרש שיר השירים עד שיפוח היום, זה יום הדין הגדול שנאמר הנה יום בא בוער כתנור, ונסו הצללים אלו הרשעים שאין להם צל שנאמר אין חשך ואין צלמות וגו', אלך לי אל הר המור, זה בית המקדש שהיו מקטירים שם מור, ד"א עד שיפוח היום, עד שיפיח הקב"ה מלכותו בעולם הזה, ונסו הצללים, אלו צללי הכנענים, אלך לי אל הר המור, זה ירושלים. עוד סר צלם, זה זכותו של אברהם שעמדו עד עתה בזכותו, כמו שאמרו תניא ר' יוסי הגלילי אומר אחר שהכתוב שקל מעשה ארץ כנען למעשה ארץ מצרים שנאמר כמעשה ארץ מצרים אשר ישבתם בה לא תעשו וכמעשה ארץ כנען, למה זכו כנעניים שישבו על ארצם ארבעים ושבע שנים שנאמר וחברון שבע שנים נבנתה לפני צוען מצרים, מפני שכבדו את אברהם אבינו שאמרו לו נשיא אלהים אתה בתוכנו, רבן שמעון בן גמליאל אומר, האדם הגדול בענקים והארץ שקטה, מה ענין זה לזה, מלמד שלא שקטה המלחמה מן הכנענים אלא בזכותו של אברהם שנהגו בו כבוד וא"ל נשיא אלהים אתה בתוכנו, שמענו אדוני, ועוד נותר מהם פלטה ומהם הלכו לאפריקי, ומה כנענים על שנהגו כבוד לאברהם עמדה להם זכותו, אע"פ שלא הלכו בדרכיו ולא אהבו את המקום, בניו שהלכו בדרכיו ואהבו את המקום ועושין צדקה וגמ"ח עאכ"ו. הרי אמר בפירוש שזכות אברהם עמדה להם מ' שנה, ואחר מ' שנה תם להם זכותו, א"כ פירוש לחמנו הם, כלומר מלחמנו הם חיים עד שיושלם הלחם שהוא זכותו של אברהם, כי לחמנו הם, ר"ת וס"ת כל היום, כלומר עד שיכלה יומם שהוא מ"ז שנה, סר צלם מעליהם, במ"ק בגימט' מ"ח, שבשנת מ"ח ימחו, לזה רמז כאן סר צלם מעליהם. סר צל"ם מעליה"ם בגימ' שנה, כאן רמז מה שכתב הרמב"ן ז"ל, כי סר צלם מעליהם, הוסר הצל מעל ראשם, ממה שנודע כי בליל החתימה של יום הושענא רבה לא יהיה לאיש אשר ימות באותה שנה צל, לומר שכבר נגזר עליהם מיתה. ואמר אל תיראום, ירמוז על שרי מעלה, שאין אומה נופלת עד שנופל שרה תחלה שנא' יפקוד ה' על צבא המרום במרום וגו', ע"כ. ועוד ירמוז אל תיראום על אנשי דור המדבר שלא יראו א"י, כי קודם אמר אל תיראו את עם הארץ, שהוא מדבר על המרגלים שלא יראו לא עם ולא ארץ אלא שימותו מיד, כמו שהיה, שנאמר וימותו האנשים מוציאי דבת הארץ רעה במגפה לפני ה'. תיראו את עם ס"ת תמו. תיראו את עם הארץ ס"ת למפרע צמתו, כבר נכרתו מן העולם שלא יוסיפו להביט אדם עוד, זהו אל תיראו את עם הארץ. ומה שאמר אל תיראום הוא לאנשי דור המדבר שלא יראו מלחמת שלשים ואחד מלכים, ועליהם נאמר כי לחמנו הם, לומר שהם ממלחמותינו והם לא יראום:
<b>ויאמרו</b> כל העדה לרגום אותם. ליהושע וכלב, כן פירש"י ז"ל, לפי שאמר לא יראו א"י אמרו כן, אמירה לבד, כי לא אמר ויבאו כל העדה. לרגום אותם, אתם כתיב, שהם אמרו ליהושע וכלב, והתורה כינה להם, שלהם היה ראוי הרגימה. עוד נוכל לומר לרגום אותם הוא על המרגלים. כששמעו דברי יהושע וכלב אמרו ראוים אלו לרגימה:
<b>ויאמר</b> ה' אל משה וגו'. אמר ויאמר בלש אמירה ולא אמר וידבר. אלא כשראה הקב"ה את משה נופל על פניו, בא לו בלשון רכה, כדי לתת לו כח להתפלל עליהם ושלא תחול עליהם מדת הדין. וברוך הוא שאינו בא בטרוניא עם בריותיו אלא נוהג עמהם כאב רחמן, ואמר למשה עד אנה ינאצוני העם הזה, הוא על ערב רב שנאצו את הש"י לישראל בבכיה שעשו ובהרמת קולם עד שהלינו בני ישראל על משה ועל אהרן, וכן אמרו נתנה ראש עד שנפלו משה ואהרן על פניהם. העם הזה, שאמרו כי זה משה האיש הם היו סבת עשיית העגל, ינאצוני כתיב שהנאיצו עלי בני, כי איני חושש מהם אלא על בני. ועד אנה לא יאמינו בי, הוא מתרעם על ישראל שהאמינו לדברי המרגלים ולא האמינו בי בכל האותות אשר עשיתי בקרבו, בקרבו ממש בקרבים ובני מעים, שלא היו יוצאים לחוץ אפילו מהדברים הגשמים שהיו טועמים במן:
<b>אכנו</b> בדבר, חוזר לעם הזה שהם ערב רב לא לישראל ח"ו, שאם היה לישראל היה לו למשה להתפלל כמו שעשה בעגל וכאן לא התפלל, וכן אמר במשנה תורה בענין העגל ואתפלל אל ה' ואומר, פירש התפלה שהתפלל, ואמר ואתפלל גם בעד אהרן, וענין המרגלים לא הזכיר בו תפלה, ולא הזכיר כאן זכות אבות כמו שאמר בעגל זכור לאברהם ליצחק וגו', כי מאחר שאין הכוונה של אכנו בדבר אלא על ערב רב למה יתפלל עליהם יתמו חטאים מן הארץ, ולזה לא הזכיר זכות אבות כי אין להם זכות שאינם מזרעם, אלא כונתו של משה כאן הוא שלא ימיתם, כמ"ש שלא יהיה חלול ש"ש. ואמר ואעשה אותך לגוי גדול ועצום ממנו, ובעגל לא אמר אלא ואעשה אותך לגוי גדול לבד, לפי שכאן שאמר אכנו הוא על ערב רב כמו שאמרנו, ע"כ אמר הקב"ה למשה אם יקשה בעיניך כלייתם לפי שהן רבוי עם, אני מוציא מחלציך יותר רבוי עם מהם, אמר משה ושמעו מצרים, כבר שמעו מצרים שהעלית את העם הזה שהם ערב רב מקרבו, לזה אמר העלית שהוא על ערב רב שנאמר בהם וגם ערב רב עלה אתם, שאם הוא על ישראל היל"ל אשר הוצאת כמ"ש בעגל אשר הוצאת מארץ מצרים בכח גדול וביד חזקה. ואמרו אל יושב, אפי' שאתה מכניס ישראל, הם לא יפרישו בין ערב רב ובין ישראל, למה, לפי ששמעו שאתה בקרב העם הזה שהם ערב רב, וכן ג"כ ראו בעיניהם שיצאו ביד רמה לעיני כל מצרים, וכן ג"כ ראו כשרדפו אחריהם, לזה אמר אשר עין בעין ראו ג"כ עמוד הענן שהי' הולך לפניהם יומם ועמוד האש לילה והם הולכים לאורו, לזה לא יעשו הפרש בין ישראל לערב רב אלא יאמרו שכולם עם אחד, והמתה את העם הזה כאיש אחד, לפי שהיו יותר מישראל שהיו מע' אומות שירדו למצרים מחמת הרעב ונסגרה עליהם המדינה ולא יכלו לצאת עד שיצאו ישראל, כבר נתאמת למצרים בשכלם שישראל וערב רב הם עם אחד, לפי שראו בעיניהם כמו שאמרנו, אבל יושבי הארץ לא ראו, ומצרים יאמרו להם, ויושבי הארן יאמרו נשאר הגוים אשר שמעו את שמעך, שיאמרו מבלתי יכולת, שאין יכולת לרבוי עם כזה להאכילם ולפרנסם, וא"ת מאחר ששמעו וגם הלא ראו שספק צרכיהם במדבר מ' שנה, עכ"ז לזות שפתים הרחק ממך, זהו שמעו את שמעך לאמר, אפילו שהדברים אינם אמת עכ"ז יאמרו במדבר היה לו יכולת אבל אל הארץ הזאת אין לו יכולת. ואמר וישחטם, לפי שממכת הדבר מיד יתאדם עורו ויהיה בו טפות כמי שנזרק דמו. ואמר וישחטם כי היל"ל שחטם, שיאמרו מצרים כבר הם שחוטים מיום צאתם ממצרים, שאמרו להם ברעה אתם יוצאים, כוכב מאדים יוצא לקראתכם והוא סימן דם והריגה:
<b>ועתה</b> יגדל נא כח אדני. איני שואל עליהם שלא תמחם אלא תאריך אפך להם ותמיתם אחד אחד כמנהג כל בני עולם, כדי שלא יהיה פתחון פה לאומות לומר מבלתי יכולת, ויגדל כח הרחמים שבמדת אדני, שתעשה דין בהם אבל יהיה באריכת זמן, כאשר דברת לי, שאמרת לי שאתה ארך אפים, לזה לא אמר רחום וחנון, שאין כונתו של משה לרחם עליהם. ולא אמר נוצר חסד לאלפים, שאין להם זכות אבות, ואף שאברהם אב לגרים, עכ"ז הם מאסו בארץ ישראל, והקב"ה אמר לזרעך אתן והם אינם רוצים במתנה זו ולא אמר ואמת, שמן האמת הן ראויין להריגה ולאיבוד כאחד, שלא יחטיאו ישראל. ולא אמר וחטאה לפי שהם מזידים ופושעים. ואע"פ שאמר נושא עון ופשע, כבר אמר ונקה לא ינקה, יש עון שיש לו נקוי ויש עון שאין לו נקוי, ועון אלו אין לו נקוי לפי שגרמו להחטיא את ישראל וקבעו בכיה לדורות, זהו פוקד עון אבות על בנים, ועוד נושא עון, שאתה סובל ומאריך עד בא יום פקודתו:
<b>סלח</b> נא לעון העם. לא אמר כפר נא, כי הכפרה הוא קנוח לגמרי אבל כאן היא הכונה שיאריך אפיה ויגבה דיליה, וכן בעגל אמר וסלחת, לפי שלא נמחל לגמרי שנא' וביום פקדי ופקדתי וגו'. לעון העם הזה וכאשר נשאת לעם הזה בכל פעם אומר העם הזה, לפי שהוא על הערב רב, יאמר מיום שיצאו ממצרים כבר עשו כמה עונות, בתבערה גבית דילך, בקברות התאוה גם כן הארכת להם עד חדש ימים ובכל יום היו מתים מהם וגבית דילך, ולא המתה אותם כאיש אחד, כן גם עתה תאריך להם ותגבה דילך:
<b>ויאמר</b> ה' סלחתי. לא לגמרי אלא כדבריך שאאריך להם. ואולם חי אני, איני כבשר ודם שרוצה לנקום מאויבו קודם שימות. חי אני וימלא כבוד ה', ויתקדש שמי בעולם ולא יתחלל, לומר מבלתי יכולת ה':
כי כל האנשים, כי משמש בד' לשונות דילמא אלא וגו', וכאן היא משמשת בלשון אלא, יאמר אלא האנשים שהם ישראל הרואים את כבודי, שערב רב לא היו רואים שהיו חוצה והענן היה פולטן ולא היה קולטן אם היו רוצים ליכנס, אבל אלו בכל עת שהיו צריכים לגלוי שכינה, מיד וכבוד ה' נראה בענן. ואת אותותי, אתתי כתיב, אפילו שנאמר שלא עשיתי עמהם אלא אות אחת שהיא יציאת מצרים, וזה יחשבו לאות א' בלבד, עכ"ז עשיתי להם במדבר כמה אותות במן ובשליו ובבאר ובענני כבוד. וינסו אותי זה עשר פעמים, אני נסיתי אביהם בעשר נסיונות ועמד בכולן, ונשבעתי לתת לזרעו א"י, והם נסוני עשר פעמים, יצא זה בזה, עשר בעשר. אם יראו את הארץ אשר נשבעתי לאבותם, הדבר תלוי בהם, תלוי ועומד. אבל אח"כ אמר חי אני אם לא כאשר דברתם וגו'. אבל מנאצי שהם ערב רב ודאי לא יראוה:
<b>ועבדי</b> כלב וגו'. ויהושע לא אמר, לפי שתפלת רבו עשתה והועילה לו, אבל כלב הוא מעצמו טרח ונשתטח על קברי האבות עד שרוח אחרת היתה עמו, שעשה ב' דברים, אחת שמלא אחרי שאמר עלה נעלה ויכול נוכל, ועוד שבא שמה ונשתטח על קברי האבות, מה שלא עשה יהושע, ואע"פ שיהושע אמר הארץ אשר עברנו בה טובה וגו' אם חפץ בנו ה' וגו', וכן ג"כ היה כלב עמו שנאמר ויהושע וכלב קרעו בגדיהם ויאמרו וגו'. עוד לא אמר יהושע, לפי שאין לו בן. אבל לכלב שיש לו זרע אמר יבא שמה וזרעו יורישנה, אבל יהושע למי יוריש:
<b>והעמלקי</b> והכנעני יושב בעמק. הפחידם בעמלק, כמו שאמרו להם המרגלים שאמרו עמלק יושב בארץ הנגב, וכן הפחידם כדי שלא ילכו לפנים אלא יחזרו לאחור, זהו אומרו וסעו לכם המדברה דרך ים סוף, וכן אמר במשנה תורה ונפן ונסע המדברה דרך ים סוף ונסב את הר שעיר ימים רבים, ופירש"י ז"ל ונסע המדברה אילו לא חטאו היו עוברים דרך הר שעיר ליכנס לארץ מן דרומו לצפונו ובשביל שקלקלו הפכו לצד המדבר שהוא דרך ים סוף לדרומו של הר שעיר והלכו אצל דרומו מן המערב למזרח דרך ים סוף שהוא דרך יציאתם ממצרים, ע"כ. א"כ מכאן התחיל הסבוב, לזה אמר להם שלא ילכו לפנים כי שם העמלקי. ואמר מחר, שהיום הוא שעת כעס. ואמר בעמק, והם היו בהר שכן הוא אומר וירד העמלקי והכנעני היושב בהר, אלא שהפחידם שהם אורבים לכם בעמק. כן כתב רבינו בחיי ז"ל.
<b>וידבר</b> ה' אל משה ואל אהרן. היה הדבור לאהרן עמו כאילו כביכול מתרעם על משה שהוציאם ואמר בפני אהרן, גם אמר אל אהרן כדי לומר להם אם אתם תבאו אל הארץ כדלקמן, ואמר לו עד מתי אסבול העדה הרעה, להרגם כאחד יאמרו מבלתי יכולת ה', ולהניחם הם מלינים עלי בני ישראל, השחיתו וישחיתום ג"כ, לזה אמר מלינים בלשון הווה ולא אמר אשר הלינו עלי, ואיני חושש אלא מבני. את תלונות בני ישראל שמעתי, מן המקטריגים שמקטרגים עליהם:
<b>אמור</b> אליהם חי אני. לעיל אמר על ישראל אם יראו, אמר אם שהדבר תלוי בהם, אבל אחר שגבר הכעס אמר חי אני בשבועה, לפי שניסתו לדבריהם אמר אם לא כאשר דברתם שאמרו או במדבר הזה לו מתנו, כן אעשה לכם, אבל לערב רב במדבר הזה יפלו פגריכם, על ערב רב שהם פגרים מתים, רשעים בחייהם קרויים מתים, אלו יפלו, כמו שאמרו באגדה חזיינהו כמאן דמתבסמי וגנו אפרקדן (פירוש כשתויי יין ומושלכים על גביהן ופניהם למעלה), לזה אמר פגריכם יפלו בלא קבורה, אפילו שיקברום הארץ פולטתן. [הגה"ה ולמה לא נרקבו ולא שלטה בהם רימה, אלא הם כמאן דמבסמי, לפי שכמה פעמים היו רואים פני שכינה לכך זכו לזה]:
<b>וכל</b> פקודיכם לכל מספרכם וגו'. אמור אליהם אם אתם תבאו אל הארץ אשר נשאתי את ידי, היא שבועה, שבפרשת בא אל פרעה אמר והבאתי אתכם אל הארץ אשר נשאתי את ידי, ואין שבועה חלה על שבועה. עכ"ז אקיים שבועתי בכלב בן יפונה ויהושע וטפכם. ואמר אם אתם תבאו, לרמוז על הזקנים שהם יותר מס' שנה שנכנסו, לזה תלה הדבר באם, וגם רמז למשה ולאהרן שלהם היה הדבור שלא יכנסו, ובמי מריבה היה בשבועה שנאמר לכן לא תביאו, ואין לכן אלא לשון שבועה. אלו הם באים אבל פגריכם אתם, כאילו אמר ואתם, כלומר פגריכם שהם ערב רב כמ"ש, ואתם, שהן הנמנין מבן עשרים שנה, אלו ודאי יפלו וגו':
<b>וכתב</b> רבינו בחיי ז"ל, נראה כי היו ישראל בחטא זה שלש כתות, מהם בכו, ומהם התלוננו על משה ועל אהרן ואמרו לו מתנו, ומהם אמרו נתנה ראש, וכנגדם הזכיר ג"פ פגריכם, והזכיר לשון פגרים כדי שלא תבין בהם אבדון הנפשות רק אבדון הגופים, מתו ויש להם חלק לעולם הבא:
<b>ובניכם</b> יהיו רועים במדבר ארבעים שנה. קודם אמר וטפכם אשר אמרתם וגו', וכאן אמר ובניכם, אלא כבר הוא נודע כי גלגול שני נקרא בן, ורמז להם שעתידין להתגלגל עד שיושלמו, זהו עד תום פגריכם, וזהו ונשאו את זנותיכם, כתרגומו יסבלו את עונותיכם, והרי אמר לא יומתו אבות על בנים ובנים לא יומתו על אבות, אלא לרמוז למ"ש. וכן אמר תשאו את עונותיכם ארבעים שנה, תשאו עונותיכם ועונות אבותיכם:
<b>במספר</b> הימים אשר תרתם וגו'. יאמר שהימים אשר תרתם את הארץ היו במספר מ' יום כדי שיהיה יום לשנה מ' שנה שלא ימות בכרת פחות מששים שנה, כי היל"ל שנה ליום, אבל אמר יום לשנה הוא כמ"ש על פסוק וישובו מתור הארץ מקץ ארבעים יום, וכי במ' יום הלכו כל ארץ ישראל והלא היא ת' פרסה, ומהלך אדם בינוני י' פרסאות וכו' אלא קיצר להם הדרך, זהו אומרו כאן במספר הימים ולא כמספר בכ"ף הדמיון, לומר למה בא המספר שתרתם את הארץ מ' יום, כדי שיבא יום לשנה מיום ליום. יום לשנה יום לשנה, ר"ת יליל, רמז על ט' באב שיהיה יום יללה ובכיה לדורות. וידעתם את תנואתי, לא כדי שאנקם מכם, כי אני איני בא בטרוניא עם בריותי, אלא כדי להודיעם שיש בי יכולת להעניש חלא אני מונע:
<b>ובמסכת</b> חגיגה פ"ק, יום לשנה, וכי מ' שנה חטאו והלא מ' יום חטאו, אלא לומר לך שכל העובר עבירה יום אחד בשנה ולא חזר בו, מעלה עליו הכתוב כאילו עבר כל השנה כולה, זהו תשאו את עונותיכם, כלומר אם לא חזרו בהם ועדיין הם נושאים עונותיהם שלא נמחלו, לפי שלא חזרו בהם:
<b>אני</b> ה' דברתי. אע"פ שדברתי, אני ה' רחמן, דברתי ברחמים, לא כמו שדברתי בעגל שאמרתי ועתה יחר אפי בהם ואכלם, אבל כאן אמר עד מתי לעדה וגו', כי אפילו שגזרתי עליהם מיתה לא מת אחד מהם פחות מס' שנה, א"כ אני ה' דברתי, ברחמים דברתי, אבל העדה הרעה הזאת שהם ערב רב, זאת אעשה, בעשייה ולא בדבור. ואמר יתמו וימותו, יאמר לישראל מיתתם יהיה להם לשלימות ולעילוי, יתמו יושלמו, אבל ערב רב ושם ימותו שאין להם חלק לעוה"ב:
<b>ובזוהר</b> פרשה זו, א"ר אילאי כל אלין דהכא בגוונא דא מתתקנן למהוי כל חד תמים עם ה', ועל רזא דא במדבר הזה יתמו, ואי תימרון כבר אתמר, הכי הוא ודאי דהוה לון למהוי כל חד תמים עם ה' בארעא קדישא אתר דה' שרי תמן למהוי אפין באפין כחדא עמיה, והשתא כל חד הוה תמים במדבר דא לבר אתר רחיק מתמן דלא יסתכל אנפין באנפין בהדיה למהוי עם ה' כדקא יאות, ושם ימותו, כמא דחמיתון דעבדין בכל יומא, ע"כ. א"כ יהיה פירוש שם יתמו בתמיה, שאין שם השלימות במדבר אלא בא"י למהוי תמן אפין באפין, אלא ושם ימותו, ע"כ:
<b>והאנשים</b> אשר שלח משה. שהיו אנשים כשרים כמ"ש כולם אנשים שהיו כשרים באותה שעה. וישובו, ששבו לדרך רעה, ולא די זה אלא שהחטיאו לרבים, זהו וילינו עלי את כל העדה, הוא רחמן אבל תבע עלבונו של משה, שהם היו סבה שהלינו עליו כל העדה עד שנפלו על פניהם, לזה אמר וימותו האנשים, היל"ל מתו, והאנשים אשר שלח משה וגו' מתו במגפה, אלא אמר וימותו, לומר שמתו וחזרו ומתו לומר שמתו כמה מיתות, שחילול השם אינו מתכפר אלא במיתה, ואלו חללו ש"ש ואמרו כי חזק הוא ממנו כביכול כלפי מעלה, והחטיאו הרבים והלינו על משה כל העדה, א"כ היו ראוים לכמה מיתות, וכן אמר ושם ימותו וסמיך ליה והאנשים וחזר ואמר וימותו האנשים, ולא אמר מתו אלא וימותו, שמתו וחזרו ומתו. רעה במגפה, שמלת רעה חוזרת לכאן ולכאן, מוציאי דבת הארץ רעה, כמו שפירש"י ז"ל שיש דבה שהיא טובה, אבל זו רעה וחוזרת רעה. במגפה לפני ה', שעלה הדין לפני ה' שימותו במיתה ההגונה להם, כמו שארז"ל מדה כנגד מדה, הם חטאו בלשון והוציאו דבה על א"י שהיא טבור הארץ, לזה נשתרבב לשונם עד טבורם ותולעים יוצאים מלשונם ובאים לתוך טבורם. לפי ה', על פי מדותיו של הקב"ה שהוא מודד מדה כנגד מדה. רעה במגפה לפני י"י, ר"ת רב לי, שהיו אומרים ומצדיקין את הדין, ואומר כל אחד ואחד הרבה יותר מזה ראוי לי. עוד רב לי, לפי שחטאו במשה רבן, עוד שהם אמרו ארץ אוכלת יושביה, כן יצאו התולעים שהם יושבי הגוף שנתהוו ממנו ותאכל גופן:
<b>ויהושע</b> בן נון וכלב בן יפונה חיו מן האנשים ההם ההולכים. שהלכו מבעיא ליה, שכבר מתו, אלא סוד הענין שיהושע לא היה לו חיים, שהוא נער, והיה בן מ' שנה וקורא אותו נער, אלא שהיה במדרגת הנער מטטרון, ולית שם חיים כלל, לזה לא ימיש מתוך האהל, מתוך דייקא כי רגליה יורדות מות, לזה היה שמו הושע כמו הושט ה' את עמך, כן הושע אין לו חיים, ולזה התפלל עליו משה ואמר יה"ו שע שהוא שם הרחמים, ושלחו ליקח חיים מבאר שבע בזכות האבות, ונתוספו לו ע' שנה, שמת בן מאה ועשר שנים. וכן כלב בן יפונה לא היה אלא בן חצרון, שכן נאמר בדברי הימים ואשת חצרון אביה ותלד לו את אשחור אבי תקוע, וארז"ל בפ"ק דסוטה אשחור זה כלב ולמה נקרא שמו אשחור שהושחרו פניו בתעניות, אבי שנעשה כאב, תקוע שתקע לבו לאביו שבשמים, יפנה שפנה מעצת המרגלים, ולמה הלך עמהם מאחר שידע שהם הולכים בעצה רעה, אלא הלך ליקח לו חיים, וכן כלב בן יפנה עם ג' מלות בגימ' ליקח לו חיים. א"כ חיו מן האנשים ההולכים לתור, מעת שהיו הולכים לתור לקחו חייהם וסר צלם מעליהם, ובא לכלב ויהושע, וכן אמר ועתה הנה החיה אותי ה' כאשר דבר:
<b>וידבר</b> משה את כל הדברים האלה אל כל ישראל ויתאבלו העם מאד. לפי שאמר להם במדבר הזה יפלו פגריכם שהוא על ערב רב, לזה ויתאבלו העם, לפי שלא נאמר לכל פקודיכם אלא לבני ישראל שנמנו מבן ך' שנה ומעלה, לא לערב רב שלא נמנו, לזה כשאמר להם במדבר הזה יפלו פגריכם נתאבלו, כי חשבו שימותו תיכף כמו שמתו המרגלים, כיון שהשכימו בבקר ומצאו עצמן חיים, אמרו הננו ועלינו, הרי אנו חיים, א"כ נעלה אל המקום אשר אמר ה', שהיא א"י, כי חטאנו, וקשה אם חטאו באיזה זכות יעלו, אלא אמרו אין הקב"ה מחשב השוגג כמזיד, שאם היה מחשב היה לנו למות כמו שמתו המרגלים, אבל הננו כלומר שאנו בחיים אין מחשב לנו השוגג כמזיד, זהו כי חטאנו, חטאנו בשוגג שנפתינו לדברי המרגלים, והחטא שלנו אינו כמו חטא המרגלים, הם חטאו במזיד לזה מתו, ואנו בשוגג, אם כן נעלה, אמר להם משה אתם אומרים שהחטא שלכם הוא בשוגג ועתה אתם מזידים, שהקב"ה אמר לא תעלו ואתם רוצים לעלות, שהקב"ה אמר פנו וסעו המדברה, ואין מזיד גדול מזה, לזה אל תעלו כי אין ה' בקרבכם ולא תנגפו לפני אויביכם שהם העמלקי והכנעני. כי על כן שבתם מאחרי ה', שאתם עושין במזיד, ואם תאמרו עתה נעלה, ואחר שנעלה ה' הוא רחום ונחם על הרעה ויהיה ה' עמנו, לזה אחר שאמר כי אין ה' בקרבכם, אמר ולא יהיה ה' עמכם:
<b>ויעפילו</b><b>.</b> אחר כל ההתראות שהתרה בהם משה, הרשיעו בעזות לעלות. וארון ברית ה' ומשה לא משו, לא כמו שחשבו הם שאחר שיעלו הם יעלה ג"כ ארון ה' ויהיה ה' עמהם, אלא כמו שאמר להם משה ולא יהיה ה' עמכם:
<b>ויחד</b> העמלקי היושב בהר ההוא. כי קודם אמר והעמלקי והכנעני יושב בעמק לכמון ולארוב לכם, אבל כאן אמר ישב מקודם כאן הוא מקום ישיבתו, לא שהקב"ה שלחו, שאינו בא בטרוניא עם בריותיו, והראיה שלא הרגום אלא ויכום, שאם היו שלוחי ה' היו הורגים אותם:
<b>דבר</b> אל בני ישראל וגו' כי תבאו אל ארץ מושבותיכם וגו' ועשיתם אשה וגו'. נסמכה כאן פרשה זו, כמ"ש במדרש כשנתאבל העם, באותה שעה אמר הקב"ה למשה צא ורצה אותם העניים שכבר יצא לבן, אמר לפניו רבש"ע במה ארצם, אמר לו בדברי תורה, שנאמר דבר אל בני ישראל כי תבאו וגו', ומה רצוי הוא זה כי תבאו, זו תוחלת ממושכה מחלה לב, אלא אמר להם שיקריבו קרבנות במדבר ויתכפר להם על כל מה שעשו, אבל כבר ארז"ל שכל מ' שנה שהיו יש אל במדבר לא הקריבו קרבנות לפי שהיו כמנודים, ועוד שהיו מזידים ואין קרבן למזיד, ושבט לוי היה מקריב קרבנות צבור משלו, לזה אמר לו צא ורצם בדברי תורה, לומר שיקראו פרשת קרבנות ויחשב להם כאלו הקריבום. גם כשתאמר להם כי תבאו יקחו נחמה לומר אולי יבאו. ובפרשה שאחר זו ייעד אותם ואמר להם בבאכם אל הארץ אשר אני מביא אתכם, ניחם אותם יותר, שאמר להם בבואכם, משונה ביאה זו מכל הביאות, שאמר בבואכם, ביאת כולכם שכולכם תבאו, ועוד אמר אשר אני מביא אתכם, ומה שאמר חי אני במדבר הזה יפלו פגריכם הוא על ערב רב, אבל אתם אפשר שתבאו כמ"ש אם אתם תבאו, אתם באים, אבל ערב רב לא, זהו מה שאמר לעיל אם לא כאשר דברתם, אם ולא, לישראל באם, אם יכשירו מעשיהם אפשר שיכנסו, אבל ערב רב לא, ועליהם נאמר וינערו רשעים ממנה, לזה דבר אל בני ישראל דייקא כי תבאו, אפשר שתבאו. ואח"כ אמר בבאכם ע"י גלגול כאז"ל, ולזה נשתנית ביאה זו:
<b>ועשיתם</b> אשה לה' עולה או זבח. אמר שאין הקב"ה חפץ בקרבנות של חטאות ואשמות כמ"ש על פסוק הוקר רגלך מבית רעך. זהו שאמר ועשיתם אשה, אם תרצו לעשות קרבן, יהיה עולה או זבח, ואיזה עולה, לא עולה שהיא באה על הרהור הלב, שעל זו אמר דוד עולה לא תרצה, אלא לפלא נדר, כמי שמרים ידו שעשה דבר פלא, שלא חטא אפילו בהרהור ומביא עולה, או בנדר, שאמר הרי עלי עולה, או בנדבה שאמר הרי זו עולה, וזה לעשות ריח ניחוח, נחת רוח לפני, לא קרבן חטאת ואשם, וע"ז אמר דוד המע"ה אבוא ביתך בעולות אשלם לך נדרי, ואמר בעולות בלשון רבים, לומר בעולה כזו ירצה ה' לא עולה שבאה על הרהור הלב, כי עולה לא תרצה כמ"ש באומרו לפלא נדר. והזבח הוא כמו זבחי שלמים עלי, או תודה:
<b>כל</b> האזרח יעשה ככה. אזרח בגימט' אניה, לומר שכל מי שיתגבר על יצרו כארי כן יש לו לעשות, וכן האזרח בגימ' גיבור:
<b>וכי</b> יגור אתכם גר או אשר בתוככם. במדרש כיון ששמעו הגרים שאמר דבר אל בני ישראל ואמר כל האזרח בישראל יעשה ככה, באותה שעה היתה מריבה בין ישראל לגרים, עד שהקב"ה אמר למשה מפני מה עשו מריבה לא כך כתבתי בתורה הקהל חוקה אחת, תורה אחת ומשפט אחד, לזה ארז"ל ג' מדות בגרים, יש גר ככותי לכל דבר. ויש גר משול לחמור, ויש גר כאברהם אבינו. יש ככותי כיצד, היו לו נבלות וטרפות בתוך ביתו ואמר אלך ואתגייר ואביא ממיניהם של אלו שאכילתן יפה ויש להם שבתות וימים טובים ואוכל אלו בתוך ביתי, כפף את עצמו והלך ונתגייר, לסוף שחזר מסורו, באו עליו יסורין לטובתו לכפר על מה שעשה קודם, אמר הקב"ה לישראל, בני כשם שזה אהב אתכם אף אני אוהב אותו, זהו שנא' ואהבתם את הגר וגו', וע"ז נאמר וכי יגור אתכם גר או אשר בתוככם, דר ביניכם וראה נימוסיכם וראה שבתות וי"ט שלכם, כאשר תעשו כן יעשה, מתוך שלא לשמה יבא לשמה. יש גר משול לחמור כיצד, הלך לישא אשה מישראל, א"ל אין נותנין לך אלא עד שתתגייר, הלך וכפף את עצמו ונתגייר, לסוף שחזר מסורו באו עליו יסורין לטובתי על מה שעשה, אמר הקב"ה לישראל בני כשם שבקש זה מכם מנוחה אף אתם תנו לו מנוחה, זהו שאמר וגר לא תונה, וזהו אומרו כאן הקהל חוקה אחת, הקהל, שנכנס בקהל שנשא אשה. יש גר כאברהם אבינו כיצד, הלך ופשפש בין האומות שבעולם כיון שראה שמספרין בשבחן של ישראל, אמר אלך ואתגייר ואכנס תחת כנפי השכינה, שנאמר ואל יאמר בן הנכר וגו', לזה אמר כאן תורה אחת ומשפט אחד יהיה לכם ולגר הגר אתכם. ומה שאמר בבאכם ואשר אני מביא, אמרו במדרש, קבל עליך עד שלא תבא אל הארץ שכשתבא אל הארץ תפריש חלה, ובזכות שתקבל עליך אתה בא אל הארץ, זהו בבאכם שתקבלו בביאתכם, ובזכות זה תבואו, והוא שאמר אשר אשר אני מביא אתכם ולא אמר אביא, לומר דבלאו הכי אני מביא אלא לזכותכם שיהיה על ידכם וכאילו אתם מביאים עצמכם:
<b>והיה</b> באכלכם מלחם הארץ וגו'. שמא תאמרו במדבר היה יורד לנו לחם מן השמים ובבואנו לארץ אנו צריכים לטרוח לחרוש ולזרוע עד שנאכל, יותר טוב היה לנו ישיבת המדבר מביאת הארץ, לזה אמר בבואכם שמיד בבואכם יפסק המן ותאמרו הלואי היתה ישיבתכם עוד במדבר, לזה אמר והיה באכלכם, אם אתם עושים רצונו של מקום, היא תוציא לכם לחם חם, כמו שאמרו עתידה א"י שתוציא גלוסקאות, ואין כל חדש, זהו באכלכם כאילו אמר בא אכלכם, שאין אתם צריכין לטרוח אלא ה' יזמין לכם, זהו והי"ה הוי"ה הוא מביא ומזמין אכלכם. מלחם הארץ, וא"ת מלחם השמים היה יותר טוב, לזה אמר תרימו תרומה לה', לומר שכל כך הוא זה הלחם חביב ומושפע מלמעלה עד שהקב"ה כביכול מתאוה לאותו לחם. ואומר תרימו ממנה תרומה לה', כמו הביאו לה בחשאי. מלחם הארץ, היא הארץ העליונה. מלחם הארץ, בגימ' קדש י', כלומר שהוא מעשר. ולא יתן שיעור, לפי שאין לה שיעור שהיא דבר רוחני, והשיעור הוא בגשמי, ולזה אמר תרימו תרומה סתם:
<b>ראשית</b> עריסותיכם. אם אין אתם עושין רצונו של מקום צריכים אתם לזרוע ולקצור ולטחון וללוש, כאן נתן שיעור שאמר חלה תרימו, שירימו חלה אחת מכ"ד חלות של בעל הבית, או ממ"ח מהנחתום. ואמר עריסותיכם חלה תרימו, ולא אמר תרימו חלה, לסמוך חלה לעריסותיכם, לומר ששיעור העיסה שהיא חייבת בחלה הוא מ"ג ביצים, זהו ראשית עריסותיכם חלה שהיא שיעור חל"ה בגימ' מ"ג. כאן לא אמר תרומה לה' כמו שאמר בלחם, שאותו הלחם הוא לחם רוחני מלמעלה וכי כביכול מתאוה לו, לזה תרימו לה', אבל זה שהוא עריסותיכם אמר תרימו תרומה ולא אמר לה', ולזה ערסתכם חסר:
<b>ובמדרש</b> א"ר הונא בשם רבי יוחנן מי גרם לי שאני נוטרה את הכרמים ע"י שכרמי שלי לא נטרתי, מי גרם לי שאני מפרשת ב' חלות בסוריא, על שלא הפרשתי חלה כתקנה בא"י, סבורה הייתי שאני מקבלת שכר על שתיהן ואיני מקבלת שכר אלא על אחת, ע"כ. ועוד תרימו תרומה, רמז כאן לשתי חלות, אחת לאור ואחת לכהן, שהיא מכזיב ועד אמנה. כן תרימו גם אתם, רמז על כל הארץ שהחזיקו בה עולי בבל עד כזיב, מפרישין בה חלה אחת, לזה רמז תרימו אותה, ולא אותה ואת חברתה, כמו שמרימין מכזיב ועד אמנה כ"כ הרמב"ם ז"ל פרק ה' מהלכות בכורים:
<b>מראשית</b> עריסותיכם. כבר אמר ראשית עריסותיכם, למה חזר כאן ואמר מראשית ולא אמר ראשית, אלא רמז כאן שמכל תבשיל או כל דבר, שיתן חלק לה', והיא חלקו של ה' נתן לעניים, אפילו מעיסת גופו שיתענה פעם בשבוע או פעם בחדש, למעט חלבו ודמו, ויתן דמי אכילתו לעניים, כי אגרא דתעניתא צדקתא, וכן מלת תענית ת' בראש ות' בסוף ועני באמצע, לומר תת עני, עני תת, לזה ת' בראש ות בסוף, שצריך לתת דמי ב' אכילות, וכן ערסתיכם גימט' תת, לזה אמר תתנו לה' תרומה לדרתיכם, מכל מה שבדירה שהוא הבית, מכל מה שמכניסין בבית:
<b>מצאתי</b> כתוב, שביום התענית צריך לתת חלק לה' מג' דברים, מהחלב והדם ומהממון, שהן כנגד נפש רוח נשמה, החלב כנגד הנשמה, שהיא כולה כליל והיא כלה כעשן מפוזר בכל הגוף, והדם כנגד הנפש, שנאמר כי הדם הוא הנפש, והרוח כנגד הממון שהוא הולך ובא, הולך ועושה שליחותו וחוזר ובא. לזה אמר ואהבת את ה' אלהיך בכל לבבך, כנגד הדם שמשכנו בלב, ובכל נפשך שהוא החלב שהיה קרב על גבי המזבח לרצון, כמו אם יש את נפשכם ובכל מאדך הממון:
<b>עוד</b> מראשית מהרשות שבכם, שאתם רשים מהמצות ואין אתם עושין רצונו של מקום, לזה באתם לידי עיסה, שאם הייתם עושין רצונו של מקום הייתם אוכלים מלחם הארץ, והיתה מוציאה לכם בלא עמל ובלא טורח לזה אנו מברכין על הלחם המוציא לחם מן הארץ, שאנו מאמינים שיש בידו היכולת להוציא לחם חם ואפוי כמו שעתיד להיות, וכמו שמוציא פירות גמורים שאין צריך להם בישול ולא אפייה ונאכלים חיים, ומי גרם שלא בא לכלל לחם אלא אחר עשר מלאכות שהם חרישה זריעה קצירה עמור דישה זרייה ברירה טחינה רקידה לישה אפייה, כך הם שנויים במשנה על סדר זה, וריקוד וברירה חד הוא, אלא כל מלאכה שהיתה במשכן נחשבה כאב מלאכה, כן העלו בגמרא. כל זה לומר שאם היו מקיימין המצות שנתנו בעשרת הדברות כהוגן לא היו באין לעשר מלאכות אלו. לזה יש בברכה זאת עשר מלות, ועוד יש בה מ' אותיות כנגד התורה שנתנה אחר מ' יום, לומר שעיקר הלחם היא התורה שהיא נקראת לחם שנאמר לכו לחמו בלחמי, כדי להזכירו שאם היה עוסק בתורה היה מזמין לו ה' ית' מזונותיו, כמו שארז"ל על צנצנת המן שהיא גנוזה, שנא' לפני ה' למשמרת, לומר שכל מי שעוסק בתורה מזונו מונח לפני הי"ת למסרו לו, וכן אמר ירמיהו הנביא לאותו הדור, הדור אתם ראו דבר ה' המדבר הייתי לישראל אם ארץ מאפליה, אמר להם ירמיהו מפני מה אין אתם עוסקין בתורה, אמרו לו אם אנו עוסקים בתורה מהיכן נתפרנס, באותה שעה הוציא להם צנצנת המן א"ל ראו אבותיכם שהיו במדבר ועוסקין בתורה במה היו מתפרנסים, אף אתם אם תתעסקו בתורה הקב"ה מפרנס אתכם. וכדי להזכירו ג"כ לומר דברי תורה על השלחן שהוא לחם העיקרי. גם אומר המוציא לחם, לכלול מה שאמר רבי עקיבא שאפילו אכל שלק והוא מזונו מברך המוציא ולבסוף שלש ברכות, לומר שבידו ב"ה היכולת לסעוד לב האדם ע"י ירק כמו ע"י ה' מינים, הרי ר' חנינא בן דוסא שהיה מזונו מן חרובין והיו מסעדין לבו, ופעם אחת לקחה בתו כלי חומץ ויצקה לנר במקום שמן, ואר"ח מי שאמר לשמן וידלוק יאמר לחומץ וידלוק, כן מי שאמר ללחם ויסעוד יאמר לירק ויסעוד, א"כ ברכת המוציא הוא להצדיק עליו את הדין לומר שעונותיו גרמו לאכל לחם העצבים, ומרומם לה' ית' שבידו היכולת להוציא לחם מן הארץ, זהו תתנו לה' תרומה שתתנו לו רוממות. לדורותיכם, כפי הכשר הדור, אם ראויים יתן להם לחם ומזון בלי טורח ועמל, ואם אינם ראוים יצדיקו עליהם את הדי, שעונותיהם מנעו הטוב מהם לאכול לחם העצבים:
<b>וכי</b> תשגו ולא תעשו את כל המצות. בע"ז הכתוב מדבר, ובא לנחמם ולדבר על לבם ולומר להם שעון העגל כשוגג, למה שדבר ה' אל משה, שלמשה היה הדבור שנאמרו בל' יחיד אנכי ולא יהיה לך, ובאמת אינו כן אלא את כל אשר צוה ה' אליכם, לכם היה הצווי, אבל היה ביד משה, ומעיני העדה שהן הזקנים שהן היו בשגגה זו. ועשו כל העדה, לא אמר והקריבו כמו שאמר בפרשת ויקרא גבי ואם כל עדת ישראל ישגו והקריבו הקהל פר, אלא כמו שהשגגה נעשתה, כי לא היה כאן דבר לטעות אלא אתם הטעיתם עצמכם, כן ג"כ עשו פר אם יש יכולת בידכם לעולה על מה שעלה על רוחכם. ושעיר עזים לחטת, חסר א', לומר שאינה חטאת אלא מזיד, אלא מרוב רחמנותו ובפרט שהם רבים, מעלה עליהם המזיד כשוגג, זהו וכפר הכהן על כל עדת בני ישראל ונסלח להם כי שגגה היא, אחשוב להם המזיד כשוגג, ועוד שהם הביאו את קרבנם אשה לה', שאותם שחטאו במזיד מתו באש המגפה, שנאמר ויגוף ה' את העם, זהו אשה לה', וחטאתם לפני ה', שאחרי שחטאו בעדים והתראה, נהרגו ע"י בני לוי, א"כ כבר נחסרו, זהו וחטאתם מלשון חסרון, כמו אני ובני שלמה חטאים. וכן אמרו בספרי, כי שגגה, ר' אליעזר אומר בא הכתוב לעשות זדון הצבור כשגגה שאפילו הן מזידין יהיה לפניו כשגגה, לכך נאמר כי שגגה היא. ולזה אמר משה בתפלתו ועתה אם תשא חטאתם ואם אין מחני נא, אמר חטאתם, לומר שהצבור עושה להם מזיד כשוגג. זהו אומרו ונסלח לכל עדת בני ישראל כי לכל העם בשגגה, יאמר אע"פ שהמזיד אין לו סליחה, עכ"ז לפי שהוא לכל העם, בשגגה, הוי כשגגה:
<b>ובמדרש</b> וכי תשגו ולא תעשו. אם שגגתם בע"ז, סופכם להזיד בה, זהו ולא תעשו את כל המצות, שהמודה בע"ז כופר בכל התורה. אשר צוה ה' אל משה, סופכם לשלוח יד במשה. מן היום אשר צוה ה' והלאה, סופכם לשלוח יד בנביאים. לדרותיכם, סופכם לשלוח יד במקדש. דרתיכם כתיב, שהיא בית דירה שלכם, ע"כ:
<b>ואם</b> נפש אחת תחטא בשגגה. בא לומר שחטא היחיד ושגגת היחיד אינו כחטא הצבור, שהצבור מקריבין פר, כי מרפיון שמרפין עצמן באו לידי כך, אבל היחיד, והקריב עז, מעזות פנים בא לידי כך, שבחטא ע"ז הכתוב מדבר, כמ"ש במדרש מדבר הלמד מענינו חטא בע"ז יקריב עז ויזעזע עצמו, עז זע, איך בא לידי חטא כזה:
<b>וכפר</b> הכהן על הנפש השוגגת בחטאה בשגגה. היל"ל וכפר הכהן עליו, מאי על הנפש השוגגת, הא כבר אמר נפש כי תחטא בשגגה, ודאי שהיא שוגגת, לא די זה אלא שחזר ואמר בחטאה בשגגה. לזה ארז"ל ג' חטאים שהיו בידו הם גרמו שבא לידי חטא זה, שעבירה גוררת עבירה, שכן דרכו של יצר הרע מסיתו על ההיתר תחלה ומההיתר לאיסור ומהאיסור לע"ז, א"כ לזה וכפר ונסלח, אין מספיק לו סליחה לבד כמו חטא הצבור שאמר ונסלח לכל עדת בני ישראל, לא נאמר בהם כפרה. כי הם ג' מדרגות מחילה סליחה כפרה, כנגד חטא עון פשע מחילה הוא מלשון אחלה פניו, או מלשון מתיקות. כמו שארז"ל ויחל משה את פני, מלמד שהתפלל עד שהחלהו כו', מתוק בלשון ערב חליא, והוא על החטא שהוא בשוגג. סליחה הוא כנגד העון שהוא מזיד, וסליחה הוא לשון ליבון, כי אתה ה' טוב וסלח, סלח בגימ' צח, וכן דוד המע"ה בעון אמר כבוס, שנאמר הרב כבסני מעוני ואמר הרב, שצריך כבוס הרבה עד שיצחצח בליבון. כפרה, הוא מלשון קנוח מלכלוך וצואה, ואחר הקנוח צריך כיבוס, זהו וכפר עליו ונסלח לו. בחטא הזכירו בלשון נקבה, ואמר נפש כי תחטא, על הנפש השוגגת, לפי שנתפתה כמו האשה שהיא קרובה לפתוי, הרי חוה פיתה אותם השטן ולא לאדם, וכה"א וכי יפתה איש בתולה וגו' וכל מי שמתפתה הוא מסטרא דנוקבא, אבל אחר שנתכפר אמר לכפר עליו, ונסלח לו, בלשון זכר:
<b>ואמר</b> האזרח והגר. שלא תאמר לאזרח ודאי שהיא שגגה, שמעולם לא עבד ע"ז, אבל הגר שהיה מורגל בה תחשב לו כמזיד, לזה אמר הכל שוין לעושה בשגגה, כי שגגת הגר אע"פ שהיא קרובה למזיד, בערך האזרח שהיה לו להיות זריז וזהיר שלא יבא לידי חטא אפילו בשוגג, הואיל שמלידה ומבטן והריון הוא מורגל בעבודתו ית', א"כ בערך זה הם שוין. אבל הנפש אשר תעשה ביד רמה, במזיד, זה מחרף ה' ונכרתה וגו'. כי דבר ה' בזה, מאחר שאמר את ה' הוא מגדף, שהוא מחרף, מאי כי דבר ה' בזה, הא מחרף הוא יותר מבזוי, ועוד אומרו הכרת תכרת, הא כבר אמר ונכרתה. רבינו בחיי ז"ל אמר, כי דבר ה' בזה, דבר ה', דבורו של אנכי ה' אלהיך. ואת מצותו הפר, זו לא יהיה לך אלהים אחרים, שהיא מצות לא תעשה, ע"כ. אם כן לזה הכרת על שעבר דבורו של מקום שהוא אנכי, תכרת על שעבר על לא יהיה לך, א"כ ג' מיני כריתות נזכר כאן, את ה' הוא מגדף ונכרתה, הכרת, תכרת, ואחר שנכרתה פעם א' איך תכרת פעם שניה ושלישית, לזה אמר עונה בה, שחוזרת ומתחדשת והעון בא עליה וחוזרת ונכרתת וחוזר העון וניעור עד שחוזרת ומתחדשת וחוזרת ומתחדשת ונכרתה, כל עוד שהעון בה היא חוזרת עד שיקטין שלא ישאר ממנו שום ריח:
<b>ויהיו</b> בני ישראל במדבר וימצאו איש מקושש עצים נסמכה פרשה זו לפרשת מגדף, לומר שחלול שבת בפרהסיא הוא כמו מגדף, שהוא מבזה ג"כ דבר ה', שהשבת ג"כ הוא דבור ה' שהוא זכור את יום השבת לקדשו. ויהיו בני ישראל במדבר, ודאי שבמדבר היו, אלא בגנותו של מקושש הכתוב מדבר, שהיה במדבר וכל ימי השבוע היה המן יורד וביום שבת לא היה יורד וביום ששי היה יורד לחם משנה, וראה מעלת השבת ועכ"ז חללו בדבר שאין בו צורך, יש מרבותינו אומרים תלש וי"א טלטל ד' אמות, אם כן זה ודאי עשה להכעיס, ואין לך ביזוי גדול מזה. ורבינו בחיי ז"ל כתב למה אמר ויהיו בני ישראל במדבר, לומר שהם גרמו שמפני חטאם חזרו לאחוריהם שאמר להם הקב"ה פנו וסעו לכם המדברה דרך ים סוף, ובהיותו שם בא לידי עבירה זו, שאילו היו נכנסים לארץ לא היה מקום לבא לידי כך:
<b>וימצאו</b> איש. בשדה שהיה מקושש עצים, שחשבו שמא אינו איש, שמי שראה כל כך נסים ונפלאות, ויציאת מצרים היא אות ומופת לחדוש העולם שנברא בששה ימים, וזה כפר בשש, זהו מקשש מק שש שהמיק השש, וכפר בהם, וכנגד זה תמצא שש פעמים אותו, ויקריבו אותו, המוצאים אותו, ויניחו אותו, רגום אותו ויוציאו אותו, וירגמו אותו, לזה תמהו שא"א שזה איש. וזהו שאמר עצים כי לשון מקושש הוא נופל על קש ותבן כמו לקושש קש לתבן, אלא הזכיר עצים לומר שקצץ בנטיעות שנאמר בהם ישבעו עצי ה'. ויקריבו אותו, לא אמר ויביאו אותו, שרצו לקרבו כשראוהו שהוא איש רשום, ושמא לזה לא נזכר שמו, ובפרט שהם גרמו לו שהתרו בו ועכ"ז לא חזר בו, אלא המוצאים אותו מקושש שעדיין הוא מקושש.. ורבינו בחיי ז"ל כתב וז"ל, ידוע כי העולם ששה קצוות, ונבראו בכח ה' הנעלם בששה חותמות, כל קצה וקצה בחותם אחד, כמ"ש בספר יצירה פנה למזרח וחותמו בידו, וכן לכל קצה וקצה, ונבראו בששה ימים. והנה השבת נקרא אות וזה המקושש כפר באותו אות ובחדוש העולם ועשה מקודש חול והשבת כשאר הששה, ועל כן נקרא מקושש כלומר יצא מקו שש, מהקו האמצעי של שש קצוות וכפר בשביעי שהוא שבת שהוא היכל הקדש והבן זה, ע"כ. א"כ מקושש עצים אינו כפשוטו, כי מאין באו עצים במדבר לא מקום זרע ולא אילנות ולא דשאים, אלא שכפר בעצי ה' שהן ששה אבני הבנין. עצים בגימ' ר"י, שאמר שיותר טוב לעמוד בעבודת מצרים שישבו שם ר"י שנה, משביתת שבת:
<b>ובזוהר</b> אמר רבי חייא כתיב וימצאו איש מקושש עצים ביום השבת. מאן עצים הכא ומאן הוא דא אלא צלפחד, והוא דייק על אלין אילנין מנייהו רב על אוחרא ולא חשש ליקרא דמאריה ואחלף שבת בשבת, הה"ד כי בחטאו מת, בחטא ו' מת, ורזא דכולא ודאי מקושש עצים, ובגין כך הוה דיניה סתים ולא אתפרש דיניה כדינין אחרנין בגין דמלה דא בעי בחשאי וסתים ולא גליא, ועל דא לא אתמר באתגליא וקב"ה עביד יקר ליקריה, ע"כ:
<b>ויניחו</b> אותו במשמר לפרוש להם. לפי שעשה כמה עבירות ולא חלול שבת בלבד:
<b>ויאמר</b> ה' אל משה מות יומת. הרבה מיתות לפניו, אבל לפי שכפר באבני הבנין, רגום אותו באבנים כל העדה. במקלל אמר הוצא את המקלל ורגמו אותו כל העדה, לא הזכיר אבנים, כי סתם רגימה היא באבנים, אלא שכפר באבני הבנין. ואמר וירגמו אותו באבנים וימות פשיטא שמי שרוגמין אותו הוא מת, רב סעדיה גאון פירש עד שמת. ועוד נאמר שרגמו ומיד שמת לא רגמו, כי כבר קיבל ענשו. ואמר וימות כאשר צוה ה', לא אמר וירגמו אותו באבנים כאשר נוה ה', שחוזר הצווי לרגימה, אלא וימות כאשר צוה ה' שאמר מות יומת הרבה מיתות לפניו:
<b>ויאמר</b> ה' אל משה. אמר בלשון אמירה, לפי שמרוב רחמנותו על ישראל שלא יתורו אחר לבם ואחר עיניהם עשה להם זכירה. ולזה נסמכה פרשת ציצית לפרשת מקושש לומר שהמקושש מתוך שלא היו לו מזכירין בא לידי חטא, לזה עשה לישראל מזכירין:
<b>ובזוהר</b> א"ר יהודה כמה סהדי עביד קב"ה לאסהדא בהו בבני נשא וכלהו בעיטא ובסהדותא קיימין לקבליה, קם בצפרא אושיט רגלוי למהך סהדיא קיימין לקבליה ומכריזין ואמרין רגלי חסידיו ישמור, שמור רגלך כאשר תלך אל בית וגו', פלס מעגל רגלך וגו', פתח עינוי לאסתכלא בעלמא סהדיא אמרי עיניך לנוכח יביטו, קם למללא סהדיא אמרי נצור לשונך מרע, אושיט ידוי במילי עלמא סהדיא אמרי סור מרע ועשה טוב, אי ציית להו יאות ואי לא כתיב והשטן עומד על ימינו לשטנו, כלהו סהדין עלוי בחובוי לעילא אי בעי בר נש לאשתדלא בפולחניה דקב"ה כלהו סהדין סנגורין קמיה וקיימין לאסהדא עליה טבואן, בשעתא דאצטריך ליה. קם בצפרא מברך כמה ברכאן, אנח תפלין ברישיה בין עינוי, בעי לזקפא רישיה חמי שמא קדישא עילאה אחיד ורשים על רישיה ורצועין תליין מהאי גיסא ומהאי גיסא על ליביה הא אסתכל ביקרא דמאריה, אושיט ידוי חמי ידא אחרא מתקשרא בקשורא דשמא קדישא, אהדר ידיה ואסתכל ביקרא דמאריה, אתעטף בעטופא דמצוה בד' זווין דכסותיה, ד' מלכין נפקין לקדמוהי, ד' סהדין קשוט דמלכא תליין מד' זוויין ותליין בהו כענבא באתכלא, מה אתכלא דאיהו חד ותליין ביה כמה ענבין מהאי סטרא ומהאי סטרא כך האי מצוה חדא ותליין ביה כמה ענבין וזגין וזמורין צרירין בהו ז' רהיטין אלין אינון ז' צרירין דתכלתא דבעי לכרכא ביה לכל חד וחד או לאסגאה עד תליסר, מאן דייסיף לא יוסיף עלייהו על תליסר מאן דימעיט לא ימעיט משבע, ותאנא האי תכלת הוא רזא דדוד מלכא, ודא הוא חוטא דאברהם דזכה ביה לבנוי בתריה, מאי תכלת תכלית דכלא ודאי דהא איהי רבי יהודה אמר כסא הכבוד אקרי, רבי יצחק אמר ז' כריכן דאיהו שכינתא שביעתא דכלא ודאי דהא איהי מתברכא משיתא אחרנין על ידא דצדיק, ואי תלת עשר תלת עשר אינון כמא דאוקמוה בי"ג מכילן והאי איהו פתחא דכלהו והוא חוטא חד ורשימא בגוונהא וגוונא דילה נפיק מחד נונא דאזיל בים כנרת וכנרת על שמה אתקרי, ועל דא כנור הוה תלוי לעילא מערסא דדוד דהא ודאי איהו כנור דדוד מנגן מאליו למלכא קדישא עילאה, ובגין כך גוונוי עייל עד רקיעא ומרקיעא עד כרסיא והכא כתיב מצוה כד"א מצות המלך, ותאנא יסודא ושרשא במלכא מתעטרן כחדא, והאי היא כתרא ופתחא לכל שאר כתרין דכתיב פתחו לי שערי צדק, וכתיב זה השער לה' ועל דא כתיב וראיתם אותו וזכרתם את כל מצות ה', לאכללא בהאי כל שאר כתרין, ועל דא אינין סהדי סהדותא ולא קיימי בדוכתייהו בגין דאיהו מצוה ותנינן תשמישי מצוה נזרקין, ע"כ. ומה שאמר כענבין באתכלא הוא רמז על הענף שיש בהם רמז על דברים הרבה, שיש בהם ל"ב כנגד ל"ב נתיבות, ולזה התחילה התורה בבי"ת וסיימה בלמ"ד, התחילה בבי"ת שהיא השניה שהיא החכמה שמשם נאצלו הל"ב נתיבות, זהו שאמר כמה ענבין וזגין וזמורין צרירין ביה, פירוש שיש בו סודות צרורות, ומה שאמר ז' רהיטין אלין אינון שבע צרירין דתכלתא, פירוש שבע כריכות שהיה כורך, כמו שאמר המוסיף לא יוסיף על י"ג חוליות והפוחת לא יפחות על שבע, כמו שפירש רבי יצחק ששבע כריכות היא שכינתא שהיא בת שבע והיא מתברכת מהשש, ומה שאמר דא חוטא דאברהם דזכה לבנוי, הוא כמי שאמר המדרש, בשכר שאמר אם מחוט ועד שרוך נעל זכו בניו לפתיל תכלת. ומה שאמר כנור דוד תלוי לעילא מערסיה, כינר כי נר שהוא סוד החבור. וצריך שתדע שקבלו חז"ל הלכה למשה מסיני שחוטי הציצית יהיו שזורין, והם ל"ב חוטין שזורין שהם ס"ד ציצית, ואע"פ שכתוב ציצת חסר, יש אם למקרא, ציצית במילואו כזה צד"י יו"ד צד"י יו"ד תי"ו נעלם בגימ' ס"ד, א"כ ג"פ ציצית הם ג"פ ס"ד וס"ד חוטין הם ס"ד, הם רנ"ו, ועשרים קשרים בכל ציצית הרי כנו"ר. גם תדע שנעלם של מקרא עולה ס"ד כמ"ש וע"ה ה"ס. ובמסורת ציצת נעלם כזה צד"י יו"ד צד"י ת"ו נעלמו מ"ד, ע"ה אדם, הרי חבור ב' שמות מן המקרא ומן המסורת. ואמר ג"פ ציצית כנגד שכינת העשיה, זהו ועשו להם ציצית, ונתנו על ציצית הכנף פתיל, זה שכינת היצירה שהיא כתר העשיה, וכן על ציצית ר"ת עץ, הכנף פתיל ר"ת פה, ר"ל שמה שהוא דהיינו שכינת היצירה הוא עץ, ר"ל שהוא כתר העשיה, והיה לכם לציצית היינו שכינת הבריאה, לזה אמר והיה לכם, שהוויית הבריאה הכוונה היא לכם בשבילכם, בראשית בשביל ישראל שנקראו ראשית. לציצת בגימ' כתר, ששכינת הבריאה היא כתר היצירה, אבל שכינת האצילות לא נזכרה לפי שהן תשמישי מצוה. ואין לי רשות לדבר יותר, א"כ כאן עלה מלמטה למעלה. אבל דוד המע"ה הזכיר אותם במזמור אשרי מלמעלה למטה, והתחיל ממלכות האצילות, ואמר כבוד מלכותך יאמרו, כלומר כבוד אלהים הסתר דבר, ואמר יאמרו, כמו את ה' האמרת היום. להודיע לבני האדם גבורותיו, שהיא הבריאה שהודיעה גבורתו של הקב"ה. וכלל שכינת הבריאה והיצירה כאחת, ואמר מלכותך מלכות כל עולמים, שהם שני עולמים עולם הזכר ועולם הנקבה:
<b>ובענין</b> הכריכות עושין כמו שכתב רעיא מהימנא פרשת פנחס, שעושין י"ג חוליות וכל חוליא היא ג' כריכות, א"כ י"ג חוליות הם ט"ל כריכות שהוא ה' אחד, ובזמן התכלת היה עושה כריכה ראשונה מלבן, שנא' על ציצית הכנף, כלומר שיהיו הציצית שבצד הכנף ממין הכנף, ושאר הכריכות היה עושה אותם בתכלת, ומסיים בכריכה אחרונה בלבן, והסוד פשוטה לפניה ופשוטה לאחריה א"כ יש בכל כנף וכנף ט"ל כריכות שהם הוי"ה אחד, וח' חוטין וה קשרים היינו אחד, היינו ה' אחד ושמו אחד, ב"פ אחד הם כ"ו, בשכמל"ו. זהו וראיתם אותו, כמ"ש הרי"ק ז"ל בשעה שאומר וראיתם אותו לוקח הב' ציציות שלפניו שיש בהם עשרה קשרים וט"ז חוטין הם כ"ו הם הוי"ה, ע"כ. וכן מנהגנו לעשות בלבן י"ג חוליות אחר שקושרין ב' קשרים כורכין שלש כריכות ומרחיקין וכורכין ג' כריכות ומרחיקין וכורכין ג' כריכות ומרחיקין וכורכין ג' כריכות אחרות וקושרים ב' קשרים, וכן עושין באויר שני כורכין ומרחיקין וכורכין ומרחיקין וכורכין ומרחיקין וקושרין ב' קשרים, וכן עושין באויר שלישי, וכן באויר רביעי על זה הדרך, א"כ נמצא שבכל כנף י"ג חוליות, שכל ג' כריכות נקרא חוליא, וי' קשרים. וכתב הרב רבי מנחם ריקנטי ז"ל ועוד יש לפרש ציצית מלשון מציץ מן החרכים, והרמז לשכינה המנהגת עולם השפל שנאמר וכל מעשהו באמונה, וכן אז"ל רבי שמעון בן אלעזר אומר למה נקרא שמו תכלת על שם שנתכלו המצרים בבכוריהם שנאמר וה' הכה כל בכור וגו', רבי אומר למה נקרא שמו ציצית על שהציץ המקום על בתי אבותינו במצרים. ויש מפרשים לשון תכלת על שם שפעולתו לכלות אויבי ה' ועוברי מצותיו, זהו סוד וראיתם אותו וזכרתם, ראיה מביא לידי עשיה בסוד והיה כל הנשוך וראה אותו וחי, ע"כ:
<b>במדרש</b> רות, ר' נהוראי פתח בפרשת ציצית ואמר ועשו להם ציצית על כנפי בגדיהם לדרתם כתיב, דתנינן תקנו פ' ציצית בק"ש ודירתו של אדם נמצא בה ק"ש חוץ מפ' ציצית שחסר שם, ובמה נשלם, אלא כשהאדם מתעטף בציצית ויוצא בו מפתח דירתו הרי נשלם והקב"ה שמח בו ומלאך המשחית זז משם וניצול האדם מכל מיני משחית, והיינו לדרתם בשביל דירתם שיש שם מזוזה ויוצא מפתח דירתו בעטופא דמצוה ומלאך המשחית זז משם וניצול האדם מכל נזק ומכל משחית, מנלן מזוזת זז מות, שלא ניתן רשות לחבל וזז מפתחו, א"ר נהוראי אסהדנא עלי מאן דנפק מתרע ביתיה בעטופא דמצוה ותפילין ברישיה, בשעתא דנפק בין תרין תרעין אזדמנת שכינתא עליה ותרין מלאכין דקיימין עליה חד מן ימינא וחד מן שמאלא כלהו מלוו ליה עד בי כנישתא ומברכין ליה, אית חד מקטרגא דאיהו קאים קמי פתחא דבר נש אזיל מבתרייהו ועל כרחיה אתיב ואמר אמן, ע"כ. זהו לדורותם, ר"ל אותו שהוא יושב על פתח דירתם יהיה לכם, אחר שהיה קטיגור יהיה סניגור, זהו והיה לכם לציצית בגימט' כתר, מי שהיה תר"ך שהיה מגרש הסניגור והיה כרת יהפך לכתר. עוד והיה לכה לציצית, לפי שאמר ונתנו על ציצית הכנף פתיל תכלת, יכול אם לא ימצא תכלת יהיה פטור מציצית, לזה אמר והיה לכם לציצית, אפי שלא ימצא תכלת, הציצית הוא חייב. זהו והיה, שהלבן הוא מצוי ויש לו הויה. עוד אע"פ שאין עתה תכלת בפועל, יש תכלת בכוונה שהוא מכוון, זהו ונתנו על הציצית הכנף פתיל תכלת, ר"ת בגימ' זהו עם כונת הלב ע"ה, ובזה היא הנתינה, ובזה יהיה הויה לציצית, זהו והיה לכם לציצית וגו':
<b>עוד</b> נוכל לומר באלו הג' פעמים ציצית, שרומז למילה ולציצית ולתפלין, ועשו להם ציצית רמז על המילה, לזה אמר ועשו להם, להם ממש יעשו, שישלימו עצמן, ופירוש ציצית הוא מלשון ציצין המעכבין את המילה, וכן הוא מלשון פריחה, שמאותו מקום הוא פריחת האדם, כמו ויצץ ציץ, ויציצו מעיר, וכן הוא מלשון גלוי, כמו מציץ מן החרכים, שנגלית היו"ד ע"י הפריעה, וזהו על כנפי בגדיהם, שהגוף הוא מלבוש והוא בגד, כנפי בגימ' נקי, שמשם הוא נקיות הולד והקדושה כפי הכונה, ואם ח"ו יבא על הנדה יהיה הולד מצורע, א"כ משם הוא נקיות, וכן כנפי בא"ת ב"ש לטו"ם בגימ' מילה. ונתנו על ציצית, זה ציצית הבגד. והיה לכם לציצית, רומז על התפילין, לציצית בגימ' כתר, שהתפלין הם כתר, וכה"א ציץ נזר הקדש:
עוד יש לפרש בפרשה זו, שקודם מדבר שלא לנוכח, שאמר ועשו להם ציצית על כנפי בגדיהם ונתנו, ואח"כ מדבר לנוכח והיה לכם לציצית וראיתם וזכרתם וגו', אלא קודם עשיית המצוה הוא רחוק מהי"ת, כי עדיין לא נקרב לה', אבל אחר שעשה המצוה נעשה שלו וכאילו נעשה שותף להקב"ה כביכול מאותה מצוה וכן אמר בזוהר ועשיתם אותם אתם כתיב כאילו אתם עשיתם המצוה לזה אחר שאמר ונתנו על ציצית שכבר נעשית המצוה, מדבר עמם לנוכח, וכן ג"כ אמר וזכרתם את כל מצות ה'. אח"כ אמר למען תזכרו, וכבר אמר וזכרתם, וכן אמר וזכרתם את כל מצות ה', ואח"כ אמר את כל מצותי ולא אמר מצות ה', הוא ג"כ על זה הדרך, אחר שעשיתם אתם מצות ה', ה' מדבר עמכם ואומר לכם כן תזכו לעשות את כל מצותי, שבזמן הזה הרבה מצות אין אנו עושים אותם, כמו המעשרות והתרומה והחלה, ואע"פ שאנו עושים אותם הוא מדרבנן, אבל לעתיד לבא נעשה אותם מן התורה, וכן מצות הקרבנות וכן מצות בית הבחירה וטומאה וטהרה תזכו לעשות כולם, הואיל שעשיתם מצוה שיש בה זכירת כל המצות כמו שפירש"י ז"ל ציצי"ת וח' חוטין וה' קשרים עולין תרי"ג. אני ה' אלהיכם אשר הוצאתי אתכם מארץ מצרים, וכן אוציא אתכם משאר גליות, זהו אני ה' אלהיכם:
<b>גימטריאות</b>
<b>שלח</b> לך אנשים. ס"ת חכם, רמז לו שישלח מהחכמים שבהם:
ויתרו, וירתו. ויתרו כתיב, רמז לו שיהיה בעצת יתרו שהיה חכם:
ואלה שמותם. מלא, רמז ששמותם מורין עליהם:
שפט בן חורי. ששפט הקב"ה אותם והביא חרון אף לישראל:
עלו זה. זה הקב"ה שנא' בו זה אלי, הזהירם על מורא שמים תחלה, ועל הדרך שהלך בה אברהם שנאמר בו הלוך ונסוע הנגבה:
עלו זה בנגב ועליתם. ר"ת עזבו, שעזבו יראת שמים:
יושב בה. ב"ה עולה ז' שהן שבעה עממין:
יושב בהנ"ה. עולה ס', ששים רבוא ערים:
השמנה. גימט' ת', א"י היא ת' פרסה. השמנה אותיות הנשמה, ששם עתידין לקבל הנשמה, שנאמר נותן נשמה לעם עליה, ורמז להם שמתי מדבר ילכו שם לקבל נשמתם:
לבא חמת. להביא חמה על ישראל לבא, אותיות אבל, שמשם בא אבל להתאבל בכל שנה יום תשעה באב:
רחוב. רחב כתיב, חרב, שמשם נגזר החרבן על ישראל וחרב לז' עממין:
וחברון ז' שנים נבנתה לפני צען מצרים. צען, בגימ' רד"ו, ר"ל קדם זכות ישני חברון שלא ישבו בגלות כי אם רד"ו שנה:
אשכל. אש כל, שמשם יצאה אש ואכלה כל ישראל, שנגזר עליהם כליה:
זמורה. לשון כריתה, שנכרתו רגליהם:
במוט בשנים. רמז לשני חורבנין שנתמומטו בהן ישראל. אשכול מלא, רמז לשש גזירות, שנאמר כי מגפן סדום גפנם, ומשדמות עמורה, ענבימו ענבי רוש, אשכלות מרורות למו, חמת תנינים יינם, וראש פתנים אכזר, הרי שש:
מתור הארץ. מתורה, שחזרו ושבו מדרכי התורה. מתור. אותיות רתום, שהמוציא שם רע מאכילין אותו גחלי רתמים:
וגם ילידי הענק. ילדי כתיב, שאפילו הילדים היו ענקים:
הענק ראינו שם עמלק. ר"ת הרשע, והיפך הרשע עשרה, שיצאו מעמלק עשרת בני המן:
נעלה וירשנו אותה כי. ס"ת הוי"ה בהיפוך ר"ל שהפך ה' עליהם בדין, ונוכל להם:
כי יכול נוכל לה. ס"ת יללה, רמז להם שיהיה להם יללה:
אכלת יושביה. בגימ' זהו איוב שמת:
הנפילים. הם המלאכים שנפלו מן השמים. ד"א הנפלים כתיב, שהיינו בעיניהם כנפל:
אשר היא זבת חלב ודבש. אין תורה כתורת ארץ ישראל, וזהו שאמר אשר היא:
עד אנה ינאצוני. ינאצני כתיב, אותיות צאני נ"י, ר"ל צאני הם ששים רבוא, כענין הן לא יאמינו ב"י י"ב שבטים:
אכנו בדבר. בדבור אחד שיוצא מפי:
מקרבו. מקרבים ובני מעיים שלו ואמרו אל יושב. א"ל מלכים שהם יושב הארץ העם הזה כאיש. ס"ת משה, שאף הוא מר במדבר, שהוא נקרא איש, שנאמר והאיש משה יגדל נא. י' של יגדל רבתי, לרמוז שיזכור להם עשר נסיונות שנתנסה אברהם אבינו ע"ה ועמד בכולם, ונסיון העשירי העקדה, ולא תזכור להם מה שנסו אבותיהם את הקב"ה:
יגדל נא. ידלג נא:
סלח נא. פסוק זה מתחיל בס', שהם ששים רבוא, ומסיים בהנ"ה בגימ' ס', שלא יפחתו מס"ר. סלח בגימט' צ"ח, כמנין צ"ח קללות שבמשנה תורה, כלומר תסלח ותגן עליהם מן התוכחות:
סלחתי כדברך. ס' לחת י', בעבור ס' רבוא ששכינתי שורה עליהם, וקבלו לחת שכתוב בהן עשר דברות:
וינסו אותי זה. ז"ה י"ב שבטים:
עשר פעמים. ולא זכרו עשר מכות שעשיתי במצרים ועשרת הדברות שנתתי להם במדבר, זהו אשר עשיתי במצרים ובמדבר:
ועבדי כלב וגו', חשוב כלב כאברהם שנאמר בו עבדי:
בא שמה. בא בגימ' ג', היינו שלשה אבות:
שמה וזרעו יורישנה והעמלקי. ס"ת הוי"ה רמז סייעתא דשמיא היה:
יושב בעמק להעמיק עצה רעה על ישראל:
יפלו פגריכם. פגרי ס', שיפלו פגרי ס' רבוא:
אתם יפלו במדבר הזה. ר"ת איב"ה איכה ישבה בדד העיר, שמאותו יום אמרו איכה:
האנשים מוציאי דבת הארץ. ס"ת מיתה, רמז שמתו מיתה משונה:
ויעפילו. בגימ' צלפחד, כמ"ד מן המעפילים היה. ויעפלו, חסר יו"ד, ויעף לו, מיהר כאילו עף והלך לו:
ויכתום. ויך תום, הכום עד תומם, ויך מות:
מלחם הארץ תרימו תרומה. ס"ת מצוה, לומר שחוץ מברכת המוציא יש מצוה אחרת שיתנו פרוסה לעני אחר שנעשה לחם, חוץ ממצות חלה:
חלה. ה' מתוייגת, לומר שצריך שיהיה בעיסה שיעור חלה מ"ג ביצים וחומש ביצה, לזה מתוייגת:
ויין לנסך. נסמכה פרשת נסכים למרגלים, הם חטאו באשכול, יבא הבן ויכפר על האב, יבא ניסוך היין ויכפר על האב, זהו אשכול הכופר, שאשכול כפר על אשכול, דודי לי, עשה לי דודי לקחת יין מכרמי עין גדי:
לכבש האח"ד. בגימ' י"ח. כל המתפלל י"ח ברכות כאילו הקריב קרבנות:
וכי תעשה ב"ן בק"ר. בגימ' שנ"ד, על שנה פשוטה שהיא שנ"ד:
תורה אחת יהיה לכם ולגר הגר. ר"ת אליהו, שיבא אליהו וילמד תורה לישראל. תורה אחת, בלי מחלוקת:
אשה לה' וחטאתם לפני. ר"ת אלול, מאלול מתחילין להקריב עצמן בתשובה ובסליחה מקום הקרבנות:
על שגגתם ונסלח ר"ת עשו, כל עונותיהם של ישראל יהיו על ראש השעיר:
לכפר עליו ונסלח לו. ס"ת רוחו, נסלח על רוחו הרע:
פתיל תכלת. אותיום תפילת כלת, כשמתפלל והוא מעוטף בציצת, אז הוא נראה ככלה צנועה ורצויה:
תתורו. אותיות תורות, שלא ילכו אחר תורות המינין, וכן ארז"ל תתורו זו מינות וע"ז:
למען תזכרו. קרי ביה תיזכרו:
אני. מתחיל באני ומסיים באני, לרמוז שהוא אחד בשני עולמות, אם עושין המצות בזה העולם, אני פורע להם לעולם הבא:
ס"ד תיבות בפרשת ציצית, כלומר אם תקיימו פרשת ציצית, הרי אתם כמלאכים שיש להם ס"ד פנים:
<b>פרשת</b> <b>קרח</b>
<b>ויקח</b> קרח בן יצהר וגו' לקח קרחה לעצמו והביא קרחה לעולם, שמתו בסיבתו חמשים ומאתים איש, ונעשה קרח מן העולם הזה ומן עולם הבא. וי על קיחה זו. ויקח, וי קח, שהיא גיהנם בגימ' ק"ח צועקת לשר שנה קח אותם מן העולם, שרצה לבטל חק העולם, וחרק שניו על רקח שהוא אהרן, וחקר על שלשלת היוצאה ממני, והוא קרח מהחקירה, וניבא ולא ידע מה ניבא, ובטח בעשרו, ושלמה צווח ואמר בוטח בעשרו הוא יפול, שנפל לגיהנם שנאמר וירדו חיים שאלה. וכן ויקח ו"ו יו"ד קו"ף ח"ת עם המלה בגימט' בוטח בעשרו היה, כמו שארז"ל בסנהדרין פרק חלק, ג' מטמוניות גנז יוסף, אחד נגלה לקרח ואחד לאנטונינוס ואחד לעתיד לבא. ואיך נגלה לו לקרח המטמון, שמעתי שכשאמר הקב"ה למשה דבר נא באזני העם וישאלו איש מאת רעהו וגו', ולא נאמר זה אלא לישראל שהוא להם חלף עבודתם, אבל שבט לוי שלא היו בעבודה לא הותר להם והוא גזל בידם, כי אחת מז' מצות בני נח הוא הגזל. ולזה שבט לוי לא הקריבו קרבנות עם הנשיאים שלא היה להם קערת כסף מזרק כסף כף אחת עשרה זהב, והם כולם עניים מחזרין על הגרנות, ושום אחד מבני לוי לא פשט יד לא בביזת הים ולא שאלו ממצרים, וקרח היה נבהל להון איש רע עין ולא ידע כי חסר יבואנו, והיה הולך מבית לבית וחומד ורואה איך היו כל אחד ואחד מישראל נוטלים ממונם של מצרים, נכנסה חמדת הממון בלבו, כשראה הקב"ה כך גילה לו המטמון, דחציפותא אפילו כלפי שמי מהני, וכמו שארז"ל בדרך שאדם רוצה לילך בה מוליכין אותו, אמר לו הקב"ה אתה חומד ממון שאינו שלך טול ממון רב, אבל אותו תראה וממנו לא תאכל, ועליו נאמר ואץ להעשיר לא ינקה. ולפי שהיה הממון גזל בידו לא נהנה ממנו שום אדם, וכשראה קרח וידע בחכמה שאותו המטמון אינו שלו והוא כמו גזל בידו, ומשה ואהרן בא להם העושר בהיתר, משה מהפסולת של לוחות, ואהרן הגדול מאחיו שגדלוהו אחיו כמו המעשה של פנחס הסתת שמנוהו כהן גדול ובאו אחיו הכהנים וראו אותו חוצב אבנים ולא הניחוהו ומלאו המחצב לפניו דינרי זהב. כשראה כן אמר רב לכם, זה העושר הוא הרבה לכם, כי כל העדה כולם קדושים ובא להם בשכר טרחם ועמלם, ומדוע תתנשאו במה שלא עמלתם בו ולא גדלתם. ודתן ואבירם גם כן נתקנאו לפי שהיו במצרים עשירים וירדו מנכסיהן. ומכאן תדע מעלתן וקדושתן של בני לוי שראו כל כך ממון ולא חמדוהו, ובבזה לא שלחו את ידם, כי מאסו בחמדת העולם נגד למודם, ואמרו טוב לי תורת פיך מאלפי זהב וכסף, טוב סחרה מסחר כסף, ועליהם אמר התנא לא תחמוד כבוד יותר מלמודך. ועל זה בחר בהם הקב"ה. והבטיחם ואמר להם אני חלקך ונחלתך וגו':
<b>ויקח</b> קרח. ארז"ל מה לקח לקח טלית שכולה תכלת ובא לו אצל משה אמר לו זו פטורה או חייבת בציצית אמר לו חייבת, התחיל לצחק עליו אמר לו טלית של מין אחר חוט אחד של תכלת פוטרה, זו שכולה תכלת לא תפטור את עצמה. וכן בית מלא ספרים מהו שיהיה פטור ממזוזה, אמר לו חייב אמר לו התורה מאתים ושבעים וחמש פרשיות וכולן אין פוטרין את הבית, וב' פרשיות שבמזוזה פוטרתו, א"ל דברים אלו לא נצטוית עליהן ומלבך אתה בודאם. והכונה בטלית לומר שלא ישתרר ויתגאה עליהן ויהיו כולם כפותים תחת ידו כמו זה הפתיל שכרוך על ז' חוטין. וכן בית מלא ספרים הכוונה על ישראל שכולם קבלו התורה, ולזה ב' פרשיות הרמז על משה ואהרן שיתגאו עליהם ויהיו כמו שהן כלויים בבית והם מבחוץ, כמו המזוזה. ועוד למה טלית ומזוזה לפי שהטלית הוא רמז למלכות שנאמר שמלה לך קצין תהיה לנו, והכונה שאין לו ללבוש המדה של מלכות כי כל אחד ואחד מישראל ראוים לה כי הם בני מלכים ובמזוזה רמז על אהרן ובניו שהיו פתח אהל מועד מבחוץ כמו המזוזה שהיא מבחוץ, והכונה שכולם ראוין לכהונה שנא' ואתם תהיו לי ממלכת וגו'. ממלכת, היינו מלכות. כהנים, היינו כהונה. כי מאחר שכולנו היינו תחת ההר ואתם הייתם עמנו ולא הייתם מופרש ומובדל ממנו, אם כן אין לכם להשתרר עלינו. וא"ת שאתה עלית להר ואנו לא עלינו, די לך שתנשא עלינו אבל לא למנות אחיך בכהונה גדולה. יצהר קהת לוי, ס"ת תר"י. וכפר בטלית ובמזוזה ובכהונתו של אהרן, הרי תרי"ג, שכפר בתרי"ג מצות., ובר"ת י"י קויתי לישועתך, לפי שראה שלשלת יוצאה ממנו וראה בניו אינם מתים. יצהר קהת לוי, בגימ' מיתה משונה, א"כ ויקח קרח לקח לעצמו מיתה משונה:
<b>עוד</b> ויקח, קרח בן יצהר, לקח בידו טענה שהוא בן יצהר ולו ראויה הכהונה, כמ"ש רש"י ז"ל אחי אבא ואבא ד' היו, ועוד שראה שהלוים נתונים לאהרן ולבניו לזה בא כנגדו, ולזה אמר ומדוע תתנשאו על קהל ה', לא אמר תתנשאו על ישראל אלא על קהל ה' שהן הלוים שנקהלו על קדוש ה' שנאמר ויאספו אליו כל בני לוי, ולא די שעשית את העגל ובאו בני לוי וכבו חרון אף ה' מישראל, אלא שאתה רוצה להתנשא עליהם ולהיות הם משרתים לך:
<b>ובמדרש</b> כי כל העדה כולם קדושים. וכי אתם לבדכם קדושים והלא כולנו נתקדשנו בסיני שנאמר לך אל העם וקדשתם, וכשנתנו עשרת הדברות כל אחד ואחד ממנו היה יונק מהר סיני, ולא נתן לנו אלא עשר דברות, ולא שם חלה ולא שם תרומה ולא שם ציצית שמענו, אלא מעצמך אתה אומר כדי לעשות שררה לעצמך וכדי לעשות כבוד לאהרן אחיך, ע"כ:
<b>עוד</b> אמרו במדרש, מה כתיב למעלה מהענין ועשו להם ציצית, אמר למשה טלית שכולה תכלת כו'. הביאו ראיה לויקח שלקח פרשת ציצית, וענין המזוזה שאמר ובית מל ספרים, לא ידעתי מאין להם, אח"כ מצאתי שגמר קיחה קיחה כתיב הכא ויקח וכתיב התם ויקח את ספר הברית. ואמר בן יצהר בן קהת בן לוי, מה לו ליחסו כך, מאחר שבא נגד משה ונגד התורה, ועוד למה סמך ודתן ואבירם, יאמר ובני אליאב דתן ואבירם, ועוד שלא נזכרה הקיחה מה היא, לזה אמר המדרש ויקח קרח שקיחה זו היא קרח ויצהר וקהת וכו', ואמר קרת, א"ר לוי שעשה קרחה בישראל, בן יצהר שהרתיח את העולם כצהרים, בן קהת בן שהקהה שיני מולידיו, בן לוי בן שעשה לויה לגיהנם ודתן שעבר על דת אל, ואבירם שאיבר לבו מלעשות תשובה, ע"כ. ודתן ואבירם ואון, לפי שהיו בכורות והעבודה היתה בבכורות ונטלה מהם ונתנה לאהרן, לזה עמדו נגדו לעורר על הכהונה. עוד ויקח קרח בן יצהר, שראה שיוצא ממנו בן שדולק כשמן ועולה למעלה כשמן, כד"א ראשית דגנך תירושך ויצהרך, שהוא שמואל הנביא שנאמר משה ואהרן בכהניו ושמואל בקוראי שמו, וראה ג"כ שהוא מנושאי הארון שהן בני קהת. קהת בגימ' כתף ה', שהיה נושא התורה שהיא ה' ספרים, וראה בניו מלוין אותו, זהו בן יצהר בן קהת בן לוי, שעושין לויה להקב"ה על הדוכן בשיר, והוא לא ידע שהלויה היא שהולכין עמו עד שתפתח הארץ את פיה ויחזרו לבתיהם בשלום:
<b>ויקומו</b> לפני משה ואנשים מבני ישראל. היל"ל ויקח קרח בן יצהר בן קהת וגו' ואנשים מבני ישראל חמשים ומאתים ויקומו לפני משה, אלא לומר שהיו מתביישים לקום עד שקם קרח ודתן ואבירם קודם ואח"כ קמו הם ואח"כ ויקהלו ג"כ אחרים עמהם. וכתב הרמב"ן ז"ל מה שלא קם עד עתה ולא ראה מה שמתו בעגל ובתבערה ובמסה ובקברות התאוה, הוא ז"ל כתב הם ג"כ אמרו טענתם להמיתנו במדבר אף לא אל ארץ זבת חלב ודבש הביאותנו, והנה ישראל בהיותם במדבר סיני לא אירע להם שום רעה, גם בדבר העגל שהיה חטא גדול ומפורסם, היו המתים מעטים, וניצולו בתפלתו של משה שהתפלל עליהם מ' יום ומ' לילה, והנה היו אוהבים אותו כנפשם ושומעים דבריו, ואילו הים אדם מורד על משה בזמן ההוא היו סוקלים אותו, ולכן סבל קרח גדולת אהרן, וסבלו הבכורות מעלת הלוים וכל מעשיו של משה, אבל בבואם במדבר פארן ונשרפו באש תבערה ומתו בקברות התאוה רבים, וכאשר חטאו במרגלים ולא התפלל משה עליהם ולא ביטל הגזירה מהם, ומתו כל נשיאי השבטים במגפה לפני ה', ונגזר על כל העם שיתמו במדבר ושם ימותו, אז היתה נפש כל העם מרה, ואומרים בלבם כי יבאו להם בדברי משה תקלות, ואז מצא קרח מקום לחלוק על מעשיו, וחשב כי ישמעו אליו העם, וזה טעם להמיתנו במדבר, ואמר והנה הבאת אותנו אל המקום הזה ולא קיימת בנו מה שנדרת לתת לנו ארץ זבת חלב ודבש, כי לא נתת לנו כלל, אבל נמות במדבר ונהיה כלים, גם זרענו לא יצאו מן המדבר לעולם, ויתבטל מן הבנים מה שנדרת להם כמו שבטלת מן האבות, ע"כ:
<b>ואנשים</b> מבני ישראל. לומר שאם היו מערב רב היה תימה, אחר שראו כל מה שעשה משה מנסים ונפלאות, ויציאת מצרים היתה על ידו, ואיך יכפרו בו, כ"ש שהיו מבני ישראל. או אמר מבני ישראל, לומר בשלמא קרח היה משבטו וממשפחתו בא נגדו, י"ל מאחר שהן בני אחים ישוו החלוקות, אבל אלו הם מבני ישראל מי הכניסם, ולא די זה אלא הם נשיאי עדה והוא מנה אותם ולא הורידם מנשיאותם, לומר אולי על ה באו נגדו, והם חכמים מחוכמים, לא מחסרון דעת שבהם, זהו קרואי מועד שהם ראוים לקבוע חדשים ומועדים, אנשי שם, ויבא מזה חלול השם גדול שיבאו לטעות אחריהם ולומר מאחר שיש בהם כל המדות הללו הדין עמם, א"כ ודאי שהם ראוים לכמה מיתות ולכמה עונשים:
<b>ובמדרש</b> תנחומא, מי היו אליצור בן שדיאור וחבריו, אע"פ שלא פירש מי הם הכתוב נתן סימניהם ומתוך המקרא אתה מבין אותם מלה"ד לבן טובים שגנב כלים מן המרחץ ולא היה בעל הגניבה רשאי לפרסמו, אמרו לו מי גנב כליך התחיל לתת סימנים, אמר אותו בן טובים בעל קומה ועיניו נאות שערו נאה, משנתן סימניו ידעו מי הוא, ואף כאן סתמן הכתוב ולא פרסמם בשמותן, ונתן סימניהם וידעו מי הם, ע"כ. מה שעשה המשל שגנב הכלים בבית המרחץ, הוא לומר שא"א לצאת מן המרחץ ערום שהוא מתבייש, כן נגעו בנבואתו של משה שהיא מלבושו וא"א לו בלאו הכי כי פשט הגוף. ועוד נאמר שמשל הכלים שגנב מבית המרחץ הוא רמז על כהונתו של אהרן שכהונתו על ידי בגדים, ובית המרחץ הוא בית המקדש שמרחץ עונותיהם של ישראל, ואינו רשאי לפרסמן כמ"ש כי יאמרו הכל זהו חכם גדול ואולי הדין עמו, ויהיה בזה ביזוי לנבואתו של משה וחלול השם, לזה לא פרסמן אלא נתן סימניהם, נאמר כאן קריאי העדה ונאמר להלן אלה קריאי העדה, מה להלן נשיאים אף כאן נשיאים. ויאמרו אליהם רב לכם, יש לכם רב ואין דברי התלמיד כלום בפני הרב, ואע"פ שאתם רבנים, בערך הרב אין לכם חשבון, ומי הוא הרב, כי כל העדה כולם קדושים, ואחר שכן הוא, ודאי בתוכם ה', ומדוע תתנשאו הואיל ויש לנו מנהיג, ואין לנו צורך בכם:
<b>ובמדרש</b> רב לכם, אמר להם הרביתם עלינו משאוי יותר משעבוד מצרים טוב לנו תחת מצרים מתחת ידכם, שבכל שנה מתים ממנו ט"ו אלף וארבעים וחמשה, ובקשו לסקלן, לפיכך וישמע משה ויפול על פניו. רב סעדיה גאון ז"ל פירש, שמה שנפל על פניו הוא מרוב הבושה, לפי שנגעו בכבודו, לזה אין לו פה לדבר, כי אם ידבר, יאמרו הכל לכבודו הוא דורש. אח"כ ראה שאין ראוי לשתוק, לפי שכפירתם במשה היא הריסה גדולה והיא אחת מעיקרי התורה, שמזה יבאו לכפור בתורה ואח"כ בה'. לזה וידבר אל קרח וגו'. ורבי אברהם פירש שמה שנפל ע"פ הוא לפי שניטלה ממנו הנבואה, שאין הנבואה שורה מתוך עצבות, ולזה נפל על פניו כדי שתוחזר לו הנבואה, כדי להשיב על דבריהם וכדי שידע אם הם ראוים להתפלל עליהם, לזה וישמע משה ויפול ולא אהרן, ושם נאמר לו מה שידבר אל קרח:
<b>וידבר</b> אל קרח ואל כל עדתו לאמר להתרות אותם בפני ישראל כדי של יאמרו כמו שאמרו אח"כ הן גוענו אבדנו כתרגומו, זהו לאמר. ואמר להם בוקר ויודע, כלומר בקרו וחפשו ודעו מעשיכם. ובמדרש בקר ויודע וגו', א"ר נתן, אמר הקב"ה. אם יתקבצו כל חרטומים שבעולם לא יוכלו להפך ערב לבקר ובקר לערב, וכשם שהבדלתי בין האור ובין החשך כך הבדלתי אהרן להקדישו קדש קדשים. דרשו כן ממה שלא אמר מחר כמ"ש אח"כ לפני ה' מחר. עוד אמר בוקר, לומר שזכות אברהם שהיה משכים בבקר ומקדים למצותו שנאמר וישכם אברהם בבקר, ולקח הכהונה משם בן נח הוא יודיע ויסכים ה' עמו למי הוא הכהונה אחריו. עוד בקר, קטורת הסמים שמקטיר אותה קודם תמיד של שחר שנאמר והקטיר עליו אהרן קטרת סמים בבקר בבקר, א"כ רמז לו הקטרת שמקריבין למחר והיא מודיעה מי הוא הכהן. ויודע ה' את אשר לו. יעקב אבינו הפריש מעשר מבניו ועלה לוי בחלקו, ומלוי הפריש ממנו כהנים ולוים, אם כן בקר ויודע ה' את אשר לו, כדי שלא יקנאו בכורי ישראל. ואת הקדוש לכהונה והקריב אליו, לא אמר יקריב אלא והקריב, שכבר הקריבו ויחזור בשביל תרעומתכם וערעורכם מלהקריבו. ואת אשר יבחר בו, ללויה. יקריב, רמז לו על בניו שהן עתה רחוקים בעון אביהם ועתיד לקרבן. ועל פי דרכו רמז לו שרובו קרב, שהוא א' ובניו ג'. יבחר בו יקריב אליו ס"ת רובו:
<b>זאת</b> עשו קחו לכם מחתות. אמר להם כן אולי יאמרו שאין להם מחתות של הקדש, כדי שיאמר להם אם כלים של חול אין אתם יכולים לשמש בהן, כ"ש אדם עצמו שהו זר שחייב מיתה שנאמר והזר הקרב יומת. ולזה אמר להם ותנו בהן אש לפי שאש הקטורת לא היתה נלקחת אלא מעל המזבח, לא מן ההדיוט ואפילו מעל המזבח לא מכל מקום אלא מצד מערב שנאמר ולקח מלא המחתה גחלי אש מעל המזבח מלפני ה', והוא אמר להם ותנו בהן אש מההדיוט, וזהו הסם ששם להם, כמו שארז"ל שאמר להם הא לכם תשמיש החביב הוא הקטורת וסם המות נתן להם בה, והוא כוון אולי יאמרו אש מהדיוט חייב מיתה, ויאמר להם א"כ כ"ש הדיוט עצמו. והזהירם ואמר להם ושימו עליהן קטורת לפני ה', שלא יעשו כמו הצדוקין שאומרים על פסוק כי בענן אראה על הכפרת, שהוא ענן הקטורת, שישימו בחוץ ויקריבו בפנים, לזה הזהירה ואמר להם ושימו עליהן קטרת לפני ה', ולא תשימו בחוץ אלא לפני ה. וכשהתרה בהן ואמר שמעו נא בני לוי המעט מכם כי הבדיל וגו' ויקרב אותך ואת כל אחיך בני לוי אתך ובקשתם גם כהונה, ולא קבלו ואמרו המעט כי העליתנו מארץ וגו' אף לא אל ארץ וגו', ויחר למשה מאד שכפרו בו, אז שם להם הסם המות, ואמר וקחו איש מחתתו ונתתם עליהם קטורת ואח"כ והקרבתם לפני ה' זו היא הסם. עוד קודם אמר ותנו בהן אש ושימו עליהן קטרת בנו"ן, לפי שהקטורת למדת הדין שנאמר ישימו קטורה באפך, לזה אמר בל' נקבה, אבל אח"כ שכפרו אמר ונתתם עליהם במ"ם שהוא לזכר שאינה למדתה, כדי שיאבדו, וזהו הסם המות ששם להם:
<b>רב</b> לכם בני לוי. אמר להם דבר זה בערככם הוא עון גדול, שאתם בני לוי ואתם נלוים אל ה', והקב"ה מדקדק עם סביביו כחוט השערה, ואתם חונים סביב למשכן, א"כ עון רב הוא לכם, גם תגרמו שיזכרו אבותיכם לרעה, שיאמרו ארור שזה גדל, ולפי שאתם מזרע לוי שעלה בגורלו של הקב"ה, לא היה מן הראוי לעשות כן, וחזר משה ואמר להם שמעו נא בני לוי, אין אתם יודעים מעלתכם כי אין לכם מעלה יותר מהאמור לכם, בני לוי, זה מספיק לכם, אלא שאין אתם מכירים, לכן שמעו והבינו:
<b>עוד</b> אמר להם רב לכם. לומר כבר אתם מוחזקין בעצמכם שאתם רבנים ואין אתם צריכים לרב ללמוד ממנו, החזיקו עצמכם כתלמידים שנקראו בנים, ולא תבאו בק"ו ותחשבו שאין עליו פרכא לומר טלית שכולה תכלת, וכן בית מלא ספרים, וכנגד אלו שני דברים אמר ב"פ בני לוי, שאמר רב לכם בני לוי, שמעו נא בני לוי, שעדיין אתם צריכים להבנה ולרב שיבינכם וילמד אתכם, לזה שמעו נא ולא תורו הלכה בפני רבכם כי הוא חיוב מיתה, ואתם יש לכם רב והזהרו ממנו שלא תכוו בגחלתו.
<b>עוד</b> אמר להם רב לכם. לומר כל כך אתם רבים שאתם מתעוררים נגד כל ישראל, לא די ששבט לוי הוא פחות יותר הרבה ממנין כל השבטים, ולא די זה אלא שגם מבני לוי שהם גרשון קהת ומררי, אין בכולם פחות מבני קהת, בני גרשון לבני ושמעי, היה מנינם אלפים ושש מאות ושלשים, בני מררי היו ג"כ שנים מחלי ומושי, והיה מנינם שלשת אלפים ומאתים, ובני קהת היו ד' עמרם ויצהר חברון ועוזיאל, ועלו כולם אלפים שבע מאות וחמשים, וארז"ל לפי שהיו מביטין בארון הארון היה מכלה בהם, אם כן אין בכולם מיעוט יותר מכם, זהו המעט מכם כי הבדיל, פירוש בשביל שהבדיל אלהי ישראל אתכם לעבודת משא הארון, ואף שקרב את כל אחיך, הם כולם מבחוץ, שהם נושאים היריעות והקרשים והם נושאים בעגלות, אבל אתה יותר קרוב מהם,. שאתה נושא בכתף, ולכך המעט מכם שאתם מועטים ומכם הוא המיעוט, שאין אתם נזהרים בנשיאות הארון, ובקשתם גם כהונה ליכנס לפני ולפנים, ואם אתם חפצים בכהונה נסו עצמכם בקטורת שהיא אש עצים כמו אש המזבח, ותראו מה היא עושה, ואילו היתה אשה של מערכה היתה עושה כליון חרוץ ח"ו בכל ישראל, לזה לא תגשו להקריב קרבן אלא לקטורת לבד:
<b>עוד</b> ובקשתם גם כהונה, כמ"ש ריקאנטי ז"ל וז"ל, שמעתי אך לא בקבלה גם לא מפי ספרים, כי היה להתקיים קללת קין ועתה ארור אתה מן האדמה אשר פצתה את פיה, ואין טעם מן האדמה רק שקבל עונשו מן האדמה כענין ותפתח הארץ את פיה. וענין משה ידעתם בפ' ויהי הבל רועה צאן והבן ע"כ. א"כ זהו שרמז לו כאן שלא די מה שאירע לו בקרבן הראשון שהקריב קודם אחיו הבל, ונבדל והיה נע ונד, זהו ויבדל אותך, אלא שאתה מעורר על עצמך לקיים קללתך ולהשלימה שעדיין לא נשלמה מ"ש אשר פצתה, על זה אמר ואם בריאה יברא, ר"ל שיהיה דבורו בריא ויקוים ופצתה האדמה את פיה וגו', קין קו"ף יו"ד נו"ן, כמו קר"ח עם ג' אותיות, והמלה:
<b>עוד</b> שמעו נא בני לוי. שיראו ללוי זקנם שבקש על אחוה ועל שלום שנא' ויקחו שמעון ולוי אחי דינה, שבקש על אחוה, ולוי הוא מלשון לווי, כי כן אמרה לאה הפעם ילוה אישי אלי, יהיה בשלום עמי, והוא בן שלישי המכריע, ולזה אמר בני לוי ולא בני יצהר או בני קהת. רב לכם, שאתם עושים לויה למקום, שנאמר וסביב למשכן יחנו, ועליכם נבאתה לאה ואמרה הפעם ילוה אישי אלי. ובמדרש ויאמר משה אל קרח שמעו נא בני לוי, יש לך אדם שמדבר עם יוסף ואומר לשמעון שמע, י"א היה מבקש שיחזור בו ואמר לפניו דברים רכים, כיון שראה שלא שמע לו אמר עד שלא ישתתפו אחרים עמו, חזר עליהם ואמר שמעו נא, ע"כ:
<b>לכן</b> אתה וכל עדתך הנועדים על ה'. אתה חושב שצד ערעורך הוא על אהרן, אין ערעורך אלא עם ה', ואהרן מה הוא, ה' אמר לו קרב אל המזבח ואי אפשר לו לעבור על דבורו של מקום, ואם אתה מערער עליו הוא יחיד, תעמוד אתה לבד נגדו, ולמה עשית קבוץ גדול כזה על אהרן אתה וכל עדתך:
<b>וישלח</b> משה לקרוא לדתן ולאבירם. לומר להם בשלמא קרח בא עליו בטענה לומר אחי אבא ד' היו וגו' אבל הם מה טענתם, אם הוא בשביל הכהונה שהיתה בבכורות הנה הקרבן הראשון שהקריבו בהר סיני והציצו שנאמר ויחזו את האלהים, והיו ראוים למיתה אלא שחס עליהם המקום, ועתה אם יכנסו בכהונה ימצא מקום לגבות את חובו, ולא עוד אלא שהקדושה של הבכורה לא הוסרה שנאמר קדש לי כל בכור וכל מקום שנאמר לי הוא לעולם ולעולמי עולמים, אם כן לטובתן ולעלויין הוסרה הכהונה מהם. ויאמרו לא נעלה. העלוי שאמר שיש לבכור הוא בשביל הנאת הכהן ליקח ממנו ה' סלעים בפדיון, א"כ זו אינה עלוי ולא מעלה, זהו לא נעלה:
<b>המעט</b> כי העליתנו, נראה מהענין שהן דברי דתן ואבירם, ואם היו דברי בני לוי צדקו בדבריהם המעט כי העליתנו וגו', לפי שהן לא היו בגלות, והיה להם במצרים שדות וכרמים, אבל בני ראובן היו בגלות, ואיך עלה על לבן לומר כן. שמעתי לפי שהיו דלטורין והיו מקורבין למלכות והיו משתררין על ישראל, לזה אמרו כי העליתנו מארץ זבת וגו' וכדי להשתרר עלינו, אחר שהיינו אנו משתררין, ולא די אתה, אלא אחיך גם כן, זהו גם השתרר, ורבוי הגם על בני אהרן, כמו שאמר המדרש שעשה קרח סעודה ובאו בני אהרן ליטול המתנות הזרוע והלחיים והקבה, ועמדו עליהם כו', וכן נראה מהמדרש שהן דברי דתן ואבירם ולא דברי קרח, שאמר המדרש ויאמר משה אל קרח שמעו נא בני לוי וגו', כל הדברים הללו פייס משה לקרח ואין אתה מוצא שהשיבו דבר, לפי שהיה קרח פקח ברשעו אמר אם אני משיבו יודע אני בו שהוא חכם גדול ויקפחני בדבריו ואני מתרצה לו בעל כרחי, מוטב שלא אזקק לו, כשראה משה שאין תועלת בו פירש ממנו, וישלח לקרא לדתן ולאבירם, ואף הם עמדו ברשעם ולא נזקקו להשיבו, לזה ויחר למשה מאד, למה כשאדם מתווכח עם חבירו ומשיבו יש שם נחת רוח, ואם אינו משיבו הרי הוא צער גדול. הוכרחתי לפרש זה, לפי שרבינו בחיי ז"ל פירש המעט כי העליתנו, שהן דברי בני לוי:
<b>אף</b> לא אל ארץ זבת חלב ודבש הביאותנו ותתן לנו. היל"ל ולא נתת לנו נחלת וגו'. שמעתי שאמרו לו כמתלוצצים על דבריו, שאמרו לו לא הביאותנו לארץ ונתת לנו דיני השדה, שדך לא תזרע כלאים, לא תחרוש וגו', כרמך לא תזרע כלאים, ובשמיטה. וכרמך לא תזמור, תן לנו קודם השדה והכרם ואח"כ תאמר דיניהם, אין זה אלא לסמות עינינו, זהו העיני האנשים ההם תנקר, וכדי שלא יקללו עצמן אמרו האנשים ההם, כמי שמקלל עצמו ותולה בחבירו:
<b>אל</b> תפן אל מנחתם. במדרש אמר משה לפני הקב"ה רבש"ע יודע אני שיש לאלו חלק באותה מנחה שהקריבו עם עולת הבקר ומנחתו והיא של כל ישראל, ואלו הואיל ופירשו מבניך אל תסתכל בחלקם, תניחנו האש ולא תאכלנו. ויש מי שפירש שהיתה עת תפלת המנחה, לפי שהוא אמר בקר ויודע ה', אולי ישובו, והם לא די שלא שבו אלא שהוסיפו רשע על רשעתם, לזה כשבאה עת המנחה שהיא עת התחלת הדין לעשות עמהם דין, ואם יתפללו לפניך אל תפן לתפלתם, כי תפלת שכור תועבה, והם שכורים בחמת המחלוקת, לזה אל תפן אל מנחתם להאריך להם אלא מדת הדין מיד תפגע בהם:
<b>לא</b> חמור אחד מהם נשאתי. הם אומרים שאני משתרר עליהם, מה שררה נהגתי בהם, דרך המלך ליקח בהמות העם כמ"ש בפרשת המלך את חמוריכם יקח ועשה למלאכתו. ובמדרש לא חמור אחד וגו', אמר מה שהיה דרכי ליקח וליטול לא נטלתי מהם, בנוהג שבעולם אדם שהוא עושה בהקדש נוטל שכרו מההקדש ואני שבשביל צרכיהם ירדתי ולא נטלתי. כונת המדרש לומר שאותו חמור שנאמר בו ויקח את אשתו ואת בניו וירכיבם על החמור, אותו החמור היה ראוי לי ליקח משלהם הואיל שירדתי למצרים בשבילם הי"ל ליקח מהם שכירות אותו חמור ולא לקחתי. ולא הרעותי את אחד מהם, כשהיו באין לפני לדין לא זכיתי את החייב ולא חייבתי את הזכאי:
<b>שמעתי</b> שעיקר המחלוקת הם דתן ואבירם, ועל אלו אמר לא חמור אחד מהם נשאתי, כשראה איש מצרי מכה איש עברי וברח, היה מן הראוי הואיל והוא היה סיבת בריחתו, שאותו חמור יהיה שכירתו עליו, הואיל והצילו מיד המצרי והוא סבת בריחתו, ופירוש נשאתי שאקח עליו בהקפה, כמו כי תשה ברעך משאת מאומה. ולא הרעותי, כאשר יצאתי ביום השני וראיתי שני אנשים עברים נצים שהיו דתן ואבירם, והיה סיפוק בידי לעשות עמו רעה לפי שאני בן בת מלך, ועכ"ז לא עשיתי עמו כי אם אמירה לבד שנאמר ויאמר לרשע וגו', ולזה אמר אחד אחד ב"פ, שהם ב' דברים וכל אחד נפרד מחבירו:
<b>ויאמר</b> משה אל קרח אתה וכל עדתך היו לפני ה' אתה והם ואהרן. למה אחר שאמר אתה וכל עדתך למה אמר אתה והם. ועוד למה חזר ואמר וקחו איש מחתתו, כבר אמר זאת עשו קחו לכם מחתות קרח וכל עדתו ותנו בהן אש ושימו וגו', ולמה אהרן עמו. הרמב"ן ז"ל פירש, כי מתחלה אמר להם קחו לכם מחתות והיה האיש אשר יבחר בו הוא הקדוש, לא אמר שיהיה אהרן עמהם, והם שתקו ואולי לא נתרצו ולא הודו לו בכך כי חשבו שאם יהיה אהרן עמהם תרד אש לכולם או לא תרד כלל ויהיו כולם שוים, ואם לא יהיה אהרן עמהם ולא תרד אש יאמר כי לא בחר בנו, ויחשבו כי בו בחר ה' לפי שירדה אש בקרבנותיו ביום השמיני, ואותו היום יש לנו טענה עליו שלא היה לבחור באהרן שיהיה הוא כהן, רק בזכות ישראל שעשו המשכן ולכל שליח צבור היה יורד, שעדיין לא הוחלפו הבכורות בעת ההיא, על כן לא היה חפץ קרח לעשות הדבר בלא אהרן, והיו שם דתן ואבירם כאשר דבר להם משה כן, והם היו בכלל מה שאמר וידבר אל קרח ואל כל עדתו, וכאשר שלח להם ואמרו לא נעלה, אז חזר משה אל קרח ואמר וקחו איש מחתתו חמשים ומאתים מחתות, הנה הוציא מכללם דתן ואבירם, וזה טעם המנין, כי מה צורך להזכיר כאן המנין והכניס אהרן שיהא עמהם, ע"כ. א"כ לזה חזר ואמר אתה והם, להוציא דתן ואבירם, שהם שיחתו והעיזו יותר שאמרו המעט וגו' כי תשתרר עלינו, העיני האנשים ההם תנקר וגו':
<b>ויעמדו</b> פתח אהל מועד ומשה ואהרן. משה למה, אלא הם כבר ידעו שהן חוטאים בנפשותם, ואמרו כמו המעשה של צדקיהו ואחב שאמר להם נבוכדנצר אני רוצה לנסותכם כמו שנסיתי לחמו"ע, אמרו אינון תלתא הוו ואנן תרי, א"ל בחרו לכם עוד א' ובחרו ביהושע הכהן הגדול כו' כדאי' בפ' חלק, כן כאן כשאמר להם אתה ואהרן. אמרו אולי נפיש זכותיה או אולי לפי שעשה העגל הוא יהיה סיבת מיתתנו, לזה עמד משה עמהם:
<b>ויקהל</b> עליהם קרח את כל העדה אל פתח אהל מועד. איך נקהלו עמו, כבר אמרו במדרש שאותה הלילה היה הולך משבט לשבט ואומר להם מה אתם סבורים שאני עוסק ליטול הגדולה לעצמי, אני מבקש שתהא הגדולה חוזרת על כולנו, שמשה נטל מלכות לעצמו ונתן הכהונה לאחיו לחק עולם, והיה הולך ומפתה כל שבט ושבט כראוי לו, עד שנתפתו כולם, וכמ"ש הרמב"ן ז"ל שאמר להם אתם כולכם ראוים לכהונה גדולה, כבר שמעתם במעמד הקדוש שאמר ואתם תהיו לי ממלכת כהנים וגוי קדוש, ובזה נתפתו ובאו כולם בחשבם שמא תחזור להם הכהונה, או לבכורות, וקרח לא כן יחשוב, כי לא היתה כונתו טובת הקהל בזאת, אלא שאם תצא ח"ו שימותו, אזי ימותו כולם יחד ותמות נפשו עם פלשתים, וכדי שלא ימות הוא וישארו הם קיימים, שכבר ידע ממיתת נדב ואביהוא שמתו בשרפה שימות הוא ג"כ, אלא אמר כי תצא אש ומצאה קוצים ונאכל גדיש ג"כ, והקב"ה יודע הלבבות, אמר הבדלו מתוך העדה וגו' ואכלה אותם כרגע. ויפלו על פניהם משה ואהרן, בחשבם שלהם הדבור של הבדלו מתוך העדה הוא למשה ולאהרן לבד כמ"ש הרמב"ן ז"ל וז"ל, יש לשאול אם ישראל לא חטאו ולא מרדו ברבם למה היה הקצף עליהם לאמר ואכלה אותם כרגע, ואם גם הם מרדו כקרח וכעדתו, איך אמר משה ואהרן האיש אחד יחטא ועל כל העדה תקצוף. וכתב רבינו חננאל ז"ל שמה שאמר הבדלו מתוך העדה הזאת על עדת קרח בלבד לא על עדת ישראל, ויאמר אל אלהי הרוחות לכל בשר האיש אחד יחטא, מיד הודיעו הקב"ה למשה כי לא את עדת בני ישראל ביקש לכלות אלא עדת קרח בלבד, לפיכך פירש לו זה שאמרתי הבדלו העלו מעל משכן קרח אמרתי לך. והזהיר להם העלו מסביב למשכן קרח, אולי כאשר יראו קרח ועדתו ישובו, אלו דבריו ז"ל. ואינם נכונים כי לא היה מן הראוי שיאמר על קרת דתן ואבירם שהן ג' אנשים הבדלו מתוך העדה, כי אינם עדה, ואין ישראל בתוכם, ואהרן עם עדת קרח מקריבי הקטרת היו בתוכם בבואם, ועוד כי הבדלו רמז למשה ולאהרן בלבד כמו הרומו, וכן ואכלה אותם כרגע רמז למגפה שמכלה עם רב ועצום כרגע, וחלילה למשה שלא יבין נבואתו ויטעה בה. אבל הטעם כי מתחלה היה לב העם אחר משה ואהרן, וכאשר לקחו קרח ועדתו איש מחתתו ושמו עליהן קטרת ועמדו פתח אהל מועד עם משה ואהרן, אז קרא קרח לכל העדה ואמר להם שלכבוד כולם הוא מקנא, וייטב הדבר בעיניהם ונקהלו כולם לראות אולי יישר בעיני האלהים ותשוב העבודה לבכורות, וזה טעם ויקהל עליהם קרח את כל העדה. והנה נתחייבו כליה לפי שהרהרו אחרי רבן והם כמהרהרים אחר השכינה ומוותרים על נבואתו של נביא בלבן, וחייבין מיתה, ומשה ואהרן למדו עליהם זכות שלא חטאו במעשה, אלא קרח הוא הגורם והוא המפתה אותם, וראוי שימות הוא לבדו, ולהודיע עונשו לרבים,. וזהו דרך מבקשי רחמים, להקל החטא מעל העם ונותנין אותו על היחיד הגורם, והוא ז"ל האריך. ומלבד מה שהקשה הרב על רבינו חננאל ז"ל, יש עדיין קושיא אחרת., שאם דמו משה ואהרן שעליהם נאמר הבדלו, מאי וידבר ה' אל משה לאמר, מאי לאמר, כי כל לאמר שבתורה הוא לאמר לישראל. והנראה הוא שנפלו על פניהם שידעו ודאי שמה שאמר הבדלו מתוך העדה הוא על עדת קרח, וזהו אומרו הזאת, ולא אמר העדה סתם, אלא שפחדו ממדת הדין שלא תצא ותחול בעולם, שכיון שנתנה רשות למדת הדין לחול אינה מבחנת בין טובים לרעים, וכמו שחשב קרח, ולזה נפלו על פניהם, כי נפילת אפים היא למה"ד, וכן אמר ועל כל העדה תקצוף ולא אמר יקצוף וכן נראה מהמדרש וז"ל, אל אלהי הרוחות לכל בשר, אמר לפניו מלך בשר ודם שמרדה עליו מדינה, מהו עושה משלח לשם לגיונותיו ועושה בהם אנדרלומוסיא והורג טובים ורעים, לפי שאינו מכיר מי מרד ומי לא מרד, מי כבד את המלך ומי קללו. אבל אתה יודע מחשבות של כל אדם ואדם ויודע רוחו של כל אחד ואחד, לכך נאמר אל אלהי הרוחות לכל בשר, אמר להם הקב"ה יפה אמרתם, אני יודע ומודיע מי חטא ומי לא חטא. אם כן כל כונתו של משה, שלא תחיל מדת הדין ולא תבחין בין רעים לטובים ואמר לו אני מודיע מי חטא, זהו דבר אל העדה לאמר, לאמרם ולנשאם. העלו מסביב, לכם יש עילוי, אבל להם יש ירידה בלא עלייה, ורמז על ב' דברים, על, עילוי ועל הסרה, ומשה כדי שלא יתגאו, אמר העלו מסביב, סורו נא, וכדי להפחידם. ומה שאמר למשכן קרח יאמר העלו מסביב מעל אהלי קרח, כמו שאמר משה סורו נא מעל אהלי האנשים, אלא אמר משכן לומר שהוא עשה לו משכן לנפשו, ונעשה הוא כהן גדול, ודתן ואבירם נעשו לוים, ועומד ומקטיר קטרת, וכפר במשכן ה', ובמי ששוכן בתוכו, ובמי שעובד בתוכו, כמו שאמר המדרש שאמר קרח לא משה נביא ולא אהרן כהן ולא תורה נתנה מן השמים:
<b>ויקם</b> משה וילך אל דתן ואבירם. לקרח לא הלך לפי שהוא חוץ לאלפים אמה מן המשכן תימנה, ודגל ראובן רחוק ממנו אלפים אמה אין צריך להזהיר אותם, שהן סיבבו הרעה, אבל דתן ואבירם יושבים בתוך הדגל, ומטה שמעון ומטה גד חונים סביבו, לאלו צריך להזהיר שלא יספו, לזה הלך והזהירם ואמר סורו נא מעל וגו', וגם כדי להתרות בהם אולי ישובו. ובמדרש אמר אע"פ ששמע משה מפי הגבורה, לא אמר להם העלו עד שהלך והתרה בהם שנאמר ויקם משה וילך אל דתן ואבירם, להודיע רשעתם, שאע"פ שהלך משה ברגליו אצלם, הרשעים קשים לרצות, מה עשו, לא רצו לצאת מאהליהם, כיון שראה משה כן, אמר עד כאן היה עלי נעשות. ולזה הוליך עמו זקני ישראל, להראות להם העזות שבהם, ושהם ראוים לכל מיתות שבעולם, ולא יאמרו כמ"ש אח"כ אתם המיתם את עם ה', על אלו, כמו שנבאר לקמן בעז"ה. א"כ מה שאמר סורו נא מעל וגו' הוא לישראל שיסורו מעל אהלי דתן ואבירם. עוד אפשר לומר שיסורו אמר גם כן ללוים שהם חונים הביב לבני קהת, ולישראל שהם שבט שמעון ושבט גד, והקב"ה נתן לו כח בקולו עד ששמעו כולם אע"פ שהם רחוקים זה מזה, ולזה סורו נא מוטעם. ועלו כולם, שנאמר ויעלו מעל משכן קרח דתן ואבירם מסביב:
<b>ודתן</b> ואבירם יצאו נצבים. מאי נצבים, היל"ל ונצבו פתח אהליהם, אלא ארז"ל שהיו מחרפין ומגדפין, זהו נצבים, שאמרו אתם אומרים פן תספו בכל חטאתם, הרי אנו קיימין, כמו אתם נצבים ת"א קיימין, וכן אמרו שהן קיימין אבל משה ואהרן ח"ו יאבדו. ואמר ונשיהם, לומר שנשיהם היו מחרפות ומעיזות פניהם יותר מהם, שעמדו פתח אהליהם והניחו בניהם אחריהם, וכן ארז"ל גדולה שנאה ששונאים עמי הארץ את תלמידי חכמים יותר משנאת העכו"ם לישראל, ונשיהם יותר מכולם, כי נזדווגו כפי מעשיהם:
ויאמר משה בזאת תדעון כי ה' שלחני, שליחותו של משה לא שם אותו בתנאי ובספק, כי כך היל"ל כמו שאמר אם כמות וגו' לא ה' שלחני, כן היל"ל ואם בריאה וגו' ה' שלחני, אלא ח"ו ששליחותו של משה לא נסתפקו בו ישראל, כי כבר האמינו בו ישראל שנאמר ויאמינו בה' ובמשה עבדו וגם במעמד הר סיני אמר וגם בך יאמינו לעולם, לזה אמר בודאי ה' שלחני, ואיני ח"ו כופר ואיני מכניסה בתנאי, אבל לעשות המעשים האלה להסיר הכהונה מן הבכורות ולהחליפם בלוים ולתת כהונה גדולה לאהרן אחי, כי לא מלבי, ר"ת כהונה לויה מלכות, על אלו הוא הוא התנאי. עוד בזאת תדעו מנתינת התורה שנקראת זאת, תדעו כי ה' שלחני, שהייתי עולה להר ויורד לעיניכם בשליחותו של מקום, לך אל העם וקדשתם רד העד בעם, לך אמור להם, כה תאמר אל בני ישראל, משה ידבר והאלהים יעננו, מכאן שכל מה שאני עושה הוא בשליחותו של מקום:
<b>ובמדרש</b> כיון ששמע משה שאמר קרח לא משה נביא ולא אהרן כהן ולא תורה מן השמים, הלך משה אצל הקב"ה ואמר אני מוותר על בזיוני ובזיונו של אהרן אבל בזיונה של תורה איני מוותר, שנאמר בזאת תדעון, ואין זאת אלא תורה, שנאמר וזאת התורה:
<b>אם</b> כמות כל אדם ימותון. אמר כן, לפי שהמיתה היא ממרקת עון כמאמרם ז"ל מיתה מכפרת על חילול השם, שנאמר אם יכופר העון הזה לכם עד תמותון, לזה אמר אלו כפרו בה' ובתורתו ובנבואתי ובכהונת אהרן וחללו השם, אם כן אין מן הדין שימותו, שהמיתה מכפרת, ואלו אין להם כפרה עולמית, כי יקר בעיני ה' המותה לחסידיו לא לרשעים כאלו, כי המת אף שמת וגוע בעונו, כשמתעכל הבשר יתמרקו העונות, אבל אלו יהיו בחיי בשרם ויהיו חיים בגיהנם שלא יכלו לעולם, כי כשכלה הגשמות תקבל הנשמה רוחניות, אבל כל שיש גשמיות לא יש רוחניות, וא"א שיהיו במקום רוחני מלובשים בגוף. ודאי שצריך הרוחניות לכלות הגשמות, וזו דרכה של גיהנם, לכלות לכל גשמות שקנה הגוף ולנקותו, אבל אלו כל כך נתעבה גשמותם ברדפם אחר השררה עד שכפרו בכל, עד שאין כח באש של גיהנם לכלותם, וזה פורענות גדולה, שכל עוד שתמצא האש מקום לחול, אינה מסתלקת משם לעולם:
<b>ופקודת</b> כל האדם יפקד עליהם. הוא על זמן התחיה שיפקוד הקב"ה כל נשמה ונשמה להחיותה, אבל אלו אין להם תחיה, כי התחיה היא למתים אבל אלו הם חיים, שנא' וירדו חיים שאלה, כמו שהן בקשו השררה והחיים לגופן, כן יהיה שיהיו חיים לעולם בחיי הגוף א"כ התחיה היא למתים למי שהמית גופו, לא לאלו. וכן אמרה המשנה בפרק חלק עדת קרח אינה עתידה לעלות שנאמר ותכס עליהם הארץ ויאבדו מתוך הקהל, ותכס עליהם הארץ בעה"ז, ויאבדו מתוך הקהל בעה"ב, דר"ע, ר' אליעזר אומר עליהם הוא אומר ה' ממית ומחיה, למי שמת מחיה, ולמי שהורד שאול כגון אלו שלא מתו אלא שירדו לשאול, ויעל, רבי יהודה אומר הרי הן כאבדה המתבקשת, שנאמר תעיתי כשה אובד בקש עבדך:
<b>עוד</b> אם כמות כל האדם, הוא על קרח שהוא עדיין בקללתו של ארור אתה מן האדמה אשר פצתה את פיה הוא עומד, והאדמה תנקם ממנו, לזה אין לו מיתה כמו כל אדם. ופקודת כל האדם יפקד עליהם אמר על דתן ואבירם שהן מבני דור הפלגה כדלקמן, ונאמר עליהם וירד ה' לראות את העיר ואת המגדל אשר בנו בני האדם, זהו ופקודת כל האדם יפקד עליהם, בעת פקודתם יאבדו, בעת שיפקד עליהם מעשיהם הראשונים יאבדו, שנאמר ויאבדו מתוך הקהל, ולז"א האדם האדם ב"פ, ולז"א ואם בריאה על קרח שכבר קללתו נבראת, שנאמר ארור אתה מן האדמה אשר פצתה. יברא ה' על דתן ואבירם:
<b>ובנדרים</b> פרק אין בין המודר, אם בריאה יברא ה', אמר משה לפני הקב"ה אם נבראת גיהנם מוטב ואם לאו יברא ה' למאי נ"מ אילימא למברי הא כתיב אין כל חדש תחת השמש, אלא לקרובי פתחא:
<b>עוד</b> אמר ואם בריאה יברא, בא לרמז למה שאמר במדרש רבי תנחומא וז"ל ותפתח הארץ את פיה, רבי יהודה אומר באותה שעה נפתחו לארץ הרבה פיות, שנאמר בקרב כל ישראל, א"ל ר' נחמיה והא כתיב ותפתח הארץ את פיה ולא פיותיה, והיאך אתה מקיים בקרב כל ישראל, אלא שנעשית הארץ כמשפך, וכל מקום שהיה אחד מהם או ממונו היה מתגלגל ויורד עמו אפילו כלים ביד כובס או מחט שאולה ביד אחר היתה מתגלגלת ויורדת עמו והכלים היו באים ומתגלגלים ויורדים עמו, זהו ואת כל היקום אשר ברגליהם, כאילו יש להם קימה ורגלים, שהיו מתגלגלים ובאים עד מקוה עמידת רגליהם. אם כן לזה אמר ואם בריאה יברא, בריאה לקרובי פתחא, יברא ה', שתעשה הארץ כמשפך, שאם יש שום אדם מהם באיזה מקום שיתגלגל ויבא לפתחה של האדמה. וידעתם כי נאצו, מנאצים אין כתיב כאן אלא נאצו לשעבר, והבן:
<b>ומה</b> שאמר לא ה' שלחני, לסבב ולגרום מיתתם, כי כבר גזורה מימים קדמונים שנאמר לו אם תיטיב שאת ואם לא תיטיב וגו'. שאת, שתשא הארון ותנשא, ואם לא תיטיב לפתח חטאת רובץ, שאתה רובץ בפתחה של גיהנם, ואמר כן כדי שלא יאמרו אתם המיתם את עם ה', והם אמרי על הר"ן שנשרפו:
<b>ויהי</b> ככלתו לדבר. הקב"ה מקים דבר עבדו, שמיד נתקרבה פתחה, של גיהנם תחת רגליהם במקום עמידתם, ולא נפתחה בעובי העליון על פני הארץ, שאם כן היתה אש של גיהנם יוצאת ומלהטת כל המחנה, אלא נפתחה בעובי התחתון של ארץ, ומה שתחת רגליהם היה חלול נבקע וירדו לפתחה של גיהנם, ולזה ותבקע האדמה ולא הארץ, ואח"כ ותפתח הארץ את פיה ותבלע. ואמר בלשון בליעה, לומר שמיד נסתמה, שלא תצא חומה של גיהנם לעולם ותהא מלהטת כל העולם, אלא כאדם שפותח פיו וסוגרו מיד, ולזה ויאבדו, שלא נראה מקום בליעתם:
<b>ואמר</b> ואת כל האדם אשר לקרח ואת כל הרכוש. לא אמר ואת כל הרכוש אשר לקרח, לרמז למה שארז"ל שאפילו מחט שאולה היתה מתגלגלת ויורדת, וביום שאלה היא ברשות שואל, לזה לא אמר ואת כל הרכוש אשר לקרח. עוד כמ"ש שזה הממון אינו שלו שהוא משבט לוי, ושבט לוי לא היו בעבודה, והקב"ה אמר ועבדום וענו אותם ואחרי כן יצאו ברכוש גדול, הרכוש הוא לאותן שנשתעבדו לא למי שלא נשתעבד, לזה ואת כל הרכוש בה"א הידיעה, ולא אמר אשר לקרח שאינו שלו:
<b>ולמה</b> לא נזכר כאן ובני קרח לא מתו, מפני כבודו של משה שאמר משה ואם בריאה יברא ה' וירדו הם וכל אשר להם וגו', ואם היה נזכר כאן שבניו לא מתו, היה גנאי למשה שלא הועילה תפלתו, שהרי נשאר מהם שארית בארץ, ומה זרעו בחיים אף הוא בחיים, לזה התורה לא כתבה זאת כאן וכתבתו במקום היחס בפרשת פנחס, ושם ביארתי הטעם למה נכתב שם ע"ש:
<b>וכל</b> ישראל אשר סביבותיהם נסו לקולם. שהיו צועקים משה אמת ותורתו אמת והן בדאין, כההוא מעשה דההוא טייעא דפרק המוכר את הספינה דאמר ליה לרבה בר בר חנה תא ואחוי לך בלועי דקרח כו', אמר ליה אצית מאי קאמרי, שמע דאמרי משה אמת ותורתו אמת והן בדאין, לזה התפללה חנה עליהן לפי שהרהרו תשובה וכר' אליעזר. ובמדרש אמרו, שהיו אומרים למשה משה רבינו הצילנו, זה אליבא דר' עקיבא דאמר שאין להם חלק לעולם הבא שלא הרהרו תשובה אלא אמרו משה רבינו הצילנו:
<b>ואש</b> יצאה מאת ה'. מהיכן בא זה האש, כבר ארז"ל במדרש על ויצעק משה אל ה' ותשקע האש, אמר להם עשיתם תשובה תשקע האש, לא עשיתם עדיין היא במקומה, שמע הקב"ה שהליזו על כבודו שנאמר וידבר העם באלהים ובמשה, ומכבודו שהוא אש, שלח בהם אש ואותה האש לא נשקעה בארץ ולא חזרה עוד למקומה אלא נכנסה לאהל מועד, לפי שאין משיבין על הקלקלה, ואותה האש יצאה ואכלה בני אהרן שנאמר ותצא אש מלפני ה' ותאכל אותם, ואותה האש אכלה עדת קרח, ע"כ. ולזה אמר ואש יצאה, לומר שכבר יצאה פעם אחרת, לזה לא אמר ותצא אש. ואון בן פלת, לא נזכר, וארז"ל און אשתו הצילתו וישב באנינות כל ימיו, ולמה ישב באנינות, היה לו לשמוח שלא מת, אפשר לומר לפי שהעיז פניו וקם לפני משה. אבל מצאתי כתוב שישב באנינות לפי שבאה לו ההצלה ע"י אשתו ולא באה לו על ידי עצמו שיעשה תשובה, זהו ישב שבא לו יישוב וחיים בעולם ע"י אנינות שהיא האשה שנתקללה בעשר קללות, ומהם האנינות, שמתעטפות כאבל ומגדלות שער כאבל כדאיתא בפרקי רבי אליעזר:
<b>וכתב</b> רבינו בחיי ז"ל, יש לשאול ולתמוה תמיהה גדולה בענין הפרשה. על ב' דברים, הא' משה היה רועה נאמן שהתפלל על ישראל כמה פעמים על כמה עבירות שעשו, כענין מעשה העגל וחטא המרגלים וזולתם, איך לא התפלל עליהם כאן, ואיך לא החזירם למוטב, והרי התשובה עולה על הכל, ואין לך עבירה בכל התורה כולה חמורה שבחמורות שלא תהא לה תקנה בתשובה, והלא ימינו פשוטה לקבל שבים, ואפי המורדים והפושעים בו, ואם היו מסופקים בדברי משה והיתה מחשבתם שהוא מחלק מינוי המעלות והשררות כרצונו ולא מאת ה', היה לו למשה לתת להם אות שיאמינו בדבריו, כי פקחים וחכמים גדולים היו, ומתוך האות ההוא היה מתברר אצלם כי אהרן הוא הקדוש הנבחר לכהונה, וה"ה שיאמינו בשאר מינוי המעלות שהכל נאמר למשה מפי הגבורה ואין משה בודא אותם מלבו. ועוד אם הם חטאו ומרדו בה' ובמשה עבדו, מה חטאו הקטנים המוטלים בעריסה שהיו בכלל העונש הזה, שנאמר ונשיהם ובניהם וטפם, הטף מה חטאו. אמנם אם בקשנו להלום פרשה זו על דרך הפשט, יקשה עלינו כל זה, אבל א"א להולמה כי אם בדרך הקבלה הנאמנה, והנני רומז רמזים ואתה שמענה ודע לך. תמצא בדור הפלגה הבה נבנה לנו עיר ומגדל ונעשה לנו שם, וכתוב בהם וזה החלם לעשות, ותמצא באנשי סדום שאמר ואנשי סדום רעים, וכתיב ואנשי סדום נסבו על הבית, ובאור הכתוב כי אנשי העיר והמגדל הם אנשי סדום, ואמר עליהם ואת האנשים אשר פתח הבית הכו בסנורים, ותמצא באנשי סדום ואנשי העיר ובפרשה זו של עדת קרח שאמר ויקומו לפני משה, והיל"ל ויקומו על משה, אבל רמז כי היו לפני משה, פירוש קודם משה כבר היו, ומפני זה קראן אנשי שם, אותם שנאמר בהם ונעשה לנו שם, ותרגום ויקח ואתפליג, רמז על דור הפלגה, וכתיב כאן בעונשם, העיני האנשים ההם תנקר, כמי שמפחיד חבירו במכה שכבר באה לו, ומשל למה הדבר דומה, לאב רחמן שהיה לו בן כסיל ואינו נוהג כשורה, בתחלה גוער בו, בשניה מכהו ומפייסו, בשלישית מתייאש ממנו ומשלחו ביד פשעו. כן דור הפלגה שכתוב בהם וזה החלם לעשות, מה עשה הפיצם, ואנשי סדום הכם בסנורים, ועדת קרח נאבדו מן העולם. והנה כוונת הי"ת שהוא עושה חסד לאלפים בטלה בהם, ועל סוד הענין הזה אמר קהלת טובים השנים מן האחד ואח"כ אמר והחוט המשולש לא במהרה ינתק, וממה שאמר לא במהרה ינתק אתה למד כי לפעמים ינתק אפי' בשלישית, אבל רחוק הוא ואינו דבר מצוי, ולכך אמר לא במהרה ינתק. ובספר הבהיר אמר בפירוש א"ר עקיבא מאי דכתיב דור הולך ודור בא שכבר בא, משל למה הדבר דומה למלך שהיו לו עבדים והלבישם בגדי משי ורקמה כפי יכלתו, קלקלו השורה השליכן ודחפן מעליו והפשיטן והלכו להם, ולקח הבגדים ורחצם היטב עד שלא נשאר בהם שום סיג והניחם אצלו מזומנים, וקנה עבדים אחרים והלבישם הבגדים ההם, והוא לא ידע אם טובים העבדים אם לאו, והרי כבר זכו בבגדים שכבר באו לעולם ולבשום אחרים, ע"כ. מעתה תתבאר לך הפרשה באר היטב ונסתלקה הקושיא לגמרי, ממה שלא התפלל משה עליהם וממה שחל העונש גם בטף, והבן זה. ולזה רמזו רז"ל במדרש תהלים למנצח לבני קרח על עלמות שיר, כך אמרו בני קרח, מועלמים הם הדברים שראינו ואין אנו יודעים מה ראינו, עכ"ד:
<b>מצאתי</b> כתוב ואם בריאה, כי אע"פ שא"א שיהיו באותו עולם במלבוש של זה העולם, כי אפילו הרשעים שיורדים לגיהנם הם מתלבשים בגוף אחר, אבל אלו יברא להם חומריות שתוכל גיהנם לקבלם בחומרם, אפילו המות יהיה פולטם לארץ שנאמר כי עפר אתה ואל עפר תשוב:
<b>עוד</b> ואם בריאה. יתן להם בריאות לקבל פורענותם, כמארז"ל כשם שנותן כח בצדיקים לקבל שכרם כך נותן כח ברשעים לקבל פורענותם. יברא, יתן כח ובריאות באש של גיהנם לעשות פורענותן אע"פ שהיא רוחנית:
<b>ואמר</b> ותפתח הארץ את פיה ותבלע אותם ואת בתיהם, ואמר וירדו הם וכל אשר להם, למה פירש וכל האדם אשר לקרח. אפשר שרמז כאן על בני קרח, לזה אמר האדם אשר לקרח ולא בניו, כי הבנים אין נקראים אדם אשר לפלוני, כי אין משמעות זה הלשון אלא על עבדים ושפחות, ולפי שקרח היה עשיר והיה לו עבדים מה שלא היו לדתן ולאבירם. ואמרו במדרש מה זכות היה ביד בני קרח שינצלו, שבשעה שהיו יושבין אצל קרח אביהם היו רואין את משה וכובשין פניהם בקרקע, ואמרו אם נעמוד בפני משה רבינו אנו נוהגין בזיון באבינו, וכבר נצטוינו על כבוד אב ואם, ואם לא נעמוד, כבר כתיב מפני שיבה תקום, מוטב שנעמוד מפני משה רבינו אע"פ שאנו נוהגין בזיון באבינו, באותה שעה הרחישו לבן בתשובה, עליהם אמר דוד רחש לבי דבר טוב אומר אני וגו', א"ר יוחנן מדוגמא שעתיד הקב"ה לעשות לצדיקים לעתיד לבא שהוא עתיד לאחוז בכנפות הארץ והצדיקים תלוים ברומו של עולם כך עשה הקב"ה לבני קרח מאותה דוגמא בעולם הזה, רבי יהודה הנשיא אומר כמון עמוד נתבצר להם בגיהנם ועמדו עליו והיו כל ישראל רואים אותם, באותה שעה פחחו פיהם ואמרו שירה, כאשר שמענו כן ראינו בעיר ה' צבאות, שעתיד הקב"ה לבנות את ירושלים בנין קבוע שאין לו הפסק, שנאמר אלהים יכוננה עד עולם סלה, ע"כ. כמו שעמדו על רגליהם מפני כבוד משה, כן נתבצר להם עמוד שעמדו עליו, ומ"ש שאמרו שירה כאשר שמענו כן ראינו, אפשר שראו בתהום בנין בית המקדש כמו שראה יונה כדאיתא בפרקי ר"א, וכמעשה דאותו תלמיד דר' יוחנן דדריש ר' יוחנן עתיד הקב"ה לעשות דלתות של ירושלים גבהן שלשים אמה כו' והפליגה ספינתו כו' ואמר דרוש רבי דרוש כאשר אמרת כן ראיתי כו'. א"כ מפני הקימה שקמו מלפני משה היה להם קימה וקיום לעולם. ויאבדו מתוך הקהל, הוא על דתן ואבירם שלא הניחו בנים בתוך הקהל:
<b>אמור</b> אל אלעזר בן אהרן הכהן וירם את המחתות. לא אהרן, שלא יאמרו שנחה דעתו במיתתם ושמח שראה נקמת המתקוממין עליו, ואני יודע כי מלאך אלהים הוא, אלא כדי להוציאו מן החשד שלא יהא לבן של ישראל עליו, לזה אלעזר ולא אהרן:
<b>ואת</b> האש זרה הלאה. כבר עשתה זו האש פורענות בני אהרן ובתבערה כמ"ש, וכאן כבר נעשית זרה, לזה זרה אותה הלאה שלא תחזור עוד למקומה, כמ"ש לעיל בשם רז"ל שזו האש ששלח הקב"ה על שהלעיזו על כבודו, ומכבודו שהוא אש שלח בהן אש, ואותה האש לא חזרה למקומה אלא נכנסה אל אהל מועד, עתה זרה, נעשית זרה, זרה אותה שלא תכנס אל אהל מועד. הלאה, אותיות האהל, ר"ל שלא תכנס עוד לאהל. ופירוש כי קדשו שהיו מזומנין לבא על ידיהן אלו ג' פורעניות, כמו וקדשתם היום ומחר, ות"א ותזמנינו, לזה היא באהל מועד לעשות שליחותה וכבר עשתה:
<b>את</b> מחתות החטאים האלה בנפשותם ועשו אותם. לומר שאין הקב"ה חפץ במיתתם של רשעים, לזה אלו שחטאו בנפשותם אינם כמו קרח דתן ואבירם, כי אותם כבר באו ג' פעמים וקלקלו, אבל אלו ועשו אותם, עדין יש להם תיקון, וזהו ועשו אותם. ולזה אמר ועשו שהיה לו לומר יעשו, ואמר ועשו למחתות ולנפשות, זהו בנפשותם ועשו אותם. וראיה לזה ג"כ שאילו היה חוזר למחתות היל"ל ועשו אותן בנו"ן, כי מחתה היא לשון נקבה, וכן אמר לעיל ותנו בהן אש ושימו עליהן קטרת בנו"ן, אלא לרמוז למה שכתבתי. כי הקריבום לפני ה', לנפשות. ויקדשו, כיון שקבלו פורענותם נעשו קדושים, כמו שארז"ל על בשר חסידיך, כיון שקבלו פורענותם נעשו חסידים. צפוי למזבח, לכפר על נפשותם כמו שהמזבח מכפר. עוד שנתקדש המזבח על ידיהן, כמ"ש אשר לא יקרב איש זר אשר לא מזרע אהרן הוא, ועל מה שהחטיאו את הרבים, יהיו לאות לבני ישראל. יראו ויקחו מוסר, ובזה יזכו הרבים, כמו שכתבתי על אלישע אחר, שאמר ר' מאיר מתי אמות ואעלה עשן מקברו, ואמר ר' יוחנן גבורתא למקלי מאריה, אלא כונת ר' מאיר היה לומר שמה שעשה בינו למקום לזה היא גיהנם, ולפי שהחטיא את הרבים, שאולי גם הם כשראו חכמתו אולי גם הם חזרו לעשות כמוהו, לזה אמר יש לו תקנה שאעלה עשן מקברו ויראו ויעשו תשובה, ואחרים גם כן הם יחושו לנפשם, נמצא שזיכה את הרבים:
<b>ויקח</b> אלעזר הכהן את מחתות הנחשת אשר הקריבו השרופים. לא נזכר עד עתה אם המחתות היו מזהב או מנחשת, והטעם הוא לומר שלא נתחייבו שרפה, אלא לפי שהיה מצחם נחושה, שעמדו נגד אהרן במבחן הנסיון, א"כ יהיה להם למזכרת עון, וכבר אמרו אחרי מות קדושים אמור. וכן כי קבור תקברנו, ארז"ל לנתלה ולעץ שנתלה עליו, שלא יהא לו למזכרת עון לומר על עץ זה נתלה פלוני, וכן ואת הבהמה תהרוגו. ואנו אמרנו החטאים האלה בנפשותם ועשו אותם, שהוא לכפר על אשר חטאו על הנפש ועשו אותם, שיעשו ויתוקנו ע"י שיהיו אפר תחת רגלי הצדיקים, כמו שאמר בתנא דבי אליהו, משפט רשעים בגיהנם שנים עשר חדש, ואח"כ באין הצדיקים ואומרים אותן בני אדם שהיו משכימין ומעריבין לבית הכנסת וקורין את שמע ומתפללין ועושין שאר מצות, מיד אומר הקב"ה אם כך הוא לכו ורפאו אותם, מיד הולכים הצדיקים ועומדים על אפרן של רשעים ומבקשים עליהם רחמים, והקב"ה מעמידן על רגליהם מאפרן מתחת כפות רגלי הצדיקים ומביאן לחיי עולם הבא, לכך נאמר ועסותם רשעים כי יהיו אפר וגו', ופירוש ועסותם שיעשום עיסה ויחזרום לבריה חדשה, זהו ועשו אותם, לזה אמר זכרון לבני ישראל, אין הכונה בעשותם צפוי למזבח למזכרת עון, א זכרון לבני ישראל למען לא יקרב איש זר. ולזה נאמר פסוק זה אחר ויקח אלעזר הכהן אחר המעשה, ועוד שהוא מיותר, כי כבר אמר והיו לאות לבני ישראל, למה חזר ואמר זכרון, אלא למ"ש:
<b>ולא</b> יהיה כקרח. שנשרף, וא"ת קרח נבלע, לזה אמר כאשר דבר ה' ביד משה לו, במראה הסנה שאמר לו אל תקרב שלא תשרף, וארז"ל אל תקרב לכהונה, שלשון קריבה היא לכהונה, שנאמר קרב אל המזבח, ולזה נתחייב קרח שרפה ובליעה, להקים דבר משה עבדו ועצת מלאכיו ישלים, לזה היה מן השרופים להקים דבר הקב"ה, ונבלע להקים דבר משה:
<b>ובמדרש</b> ארז"ל קרח נבלע ונשרף, ולמה נעשו בו ב' דינין, שאילו נבלע ולא נשרף, היו אומרים השרופים הוא הביא עלינו כל הפורעניות וניצול, וכן אילו נשרף לא נבלע, היו אומרים כן הבלועים, לכן נדון בב' דינין, ליהטו האש תחלה לעיני האנשים השרופים, שבידו היתה המחתה ובה הקטרת, וגם כן קפלתו האש והאש מתגלגלת בו עד שהביאתו עד פי הארץ ונבלע, ע"כ:
<b>וילונו</b> כל עדת בני ישראל. ולא נתרעמו על בליעתן של קרח דתן ואבירם, אלא על שריפתם של מאתים וחמשים איש, לומר מאחר שהזר הקרב יומת בידי שמים, למה אמרתם וקחו איש מחתתו ותנו בהן אש, ולא אמר להם שיקחו אש מעל המזבח אלא אמר אש סתם, ועוד שרציתם לעשות המבחן בקרח דתן ואבירם, למה הקרבתם לפני ה' חמשים ומאתים מחתות, הי"ל לעשות אות בדבר אחר כגון במטה וזולתו, ולמה היה ע"י קטרת, א"כ אתם גרמתם, וכן ת"א אתון גרמתון. ואמרו את עם ה', לומר שהם צדיקים גמורים, שאם היו רשעים היו נבלעים, ובפרט כששמעו שצוה הקב"ה שיעשה ממחתותיהם ציפוי למזבח, אמרו ודאי אילו היו רשעים היה להם למזכרת עון, אלא הם צדיקים, ואתם גרמתם להם המיתה:
<b>ויהי</b> בהקהל העדה על משה ועל אהרן ויפנו אל אהל מועד. כדי לברוח מהם, כי פחדו מקבוץ גדול אשר נקהלו עליהם כל העדה, ופנו לברוח אל אהל מועד, ופחדו שלא ילכו אחריהם, והקב"ה שהוא שומר את אוהביו מה עשה, כסהו הענן, כדי שאם יכנסו שם לא יהיו נראים, ועוד שהם יודעים שאם יראה הענן, שם גילוי שכינה, ויהיה להם מורא שכינה ולא יבאו אחריהן. כשראו משה ואהרן כן, ויבא משה ואהרן אל פני אהל מועד, ולא לאהל מועד, מרוב הענוה והבושה ממורא השכינה:
<b>וידבר</b> ה' אל משה וגו' הרומו. לא אמר הבדלו, כמו שאמר בעדת קרח, או סורו, אלא הרומו, כי לילך אל העדה אתם מתפחדים מהם, וליכנס לפנים אין אתם נכנסים ממורא השכינה, אם כן הרומו עצמכם לתוך הענן והענן יקלוט אתכם ואכלה אותם כרגע, מיד ויפלו על פניהם, לומר שאין זו הרמה אלא נפילה, שיכלו בשבילם ישראל, וכן רמז להם במ"ש ואכלה אותם אתם כתיב, לומר אתם תהיו סבה לזה, מיד ויאמר משה אל אהרן קח את המחתה, הם על עסקי מחתה וקטרת חטאו שאמרו אתם המיתם את עם ה', וע"י מחתה וקטרת יתכפרו, וכדי להורות להם שאינו כמו שחשבו הם שע"י הקטרת מתו, שאין הקטרת ממיתה אלא החטא ממית, שהרי ע"י הקטרת בא להם הצלה וחיים:
<b>ותן</b> עליה אש. מעל המזבח, לא מן החוץ ושים קטרת, ג"כ מבפנים, ואחר כך והולך מהרה אל העדה, כדי שידעו שהם אינם ראוים להצלה אלא הקב"ה חס עליהם על ידך, ולא ירננו אחריך לומר שבמחתה שהיתה בידך שנאמר לך חמשים ומאתים מחתות, ואתה ואהרן איש מחתתו:
<b>ואמר</b> מהרה. כי למד זה ממלאך המות שלמדו כשעלה משה למרום לקבל התורה נתן לו מתנה זו, שנאמר לקחת מתנות באדם, בשביל אדם, לומר שאילו לא חטא אדם הראשון לא היה יכול לא מלאך ולא שום משחית להזיק לבני אדם, שהכל היו יראים ממנו, אבל אחר שחטא ועלה עשן החטא למעלה, ניתן להם כח לחבל, ועכ"ז אינן יוצאין בלא רשות, זהו כי יצא הקצף מלפני ה'. ומה שאמר קצף, כי קצף בגימ' רע, כשעושין רע יצא להם רע:
<b>ובמדרש</b> תנחומא אמר על פסוק לך רד, כיון שעשו העגל פגעו בו חמשה מלאכי השרת ואלו הן אף וחמה וקצף ומשחית וחרון, כיון שהזכיר ג' אבות ננערו ממנו ג' ונשארו אף וחמה, זהו אומרו כי יגורתי מפני האף והחמה, אמר משה להקב"ה עמוד אתה באחד ואני באחד, שנאמר קומה ה' באפך, ומשה באחד שנאמר לולי משה בחירו עמד בפרץ לפניו להשיב חמתו מהשחית, ע"כ. לזה אמר כי יצא הקצף, שהיה מכירו. האף דחהו משה בעגל, שנאמר ועתה יחר אפי בהם, עמד משה בתפלתו ודחהו, גם במתאוננים ויחר אפו, התחיל לעלות שנאמר ותבער בם אש ה', והתפלל משה ודחהו, שנאמר ותשקע האש, עתה לא יצא האף אלא יצא הקצף שהוא יותר חזק, לזה אמר לאהרן ושים קטרת, אין לו התשת כח אלא בקטרת, וכן עשה ויתן את הקטרת, מיד נתקשרו ידיו של משחית, כי כן שבעו של קטרת, שנאמר ישימו קטורה באפך, כשיצא האף משימין קטרת, וכליל על מזבחך, לומר שאע"פ שלא היתה הקטרת לפני ולפנים כי שם מקום הקרבנות, עם כ"ז רצתה כאילו הקריב עולה שהיתה כולה כליל והיתה נקרבת על המזבח והיתה לרצון, זהו אומרו כאן ויכפר על העם. ויעמוד בין המתים ובין החיים והמגפה נעצרה, מגפה יש אבל היא עצורה, כמו שפירש"י ז"ל, אחז אהרן את מלאך המות והעמידו בעל כרחו, אמר לו הנח לי לעשות שליחותי, אמר לו משה צוני לעכב כו' אם אין אתה מאמין הרי הקב"ה ומשה אל פתח אהל מועד בוא עמי ושאל ע"כ. והוא ממדרש תנחומא. ועוד שם א"ר יצחק וישב אהרן אל פתח אהל מועד והמגפה נעצרה, מלמד שהוליכו לפתח אהל מועד ועצרו שם, כשבא ליפטר מן העולם מה כתיב ברך ה' חילו, שעצרו למשחית, ופועל ידיו תרצה, היא הקטרת שנתרצה בה להשיב חמתו מהשחית, להודיעך כמה היא הקטרת חביבה, ע"כ בתנחומא. לזה אמר אח"כ והמגפה נעצרה:
<b>ואמר</b> ויהיו המתים. לומר שכל אותן שמתו היו מתים בחייהם, שהיו רשעים, וכן אמר החל הנגף בעם, לא בישראל, כמו שאמרו בגמרא רבי פלוני כשהיה כועס על אנשי ביתו הוה תביר מאני תבירין, אבל פחד משה שלא תצא אש ותאכל גם הגדיש, שכיון שניתן רשות למחבל אינו מבחין בין רשע לצדיק. ויהיו המתים במגפה י"ד אלף ושבע מאות, וסימן ת"ש י"ד, לומר שהתיש אהרן ידו של משחית ע"י קטרת:
<b>דבר</b> אל בני ישראל וקח מאתם. מהו הדבור, אם הדבור הוא הקיחה א"כ היל"ל קח, לא וקח, דמשמע שהדבור לחוד והקיחה לחוד, אלא דבר אל בני ישראל, דבר על לבן, כמו דברו על לב ירושלים, ואמור להם שלא ידאב לבם על המתים במגפה, לפי שמראה כעסו במאנין תבירין, ועליהם אין כעס ולכלות קוצים מן הכרם הוא צריך. דבר אל בני ישראל ר"ת דאבי, לומר שלא ידאבו בלבן על אותן שמתו:
<b>וקח</b> מאתם מטה. לומר שמטה משענתם הוא מאת המקום, וכל נשיא ונשיא מהם יש לו מטה ושבט מלכות, והם חשובים לפניו אע"פ שיהיו עץ יבש אבל כל אחד ואחד ידע ערכו ולא יקנאו זה בזה, וכל אחד יהיה שמח בחלקו, ויהיה תוכם כברם, וכן מטה במלואו כזה מ"ם ט"ט ה"ה, מטה, לז"א מטה מטה, לומר שמילוי מטה, מטה, וב"פ מטה בגימ' קח, וקח בגימ' גיהנם, זהו קח מאתם שלא תשלוט בהם אש של גיהנם, במה במטה, שיהיה תוכם כברם, שאם אין תוכם כברם, אש גיהנם פוערת בם, שנאמר ופערה פיה לבלי ח"ק, ולזה יצאה אש ואכלה את החמשים ומאתים איש לפי שהיה בהם קנאה, לז"א מטה מטה, שלא יערערו לא על הכהונה ולא על הלויה, וקודם עשה אות על הכהונה במחתות שעשאום ציפוי למזבח, שנאמר זכרון וגו' למען וגו', ועתה במטה עשה אות על הלויה, שנאמר לאות לבני מרי, שמאחר שיש ב' אותות, ודאי שכל מי שיערער מעתה, הוא בן מרי, אחר שראה ב' אותות, ודאי שהוא ראוי לשרפה, כמו החמשים ומאתים, מרי בגימ' חמשים ומאתים. ולזה ויוצא פרח, רמז על פרחי כהונה, ויצץ ציץ ויגמול שקדים, על משמרות לוים שהם שוקדים על משמרתם ואת שם אהרן תכתוב על מטה לוי, לומר שהוא שולט עליהם והם מתאחדים עמו, ולא ירימו ראש עליו אע"פ שהם משבט אחד, ולזה רמז בשקדים שיש מהם מתוקים ויש מהם מרים, המתוק נאכל הפרי מבפנים, כן הכ"ג נכנס לפני ולפנים, ובמרים נאכל הקליפה, כן הלוים שומרי המשכן והמקדש מבחוץ, וכן נאמר בלוים מבן חדש ועד בן חמשים שנה, כן המרים נאכלים קטנים עד חמשים יום ואח"כ אינם נאכלים, כן הלוים מבן חמשים שנה ישוב מצבא העבודה ולא יעבוד עוד. וכבר ידעת שהמטה הוא א' מעשרה דברים שנבראו ערב שבת בין השמשות, לומר שהיא חתימת היצירה, ולא יאמרו כי קודם היתה העבודה בבכורות, ואחר שעשו העגל נפסלו ונתנה לאהרן, אינו כן אלא מהיצירה היא שלו בטבע מוטבע, ולזה הוציא פרח, לומר כמו שהפרח הפרי הוא בו בכח, כן היתה הכהונה של אהרן מכבר, ולא שמעתה היא שניתנה לו, ואין לה ביטול עולמית:
<b>ויאמר</b> ה' אל משה השב את מטה אהרן לפני העדות למשמרת. אמר כן לפי שיכולים לומר שאולי נעשה ע"י כשוף או ע"י אחיזת עינים כמו שמראים אילנות נושאים פירות, זה אמר השב למשמרת לאות, כי אחיזת עינים אינו עומד כי אם י"ב שעות, וזו עומדת עוד עד היום, בזה ידעו כי אינו ע"י כשוף או אחיזת עינים:
<b>ויאמרו</b> בני ישראל וגו'. לפי שאמר השב את מטה אהרן לפני העדות למשמרת לאות, לזה אמרו ישראל אילו היתה בחוץ היו הכל רואין אותה והיו נזהרים מליכנס, אבל עתה האות של הכהונה הוא ציפוי למזבח, המזבח הוא לפנים מהעזרה, וגם המטה היה לפנים ממנה שהיתה לפני אהרן, עשה ב' אותות וכולן בפנים, א"כ כל הקרב לכהונה או יקרב ללויה יומת, לזה הקרב הקרב ב"פ, לפי שאין לו מזכיר, ולא די ג' מיתות, שנבלעו ומהם נשרפו ומהם מתו במגפה אלא אבדנו כולנו אבדנו. האם תמנו לגוע, שמא הופקרנו למיתה, כן פירש"י ז"ל. דאם לא כן עם חכם ונבון אחר שראו מה שהיה ואחר שאמרו אתם המתם את עם ה', מה תלונתם עתה לומר הן גוענו, אלא כמו שאמרנו. לזה אמר ויאמר ה' אל אהרן אתה ובניך ובית אביך שהן הלוים, תשאו את עון המקדש, שלא תניחו זרים ליקרב אל המקדש, למקום שאינו יכול ליכנס, זהו לישראל, ואתה ובניך אתך תשאו את עון כהונתכם, להזהיר הכהנים על הלוים שלא יניחום ליכנס לפנים ממחיצתם, א"כ אתה מוזהר על הלוים והלוים מוזהרים על ישראל, ובזה לא תמותו גם הם גם אתם ולא יהיה קצף על בני ישראל. וא"ת הואיל וב' האותות שהם המחתות שעשאום צפוי למזבח והיו זכרון לבני ישראל וגם מטה אהרן שהוא אות לבני מרי, והואיל והם בפנים מה תועלתם לישראל הואיל ואינם נראים וי"ל שהיו נראין בשעת נסיעה ובשעת חניה:
<b>וגם</b> את אחיך מטה לוי שבט אביך הקרב. אמר לעיל אתה ובניך ובית אביך, פירש"י ז"ל בני קהת, וגם את אחיך הם בני גרשון ובני מררי. אבל יקשה מאד מהו מטה לוי שבט אביך, לזה אמר במדרש מטה לוי אין מטה אלא לשון שבועה, שנאמר שבועות מטות אומר סלה, לוי, כדאי לוי בפני עצמו, שבט, כדאי שבט בפני עצמו, אביך כדאי עמרם בפני עצמו, אחיך, כדאי אחיך בפ"ע, וגם את אחיך, כדאי הם בני אחיך בפני עצמן, לכרות להם ברית בשמחה, ע"כ. מיתור הפסוק ומרבוי גם דרשו, והברית והשמחה הוא שאמר ואני הנה נתתי, ארז"ל לשון שמחה הוא, כמו הנה הוא יוצא לקראתך וראך ושמח, משל למלך שנתן שדה לאוהבו ולא כתב ולא חתם ולא העלה בערכאות, בא אחד וערער עליו, אמר לו המלך הריני כותב לך וחותם ומעלה בערכאות. אף כאן לפי שבא קרח וערער על הכהונה כנגד אהרן, בא הכתוב ונתן לו כ"ד מתנות כהונה, י"ב במקדש וי"ב בגבולין, וכולן כאן בפרשה, י"ב במקדש אלו הן, חטאת ואשם וזבחי שלמי צבור ועור העולה ומותר העומר ולחם הפנים ושתי הלחם ושיירי מנחות ותרומת לחמי תודה ותרומת חזה ושוק וזרוע איל נזיר ולוג שמן של מצורע. וי"ב בגבולין, תרומה גדולה ותרומת מעשר וחלה ובכורים וראשית הגז והמתנות ובכור אדם ובכור בהמה טהורה ופטר חמור וחרמין ושדה אחוזה וגזל הגר אלו כ"ד קשוטין שקשט הקב"ה לחוה, ולאהרן שושבינא דמטרוניתא. והיו כ"ד כנגד כ"ד שעות, י"ב יום וי"ב לילה, לומר שכשם שא"א לעולם בלא יום ולילה כך א"א בלא מתנות כהונה. וכן אמרו בפרק הזרוע, כ"ד מתנות כהונה כולן נתנו לאהרן בכלל ופרט וברית מלח, וכל המקיימן כאילו קיים כלל ופרט וברית מלח, וכל העובר עליהן כאילו עובר על כלל ופרט וברית מלח. ואלו הן, עשר בבית המקדש ועשר בגבולין וד' בירושלים ארז"ל שמחה גדולה שמח אהרן ביום שנכרת לו ברית במתנות, ומשל הדיוט לטובתי נשברה רגל פרתי, לטובתו של אהרן בא קרח וערער על הכהונה, ע"כ נתן לו י"ב בגבולין שאפי' שלא בפני הבית הם שלו. זהו עבודת מתנה, שאינו כמו עבדי המלך שכשהם עובדים למלך יש להם פרס וכשאין עובדים למלך אין להם פרס, אבל זו היא עבודת מתנה לעולם, כמו מעשה דר' טרפון שהיה כהן ולא בא לבית המדרש, למחר מצאו רבן גמליאל אמר לו מפני מה לא באת אמש לבהמ"ד, א"ל עבודה עבדתי, א"ל כל דבריך אינן אלא תימה, וכי עבודה בזמן הזה מנין, אמר לו הרי הוא אומר עבודת מתנה אתן את כהונתכם, עשו אכילת תרומה בגבולין כעבודת בית המקדש, א"כ לא די שאוכל מתנות של גבולין חנם בלא עבודה אלא שיש לו שכר כאילו עובד בבית המקדש. וכן ארז"ל גדולה ברית שנכרתה לאהרן מברית שנכרתה לדוד, אהרן זכה לבניו לצדיקים ולרשעים שנאמר נתתי לך ולבניך ולבנותיך אתך לחק עולם ברית מלח עולם הוא לפני ה' לך ולזרעך אתך, אחר שאמר בניך ובנותיך למה אמר לך ולזרעך אלא בין לצדיקים בין לרשעים, ודוד זכה לצדיקים לא לרשעים, שנאמר אם ישמרו בניך בריתי וגו'. וכן נאמר אנו ג"כ גדולה ברית שנתנה לאהרן שזכה לזכרים ולנקבות שנאמר בניך ובנותיך, ודוד זכה לזכרים שנאמר בניך ולא נקבות:
<b>ארז"ל</b> חביבין ישראל שכשהוא מכנן אינו מכנן אלא בכהנים שנאמר ואתם כהני ה' תקראו. חביבין כהנים שכשהוא מכנן אין מכנן אלא במלאכים שנאמר כי שפתי כהן ישמרו דעת ותורה יבקשו מפיהו כי מלאך וגו', בזמן שתורה יבקשו מפיהו הרי הוא כמלאכי השרת, ואם לאו הרי הוא כחיה ובהמה שאינה מכרת קונה:
<b>ומונה</b> והולך הכ"ד מתנות בפרשה זו, ובכל אחת ואחת אומר, לך נתונים, זה יהיה לך מקדש הקדשים, אשר ישיבו לי לך נתתים, לכל תנופות בני ישראל לך נתתים, כל חלב וגו' אשר יתנו לה' לך נתתים, בכורי כל אשר בארצם אשר יביאו לה' לך נתתים, כל חרם בישראל לך יהיה, כל פטר רחם יהיה לך, כל תרומת הקדשים נתתי לך ולבניך, כל זה לחזק את לבו שלא יחשוב שהוא שליח צבור ויהיה מוכלם מהם, כמ"ש מאן דאכיל דלאו דיליה בהית לאסתכולי באפיה, לזה אמר לו הם מביאים לי ואני נותנם לך מתנה, ואתה משולחן גבוה אתה זוכה, ולא תחשוב שנותנים לך פרס. וכל זה כדי שיהיה שלם בעבודתו בלי שום פניה, לומר זה הוא עשיר ומביא קרבנות הרבה ואני נהנה מקרבנותיו, והעני מקריב תור או בן יונה מה הנאה יש לי מקרבנו, אקריב של עשיר קודם, לזה אמר לו לא יהא מגמתך שהוא נותן לך אלא הוא מביא לי ואני מביא לך לזה יהיו שוין בעיניך כשתדע שאינך מקבל ממנו שום הנאה, ועוד כשתדע שהקרבן אינו אלא לי ודאי שתכוון בו היטב להקריבו כהוגן:
<b>ולבני</b> לוי הנה וגו'. כמו שכרת ברית לכהונה בשמחה, שאמר לאהרן הנה נתתי לך, והנה הוא לשון שמחה, כן ג"כ כרת ברית לבני לוי בשמחה, שנאמר ולבני לוי הנה נתתי, כמ"ש כדאי הוא לוי וכדאי הוא שבט כו'. נתתי כל מעשר בישראל חלף עבודתם, יהיה מגמתם שאני הוא הנותן להם לא ישראל, בזה תהיה עבודתן שלמה. לזה אמר ועבד הלוי הוא, לא אמר ועבדו הלוים הם, לומר שיתייחד בלבו עבודתו ויחודו של מקום, ויהיו כולם עובדים כאחד למלך המיוחד ב"ה. חקת עולם לדרתיכם, לשכינה שדרה ביניכם. זהו ברוך הוא, שאמר ועבד הלוי הוא, וברוך שמו זהו לדרתיכם זהו היחוד השלם, כמ"ש בזוהר כהנא ברעותא ולואי במלולא כו'. בתוך בני ישראל לא ינחלו נחלה, שלא יתערבו עמהם שלא יסיתו אותם הבכורות, כי הם לגיונו של מלך ויש להם ערים לבדם והם אוכלים משלחנו, זהו אומרו כי את מעשר בני ישראל אשר ירימו וגו' נתתי להם לנחלה, על כן אמרתי בתוך בני ישראל לא ינחלו נחלה, כלומר הואיל והם אוכלים משלחני ויש להם עלי פרס:
<b>ואל</b> הלוים תדבר ואמרת. אמר למשה דבר ללוים ותכניס באזניהם, לזה מלת תדבר מוטעם, ותאמר להם שהמעשר שהם לוקחים מישראל לא יתגאו בו לומר שהם כמו אהרן, כשם שאהרן אוכל משלחן גבוה כן גם הם, וירימו ראש עליו לומר שהם שוים לו, ויבאו לעשות כמו קרח, ע"כ תאמר להם שממה שהן לוקחין יתנו לאהרן, לומר שהן כפויין לו, ובערכו הן חשובים כישראלים, זהו ונחשב לכם תרומתכם כדגן מן הגורן, כאילו אתם ישראלים כן תרימו גם אתם תרומת ה' ונתתם לאהרן. מכל מתנותיכם תרימו, שאם קדם הלוי ולקח מעשרו בשבלים, יביא ממנו תרומת ה' שהיא תרומה גדולה:
<b>ואמרת</b> אליהם. שאחר שהרימו תרומת מעשר לא יחשבו שמה שנשאר להם יש בו קדושה, לז"א ונחשב לכם תרומתכם כתבואת גורן, כמו חולין של ישראל. ואכלתם אותו בכל מקום, אפי' בבית הקברות, שאינו כמו מתנותיו של אהרן שאינו אוכל אותם אלא בטהרה ובקדושה, מהם במקדש ומהם בתוך החומה, לא בתוך טומאה ולא במקום טומאה. כי לכם הוא חלף עבודתכם, בשכר עבודה, אבל לאהרן ויתר לו העבודה ונתנו לו המתנות חנם שנאמר עבודת מתנה, שויתר על העבודה ולא נתנו לו אלא למעלה ולגדולה, שנאמר לך נתתים למשחה, לגדולה ולאכילה, לא ימכרם, אבל אתם חלף עבודתכם, לוי שעבד יש לו, אינו עובד אין לו, כן ארז"ל. לפי שיש הפרש ביניכם ובין אהרן, לפי שאתם מעשר בני ישראל שיעקב שהוא ישראל הוציא מעשר מבניו כדאיתא בפרקי דר"א, יעקב הוציא מעשר מבניו והתחיל למפרע מבנימין, ולזה לפי שהן מעשר אחד מעשר, יתן להם המעשר, זהו שאמר כי את מעשר בני ישראל אשר ירימו, אבל אהרן הנה לקחתי אותו לכהן לי, א"כ מהמתנה שלכם תראו כמה יש הפרש ביניכם ובין אהרן, ועם זה קדשי בני ישראל שהוא אהרן לא תבאו לחללו ולא תמותו:
<b>עוד</b> את קדשי בני ישראל,. לומר שאע"פ שאמר להם ואכלתם אותו בכל מקום, עכ"ז לא תגרמו לטמאו לכתחלה, לפי שנתברך עליו ברכה בא"י אמ"ה אקב"ו להפריש מעשר. א"כ הם קדשי בני ישראל אשר קדשו וברכו, על כן לא תחללו וגו':
<b>גימטריאות</b>
<b>ויקח</b> וי ק"ר בגימ' גיהנם, וי שלוקח בחלקו של גיהנם:
און פלת. אותיות נפלאות, שנעשו לו נפלאות שלא נפל בגיהנם, כי אפילו מחט שאולה נתגלגלה והוא נצול:
קריאי מועד. קובעים מועדים ומקדשים חדשים:
תתנשאו. בגימ' שאתה הוא מלך ואהרן הוא כהן:
ותנו בהן אש. רמז להם שיפלו באש של גיהנם. אף לא אפל. שנפלו לארץ אפל וצלמות:
לא אל ארץ זבת חלב ודבש הביאותנו. שלא באו לעולם הבא:
אתה והם ואהרן. רמז להם שלעוה"ב יקומו בתחיה הם ואהרן:
הרוחות. הרוחת כתיב, כל הרוחות לך כרוח אחת. ד"א הרוחות, הרבה רוחות יש לך ואינם מתחלפות זו בגוף זו:
ימתון. מלשון המתנה, שלא יהיה להם שום המתנה:
יברא. י' ברא, היא א' מעשרה דברים שנבראו בע"ש בה"ש, פי הארץ:
חיים שאלה. משיח אליה, עתיד המשיח להעלות אותם מן גיהנם ולשאול אותם מהקב"ה, שאלה כתיב:
ותבקע. עב תק, עובי האדמה ת"ק שנה:
נסו לקולם. לקלם כתיב, כמו אשר קלם מלך בבל באש:
וירם את המחתות. רמז שעתידין להתרומם מתוך גיהנם:
רקעי יעקר, כל המעורר על הכהונה יעקר מן העולם:
הקריבום השרופים. השרפים כתיב, לומר שבאו השרפים ושרפום:
איש זר. ס"ת שר אשר, ראש. רמז על עזיה שהיה שר וראש ופרחה לו הצרעת בראשו:
אתם המיתם. חשדום שעשו להם כשפים:
החיים ותעצר. החי מות עצר, אהרן הצדיק עצר מלאך המות:
נעצרה. נע צרה, שהצרה נעה והלכה לה:
מטהו יפרח. בגימ' משית, שיבחר בו הקב"ה, ונאמר יפרח בימיו צדיק:
ציץ. בגימ' קץ, לעת קץ יהיה כן שיציצו האילנות בכל יום ויתנו פרי בכל יום:
את כל המטות. המטת כתיב חסר, שכל המטות חסרים בערך מטה אהרן:
מטה לוי שבט. ר"ת שלם, שהוא שבט שלם וקדוש:
לקחתי. חלקתי, לקחתים לחלקי:
נתנים. נותנים שיר ושבח להקב"ה:
לך למשחה. ארז"ל כדרך המלכים לאכול בחרדל. וכן למשחה בגימ' זהו דרך מלכים:
לחק. חלק, עוה"ז:
זה זה. ב"פ, בגימ' כ"ד, רמז לכ"ד מתנות כהונה:
כל טהור בביתך יאכל. בגימ' גם אשתך:
כל חלב בינוני נוטל אחד מחמשים כמנין כל, ועין יפה אחד מארבעים, כמנין חלב:
ראשיתם. שאריתם, שיש להם שיריים:
פדה תפדה. ה"פ פדיום כתיב, כנגד ה' סלעים:
אני חלקך. בעה"ז:
ונחלתך. לעה"ב. ד"א אני חלקך. בקדשי מזבח. ונחלתך, בקדשי הגבול:
בני ישראל ולא תחללו. רמז שלא יאמר על בני ישראל שום דבר חלול וצא יתחלל הוא מחמתן, שהרי משה נענש לפי שאמר שמעו נא המורים, וכן אליהו על שאמר כי עזבו בריתך נענש, שאין הקב"ה חפץ אלא בטובתן של ישראל:
<b>פרשת</b> <b>חקת</b>
<b>חקת</b> התורה. היה הדבור למשה ולאהרן ואח"כ אל בני ישראל, מסר לכל אחד ואחד במצוה זו כפי הראוי לו וכפי קבלת נשמתו, לזה אמר לאמר לאמר ב"פ. ושן אמרו במדרש ויקחו אליך, לך אני מגלה טעמיה אבל לאחרים חקה. עוד לאמר לאמר ב"פ, לומר בזמן שהיה בהמ"ק קיים עשיה, בזמן שאין בית המקדש קיים אמירה, שיקראו פרשה זו בכל דור ודור ואני מעלה עליהם כאילו עשאוה ושרפוה ונתחטאו באפרה, ולזה תקנו רז"ל לקרוא פרשה זו קודם ר"ח ניסן שהוא ראשון לחדשים, אחר פרשת העגל, לומר כמו שבחדש זה מתחדשים ומבערין החמץ מבית ומחוץ ומטהרים ומקדשים, כן הקב"ה ינקנו ויטהרנו מטומאותינו וישרוף המקטרגים עלינו ויהיו אפר תחת כפות רגלינו, וקורין עד תטמא עד הערב, ואח"ז בפ' החדש עד בערב תאכלו מצות, ששם נשלמה טהרתם של ישראל באכילת מצה. ולזה לא יש הפסקה בין פרשת פרה לפרשת החדש. לזה אמר זאת חקת התורה לא חקת התרה, לומר שיקראו בתורה פרשת פרה בכל שנה ושנה והיא מטהרת. וארז"ל שאנו קורין פרשה זו אחר פרשת העגל, לומר תבא פרה ותקנח צואת בנה, וא"ת מה ענין זה לזה, אפר פרה היא לטהרת טומאת מת, ומה ענין עגל כאן, י"ל לפי שכשעמדו על הר סיני פסקה זוהמת הנחש מישראל והיו חורין ממלאך המות שלא יהיו מתים על ידו, שהוא אבי אבות הטומאה, וכשחטאו בעגל המשיכוהו עליהם ומתים על ידו, והיה סיבתו העגל, לזה תבא פרה ותקנח צואת בנה:
<b>ובמדרש</b> חכמת אדם תאיר פניו, ר' מני ור' יהושע דסכנין בשם ר' לוי אמר, על כל דבר ודבר שיצא מפי הקב"ה כשהיה אומר למשה היה אומר לו טומאתו וטהרתו כיון שהגיע לפרשת אמור אל הכהנים אמר לפניו רבש"ע ואם נטמא במה היא טהרתו, ולא השיבו, באותה שעה נתכרכמו פניו של משה, שנאמר ועוז פניו ישונא, כיון שהגיע לפרשה זו של פרה, א"ל הקב"ה למשה אותה אמירה שאמרתי לך אמור אל הכהנים, ואמרת אם נטמא במה היא טהרתו ולא השיבותיך, זו היא ולקחו לטמא מעפר שריפת החטאת, ע"כ. לא השיבו, לפי שהוקשו עליו דבריו של משה, שאילו לא אמר משה ואם נטמא, לא היתה טומאה חלה בכהנים עם ה', כשאמר ואם נטמא ברית כרותה לשפתים חלה עליהם טומאה, ולזה עשה אהרן את העגל ונטמא, וצריכה פרה שתקנח את צואת בנה, ולזה היה הדבור למשה ולאהרן, ולזה אל אלעזר ולא אהרן כי אין חבוש מתיר עצמו. וכן אמרו בספרי אותה אל אלעזר ולא אחרת אל אלעזר, זו אל אלעזר ושאר הפרות בכהן גדול. כי זו לא באה אלא לטהרתו של אהרן. ולזה אמר וכבס בגדיו הכהן לא פירש איזו כהן, וכן אמר וטמא הכהן עד הערב ולא פירש, הוא הכהן הידוע, ובשביל כבודו של אהרן לא פירש. ולזה אמר לו למשה כשעשה העגל, ל"ך ר"ד, בגימ' עם ב' המלות אהרן, לומר שהוא היה סיבה שאמר ואם נטמא. לך רד כי, בגימט' פרה עה"כ. ואמר אליך, לומר שכל הפרות שעתידין ליעשות כולם צריכין לפרתך, שאפר פרתו של משה היו משליכין על כל פרה ופרה שעשו, שנאמר והיתה לעדת בני ישראל למשמרת, א"ר יוסי ב"ר חנינא רמז שכל הפרות כלות ושל משה קיימת, וכן צריך הואיל והוא היה סיבה:
<b>ובזוהר</b> פרשת פקודי (דף רל"ז) ז"ל, פרה אדומה בגין לאכפיא כל אינון סטרי מסאבא דלא ישלטון, א"ל רבי אבא והא פרה קדישא איהי דכיא איהי ואמאי, א"ל הכי הוא ואוקמוה, כללא דארבע מלכוון הוה כד"א כי כפרה סוררה סרר ישראל, אדומה דא מלכות בבל, דכתיב אנת הוא וגו' רישא דדהבא. תמימה דא מלכות מדי. אשר אין בה מום דא מלכות יון דאינון קריבין לארחי מהימנותא. אשר לא עלה עליה עול דא מלכות ארם דלא סליק עליה עול קוב"ה, ורזא דמלה דא מי יתן טהור מטמא לא אחד, מי יתן טהור מטמא, רזא דא הכי איהו רזא הוא טהור דנפק מטמא, דהא בקדמיתא טמא והשתא דאתעביד ביה דינא ומתיהב ליקדת אשא בנורא דדליק ואתעבד עפר השתא איהו טהור מטמא טהור דנפיק מטמא, ובגין כך כל אינון דמשתדלי בה כלהו מסתאבי דהא הכי הוא ודאי וכיון דאתעביד אפר כדין עד דאתכניש ויסתלק מתמן מסאיב לכלהו כד"א וכבס האסף וגו', אפר מ"ט כד"א ועסותם רשעים כי יהיו אפר תחת כפות רגליכם, וכיון דאתיהיב על ההוא אפר מים כדין איהו טהור מטמא, ורזא דמלה דכתיב מי חטאת כמא דאתמר לפתח חטאת רבץ, ובגין דאיהו לפתח חטאת רבץ ודאי בקדמיתא כתיב והוציא אותה אל מחוץ למחנה ובגין כך אתיהיבת לסגן ולא לכהנא, ודא הוא טהור מטמא, בקדמיתא טמא והשתא טהור, וכל סטר רוח מסאבא. כיון דחמא דא ערק ולא יתיב בההוא דוכתא, מי חטאת ודאי מי נדה כלא מסאבא ועל דא שלטא רוח קדישא, ורוח מסאבא אתכפיא דלא שלטא כלל, ודא הוא דינא דרוח מסאבא מחוץ למחנה בגין דאיהו רוח מסאבא דכתיב והיה מחניך קדוש, ע"כ. ופירוש מאמר זה הוא לפי שכל המלכיות הקדמונים כולם באו מאדם הראשון שהוא יציר כפיו של הקב"ה, ורוח הטומאה נדבקה בהם מצד חטא אדם, והם הפסולת והסיגים של הכסף וצריך לצרפו באש בעליל לארץ מזוקק שבעתים. וכ"ה במדרש, כסף צרוף בעליל וגו' רב חנן בר בבי פתר קריה בפרשת פרה שיש בה משבעה שבעה, ז' פעמים נזכרה פרה בפרשה, וז' הזאות וז' שרפות וז' כבוסים וז' טמאים וז' טהורים וז' כהנים, ואם יאמר לך אדם חסרים הם אמור לו משה ואהרן בכלל היו. ודע שהטומאה מתפשטת עד שש מעלות ולא יותר, אבי אבות הטומאה, אב ראשון, שני לחולין, שלישי לתרומה, רביעי לקדש, הרי שש, והשביעית הוא טומאת העגל, שבו נכללו כל הטומאות, שאילו לא היה חטא העגל לא היו מתים ע"י מה"מ שהוא. אבי אבות הטומאה ומקבלים טומאה מחמתו, ולזה בא הרמז של ז' פעמים ז' לצרף אותו חטא שהיה שבעתים, ומאותם סיגים יוציא מהם כסף, והקב"ה עתיד להפוך את העמים לקרוא כולם בשם ה', ופירוש לקרוא, כמו ויקרא בשם ה', ות"א וצלי בשמא דה', ולהעביר רוח הטומאה, כי רוח עברה ותטהרם, והאדום יהפך ללבן, כולו הפך לבן טהור הוא, כי הם מעשה ידיו ואין הקב"ה חפץ בהשחתתן, כמ"ש מעשי ידי טובעים בים ואתם אומרים שירה, ורוצה הקב"ה ללבנם ולהחזירם לעפרם ויתלבנו כאפר ויהיו כפויים תחת כפות רגלי הצדיקים, שיהיה להם אחיזה ודבקות בהם כאפר הנדבק ברגלים, ואפר פרה הכי הוא ודאי דהוא דכיא קדישא, רמז על ישראל כמ"ש כי כפרה סוררה וגו', אדומה דא מלכות בבל, תמימה דא מלכות מדי, אשר אשר אין בה מום דא מלכות יון. ומ"ש דאינון קריבין לארחי מהימנותא, הוא כנגד הפילוסופין שיצאו מיון, כמו אלכסנדרוס ואריסטוס וגלינוס וחביריו שרצו להתקרב בחכמתם ומצאו, ויש קצת מדבריהם קרובים לדברי רז"ל. אשר לא עלה עליה עול, דא מלכות ארם דלא קבילו עולא דאורייתא. וארז"ל למה נקרא חזיר שעתיד לחזור. ועל זה אמר מי יתן טהור מטמא, אחר שנטמאו באותו רוח הטומאה, כי יעביר אותו רוח, כי רוח עברה ותטהרם. ומה שאמר ובגין כך כל אינון דמשתדלי בה כלהו מסאבי, הכי הוא ודאי עד דאתעביד אפר ע"י הקב"ה, זהו אומרו אפר כד"א ועסותם רשעים, וכיון דאתיהיב על ההוא אפר מים כדין איהו טהור מטמא, כמא דאת אמר וזרקתי עליכם מים טהורים, זהו אומרו מי חטאת, רצונו לומר עתה היא מי חטאת, לפתח חטאת רובץ, שאפילו שעשו הפרות לא יטהרו לגמרי, אלא מי חטאת, שאע"פ שהם מי, הם חטאת. ומה שאמר ובגין כך אתיהיבת לסגן ולא לכהן, שהכהן הוא רמז להקב"ה, ואותה פרה שעתיד הקב"ה לעשותה ע"י מלך המשיח עדיין לא נעשית, לזה יצאו ד' מלכוון, לזה אמר לקמיה תא ואימא לך רזא חדא כו', ת"ח להאי אתר דאיהו רוח מסאבא יהיב קב"ה שולטנו למשלט, לומר שאין יכולת בפרה שעשה משה להעבירה, שכבר נתן לה רשות ע"י חטא אדם ולית רשות לאנהגא ביה קלנא כו', ולזה והוציא אותה אל מחוץ למחנה, כי אין רשות כי אם להוציאה אל מחוץ למחנה שלא תשלוט עליהם, אבל לא להוציאה מן העולם לגמרי. ואפשר עוד לומר שהיתה ע"י הסגן, לפי שטהרה זו היא ברמז על אהרן כמ"ש, ואין חבוש מתיר עצמו, לזה צריך עזר לעזרו. והיו משליכין לתוך שריפתה עץ ארז כנגד מלכות מדי, שנאמר יעשו עץ גבוה חמשים אמה. ושני תולעת כנגד מלכות ארם שלבושו אדום. ואזוב כנגד מלכות בבל שארז"ל נבוכדנצר גבהו אמה וזקנו אמה, היו משליכין שלשתן לתוך שריפת הפרה, רמז שעתידין שלשתן להתחבר עם ישראל ויהיו עם אחד, אחר בוא יום ה' בוער כתנור ויתלבנו כולם, ומלכות יון אין לו רמז, כמ"ש דאינון קריבין לארחי מהימנותא, ובנקל הם חוזרין, והכל ע"י סגן בגימ' ק' י"ג, קדושה ויחוד, וברוך היודע אולי כשנעשה העגל לא היה שם אלעזר, כי כשראה חור הרוג נחבא, ועזרו ה' ולא נטמא באויר העגל כו', לזה ונתתם אותה אל אלעזר:
<b>וכתב</b> רבינו בחיי ז"ל, וצריך שתשכיל כי קצת ממשכילי האמת נסתפק להם במה שנעשית חוץ, אם הוא לתוקף קדושתה, שהיא קודש קדשים לגמרי ומדרגתה גבוהה יותר מכל הקרבנות הנעשים במקדש, עד שאין להשוותה להם, או אם הוא למיעוט קדושתה שהיא חול עד שאין ראוי לעשותה במקום הקדש, ושאלו בזה, אם היא קדש קדשים היאך היא מטמאה את הטהורים, ואם היא חול היאך הוא מטהרת את הטמאים. ומקצתם השיבו כי האמנם קדש קדשים היא, ומה שהיא מטמאה את הטהורים, בעבור כי ישוב הטהור טמא בגשתו אל הקדש הטהור של מעלה, ועל כן היא מטמאה את הטהורים, כי כל המעלות הטהורות טמאות לה בקרבתם אליה, כי בערכה הטהור הוא טמא, ועל כן אמר הכתוב כל הנגע במזבח יקדש, כלומר יוקד אש, כי הקדש הגמור ידחה מפני מה שלמעלה ממנו, וכן הטהור הגמור ידחה מפני הטהור שלמעלה ממנו, ואמר אש דוחה אש, אש אוכלת אש כו'. והנה לדעתם היה קדש לגמרי. אבל הנכון לפי מה שאמרו שמקצתה קודש ומקצתה חול, קצתה חול בהעבירה רוח הטומאה, וקצתה קדש שהכתוב קראה חטאת, ולכך עשו בה מעלות יתרות על שאר הקדשים, ועל כן היא מטמאה את הטהורים מצד קדש שבה, ומטהרת את הטמאים מצד חול שבה, בהעבירה רוח הטומאה מעליה. וכדי ללמוד על טעם הפרה שהיא להעביר רוח הטומאה, לכך הוצרכה הפרשה להזכיר מיד טומאת מת ושאר טומאות, כי אין טומאת בעלי חיים המתים אלא בסיבת כח הממית, והכח הזה נקרא רוח המושל, ונקרא ג"כ ההר הגדול אשר לעתיד יהיה למישור בזמן מלך המשיח שיבא במהרה בימינו ע"כ:
<b>עוד</b> נאמר למה מטמאה את הטהורים, לפי שכל העוסקין בה היו מתכונין להמשיך בה כח הטומאה בכח ולא בפועל, כדי שכשיזו ממנה על הטמא יהיה בה כח לשאוב הטומאה וימצא מין את מינו ויתרחק ממנו הטומאה, ולכך היתה בשריפה מחוץ למחנה ששם מושבה, וכדי שלא ידבק בה הטומאה בפועל צריך הכהן לעמוד על גבה בשחיטתה ובשריפתה, וכן צריך הכהן ליקח עץ ארז שהוא גבוה מכל שאר אילנות, לומר שלא תגבה, ואזוב כדי שלא תבטל לגמרי, ושני תולעת, לומר אם יהיו חטאיכם כשנים כשלג ילבינו, וסופה להתלבן כאפר, עד שיסלקנה הקב"ה לגמרי, כל זה כדי שלא תתגבר ותסתלק מיד בהזאה, ובהמשיכם לה הטומאה, כמו שאמרו על פי דרכם היו מטמאין טומאה קלה לא חמורה, לפי שלא היו לה ממשיכין לה בפועל:
<b>עוד</b> אמר בזהר וז"ל, רזא דכלא האי דכתיב למי נדה חטאת היא, בגין דכל דינין תתאין וכל אינון דאתו מסטרא דמסאבא כד איהי ינקא מסטרא אחרא ויתיבת בדינא כד"א מלאה דם הודשנה מחלב, כדין כולהו מתערי ושראן בעלמא, כיון דעבדי האי עובדא דלתתא וכל האי דינא באתר דא דהאי פרה ורמאן עלה עץ ארז כו' כדין אתחלש חילא דילהון כו' ואתחזו כן גוונא דא לגבייהו כדין לא שראן בבר נש ואתדכי, ע"כ א"כ אמר כשעושין בה דין ששוחטין אותה ושורפין אותה היא מתעוררת ושורה על אותם שעושין בה דין בכעסה, וכשעושין האי עובדא שמשליכין עץ ארז כו' אתחלש חילה וערקא מניה, ועוד נאמר כדי להפיס דעתה כדי שתסתלק לגמרי אנו מטמאין העוסקים בה כדי להניח דעתה שלא נסתלקה לגמרי, שהרי יש עדין טמאים, א"כ יהיה פירוש מי נדה היא, כשרואה מי שהם מימי החסד שבאים להסירה היא מתעוררת ומטמאה כל מי שנמצא בצדה, אבל אחר שמשליכין עץ הארז לומר שהיא בטילה כמו זה העץ שאין לו פרי, אז חטאת היא, מסתלקת לגמרי, לזה מזין שלישי ושביעי, כדי לסלקה מעט מעט ולא בפעם אחת, כדי לבא עליה בתחבולה עד שתצא, הואיל ונתן לה רשות קודם. ומזין בשלישי כדי להעביר ג' טומאות, אבי אבות הטומאה, אב הטומאה, וראשון לטומאה, וממתינין ג' ימים ומזין עד שיעביר שלש טומאות האחרות. ולזה אמר ואם לא יתחטא ביום השלישי וביום השביעי לא יטהר. ובמים חיים, כמו שהוא בדין מים של נטילת ידים, שאם נעשה בהם מלאכה או נשתנית צורתן פסולים, מפני שהיא בת מלך ואינה יוצאה אלא ע"י מים חיים, ועושים כל זה כשהיא בתוקף גבורתה, בתוקף האדמימות, שאם היו בה שתי שערות שחורות אין לה תוקף לשאוב, שכל שחור אדום היה אלא שלקה, ואחר שלקה אין לו כח, וכן שתי שערות לבנות, במקום לבון אין גבורה, ואם היא כולה שחורה אין שום יכולת להתגבר עליה, כי האדום מקבל גוון אחר, מה שאין כן בשחור. מצאתי כתוב והיתה לעדת בני ישראל למשמרת, כמו שעון העגל שמור לדורות שנאמר וביום פקדי וגו', כן יהיה אפר זה שמור, שבכל עת שיתעורר עון זה, יתעורר אפר זה לדחותו ולטהרו:
<b>הנוגע</b> במת לכל נפש אדם. זה שהמית עצמו מתאות העולם, זה מת ע"י מלאך המות שהוא מטמא בנגעו בו. והוא כנגע צרעת, לזה הנגע כתיב. לכל נפש, לכלות הנפש, מנפש ועד בשר יכלה. והטיל בו זוהמא שהיא שש מדרגות שאמרנו, זה צריך שלישי ושביעי. אבל המת שלא על ידו, כגון מיתת הצדיקים שמתים על ידי נשיקה על פי ה', אין רוח הטומאה שולטת במיתתן, לפי ששמרו נשמתן ולא נתפתו אחר היצה"ר ונשארו טהורות ולבנות כמו שנופחו מפי ה', ועל כן יציאתם היא ג"כ על פי ה', כאשר יחנו כן יסעו, ולזה ארז"ל צדיקים אינם מטמאים, ביום שמת רבי בטלה כהונה, כמו שבחייהם טהרו נשמתן אע"פ שהיתה בגוף, כן אחר פרידתם. אבל מי שמת על ידי מלאך המות, מטמא כל הנוגע בו מחמת טומאה שקבל ממנו ונגע בו. וטמא שבעת ימים, עד ז' עדנין יחלפון עלוהי. הוא יתחטא וגו', יש לו טהרה אחר זמן, אבל מי שעבר על כריתות ומת בכרת ועדין יש עליו מיתות שצריך לבא ג"פ ולמות בכרת, כפי הכריתות שעבר. זהו במת בנפש האדם אשר ימות, מת לא נאמר אלא ימות, שעדיין צריך למות. ולא יתחטא, שלא עשה תשובה. את משכן ה' טימא, הנשמה שהיא חלק השי"ת, אותו חלק שה' שוכן בו טימא, ולא הניחו הנגזר מימי חייו. ונכרתה הנפש ההוא מישראל, שישראל כולם הם נפש אחת, וראשי תיבות של הספירות בגימ' ישראל וכולם אחד. ונפשותם של ישראל אצולות משם, וכמו שהן אחד, כן נפשותם של ישראל, וזה שנטמא נחלק ונפרד מהם, וכשענף נפרד מהאילן ואין לו יניקה, הוא יבש ולא יעשה פרי אם יטעוהו ויזרעוהו, אולם כשנחתך בזמן הנטיעה יש לו תיקון לחזור ולנטעו, אבל כשנחתך שלא בזמן הנטיעה, אם יטעוהו לא יקלוט במהרה אלא אם כן תהיה הארץ לחה ולא יכה השמש עליה, והלואי כן יארע למי שמת בכרת אם לא עשה תשובה. זהו מי נדה שלא נתרחק ושב ממה שהיה, טמא יהיה, שיבא בגלגול עד שיטהר, כל עוד שטומאתו בו ילך וישוב, או יברח לתורה. זהו התורה אדם כי ימות באהל, ר"ל כי ימות וצריך לחזור אולי יתקן, ילך לאהל, לבתי מדרשות, כמ"ש על פסוק וזאת התורה אשר שם משה, וזאת התורה מוסף על ערי מקלט, מה ערי מקלט מצילתו מן המיתה אף התורה כן, ולא עוד אלא שהיא מצלת יותר מערי מקלט, שערי מקלט אינן קולטות אלא שוגגים, והתורה בין שוגגין בין מזידין, הה"ד עץ חיים היא למחזיקים בה. ובגמרא אמר יוחנן מנין לדברי תורה שהן קולטין שנאמר את בצר במדבר וגו' וכתיב בתריה וזאת התורה, וקולטין אפילו ממלאך המות, כי הא דרב חסדא דהוה יתיב וגרס בי רב פירוש בבית המדרש, לא הוה מצי מלאך המות למקרב לגביה דלא היה פסיק פומיה מגירסיה, סליק ויתיב אארזא דבי רב פקע ארזא, שתיק מגרסיה ויכיל ליה. ובמדרש תנחומא אמרו ואם יבטלו הערים להיכן הם בורחים, אמר להם יברחו לתורה, מה כתיב אחר הענין וזאת התורה, שכל מי שחושש באחד מאיבריו התורה היא מרפאתו שנאמר רפאות וגו', וכל אלו לצדיקים אבל לרשעים אין להם מנוס, שנאמר ומנוס אבד מנהם ע"כ. כן אמר כאן טמא יהיה, לא היה אלא יהיה, כל עוד שטומאתו בו, שבא ולא תקן פעמים ושלש, שכן שלשה פעמים נזכר טמא בפרשה, אין לו תיקון, אלא ימית עצמו בבתי מדרשות. זהו אדם כי ימות, תקונו הוא באהל. ואמר ג' פעמים אהל, כנגד ג' פעמים טמא, שצריך לתקון שלשה פעמים. הן כל אלה, אלה אותיות אהל. לכן יש שלשה פעמים אהל בגימט' ח"ק, כי חק לישראל הוא לתקנם. וע"ז אמר והבאתי את השלישית באש וצרפתיו כצרוף את הכסף ובחנתיו כבחון את הזהב,, להתם תקונו. כי אין צדיק בארץ, להסיר החלודה שקבל מן הארץ. לזה חק שהוא בגימ' גיהנם זהו בשלישית. לזה אמר וכל אשר באהל, שכבר נתאשר, יטמא שבעת ימים, והם שבעה ימים שארז"ל שהנשמה לפי שחיפה על ישראל בעשיית העגל שאמר אתה ידעת את העם כי ברע הוא, היינו ערב רב, לומר שערב רב עשו את העגל ולא ישראל, לזה באו בזכותו ענני כבוד שהיו חופין על ישראל ולא על ערב רב. ובמדרש למה נסתלקה הבאר במיתתה של מרים, כדי שידעו הכל שהיתה צדקת ויצטערו עליה ויגמלו אתה חסד, כך מתה מרים, משה ואהרן עסוקים, וישראל מבקשים מים ואין מוצאים, מיד נתכנסו עליהם, כיון שראו אותם באים, אמר משה לאהרן מה כנוס זה, אמר לו לא בני אברהם יצחק ויעקב הם, גומלי חסדים בני גומלי חסדים, אמר לו משה אי אתה יודע להפריש בין כנוס לכנוס, אין זה כנוס של תקנה אלא כנוס של קלקלה, שאילו היה של תקנה היה צריך להיות בראשם שרי אלפים ושרי מאות, ואתה אומר לגמול חסד הם באים, מיד הטיחו דברים כלפי משה שנאמר וירב העם עם משה, כיון שראו משה ואהרן פניהם זועמות, ברחו להם לאהל מועד, ע"כ. א"כ ולא היה מים, פירושו לא היו עוסקים לא בתורה ולא בגמ"ח, כמ"ש ויחנו ברפידים שרפו ידיהם מהתורה, ואין מים לשתות:
<b>נחזור</b> לעניננו, שנקהלו על משה ועל אהרן, לומר שהם יודעים שהבאר בזכות מרים, אבל מזכות שניהם יחזור להם, וירב העם עם משה דנפיש זכותיה מאהרן, ועוד שאהרן היה אוהב שלום ורודף שלום נתביישו מלדבר עמו, ואפי' למשה לא היה להם פנים לדבר אלא מאמרו לאמר אמירה אחר אמירה שלא אמרו בפירוש ולא נתלוננו, כי לא אמר וילונו אלא וירב לפי שא"א לסבול הצמא:
<b>ולו</b> גוענו בגוע אחינו. לא על עדת קרח אמרו כן אלא על אותם שהן מבן עשרים שנה ומעלה שמתו במדבר, עליהם אמרו אחינו, שקבלו עליהם גזירת המקום ב"ה, זהו לפני ה':
<b>ולמה</b> הבאתם את קהל ה'. במדרש, אמרו להם בתחלה אמרתם לנו מפני פושעים וחטאים שיש ביניכם אין המקום מצוי לכם, עכשיו שנעשינו כולנו קהל ה', מפני מה אנו מתים בצמא, ע"כ. ולמה הבאתם את קהל ה' אל המדבר הזה, כי אפילו שזה הדבור אינו מן הראוי לדברו, אלא הצמא א"א לסובלו, זהו למות שם. ואמרו אנחנו ובעירנו, לומר שהקב"ה מרחם על עולמו אפי' בשביל הבהמות שנאמר ונתתי עשב בשדך לבהמתך, שהוא כשאין ישראל עושין רצונו של מקום, כמ"ש בפ' כיצד מברכין ואספת דגנך אפשר אדם זורע בשעת זריעה וקוצר בשעת קצירה ודש בשעת דישה וזורה בשעת הרוח, תורה מאי תהא עליה, אלא בזמן שישראל עושין רצונו של מקום מלאכתם נעשית ע"י אחרים שנאמר ועמדו זרים ורעו צאנכם, ובזמן שאין עושין רצונו של מקום מלאכתם נעשית ע"י עצמן שנא' ואספת דגנך, א"כ פירוש הפסוק הוא כן, ונתתי עשב בשדך לבהמתך ואכלת, לומר שבשביל הבהמות אתה אוכל, כן אמר כאן אנחנו ובעירנו, אם אין אנו ראוים יתן לנו בשביל בהמות שלנו. ולמה הבאתם וגו', לומר התנצלות שסיבת הדרך היה שהלינו על המן ועל המים, שאילו עלו דרך כרכים ועיירות היו מוצאין מים ומזון לאכול כדרך הולכי דרכים, והיה זכות שלשתכם עומד לנו לדורות, לא כן עתה שהבאתם אותנו על דרך זה המדבר ונסתפקנו בזכותכם:
<b>ויבא</b> משה ואהרן מפני הקהל. שראו שהדין עמם שא"א לסבול הצמא, ומפני הבושה נפלו על פניהם. וירא כבוד ה' אליהם, לא כמו עדת קרח שאמר וירא כבוד ה' אל כל העדה, אלא אליהם לבד, לומר שהדין עמהם ואינו מקפיד על דבריהם. וירא כבוד ה', אמר להם הקב"ה אין אבל וצער למשרתי צבור, צאו מכאן במהרה, בני בצמא ואתם יושבים ומתאבלים על מרים, א"כ זו המראה היא לכבודן של ישראל:
<b>וידבר</b> ה' אל משה וגו' קח את המטה לא אמר מטך, אלא המטה בה' הידיעה יש מי שפירש שזה המטה הוא מטה של אהרן, והוא לאות לבני מרי, לזה אמר שמעו נא המורים, זהו ויקח משה את המטה מלפני ה', כמו שכתוב בפרשת קרח וינח משה את המטות לפני ה', והכונה היא לומר שכמו שזה היה עץ יבש והפריח ועדיין הוא עומד בלחותו ובפרחו, כן יש כח להוציא מים מצור החלמיש, לא להכות בו הסלע, ומשה שהכה בו הסלע, רצה לומר שהם ראוים להכאה אחר שהטריחו קונם להוציא מדבר שלא כטבעו, כמו מעשה של בנו דר' יוסי דמן יוקרת שאמר לתאנה להוציא פרי שלא בזמנו ונענש, והקב"ה חשבו למשה לחטא, כי אדרבא בזה תוכר גבורת הבורא ונפלאותיו בשינוי טבעו של עולם, ולזה אמר יען לא האמנתם, לא אמר אמנתם אלא האמנתם להכניס בלבן של ישראל שיש בו יכולת לשנות הטבע בלי שום טורח, וכל ענין יציאת מצרים והמכות והוליכם בתהומות כמדבר והליכתם במדבר מ' שנה ולא חסרו דבר, הכל היה בשינוי טבעו של עולם בלי טורח, והכנסתן לארץ ולהרוג ל"א מלכים, הכל היה שלא על דרך הטבע. לכן לא תביאו את הקהל הזה וגו', ואמר הקהל הזה ולא קהל הזה, לומר הקהל הזה לא תביאו אבל קהל אחר שהוא קהל אחרון בזמן מלך המשיח תביאו, "מה "שהיה "הוא שיהיה ר"ת משה. וכל דור ודור הוא רועה אותם כנזכר בזוהר על דור הולך ודור בא, כמו דור שהלך שהם דור המדבר שישבו במצרים דו"ר שנה הוא היה רועה אותם, כן בכל דור ודור שבא הוא רועה אותם, וכן אמרו ראשון לציון" הנה" הנם", הם ס"ת ה' של משה ן' של אהרן ס' של מרים, לומר כמו שהיו בגאולה ראשונה, כן עתידין להיות בגאולה אחרונה. וכן מצאתי במדרש וז"ל א"ר חמא בר חנינא לכן לא תביאו את הקהל הזה, הקהל הזה אין אתם מביאים אבל אתם מביאים כל ישראל לעתיד לבא, שנאמר וענתה שמה כימי נעוריה, זה משה ואהרן, ע"כ:
<b>ויש</b> מי שפירש שחטא משה היה לפי שתלו הגדולה לעצמן ואמר המן הסלע הזה נוציא כי היל"ל יוציא, ולתלות הגדולה בבעליה שהוא הקב"ה, לזה אמר יען לא האמנתם בי להקדישני. ויש מי שפירש שחטא משה היה לפי שאמר לו הקב"ה ודברתם אל הסלע הידוע שהוא ידוע אצל משה, והם בכל סלע שהיו רואים היו אומרים הוצא לנו מים מזו, אמר להם משה המן הסלע הזה נוציא אין זה סלע שאמר לי הקב"ה. וחטא בזה, שמי שנתן כח באותו סלע להוציא מים הוא יתן כח בזו, כמו מי שאמר לשמן וידלוק יאמר לחומץ וידלוק. ואינו נכון, שהרי אחרי שאמר ויקהילו משה ואהרן את הקהל אל פני הסלע אמר אחר כך המן הסלע הזה. ויש מי שפירש שהחטא היה לפי שאמר המן הסלע, שאמר בה' התימה שהיא תימה גדולה להוציא מים מן הסלע, ואצל הקב"ה אינה תימה כי יש לו יכולת להוציא מן הרוח, לזה אמר יען לא האמנתם בי שיש לי יכולת בכל בלא עמל ובלא טורח, כי בדבר ה' שמים נעשו, בדבור לבד. עוד יש מי שפירש שהחטא היה לפי שאמר לו הקב"ה ודברתם, והוא אבד כונתו במריבת העם, והכה פעם ראשונה ולא יצאו מים למה הכה שנית, זהו שאמר להקדישני, שלא יצאו מים בפעם הראשון, לפי שהסלע שמע מה שנאמר למשה ודברתם אל הסלע, והוא הכה, לזה לא הוציא מים, וכשלא הוציא מים, היו קצת מהם אומרים שח"ו אין לו כח להוציא, זהו להקדישני. ויש מפרשים אחרים שפירשו עוד, שהחטא היה שאמר ודברתם אל הסלע לעיניהם, ר"ל איזה סלע שיראו ראשון, ומשה לא עשה כן, אלא ויקהילו משה ואהרן את הקהל אל פני הסלע הידוע:
<b>ובמדרש</b> אמרו, אמרו לו הרי סלע, כשם שאתה רוצה להוציא מסלע אחר, תוציא מזה, צוח עליהם משה שמעו נא המורים סרבנים, אעפ"כ לא עשה משה אלא מסלע שאמר לו הקב"ה, ומנין שאף אותו סלע שאמרו ישראל עליו וכל סלע וצרור שהיו באותו מקום היו מוציאין מים, שנאמר יבקע צורים במדבר, צור לא נאמר אלא צורים. ע"כ. עשה הקב"ה שכל הצורים שהיו שם זבו מים, משום חלול ה', שלא יאמרו שאותו סלע יש שם מים גנוזים או יש מקור שם ובהכאה נתפוצץ ונשתבר ויצאו מים מתחתיו, לזה אמר ונתן מימיו, להורות כי מגוף הסלע יצאו:
<b>ורבינו</b> בחיי ז"ל אמר מימיו הנגנזים מששת ימי בראשית, כי בארה של מרים היא מעשרה דברים שנבראו בין השמשות. לזה כל צורים שהיו שם הוציאו מים בלא הכאה. וכן אמרו בתנחומא, ויקהילו משה ואהרן את הקהל, למה כינסם, אלא משה ואהרן מהלכין וכל ישראל אחריהן, והיו ישראל רואים אבן והיו מקיפין אותה, ואין דור שאין בו ליצנים, והיו הנקהלים אומרים אי אתם יודעים שבן עמרם רועה של יתרו היה, הרועים הם פקחים במקום המים, והוא מבקש להמשיכנו למקום שיש בו מים ולומר לנו הרי הוצאתי לכם מים ולהטעות אותנו, אלולי כן יוציא לנו מן האבן הזאת או מזו, והקב"ה כך צוהו, מכל סלע שרוצים הוצא להם ומשה הפך פניו כסבור שישראל אחריו, והיו עשויים כתות כתות על האבנים, אמר להם באו עמי שאוציא לכם מים, אמרו לו מזו אנו מבקשים, אם מן הסלע הזה אין אתה מוציא אף מן האחרת אין אנו מבקשים, ונתכרכמו פניו כנגדם ונשבע שאינו מוציא מים אלא מאותה שהוא מבקש, א"ר יהודה בר סימון בשם ר' יהושע בן לוי, משה הכה את הסלע וכל הצורים שבמדבר נבקעו והיו מוציאין מים, שנאמר יבקע צורים במדבר, ע"כ. א"כ על זה הדרך יהיה פירוש המן הסלע הזה מורכב על ב' פנים, בה"א התימה, שאמר המן הסלע הזה שאתם אומרים, לא כן אלא המן הסלע הזה שאני מבקש נוציא, והיא נקראת ה' הודאית, ולזה אמר נוציא, שאע"פ שאמר לי מכל סלע שרוצים הוא יסכים עמי בזה, ואמר שמעו נא המורים, מרים כתיב, או מלשון ממרים סרבנים, או מלשון מורים חצים, שלשונם כמו חץ, שנאמר חץ שחוט לשונם וגו'.
<b>ולמה</b> פעמים. אמרו במדרש פעם ראשונה התחיל נוטף מים מעטים שנאמר הן הכה צור ויזובו מים, כזב שהוא נוטף טפין טפין, אמרו לו בן עמרם מים אלו ליונקי שדים או לגמולי מחלב, מיד הקפיד כנגדם והכהו פעמים, ושטפו אותם שהיו מרננין כנגדו, שנאמר ונחלים ישטופו, כתיב הכא יבקע צורים וכתיב התם נבקעו כל מעינות תהום רבה, מה התם שטפו אף כאן שטפו, ע"כ במדרש:
<b>והרמב"ם</b> ז"ל כתב שהחטא היה לפי שכעס באומרו שמעו נא המורים ובא לכלל כעס בא לכלל חטא, והקב"ה דקדק עליו שהיה אדם גדול, ואין ראוי לאדם כמוהו שיהיה כועס לפני עדת בני ישראל, במקום שאין ראוי בו הכעס, וכל כיוצא בזה בדין האיש ההוא חלול השם, מפני שתנועותיו כולם אל הצלחת העולם הזה והעוה"ב, ואיך יראה עליו הכעס והוא מן הפעולות הרעות, ולא יבא כי אם מתכונה רעה בנפש, ועל זה אמר מריתם את פי, כי היו ישראל חכמים גדולים, וכאשר ראוהו שכעס והוא ע"ה אין בו פחיתות המדות, חשבו כי השי"ת כעס עליהם בבקשת המים, ולולי זה לא היה כועס, ואנחנו לא מצאנו בזה כעס להשי"ת, ע"כ:
<b>ואמרו</b> במדרש וכי לא אמר משה קשה מזו שאמר הצאן ובקר ישחט להם והיא גדולה מזו, מפני מה לא גזר עליו שום מיתה, משל למלך שהיה לו אהוב והיה מגיס בינו לבין המלך בדברים קשים ולא הקפיד עליו, לימים עמד והגיס לפני הלגיונות, גזר עליו מיתה, אף כאן אמר הקב"ה למשה מה שעשית ביני לבינך מחול לך, עכשיו כנגד הרבים א"א למחול, שנא' להקדישני לעיני בני ישראל, ע"כ:
<b>עוד</b> יראה ממדרש ילמדנו, שהחטא היה לפי שאמר ויבא משה ואהרן מפני הקהל אל פתח אהל מועד, למה באו והראו ח"ו חולשה ביכלתו ית', ז"ל אמר להם הקב"ה היה לכם ללמוד מהגר דכתיב ותרא באר מים, ומה ישמעאל שלא הי"ל אלא זכות אברהם אביו העליתי לו הבאר, ישראל שיש להם זכות חבות וזכות תורה וזכות מצות על אחת כו"כ. ד"א לא היה לך ללמוד ממה שאירע ברפידים שאמרת עוד מעט וסקלוני, אמרתי לך למה אתה מקטרג את בני עבור לפני העם, עבור מחטא זה שבידך, ד"א עבור לפניהם וראה שאין עושים לך כלום. דרש רבי נהוראי כשעברו ישראל בים והיו ישראל צמאים והיתה אשה פושטת ידה בים וממלאה חמתה מן המים המלוחים ונעשים מתוקים, ועוד היתה פושטת ידה בין גלי הים ומלקטת לבנה תאנים ורמונים ואפרסקים, אמר הקב"ה למשה ומה אם באותה שעה עד שלא קבלו תורתי ועד שלא האמינו בי כך עשיתי להם עכשיו לא כ"ש:
<b>יען</b> לא האמנתם. ד' חטאות כתובים כאן, לא האמנתם, לא קדשתם, מעלתם, מריתם. לא האמנתם שלא אמרתי לכם להכות והכיתם, ולא קדשתם שאמרתי לעיניהם להוציא להם מים מכל סלע שרוצים. מעלתם, שאמרתם המן הסלע הזה. מריתם, שאמרתי ודברתם אל הסלע שנה עליו פרק אחד ועברתם על דברי, ע"כ. ונכתב חטאו של משה בתורה, להודיע שאון הקב"ה נושא שנים לשום אדם, שהרי משה נאמן ביתו ונתן נפשו על ישראל, על חטא קל לא נשא לו פנים וכתב חטאו, וכן בעגל שעשו ישראל גם כן אמר אשר עשה אהרן ולא נשא לו פנים, זהו המה מי מריבה וגו' ויקדש בם, שנתקדש שמו, שאמרו הכל שיתקדש שמו שאינו נושא פנים לשום אדם, וכן אמרו בגמרא אשריכם משה ואהרן שלא נשאו להם פנים בעוה"ז שנאמר יען לא האמנתם בי, הא בלא"ה עדיין לא הגיע זמנכם ליפטר:
<b>וישלח</b> משה מלאכים. להודיע ענותנותו של משה, שאע"פ שנגזרה עליו גזירה שלא יכנס לארץ, עכ"ז הוא משתדל בהכנסתם של ישראל אע"פ שנענש על ידם וכן אמרו במדרש, בנוהג שבעולם אדם עושה פרקמטיא עם חבירו והפסיד, פורש ממנו ואינו רוצה לראותו, ומשה אע"פ שנענש על ישראל שנאמר וירע למשה בעבורם, לא פרק משאם מעליו שנאמר וישלח משה מלאכים. וא"ת מאחר שנטה מעליו ולא עבר על ארצו למה שלח מלאכים, אלא שליחות המלאכים היה להודיע לישראל שיש לו מלכות ואדנות וממשלה, והוא עומד כנגדם אם יעברו על צווי המקום, כמו שברכו אביו והיה כאשר תריד כתרגומו כו', וכן אמר להם לישראל ברמז לא תעבור בי, כלומר לא תעבור על מצות התורה שהיא רמוזה בעשר דברות, זהו ב"י בגימ' בעשר. עוד שלח כדי להאשימו ולהוסיף על חטאתו פשע אם לא יתן להם אכסניא, כי מן הראוי היה לו לצאת לקראתם הואיל ופרעו עליו חוב אביהם שהוא ג"כ חייב בו, שהוא ג"כ מזרעו של אברהם שנגזר על זרעו גרות, שנאמר כי גר יהיה זרעך, ולזה אמר כה אמר אחיך ישראל, לומר ששנינו חייבין בפרעון החוב. וכן אמרו במדרש משל לשני אחים שיצא שטר חוב על שניהם, עמד אחד מהם ופרע אותו חוב, לימים התחיל לשאול חפץ מאחיו, אמר לו אתה יודע שאותו חוב על שנינו היה ואני פרעתיו כולו, אל תחזירני מן החפץ שאני שואלך:
<b>עוד</b> אמר אתה ידעת את כל התלאה. לפי שאתה היית שם, שמכל האומות באו שם מחמת הרעב, והיתה סיבה מאתו ית' כדי שכל ארבע גליות שנגזר עליהם כמו שארז"ל והנה אימה חשכה וגו', אימה זו גלות בבל, חשכה זו גלות מדי, גדולה זו מלכות יון, נפלת זו מלכות ארם, והקב"ה מרוב חיבתו לישראל היה רוצה לעשותם כולם גלות אחד, והביא מכל האומות למצרים כדי שישתעבדו תחת ידיהם, ובזה יתמו כל הגליות ויצאו לחרות מתחת כולם, ואפי ממלאך המות, כמו שארז"ל חרות על הלוחות אל תקרי חרות אלא חירות, אלא שגרם עון העגל לזה אמר לו אתה ידעת את כל התלאה שהוא עון העגל שאלמלא כן לא היה לך מלכות. לזה אמר וישלח מלאכים אל מלך אדום, לומר שבסיבת העון יש לו מלכות, ועכ"ז שיש לך מלכות וממשלה, אין אנו מפחדים ממך שהרי אנו בקדש עיר קצה גבולך והרי הרעו המצרים לנו ולאבותינו, ושלא מלאך ממלאכיו והוציאנו מיד פרעה שהיה מלך גדול יותר ממך. ואמרו לו כל זה כדי שלא יעשה כמו שעשה עמלק בן בנו שבא להלחם בישראל, ויצטרך לנכות מהזכיות, והם היו רוצים להניח מלחמת ארם לזמן מלך המשיח:
<b>אעברה</b> נא. עתה אעבור שתהיה כבושה תחת ידי. לא נעבור בשדה ובכרם, שהם סביב המדינה כמתפחדים וכמו הגנבים שאין יכולים ליכנס למדינה. ולא נשתה מי באר שלנו, שלא נראה כחלשים ומפחדים מכם ע"כ אין אנו שותים כ"א מימינו, אלא דרך המלך נלך, ולא נטה ימין ושמאל כמו מי שמתחבא ממקום למקום. ורז"ל אמרו לא נשתה מי באר, למדה תורה דרך ארץ שההולך ממקום למקום לא יאכל משלו אלא יקנה מבעל אכסניא שלו כדי להנות את האכסניא, הוקשה להם ז"ל שהיל"ל לא נשתה מי בור, לפי שהבור מימיו מכונסים וכשדולים ממנו מימיו כלים, אמנם הבאר מימיו נובעים וכשדולים ממנו הם מתרבים, א"כ יאמר מי בור לא מי באר, לזה ארז"ל מי באר, הבאר שלנו, כדי להנות לאכסניא:
<b>ויאמר</b> לא תעבור בי. אמר בי, כלומר עתה יש לי ממשלה על יצרי, ואם אתה עובר בתוך ארצי אולי יגרני בך היצר. לזה אמר פן בחרב וגו', ויונוני הכל לומר שלא זכרתי ברית אחים. ואפילו אצא להקביל פניך, כשיראוני יוצא בחרב, יאמרו לא יצאתי אלא להלחם עמך. ובלא חרב אי אפשר לי לצאת, שכן ברכני אבא ועל חרבך תחיה. ורז"ל אמרו אתה באת בברכת אביך שברכך הקול קול יעקב, לז"א ונצעק אל ה' וישמע קולנו, ואני ג"כ ברכני אבי ועל חרבך תחיה:
<b>ויאמרו</b> אליו בני ישראל במסלה נעלה. קודם שלח לו משה מלאכים לראות אם יש בלבו משטמה על הריגת עמלק, ומתשובתו יראה אם תשובתו באף ובחמה. ואמרו נעברה נא בארצך, בתוך ארצך ממש, ואם תהיה בלבו שום משטמה יתן להם רשות לעבור כדי לתפשם. וכשראו שאמר לא תעבור בי, בזה היה להם אבירות לב וידעו שאין בלבו. לזה ויאמרו אליו בני ישראל, אמרו כולם כדי להודיעו שלא שלחו לו אלא לראות מה בלבו ולגנוב דעתו. אמרו לו אתה אמרת לא תעבור בי, לומר שבתוך הארץ לא נעבור, אלא במסלה נעלה, והם כוונתם לא לתוך ולא למסלה, אלא כדי שלא ידע ששלחו לו לראות מה שבלבו. ובזה יתיישב שמה שעשו לבסוף ויט ישראל מעליו, היה להם בתחילה לעשות כן ולא יראו עצמן כחלשים. א"כ לזה אמרו אין דבר, אין בלבבנו שום ערמה ולא שום תחבולה רק אעברה ברגלי. ויאמר לא תעבור:
<b>עוד</b> אמר לו ברמז במסלה נעלה לעתיד, כמאמר הנביא עברו עברו בשערים פנו דרך העם סלו סלו המסלה, וכה"א ישרו בערבה מסלה לאלהינו, אז יהיה לנו עלוי דסמיך ליה כל גיא ינשא וגו', על הר גבוה עלי לך, זהו במסלה נעלה. ברגלי אעבורה, עם שכינת עוזנו שהיא נקראת רגלי, שנאמר והארץ הדום רגלי, וכן ועמדו רגליו. ואמר לא תעבור בי ויצא אדום לקראתו בעם כבד, לא למלחמה אלא כדי שלא יעברו בגבולו זהו וימאן אדום נתון את ישראל עבור בגבולו, למיאון לבד יצא לקראתו לא למלחמה. ובזה יתורץ כי היל"ל קודם וימאן אדום ואח"כ ויצא לקראת, אלא וימאן הוא פירוש שלא יצא למלחמה אלא למיאון, כי הוא היה ירא מהם, כמו שאמר במשנה תורה, אתם עוברים בגבול אחיכם בני עשו וייראו מכם וגו' אל תתגרו בם וגו'. וא"ת מאחר שה' אמר אל תתגרו בם למה שלחו להם מלאכים, ואע"פ שאמרנו שכדי לראות אם שומר משטמה בלבו, י"ל ג"כ לפי שישבו ימים רבים לומר שלא אבדו החזקה שיש להם בארץ ישראל, כי היינו עושין מחאה כדין מי שהחזיק בנכסי חבירו שלא בפניו שצריך לעשות מחאה, ואנו עשינו מחאה שהיינו צועקים אל ה' להחזירנו לארצנו, ואין לך מחאה גדולה מזו, ועוד שאין מחזיקים בנכסי שבוי:
<b>ואמר</b> וירעו אותנו המצרים. לומר שאלו עשאונו רעים וחטאים, שלמדונו מעשיהם, כמו שארז"ל מה אלו עובדי ע"ז אף אלו עובדי ע"ז כו', לזה ישבנו ימים רבים ואחר שעשינו תשובה וצעקנו אל ה' הוציאנו משם, ואנו עומדים בתשובתנו, ולא תחשוב שיש לך רשות עלינו:
<b>עוד</b> נאמר אף שכל עניניהם של ישראל הם על דרך הנס והפלא, עם כל זה היו רוצים להתקרב על דרך הטבע, להראות גבורתם, ולפי שסיחון היה מלך קשה וחשבון מדינה קשה, שכן נאמר ערים גדולות ובצורות בשמים, וכדי לעקרו מן המדינה ויצא לקראתם, עשו תחבולה ושלחו לאדום בלשון רכה כה אמר אחיך ישראל, ויצא אדום לקראתו, ויט ישראל מעליו, ואז נתחזק לבו של סיחון ואמר אלו חלשים הם, ויצא לקראתם למלחמה, ואז ויכהו ישראל וגו', וזה היה סבה מהי"ת שיצא אדום בעם כבד וביד חזקה, לא למלחמה כי אם לחזק לבו של סיחון שיצא מחשבון שהיא מדינה קשה, ולא יחריבוה כדי להורישה. ונקראת חשבון חשב בון, ר"ל חשוב והתבונן מבנינה, וכה"א בואו חשבון תבנה ותכונן, ר"ל התבונן והתכונן בבנינה:
<b>ויסעו</b> מקדש ויבאו בני ישראל כל העדה ארז"ל כולם שלמים, זהו מקדש, שכולם מקודשים ונקיים וכדאים הם ליכנס לא"י שהיא נקראת הר, שנאמר ארץ הרים וגבעות, ולבנין בית המקדש שנקרא הר, שנא' לכו ונעלה אל הר ה', וזהו כל העדה הר ההר, לא"י ולבית המקדש. א"כ יאסף אהרן אל עמיו, אינן צריכין עוד מי שיגן עליהם מאחר שנצולו מאדום שיש לו זכות אבות ונצולו ממנו איני עתה מפחד עליהם. זהו על גבול ארץ אדום, לאמר יאסף אהרן:
<b>עוד</b> לאמר יאסף אהרן. אמרו במדרש שאמר הקב"ה למשה, עשה לי טובה ואמור לו לאהרן על המיתה, שאני בוש לומר לו, א"ר הונא בשם ר' תנחום מה עשה משה השכים בשחרית והלך לו אצל אהרן כו'. וכן בילקוט האריך כיצד המשיך לבו עד שקבל עליו המות, עיי"ש. ומה שלא מת כמו שמתה מרים ולא הודיעה, אלא כמו שאמרו במדרש, לא ירעיב ה' נפש צדיק, זה אדם הראשון, שכל הצדיקים שעמדו ממנו ונגזרה עליהם מיתה אינן נפטרין עד שרואין פני שכינה ומתוכחין עם אדם הראשון ואומרים לו אתה גרמת מיתה לנו, והוא משיבן אני בידי חטא אחד ואין כל אחד ואחד מכם שאין בידו עונות הרבה, ומנין שרואים פני שכינה, שנאמר אמרתי לא אראה יה יה בארץ החיים, והצדיקים נענשים מיתה ע"י עבירות קלות, שלא יהא אדם הראשון נתפש על ידיהם, לכך נאמר על אשר מריתם את פי, ע"כ. זהו למי מריבה, היל"ל במי מריבה, אלא למי מריבה למי שיש לו מריבה בשבילכם, שלא יהא נתפש על ידיכם אע"פ שהחטא הוא לך:
<b>קח</b> את אהרן. ארז"ל קחנו בדברים ואמור לו דברי תנחומים, אשריך שאתה מוריש כתרך לבנך מה שאין אני זכאי לכך, והפשט את אהרן וגו' והלבשתם את אלעזר בנו, ובזה הוא בעצמו יאסף ומת, ויקבל עליו המיתה בחיבה. וכל זה לפי שהיה הקב"ה כביכול בוש, כמ"ש במדרש. ונאמר יקר בעיני ה' המותה לחסידיו, לחסידו כתיב, לאהרן שהיה איש חסד. ועם זה יתורץ שכבר אמר יאסף אהרן, למה חזר כאן ואמר ואהרן יאסף ומת שם:
<b>ויעש</b> משה כאשר צוה ה'. אע"פ שהוקשה בעיניו מיתת אהרן על מיתת עצמו, שאמר על אשר מריתם פי בלשון רבים, עכ"ז הואיל והוא צווי המקום, קבלו עליהם בחבה, ועלו שניהם לעיני כל העדה, ואע"פ שהוא חביב על כל ישראל, וידע שאח"כ יאמרו לו היכן אהרן, כמו שארז"ל כשירדו משה ואלעזר מן ההר נקבצו כל הקהל עליהם אמרו היכן אהרן, אמר להם מת, אמרו אדם שעמד במלאך המות ועצרו, היאך מלאך המות יכול לפגוע בו, אם אתם מביאים אותו מוטב ואם לאו אנו סוקלים אתכם, באותה שעה עמד משה בתפלה ואמר רבש"ע הוציאני מן החשד, מיד פתח הקב"ה את המערה והראהו להם, שנא' ויראו כל העדה כי גוע אהרן. א"כ אע"פ שידעו כל זה, עכ"ז עלו לעיני כל העדה לעשות צווי של מקום:
<b>ויפשט</b> משה את אהרן את בגדיו וילבש אותם את אלעזר. אמרו במדרש היה אהרן פושט כלי אחד ואלעזר לובשו, ארז"ל מעשה נסים נעשו בבגדים הללו, שהרי כשפושט פושט העליון תחלה שהוא המעיל, וכשלובש הכתונת לובש תחלה שהיא על הבשר, ואיך אפשר שיפשוט אחד אחד ואלעזר לובשו, לזה ארז"ל נסי נסים נעשו בבגדים. ולזה תמצא ששה אלפי"ן יתרים ג' באהרן וג' באלעזר, שנאמר ויפשט משה את אהרן את בגדיו וילבש אותם את אלעזר בנו, הרי ששה אלפי"ן, שהיה יכול לומר ויפשט משה לאהרן בגדיו וילבישם לאלעזר בנו, ונכתבו הששה אלפי"ן לומר שנעשה בהם פלא פלאות, כי אל"ף הוא פלא. ולפי שבגדי כהן גדול הם ח' בגדים, מכנסי בד וכתונת ואבנט וחשן ואפוד ומעיל ומצנפת וציץ, והפלא היה בששה בגדים, כי המצנפת והציץ היה אפשר להיות בסוף מה שאין כן בשאר הבגדים שאי אפשר לפשוט חשן ואפוד עד שיפשוט המעיל, ואי אפשר הכתונת עד שיסיר האבנט, לזה באו ששה אלפי"ן יתרים:
<b>וימת</b> אהרן שם בראש ההר. המיתה נזכרה ולא נזכרה הקבורה כמ"ש במרים, שאמר ותמת שם מרים ותקבר שם, אלא לפי שנפתחה לו מערה ונסגרה עליו כשהושם שם וקלטתו לתוכה, ולזה אמר וימת אהרן שם בראש ההר, לא אמר וימת שם אהרן כמ"ש ותמת שם מרים, אלא וימת אהרן שם בראש ההר, כאילו אמר הושם בראש ההר ונתאוה למות שם, כי מצא מטה מוצעת ונרות דולקות ואמר פה אשב כי אויתיה. וכן "אהרן "שם "בראש ר"ת אשב:
<b>ויבכו</b> את אהרן שלשים יום. מרוב חבתם בו, כי שלשה ימים לבכי ושבעה להספד, והם עשו כל עשרה ימים יום אחד. "שלשים "יום "כל "בית "ישראל ר"ת שיכבי. יש בכי, עוד שיכבי שאמר הקב"ה לנפשו שיכבי עד הבקר הידוע שהיא בוקרו של תחית המתים, וכה"א נפשי לה' משומרים לבקר:
<b>וישמע</b> הכנעני. הוא עמלק שנאמר עמלק יושב בארץ הנגב וגו', ולמה נקרא שמו כנעני אמרו במדרש תנחומא לפי שנאסרו ישראל להלחם עם בני עשו שנאמר אל תתגרו בה, כשבא עמלק פעם ושתים ונתגרו בהם אמר להם הקב"ה אין זה אסור כבני עשו אלא הרי הוא לכם ככנעני שנאמר בו כי החרם תחרימם, ע"כ. מלך ערד, עדר, שרצה למלוך על עדר הקב"ה שנאמר ואתנה צאני וגו'. ישב הנגב הוא סבור שיש לו לחלוחית וזכות מאברהם שנאמר בו הלוך ונסוע הנגבה, והוא אין בו שום לחות אלא יבש, יבשה הארץ, ת"א נגיבת ארעא. זהו יושב הנגב:
<b>דרך</b> האתרים. ת"א אורח מאלליא, הוא דרך שהלכו בה המרגלים לתור את הארץ שנאמר ויעלו בנגב, ושמר להם לישראל, שידע שמשם הם באים. עוד דרך האתרים, תרגום מקום אתר, דרך חד, האתרים תרי, שבא עליהם בשלשה מקומות, ברפידים בא עליהם, במעפילים בא עליהם, וכן כשמת אהרן:
<b>אמרו</b> במדרש, אמר עשו לעמלק כמה יגיעות יגעתי להרוג את יעקב ולא ניתן בידי תן דעתך עליו לגבות נקמתי ממני, אמר לו איך אני יכול להזדווג לו, אמר מסורת זה יהא בידך, כשתראה שנתקלו בדבר, הוי קופץ עליהם, לפיכך אתה מוצא אותו בא עליהם כיון שרואה עונותיהם קשים, וכן בירושלים וביהודה מיד קפץ ובא עליהם שנאמר ביום עמדך מנגד, מיל היה רחוק מהם אמר אם ינצחו ישראל אני אומר לסייע אתכם באתי, ואם תנצח מלכות בבל אני הופך על ישראל והורגן, ע"כ. א"כ יהיה פירוש דרך האתרים דרך המרגלים שהם מתנכרים, וכן א"ר תנחום כיון ששמעו שמת אהרן זיינו עצמן מבפנים והם באו כאבלים, אמרו יודעים אנו שיש להם מאבותיהם פטריק"א (פירוש צוואה) שאמר להם הקול קול יעקב שהן מתפללין ונשמעים, ואנו באים עליהם כסבורים שכנענים הם והם מתפללים על הכנענים ואנו הורגים אותם כיון שבאו וראו צורת פניהם משל עמלק ולבושיהן ושיחתן כבני כנען, לזה התפללו ישראל ואמרו אין אנו יודעים מי הם אם נתן תתן את העם הזה מיד וישמע ה' בקול ישראל, ע"כ:
<b>ובזוהר</b> זה לשונו, משה ואהרן ומרים בזכותהון יהב לון לישראל מתנן עילאין כל יומוי דאהרן לא אעדו ענני יקר מישראל בגין דאהרן דרועא חדא דישראל הוה והיינו דכתיב כי בא ישראל דרך האתרים כבר אתבר ליה דרועא חדא וסמיך גרמיה לכל אתר, וכדין וילחם בישראל בגין דהוו בלא דרועא ימינא ועל דא אצטריכו ישראל למדר נדר. א"כ מלת אתרים מקום בלשון ארמי:
<b>ויש</b> מי שאמר שבא עליהם, שכן צוה לו עשו ואמר לו אבא ברכני והיה כאשר תריד וגו' כשיבטלו מלעסוק בתורה בוא עליהם, וכן בא ברפידים כמ"ש רז"ל שרפו ידיהם מן התורה, וכן כאן נתעסקו בבכי שלשים יום ובטלו מדברי תורה, עמד וקיים צווי אביו ובא עליהם. האתרים עה"כ בגימ' ביטול תורה:
<b>וישב</b> ממנו שבי. ארז"ל אינה אלא שפחה אחת, וזהו ממנו ממנו ממש, שהכנעני הוא עבד עבדים ומצא מין את מינו ונעור, וכוונתו לראות אם אחר שמתו אהרן ומרים אם יספיק להם זכותו של משה:
<b>וידר</b> ישראל. למה לא נתפלל משה עליהם לפי שחשדוהו למשה כשירד הוא ואלעזר ולא ירד עמו אהרן חשדוהו שמא הרגו, שכן אמרו במדרש כיון שראו ישראל למשה שירד הוא ואלעזר ולא ירד עמו אהרן, שעלו ב' וירדו ב', נחלקו לג' כתות, אחת אומרת הרגו משה שהיה מתקנא בו, ואחת אומרת אלעזר הרגו שהיה מבקש לירש כהונה גדולה, ואחת אומרת דרך שמים מת, מה עשה הקב"ה רמז למלאכים ופתחו את המערה והוציאו ארונו והיה פורח בשמים והמלאכים מקלסים לפניו וכל ישראל רואין אותו, שנאמר ויראו כל העדה כי גוע אהרן, ומה היו מקלסין יבא שלום ינוח על משכבו, ע"כ, א"כ הרי ב' כתות אחת אומרת משה הרגו ואחת אומרת אלעזר הרגו ודאי במעמד משה, לזה לא נתפלל עליהם עד שישראל נתפללו וה' שמע קולם:
<b>עוד</b> לא נתפלל עליהם משה לפי שכשראו מלחמה זו חזרו לאחוריהם ז' מסעות כמו שארז"ל ובני ישראל נסעו מבארות בני יעקן מוסרה שם מת אהרן, אז"ל וכי שם מת אהרן והלא בהר ההר מת, אלא שחזרו ונתאבלו והספידוהו וכאילו מת ומוטל לפניהם, ולפי שלא בטחו בה' וחזרו, לא נתפלל עליהם:
<b>וידר</b> ישראל נדר ויאמר אם נתון תתן וגו' והחרמתי את עריהם. הם מונעים אותנו שלא לעלות לירש ארצנו, אני אחריב עריהם. ואמר וישמע ה' בקול ישראל ויתן את הכנעני, לא אמר ויתן את הכנעני בידו, אלא ויתן את הכנעני, שלא נמסר כולו, והניחו הקב"ה ליסר בו את ישראל, ועכ"ז אע"פ שהיה הנדר על תנאי קיימו נדרם:
<b>ויסעו</b> מהר ההר דרך ים סוף. שחזרו לאחוריהם ולא בטחו בה'. לזה ותקצר נפש העם בעינוי הדרך, לפי שכשהיו הולכים היה הענן מוליכם שנאמר ואשא אתכם על כנפי נשרים, וכשחזרו לאחוריהם לא היה מוליכם הענן והיו הולכים ברגליהם, לזה קצרה נפשם בעינוי הדרך, וגם הבאר שחזרה להודיעם כי אין הנחש ממית אלא החטא ממית, ע"כ:
<b>ויסעו</b> בני ישראל ויחנו באובות. לא אמר מהיכן נסעו, החניה פירש ולא פירש הנסיעה. ובמדרש אמר ויחנו באובות שנעשו אויבים למקום, שמיום שנסעו מקדש שישבו שם ל"ח שנה שנסעו מהר ההר לסבוב את ארץ אדום, ואמר במשנה תורה ונסב את הר שעיר ימים רבים ויאמר ה' רב לכם סב את ההר הזה, ואמר והימים אשר הלכנו מקדש ברנע עד אשר עברנו את נחל זרד שלשים ושמנה שנה, א"כ לעיל אמר ויסעו מהר ההר לסבוב וגו' ולא נזכר החניה, וכאן אמר הנסיעה ולא פירש מהיכן היתה הנסיעה, לזה ארז"ל שמיום שנסעו מקדש עד אשר באו לאובות נעשו אויבים שהוציאו דבה על ארץ ישראל ותפלו על המן, ותבערה ומסה וקברות התאוה ורבו עם משה במי מריבה ודברו באלהים ובמשה, אם כן מאותו יום עד כאן נעשו כמו אויבים למקום, וכן ארז"ל ויחנו בעיי העברים שהיו מלאים עבירות, ויחנו בנחל זרד שלא היה הנחל אלא מלא זרד ולא יכלו לעבור שלשים ושמונה שנה עד תום כל הדור, ואמר להם עתה קומו ועברו את נחל זרד ונעבור את נחל זרד א"כ לזה לא אמר מהיכן נסעו. הרבה מסעות נסעו שאין ראוי להזכירם. אובות, אבת כתיב, שאבו לשמוע למשה, ויחנו מעבר ארנון, שנתרצה להם המקום, שהיל"ל ויחנו בעבר ארנון, ואמר מעבר ארנון, לומר שנסתלקה מהם אותה עבירה. ואמר להם עתה קומו ועברו את נחל זרד, אמר עתה ולא קודם:
<b>עוד</b> משם נסעו ויחנו מעבר ארנון אשר במדבר היוצא מגבול האמורי כי ארנון גבול מואב וגו'. כל זה האריכות למה, ומה לנו אם הוא גבול מואב או גבול אמורי, יובן זה ממה שארז"ל במדרש וז"ל, על כן יאמר בספר מלחמות ה' את והב בסופה, אותות ונסים נעשו להם לישראל בנחל ארנון כמו שנעשו להם בים סוף, והב בסופה, שני הרים היו ואדם עומד בהר מזה ומדבר עם חבירו בהר הזה רחוק ממנו ז' מילין, והדרך יורד לתוך נחל ארנון, ודרכן של ישראל לעבור בתוך הנחל, נתכנסו אוכלוסין שאין להם סוף וישבו מקצתם בנחל, ומלמעלה עשוי מערות מערות, וכנגד המערות הר שכנגדו עשוי סלעים סלעים כמין שדים, נכנסו האוכלסין לתוך המערות ואמרו כשירדו ישראל לתוך הנחל, אלו שבתוך הנחל עומדים עליהם, ואלו שבמערות יורדין עליהם ונהרוג את כולם, כיון שהגיעו ישראל לאותו מקום, לא הצריכן הקב"ה לירד לנחל אלא רמז להרים ונדבקו זה עם זה ונכנסו שדיים של הר זה לתוך מערות של הר זה, והקיפו ההרים את ראשיהם זה עם זה ונעשו דרך כבושה, ולא נודע איזה נסמך לחבירו, ואותו נחל היה מפסיק בין תחום ארץ ישראל לתחום מואב שנאמר כי ארנון גבול מואב, הר שבארץ מואב לא נזדעזע שבו המערות, והר שבארץ ישראל נזדעזע מפני שבו הסלעים כמין שדים ונסמך להר שכנגדו, וקפצה וקדמה אותו וקבלתו, נכנסו הסלעים לתוך המערות ורצצו כל אותן אוכלסים וישראל עברו על אותם הרים ולא ידעו בכל הנסים האלו, אמר הקב"ה הרי אני מודיע לבני כמה אוכלסין אבדתי מפניהם, ירדה הבאר לתוך המערות והוציאה גולגלות וזרועות וידים ורגלים שאין להם חקר, וישראל חזרו לבקש את הבאר וראוה כלבנה מאירה בתוך הנחל והיתה מוציאה איברים איברים, ומנין שהבאר הודיעה להן שנאמר ואשד הנחלים וגו' משם בארה וכי משם היתה והלא מתחלת מ' שנה היתה אלא שירדה לפרסם את הנסים, והיו ישראל עומדים על הנחל ואומרים לה עלי באר ענו לה ואמרו עליה שירה, ע"כ. עם זה יובן אומרו ויחנו מעבר ארנון, שכשחזרו ההרים ונפרדו מצאו עצמן מאותו צד של עבר הנחל כמו שזרקו מהר אל ההר, וכן ארנון גימט' זרק. ומה שאמר את והב בסופה, אמר שהנחל מפסיק בין תחום ארץ ישראל לגבול מואב. והב, גימט' אחד, שבא"י הוא יחודו של מקום, כי בחוצה לארץ היה ממשלת השרים, וישראל הדר בח"ל כאילו עובד ע"ז. ופירוש בסופה שהוא סוף גבול מואב. עוד פירוש והב בסופה דיהב לון אוכלסין שאין להם סוף. עוד והב בסופה, שנדבקו ההרים זה עם זה כשני אוהבים שהיו רחוקים זה מזה, זה בסוף הגבול וזה בסוף הגבול, וכשפגעו זה עם זה נתחבקו ונדבקו ונעשו כאילו הם אחד, והב גימט' אחד. עוד בסופה, כמו ים סוף, כמו שבים סוף נאבדו שם כמה אוכלוסין, כן בנחל ארנון. כל זה יובן מהמאמר:
<b>ומה</b> שאמר ואשד הנחלים, תרגום שפך נחליא, ר"ל שנשפך דמן, תרגום על שפך הדשן, מישד קטמא. ומה שלא נזכר בשירה זאת משה ולא הקב"ה שלא אמר את השירה הזאת לה', אמרו במדרש תהלים, מפני שלקה משה ע"י באר זו ובשבילה נגזר עליו מיתה שלא יכנס לארץ, לזה לא נזכר שמו בשירה זאת, שאין אדם משבח לספקלטור שלו, ומתוך שלא נזכר שמו של משה לא נזכר שמו של הקב"ה, משל למלך שזימנוהו לסעודה אמר אם אוהבי שם אני הולך שם ואם אין אוהבי שם איני הולך שם, ע"כ:
<b>וממדבר</b> מתנה וממתנה נחליאל ומנחליאל במות ומבמות הגיא. במדרש אמר ר' יהודה מן המדבר זכו ישראל שנתן להר התורה על ידי משה שנאמר ויתן אל משה, וממתנה נחליאל, נחלו ע"ז ואמרו אלה אלהיך ישראל, ומשנחלו ע"ז בא להם מות, זהו במות, שאחר שפסקה זוהמתן במעמד הר סיני והיה להם חירות ממלאך המות, חזרה זוהמתן ובא להם המות ואמר במדבר הזה יתמו ושם ימותו, ומבמות הגיא, שנרמז לאותו צדיק שיקבר בגיא ולא יכנס לארץ:
ובתנחומא אמר, וממדבר מתנה, אם אדם משים עצמו הפקר ביגיעת התורה כמדבר שהכל דשים בו, התורה נתונה לו במתנה, וכיון שנתנה לו במתנה נחלו אל, וכיון שנחלו אל עולה לגדולה, ואם הגיס דעתו הקב"ה משפילו, שנאמר ומבמות הגיא, ואם חזר בו הקב"ה מגביהו שנא' כל גיא ינשא, ע"כ:
<b>על</b> <b>כן</b> יאמר בספר מלחמות. במדרש אמר הקב"ה אם אתם עסוקים בספר התורה אני נלחם על ידכם. עוד במדרש וממדבר מתנה למה נתנה תורה במדבר לומר כמו שהמדבר לא נזרע ולא נעבד כך המקבל עליו עול תורה פורקין ממנו עול מלכות ועול דרך ארץ, זהו וממדבר מתנה, מתת מנה. וממתנה נחליאל, שנאמר להנחיל אוהבי יש, אמרה תורה כתיב בשמאלה עושר וכבוד, ובני עניים למה הן עניים בעוה"ז, משיבה הקב"ה להנחיל אוהבי יש, כדי שלא יתעסקו בדברים בטלים וישכחו את התורה, ע"כ:
<b>וישלח</b> ישראל מלאכים. לא משה, כמו ששלח לאדום. לפי שאמר כמ"ש בשליחות לאדום שעשו תחבולה עד שיצא מחשבון שהיא ארץ חומה גבוהה דלתים ובריח, כדי שלא יחריבוה אם ילחמו עמו והוא בתוכה, והעיר ישראל יירשוה, שנאמר ויקח ישראל את כל הערים האלה, ואומר וישב ישראל בכל ערי האמורי. לזה הם שלוקחים העיר להם נאה לשלוח, לא למשה:
<b>ואמר</b> אעברה בארצך, חשבון היתה למואב, כמו שאמר כי חשבון עיר סיחון וגו' והוא נלחם במלך מואב הראשון ויקח את כל ארצו מידו, לזה אמרו הואיל והיא ארצך אעברה, אילו לא היתה בידך לא היה לנו רשות ליכנס לה שהיא של מואב ונאמר לנו אל תצר את מואב וגו':
<b>ויצא</b> לקראת ישראל המדברה ויכהו ישראל. אמר שם במדרש, כדי שלא לטמא הארץ בחללים ותשאר נקיה וטהורה, בפרט שאינה מארץ ישראל שמטהרת עצמה כדי שיקחוה בני ראובן ובני גד. ואמר לפי חרב, לפי שזו מלחמה ראשונה שעשו ישראל, וכדי לחזק לבן על שלשים ואחד מלכים שישבו בארץ ישראל, שלא יחריבו הארץ ויברחו, לזה נלחמו עמו כדרך העולם לפי חרב, ולזה שלשים ואחד מלכים נקבצו כולם ביחד על ישראל, לומר הואיל והם באים כדרך העולם נעשה עמהם מלחמה. ולזה אמר מלך יריחו אחד מלך חברון אחד, אינו אומר שני שלישי, לומר שכולם נתקבצו כאחד. עוד נאמר שאמר אחד אחד, לומר שכל אחד ואחד חשב שהוא לבדו יכול להלחם בישראל. ואמר ויירש את ארצו מארנון עד יבק עד בני עמון, עד ולא עד בכלל, למה כי עז גבול בני עמון, ומי העיזו הקב"ה שאמר אל תצורם ואל תתגר בם מלחמה:
<b>וישב</b> ישראל בכל ערי האמורי. מה בא לרבות שאמר בכל ערי האמורי ארז"ל אמר הקב"ה מה אני מטריח את בני לצור על כל עיר ועיר, נתן הקב"ה בלבם לצאת מן העיירות ונתקבצו כולם למקום אחד, ושם נפלו, זהו וישב ישראל בכל ערי האמורי, מצאו עצמן מיושבין ונחים בכל ערי האמורי, שאין להם שום מערער ואין שטן ואין פגע רע, ובפרט שהיא מלחמה ראשונה, כדי שלא יקוצו ישראל במלחמות:
<b>כי</b> חשבון עיר סיחון. בא לתת טעם והתנצלות כיצד הותר להם לישראל ליקח חשבון שהיתה למואב, ואמר אל תצר את מואב וגו' כי לא אתן לך מארצו ירושה. לזה אמר כי חשבון עיר סיחון, אינה עיר מואב, לפי שנלחם עמו וקנאה במלחמה, ועוד שנשתנה שמה וקנאה בשנוי השם, שהרי המושלים היו אומרים בואו חשבון תבנה ותכונן עיר סיחון, ולא עיר מואב, וגם כן עשה מואב יאוש, סימן יאוש הכי הוי וי ליה לחסרון כיס, וכאן אומר אוי לך מואב, וכן הם עשו יאוש מחשבון, זהו ונירם אבד חשבון כתרגומו ומלכו פסק וגו', לזה חזר ואמר וישב ישראל בכל ערי האמורי, לא בארץ מואב, שמעתי זה ממורינו זלה"ה. ובפרק המוכר את הספינה אמר ר' שמואל בר נחמני אמר ר' יונתן מאי דכתיב על כן יאמרו המושלים, אלו המושלים ביצרם, בואו חשבון, בואו ונעשה חשבונו של עולם הפסד מצוה כנגד שכרה ושכר עבירה כנגד הפסדה, תבנה ותכונן, אה עשית כן תבנה בעוה"ז ותכונן לעוה"ב, עיר, אם אדם משים עצמו כעיר זה שמהלך אחר סיחה נאה, פירשב"ם ז"ל שמתפתה מיצרו, מה כתיב אחריו כי אש יצאה מחשבון, תצא אש מהמחשבין ותאכל את שאינן מחשבין, להבה מקרית סיחון הם הצדיקים (סיחון פי' אילנות שנקראו שיחין, ובצדיק נאמר צדיק כתמר יפרח), אכלה ער מואב, זה המהלך אחר יצרו כעיר זה המהלך אחר סיחה נאה, בעלי במות ארנון, אלו גסי הרוח. ונירם אבד חשבון, אמר רשע אין רם (פירוש לית דין ולית דיין, אבד חשבון, אבד חשבונו של עולם, עד דיבון, המתן עד שיבא דין. ונשים עד נפח, עד שתבא אש שאינה צריכה נפוח (פירוש אש של גיהנם), עד מידבה, עד שתדוב נשמתן, ואמרי לה עד דיעביד מאי דבעי (פירוש עד שיפרע הקב"ה מהרשעים בעוה"ז), ע"כ. דרשו כן לפי שהוקשה להם שאם הוא כפשוטו כמו שפירש"י ז"ל והוא ממדרש רבי תנחומא, על כן יאמרו המושלים, זה בלעם ואביו ששכרן בלק לקלל את מואב והם אמרו תבנה ותכונן, אם כן היל"ל על כן יאמרו ממשלים, מלשון משל, לא מושלים מלשון ממשלה, ועוד אומרו בואו חשבון, בואו לחשבון מבעיא ליה, ועוד אומרו ונירם הוא לשון זר, ועוד אומרו אבד חשבון היה לו לומר אבד המלכות מחשבון, כמ"ש המתרגם, לזה ארז"ל שהמקראות לדרשא אתו:
<b>וישלח</b> משה לרגל את יעזר וילכדו בנותיה ויורש את האמורי. מה צורך ברגול זה מאחר שהרגו לסיחון מלך האמורי, אלא כדי לאמת שעושין מלחמותיהם בדרך הטבע כדרך המלכים, כדי לחזק לבן של שלשים ואחד מלכים כמ"ש, לזה אמר וילכדו בנותיה קודם ואח"כ ויורש את האמורי, ולא היה צריך, כי מאחר שנהרג מלכם נמסרו כולם בידם, וכן אמר וישב ישראל בכל ערי האמורי, ויעזר היא מערי האמורי, אלא לכתחלה עשה משה לכונה שאמרנו, וראיה לזה שבבנותיה אמר וילכדו בלשון רבים שהם הכפרים, ובמדינה שהיא יעזר אמר ויירש בלשון יחיד, אלא הכל הוא כמו שאמרנו שאחד מספיק להורישה והניחוה בתחלה. ופירש"י ז"ל והוא מהמדרש, המרגלים לכדוה, אמרו לא נעשה כראשונים, בטוחים אנו בתפלתו של משה להלחם, ע"כ:
<b>ויפנו</b> ויעלו דרך הבשן ויצא עוג וגו'. אמרו במדרש, מלחמת סיחון עשו באלול, ועשו את הרגל בתשרי, ואחר הרגל עשו מלחמת עוג ופנית בבקר וגו'. כוון המדרש לומר שהמצות של חדש תשרי הגינו עליהם, שהיה מלך גדול, כמ"ש במדרש קשין היו סיחון ועוג יותר מפרעה וחיילותיו, וכשם שאמרו שירה על מפלת פרעה וחיילותיו כך היו ראויים לומר שירה על מפלתו של עוג, אלא שבא דוד ואמר עליהם שירה, שנאמר למכה מצרים ואחר כך אמר למכה מלכים גדולים כי לעולם חסדו. ועם כל זה נתיירא משה, לפי שראה עוג מה שעשו לסיחון, ואפילו סיחון לא יצא להלחם בישראל אלא לפי ששלחו לו אעברה בארצך וכדי למנעם שלא יעברו בארצו יצא לקראתם, וזה ראה כל זה, ויש לו כל כך אבירות לב לצאת לקראתם הוא וכל עמו למלחמה, ודאי מרוב גבורה הוא בא. אמר לו הקב"ה אל תירא אותו כי בידך נתתי אותו, אותו אותו ב' פעמים, לו ולשרו, מיום ראש השנה הוא מסור בידך, לזה אמר נתתי, ולא אמר אתן:
<b>ובמדרש</b> אמרו שהיה מתיירא שלא תעמוד לו זכותו של אברהם, שנאמר ויבא הפליט הוא עוג שנפלט מהמבול, אמר לו הקב"ה כבר תמה זכותו של אברהם:
<b>עוד</b> במדרש, כי בידך נתתי, אתננו אין כתיב כאן, אלא נתתי, כבר פסקתי דינו בימי אברהם דכתיב ויעש אברהם משתה גדול, ובאו כל גדולי הדור, א"ל לעוג לא אמרת שאברהם פרדה עקרה שאינו מוליד, אמר להם עכשיו מתנתיה מה היא לא שפיפה (פירוש גוזל) אי יהיב אנא אצבעי פחיש יתיה, א"ל הקב"ה אתה מבזה מתנתי, חייך שאתה רואה אלף אלפים ורבי רבבות מבני בניו, ואין סופך ליפול אלא בידם. ד"א כבר פסקתי דינו מימי יעקב, שנאמר ויברך יעקב את פרעה, והיה שם עוג באותה שעה, א"ל פרעה לא כך היית אומר אברהם פרדה עקרה, הרי זה בן בנו וע' נפש יוצאי ירכו, אותה שעה התחיל עוג מכניס בו עין הרע, א"ל הקב"ה עין הרע אתה מכניס, חייך כו' כדלעיל, ע"כ:
<b>עוד</b> במדרש הביאו הילקוט, עוג זה אליעזר ופרסות רגליו מ' מיל ואברהם היה טומנו בכף ידו, פעם אחת גער בו ומיראתו נפל שנו ונטלו אברהם ועשאו מטת שן והיה ישן בה, ויש אומרים עשאו כסא וישב עליו כל ימיו. ומי נתנו לאברהם, נמרוד. והלך עוג ובנה ששים עיירות, הקטנה שבהם היה ששים מיל, שנאמר ששים עיר כל חבל ארגוב, ומה היתה אכילתו אלף שוורים, וכן מכל חיה. ושתייתו אלף ליטרא כו', עד כאן. הכונה בזה היא באומרו פרסות רגליו מ' מיל, לומר שהיה לו זכות שהלך לעיר נחור להביא את רבקה וקפצה לו הדרך והיתה מהלך כמה ימים והלך ביום אחד, ומהלך אדם בינוני ביום הוא עשר פרסאות, אם כן מ' מיל הוא עשר פרסאות, לומר שהיה לו זכות אלו הפרסאות שהלך. ואברהם היה טומנו בכף ידו, לומר שאילו לא היה בזכות אברהם, לא קפצה לו הארץ, זהו ואברהם טמנו לזכותו שלא יזכר, למה בשביל הזכות שבידו של אברהם היה גובר עליו וטומנו. פעם אחת גער בו אברהם, הוא הפעם שלקחו להציל את לוט, שנאמר וירק את חניכיו חניכו כתיב, שמנה עשר ושלש מאות, הוא גימ' של אליעזר. ומיראתו נפל שינו, לומר שלא הלך מאהבה אלא מיראה, אם כן אין זכות בזה לאכול ממנו. והיתה אכילתו אלף שוורים, תרגום קפץ שוור, ר"ל שקפץ ודלג כששמע ששבו את לוט, אמר, אברהם הוא קנאי וילך להציל בן אחיו ויהרגוהו ואשא אשתו, ונתן לו הקב"ה שכרו שהאריך ימים ת"ק שנה שכר פסיעותיו, ואע"פ שהיא לא היתה כונתו לטובה, הואיל והיתה הצלה על ידו, ועשה הקב"ה הנס הגדול עם אברהם עד שאמרו העליונים בא"י מגן אברהם. וכן אמרו רז"ל על פסוק והוא נשאר מיתר הרפאים, כפריצי זיתים שיוצאין הפליטים שהן קשים ומדלגים מן הגת שאינם נדרכים, הרי שפירשו ז"ל פליט מלשון דלוג:
<b>וכתב</b> רבינו בחיי ז"ל, ראיתי במדרש, סיחון ועוג מבני שמחזאל היו שהיה מבני האלהים, ושמחזאל בא על אשתו של חם סמוך לכניסתה לתיבה, וסיחון נולד בתיבה, ולכך שמש חם בתיבה כדי לחפות על אשתו, ולדעה זו נצטרך לומר בסיחון שגם הוא האריך ימים כעוג, והאריכות ימים של כל אחד היתה סיבה מבעל הסיבות ית' לסיבה ידועה. ומה שאמרו בפרק הרואה מחייה בקרסוליה וקטליה, ירמוז כי משה ביטל זכותו ושכר פסיעותיו. נמצאת למד שלא היתה יראתו של משה ע"ה על כחו ועל גבורתו ועל גובה קומתו רק משום זכותו, שהרי רצונו של הקב"ה אינו דבוק באדם לפי הגבורה והכח כי אם לפי הזכות, שכן כתיב לא בגבורת הסוס יחפץ ולא בשוקי האיש ירצה רוצה ה' את יראיו את המיחלים לחסדו, כן כתב בשם רבו רבינו שמעון זצ"ל. ובזוהר אמר אל תירא אותו מלא ו', אות ו' אות המילה, שביום שנמול אברהם נמולו כל אנשי ביתו ונמול עוג עמהם, ומשה היה ירא מאות בריתו של אברהם עד שאמר לו הקב"ה כבר טימא בריתו והלך לו אותו האות. כי בידך נתתי אותו, עד עתה היה בימינא דאברהם ועתה בשמאלא דילך:
<b>גימטריאות</b>
<b>וידבר</b> ה' אל משה ואל אהרן. לפי שהפרה כפרה על העגל, והעגל עשאו אהרן, לזה נאמר גם לאהרן:
ויקחו אליך. לא אמר ויתנו, לומר כשעושים המצוה הם לוקחים שכרם של אותה מצוה:
אלי ך פרה. כפרה לפי שהיו ישראל כפרה סוררה, לזה באה הפרה כפרה עליהם:
אדומה. אדמה כתיב, כשיקיצו ישני אדמה יטהרם משה באפר פרה לטהרם מהטומאה שקבלו מסמאל בשעת המיתה שמתו על ידו:
תמימה, אותיות המתים:
הפרה. קרי ביה הפרה רפויה, שנרפה עון העגל:
וכבס בגדיו, בוגדיו ועונותיו, ובמה בצום, וכן ורחץ בשרו במים ס"ת צום:
ואחר יבא אל המחנה. המחנה הידועה, למחנה הצדיקים, מאחר שעשה תשובה:
והניח מחוץ למחנה. ס"ת חצה, שהיה חוצה אותה לג' חלקים כמו שאמרה המשנה היו חולקין אותה לג' חלקים, אחד נתן בחיל ואחד נתן בהר המשחה ואחד מתחלק לכל המשמרות:
ענין הפרה שמטהרת את הטמאים ומטמאה את העוסקין בה, הטעם כי כל הטומאות שבתורה סימן לעבירות שהן מאוסין לפני המקום ב"ה, משל למה הדבר דומה, לבית שיש בו אשפה וצואה וזבל, ובא אחד והוציאם לחוץ, אע"פ שאינו נוגע בהם בגדיו מתלכלכים מהריח ומהאבק, כך העונות כל כך הה מאוסים, שאפילו שעוסק בם לפנות החטאים אפ"ה טמא:
אשר יגע. ס"ת רע, גימ' הגולל ודופק:
או בעצם. בגימ' האבר:
מעפר שריפת החטאת. ראשי תיבות משה, רמז שעתיד שיתנו בכל פרה ופרה מעפר שריפת פרת משה:
להם מים. אלו ד"ת:
מן הסלע. אלו תלמידי חכמים, שהן כפטיש יפוצץ סלע:
והשקית את העדה. אלו הבינונים:
ואת בעירם. אלו קטנים, שנאמר עיר פרא אדם יולד, ר"ל שילמד לכל אחד ואחד כפי ערכו:
שמעו נא המורים. המרים כתיב, שנעשו להם כמו מי המרים, שנענשו על ידיהם:
ויקדש בם. שמחה לצדיק עשות משפט, שמחה לצדיקו של עולם כשעושה משפט עם הצדיקים, ששמו מתקדש בעולם שאפילו לבני ביתו אינו נושא להם פנים:
הוי"ה ויקדש בם. ס"ת משה:
וירדו אבותינו. וי רד"ו, וי שישבו מנין רד"ו. ד"א וירדו, שירדו ושלטו עליהם בעשר מכות במצרים:
ימים רבים. ר"ת י"ר, מנין רד"ו:
דרך המלך נלך. דרך שיורנו מלכו של עולם שם נלך:
לא נטה ימין ושמאל. מדרכו של מלך עולם:
עד אשר נעבור גבולך. רמז על העתיד, שנאמר ועלו מושיעים בהר ציון:
לא תעבור בי. שאם אתם עוברים בגבולי, כאילו אתם עוברים בגוכי. ד"א בי י"ב שבטים, שלא רצה להניחם לעבור. לא תעבור בי, ס"ת ארי, לפי שאתם דומים בעיני לארי:
ברגלי אעבורה. עתיד אני לרמסם ברגלי, שנאמר תרמסנה רגל רגלי עני פעמי דלים:
על גבול אדום יאסף אהרן, רמז כשיהיה לבני אדום עלוי ומעלה, תבטל כהונה גדולה מישראל:
הקלקל. גימט' באברים, שהיה נבלע באיברים. ד"א הקלקל, הקל קל יעקב:
נחשת וישימהו על. ר"ת עון, שעתידין לטעות בו ולעשותו ע"ז:
ואשד הנחלים ס"ת דם:
אשר נטה. ס"ת הר, ההרים נדבקו זה בזה ונהרגו כולם ונשפך דמן, תרגום ושפך, ואשד:
ומשם בארה. היא התורה, שנאמר באר את התורה:
ואתנה להם מים. בגימט' היא תורה:
נדיבי העם. בגימ' עם ב' המלות והכולל, הן הדיינין:
כרוה נדיבי. ר"ת כן, גימט' ע' סנהדרין:
כרוה נדיבי העם. ר"ת כנה, וכנ"ה אשר נטעה ימינך, הנ"ך יפה רעיתי:
במחקק. בם חקק, מחקק בגימט' רמ"ח, רמ"ח מצות חקוקות באיבריהם:
ומבמות הגיא. כל המגביה עצמו הקב"ה משפילו ומפילו בגיא:
ונשקפה. נשק פה, שמת בנשיקה:
<b>פרשת</b> <b>בלק</b>
<b>וירא</b> בלק בן צפור. וכי לא ראה אלא בלק והלא כל העולם ראו מה שעשו ישראל לאמורי, ועוד למה ויגר ויקץ, ועוד למה בויגר אמר מפני העם ובויקץ אמר מפני בני ישראל, ועוד בויגר אמר סיבה כי רב הוא, ובויקץ לא אמר סיבה אלא מפני בני ישראל,, ועוד למה לא אמר ויגר בלק, נכנס בבלק ויצא במואב. אלא בלק היה חכם גדול, והוא ראה מה שלא ראה שום אדם, אחר שראה והבין התחבולה שעשו ישראל לאמורי, שלא נהרג סיחון אלא על ידי תחבולה כמ"ש ששלחו שלוחים לאדום בלשון תחנונים ובלשון בקשה ושפלות, כה אמר אחיך ישראל אתה ידעת את כל התלאה וגו' אעברה נא וגו' ויצא אדום וגו' ונטו מעליו, וכששלחו מלאכים לסיחון ויצא לקראתם והרגוהו, אז נתאמת לו שלא עשו אלא תחבולה כדי שיצא חוץ למדינה, לפי שהמדינה קשה בחומה גבוהה דלתים ובריח, וכשראה וידע דבר זה, לא היה עדיין מלך, ולזה לא אמר וירא בלק בן צפור מלך מואב, ואח"כ המליכוהו עליהם. ואמר ויגר מואב ולא בלק, כי מואב ידעו בצווי של מקום שאמר אל תצר את מואב, כי היה להם נביאים, אליפז התימני ובלדד השוחי, לזה לא פחדו מן ישראל אלא מפני העם, ונתן הטעם והסיבה והיא כי רב הוא, שהם ערב רב רב, אמרו שמא יאמרו ערב רב אנו לא נצטוינו על אל תצר, שזה לא נצטוו אלא ישראל שהן גוי אחד ונפש אחת, שלזה נאמר בלשון יחיד אל תצר, ולזה פחדו מהם, אבל מפני בני ישראל אמר ויקץ, קצו לבד:
<b>ואמר</b> עתה ילחכו הקהל את כל סביבותינו. לומר שיבאו עליהם בתחבולה ובעלילה ויבאו לסביבות ויקחו איזה דבר מסביבות, דרך ערמה ותחבולה, כדי שנתגרה בהם, ויאמרו ישראל הקב"ה צוה שלא נתגרה בהם אבל אם הם יתגרו בנו תחלה אנו נתגרה בהם וכשספר להם בלק שישראל באים במרמות ותחבולות והבינו הדבר, אז המליכוהו עליהם, אמרו ראוי זה להיות מלך הואיל ויש לו כ"כ עיון שיודע תחבולות שעשו ישראל הוא ג"כ בעל תחבולות, ונאמר בתחבולות תעשה לך מלחמה, לא בגבורה לבד כמו סיחון ועוג, ולא ברוב עם אם כן ראוי הוא למלוכה, עמדו והמליכוהו עליהם, ולא מלך עליהם, אלא מלך למואב, לשון יועץ, מלשון מלכי ישפר עליך, ותרגום איעצך אמלכינך, ואומר ותשועה ברב יועץ, והם המליכוהו עליהם כמ"ש בלק בן צפור מלך מואב שלח אלי. ובמדרש, רשע יראה וכעס. ז"ש הכתוב והרשעים כים נגרש, אתה מוצא ישראל נמשלו לחול שנאמר והיה מספר בני ישראל כחול הים, ונמשלו האומות אזו לים שנאמר הוי המון עמים רבים כהמות ימים יהמיון, והיו מתיעצים על ישראל, והקב"ה מתיש כחם וגבורתם, אמר ישעיה והרשעים כים נגרש, הגל הראשון אומר אני יוצא ומציף כל העולם, כיון שבא לחול הוא כורע לפניו, (חול בגימ' מ"ד, עה"כ מ"ה, הוא מילוי ה', לזה הם כורעים לחול ששם חקוק שמו ית'), לא היה לו לשני ללמוד מן הראשון, כן פרעה בא ונתגרה עם ישראל, והפילו הקב"ה שנאמר ונער פרעה וחילו בים סוף, לא היה לו לעמלק ללמוד מפרעה, אלא ויבא עמלק, וכתיב ויחלוש יהושע את עמלק ואת עמו, לא היה לו לסיחון ללמוד מעמלק אלא ויצא סיחון, כן ויצא עוג, כן בלק לא היה לו ללמוד מסיחון ועוג, אלא שבא להתגרות עם ישראל ומשלח אחר בלעם לקלל את ישראל, אמר ר' סימון הה"ד כל כלי יוצר עליך לא יצלח, כיון של הצליח בלעם התחיל בלק מחרק שניו, רשע יראה וכעס, זה בלק, תאות רשעים תאבד, זה בלק ובלעם שאבדה תאותם, ועליהם הכתוב אומר מחזיק באזני כלב עובר מתעבר על ריב לא לו, ע"כ. ולפי שהקשה את לבו, לא אמר את כל אשר עשה ישראל לסיחון ולעוג, או את כל אשר עשה ל לך האמורי, אלא לאמורי, שהם נמנים לפעמים שני, הכנעני והאמורי ולפעמים שלישי, אל ארץ הכנעני והחתי והאמורי, לומר שהן חלשים, שמאמר ומתגאה שיש להם גבורה מורה שאין להם גבורה והם רפים, לאמרי גימט רפא. ולזה את כל, לומר שלא די שעשו עמו מלחמה אלא שהמציאו עליו משלים ועשאוהו ללעג וקלס על כן יאמרו המושלים והילילו עליו אוי לך מואב, א"כ לאומרי, שנאמרו עליו דברי לעג, לזה אין ראוי לומר למלך האמורי, כי ביזוי לקרותו מלך, ולזה אמר ג"כ אשר עשה ולא עשו, לומר שנהרג כאיש אחד על יד אחד. ובזוהר אמר למה אמר בן צפור והוא היה בן לבן, אלא צפור צפור ממש דהא חרשוי הוו בכמה זיינין דההוא צפור נטיל צפור מכשכש בעשבין מפרכס באוירא עביד עובדין ולחיש לחישין וההוא צפור הוה אתי ועשבא בפומיה, מצפצף קמיה ואעיל ליה בכלוב חד מקטרא בקטרין קמיה ואיהו אודע ליה כמה מילין עביד חרשוי, ומצפצפא עופא ופרח וטס לגבי גלוי עינים ואודע ליה ואיהו אתי, וכל מלוי בההוא צפור הוה, יומא חד עבד עובדיה ונטיל ההוא צפור וברח ואזל ואתעכב ולא אתא הוה מצטער בנפשיה, עד דאתא חמא חד שלהובא דאשא טס אבתריה ואוקיד גדפוי כדין חמא מה דחמא ודחיל מקמייהו דישראל, מה שמיה דההוא צפור ידיע איהו, וכל אינון דמשתמשי וידעי לשמשא בההוא צפור לא ידעין חרשוי כמה דהוה ידע בלק, וכל חכמתא דהוה ידע בההוא צפור הוה ידע, ע"כ. א"כ פירוש בן צפור שהיה מבין ע"י צפור, ואולי על ידו הבין התחבולה שעשו ישראל, ולזה אמר ובלק בן צפור מלך למואב, לפי שהיה מבין וידע מה שלא ידע שום חרש ושום מכשף, ולזה מלך בענין ידוע שהיה שם הצפור. בעת ההיא, בשביל העת ההיא שהיה יודע לכוין העת שהיה רוצה להביאו:
<b>ויאמר</b> מואב אל זקני מדין. מה אמר להם ומה השיבוהו, ומהו שאמרו כלחוך השור, ומה סמך כאן ובלק בן צפור מלך למואב, אלא לפי שהמדינים יש להם רבוי עם, ומהביזה שהביאו מהם אתה למד, שהביאו בנות שאינן ראויות לביאה שנים ושלשים אלף, ובאו להם בלשון פתוי ותחבולה וחלקלקות כדי שיבאו וילחמו בישראל. ואמר להם עתה ילחכו הקהל, לא אמר ישראל אלא הקהל, לפי שהם קהל אחד כולם בלב אחד, לזה הם נוצחים, אנו גם כן נהיה בלב אחד ונוכל להם. ואמר עתה ילחכו הקהל את כל סביבותינו לומר שהם אינם מפחדים שעליהם נאמר אל תצר את מואב, אין אנו מפחדים אלא על סביבותינו שהם המדינים שהיו סביב למואב, ושלחו להם לומר שבלק בן צפור שהיה מנסיכי מדין הוא מלך עליהם, לומר שהן בעזרתם אם יבאו, ומה ששלחו להם ולא שלחו לאומה אחרת, לפי שיש בהם רבוי עם כמ"ש, ועוד שיש להם זכות אברהם שהם מבני קטורה שנאמר ותלד לו את זמרן ואת יקשן ואת מדן ואת מדין, והמואבים ג"כ יש להם זכות שהם מבני לוט בן אחי אברהם, אלא שהמדינים יש להם זכות יותר שהם בניו ממש, ועוד שאשת משה ממדין ומשה נתגדל במדין, לזה אמר לזקנים ולא לאחרים שנאמר ויאמר מואב אל זקני מדין, ואולי שהם נתנו עצה להביא את בלעם, לזה סמך וישלח מלאכים ולא שלח עמהם כתבים אלא לאמר הנה עם יצא ממצרים באמירה, שאולי יפלו הכתבים ביד ישראל ויעכבו על ידיהם, ולזה ג"כ לא נכתבה העצה כדי שלא ידעו בה ישראל. וכן נראה מהזוהר וז"ל, ויאמר מואב אל זקני מדין ויאמרו זקני מואב אל זקני מדין אין כתיב אלא ויאמר מואב, עולמיא נטלי עיטא מסביא וסביא אתמשכו אבתרייהו ואינון יהבו לון עיטא מה עיטא יהבו לון עיטא בישא נטלו לגרמיהו אמרי לון מואב גדולא בישא גדלנא ביננא מנו משה רבהון על חד כומרא דהוה ביננא דרבי ליה וגדיל ליה בביתיה ויהב ליה ברתיה לאנתו ולא עוד אלא דיהב ליה ממונא ושדר ליה למצרים לשיצאה כל ארעא ואיהו וכל ביתיה אתמשכו אבתריה, אי לההוא רבהון ניכול לאעקרא כל עמא דיליה יתעקרון מיד מעלמא, וכל עיטא בישא מההוא מלה דפעור ממדין הוה, ת"ח דכולא הוה ממדין וכל עיטא דילהון על משה הוה, ובעיטא דילהון שדרו לבלעם, כיון דחמו דבלעם לא יכיל, נטלו עיטא בישא אחרא לגרמייהו ואפקירו נשייהו ובנתיהו יתיר ממואב, דהא על נשי מדין כתיב הן הנה היו לבני ישראל כו' וכלא ממדין הוה, ע"כ:
<b>עוד</b> בזוהר וז"ל, וירא בלק בן צפור. וכי מאי שנא דאדכיר שמא דאבוי משאר מלכין, אלא יתרו אתמשך ואתעבר מע"ז ואתא לאדבקא בישראל הוא ובנוי, וכל עלמא נדוהו ורדפו אבתריה, בלק מבני בנוי הוה ואתעבר מאורחא דאבוי, כיון דחמו סבי מואב וסבי מדין בהדי הדדי דהא יתרו ובנוי אתדבקו בשכינתא ודא אתמשך מנהון, אתו ואמליכוהו עלייהו בהאי שעתא, דכתיב ובלק בן צפור מלך למואב בעת ההיא, בעת ההיא הוה מלך מה דלא הוה מקדמת דנא, וע"ד כתיב בן צפור דלא אתחזי למעבד הכי. וירא בלק, וישמע בלק מבעיא ליה מהו וירא, ראה וחמא וידע דזמין הוא למנפל ישראל בידוי בקדמיתא ולבתר איהו ביד ישראל, ע"כ:
<b>וישלח</b> מלאכים אל בלעם וגו'. במדרש, ד' דברים טובים היה לו ללוט לחשוב לאברהם, שנאמר וילך אברם כאשר דבר אליו ה' וילך אתו לוט, וגם ללוט ההולך את אברם וגו', וישב את כל הרכוש וגם את לוט אחיו ורכושו השיב, ויהי בשחת אלהים את ערי הככר ויזכור אלהים את אברהם וישלח את לוט. וכנגדם היו צריכין לפרוע לבניו טובות, ולא דיין שלא פרעו להם טובות אלא רעות שנאמר וישלח מלאכים, ע"כ. ועם זה נאמר שמה שאמר ובלק בן צפור מלך למואב בעת ההיא, הוא לפי שלא היו יכולין לפרוע להם רעות הם בעצמם, לזה המליכו עליהם איש נכרי שאינו מהם והוא שלח מלאכים, לזה אמרה תורה לא יבא עמוני ומואבי וגו' ואשר שכר עליך וגו', הם עשו לגנוב דעתו של מקום לומר שהם לא שכרו, והקב"ה גלה קלונם, שהשכירות לא נזכרה בפירוש אלא אמר לקרא לו, אבל אמר אולי אוכל נכה בו, אמר ההכאה תהיה עלי, ואחלוק עמך בביזה כאילו הכונו שנינו, אבל השכירות לא נזכר בפירוש אלא בחשאי, זהו לקרוא לו לאמר, שיאמר לו בחשאי והקב"ה גילה חרפתם. ועוד כמו שפירש"י ז"ל לקרוא לו, הקריאה שלו היתה ולהנאתו היתה שפסק לו ממון הרבה, אבל לא בפירוש. אל בלעם, ארז"ל בלע עם, פי' ע"י קללתו, ולזה לא אמר כה תאמרו אל אדוני לגדלו אלא שקראו בשמו, לפי רמז שמו שלח לו, כאילו אמר ראה שמך ובא אלי. הנה עם יצא, כלומר אם תאמר אין עבד יוצא ממצרים ואלו יצאו, לא מרוב גבורתם אלא מרבויין, הנ"ה גימט' ס', ס' רבוא, וגם יש להם ענני כבוד שמכסים עליהם שאינם נראים ואין העין שולטת עליהם, זה גרם להם הרבוי, לפי שכסה עין הארץ, כלומר עין אנשי הארץ מלהסתכל בהם. והוא יושב ממלי, שהם רואים אותי ואני איני רואה אותם. ועתה לכה נא, לך נאה, שתבא לפי שיש לך עין רעה, שהיה סומא באחת מעיניו, ואולי על ידך אראה אותם, זהו ארה לי את העם הזה, כי היל"ל ארר לי ואמר ארה לרמוז למ"ש. כי עצום הוא ממני, שהוא סתום ממני, כמו עוצם עיניו, וכמו כי נסך עליהם רוח תרדמה ויעצם עיניהם, וכשהם נגלים ע"י עין הרע שלי ושלך נכה בו, כפירש"י ז"ל נחסר מעט מהם, ובזה יגרשו מן הארץ שהיא ארץ סיחון שלקחו ממנו. כי איני מפחד מהם שיהרגוני, שכבר נצטוו אל תצר את מואב, אלא ליקח ארצי מידם. עוד הנה כסה את עין הארץ, כסה עיניהם של כל אנשי הארץ, לומר שהם באים בנצחונו של מקום, והם מכזבים ומראים כן לעולם, ואין בהם כי אם תחבולות כמ"ש בתחלת הפרשה. ועתה לכה ארה, תסיר זו הכסוי שמכסים עיני הבריות ע"י אחיזת עינים כי זה נכסה ממני, ואף כי אני ג"כ יודע בכל מיני כשוף, זה נעלם ממני, וזהו כי עצום הוא ממני. כי ידעתי את אשר תברך, כלומר בא לידיעתי שאתה עתיד לברכם אבל אינם צריכים ברכתך כי הם מבורכים, ולזה לא אמר יבורך כמו שאמר יואר, א"כ הברכה לא תחול עליהם אבל הקללה תחול, שראה שנופלים מהם כ"ד אלף, ולזה אמר אולי אוכל נכה בו ונחסר מהם, שאני ג"כ יש לי ידיעה בזה, אלא הכסוי שיש להם זה נעלם ממני. עוד ארה לשון לקיטה, כמו אורה בתאנים, ואמר לו שע"י כשופיו יורהו ללקוט הראשים שבהם, או ע"י הכאה או ע"י שיחטיאם, שהם עומדין בזכותם, ואם יחטיאם, כולם יפלו בעונם, שנאמר ואשמם בראשיכם, והראיה שהוא הפקיר בתו לזנות ואמר לה לא תשמעי אלא לגדול שבהם, זהו כי עצום הוא ממני:
ובזוהר ועתה לכה נא ארה לי, ר' אלעזר אמר, אמר ודאי שעתא קיימא לי למעבד מה דאנא בעי, חמא ולא חמא יאות, חמא כמה אלפין נפלון מישראל על ידוי לזמן זעיר, אמר ודאי שעתא קיימא לי ועתה, ולא בזמנא אחרא. לכה, לך מבעיא ליה מאי לכה, אמר נזדרז גרמן לההוא דרחיף גדפוי עלייהו דשמו כה, ועתה ננגח קרבא בהאי כה, אמר, עד השתא לא הוה בעלמא מאן דיכיל להו בגין האי פטרונא דאית להו, השתא דשעתא קיימא, לכה נעביד קרבא, ובגין דכל ההיא עיטא דההוא רשיעא לכה הוה דכתיב ואנכי אקרה כה, אעקר לההוא כה מאתריה, ותרווייהו בעיטא בישא הוו, דכתיב על ה' ועל משיחו, ולא ידעי דהא לבתר, כה אעקר להו מעלמא. כי עצום הוא ממני, וכי עד השתא אן אגחו ביה קרבא ונצחו ליה, כאן אתר אערעו ביה בחרבא דילהון, והוו גברין גברין לאחזאה גבורתא דילהון, מאי כי עצום הוא ממני, אלא ההוא רשיעא חכים הוה וחמא למרחיק, חמא לדוד מלכא דאתי מרות המואביה גיבר תקיף כאריה ונצח קרבין תקיפין דמואב ושוי לון תחות רגלוי, אמר כי עצום הוא וירית ההוא גבורתא, חד מלכא דילהון וחד מינן יפוק לשיצאה למואב. אולי אוכל נכה בו, האי קרא הכי הוה ליה למימר אולי אוכל אכה בו או אולי נוכל נכה בו, אלא ההוא רשע הוה חכים אמר חמינא ידא חדא דחד אריה תקיפא פריש ידא אי איכול עמך דנתחבר תרוייהו (ונתחבר ונגדע לההוא אריה ידא דא עד לא ייתי ההוא מלכא לעלמא ולא יתרך ית מואב מאתריה. ארה לי, מאי ארה לי אמר ר' אבא ההוא רשע בתרי לישני קאמר לבלעם, חד אמר ארה לי, וחד קבה לי, מה בין האי להאי, אמר ליה ארה לי לקוט לי עשבין וחרשין דרישי חויין ושוי לון בקדרה בחרשיא, כיון דחמא דחיליה יתיר אפומא, תב ואמר ולכה נא קבה לי, ואוף הכי ההוא רשע, דבלק לא שבק חרשוי אלא לקיט כל זיני עשבין וחרשין דרישי חויין, ונטיל קדרה בחרשין ונעיץ לה תחות ארעא אלף ות"ק אמין וגניז לה, לסוף יומין, כיון דאתא דוד כרה בתהומא אלף ות"ק אמין (על אלף ות"ק אמין) ואפיק מיא מן תהומא ונסך על מדבחא, בההיא שעתא אמר אנא אסחי ההיא קדרה, מואב סיר רחצי, ע"כ. ומה שאמר ירית ההוא גבורתא חד מלכא דילהון, וחד מינן, פירוש שברכו משה ואמר ידיו רב לו, וחד מינן שהיה מרות המואביה, ורצה לעשות כשפים שלא תבא רות לעולם כדי שלא יבא דוד לעולם, א"כ יש לו ב' ידים, אחת שבאה לו מכח הברכה, ויד מכח הגבורה שהיא ממואב, והוא מזרע יהודה שהיה מלך על אחיו, ובאה לו הגבורה מעגלון מלך מואב אבי אמו, שאמר לו אהוד דבר ה' לי אליך ועשה כבוד להקב"ה שנאמר ויקם מעל הכסא. אתה עמוד באחד, שהוא יד הברכה שתתיש אותם ע"י הקללה, ואני אעמוד באחד של יד הגבורה, לזה אמר נכה בו:
<b>וילכו</b> זקני מואב וזקני מדין וקסמים בידם. שכל אחד לקח קסם אחד בידו מגוון אחד לנסותו, אם הוא יאמר מה ביד כל אחד ואחד, ודחי שהוא יודע. כשבאו אצלו שתק והם לא דברו דבר, אמרו אם יודע אין אנו צריכין לומר לו שום דבר כמו שדרך כשנכנסים לבית המכשף לשאול על גניבה או על אבדה, אינו אומר שום דבר אלא הוא אומר על דבר זה באתם, וזה באו אליו ואין דובר אליה דבר, לא מן הסימן שלקחו בידם ולא למה הם באים, כשראו כך דברו הם שהם שלוחי בלק וכשראו כן זקני מדין הניחוהו והלכו להם, אבל זקני מואב אינם יכולים לחזור עד שישיבו לשולחיהם דבר, כי הם עיקר השלוחים, לזה וישבו שרי מואב, ולא אמר זקני מואב לפי שניטל מהם העצה שנאמר וטעם זקנים יקח, שהיה להם להלוך כמו שהלכו זקני מדין. ואמר וידברו אליו דברי בלק ולא אמרו מלך מואב, כי כשראו ההעדר של בלעם, אמרו מי שנצטרך לזה הוא פחות מהדיוט לזה לא הזכירוהו בשם מלך. ובזוהר אמרו וילכו זקני מואב, שקודם לא נזכרו בשם זקנים אלא ויגר מואב, ויאמר מואב, אבל זקני מואב לא נאמר, אמרו בזוהר וילכו זקני מואב שהלכה מהם העצה, שנאמר וטעם זקנים יקח. וז"ל, וילכו זקני מואב וזקני מדין וקסמים בידם, טעמא דאינון זקנים ניטל מנייהו ולא יכילו למשלט בחרשייהו כלל. עוד שם וידברו אליו דברי בלק, מלין באתגליא ולא בלחישו, פירוש דהיל"ל ויאמרו כמי שמדבר לפני גדולים בנחת, שלשון דבור הוא בקול רם, ואמר בלעם פגים אודנא הוה פגים עינא ופגים רגלא, מתלת דוכתין הוה פגים, אתקן לההוא סטרא והכי אצטריך לההוא סטרא, ע"כ. עוד שם וישבו שרי מואב עם בלעם, כמה יאות הוה לון לבני מדין אי רעותא דילהון הכי, אבל ישיבם דיתיבו אינון במואב גרמא לון טב בגין דאשתאר תמן ומאן דאזלו אינון דמדין גרמא לון ביש, מ"ט אילין חששו ליקרא דמלה דקב"ה, ואלין לא חששו לה כלום ואזלו לארחייהו בשעתא דאמר ההוא רשע והשיבותי אתכם דבר כאשר ידבר ה' אלי, מיד אזדעזעו אינון דמואב למלה דא ויתיבו תמן, ואינון דמדין לא חששו כלום ואזלו לון, ועל דא וישבו שרי מואב, ע"כ. ופירוש וישבו שהיה להם יישוב ונתארך זמנם עד שבא דוד ועקרם, אבל במדין נאמר צרור את המדינים, אבל מואב שעשו כבוד לדברו של מקום ששמעו שאמר כאשר ידבר ה' אלי, נתארך להם, וכן עגלון מלך מואב לפי שעשה כבוד לדבורו של מקום כשאמר לו אהוד דבר אלהים לי אליך מיד ויקם מעל הכסא, יצאה ממנו רות המואביה שהאריכה ימים עד שלמה, שכן ארז"ל וישם כסא לאם המלך, זו אמה של מלכות היא רות:
<b>ויאמר</b> אליהם לינו פה הלילה. ידע בעצמו שהוא גרוע בעיניהם לפי שלא דיבר להם דבר, ובפרט כשראה שהלכו להם זקני מדין, רצה לומר להם התנצלות, לומר שאין הקב"ה מדבר עמו אלא בלילה, ולזה לא דבר. ואמר ה', לומר ששם הוי"ה הוא המדבר עמו והוא מכזב, שאין מדבר עמו אלא שם אלהים שהוא השר שלו כתרגומו ואתא מימר, וכן ללבן וכן לאבימלך בלילה אחר שינתן ומת הגוף כדי שלא יהנה בראייתו, אלא כאדם שרואה חלום, ולזה באבימלך ולבן נאמר בהם בחלום הלילה, וכאן לא אמר לא בחלום ולא לילה אלא ויבא אלהים, אפשר לומר שבא ביום קודם הלילה כדי להטעותו, וכדי שלא להכזיב עצמו אמר ויקם בלעם בבקר:
<b>ויאמר</b> מי האנשים האלה עמך. למה ישבו עמך ולא הלכו להם כמו שהלכו זקני מדין. ויאמר בלק בן צפור מלך מואב שלח אלי וגו'. אמר שהוא עכבם לפי שהם שלוחי מלך וצריכים לעשות שליחותו, אבל זקני מדין לא היו שלוחין הלכו להם, ולזה אמר מלך מואב, שחלק כבוד למלכות, והכבוד אינו לו אלא למי שחלק מכבודו לב"ו. עוד מי האנשים, א"ל אתה אומר וישבו שרי מואב, אינם שרים ואינם אפילו בערך אנשים הואיל ובאים בשליחות כזה, א"ל בלק מלך מואב, לא תראה לחשיבותם אלא למשלחם והם שלוחי מלך, ולזה אמר להם מאן ה' לתתי להלך כתיב, אפילו טיול מנעני מכם, לפי שאין אתם חשובים:
<b>הנה</b> העם היוצא ממצרים. היל"ל בלק בן צפור מלך מואב שלח אלי לאמר הנה עם, העלימה התורה האמירה, לומר שהיתה כונתו רעה והוא היה שונא אותן יותר מבלק, ולזה לא אמר לאמר, כי בלא אמירתו של בלק היה הוא רוצה לילך ולקלל, שהוא היה מיועצי פרעה, ולזה היה מתמה איך אפשר שיצאו כל כך ריבוי עם ממצרים לעיניהם ביד רמה לעיני כל מצרים, ודאי שעשו איזה כשוף לכסות עיניהם של מצרים:
<b>קבה</b> לי. אמר לי, לומר שאפילו תחול הקללה על מי שמקללו, עכ"ז תחול בהם ג"כ הקללה ותמות נפשו עם פלשתים:
<b>אולי</b> אוכל להלחם בו וגרשתיו. בלק אמר ואגרשנו מן הארץ לבד, שפחד שלא יקחו ארצו, אבל בלעם אמר וגרשתיו מן העולם, כי כן היתה עצתו עם פרעה, כל הבן הילוד היאורה תשליכוהו, כדי לכלותם:
<b>ויאמר</b> אלהים אל בלעם לא תלך עמהם לא תאור. כלומר איני מונעך מלהלוך, איני מונע אלא הליכה על מנת לארר, ואמר לא תאר, ולא אמר לא תקב כמ"ש ולכה קבה, לפי שקבה הוא פחות מארור, ולזה אמר שאמר לו בלק קבה לבד שהוא פחות, אמר לו הקב"ה אפילו ארירה שהוא יותר מקבה לא תחול עליהם, למה לפי שכבר חלה עליהם הברכה, והיא גוברת, זהו כי ברוך הוא, לא אמר כי מבורך הוא, חלא כי ברוך, נעשה מקור הברכות. והארור בלעם העלים דברי המקום שאמר לא תאור שלא ילך על מנת לארר, ולקח מלת עמהם שאמר לו לא תלך עמהם, ואמר לגדל עצמו, מאן ה' לתתי להלוך עמכם. לזה ויקומו שרי מואב וגו' ויאמרו מאן בלעם הלוך עמנו, עד שהוצרך שלוח שרים רבים ונכבדים, לפי שלא ידע אם מיאונו היה בשביל מיעוטם או בשביל פחיתותם לז"א רבים ונכבדים:
<b>ויבאו</b> אל בלעם ויאמרו לו כה אמר בלק בן צפור. לא תבא בשביל שהוא מלך ותחלוק כבוד למלכות, אלא בשביל שהוא יודע יותר ממך בצפור, ששום חרש ומכשף לא היה יודע כמו בלק על ידי אותו צפור, כמו שאמרו בזוהר, א"כ הואיל ויש לו ידיעה יותר ממך ראוי הוא שתלך אליו. ואמרו אל נא תמנע מהלוך, היל"ל מלבוא אלי, מאי מהלוך, אלא אמרו לו שרי מואב, אם לא תבא, הוא יבא אליך, ויש בידו יכולת להזיקך, זהו מהלוך אלי, שאלך אני בעצמי:
<b>כי</b> כבד אכבדך. מלבד הכבוד שאעשה לך, אעשה שיכבדוך הכל יותר ממה שמכבדים אותך עתה, שאלמדך חכמתי ותהיה יותר חכם, ותהיה אדם. זהו כי כבד אכבדך יוצא לשני מאד, אדם. ולכה נא קבה לי, תרגום ויקוב את השם, ופריש, כן אמר בלק הם מכוסים מן העין. כמו שאמר ויכס את עין הארץ, שענני כבוד מכסים עליהם, אם תאמר לי שום דבר לעשות להחטיאם כדי שיסתלקו מעליהם ענני כבוד, זהו וכל אשר תאמר אלי אעשה, א"כ פרסמם לי כדי שאראה כמה הם ואבא עליהם עם יותר מהם, כי עתה הם רואים אותי ואני איני רואה אותם, ואם אראה אותם יהיה נקל להלחם בם, נא קבה לי, ר"ת נקל:
<b>ויען</b> בלעם ויאמר אל עבדי בלק. לשלוחים הראשונים קרא אותם שרים, שנאמר ויקם בלעם בבקר ויאמר אל שרי מואב, ואלו שהם שרים רבים ונכבדים מהם קורא אותם עבדים. אלא אלו כבדו אדוניהם שנאמר בן יכבד אב, אם יכבד אב נקרא בן, ועבד אדוניו, אם עושה כבוד לאדוניו נקרא עבד, ואלו דברו מכבוד אדוניהם שאמרו כה אמר בלק בן צפור אל נא בלשון בקשה, אלו כבדו אדוניהם אלו הם עבדים, אבל הראשונים שלא כבדו אלא אדרבא בקשו כבוד עצמן שנאמר וידברו אליו דברי בלק, ולא אמרו לא מלך ולא בן צפור כמ"ש, שהוא חכם ויודע בחכמת הצפור, אלו נקראים שרי בלק שהם שרים עליו הואיל ואינם מקבלים מרות. ורבינו בחיי ז"ל כתב כי קראם עבדים לומר שכשם שהם עבדי בלק שהוא מלך בשר ודם, אינם רשאים לעבור על מצותיו, על אחת כו"כ שאין אני רשאי לעבור על מצות הקב"ה, זהו שאמר אם יתן לי בלק וגו', ע"כ:
<b>אם</b> יתן לי בלק מלא ביתו כסף וזהב. מנין לבלק כ"כ רבוי כסף, כי עדיין הוא רך אין לו כ"כ זמן במלוכה ועדיין לא קבץ ל כסף ולא זהב כמ"ש מלך למואב בעת ההיא, אלא אף שידע שאין לו, כדי לגדל עצמו בעיניהם אמר כן, כמו שארז"ל שהיו בו ג' דברים עין רעה ורוח גבוהה ונפש רחבה. וכאן אמר לא אוכל לעבור את פי ה' אלהי לעשות קטנה או גדולה, ובסוף אחר פעם שלישית אמר הלא גם אל מלאכיך, אשר שלחת אלי דברתי לאמר אם יתן לי בלק מלא ביתו כסף וזהב לא אוכל לעבור את פי ה' ולא אמר אלהי, ועוד שם אמר טובה או רעה וכאן אמר קטנה או גדולה, אלא זה הרשע כונתו להרע לישראל יותר מבלק, ואמר לא אוכל לעבור את פי ה', אבל השר שלי אפשר שעל ידו אוכל לעשות רעה עמהם, ואם לא אוכל לעשות עמהם רעה, לפחות אעשה עמך טובה שלא ילחמו עמך, כי השר שלי הוא כפוף תחת ידי והוא נשמע לי, לזה אמר אלהי. קטנה שהיא ארה או גדולה שהיא קבה, לא אעשה כי אם על פי ה', אבל רעה אוכל לעשות שלא על פיו, כי היה יודע לכוין השעה שהקב"ה כועס בה ויקללם, כמו שאמרו בברכות פרק קמא, מאי למען דעת צדקות ה', צדקה עשיתי שלא כעסתי בימי בלק שאלמלא כעסתי לא נשתייר משונאיהם של ישראל שריד ופליט. ולזה אמר ועתה שבו נא בזה גם אתם הלילה ואדעה, לא כמו שאמר לשרים הראשונים והשיבותי אתכם דבר, אלא ואדעה, כי כבר אמר לא תאור את העם. אם יוסיף ה' דבר עמי כן, אני אדע מה אעשה, שאל זועם בכל יום בשעה שהחמה זורחת ומלכי מזרח ומערב מניחים כתריהם מעל ראשיהם ונופלים על פניהם ומשתחוים לחמה, באותה שעה כועס. ואדעה, בגימ' פ"ו שהוא אלהיה, מה יוסיף ה' שהוא שם הרחמים, לזה בא לו אלהים ולא ה' ואמר לו אם לקרא לך באו האנשים, קודם אמר מי האנשים שאינם ראוים שתלך עמהם, אבל אלו הם מכובדים, אם באו לקרוא לך קום לך, מסרבין לקטן ואין מסרבין לגדול, אם כן אין הליכה זו בשבילך אלא בשביל אלו שלא ילכו אל אדוניהם ריקם, ולהראות להם סכלותך כמ"ש דעת בהמתו לא ידע, שהם כשראו שחבש את אתונו, נתבזו מלהלוך עמו, אמרו לו למה לא תרכב על סוס כמונו, אמר להם לרטיבא שדאי ליה. אמרה לו הלא אנכי אתונך וגו' כמ"ש רז"ל. ולזה יש מי שפירש על ויחר אף אלהים כי הולך הוא, שמי שהולך על חמור נראה מרחוק כמי שהולך על רגליו, ולא עשה כבוד לנבואתו לרכוב על סוס, ולהראות להם שנטתה מן הדרך ולחצה רגליו ורבצה תחתיו, לזה א"ל שהם אנשים בעלי כבוד כדי שידע קלונו ובזיונו בהליכתו עמהם, ליה לך אתם ואך את הדבר אשר אדבר אליך אותו תעשה, מה עשיה יש כאן, אין כאן כ"א דבור, א"כ היל"ל אותו תדבר, ואמר תעשה, רמז לו כשיראה שהאתון נטתה שיטה גם הוא, זהו אשר אדבר אליך ע"י האתון, לזה אחר שגלה עיניו וראה מלאך ה', אמר חטאתי ועתה אם רע בעיניך אשובה, אחר שחטא ג"פ שנטתה ולחצה רגלו ורבצה אמר חטאתי, עשה ג' זדונות ואמר חטאתי, אמר לו לך עם האנשים ואך את הדבר אשר אדבר אליך אותו תדבר:
<b>ויקם</b> בלעם בבקר ויחבוש את אתונו. הוא בעצמו בזריזות, אע"פ שהיה לו ב' נערים, מרוב שמחתו שהיה שמח בפורענותם של ישראל. וילך עם שרי מואב, לא כמו שאמר לו אלהים שא"ל קום לך אתם, לזה ויחר אף אלהים כי הולך הוא, הוא חושב שהולך בלא רשות, לזה ויתיצב מלאך ה' להודיעו שאין הליכתו בידו. וכן בזוהר וז"ל, ויחר אף אלהים כי הולך הוא, הא בקדמיתא יהיב ליה רשותא שאמר קום לך אתם השתא דהוה אזיל אמאי ויחר אף, אלא בגין דהולך הוא ברשותא דיליה לנפקא מההוא דאמר ליה ואך את הדבר, א"ל רשע את מתקן ומזרז זיונך לנפקא מן רשותי, חייך את ואתונך ברשותי תהוון, מיד ויתיצב מלאך ה', ע"כ:
<b>ויחבוש</b> את אתונו. יש מי שפירש ויחר אף אלהים כי הולך הוא, לפי שחבש את אתונו לגנוב דעתם לומר שרוצה לרכוב עליה ולא רכב, שנאמר ויחבוש את אתונו וילך עם שרי מואב, לפי שהיה נוהג עמה מנהג אישות, אתנו, אנתו, והיה קשה בעיניו לרכוב עליה, כשיצא מלאך ה' לשטן לו אע"ג דאיהו לא חזא מזליה חזא ונרתת ורכב, והוא רוכב על אתנו, רכב כתיב, ע"כ, והוא דרך מליצה. ולמה חתון, שמעתי לפי שהיא מדרגה אחרונה של טומאה, וכונתו להלוך לקצה אחרון כדי שלא יתגלה אליו וימנענו להלוך, זהו ויחבוש את אתנו, שחבש כביכול כלפי מעלה, לזה ויחר אף אלהים כי הולך הוא. וקצת ראיה מהזוהר וז"ל, תאנא א"ר שמעון כמה חכים בלעם בחרשוי על כל בני עלמא, דהא בה שעתא אשכח עיטא לנפקא מרשותיה דקב"ה מההיא מלה דכתיב ואך את הדבר וגו' אסתכל בחרשוי ולא אשכח בר ההיא אתון, מה כתיב ויחבוש את אתונו, אטעין לה מכל חרשין ומכל קסמין דהוה ידע, ואעיל לה ואכליל לה מכלהו בגין למילט לישראל, מיד ויחר אף אלהים כי הולך הוא, הוא דייקא כמא דאתמר, מאי עבד קב"ה אקדים למלכא דרחמי לקיימא לקבליה ויסתור חרשוי וקסמוי, ות"ח דעד השתא לא כתיב ה' ולא איתחזו קסמוי וחרשוי, והא אוקמוה, והשתא כיון דאתקין אתניה וזרזה בתקוני חרשוי בסטרא דדינא למילט לישראל, אקדים קב"ה מלאכא דרחמי לקבליה ובשמא דרחמי בגין לסתור חכמתא דיליה ולאסטאה לאתניה מההוא אורחא, כמא דכתיב ותט האתון מן הדרך, מן הדרך דייקא, ועל דא לא כתיב ויתיצב מלאך אלהים, ויעמוד מלאך אלהים, אלא מלאך ה' דרחמי, אמר קב"ה רשע את אטענת לאתנך בחרשוי בכמה סטרי דדינא לקבל בני, אנא אעבר טוענך ויתהפיך מאורחא דא, מיד אקדים מלאכא דא דרחמי לשטן לו, לו דייקא, כמא דאתמר ר' אלעזר אמר מלאכא דרחמי הוה, לא שני ולא נפק מאומנותא דילה אלא בגין דהוה האי מלאכא מסטרא דרחמי וקאים לקבליה, סתיר חכמתא דיליה וקלקל רעותיה, הה"ד לשטן לו, לו הוה שטנא אבל לאחרא לא הוה שטן, ע"כ. ולפי הפשט לא היה מלאך דין כדי שלא יפגע בו, ולא כן הכוונה אלא שיראה שאין בחכמתו ובתחבולותיו שום יכולת נגדו ית', ויענה אמן בעל כרחו, ועוד לפי שהתנבא בטובתם של ישראל, וכולם יאבדו והם יעמודו, שנאמר הן עם לבדד ישכון וגו' ובימות המשיח יאבדו שנאמר אוי מי יחיה משומו אל, וישמעו מפלתם מפי נביאיהם. וכתב רבינו בחיי ז"ל, לשטן לו, בלעם נשתמש באומנות שאינה שלו, הפה נתן ליעקב שנאמר הקול קול יעקב, ולפיכך נשתמש המלאך באומנות שאינה שלו שהרי מלאך של רחמים היה ונעשה לשטן, זהו שכתוב הנה אנכי יצאתי לשטן מדה כנגד מדה, ע"כ:
<b>ושני</b> נעריו עמו. אלו הנערים לא נזכרו לו קודם, שהיל"ל וישכם בלעם בבקר ויקח את שני נעריו עמו, ולא נזכרו אח"כ. ראיתי מי שפירש והוא רוכב על אתנו כתיב, כמו איתן מושביך, כלומר רוכב על איתנו, ושני נעריו הם שני יצריו ננערו ממנו, שאפילו יצה"ר לא חפץ בזה. גם יש מי שפירש שאלו ב' נערים היה לומדם בחרשים כדי שיסייעוהו, ולזה היו ב' אחד לקסם ואחד לחרש, ומתו בלהט החרב של המלאך, לזה אמר וילך שפי כתרגומו יחידאי:
<b>ותרא</b> האתון את מלאך ה'. פירש הרמב"ן ז"ל, ראיה זו אינה ראיה ממש אלא הרגישה בעצמה דבר המפחיד אותה ומעכבה, כי אין המלאכים נראים לבני אדם כ"ש לבהמות, והראיה שלא אמרה בדבורה מלאך ה' לנגדי וחרבו שלופה בידו ועל כן הוכרחתי לעכבך. עוד יכולין לומר שראתה ראיה ממש, ולהראותו שהיא רואה והוא אינו רואה, שהוא פחות מן הבהמה, וכן אמר המלאך ותראני האתון ותט לפני זה שלש רגלים. וכן פירש"י ז"ל, ותרא האתון והוא לא ראה, שהקב"ה נתן רשות לבהמה לראות יותר מן האדם, שמתוך שיש בו דעת תטרף דעתו כשיראה, ע"כ:
<b>ותט</b> האתון מן הדרך. בראיית המלאך פשטה כל מה שעליה מתיקונוי דאתקין בחרשוי ובקסמוי. וכן אמר בזוהר, ותט האתון מן הדרך, סאטת מן ההוא אורחא דהות טעינא מסטרא דדינא קשיא לקבליהון דישראל, ובמא חמא בלעם דהיא סאטת מן ההיא אורחא, אלא הכי אמר ר' שמעון אפילו באורחא בעא לאבאשא לישראל בחילא דאתניה, וכיון דלא סליק בידוי מה כתיב ויך את האתון במקל, אטען לה ואלבש לה בזריזו דדינא קשיא תקיפא, הה"ד במקל, במקל דייקא, דאיהו דינא קשיא תקיפא, במקלו לא כתיב אלא במקל פוק חמי כמה חכמתא תקיפא דההוא רשיעא ותיאובתא דיליה לאבאשא לישראל, דאיהו אשגח לנפקא מרשותיה דלעילא בגין דתיאובתיה לאתיקרא ולאבאשא לישראל:
<b>ויעמוד</b> מלאך ה' במשעול הכרמים וגו', קודם אמר ויתיצב מלאך ה', וכאן אמר ויעמוד. אמר במדרש וז"ל, וכי לא היה יכול לילך אחריו לשדה, אלא שאין מדתו של הקב"ה כמדת בשר ודם, ב"ו משלח ספקלטור להרוג את אדם, רודף אחריו ימים רבים, וזה שנתחייב מיתה אוכל ושותה והספקלטור הולך אחריו ממקום למקום, ולפני הקב"ה אינו כן אלא הספקלטור יושב במקומו ומי שנתחייב מיתה בא אליו ברגליו, כדי שלא יהא המלאך מצטער לילך אחריו, ע"כ. ואמר במשעול הכרמים, אמר במדרש, הכרמים הם נמכרים בשועלים, כלומר ישראל שהם כרם ה' נמכרים בשביל בלק ובשביל מדין. עוד במשעול הכרמים, משעול, רמז לו, מש עול של מצרים מעליהם, וקבלו עליהם עולו של הקב"ה. הכרמים, הכר מים, הכר שקבלו התורה שנמשלה למים, שיש בה גדר מזה מצות עשה, וגדר מזה מצות לא תעשה, ונאמר בה מזה ומזה הם כתובים, ועוד הכר מים, רמז לו שיראה חבתם של ישראל עם הקב"ה מהמים, כי הרעבון יכול אדם לסבלו יום או יומים. מה שאין כן בצמא, ובפרט הטף, והקב"ה הוציא נוזלים מסלע ויורד כנהרות מים, כמה מים מספיק לקהל גדול כישראל, להם ולטפם ולבעירם, ותראה שהם הולכים והבאר הולכת עמהם ונכנס לכל אהל ואהל של כל אחד ואחד, ואינה הולכת חוץ ממחניהם אלא היא גדורה ועומדת, מכאן תראה חיבתם. ולמה לא הביא לו ראיה מהמן, לפי שמכל שכן הוא, ולפי שהיה נלקט בבקר בבקר ואולי לא ראה אותו בלקיטתו, ועוד לא הביא לו ראיה מהמן, לפי שמכל שכן אם מים שיש בהם צורך יותר, הוציא להם מצור החלמיש, כמ"ש המשורר הן הכה צור ויזובו וגו' הגם לחם יוכל תת, כלו' כ"ש שגם לחם יוכל תת. אם יכין שאר לעמו, ודאי שיכין להם שאר די ספוקם, שהמלך הוא חייב במזונות חיילותיו, א"כ אם זה, הוא ודאי שיכין שאר, כמו אם כסף, וכמו אם יהיה היובל, מאחר שהם עמו ודאי שיכין די ספוקם:
<b>ותרא</b> האתון את מלאך ה' ותלחץ אל הקיר פעם ראשונה ראתה אותו וחרבו שלופה בידו, ידעה שהוא מלאך דין, לזה נטתה מן הדרך, אבל כאן לא ראתה בידו שום דבר, ידעה שהוא מלאך רחמים, לזה דחקה ועברה, ודחקה רגלו בקיר ונעשה בעל מום מזה, שנאמר וילך שפי, כמא דאתמר האי בוקא דאטמא דשף מדוכתיה. ותלחץ את רגל בלעם, בכיון, לומר לו שהמלאך היה יכולת בידו להרגו ולא הרגו כמ"ש וחרבו שלופה בידו, ועתה נעשה מלאך רחמים, והוא אין לו רחמים והולך לקלל אנשים ונשים וטף, ראוי למנוע הילוכו ולמנוע פסיעותיו, לזה ותלחץ את רגל בלעם אל הקיר, ריקה, קיר בגימ' ש"י, דע כי גואלם הוא חזק, והם נוחלים ש"י עולמות כמנין קיר, ועוד רמזה לו אפילו מחיצה של ברזל אין מפסיק ביניהם לאביהם שבשמים. עוד ב' פעמים קיר גימט' תר"ך, כוונה לומר לו שישראל הם מוכתרים בכתר תורה, שהם תרי"ג מצות של תורה ושבע מצות דרבנן הם כת"ר, והוא נכרת על ידם, הפך כתר, כרת. עוד קיר, גימט' י"ש, לומר שיש דין ויש דיין:
<b>ויוסף</b> מלאך ה' עבור ויעמוד. היל"ל ויוסף מלאך ה' עמוד ויעמוד, לפי שאמר ויעמוד במשעול הכרמים, א"כ יאמר ויוסף עמוד, לעיל לא אמר עבור עד שיאמר כאן ויוסף עבור. ועוד שאין המלאך הולך עד שיאמר עבור, אלא אמר עבר הוא מלשון עברה, שחרה אפו של מלאך, לפי שרמזה לו האתון פעם ושתים והוא לא נמנע מלהלוך, ומי שלקה ושנה מכניסין אותו לכיפה, לזה אמר במקום צר. ואמר ויוסף מלאך ה', לפי שמלאך של רחמים היה, פעם ראשונה נעשה לו שטן, עתה שהוסיף רשע, נתוסף למלאך עברה:
<b>ותרבץ</b> תחת בלעם. רמזה לו שזו התראה שלישית, ועד כאן תחום שבת אל יצא איש ממקומו, ולזה אמר תחת בלעם ולא אמר תחתיו, לומר שישוב מרשעו וממחשבתו הרעה שרוצה לבלעם ולהבליעם. אמר במדרש מה ראה לקדמו ג"פ, עמד לו בראשונה והיה ריוח מכאן ומכאן, בקש לקלל בניו של אברהם אבינו, מצא בני ישמעאל מכאן ובני קטורה מכאן, ותט האתון מן הדרך, בקש לקלל בניו של יצחק, מצא ריוח לצד אחד, הם בני עשו, ותלחץ אל הקיר, בקש לקלל בני יעקב, ל מצא בהם פסולת ליגע בהם, לכך כתיב בשלישית במקום צר אשר אין דרך לנטות ימין ושמאל, ע"כ. כוונת האתון בנטותה הדרך, לפי שראתה בני ישמעאל מכאן ובני קטורה מכאן, רמזה לו שאלו אינם נקראים זרע, שנא' כי ביצחק יקרא לך זרע, והן עתידין לירש את כל העולם, שכן נאמר לאברהם שא נא עיניך מן המקום אשר אתה שם צפונה ונגבה וקדמה וימה כי כל הארץ אשר אתה רואה לך אתננה ולזרעך עד עולם, לזה הלכה בשדה לרמוז לו על זרעו העיקרי שיש להם נחלה בלי מצרים. ובשניה רמזה לו שיראה זרעו של יצחק הזקן שהם בני עשו שעתיד לילחץ וליאבד מן העולם על ידי בניו של יעקב, וגם הוא עתיד לילחץ על ידיהם. בשלישית רמזה לו זכותו של יעקב שאין בו פסולת, וזרעו לבד יירש ארץ, כמו שעתיד לומר הן עם לבדד ישכון וגו'. עוד נאמר שהקדימו ג"פ לסתום עיניו ולהעלים ממנו קלקולם של ישראל, כדי שלא ימצא מקום, לחול קללתו, וימצא מקום לקלל, קודם העלים ממנו חרבן בית ראשון שנאמר בו ציון שדה תחרש, זהו ותלך בשדה להעלים ממנו, ולזה אמר כאן לשטן מה שלא אמר כן בב"פ אחרונות, לפי שבית ראשון היה בו יתרון על בית שני, שבבית שני חסרו ה' דברים, מה שאין כן בבית ראשון שבנה שלמה שהיו איש תחת גפנו ואיש תחת תאנתו ואין עליהם שום עול, מה שלא היה כן בבית שני שהיו כפויים תחת רומים ומלכות יון, לזה אמר לשטן לו, להבעיתו, שלא יביט ויראה זה החרבן, כי היה בו חמה עזה ששפך כאש חמתו, ואם היה רואה זה החרבן, אולי היה מקלל שישאר חרב, או אם ח"ו יקלל שתחול קללתו על אותה שעה, לא היה נשאר משונאיהם של ישראל שריד ופליט. פעם שנית במשעול הכרמים, העלים ממנו חרבן בית שני שנאמר בו אחזו לנו שועלים, כמו שדרז"ל על בית שני, גדר מזהו גדר מזה, רומים ויונים מחוץ, ופריצים מבפנים, כמו שכתב בן גוריון, גבל ועמון מכאן פלשת עם יושבי צור מכאן. פעם שלישית במקום צר, מכירתו של אחשורוש להמן הרשע איש צר ואויב, שנמכרו לפי שנהנו מסעודתו של אותו רשע ואכלו מאכלות אסורות, ושתו יין נסך, ובעלו נשים נכריות, שנאמר לעשות כרצון איש ואיש, מלבד מה שעשו שהשתחוו לצלם נבוכדנצר, ולא היה בהם כי אם איש יהודי, לזה היה מקום צר, לולא רחמיו יתברך שאחרי נמכר גאולה תהיה לו, לזה הוצרך המלאך לסתום עיניו שלא יראה שום קלקול מאלו שלא ימצא מקום לחול בו קללה, לפי שהיה רואה ומביט למרחוק, שהרי התנבא לזמן מלך משיחנו, כמו שאמר אראנו ולא עתה וגו' דרך כוכב מיעקב וגו' והיה אדום ירשה וגו' וירד מיעקב והאביד וגו'. ותראה בפעם ג' שלקחו לראש הפעור שרצה לכוין לקלקולן של ישראל, שנאמר וישת אל המדבר פניו, כתרגום לעגלא דעבדו במדברא אמר נאום בלעם בנו בטור ונאום הגבר שתום העין, יאמר נאם בלעם, האמירה שרצה בלעם לאמרה אינו יכול לאמרה, לפי שהושם מתג ורסן בפיו כמו החמור, זהו בנו בעור, בער, וכשרצה להתגבר ולעמוד על עמדו נסתמו עיניו, זהו נאום הגבר שתום העין, אבל כשהוא שומע אמרי אל נפל כתיב, שנופל ממנו ומחסרים ממנו מה שהוא רוצה, וגלוי עינים, לאמרי אל גלוי עינים, למאמריו סתום עינים. נופל וגלוי עינים, שהשיאו לדבר אחר. ולא אמר שתום העין בשתי פעמים הקודמות, אלא כאן, כדי להעלים ממנו עון העגל שכבר נעשה, וכן כשגילה על זמן מלך משיחנו, אמר ג"כ שתום העין, שנסתם ממנו הריגתו של משיח בן יוסף ובזה נבא לשאלה ששואלים למה מנעו הקב"ה מלקלל, יקלל הוא והקב"ה יברך, כענין שכתוב יקללו המה ואתה תברך:
<b>וכתב</b> רבינו בחיי ז"ל וז"ל, כי בלעם לא היה כח בדבורו כלל שתחול ברכתו או קללתו, וראיה שאין כח בדבורו, ממה שמצינו מבואר שאין בברכה כח בדבורו, כי אילו היה כח בדבורו כשהוא ברר לו הדבר שאין רצונו של הקב"ה לקלל את ישראל כמו שהיה בלק מצוה עליו למה לא בירך לבלק ולעמו, והנה בזה תושלם כוונתו של בלק שלא ישלטו בו ישראל או למה ידחוק עצמו לשכירות כסף וזהב של בלק, יברך עצמו שיהיה מלך גדול על כל המלכים, ולא יצטרך לכספו וזהבו. וכבר מצינו מפורש שבירך את עצמו באמרו תמות נפשי מות ישרים ותהי אחריתי כמוהו, ולא נתקיימה ברכתו, אלא היתה אחריתו רעה ותקותו מפח נפש, שהרי מת מיתה משונה, שנאמר ואת בלעם בן בעור הקוסם הרגו ב"י בחרב, נמצאת למד שלא היה כח בדבורו לקלל, וכ"ז מצד דבורו, אבל מצד חכמתו שהיה יודע לכוון השעה שהקב"ה כועס בה, ודאי שהיה כח בדבורו לקלל, מ"מ הקושיא במקומה עומדת, כי מאחר שהקב"ה לא כעס באותן הימים, נמצא שכל דבריו וחכמתו בטלו, וכשל כחו מצד דבורו וחכמתו, שהרי אין כח בחכמתו אלא בשעה שהקב"ה כועס, וכיון שאין שעת כעס, רפו ידי חכמתו, וא"כ למה לא הניחו לקלל, ואמר לא תאור את העם, מאחר שאין כעס כו'. והתשובה בזה, כי גלוי וידוע לפניו ית' דבר המגפה העתידה להיות, וכדי שלא יאמרו שבשביל קללתו של בלעם באה המגפה, על כן מנעו מלקלל, ע"כ:
<b>עוד</b> אפשר לומר, שגלוי לפניו ית' החורבן של בית ראשון ושל בית שני והמאורעות שיארעו לישראל, והיו האומות אומרות מקללתו של בלעם באו עליהם כל אותן הצרות, וגם האפיקורסים והרשעים שבישראל היו מאמינים כן, ולא יתנו לב שכ"ז בא עליהם מצד רשעם ועונותיהם ולא היו שבים, לזה מנעו הקב"ה שלא יקלל ולא יברך, כי כל מה שאמר אינם ברכה אלא על דרך משל כדי שכשיהיו ישראל בשלוה ובהשקט ובטח כמו בזמן שלמה, שלא יאמרו האומות שברכתו של בלעם היא שגרמה להם, ולא מהקימם התורה והמצות כמו שאמר אם בחקותי תלכו ונתתי גשמיכם בעתם, ונתתי שלום, וישבתם על הארץ לבטח, ובזה יהיה להם פתחון פה לעתיד לבא, למה ישראל הם זוכים ביום הדין מאחר שלא עשו התורה והמצות, אלא מצד ברכתו של בלעם, לא היה להם לזכות ולירש עוה"ב, כי לא באה להם קיום המצות בעמל וטורח, אלא ברכתו של בלעם גרמה להם. לזה מנעו ואמר גם קב לא תקבנו גם ברך לא תברכנו:
<b>ויפתח</b> ה' את פי האתון וגו'. פי האתון ופי הארץ הם מעשרה דברים שנבראו ערב שבת בין השמשות, ולמה באתון אמר ויפתח ה' את פי האתון ובארץ לא אמר ויפתח ה' את פי הארץ. בזוהר שאלו כן וז"ל, ר' אבא רמי, כתיב ותפתח הארץ את פיה וכתיב ויפתח ה' את פי האתון, מאי שנא ארץ מאתון דלא כתיב ויפתח ה' את פי הארץ אלא התם משה גזר על פומא ופתחת ועבדת ארעא פקודא דמשה, ולא יאות לקב"ה דיעביר פקודיה, דהא משה גזר ופקיד ופצתה האדמה את פיה, וע"ד היא עבדת פקודוי דכתיב ותפתח הארץ את פיה, אבל הכא לא אשתכח מאן דגזר אלא רעותא דקב"ה הוה, והואיל ורעותיה בכך כתיב ויפתח ה' וגו' מיניה אתא מלה ומיניה אשתכח:
<b>עוד</b> נאמר, שאמר ויפתח ה' את פי האתון שלא נתן לה רשות לדבר אלא אלו הדברים, כי אם היתה מדברת יותר היתה יכולה להחזירו, ובפרט כשאמר לו יש חרב בידי כי עתה הרגתיך, היתה משיבה לו כמו שארז"ל גנאי גדול היה לו דבר זה בפני השרים הוא הולך להרוג אומה שלמה בלשון ולאתון זו מבקש כלי זיין, והיתה מונעתו מלהלוך. וכמ"ש בזוהר שהבאתי לעיל על ותט האתון מן הדרך, סאטת מן ההוא אורחא דהוה טענא מסטרא דדינא קשיא, וא"ר שמעון אפילו באורחא בעא לאבאשא לישראל בחילא דאתניה וכיון דלא סליק בידוי מה כתיב ויך את האתון במקל, אלביש לה ואטעין לה בזריזו דדינא קשיא תקיפא, במקל דייקא דאיהו דינא קשיא תקיפא. א"כ היתה יכולה לסרב ולפשוט כל מה שהלבישה, ולומר דברי העבד ודברי הרב דברי מי שומעין, והיתה יכולה להבעיתו ולומר לו שמלאך ה' נצב לקראתו וחרבו שלופה בידו, ובודאי שהיה חוזר בו, אלא שרצה הקדוש ב"ה שיעשה כל ההשתדלות, ויראה שאין בחכמתו כלום נגד הקב"ה, ולהראותו שהוא משיח אלמים ומאלם פקחים, כמו שנאמר מי שם פה לאדם וגו', וגם כדי שישמעו אומות העולם ברכתם של ישראל מפי נביאיהם, לזה לא נתן רשות לאתון לדבר אלא אלו הדברים בלבד, כמ"ש בזוהר וז"ל, א"ר יהודה אסתכלנא בפרשתא דא ובאילין מילין דאתחזיין דלאו מלין דצריכין אינון, וכי מאחר דכתיב ויפתח ה' את פי האתון, בעיין דלהוי אינון מילין מילי מעליותא מילי דחכמתא, דאי כמא דאתערו חברנא, דאיהו משבח נפשי' דסוסיא דיליה רעי ברטיבא, והיא תבת ליה ואמרת הלא אנכי אתונך, וכי הכא הוה ליה למפתח אלא מה עשיתי לך, ואי הכי אמאי קא טרח קב"ה למפתח פומא להני מילין, אמר ר' אבא ודאי באילין מילין אוליפנא דעתא דבלעם דלאו כדאי הוא למשרי עליה רוחא קדישא, ואוליפנא דהא לית יכילו באתנא לאבאשא או לאטבא, ואוליפנא בהאי אתון דהא לית חילא בבעירו לאשראה עלייהו דעתא שלים, תא חזי בלעם בההיא מלה דאתניה, ובההיא דעתא טפשא לא יכיל למיקם, בדעתא עילאה עאכ"ו. ותאמר לבלעם מה עשיתי לך וגו', ברשותיה הוה למעבד טב וביש, לאו דהא בעירי לא מתנהגן אלא כמא דמנהגי לון, ואע"ג דההיא אתנא בעמיקתא יתיר לאו ברשותיה היא דהא איהו אטעין לה בחרשוי וברשותיה קיימא. ויאמר בלעם לאתון כי התעללת בי, הוה ליה לחייכא מינה ואיהו אתיב לקבלה טפשיתא דמילתא, כדין חייכו מניה ואתקליל בעינייהו וידעי דאיהו שטיא. וממאי דאמר כי התעללת בי לו יש חרב בידי וגו', אמרי שטיא דא אי איהו יכיל לשיצאה עממין בפומיה, איכדין לא יכיל לשיצאה לאתניה ואיהו בעי חרבא, ואוליפנא דלית חילא בבעירי לאשראה עלייהו רו"ק ואוליף מהאי אתנא, דהא קב"ה אפתח פומה, חמי מלוי, ע"כ. ומה שאמר כי עתה הרגתיך, כי היל"ל לו יש חרב בידי הרגתיך, כי עתה למה, אלא מיד כשאמר לו יש חרב, מיד חזר בו, כי נתבזה בזה וידע שלא בדעת דיבר זאת, שאם הולך להרוג אומה גדולה בלשונו, איך יבקש חרב להריגת בהמה, לזה אמר כי עתה, תמיהה גדולה וטעות גדול על מה שאמרתי, עתה חוייבת הריגה, כי את גרמת לי שאומר, אבל עתה איני יכול להרגך. ואמרה האתון זה שלש רגלים ולא פעמים כמו שאמר בלק לקב אויבי קראתיך והנה ברכת ברך זה שלש פעמים.. ובפרשת משפטים על פסוק שלש רגלים תחג לי בשנה כתבנו שם שאמר רגלים, לפי שהמלאך נראים רגליו כרגל אחת, שנאמר ורגליהם רגל ישרה, ולזה בתפלה אנו נדמין למלאכים ומכוונין ב' רגלים כרגל אחת, ישרה, גימט' תפלה, ולז"א שלש רגלים וגו', כלומר שהולכים בג' רגלים ב' רגלים שלהם ורגל של מלאך הרי ג' רגלים, לומר שהקב"ה שולח מלאך שלו עמהם, כמו הנה אנכי שולח מלאך לפניך לשמרך בדרך, כן אמרה האתון כאן, אני רואה שאתה עומד על שלש רגלים, שרגל אחרת מעכבת את שתי רגליך, ולזה אמרה זה, שהיתה מראה באצבע ואומרת זה שם רגלו עם רגליך לעכבך, ולזה נתעצרו פעמי:
<b>ותאמר</b> האתון אל בלעם הלא אנכי אתנך אשר רכבת עלי וגו'. אמרה לו מאחר שלא מחדש באתי אליך אלא אנכי אתנך אשר רכבת עלי מעודך עד היום הזה, ולא עשיתי זה, ועתה ראית שנוי פעם ושתים ושלש, היה לך להבין שאין זה מקרה ולא שחוק והתעוללות, ותחקור על הדבר, ואם לזה אין לך הבנה, איך אתה הולך לקלל עם גדול כזה. ההסכן ה"א הראשונה שמוש, הסכן בגימ' קהל, כלומר קהל גדול יסתכן בשבילי שלא יהיה להם תקומה. הסכנתי עם האותיות בגימט' תקומה. הלא אנכי אתנך כתיב, אמרה לו מששת ימי בראשית היה תנאי שאהיה אתנך, אותיות תנאך. אשר רכבת עלי, לא שיבא על ידי סכנה לקהל גדול כזה. מיד ויגל ה' את עיני בלעם וירא את מלאך ה' נצב לקראתו בדרך וחרבו שלפה כתיב, כלומר של פה, רמז לו שפיו ודבורו אינו בידו, זהו של פה (כמו של נעליך), שיסיר הפה מידו, הפה הוא ביד הקב"ה. ומה שאמר וחרבו שלופה, ולא אמר וחרב, רמז לו שעתיד ליהרג בחרבו, כמ"ש בזוהר פרשת קדשים על פסוק לא תנחשו, עבד ביה כמה זיני מותא ולא מית עד דנטל חרבא דהוה חקיק עלה חויא מהאי סטרא ומהאי סטרא, א"ל פינחס בדיליה טול ובדיליה ימות, כדון קטל ליה ויכיל ליה, ע"ש. שלופה, שלו פה, כלומר החרב שלו פה ביד המלאך:
<b>ויקוד</b> וישתחו לאפיו וגו'. לא נבהל ולא נרתע ולא נזדעזע בראותו מלאך וחרבו שלופה בידו, מה שלא ראה מעולם, אלא מיד ויקוד וישתחו, שנתן לו הקב"ה כח כדי שלא יחזור בו, להראותו כשלון חכמתו, וידע שהוא מלאך רחמים, זהו וישתחו לאפיו, כלומר שלא היה לו אף וחרון, לזה לאפיו ולא על אפיו. ועוד אפשר לומר שמרוב אכזריות ורוע לב וכל מחשבותיו וטרדתו שהיו אחר קללת ישראל, לא שת לבו לראות ולהבין אם הוא מלאך או בן אדם, אלא אחר שנודע לו שהוא מלאך אמר ויקוד וישתחו, וכ"ז מרוב טרדותיו, עד שאמר כי לא ידעתי כי אתה נצב לקראתי, אדם שמשבח עצמו ואומר ויודע דעת עליון, יאמר כי לא ידעתי, אלא מרוב טרדותיו ומחשבותיו היה לבו בל עמו והיה במחשבתו כאילו הוא במקום אחר, כמו שכתב הבחיי ז"ל שכשאמר בלעם לאתון כי התעללת בי, היה ראוי לבלעם שיתמה בפלא הגדול הזה בדבור האתון, ושירעיש מן הנס המחודש והמבהיל את כל ההולכים עמו בדרך, והיה לו לחשוב ולהתבונן כי מאת ה' היתה זאת לסכל עצתו ולהשיב חכמתו אחור, אבל מתוך אכזריותו ורוע טבעו ומרוב חפצו וחשקו ללכת, לקח הענין בדרך תמות, ולכך השיב כאדם שמדבר עם חבירו,, כי התעללת בי. ושרי מואב ושני נעריו שראו זה הפלא ולא שאלו ולא דברו מאומה, אפשר לומר שהם קדמו לו בדרך, ובהשארו יחידי אירע לו מה שאירע בזה הנס, או אפשר שהיו כולם במעמד אחד, והוא לבדו ראה והם לא ראו, כמ"ש בדניאל וראיתי אני לבדי את המראה והאנשים אשר היו עמי לא ראו, ע"כ. וכן כשאמר לו המלאך על מה הכית את אתנך זה שלש רגלים, אמר לו ועתה אם רע בעיניך אשובה לי. ודאי שרע בעיניו, שהרי א"ל הנה אנכי יצאתי לשטן, למה יצא אלא לפי שרע בעיניו ישוב לו, ולמה לומר לו אשובה, ובפרט אחר שנהרגה האתון ואין לו על מה לרכוב ישוב מיד, אלא מרוב רוע לבו ומרוב חשקו בהליכה, אפילו אמר אשובה לי הוא מכזב, לזה א"ל המלאך קום לך עם האנשים ואפס את הדבר, לא אמר אך את הדבר כמ"ש לעיל אלא אפס, לומר שאפס דבורו, אותו תדבר על כרחך, לזה לא אמר אותו תעשה כמ"ש לעיל אלא אותו תדבר, ועוד שאמר למלאך חטאתי כי לא ידעתי, אתה משבח עצמך שאתה יודע דעת עליון, ועתה אתה אומר כי לא ידעתי אלא ודאי כמ"ש שמרוב אכזריותו לקח הדברים בדרך תמות, ומחשבותיו התעוהו כשכור שא"י לדבר:
<b>רז"ל</b> אמרו שאמר חטאתי, לפי שהיה רשע ערום וידע שכל מי שאומר חטאתי אין רשות למלאך ליגע בו, זהו סוד הוידוי:
<b>ועתה</b> אם רע בעיניך. אמרו במדרש, אמר המקום אמר לי קום לך אתם, ואתה אומר לי שאחזור, כך אומנותו, לא כך אמר לאברהם להקריב בנו ואח"כ אמר המלאך אל תשלח ידך אל הנער, ועכשיו הוא אומר לי קום לך אתם ואתה מעכבני, ועתה אם רע בעיניך אשובה לי, ויאמר אליו מלאך האלהים לך עם האנשים וגו', ע"כ:
<b>ותראני</b> האתון ותט לפני. ואח"כ אמר אולי נטתה, מפני מה קודם אמר ותט לפני בודאי, אח"כ תלה הדבר בספק אולי אלא אמר לו המלאך על מה הכית את אתנך זה שלש פעמים, על זה הפעם השלישי אין לה עון אשר חטאה, לפי שהיה מקום צר, ועל הפעם השנית של משעול הכרמים של ותלחץ אל הקיר ג"כ אין לה עוי, למה שהיה גדר מזה וגדר מזה, ונטתה לעשות לי מקום לעבור, אבל על פעם שלישית ממטה למעלה שהוא פעם ראשונה שהיה בדרך מקום רחב ונטתה מן הדרך והלכה בשדה, אולי נטתה יש לה איזה עון, כי היה אפשר בלא הטיה לפי שהיה מקום רחב. כי עתה, על מה שעשתה עתה, שהוכיחה אותך ולא יכולת לעמוד בתוכחתה, וכדי שלא יעשוה ע"ז נהרגה, ואתה ג"כ היית חייב הריגה לפי שנהרגה בסיבתך, ומן הראוי היה להרגך ולהחיותה, אבל התורה חסה על כבוד הבריות כדי שלא יאמרו בשביל בהמה זו נהרג בלעם, כמו והרגת את האשה ואת הבהמה, לזה איני מניחה בחיים:
<b>וילך</b> עם שרי בלק. לא אמר עם שרי מואב כמו שאמר לעיל, אפשר לומר כשראו שרי בלק שמתה האתון ואין לו על מה לרכוב נתנו לו רכיבה כמו שהם רוכבים, וכשהיה דומה להם ברכיבה שלו כמו הם שהם שרי המלך כן היה הוא ג"כ משא"כ מקודם כשהיה רוכב על האתון, לא היה נדמה כמותם, שהם רכבו על סוסים והוא רכב על אתון. ושם אמר עם שרי מואב כדי שלא יהיה גנאי לו לא נזכרו בשם המלך:
<b>וישמע</b> בלק כי בא בלעם ויצא לקראתו אל עיר מואב אשר על גבול ארנון אשר בקצה הגבול. כל אלו הסימנים למה, אל עיר מואב, איזה עיר אותה שעל גבול ארנון, אולי יש על גבול ארנון עיירות, אמר אותה שהיא בקצה הגבול, כל אלו למה, אלא להראות רוע לבו של בלק, שמרוב שמחתו בביאת בלעם, יצא לסוף תחומו, ואמר לו שמן הראוי לצאת יותר אבל ארנון הוא סוף התחום שנאמר כי ארנון גבול מואב בין מואב ובין האמורי, ואומר ויקח ישראל את כל ארצו מודו עד ארכון, לזה אמר שבא עד סוף התחום, ומשם ואילך הוא תחום ישראל, והוא מפחד מהם, כל זה להראות שהיה יוצא יותר אם היה לו מקום, ושם עצמו בסכנה שהלך עד לסוף התחום, זהו אשר בקצה הגבול שהלך עד קצה האחרון:
<b>ובמדרש</b> מה ראה בלק לקדמו לגבולין, אמר לו הגבולין הללו נקבעו מימי נח שלא תכנס אומה לגבול חברתה, ואלו באים לקלקלם, והיה מראה לו איך פרצו ועברו גבולות סיחון ועוג, לכך קדמו לגבול כאילו קובל עליהם, ע"כ:
<b>ויאמר</b> בלק הלא שלוח שלחתי. מתרעם עליו למה הצריכו לשלוח לו שתי פעמים, ששלח שרים ואח"כ שלח שרים רבים ונכבדים עד שבא. ואמר למה לא הלכת אלי, והיל"ל למה לא באת אלי. אלא א"ל משרים ראשונים ששלחתי וקסמים בידם, ידעת שאני יודע יותר ממך, אלא כיוון השעה הוא שאיני יודע, א"כ אתה היה לך לשלוח ול כת אחרי, לא אני אחריך, ואם לא עשית כן, ודאי שלא אוכל כבדך כל ימי עולם. ויאמר בלעם הנה באתי אליך עתה, אתה לא תחשוב ששלחת אחרי שתי פעמים כמו שאמרת שלות שלחתי, לא תחשוב אלא כאילו אני באתי מעצמי, לפי שביאתי אינה בידי וברשותי כפי בחירתי. עתה היכול אוכל, היל"ל האוכל, כי מלת היכול היא מורה על הנסתר. אלא אמר לו ראה עתה השר שלי אין לו יכולת לדבר, ואם הוא אינו יכול איך אוכל אני, זהו היכול אוכל, כשיש לו יכולת יש גם לי יכולת. הדבר אשר ישים אלהים בפי, הוא השר שלי אותו אדבר:
<b>וילך</b> בלעם עם בלק ויבאו קרית חוצות חצות כתיב, שהראה לו מקום שנחצה מלכות מואב, שנאמר והוא נלחם במלך מואב הראשון, שסיחון נלחם עם מלך מואב הראשון ויקח את כל ארצו מידו מארנון ועד יבק, א"כ ארנון חצי גבול מואב, כאילו קובל עליהם שלקחו שלא כדין, שכל אלו הערים שלקחו שלא כדין לקחו ישראל שהם של מואב, והתורה אמרה אל תצר את מואב, וכן שלח מלך בני עמון אל יפתח כי לקח ישראל את ארצי בעלותו ממצרים מארנון עד יבק, וישראל לא לקחו אלא מסיחון אחר שנתייאשו מואב כמו שכתבתי שם שלקחו אחר היאוש ושינוי רשות וחזקה, וכן השיב יפתח שלא לקחו ישראל אלא ארץ האמורי ורז"ל אמרו קרית חצות, הראהו עיר מלאה שוקים אנשים ונשים וטף בכל חוצותיה, לומר ראה ורחם, ע"כ:
<b>ויזבח</b> בלק בקר וצאן וישלח לבלעם ולשרים. פירש"י ז"ל דבר מועט, וכן במדרש לפי שהיל"ל וישלח מאכל לבלעם ולשרים, וודאי שישלח מאכלים ערבים כיד המלך,. ובפרט שהוא צריך לו ושלח אחריו, ועוד שאין צריך לאמרו כי ודאי ישלח, ואפילו שלא נכתב יש לנו לומר ששלח, ועוד שהיל"ל וישלח בלק בקר וצאן לזבוח לבלעם, ועוד המאכל הקל מקדימין תחלה ואח"כ הגס, כמ"ש הרמב"ם ז"ל פרק ה' מהלכות דעות, א"כ היל"ל ויזבח בלק צאן ובקר, לזה ארז"ל מכאן תראה שהיה צר עין, ומרוב הכילות שהיה בו לא רצה לשלוח לו חיים אלא אחר שזבח ולקח צרכו אח"כ שלח ממנו ממה שהותיר, ומרוב צרות עיניו לא האכילו הקל תחלה מאכלים דקים כדי שיאכל הרבה, אלא מאכלים גסים תחלה, ולזה הקדים הבקר שהוא גס, כי לא היה ראוי לכתבו, ומאחר שכתבו וכתב ריבוי אחר ריבוי, שאמר ויזבח וישלח, כי היל"ל ויזבח לבלעם בקר וצאן אין רבוי אחר רבוי אלא למעט. וכן אמרו במדרש, הצדיקים אומרים מעט ועושים הרבה, באברהם כתיב ואקחה פת לחם ואח"כ אמר מהרי שלש סאים וגו' ואל הבקר וגו' ויקח חמאה וחלב, ורשעים אומרים הרבה ועושים מעט, בלק אמר כי כבד אכבדך מאד, וכשבא לא שיגר נו אלא בקר וצאן, התחיל בלעם חורק שניו עליו, זהו שהיתה דעתו רחבה, אמר אחר כל הכבוד שהבטיחני שלח לי זה, למחר אני נותן מארה בנכסיו ע"כ. זהו שסמך ויהי בבקר, לומר שבבקר יאמר וי שיכניס מארה בנכסיו, וכן היה שרמז לו ואמר וגם הוא עדי אובד:
<b>ויעלהו</b> במות בעל וירא משם קצה העם. ישראל לא היו נראים, כי היה הענן מכסה עליהם, אלא קצת מן הערב רב, זהו במות בעל שגרמו מיתה בעגל, שמתו שלשת אלפי איש. ובמדרש, בלק היה בעל קסמים יותר מבלעם והיה מראה לו המקומות שישראל נופלים בהם והעלהו במות בעל פעור, ע"כ. ואולי לזה נסמתה עינו לפי שהציץ בשכינה שהיתה שורה עליהם:
<b>ויהי</b> בבקר ויאמר בלעם אל בלק בנה לי בזה שבעה מזבחות. נגד שבעה ככבי לכת שהם שצ"ם חנכ"ל, שרצה להקריב להם קודם כדי שיסכימו עמו מערכת הככבים, בחשבו שהכל בא על ידם, וראה שהקב"ה בחר באומה זו ונתן להם השבת שהוא לז' ימים, ושמיטה לז' שנים, ויובל לז' שמיטות, ופסח ז' ימים וסוכה ז' ימים, ויעדם לתת להם ארץ ז' עממין, א"כ הקב"ה אוהב השביעיות, לזה ז' מזבחות וז' פרים וז' אילים. וכבשים לא נזכרו כאן, לפי שמוספי המועדים הם ז' כבשים בכל מוסף, ולא רצה להזכירם שלא תעמוד להם זכותם. ואמר ז' פרים נגד ז' שרים של ארץ ישראל, כמו שהיו ישראל מקריבין בחג ע' פרים נגד ע' שרים, כן רצה הרשע להקריב נגד ז' שרים, כדי שלא יוכלו עליהם. וז' אילים נגד חילי מואב, אולי היה למואב ז' שרים והגמון ושר בכל עיר ועיר, והקריב והעלה עולות מספר כולם:
<b>ובמדרש</b> ז' מזבחות נגד ז' צדיקים שבנו ז' מזבחות מאדם עד משה ונתקבלו, אדם נח אברהם יצחק יעקב משה אהרן, אמר למה קבלת את כל אלו, לא בשביל שעבדו לפניך קבלתם, לא נאה לך שתהא נעבד מכל האומות ולא מאומה אחת, השיבה רוח הקדש טובה פת חרבה ושלוה בה מבית מלא זבחי ריב, טובה מנחה בלולה בשמן וחרבה מבית מלח זבחי ריב שאתה רוצה להכניס מריבה ביני ובין בני, ע"כ. מבית מלא זבחי ריב ר"ת ממזר, לומר שהמואבים ממזרים ובאו ע"י ריב:
<b>ויעש</b> בלק כאשר אמר בלעם ויעל בלק ובלעם. בלק במעשה ובלעם בכוונה:
<b>ויאמר</b> בלעם לבלק התיצב כה על עולותיך אמר לו לקלל אומה גדולה כזו צריך שיהיה בהסתר שלא יוודע, שאם יוודע, כל העולמות ילמדו עליהם זכות, שלא נבראו אלא בשבילם, ואפילו המלאכים ילמדו עליהם זכות, לזה לא יהיה שום אדם עמך ולא תסיח דעתך, ולזה הלך הוא שפי כתרגומו יחידי, שלא יתפרסם הדבר, כמו שפירש"י ז"ל, שפי שקט, שאין עמו אלא שתיקה. כי מי שמקלל לבן המלך אין מקלל אותו אלא בחשאי, וכשבא מצאו על עולתו הוא וכל שרי מואב, ומיד וישא משלו, קרי ביה משלו, לומר אני הזהרתיך שלא ימצא שום אדם עמך, ואתה הבאת כל שרי מואב, אפילו שהקב"ה לא ברכם היה ראוי שאני אברכם משלי, פירוש מדעתי. ואמר אולי יקרה ה', אין נקרה לי אלא אלהים ובלילה, אבל ביום לא, ואם אולי יקרה ה' שהוא שם הרחמים וביום, אז יהיה בהסכמת שניהם. ודבר, שהיא כ"י, מה, שהוא שם הוי"ה במלואו, אז והגדתי לך, כמו הגדתי היום תרגום ירושלמי שבחית, אז ראוי לך לשבח:
<b>ויקר</b> אלהים אל בלעם. הפר מחשבות ערומים, הוא חשב שיקרה לו שם הוי"ה, ונקרה לו שם אלהים. ויאמר את שבעת המזבחות, שרצה לשאול רשות מכ"י תחלה, ולזה אמר שבעת ולא שבעה לרמוז לנקבה, ולזה מזבחת כתיב, וכן אמר המזבחות בה' הידיעה. ואמר ערכתי, לומר שסידר הוא העליונות כסדרן. ואעל פר ואיל, שלא קצץ אלא חבר מדת הדין עם הרחמים, זהו פר ואיל. ורבינו בחיי ז"ל כתב על דרך הסוד, את שבעת המזבחות ערכתי, מה שעשה מהם שבעה ומה שהזכירם בה' הידיעה, הכל בהשגחה גמורה ובכוונה ידועה, כי בלעם הרשע מרוב חשקו לקלל רצה להמשיך רנון מהמחשבה הטהורה אל כל השבעה ולהשפיע בהם כח, ולא הספיק אצלו שיעשה מזבח אחד ועשה ז', כדי שיפעלו כל המדות רצונו ויפיקו מחשבתו בהמשכת הרצון, והעלה קרבנותיו בג' מקומות למה"ד. והנה ז' מזבחות האלה הם ז' ימי בראשית וז' קני מנורה, והם נקראים צרור החיים, כי הם ענין מיוחד למעלה ומתפרד למטה לפי המקבלים, וזה ביאור הכתוב את שבעת המזבחות של מעלה ערכתי למטה, ע"כ:
<b>ויקר</b> אלהים אל בלעם אמרו במדרש, א"ל הקב"ה רשע מה אתה עושה, אמר לו שבעה מזבחות ערכתי, משל לשולחני המשקר במשקולות בא בעל השוק הרגיש בו, א"ל מה אתה מעוול ומשקר במשקולות, א"ל כבר שלחתי דורון לבית, אף כאן בלעם קראו רוח הקודש רשע מה אתה עושה, אמר לפניו את שבעת המזבחות ערכתי, א"ל טוב ארוחת ירק שאכלו ישראל במצרים על מצות ומרורים מקרבנות שאתה מקריב ע"י שנאה. אז"ל כן לפי שאמר ויקר אלהים ולא אמר כמ"ש פעם שניה ויקר אלהים וגו' וישם דבר בפיו, אבל כאן אמר ויקר ומיד אמר את שבעת המזבחות ערכתי, אלא ודאי דבר עמו דבר מה, והשיבו את ז' המזבחות ערכתי. וישם ה' דבר, כשהשוה המדות אמר ה', וקודם אמר ויקר אלהים, ואחר שהשוה אמר ה', ג"כ לכבודן של ישראל. דבר בפי בלעם, הדבר היה נכנס בפי בלעם, והדבר היה מדבר, ואפילו הוא לא היה מבין מה היה אומר, לזה אמר וישא משלו, הוא חושב שממשל משלות. ובמדרש אמר הקב"ה לישראל בני רשע זה בא לקלל אתכם הריני עוקם את פיו והופכו לברכה שנאמר וישם דבר בפי בלעם ואין דבר אלא. מלאך שנאמר ישלח דברו וירפאם וגו', בא לו בגרונו, רצה לברך מניחו, לקלל בולמו, ר' יוחנן אמר מסמר של ברזל נתן בגרונו, בא לברך מניחו, לקלל בולמו ואין דבר האמור כאן אלא מסמר של ברזל שנאמר כל דבר אשר יבא באש וגו', ע"כ. כ"ז אז"ל לפי שהיל"ל וישם דברים בפיו, כמו ושמת את הדברים בפיו, ואמר דבר, לזה חד אמר אין דבר אלא מלאך, וחד אמר מסמר, גימט' שם, והוא נקראת שם, והיא כה, וזהו וכה תדבר, לא אמר וכה דבר, אלא תדבר, היא ולא אתה:
<b>ובזוהר</b> א"ר שמעון ת"ת האי רשיעא געלא דכולא דלא תשכח בכל פרשתא דא ויאמר ה' אל בלעם או וידבר ה' ח"ו, מה כתיב וישם ה' דבר בפיו, כמאן דשוי חסמא בפום חמרא דלא יסטי הכא או הכא, כר וישם ה' דבר בפי בלעם, אמר ליה קוב"ה רשע מה דאת חשיב עלך יהא ותתקיים ברכתא בבני, או איפכא לא צריכין אינון לך, כמה דאמרין לצרעה כו' אלא את שוב אל בלק וכך תפתח, פומך לא יהא ברשותך, ולא בפומך תליא מלולא אלא וכה תדבר, הרי כה דזמיא לברכא לון, כ"ה תמלל ברכה דבני, דכד תפתח פומך היא תמלל מילין לאתקיימא על בני, דלא אשבוק מילין לך, ת"ח דכך הוא, דכיון דאתא לבלק ובלק שמע כל אינון מלין הוה חשיב דהא מפומוי דבלעם הוו נפקין, אמר לקב אויבי לקחתיך, א"ל בלעם סב אינון חרשין דידך בגין לעכבא הכא האי כ"ה, ואי את יכיל לעכבא האי כ"ה בהאי חרשין אנא אעקר לה מאינון מלין דקא אמרת, מה כתיב התיצב כה על עלתך, בהאי ובחילין חרשין תעכב לה, ואנכי אקרה כ"ה, כלומר אעקר לה מאילין מלין, א"ל קוב"ה רשע אנא אעקר לך, מה כתיב בתריה ויקר אלהים אל בלעם וגו', וההוא דבר ארם קלא במלוליה דכ"ה, שוב אל בלק וכ"ה תדבר, כה תדבר ודאי, תא חזי בקדמיתא לא כתיב התיצב כה על עלתך ואנכי אקרה כה, אלא התיצב על עלתך, כיון דחמא דכה אמר אינון ברכאן, כדין אמר התיצב כה על עלתך ואנכי אקרה כ"ה, ע"כ:
<b>וישא</b> משלו. כבר אמרתי שהוא לא היה מבין את הדבר והוא היה חושב שהם דרך משל וחידה. ובמדרש וישא משלו, אל תקרי משלו אלא משלו, שהיה בלעם מבקש להוציא קללות מלבו, ואין הקב"ה מניחו, כשראה כן תלה העון בבלק ואמר ראו מה עשה לי בלק, שהייתי ברומו של עולם וכל המלכים מרצים לי אגרותיהם, והביאני זה לזלזל בכבודי, וא"ת מי הכריחני, מלך מואב, לפי שהוא מלך מואב. מהררי קדם, שיודע חכמת בני קדם, שהיו קודם, ומפני ידיעתו שהוא יודע יותר ממני, שהוא קבל מההרים הגדולים של בני קדם, ואמר לי לכה, לא אמר בוא אלי אלא לכה, כמו שאמר למה לא הלכת אלי, ולא אמר למה לא באת אלי, שהיה לי לילך אליו ולבקש מלפניו על זה, זהו לכה, לך היה ראוי דבר זה. ארה לי, ארה לשון לקיטה כמו אורה בתאנים, כלו' הניח כל האומות ומי לקט יעקב שאמר הנה עם יצא ממצרים, שיצאו ישראל ויצאו עמהם הרבה מן האומות, אתה כשתקלל תכוון שלא תחול הקללה אלא על יעקב, כלו' על זרע יעקב והוא לשון זריקה כמו צדה אורה, אורה אתכם ביד אל, כלומר יזרוק כל האומות וילקוט יעקב. והשתי לשונות הביאם הזוהר, ארה לי יעקב, שהם עושים עמנו עקבות ומרמות. ולכה זועמה ישראל, שהם משתררים עלינו:
<b>ובמדרש</b> מן ארם, בין הרמים הייתי והורודני בלק לבאר שחת, ינחני, כמא דאתמר נהה על המון מלך מצרים והורידהו. ד"א מן ארה, עם כסא של מעלה הייתי והורידני מכבודי, משל למי שמהלך עם המלך, ראה לסטים הניח המלך ומטייל עם הלסטים, כשחזר אצל המלך, אמר לו לך עם מי שטיילת עמו, כך בלעם נזקק לרוח הקודש כשנזדווג עם בלק נסתלקה ממנו רוה"ק וחזר להיות קוסם כבתחלה, שנאמר (יהושע י"ג) ואת בלעם בן בעור הקוסם הרגו ב"י בחרב, לכך צווח רם הייתי והורידני בלק, ע"כ. ופירוש מהררי קדם, שחזר לחכמת בני קדם להיותו קוסם כקדם, פירוש כבתחלה. לכה, שאמר לי לך עם מי שטיילת. זהו ארה, שזרקו והוציאו לחוץ. לי יעקב, כלומר עמי אתה עושה עקבה, אחר שחלה עליך רוה"ק. ד"א מן ארם, מהיכן שהם באים עלינו בכח, באנו בדבור לקללם, שתי סטריקיאות (פירוש משאות) יש להם מארם, כיצד אברהם יצא מארם נהרים ונטען כל אותם ברכות, לך לך ואעשך לגוי גדול וגו', יעקב הלך לארם נהרים ונטען כל אותן ברכות הנה אנכי עמך ושמרתיך בכל אשר תלך, מהיכן שהן באים עלינו בכח ברכות, באנו לקללם. ד"א מן ארם, א"ל אתה אומר לקללם, אילולא הם לא הייתי בעולם, כיצד מלכה ושרה היו אחיות שנאמר ויקח אברם ונחור להם נשים וגו' ושתיהם היו עקרות, וכיון שנעקד יצחק על גבי המזבח, אמר הקב"ה לאברהם והתברכו בזרעך כל גויי הארץ, היה אברהם מהרהר ואומר אחרים מתברכים בזכותי ומלכה קרובתי אחות אשתי לא היתה צריכה להפקד, מיד ויאמר לאברהם הנה ילדה מלכה גם היא, ילדה מלכה בנים אין כתיב כאן אלא גם היא למד שכמו שהיתה שרה עקרה ונפקדה כך מלכה. אמרו רבותינו שכל נביאי אומות העולם שעמדו יצאו מן מלכה, את עוץ בכורו זה איוב שנאמר איש היה בארץ עוץ, ואת בוז אחיו זה אליהוא בן ברכאל הבוזי. ואת קמואל, למה נקרא שמו קמואל, שקם נגד אומתו של אל. אמר בלק לבלעם אילולא הם לא באנו לעולם, אילולא אברהם לא בא בלק, שנאמר ויהי בשחת אלהים את ערי הככר ויזכור אלהים את אברהם וישלח את לוט וגו', ואתה מבני בניו של לוט. ואילולא יעקב לא הייתי בעולם שלא ראה לבן בנים אלא בזכות יעקב, שבתחלה רחל באה עם הצאן, ומשבא יעקב נתנו לו בנים שנאמר וישמע את דברי בני לבן, ואילולא הם אני ואתה לא היינו בעולם, והיינו שנינו כפויי טובה. ארה לי, כל מי שמקללן מקלל עצמו שנאמר ומקללך אאור אורריך ארור וגו' א"כ ולכה ארה לי, כלומר לך ולי היא הארירה, ולכה זועמה, הזעם הוא לך שיצאת לקלל ולא תחול עליהם קללה. ובזה יתיישב לך שלא מצינו שאמר בלק לזעום עד שאמר זועמה, א"כ ולכה זועמה הזעם הוא לך. לכה ארה לי יעקב, אילו בקשת לקלל אחר הייתי יכול, אבל יעקב כל מי שמקללו מקלל עצמו כביכול, זהו ארה לי יעקב, משל למלך שבורר מנה יפה לעצמו ובא אחד ואמר גנאי עליה כלום יש לו חיים, ואלו נחלתו וחבלו וסגולתו שנאמר כי חלק ה' עמו יעקב חבל נחלתו, והייתם לי סגולה מכל העמים וגו'. ולכה זועמה ישראל, מלך שנטל עטרה ונתנה בראשו, ובא אחד ואמר שאינה שוה כלום, כלום יש לו חיים, ואלו כתיב בהם ישראל אשר בך אתפאר. מהררי קדם, צופה אני בנבואה שבהרים הגדולים תלויים ועומדים, אברהם יצחק ויעקב, ואין כל בריה יכולה ליגע בהם, זהו כי מראש צורים אראנו, ולא זכות אבות בלבד אלא אף זכות אמהות שנאמר ומגבעות אשורנו וגו':
<b>מה</b> אקב לא קבה אל. כל הקללות הכתובות, בשום אחת לא נזכר בה שם יעקב ולא שם ישראל, אלא סתם. אמר מה אקוב ובלק לא אמר אלא ארה לי, ולא מבעיא ארירה אלא אפילו קבה שהיא פחות מהכי. שאם אל לא קבה אותם מעולם לא תמצא קללתי מקום לחול, כי צריך יש מיש, כמ"ש רז"ל אם בעת שהיו ראוים לקללה שאמרו אלה אלהיך ישראל, לא די שלא קללם אלא שלא נמנעו מהם המן והבאר והענן, ובשעה שהיה מצוה אותם על הקללה והברכה, היה מזהירם אלה יעמדו לברך את העם, ובקללה לא היה קובעם שנאמר ואלה יעמדו על הקללה, ולא אמר לקלל את העם, א"כ מה אקוב שהוא לשון מפרש כמו ונוקב שם ה', אמר כיון שבקללות לא נתפרשו לתת מקום לחול, אי אפשר לחול מתחלה ע"י ב"ו, לפי שהעולם נברא על חסד שנאמר חסד אל כל היום. ומה אזעום לא זעם ה', אם היה הזעם שהוא זועם שנאמר ואל זועם בכל יום בשם הוי"ה וכ"ש בשם אלהים, היה איזה אפשרות לחול בהם הזעם, אבל הזעם הוא ע"י אל שהוא חסד והחסד גובר, כי הזעם הוא רגע שנאמר כי רגע באפו, והחסד כל היום א"כ אפילו הזעם שהוא פחות מארירה ומקללה אין לו מקום לחול. כי מראש צורים אראנו וגו', אמר אתה אומר ארה יעקב, ואני רואה שאברהם לא נצול אלא בזכות יעקב, שנאמר כה אמר ה' אל בית יעקב אשר פדה את אברהם. זהו כי מראש צורים שאברהם נקרא צור, שנאמר הביטו אל צור חוצבתה ואל מקבת בור וגו', וא"ת אברהם יצא מתרח ותרח מנחור ונחור משרוג וכולנו בני איש אחד נחנו ואב אחד לכולנו, לזה אמר ובגוים לא יתחשב, כי לזה נקרא אברהם צור, לומר שלא היה לו שום לחלוחית, ולזה לא הוליד עד אחר מאה שנה עד שיבש כל הלחלוח שקבל מתרח, ולזה נשתנה שמו לומר שתרח הוליד אברם לא אברהם, וכן יצחק לא נולדו לו בנים עד שהיה בן ששים שנה, כי אולי נשאר שום לחלוח באברהם מחמת תרח, עד שהלך לו אותו לחלוח, וכן האמהות היו עקרות, לומר שאותם שנולדו מתרח אותם אינם ראויות, ואלו אחרות הם, זהו מגבעות אשורנו א"כ הן עם לבדד ישכון ובגוים לא יתחשב, אין לו שוה אחיזה ולא שום שייכות בגוים. עוד אתה אומר ולכה זועמה ישראל, ואני רואה שלא נברא העולם אלא בשביל ישראל, כי מחשבתם של ישראל קדמה לעולם שנאמר בראשית בשביל ישראל שנקראו ראשית, וכן אמרו במדרש, כי מראש צורים אראנו אני רואה שקדמו בראשית בריאתו של עולם, משל למלך שהיה מבקש לבנות, והיה חופר ויורד ומבקש ליתן תמליות (פירוש לעשות יסוד לבנין) והיה מוצא בצים של מים (פירוש חפירות מים), וכן במקומות הרבה עד שחפר במקום אחד למטה ומצא פטרא (פירוש סלע) כדאי לבנות עליה, אמר כאן אני בינה, ונתן תמליון ובנה, כך הקב"ה היה מבקש לבנות העולם והיה יושב ומתבונן, והיה מתבונן ברוח אנשי דור המבול, אמר היכן אני בונה את העולם ורשעים אלו עומדים ומכעיסין אותי, כיון שצפה הקב"ה באברהם שעתיד לעמוד, אמר הרי מצאתי פטרא לבנות עליה וליסד את העולם, לכך קרא לאברהם צור וישראל נקרא צור הוי כי מראש צורים אראנו, ע"כ. ורש"י ז"ל פירש ובגוים לא יתחשב כתרגומו שלא יהיו נעשין כלה כו' ע"ש ברש"י:
<b>ובמדרש</b> אמר לו בלק ראה מה עתידין לעשות בשטים, אמר לו אתה צופה בשטים ואני צופה מה שעתידין לעשות בצורים שנאמר עשה לך חרבות צורים, והוא מכפרת להם על כמה עבירות, אמר לו אם אין אתה יכול לקללם קלל אומה אחרת וערב אותם עמה, אמר לו איני יכול, הן עם לבדד ישכון ובגוים לא יתחשב, ע"כ. מה שאמר לו בלק ראה מה שעתידין לעשות בשטים, היכן אמר לו בלק כן אלא הוא רמוז באומרו ויעלהו במות בעל, על אותם שמתו על הבעל. שנאמר ויאכל העם וישתחוו לאלהיהם, ד"א הן עם לבדד ישכון, הן בלשון יוני אחד, אינם מתחשבין עם אומה אחרת, תדע לך שהוא כן חשוב כל האותיות ותמצא כולם יש להן זוג, וה"א ונו"ן אין להם זוג כו', ודע שמחל"ף עד יו"ד במספר כללי ה"ן. יו"ד, לפי שקבלו עשרת הדברות והעולם נברא בעשרה מאמרות, שלא נברא אלא בשביל ישראל סבא, שהם נקראים ה"ן, ויו"ד בכללה עולה ה"ן, וישראל אין להם זוג, לזה יש להם חלק לעוה"ב שנברא ביו"ד:
<b>מי</b> מנה עפר יעקב. אמר בלעם אבי אבי אינה ליעקב כמה אונאות, והוא עשה אומנותו שלימה באמונה, שעבדו שש שנים בצאנו, וכל אותם השנים לא שכב במטה אלא על העפר, ומספר את רובע, תרגום רובץ רביע, שהיה רובץ על העפר אחר שנקרא ישראל שאמר כי שרית ושום שררה לא היתה לו אלא היה רובץ על הארץ, וכל זה גרם לו אבי אבי שאינהו ואני אקללנו. עוד ששמר טפתו פ"ד שנה, כמה רביעיות עושה אדם בפ"ד שנה אין להם מספר, א"כ כיצד אפשר שתחול קללה על עם רב גדול כמה וכמה כזה, מנה עפר יעקב ס"ת הרב:
<b>ובמדרש</b> מי מנה עפר יעקב, אמר לו מי יכול למנות שכרן של בחורי ישראל, כענין שנאמר שני שדיך כשני עפרים, אדם עוסק בדבר עם חבירו ומתוך משא ומתן שלו גורם לו שיגדפנו מיד בא לו אצל הזקן והוא מפשיטו על הספסל והוא מכה אותו, ומשהוא לוקה הולך ונותן פיו בעפר ומנשק רגליו של זקן, ושכרו של זה אתה יכול למנות. כן לובש בגדים של שבת ושל מועד ונכנס לבית המדרש ומתאבק בעפר לשמוע לזקן ולשמוע ד"ת, הוא שיעקב אמר ליששכר מי גרם לך להיות בן תורה, לפי שאתה רובץ בעפר ובאשפות, יששכר חמור גרם, מי גרם ליששכר להיות בן תורה שרובץ בין המשפתים, אמר הקב"ה בעולם הזה אתם מתגוללים בעפר, לעתיד לבא אני מקים אתכם ומנער אתכם מעפר שנא' התנערי מעפר קומי שבי ירושלים, ואומר מקימי מעפר דל, ע"כ. עשה פירוש יעקב מלשון עקבה וגדופים. ד"א מי מנה עפר יעקב ראה כמה מצות עושין בעפר, א"ר יהודה בן שלום אפילו הדיוט שבהדיוטות אינו טועם פרוסה לתוך פיו עד שעושה י' מצות, כיצד יצא לחרוש הוא מקיים לא תחרוש בשור ובחמור יחדיו, בא לזרוע הוא מקיים שדך לא תזרע כלאים, בא לקצור הוא מקיים לקט שכחה פאה, בא לדוש הוא מקיים לא תחסום שור בדישו, העמיד כרי הוא מקיים מצות תרומה ומעשר ראשון ושני, בא לאפות הוא מקיים מצות חלה, הרי י' מצות לא תעשה, וכשהוא בא לאכול הוא פושט ב' ידיו ליטול לידים, מה טעם, אלא שהוא פושטן לפני הקב"ה והם מלמדים עליו סנגוריא, אומר לפניו רבש"ע הרי עשר אצבעותי לפניך אינן טועמות עד שיקיימו עשר מצות שבעפר, לפיכך אמר בלעם בני אדם שעושין כמה מצות בעפר מי יכול לקללם, ע"כ. יעקב נוטריקון "יעשה "עשר (מצות עשה) "קודם "ברכה, שהיא ברכת המוציא. ד"א מי מנה עפר יעקב, כמה עפרים יש בישראל ועוסקין בד"ת, שנאמר או לעופר האילים, כמה נערים יש בישראל שהם בחותמן עד שהם נכנסים לחופה מעשה בריבה אחת שהיה אביה חבר עם כותי והיו אוכלים ושותים ומטיבים את לבם, אמר הכותי לאביה תן בתך לבני לאשה והחרישה בדבר עד שעת חופתה ועלתה לגג ונפלה ומתה, יצאתה ב"ק ואמרה עליך נאמר ומספר את רובע ישראל, ע"כ. ויהיה פירוש ומספר את רובע שמשמרין רביעותיהן להיותם בישראל כדת משה וישראל, והפ"א מוחלפת במ"ם באותיות בומ"ף, מספר משמר:
<b>ובגמרא</b> פרק המפלת דרש רבא, מי מנה עפר יעקב, מלמד שהקב"ה יושב ומונה רביעותיהם של ישראל, ואומר מתי תבא טפה שהצדיק נוצר ממנה, ועל דבר זה נסמית עינו של בלעם הרשע, אמר מי שהוא קדוש ומשרתיו קדושים יציץ בדבר זה מיד נסמית עינו דכתיב נאום הגבר שתום העין, ע"כ:
<b>ורבינו</b> בחיי ז"ל כתב, יתכן לפרש כי ירמוז לענין תחיית המתים, כי אחר שביאר על זמן הגאולה באחרית הימים שישכנו ישראל לבטח, סמך לדבר ענין תחיית המתים ואמר מי מנה עפר יעקב, אלו ישיני עפר שבזמן התחיה אין להם מנין ומספר, וכה"א ורבים מישני אדמת עפר יקיצו, והזכיר בהם שתי לשונות, מנין ומספר, לפי שנמשלו לכוכבים שנאמר מונה מספר לכוכבים, ע"כ. וכתב עוד למד מכלל דברי המשל הזה שסיפר בשבחם של ישראל ומעלתם הגדולה מצד ראשיתם ואחריתם, שינחלו העוה"ז ויזכו לתחיית המתים ולעוה"ב שאחר התחיה, וביאר בזה כי ישראל לבדם הם נוחלים כל זה עד שהוא בעצמו כשבא לקלל בירך עצמו בברכתם, ואילו שמענו ההבטחות המופלאות האלו מפי נביא מנביאי ישראל לא היה כבודנו ותפארתנו כל כך כמו ששמענו מפי נביא מאומות העולם שהוא קטיגורנו, ונאמין בזה יותר מפני שהוא מלאך רע ועונה אמן בע"כ, ע"כ. אולי לזה היתה סבת נבואתו ולזה חלה רוח הקדש על רשע זה כדי להחזיקנו באמונתנו וכדי שיהיה לנו תשובה לאפיקורסים שמונין אותנו ואומרים לנו שאין לנו תחיה ואין לנו חלק לעוה"ב, ובזה יהיה לנו תשובה, כי אדרבא נבואתו תעיד שהן אין להם חלק ונחלה לעוה"ב ואנו נירש ארץ כאומרו הן עם לבד ישכון, וגם כדי להחזיר רשעי ישראל לאמונה שלימה, ויאמינו שיש עולם אחרון ויש תחיה למי שיזכה, ובזה יחזרו למוטב:
<b>תמות</b> נפשי מות ישרים ותהי אחריתי כמוהו. ארז"ל כמותם היל"ל, כמ"ש ישרים, אלא שנתאוה שימות מיתת האבות אבל לא תהיה אחריתו אלא כמו יעקב הנזכר לעיל שאמר מי מנה עפר וגו', לפי שאברהם יצא ממנו ישמעאל אע"פ שעשה תשובה, ולא כיצחק שיצא ממנו עשו, אלא כיעקב שהיתה מטתו שלמה. יעקב עה"כ בגימט' חיי עולם הבא. ויעקב לא מת, שלא נזכר בו מיתה כמו באברהם ויצחק, לזה אמר ותהי אחריתי כמוהו, ונתאוה להיות בשררה כמו אברהם ויצחק שהיו אב המון גוים, לא כמו יעקב שלא שקט ולא נח:
<b>ויאמר</b> בלק מה עשית לי לקב אויבי לקחתיך הוא לא הבין מה אמר, כי אפילו בלעם היה חושב שהוא ממשל משלים כמו שאמר, לזה אמר אני לא הבנתי אלא מה שאמרת בסוף, שאמרת תמות נפשי מות ישרים, וכמו שברכת עצמך היה לך לברך ג"כ אותי, זהו ברכת ברך, כי היל"ל ברכת ברכה, אילו היה חוזר לישראל אתה יודע שהם אויבי ואני מפחד מהם שלא ימיתוני, ברכת לעצמך שלא ימיתוך, ברך ג"כ לעצמי:
<b>לכה</b> נא אתי אל מקום אחר אשר תראנו משם. א"ל פעם ראשונה היה במות בעל, אותם שמתו בבעל שהם ערב רב, כמו שאמר וירא משם קצה העם שהם ערב רב, כי אפילו ערב רב לא ראה אותם אלא קצה מהם, ולפי שלא ראם לא חלה עליהם קללה, לזה לכה נא אתי אל מקום אחר אשר תראנו משם אפס קצהו תראה, אפילו שתראנו נתן לו עצה שלא יראנו כולו, כי הם עולים על העין ונפישי ברחמי, אבל לא תראה אלא קצהו כדי שתחול עין הרע, וכשיחול בקצת יחול בכולם, ואז ננכה מהם מעט, כמו ששלח לו אולי אוכל נכה בו, אנכה ממנו מעט, כמו מנכה לו מן הדמים:
<b>ויקחהו</b> שדה צופים. מקום מיתת אהרן ק שנראו משם ישראל שנאמר ויראו כל העדה, אל תקרי ויראו אלא וייראו, שנסתלק הענן ושמע הכנעני ושבה מהם שבי, אם כן שדה צופים, שצפו וראו הכנענים משם את ישראל. ראש הפסגה, במדרש שהיה בלק קוסם וראה פרצה שעתידה להפרץ בישראל שם ששם מת משה, והיה סבור שבידו הם נופלים שם:
התיצב על עולתך ואנכי אקרה כה. דרשו ז"ל שאמר בלעם לבלק שישראל הם נשענים בזכות הקרבנות ובזכות ברכת כהנים, טול אתה אחד ואני אטול אחד, זהו ואנכי אקרה כה, אתה בקרבנות ואני בחכמתי:
<b>ויקר</b> ה'. פעם ראשונה אמר ויקר אלהים, אחר שבירך את ישראל נגלה אליו בשם הוי"ה, גם משום כבודם של ישראל, גם מפני שעתיד לקדש שם שמים ברבים שיאמר לא איש אל ויכזב וגו' כדלקמן:
<b>וישם</b> דבר בפיו. מהו השימה הזאת, לפי שהדבור אינו דבר שיש בו ממש, לא שייך בו שימה אלא על דבר שיש בו ממש, לזה ארז"ל כשראה שלא נרשה לקלל אמר מה אני חוזר לבלק לצערו, ונתן לו הקב"ה רסן וחכה בפיו כאדם הפוקס בהמתו בחכה להוליכה אל אשר ירצה, כך אמר לו שוב אל בלק וכה תדבר, הדבור אינו מסור בידך, ומדת כ"ה שלקחת לעצמך היא תדבר על כרחך:
<b>ויבא</b> אליו והנה נצב על עולתו ושרי מואב אתו. לעיל אמר וכל שרי מואב, אחר שאמר לו שצריך להסתיר הדבר כדי שתחול הקללה, כי אין ראוי לקלל בן מלך בפרהסיא, לזה לא לקח אלא ששה מהם, ולפי שעשה ז' מזבחות, וכדי שלא יפסל הקרבן בהיסח הדעת, שם על כל מזבח א' מהם, לזה אמר ושרי מואב ו' שרי מואב אתו, שהיו בעלי קסם כמוהו:
<b>ויאמר</b> לו בלק מה דבר ה'. לעיל מיד כשבא קודם שיאמר בלק מה דבר ה' מיד וישא משלו, אבל כאן לא דבר עד שא"ל בלק מה דבר ה', ארז"ל כשראהו בלק שאינו ברשות עצמו לומר מה שהוא רוצה, ישב לו והיה משחק בו ואמר מה דבר, כמו ונחנו מה, שהלעיג על דבר ה', אז אמר לו קום בלק, הזכירו בשמו דרך בזיון, ואמר לו קום בלק אינך רשאי לישב, כי הם דברי המקום ב"ה ואין ראוי לשמעם אלא מעומד:
<b>וישא</b> משלו ויאמר. נשיאות קול למה. ארז"ל במדרש, א"ר תנחומא צדיקים כשהם מברכים את ישראל אין נושאים את קולם, משה כשבירך לישראל לא בירכן בקול גדול אלא וזאת הברכה אשר בירך משה, ובלעם מגביה קולו ביותר, ועליו אמר שלמה מברך רעהו בקול גדול בבקר השכם קללה תחשב לו, כך בלעם הרשע מעיקרא לא בא אלא לקלל, כיון שלא עלה בידו התחיל נותן קולו והיה מברכן בקול גדול כדי שישמעו האומות מה ברכה הוא מברכן ויכניסו בהם עין הרע ויבאו ויעשו מלחמה עמהם. א"ל הקב"ה אני אמרתי לזקן ואברכה מברכיך ומקללך אאור, אותה ברכה תחשב לו קללה. ד"א וישא משלו, כמה היה קולו של בלעם, ר' יוחנן אומר ששים מלין, ר' יהושע בן לוי אומר שבעים אימות שמעו קולו של בלעם. ר"א הקפר אומר נתן הקב"ה כח בקולו והיה עולה מסוף העולם עד סופו כו':
<b>עוד</b> במדרש, לא איש אל ויכזב, אינו כבשר ודם שקנה אוהבים ומצא אחרים יפים מהם, כופר בראשונים. ההוא אמר וגו', כשהוא אומר להביא עליהם רעה עשו תשובה מבטלה, אתה מוצא כתוב זובח לאלהים יחרם ועשו את העגל והם ראוים לכליה ועשו תשובה ובטל הגזרה מעליהם שנאמר וינחם ה', ואיך אתה סבור לקללם ולהכחידן:
<b>עוד</b> לא איש אל ויכזב. כשמיעד על הטובה אפילו על תנאי מקיימה אבל על הרעה מתנחם כשעושין תשובה, זהו ובן אדם, כלו' כשרואה עצמו שהוא אדם המין המעולה והמובחר שנאמר אדם אתם ועושה תשובה, אז ויתנחם:
עוד לא איש אל ויכזב, לפי שפעם ראשונה ברכם ואמר כי מראש צורים אראנו, פירוש אני רואה אב ובן עלו, האב לזבוח והבן להזבח ושם נאמר לו כי ברך אברכך ויירש זרעך את שער אויביו, ואם נקלל נהיה אויבים ויירשונו, כי לא איש אל ויכזב. ומגבעות, בגימט' ז"ה יצח"ק רבק"ה, שנאמר לו כי לך ולזרעך אתן את כל הארצות האל והקימותי את השבועה אשר נשבעתי לאברהם, והוא מה שאמר ויירש זרעך את שער אויביו, א"כ א"א לבא כנגדם, לזה אמר ובן אדם ויתנחם, שאם היה מתנחם לא היה חוזר פעם שנית ומקיימה ליצחק, וכנגד מה שאמר הן עם לבדד ישכון כנגד זה אמר ההוא אמר ולא יעשה, הרי נאמר וישכון ישראל בטח בדד עין יעקב. וכנגד מה שאמר ובגוים לא יתחשב, שלא יתחשב בגוים שנאמר עליהם והיו עמים משרפות סיד וגו', כנגד זה אמר ודבר ולא יקימנה, א"כ הנה ברך לקחתי, מאחר שפעם ראשונה לקחתי כתרגומו קבלית, ועתה בפעם שנית קיימה, זהו וברך פעם ראשונה, הנה ברך עתה בפעם שניה נתקיימה ולא תשוב עוד מהם הברכה לעולם, למה כי לא איש אל ויכזב:
<b>שמעתי</b> על דרך מליצה, שאמר בלעם שקודם על שהלך על דעת לקלל, נעשה חיגר בוקא דאטמא דשף מדוכתיה, עתה שלקחתי וקבלתי עלי לברך וברכתי, למה לא תשוב בוקא למקומה, זהו ולא אשיבנה ולשון וברך כמו כי לך תכרע כל ברך. ובזהר ולא אשיבנה, ולא אשיבנו מבעיא ליה, אלא לא אשיבה לההוא דכתיב וכה תדבר, לית אנא יכיל לאהדרא לה, ע"כ:
<b>לא</b> הביט און ביעקב. אמר לו לבלק אתה מבקש להם עלילות דברים עד שיתפייס, פעם ראשונה העליתני במות בעל כדי להזכיר להם עון העגל ובעל פעור שעתידין לעשות, ועתה שדה צופים על שם שעתיד משה למות שם, אלו עתידות לבא ומה אם העשוים כבר אינו מביט, כ"ש העתידות לבא. וכן ארז"ל במדרש, לא הביט און ביעקב אמר לו בלעם הקב"ה אינו מביט ומסתכל בעבירות שבידם אלא במצות שבידם, ולא ראה עמל, לא ראה שום עמל ויגיעה, כמו שנאמר הוגעתני בעונותיך, לא ראה בישראל ואם אתה רואה בהם שום דופי הכל הוא מערב רב לא מישראל, שאם היה בהם שום דופי, היה הקב"ה מסלק שכינתו מביניהם, ואתה רואה שהשם אלהיו עמו, שענני כבוד חופין עליהם, ועמוד הענן הולך לפניהם יומם ועמוד אש לילה, כמ"ש משה שמעו כי אתה ה' בקרב העם הזה אשר עין בעין נראה אתה ה' ועננך וגו'. ותרועת מלך, וכל תרועתם הוא יחי המלך, שהם מריעים ומכוונים במלכות שמים, והם המליכוהו תחלה על הים ואמרו ה' ימלוך לעולם ועד. ובמדרש א"ל בלק אין אתה יכול ליגע בהם מפני משה משמשן, א"ל ראה הבא אחריו, אמר לו אף הוא קשה כמוהו, ותרועת מלך בו, תוקע ומריע ומפיל חומה. ורבינו סעדיה ז"ל פירש ותרועת מלשון מרעות וחברה, וכן פירש"י ז"ל:
<b>אל</b> מוציאם ממצרים כתועפות וגו'. יאמר, הקב"ה הוציאם ממצרים כתועפות, בחוזק ובגבורה. או כתועפות מלשון ועוף יעופף, כפירש"י ז"ל לפי שהיו ענני כבוד מוליכים אותם שנאמר ואשא אתכם על כנפי נשרים, והקב"ה ידע כל מה שהן עתידין לעשות ועכ"ז הוציאם, זה ודאי מרוב חבה ואהבה, וא"ת יציאתם ממצרים היתה ע"י נחש וקסמים, וכן הליכתם בענני כבוד היא ג"כ ע"י כשפים, לזה אמר כי לא נחש ביעקב, לבן אבי חקר וידע ביעקב שאין בו שום דבר מדברים אלו, שאמר נחשתי ויברכני ה', הברכה אינה ע"י נחש, וכן הוא ג"כ נתברך ע"י הברכה, לא ע"י נחש וקסמים שנאמר ויפרוץ לרוב וגו'. ולא קסם בישראל, גם כששר אל המלאך ויוכל וקראו המלאך ישראל, שאמר לו כי שרית עם אלהים, לא היה על ידי קסם אלא יכולת וכח שנתן לו ה', א"כ אל מוציאם ממצרים, לא כמו שאמרת הנה עם יצא שיצאו מאליהם, ולזה עלה בדעתך לומר שע"י כשוף יצאו, לפי שאין עבד יוצא משם כ"ש עם גדול כזה, תדע לך שאל מוציאם ממצרים. ואמר מוציאם ולא הוציאם, לומר שעדיין הוא מוציאם, לפי שהכנענים הם בני אחיו של מצרים שנאמר ובני חם כוש ומצרים ופוט וכנען, וכנען ילד את החתי ואת האמורי ואת היבוסי, והם הולכים אליהם לקחת ארצם, א"כ עדיין הוא מוציאם:
<b>ובזוהר</b> אמר בלעם בתרין דרגין בעינא לאעלא להו, בעינא לאעלא בהו מדרגא דיעקב ולא יכילנא, בעינא לאעלא בהו מסטרא דישראל ולא יכילנא, מ"ט בגין דשמא דא או דא לא אתקשר בזינין בישין, הה"ד לא הביט און ביעקב, תאנא תרין דרגין אינון נחש וקסם לקבליהון עמל ואון, דאמר בלעם, הא ודאי אשכחנא לקבלי דהני יעקב וישראל, און לקבלי דיעקב דאיהו קטיר בנחש, עמל לקבלי דישראל דאיהו קטיר בקסם, כיון דחמא דלא יכיל, אמר ודאי לא הביט און ביעקב וגו', מ"ט בגין דה' אלהיו עמו וגו' ואי תימא בהני לא יכילנא בקסם ונחש יכילנא, הא כתיב כי לא נחש ביעקב וגו', ולא עוד אלא דכל חילין דלעילא וכל משריין כולהו לא ידעי ולא מסתכלי בנימוסי דמלכא עילאה עד דשאלי להני תרין יעקב וישראל, ומאי אמרי מה פעל אל, אם כן אם כולם שואלים להם מה פעל אל, א"כ הנחש והקסם למה להם, ודאי כי לא נחש ביעקב כו'.
<b>ובמדרש</b> כעת יאמר ליעקב. ראתה עינו שישראל יושבין לפני הקב"ה כתלמיד לפני רבו ומבררין כל פרשה ופרשה למה נכתבה, וכה"א כי ליושבים לפני ה' יהיה סחרה ואתננה לא יכנף עוד מוריך והיו עיניך רואות את מוריך, ומלאכי השרת שואלים חותם מה הורה לכם הקב"ה, לפי שאינם יכולים ליכנס למחיצתן של ישראל שנאמר כעת יאמר וגו':
<b>והרב</b> רבי מנחם ריקאנטי ז"ל האריך בזה, וגמרתי לכתבו להראות מעלת הצדיקים וכמה גדול שכרן לעולם הבא, וז"ל, והבן אומרו כעת יאמר ליעקב ולישראל מה פעל אל, וזו אחת מן הראיות שהביאו רז"ל על כי מעלת הצדיקים לעוה"ב הוא גדולה ממלאכי השרת, פסוק עין לא ראתה וגו' מוכיח, והעד חנוך בן ירד, ועוד הביאו רז"ל ראיה מפסוק אז תתענג על ה' כבן המתחטא לפני אביו. ובבראשית רבה ר' מאיר ור' יהודה ור' שמעון, ר' מאיר אומר מי גדול השומר או הנשמר, ממה דכתיב כי מלאכיו יצוה לך וגו', רבי יהודה אומר מי גדול הנושא או הנישא, ממה דכתיב על כפים ישאונך הוי אומר הנישא גדול ר' שמעון אומר מי גדול המשלח או המשלח כו'. ובפירוש ארז"ל במסכת חולין חביבין ישראל לפני הקב"ה ממלאכי השרת, גם הרב ז"ל אמר על הפילוסופים בלשון הזה, ומדוע יתפארו על קבלתנו לעשותם הנפש דקה ולתאר אותה במלות וספורים מלאכיים, כי לא ראינו יחוסה בחבוריהם רק לגלגל השכל או לבעלי העיון שלהם לכת המלאכים, ואנחנו על קבלה אמתית מאבות ראשונים קדושים שלא השפיקו בילדי נכרים מעלים אותה. ומדקדקים ענינה מאלה עד למרבה, עד שארז"ל עליה דבר כאלו נוטה שלא נבראת, אמרו בבראשית רבה, עם המלך במלאכתו, עם ממ"ה הקב"ה ישבו נפשותיהם של צדיקים שבהם נמלך וברא את העולם עכ"ל. ואמר הוא כי אין שר ומלאך שיגיע למעלת הצדיקים באותו עולם. ואולי תקשה על דבריהם ז"ל ממה שאמר הפסוק ונתתי לך מהלכים בין העומדים האלה, הרי שלא הבטיחו אלא להיות מעלתו בין המלאכים הנקראים עומדים, דע כי רז"ל נתעוררו על זה בסוד סתרי תורה, כי יש צדיקים גמורים צרורים בצרור החיים, ואף כי הם באותו השלימות ואותה המעלה, הקב"ה שם אותם להיות מגן וצנה על זה העולם, וכשרואין ישראל בצער הקדוש ב"ה עושה להם מחילות רבות תחת כסא הכבוד, והצדיקים עומדים ומגינים עליהם לפני המקום ב"ה, וקב"ה אומר קריינא דאגרתא איהו להוי פרונקא, מי שמתחנן על בני עולם הוא יעשה השליחות, והקב"ה עושה להם כנפים בין מלאכי השרת ושטין העולם לעשות נסים לישראל, זהו ונתתי לך מהלכים בין העומדים האלה, כמו שהמלאכים יורדים לזה העולם לעשות נסים לישראל ואח"כ חוזרים למקומם כענין אברהם ומנוח, כן הצדיקים ז"ל ג"כ. זהו מעלה יתירה על מעלתם להיותם קרובים למלכות ומבטלים הגזירות בשליחות ה' ית', כענין שנאמר צדיק מושל יראת אלהים, זהו מהלכים בין העומדים, כאדם ההולך ממקום למקום ואינו מתקיים במקום אחד, כך הם באים למטה לבטל הגזירות ושבים למעלה בשליחות בוראם, ע"כ, ע"כ אשריהם לצדיקים. כעת יאמר ליעקב ולישראל מה פעל אל, ס"ת תרב להלל, שלהלול הצדיקים אין סוף, וכה"א עין לא. ראתה וגו', וכ"כ רש"י ז"ל כעת יאמר ליעקב, עתיד להיות עת כעת הזאת אשר תגלה חבתן לעין כל שהם יושבים לפניו ולמדין תורה מפיו ומחיצתם לפנים ממחיצת מלאכי השרת ומלאכי השרת רואין אותם ושואלין אותם מה פעל אל, ד"א כעת יאמר אינו לשון עתיד אלא לשון הוה, אינם צריכים לנחש וקסם, אלא בכל עת שצריך להאמר ליעקב ולישראל מה פעל אל ומה גזרותיו במרום אינם מנחשים וקוסמים אלא נאמר להם על פי נביאיהם או על פי אורים ותומים, ע"כ:
<b>הן</b> עם כלביא יקום. נתנבא על מלחמת מדין שנאמר בה נקום נקמת בני ישראל מאת המדינים, אל תקרי יקום אלא יקום. וכארי יתנשא על ל"א מלכים. לא ישכב עד יאכל טרף, לא ימות משה עד שיקום ממדין. וכן יאכל טרף בגימט' בלעם מדין מלכיה. ואמר ולא ידע מה אמר, ומתנבא על הריגתו ועל הריגת מדין ומלכים ואינו יודע מה אומר. ודם חללים ישתה, בגימ' אלו שלושים ואחד מלכים:
<b>ובמדרש</b> אין אומה בעולם כיוצא בהם, הרי הם ישנים מן התורה ומן המצות, עמדו משנתם עומדים כאריות חוטפים מצות לובשים ציצית מניחים תפילין קורים קריאת שמע ממליכין, להקב"ה ונעשים כאריות ומפליגין לדרך ארץ למשא ומתן, אם נתקל אחד מהם או אם מחבלים באים ליגע באחד מהם, ממליכין להקב"ה ואומרים שמע ישראל והם נצולים. לא ישכב עד יאכל טרף, כשהם אומרים ה' אלהינו ה' אחד, בורחין המחבלים מפניו, ומלחשים אחריו ברוך שם כבוד מלכותו לעולם ועד, והוא נמסר בק"ש משומרי היום לשומרי הלילה, וכשבא לישן מפקיד רוחו להקב"ה שנאמר בידך אפקיד רוחי, וכשנעור משנתו ממליך מלך העולם הקב"ה, שומרי הלילה מוסרין אותו לשומרי היום שנאמר נפשי לה' משומרים לבקר וגו'. ודם חללים ישתה, נתנבא שאין משה שוכב עד שיעשה נקמה בו ובחמשת מלכי מדין. לא ישכב עד יאכל טרף, זה בלעם. ודם חללים ישתה, אלו מלכי מדין. אמר להם משה לישראל, בלעם הרשע עושה לכם כשפים ומפריח לחמשת מלכי מדין ופורח ומפריח אותם, הראו לו הציץ ששמו של הקב"ה גלוף עליו, והם נופלים לפניכם, תדע שהוא כן, שכן כתיב וכלי הקדש, זה הציץ שכתוב בו קדש לה', וכתיב ואת מלכי מדין הרגו על חלליהם ואת בלעם בן בעור וגו':
<b>ובזוהר</b> לא ישכב עד יאכל טרף. מאן עמא תקיפא כישראל, בשעתא דאתנהר צפרא קם ומתגבר כאריה לפולחנא דמאריה בכמה שירין בכמה תושבחן, משתדל באורייתא כל יומא ובליליא לא ישכוב, כד בעי בר נש למשכב על ערסיה, מקדש שמא עילאה אמליך ליה לתתא ולעילא, כמה גרדיני נימוסין מתקשרין קמייהו בשעתא דפתחי פומהון על ערסייהו בשמע ישראל ובען רחמי קמי מלכא קדישא בכמה קראי דרחמי. ד"א הן עם כלביא יקום, זמינין האי עמא למיקם על כל עמין דכנען, כארי גיבר ותקיף יתרמי עלייהו, ארחייהו דכל אריותא למשכב על טרפייהו, אבל עמא דא לא ישכב עד יאכל טרף. ד"א הן עם כלביא יקום, לקרבא קרבנין ועלוון קמי מאריהון על גבי מדבחא, ותאנא בשעתא דקרבנא אתוקד על גבי מדבחא חמי דיוקנא דחד אריה רביע על ההוא קרבנא ואכיל ליה, וא"ר אבא אוריאל מלאכא עילאה הוו חמאן ליה בדיוקנא דאריה תקיפא רביע על מדבחא ואכיל לון לקרבניא, וכד ישראל לא הוו זכאין כל כך, הוו חמאן דיוקנא דחד כלבא חציפא רביע עליה, כדין ידעי ישראל דבעיין תשובה וכדין תייבין, לא ישכב וגו' אילין קרבנין דליליא כגון עלוון, ודם חללים ישתה, דקב"ה אגח קרבא דילהון על סנאיהון, ר' אלעזר אמר לא ישכב, מהו לא ישכב, אלא בכל ליליא וליליא כד בר נש אזיל בפקודוי דמאריה לא שכיב על ערסיה עד דקטיל אלף ומאה ועשרין וחמש מאינון זינין בישין דשריין עמיה, רבי אבא אמר אלף אינון דסטר שמאלא דכתיב יפול מצדך אלף, ובמה כמא דכתיב יעלזו חסידים בכבוד וגו' רוממות אל בגרונם וגו' לעשות נקמה וגו', הה"ד לא ישכב ודא הוא לעשות בהם משפט כתוב, ע"כ:
<b>ויאמר</b> בלק אל בלעם גם קב לא תקבנו גם ברך לא תברכנו. על דרך שאמרתי שאפילו בלעם לא היה יודע מה שהיה אומר, כי היה חושב שהוא ממשל משלים, כי מדת כ"ה היתה מדברת, שנאמר וכה תדבר. וכן אמר בזוהר א"ר אלעזר כל הני מילי כ"ה אמרה והוא ארים קלא לקבלה ולא הוה ידע מה הוא ולא אשתמע לבר קליה, ע"כ. לזה אמר גם קב לא תקבנו, איני שומע ואיני מבין ממך לא קללה ולא ברכה אלא קול דברים אני שומע. ויען בלעם ויאמר וגו' כל אשר ידבר ה' אותו אעשה, היל"ל אותו אדבר כמו שאמר בפעם ראשונה. שמעתי שפעם ראשון כשראה בלעם שלא בא לפיו קללה, וראה עצמו בביזוי לפני בלק אמר הלא את אשר ישים ה' בפי, השיאו ואמר אולי לא שמרתי הדברים כראוי והסחתי דעתי מהם, לזה לא הובנו הדברים, אבל מכאן ואילך אשר ישים ה' בפי אותו אשמור, אשמור הדברים ואחזור עליהם כדי שלא ישתכחו, וכן בפעם שניה אמר לו אותו אעשה, אולי צריך תקון והכנה שאכין עצמי כדי שיובנו הדברים, וג"כ צריך הכנת המקום, לזה אמר לו לכה נא אקחך אל מקום אחר, לא כמו שאמר קודם לך נא אתי, אלא אקחך אל מקום, אתה אומר שצריך הכנת האדם והכנת המקום, הכנת האדם, אני אקחך אל מקום כדי שלא תסיח דעתך ותהיה מוכן, והכנת המקום, לקחו לראש הפעור, אין ראש אלא ע"ז, וכן ארז"ל ראש הפעור, ראה בלק שעתידין ללקות על ידי פעור ולא היה יודע במה:
<b>ויעש</b> בלק כאשר אמר בלעם ויעל פר ואיל. ולא אמר כאשר אמר בשתי פעמים הראשונים התיצב על עולתך, לפי שכשראו שהכינו עצמן והכינו המקום, עלה בדעתם שודאי זאת הפעם יהיה להם הצלחה, ולזה לא אמר לו בנה לי בזה ז' מזבחות כמו שאמר לעיל, כי שניהם הכינו עצמן יחד כמו שאמר אקחך וגו' וירא בלעם כי טוב בעיני ה' לברך וגו', והוקשה בעיניו כי לא מצא מקום לחול הקללה, אמר אלו הב' פעמים היו ע"י נחש, כי אמר בשתיהם התיצב על עולתך ואנכי אקרה וגו', אבל עתה אמר אי אפשר ע"י נחוש לפי שלא נחש ביעקב ומאן דלא קפיד לא קפדי בהדיה, הם אין בהם ניחוש לזה לא חל עליהם נחש, וארז"ל כל המנחש לו נחש שנאמר כי לא נחש, קרי ביה לו נחש. וישת אל המדבר פניו, כתרגום לעגלא דעבדו במדברא, פניו, פנים של זעם. ולזה אמר וישת ולא אמר ויפן, וישא בלעם את עיניו, שהביט למרחוק. וירא את ישראל שכן לשבטיו, היל"ל שכן בשבטיו מהו לשבטיו, אלא שראה השכינה שורה עליהם, לזה שכן כתיב, וכן את ישראל שכן, ר"ת איש, שהוא השי"ת שנקרא איש שנאמר ה' איש מלחמה, שהוא לוחם עם כל הנחרים בהם. שכן לשבטיו, קרי ביה של בטיו, למביטים בהם בעין רעה. וראה אותם שהן מפוזרים בד' רוחות ג' שבטים לכל רוח כמו שארז"ל על פסוק כי כארבע רוחות פרשתי אתכם, כשם שאי אפשר לעולם בלא רוחות כך א"א לעולם בלא ישראל:
<b>ותהי</b> עליו רוח אלהים. לא אמר ויקר אליו אלהים, כשהיה הולך לקראת נחשים על צד הטומאה אז ויקר לשון קרי לשון טומאה, עתה שלא הלך לקראת נחשים, שאין נחשים בישראל כמ"ש כי לא נחש ביעקב, אז חלה עליו רוח נבואה, וכשהרגיש בעצמו שחלה עליו נבואה מה שלא חל עליו מעולם, אז שבח עצמו ואמר נאום שומע אמרי אל:.
<b>ובזוהר</b> ותהי עליו רוח אלהים. אמר רבי יהודה מאי אתערותא הכא אלהים ולא רוח ה', אלא רוחא הדא מסטרא דשמאלא ההוא דאתקשרו תחותוי אינון זינין וחרשין דילי', א"ר אלעזר הכא אוליפנא אפילו האי לא שרא ביה רוחא קדישא, א"ר יוסי אי הכי הא כתיב ותהי עליו רוח אלהים ובכל אינון זמנין אחרנין לא כתיב הכי, א"ל הכי הוא ת"ח כתיב טוב עין הוא יבורך והא אוקמוה אל תקרי יבורך אלא יברך ובלעם הוא רע עין דלא אשתכח רע עין כוותיה בעלמא, דבכל אתר דהוה מסתכל הות מתלטיא, ועל דא אמרי האי מאן דאעבר בריה בשוקא ומסתפי מעינא בישא, יחפי סודרא על רישיה בגין דלא ייכול עינא בישא לשלטא עליה, אוף הכא כיון דחמא בלעם דלא יכיל בחרשוי וקסמוי לאבאשא לישראל בעא לאסתכלא בהו בעינא בישא, בגין דבכל אתר דהוא מסתכל בעיניה בישא הוה מתלטיא, ת"ח מה רעותא דיליה לקבליהון דישראל, כתיב וישת אל המדבר פניו וירא את ישראל, בה שעתא אלמלא דאקדים לון קב"ה אסוותא הוה מאבד לון באסתכלותא דעינוי, ומה אסיותא יהיב לון קב"ה בההוא שעתא הדא הוא דכתיב ותהי עליו רוח אלהים, ותהי עליו על ישראל קאמר, כמאן דמפרש סודרא על רישיה דינוקא בגין דלא ישלט ביה עינא בישא, כדין שרי ואמר מה טובו אהליך יעקב, ת"ח כל מאן דבעי לאסתכלא בעינא בישא לא יכיל אלא כד משבח ואוקיר לההיא מלה דבעי ללטיא בעינא בישא כו', ומה ארחיה אמר חמו כמה טבא דא כמה יאה דא, בגין למילט ליה ולמשלט עליה עינא בישא, אוף הכא אמר מה טובו אוהליך יעקב, כמה אינון יאין כמה אינון שפירין כמה נטיעאן שפירין דאתנטען בינייהו דמיין לאינון נטיעאן דנטען קב"ה בגנתא דעדן, ע"כ:
<b>וישא</b> משלו ויאמר נאום. נאם כתיב, כלומר לך נאה לנאום ולומר לא לאחר, והתחיל משבח עצמו. בנו בער, לא תאמר שלמד מאביו, שאביו הוא בער בערכו, וצריך שיהיה אביו בנו, כלומר שילמד ממנו, זהו בנו בעור, שבעור צריך להיות בנו של בלעם. ונאם הגבר שתום העין, שאינו צריך לפתוח ב' עיניו, כי הוא בעין אחת אע"פ שהיא סתומה יכול לראות כמו אחר כיוצא בו בשתי עיניו פתוחות:
<b>ובזוהר</b> פרשת פקודי (דף רל"ז) ז"ל, ת"ח אית מאן דעביד חרשין ואצלח בידוי ואית מאן דעביד לון כההוא גוונא ממש ולא אצלח בידוי, דהא לעובדיא אלין גברא מתקנא אצטריך, ת"ח מבלעם דאיהו הוה מתקנא לאינון חרשין דיליה ואצלח בידוי, בגין דכתיב נאם הגבר שתום העין, שתום העין וסתום העין כלא חד, דחד עינא סתים תדיר וחיזו דעינוי לא הוה באורח מישר, מומא הוה ביה בעינוי, כתיב ושלח ביד איש עתי, זמין בכלא חיזו דעינוי דלא יתכשר, אבל רוחא קדישא מאן דישתמש בהדיה מה כתיב כי כל איש אשר בו מום לא יקרב איש עור וגו', והכא כלא אתקין לרוחא אחרא למיהב מסאבא ליה דוכתא לאשלטא, ע"כ. א"כ מה ששבח עצמו באמרו שתום העין לומר שהוא מתוקן לקלל
<b>ועוד</b> בזוהר פרשת נשא (דף קמ"ז) ז"ל, תאנא כל כהן דהוא לא רחים לעמא או עמא לא רחמין ליה לא יפרוש ידוי לברכא לעמא דכתיב טוב עין הוא יבורך אל תקרי יבורך אלא יברך, תאנא א"ר יצחק בוא וראה מה כתיב ביה בההוא רשיעא, דבלעם בשעתא דאתמסר ליה לברכא לישראל, הוה משגח בעינא בישא בגין דלא יתקיים ברכתא, והוה תלי מלוי בההוא עינא בישא, דכתיב נאום בלעם בנו בעור, מאי בנו בעור מההוא דהוה סני להו יתיר מכל בני עלמא, ונאום הגבר סתום העין, דסתים עינא טבא מנייהו, בגין דלא יתברכון ולא יתקיים ברכתא. א"ר יהודה אי הכי הוא, ודאי דאשתכח פקיחא דעינא לברכא דכתיב פקח עיניך בגין לברכא, וברכתא דרב המנונא סבא הכי אמר יפקח הקב"ה עינוי עלך, ובההיא דשיעא כתיב שתום העין בגין דלא יתברכון על ידוי ע"כ:
<b>וכתב</b> הרב רבינו בחיי ז"ל, נאום הגבר, קרא עצמו גבר, כי המשיל עצמו לתרנגול שנקרא גבר שיודע לכוין השעות, ואין בעולם מי שיכול לכוין שעת כעסו של הקב"ה כי אם בלעם בבני אדם ותרנגול בעופות ושניהם שוים בחכמה זו, ואמר כי התרנגול קורא ז' פעמים בלילה, וכן בבלעם מצינו וישא משלו ז' פעמים, והתרנגול נואף יותר מכל העופות ולכך לא הוכשרו התרנגולים לגבי המזבח, וכן בלעם היה נואף כמו שדרשו רז"ל על ההסכן הסכנתי וגו', וכן היתה עצתו להכשיל את ישראל לזנות בבנות מואב, ע"כ. עוד קרא עצמו גבר לפי שהיה ערל ויכול לסבול כח הנבואה, כי הנביאים כשהיו מתנבאים היה גופן כמת, וזה היה בתקפו, וכל זה היה מפני כבודן של ישראל, והוא חשב שמפני גבורתו באה לו, לזה קרא עצמו גבר:
<b>נאום</b> שומע אמרי אל. שיבח עצמו שאינו כשאר הנביאים שנופלים לארץ, והם כמתים שאין בהם שום הרגשה, והם רואים הדברים בדמיון, שנאמר וביד הנביאים אדמה, אני איני כן אלא שומע אמרי אל בבירור בלא דמיון. וכ"ז היה מפני כבודן של ישראל, והוא חשב שמפני מעלתו היא זאת. ואולי ע"ז רמזו רז"ל ולא קם נביא עוד בישראל כמשה, ארז"ל בישראל לא קם אבל באומות העולם קם ומנו בלעם, כונתם לומר שכמו שמשה דבר ה' עמו פנים בפנים ולא היה נרתע ולא היה מזדעזע, כן בלעם בזה לבד היה שוה למשה מפני כבודן של ישראל. אבל יש הפרש גדול בין נבואתו של משה לו. כי משה היה מוכן ומזומן בכל עת כמ"ש עמדו ואשמעה מה יצוה ה', לא כן בלעם שהוצרך להכין עצמו עד שהיה רואה, וזה ג"כ לא היה אלא עתה בפעם ג', וכשאמר לו אח"כ לכה איעצך אשר יעשה העם הזה וגו', ושיבח עצמו כ"כ על אלו הב' פעמים, איסתרא בלגינא קיש קיש קריא, אבל משה לא זזה ממנו הנבואה ממעמד הר סיני שנאמר ואתה פה עמוד עמדי:
<b>ואמר</b> אשר מחזה שדי יחזה. שרצה והיה מקוה להגיע למעלת האבות שהיתה נבואתם באל שדי, זהו אומרו מחזה שדי יחזה, ולא אמר חזה אלא יחזה, שהיה מיחל ומקוה להגיע למעלה זו, ונמנעה ממנו, כי אפילו לזו לא הגיע כמ"ש יחזה ולא חזה, כ"ש לנבואת משה רבינו ע"ה. זהו נופל וגלוי עינים, נפל כתיב, פירוש שחסר ממנו וגלוי עינים, כמו חי שעיניו פתוחות ואינו רואה בהם:
<b>מה</b> טובו אהליך יעקב. ארז"ל ראה שאין פתחיהן זה כנגד זה ולא חלון כנגד חלון, אמר ראוים אלו לברכה, כמ"ש על חיש וביתו באו, שלא היו דרים שנים בבית אחד, כדי שלא ידע אחד בליל טבילת אשת חבירו ויבא לידי הרהור כן כאן לא היה פתח כנגד פתח, כדי שלא יראה אשת חבירו:
<b>ד"א</b> מה טובו אהליך. מה טובים אהל שילה ובית עולמים בישובן שהם מכפרים עליהם ע"י הקרבנות שמקריבין בהם, ולזה אמר יעקב, שמתכפרין מעקבותיהן. משכנותיך, אף כשהן חרבים וממושכנין הם חביבים לפני המקום וחרבנן מכפר עליהם, שכלה חמתו בעצים ובאבנים, שנאמר כלה ה' חמתו ויצת אש בציון ותאכל יסודותיה בערך זה קראם אהליך ישראל:
<b>עוד</b> מה טובו אהליך יעקב. כשראה בתי כנסיות ובתי מדרשות וראה שהאורה יוצאה מהם ע"י הוראת התורה והדינים, אמר כמה אור יוצא מהם. טובו הוא מלשון אור, כמו בהיטיבו את הנרות וגו'. אהליך, כמו בהלו נרו וגו':
<b>עוד</b> מה טובו. מה טובה זו העקבה והתחבולה שעושין ליצר הרע, שמיד כשפוגע בהם מושכין אותו לבית המדרש, כמו שארז"ל אם פגע בך מנוול זה משכהו לבית המדרש. מה טובו, שהן עצמן משכן להקב"ה שאמר ועשו לי מקדש ושכנתי בתוכם, בתוכו לא נאמר אלא בתוכם, וכן אמר הנביא היכל ה' היכל ה' היכל ה' המה, לא אמר בהיכל אלא היכל ה' המה, הם בעצמם היכל ה':
<b>ובפרק</b> חלק א"ר אלעזר מברכותיו של אותו רשע אתה למד מה היה בלבו, בקש לומר שלא יהא להם בתי כנסיות ובתי מדרשות אמר מה טובו אהליך יעקב, בקש לומר שלא תשרה שכינה עליהם אמר משכנותיך ישראל, לא תהא מלכותם מושכת אמר כנחלים נטיו, לא יהא להם זיתים וכרמים, כגנות עלי נהר, לא יהא ריחן נודף, כאהלים נטע ה', לא יהא להם מלכים בעלי קומה, כארזים עלי מים, לא יהא להם מלך בן מלך, יזל מים מדליו, לא תהא מלכותם שולטת באומות, וזרעו במים רבים, לא תהא מלכותם עזה, וירום מאגג מלכו, לא תהא אימה למלכותו, ותנשא מלכותו, ע"כ. הרי עשר ברכות כנגד עשר קללות שהיה בלבו לקלל בהם את ישראל, והתחלת הכל הם בתי כנסיות ובתי מדרשות, כי כשיש להם לישראל בתי כנסיות שמתפללים בהם ושואלים משאלותיהם ובוטחים בה' שישמע תפלתם, ובתי מדרשות ששם דירת השכינה, שאין להקב"ה בעולמו אלא ד"א של הלכה. כאן הוכללו כל הטובות. אמר ר' אבא בר כהנא וכולם חזרו לקללה חוץ מבתי כנסיות ובתי מדרשות, שנאמר ויהפוך ה' אלהיך לך את הקללה לברכה, קללה ולא קללות. כונת ר' אבא כמ"ש שכל עוד שבתי כנסיות ובתי מדרשות קיימין לא יש שום קללה:
<b>כנחלים</b> נטיו כגנות. היה רוצה לברכם כנחלים שהה זוחלים בימות הגשמים ופוסקים בימות החמה, כן יהיה הפסק למעלתם של ישראל, א"ל נטיו, שיהיו כנחל שאינו פוסק לעולם, שנאמר הנני נוטה אליה כנהר שלום. כגנות, רצה לברכם שיהיו כגנה אשר מים אין לה, א"ל הקב"ה עלי נהר, כדמתרגמינין כגנת שקיא דעל פרת. כאהלים, רצה לברכם שאם יהיה להם שום מעלה שתהיה כמו האהלים שלבסוף ריחם נמר והם נפסדים ונרקבים, לזה א"ל, נטע ה', שאין בהם הפסד לעולם. ואמר כארזים, כלומר שאין גזעו מחליף, לזה א"ל אלי מים, שאם ישבר, מריח המים יחזור ויפריח. ד"א המשילם לארבעה דברים, לנחלים לגנות לאהלים לארזים. לנחלים, נגד הדגלים שהיו ג' דגלים לכל רוח, לזה אמר נטיו נגד חנייתם. לגנות, נגד הלוים שהיו חונים סביב למשכן, משפחות הגרשוני ימה, והקהתי תימנה, מררי צפונה. עלי נהר, שהיו על המשכן שמשם יוצא אורה לעולם, נהר מלשון ונהורא עמיה שרי. כאהלים נטע ה', נגד אהל מועד. כארזים עלי מים, נגד משה ואהרן ובניו, שהיו חונים פתח אהל מועד מזרחה, ולהם קרא ארזים. ואמר עלי מים, שמשם תורה והוראה יוצאה לכל ישראל, וכשם שאין העולם מתקיים בלא מים כך אין להם קיום בלא תורה, ולזה סמך יזל מים מדליו, מהדלי הגדול שהוא משה. מדליו, בגימ' מלך, ויהי בישורון מלך, שכל ישראל קבלו ממשה שנאמר דבר אתה עמנו ונשמעה, וכה"א תורה צוה לנו משה, מנין תור"ה צוה לנו משה, שהם תרי"א מצות, וזהו שאומרים הלכה למשה מסיני. וכבר כתבנו שמשה הוא כלל כל ישראל, ולזה רמזו שקול משה כנגד כל ישראל. וכן משה רבינו עם האותיות בגימ' כלל ישראל, א"כ כולם נוזלים ושואבים ממנו. וזרעו במים רבים, כאן רמז מה שארז"ל הזהרו בבני עמי הארץ שמהם תצא תורה, שמה שחסר מהאב יבא לבן, שכולם קבלו התורה מסיני, את אשר ישנו פה ואת אשר איננו פה וגו', ופירוש רבים, רבנים, כמו שק ואפר יוצע לרבים, פירוש לגדולים, ישולמו חלקם וחלק אביהם, וברא כרעא דאבוה. וירום מאגג מלכו, מאגג ואילך יהיה להם לישראל שם ומלכות שלא תפסק לעולם, שנאמר כסאו כשמש נגדי כירח יכון וגו', כי המלך הראשון מושאל הוא, ושמו מעיד עליו שאול. ותנשא מלכותו, בזמן מלך המשיח שנאמר ודוד עבדי נשיא להם לעולם, קראו נשיא לפי שעתיד כביכול לדור בתחתונים, ובערך השי"ת קראו נשיא זהו ותנשא מלכותו:
<b>אל</b> מוציאו ממצרים. יזל מים, לומר שלא הוציאם ממצרים אלא להתעסק בתורה, וכה"א בהוציאך את העם ממצרים תעבדון וגו', ולזה אמר כאן אל מוציאו ולא אמר מוציאם כמ"ש לעיל, לומר שאע"פ שלא היו ראוים להוציאם שהיו עובדי ע"ז ומגדלי בלורית, עכ"ז הואיל והיו כולם בלב אחד זכו ליציאה אע"פ שלא הגיע הקץ, ועשה עמהם כמה נסים, זהו כתועפות ראם לו, לפי שהיו כולם כנפש אחת, ולזה נתן להם התורה שנאמר ויחן שם ישראל. ולז"א יאכל גוים צריו, הגוים שצררו עליהם שהם המצריים הצרים אותם להשפילם ולעשותם כעפר. עצמותם יגרם יסירנו מהיותו גרם, פירוש עצם, יגרם כמו ותשרש שרשיה. וחציו ימחץ, כת"א. ופירש"י ז"ל וחציו ימחץ, אונקלוס תרגם חציו של צרים, חלוקה שלהם, כמו בעלי חצים מארי פלגותא, לשון חלוקה, וכן ימחץ לשון חלוקה, שחצו את ארצם, ויש לפתרו לשון חצים ממש, חציו של הקב"ה ימחץ בדמים שלהם, ע"כ, ויכולין ג"כ לומר חציו של הקב"ה ימחץ בצרים שלהם וימחצם:
<b>כרע</b> שכב כארי. אמר לו בלעם אתה רואה בקסמיך שעתידין לכרוע וליפול, כמו המה כרעו ונפלו. בבית ראשון לפי שחזר ונבנה קראהו כריעה לא נפילה. שכב, בבית שני, ולפי שנשאר חרב קראו שכב, ועתיד הקב"ה להעירה ולומר לה התעוררי קומי שבי ירושלים, אבל עתה היא ישנה ושוכבת על העפר, ועתיד לומר לה התנערי מעפר, אימתי עד בוקרו של משיח, שנאמר שכבי עד הבקר. ואמר כארי, על בית ראשון שנחרב ע"י נבוכדנצר שנקרא ארי שנאמר עלה ארי מסובכו. וכלביא, על בית שני שנחרב ע"י אספסיאנוס קיסר. ומ"ש כארי בכ"ף, לפי שהוא לא עשה דבר, כמ"ש הנביא קחי רחים וטחני קמח, עמא קטילא קטלת קרתא יקידא יקדת. מ"י יקימנו, היא הבינה שמוציאה העבדים לחרות, שנת החמשים. זהו מ"י יקימנו, מ"י ירפא לך:
<b>מברכיך</b> ברוך ואורריך ארור. הקדים הברכה שאמר קודם מברכיך ברוך, לפי שרצה לברך את עצמו כמו שאמר ותהי אחריתי כמוהו. ובמדרש להלן ביצחק כשבירך ליעקב אמר אורריך ארור ומברכיך ברוך, אלא בלעם ע"י שהיה שונא פתח בברכה וחתם בקללה, ויצחק על ידי שהיה אוהב פתח בקללה וסיים בברכה. ד"א הצדיקים תחלתן יסורים וסופן שלוה, לפיכך התחיל בקללה, ורשעים תחלתן שלוה וסופן יסורין, לפיכך התחיל בברכה:
<b>ויחר</b> אף בלק בבלעם וגו' והנה ברכת ברך זה שלש פעמים. א"ל אני חשבתי בשתי פעמים הראשונים שאתה ממשל משלים, עתה שאמרת ומברכיך ברוך, בזה נתאמת לי שהשתי פעמים הראשונים היו אותם משלים ברכות, זהו והנה ברכת ברך זה שלש פעמים, עם זה הפעם הם שלש פעמים:
<b>ועתה</b> ברח לך, אמר לו עתה ממתין לפי שברכת אותם שתחול הברכה עליך, ולזה אמרת מברכיך ברוך, וצריך אתה לברוח מפניהם, כי סופך ליפול בידם, אבל עתה ברח לך אל מקומך אולי תנצל, כי מקומו של בלעם הוא פתור ואינו ארץ ז' עממין. והוא לא שמע לו והלך למדין ליטול שכר כ"ד אלף שמתו מישראל בעצתו ונהרג עם מלכי מדין, שנאמר את אוי ואת רקם וגו' ואת בלעם בן בעור הרגו ב"י בחרב. אמרתי כבד אכבדך, אמר במה אני יודע שסופך ליפול בידם, לפי שאתה לא באת בתחלה לברך אותם, לא באת אלא בשביל ממון שפסקתי לך, וזו הברכה שברכתם הוא בעל כרחך, א"כ קללה תחשב לך. לזה הוא בקש התנצלות ואמר הלא גם אל מלאכיך וגו' אם יתן לי בלק וגו', לומר שלא בא בשביל כסף וזהב:
<b>עוד</b> אמר אכבדך, לפי שהוא אמר לו אל נא תמנע מהלוך אלי, שאמר אם יש לך מונע לא תשמע לו, שאע"פ שהוא עושה לך כבוד אני אעשה לך כפול ומכופל, זהו כי כבד אכבדך מאד, עתה אמר לו המונע הוא הקב"ה ולא מנעך מפני אהבתן של ישראל אלא משנאתו לך, לפי שאמרתי כבד אכבדך הוא מנעך מכבוד:
<b>ועתה</b> הנני הולך לעמי. אמר לו אתה אמרת ברח לך, איני צריך לברוח, כי היה בוטח בכשפיו שינצל מהם, שעשה כמה כשופין ופרח באויר, כמ"ש בפרשת קדושים מהזוהר, ובמדרש פרשת מטות עיין שם. ופיו הכשילו שהולך ולא ישוב. ואמר לו בשבילי איני צריך עצה אבל לך צריך, עצה, לכה איעצך, העצה היא לך לא לי, לפי שאתה עתיד ליפול בידם שבלק הוא צור שהוא מנסיכי מדין:
<b>לכה</b> איעצך. לא אמר ותהי עליו רוח אלהים כמ"ש בשלש פעמים הראשונים, לפי שעתה שבירך בפירוש לישראל ראה יותר, לפי שהכין עצמו, לזה אמר ויודע דעת עליון, מה שלא אמר כן לשעבר. ואמר איעצך, לפי שהוא עתה מתנבא באבדן של מואב שעיר ועמלק, לזה אמר איעצך, כמ"ש הנביא זאת העצה היעוצה על כל הארץ והיד הנטויה על כל הגוים כי ה' צבאות יעץ ומי יפר וידו נטויה ומי ישיבנה. והרמב"ן ז"ל כתב איעצך אגיד לך עצה היעוצה מאת ה', אשר יעשה העם הזה לעמך באחרית הימים. וגלה לו נבואה זו שלא יפול עמו ביד ישראל עתה רק באחרית הימים. והנה היו ד' נבואות, ראשונה שאמר שישראל הם חלק ה' ונחלתו הן עם לבדד ישכון ובגוים לא יתחשב. ב' התנבא בכבוש הארץ ושיהרגו מלכים אדירים שבה, שנאמר הן עם כלביא יקום. ג' התנבא בישיבתן בארץ במנוחה והשקט, ואמר מה טובו אהליך יעקב, ושיעמידו מלך שינצח את אגג, ושיתנשא עוד המלכות, שראה דוד מתנשא למעלה, שנאמר וידע דוד כי הכינו ה' למלך. ועתה בנבואה זאת הרביעית הוסיף לראות ענין המשיח, ולכך הרחיק הענין מאד, שאמר אראנו ולא עתה אשורנו ולא קרוב, מה שלא אמר כן בכל הנבואות הראשונות, ואמר כי זאת עצת ה' שיעץ באחרית הימים. וקרא עצמו עתה שומע אמרי אל ומחזה שדי יחזה, כאשר אמר בנבואה שלישית, והוסיף לקרא עצמו ויודע דעת עליון, והאומר כן שיודע דעת עליון, ירצה לומר שהוא יודע מה בדעתו של עליון לעשות בעולמו באחרית הימים, וזה כענין כי יום נקם בלבי, וארז"ל לבא לפומא לא גלי, ע"כ:
<b>איעצך</b>. רז"ל אמרו שנתן לו עצה על הזנות, איעצך אמר לו אלהיהם של אלו שונא זמה כו'. ולא נכתבה בפירוש אלא ברמז במלת איעצך, וכן משה אמר לישראל הן הנה היו לבני ישראל בדבר בלעם. ומה שלא נכתבה בפירוש, כדי שלא ישתבחו המדינים לומר שעצת נביאם הועילה, וגם כדי שלא יבאו לפרוץ בזנות שהיא אחת משבע מצות בני נח, וגם משום ישראל שלא יאמרו שעל ידו נסתייע מילתא, ואין עליהם שום עון אשר חטא, ולמה נענשו, לזה נסתמה לומר שמהם היא הסבה וההתחלה, שנאמר ויחל העם וגו'. ומה עשה הארור בלעם, אמר אם אומר לו העצה מיד בפירוש לא יהיה שומע ממני, שהיו כולם גדורים בעריות מפחדם מהמבול שבא בסבת הזנות, עמד ופתהו והודיעו מה שעתידין לעשות באומות ובפרט בעמו, כאומרו אשר יעשה העם הזה לעמך, ואח"כ פתהו על הזנות, א"כ איעצך, אבל קודם אמר לו אשר יעשה העם הזה וגו':
<b>וישא</b> משלו ויאמר.. מאחר שנודע לבלק שהוא מברך לישראל כמו שאמר והנה ברכת ברך, והוא ג"כ רוצה בכך, למה לו למשל משלים, יאמר הדברים בפירוש, אלא ארורים הרשעים שאין טובתן שלמה, שרצה שלא תתקיים הברכה, כמ"ש בזוהר וז"ל, וישא משלו ויאמר, אמר במתליה למימר, מאי טעמא בגין דלא יתקיימון מלין בעגלא, ע"כ. וישא משלו ויאמר, אמר מה שאמר, ולפי שאינו רוצה בברכתן של ישראל דחה אותם למרחוק, ולפי שהיה רוצה שיתברך בברכתם של ישראל, לזה אמר אראנו, ולא עתה וחלה עליו רוח הקדש, ורצה לדחותה ולבקש לה עקיפין ולעשותה משל, ולזה אמר נאום בלעם, ולא רוח הקדש, ונאם הגבר שתום העין, כלומר שהוא בעל מום ואינו כדאי שתחול עליו רוח הקדש, אמר לו הקב"ה נאם שומע אמרי אל, אע"פ שאתה בעל מום, לא חלה עליך רוח הקדש בשביל שאתה ראוי לכך אלא בשביל כבודן של ישראל שמיחדים שמי ואומרים שמע ישראל ה' אלהינו ה' אחד. ויודע דעת עליון, כלומר אתה יודע בדעתו של עליון שדעתו לברך לישראל. ומחזה שדי יחזה, לא אמר חוזה כמו שאמר שומע אלא יחזה לעתיד, הטעהו שעתיד להתנבא על האומות, ומה שאמרת שאתה סתום העין ואתה בעל מום, אינו כן, נפל כתיב, פירוש חסרים הם הדברים, כמו לא נפל מדבריהם ארצה, שהוא לשון חסרון, אלא תהיה גלוי עינים, לא סתום העון כמ"ש, ועכ"ז דחה הדברים ואמר אראנו ולא עתה אשורנו ולא קרוב וגו', שנפשו קצה בטובתן והצלחתן של ישראל, לזה אמר אשורנו, כי כשרואה הדבר מרחוק אינו רואה אותו על בוריו:
<b>עוד</b> אפשר לומר אראנו על משיח בן יוסף, ולפי שעתיד ליהרג אמר אראנו, אבל על משיח בן דוד אמר אשורנו, שנאמר ואשרו אתכם כל הגוים. דרך כוכב מיעקב, זה משיח בן יוסף, לזה אמר מיעקב, שנאמר אלה תולדות יעקב יוסף. וקם שבט מישראל, זה משיח בן דוד, והמשיל בן יוסף לכוכב שאין אורו כ"כ, ופעמים נראה ופעמים אינו נראה. וקם שבט, הוא שבט המלכות, שכן ברכו אביו לא יסור שבט מיהודה, ות"א לא יעדי עביד שולטן מדבית יהודה, וכן משה בירך ליהודה וזאת ליהודה, לפי שאמר יחי ראובן, והתחיה היא ע"י מלך המשיח, לזה אמר וזאת ליהודה, כלומר התחיה שאמר יחי ראובן זאת ליהודה, ולזה אמר וזאת בוא"ו ולא אמר כמו שאמר וללוי אמר, או לבנימין אמר, וליוסף אמר, ולגד אמר, וכן כולם:
<b>ומחץ</b> פאתי מואב. לא יכם לגמרי,. לפי שבת לוט לא היתה כוונתה באותה מעשה לרעה, כי כיוונה לשם שמים לשום בעולם שארית, בחשבה שכל העולם אבד, לכן ישאר ממנה שארית, וכן אמר הנביא ושבתי את שבות מואב, אבל לפי שהחציפה פניה וקראתו מואב שנתעברה מאביה, ונתנה מקום לזנות, אחר שהיו גדורים מעריות, לזה לא יבא בקהל ה':
<b>ומה</b> שאמר פאתי ולא פאת, ניבא על דוד שמדד שני חבלים להמית ומלא החבל להחיות. וקרקר כל בני שת, כלומר הבנים העקריים שאינם לא מן בני הפילגש ולא מן השפחות שהם בני עשו. שת, פירוש יסוד, כמו כי השתות יהרסון, שהיסוד הוא עיקר הבנין. ובזוהר פרשת בלק (דף ק"ץ) ז"ל, נעמה מבני עמון ביומי דדוד נפקא, כדין שראת רוח קודשא על דוד, אמר ליה דוד כד כל עלמא מדידנא ואפילנא עדבין מדידתא דישראל חבל נחלתו, הוה דכירנא מה עבדו בחבל נחלת מואב, מה כתיב וימדדם בחבל וגו', בההוא חבל נחלת ה', כל אינון דהוו מההוא זרעא חבל ההוא חבלא אחיד בהו כתיב מלא החבל מהו מלא החבל ההוא דכתיב מלא כל הארץ כבודו, הוא אמר דא הוא לחיי ודא הוא לקטלא, וההוא חבל אחיד באינון דאתחזן לקטלא, ובגין כך אחיד בחבל ופשיט חבל על ההוא חבל נחלת השם, ומדין גדעון שצי להו וכל ההוא זרעא, דלא אשתאר מנייהו מכל אינון דאבאישו לישראל, קב"ה נטיר להון דבבו ונטיל מנייהו נוקמין, אבל אי זמינין למיתי מנייהו טב לעלמא אריך רוגזיה ואפיה עמהון עד דיפוק ההוא טב לעלמא, ובתר כן נטיל נוקמא ודינא מנייהו, ע"כ:
<b>וירא</b> את עמלק. ראה שבא משני אלופים, משעיר שאמו תמנע היא מאלופי שעיר שנאמר ואחות לוטן תמנע, ואומר ותמנע היתה פילגש לאליפז בן עשו, לזה אמר ראשית גוים עמלק שבא מב' ראשים, לזה אמר וגם הוא עדי אובד, לא יאמר שהואיל שאמו אינה מאדום יש לו השארות, אלא וגם הוא אחריתו עדי אובד:
<b>וירא</b> את הקיני. ראה שעשה קן למשה, לזה אמר איתן מושבך, שזכית לישב בלשכת הגזית בזכות שעשה קן למי שלקה על ידי הסלע, זהו ושים בסלע קנך:
<b>כי</b> אם יהיה לבער קין. פירש"י ז"ל נתיישבת ונתקפת בתוקף זה שאינך נטרד עוד מן העולם, כי אף אם אתה עתיד לגלות עם עשרת השבטים ותהיה לבער ממקום שנתיישבת שם, מה בכך, עד מה אשור תשבך, עד היכן אשור מגלה אותך, שמא לחלח וחבור, אין זה טירוד מן העולם אלא טלטול ממקום למקום, ותשוב עם שאר הגליות:
<b>וישא</b> משלו ויאמר אוי מי יחיה. כיון שהזכיר שביית אשור אמר אוי מי יחיה, מי יוכל להחיות את עצמו משומו אלה, שלא ישים עליו הגוזר את אלה, שיעמוד סנחריב ויבלבל את כל האומות, ועוד יבאו צים מיד כתים ויעברו כתים, ע"כ. עוד אוי מי יחיה, כמו שאמר ר' יוחנן ייתי ולא אחמיניה, מרוב חבלי משיח, לזה אמר אוי, כמה יפרו דתן, שלא יוכלו לסבול, ועל אותו זמן נבחר מות מחיים, על זה אמר אוי מי יחיה:
<b>ויקם</b> בלעם וילך וישב למקומו וגם בלק הלך לדרכו. מה צורך בזה, אלא בא לומר רשעות שלהם, שאחר שהלך כל אחד למקומו, הלך בלק למדין כדי לפתותם, והוא הפקיר בתו תחלה, ובלעם הלך עמו לחזק הענין אולי לא ירצו לפי שהיו גדורים. לזה אמר ואת מלכי מדין הרגו את אוי וגו' ואת בלעם:
<b>וישב</b> ישראל בשטים וגו' במדרש כל מקום שנאמר וישב הוא לשון צער, וישב יעקב. לעבד נמכר יוסף, וישב ישראל בארץ מצרים, מה כתיב אחריו ויקרבו ימי ישראל למות, וישב יהודה וישראל לבטח, מה כתיב אחריו ויקם ה' שטן וגו'. אף כאן וישב ישראל מה כתיב אחריו ויחל העם. לפי שהצדיקים אין להם ישוב בעוה"ז, וישראל כשמצאו עצמן מטולטלים ונוסעים ממקום למקום רצו לנוח כאן, אבל עשו שטות בזה, כי היו חושבין עצמן שהילוכן במדבר הוא על ידי צער, כמו הולכי מדברות, עד שמבקשים מקום לנוח, ובאמת היו במדבר כאילו יושבין בבתיהם והמן היה יורד על פתחיהם מקופל ומונח בקופסא כדי שלא להטריחם בלקיטתו, וכן הבאר, וכה"א המוליכך מ' שנה במדבר לא חסרת דבר, א"כ שטות עשו.
<b>עוד</b> במדרש, מעין של שטים היה מגדל נואפים, ויש מעין מגדל גבורים, ויש מגדל חלשים, ויש מגדל נאים, ויש מגדל כעורים, ומעין של שטים של זנות היה, והיה משקה לסדום, ולכך כתיב איה האנשים אשר באו אליך הלילה, ולפי שנתקלקל אותו מעין עתיד הקב"ה ליבשו ולחדשו, שנאמר ביום ההוא יטפו ההרים עסיס והגבעות תלכנה חלב וכל אפיקי יהודה ילכו מים ומעין מבית ה' יצא והשקה את נחל השטים, ע"כ. א"כ הם ישבו שם להתיש כחו שלא יתגרה בהם, אבל העם שהם ערב רב שהיו שטופי זמה מצא מין את מינו וניעור, וטעו אחר הזנות, לזה ויחל העם. ואמר ויחל לומר שההתחלה מהם היתה, כי אע"פ שבנות מואב הן התחילו, לא היתה כוונתם לזנות אלא להטעות את ישראל, ועוד שהאשה קראוה רז"ל קרקע עולם, כמו שארז"ל על אסתר, אם כן עיקר הזנות הוא מן הזכר, וכה"א מות יומת הנואף קודם, והנואפת אח"כ. לזה אמר ויחל לומר שהתחלת הזנות מהם היתה:
<b>ויצמד</b> ישראל לבעל פעור. לשון חבור לא נאמר בישראל, שח"ו היו עמהם או אכלו עמהם או השתחוו לאלהיהם כמ"ש ויאכל העם וישתחוו לאלהיהם, אלא ויצמד, ואולי אותו חבור היה כמו אותה מעשה שאמרו בגמרא מעשה ביהודי אחד שהשכיר חמורו לכותית אחת כיון שהגיעה לפתחה של פעור, אמרה לו המתן עד שאכנס לע"ז זו, ומשיצאה אמר לה כיצד עבודת ע"ז זו אמרה לו פוערים ומטנפים בפניה, אמר לה המתינו לי עד שאכנס, נכנס ופער וטנף בפניו וירק וקנח חוטמו, והיו הכומרים משבחים אותו ואמרו שמעולם לא עבדו אדם כמו זה. אולי לזה נצמדו ישראל, אבל באמת הואיל ועבודתה בכך חייב מיתה. לז"א ויחר אף ה' בישראל, ולא בעם, כמ"ש בגמרא אמר ר' יהודה אמר רב מעשה בכותית אחת שהיתה חולה ביותר אמרה אם תעמוד מחליה תלך ותעבוד כל ע"ז שבעולם, עמדה והלכה ועבדה לכל ע"ז, כיון שהגיעה לפעור שאלה לכומרים במה היא עבודתו של זה, אמרו לה אוכלין תרדין ושותין שכר ומתריזין בפניו, אמרה מוטב שתחזור לחליה ולא תעבוד עבודה זו, אבל ישראל לא עשו כן אלא ויצמד ישראל, מה ראו בעבודה זו שנתחברו לה. לזה ויאמר ה' אל משה קח את כל ראשי העם, לדון דין הנצמדים, ואין אתה כדאי לזה שלא יאמרו כדרך שאמר זמרי בת יתרו מי התירה לך. והוקע אותם, בסקילה ואח"כ בתליה כדין המגדף, זהו לה' נגד השמש, שהזנות אינו בפרהסיא ביום, שנא' ועין נואף שמרה נשף, ואלו עשו ביום נגד השמש, ועוד שהשמש מערער עליהם שנאמר ואת המאור הגדול לממשלת היום, להעיד על עבירות היום, וישוב חרון אף ה' וגו'. ורבינו בחיי ז"ל פירש נגד השמש, כל זמן שהשמש בעולם, וכיון שתשקע יהיו נקברים, כמ"ש לא תלין נבלתו וגו', ע"כ. ובמדרש, נגד השמש, אמר משה לפני הקב"ה רבש"ע מי מודיעני הנצמדים, א"ל אני מפרסמן, היה הענן מתקפל וחמה זורחת על כל מי שטעה, אז תולין אותו מיד, ע"כ:
<b>והנה</b> איש מבני ישראל בא וגו'. אמר והנה כמ"ש בגמרא שנתקבצו שבטו של שמעון אצל זמרי וא"ל אנו נדונין במיתה ואתה שותק, לזה אמר והנה, שהכין עצמו להתקוטט עם משה. ויש לשאול מאחר שכל השבטים הם יוצאי ירך יעקב והם שבטי יה הראובני השמעוני, איך יצא פסול זה משבט שמעון, אבל כבר אמרנו בענין ראובן מאחר שהיה בעל תשובה איך אסתייע מילתא ובלבל יצועי אביו, והלא אין הקב"ה מביא תקלה ע"י בהמתם של צדיקים וכ"ש ע"י צדיקים עצמן, אלא לפי שאותה הלילה שנתנה לו לאה היה במחשבתו שהוא שוכב עם רחל, וקרוב שהוא בן תמורה, לזה יצא ממנו פסול זה, ולזה ארז"ל כל האומר ראובן חטא אינו אלא טועה, לפי שהדבר קרוב שהוא מוכרח כפי תולדתו, ולזה אמרו בלשון שלילה אינו אלא טועה, כלומר אין הדברים כמו שחושבין. כן בשמעון אחר שידע שהיא לאה עכ"ז לא היה אוהבה כמו רחל, שהרי כתיב ויאהב גם את רחל מלאה, ובערך יעקב אבינו היה קרוב להיותו בן שנואה, שהקב"ה מדקדק עם סביביו כחוט השערה, וכן אמרה היא שמע ה' כי שנואה אנכי, לזה מאותו עכרירות שהיה בשמעון יצא ממנו זמרי, וכן ארז"ל שמע ה' כי שנואה אנכי שעתיד לצאת ממני בן שנאוי שהוא זמרי, ומי מרפא אותו, גם את זה שהוא פינחס שיצא מלוי, זהו ויתן לי גם את זה, וכן ארז"ל למה יצא ממשה רבינו גרשום שהיה משמש לע"ז, לפי שלקח בת כהן לע"ז. לזה אמר והנה איש מוטעם, מבני ישראל בא מוטעם, שבא מרחוק, ולזה היו בוכים איך ימצא פסול בזרעם של ישראל. ושואל אני מהשי"ת מחילה וסליחה וכפרה על שהארכתי לשון לדבר, כי הוא יודע תעלומות לב:
<b>וירא</b> פינחס. מה ראה, ולמה מיחסו בן בן, ולמה רומח, ולא חרב ולא סכין או דבר אחר, בגמרא אמרו מתוך העדה ויקח רומח בידו, א"ר יוחנן מכאן שאין נכנסין לבית המדרש בכלי זיין, מה עשה שלף שננא (פירוש הברזל של רומח) והניחה באונקלי (פירוש בכסוי) והיה נשען ומהלך על מקלו של רומח, כיון שהגיע אצל שבטו של שמעון, אמר היכן ראינו ששבט לוי גדול משבטו של שמעון, אמרו הניחו לו ליכנס לעשות צרכיו, התירו פרושים את הדבר, נכנס ושם הברזל בעץ והרגו. ויצא לו לר' יוחנן זה מאומרו ויקח רומח בידו, כי היל"ל ויקח בידו רומח. או ויקח רומח, ובודאי שבידו לקח, ומלת בידו למה, אלא ששלף הברזל מן העץ בידו, ואמר ויקח רומח שהוא הברזל שהוא השננא שהוא עיקר הרומח לקחה בידו ושם אותה בכיס. ומה ראה, ראה שהוא בן אלעזר, שאביו לא הלך אחר היחס כמו שהלך זקנו, שנאמר ויקח אהרן את אלישבע בת עמינדב אחות נחשון, שבדק באביה ובאחיה, וכן עמרם ויקח עמרם את יוכבד דודתו, כולם הלכו אחר היחס, ואלעזר בן אהרן לקח לו מבנות פוטיאל, וראה ג"כ שלח נתכהן, זהו וירא פינחס בן אלעזר בן אהרן הכהן, והוא לא היה כהן, אז ידע כי מה' הם הדברים, וראה שהוא מורכב מיתרו ומיוסף, כמ"ש במסכת סוטה למימרא דפינחס מיוסף קא אתא והא כתיב ואלעזר בן אהרן לקח לו מבנות פוטיאל זה יתרו שהיה מפטם עגלים לע"ז, אלא אי אבוה דאימיה אתא מיוסף אמיה דאמיה מיתרו, ואי אמיה דאמיה מיוסף אבוה דאמיה מיתרו, וכן ארז"ל וישלח אותם משה ואת פינחס, למה שלח לפינחס, שהלך לנקום נקמת יוסף אבי אמו שנאמר והמדנים מכרו אותו וגו', א"כ ראה שהוא מורכב, לזה לקח רומח שהוא מורכב מעץ ומברזל, שהעץ הוא כנגד יוסף שנאמר קח לך עץ אחד וכתוב עליו ליוסף עץ אפרים, והברזל כנגד יתרו, וראה שלא נתכהן, אז ידע ודאי שהוא מוכן לזה, כי הכהן הוא איש חסד אינו הורג נפש. ובזה נבין למה נעלמה ההלכה ממשה כמ"ש רז"ל ראה מעשה ונזכר הלכה. עוד הרגו ברומח ולא בדבר אחר, להורות כמו שזה הוא מורכב מין בשאינו מינו, כי שאר מיני מתכיות מתקבלין זה עם זה הזהב עם הכסף ועם הנחשת, וכן הכסף וכן הברזל עם הנחשת, אמנם ברזל עם עץ אינם מתקבלים. ולא הרגו בחץ שהוא ג"כ מורכב מברזל ומעץ, לפי שבחץ הברזל נכנס לתוך העץ, א"כ הברזל הוא הזכר, אמנם הרומח, העץ הוא הזכר והברזל נקבה, וכן היה זה המעשה, כי האדם עץ השדה, והיא מצד הברזל, דבר זל. א"כ ראוים היו זמרי וכזבי ליהרג ע"י פינחס, והיה לו לנזר אלהיו על ראשו, שלא נתכהן פינחס עד שהרגו לזמרי זמרי בגימט' נזר. ויקם מתוך העדה, שבא לכל העדה ולא מצא מי שראוי לעשות נקמה זו אלא הוא, ולזה וידקור את שניהם וכיון לזכרותו של זכר ולנקבותה של נקבה, כמו הרומח שהם שנים כאחד, ולזה הרג שניהם יחד ולא זה אחר זה.
<b>גימטריאות</b>
<b>בלק</b> בן צפור. כתיב כצפור נודדת מקנה כן איש וגו', שהם לא נתגרו בו והוא נתגרה בהם, וכתיב כצפור נודדת וגו' כדרור לעוף כן קללת חנם לא תבא, קרי ביה, לו תבא:
צפור. פורץ, ביקש לפרוץ גדרן של ישראל:
ויקץ. וי קץ, שהגיע הקץ:
כלחך. כל חך, כלה החך:
את ירק השדה. הם סיחון ועוג, שהרשעים נדמין לעשב השדה, שנאמר בפרוח רשעים כמו עשב:
כירק. כי רק, וכתיב כי רק עוג נשאר וגו':
את ירק השדה ובלק. רמז שגם הוא יהרג:
בלעם. שרצה לבלוע את ישראל בעון העגל שנאמר וישת אל המדבר פניו, כתרגום לעגלא דעבדו, זהו בלעם אותיות במעל:
בן בעור. בער כתיב, איש בער לא ידע, וצריך לבערו מן העולם:
פתורה. פה תורה, שהיה יודע פירוש התורה. פתורה, הפותר, שהיה מתחלה פותר חלומות:
ארה לי. אע"פ שתקללני עמו:
את העם. עם העם:
מי האנשים. כלומר מי הם, אינם חשובים:
לא תאר. ת"ר א', שהיו ישראל שש מאות אלף:
כי ברוך הו"א. בגימ' י"ב שבטים:
מהלך. מה לך, המלך מה לך. בבקר ויחבוש את אתונו. ס"ת רשתו, רצה ללכוד את ישראל ברשתו אשר טמן תלכדו:
בדרך לשטן לו ר"ת בלל, שבלבל לשונו:
רכב על אתנו. בעל אתנו. רכב על, בגימ' שכב:
שלפה. של פה הפה אינה לך, והיא של יעקב, שנאמר הקול קול יעקב, שהם נמולים, שכן פה גימט' מילה:
גדר מזה וגדר מזה. היא התורה שנאמר בה מזה ומזה הם כתובים, גדרה עליהם:
ותלחץ את רגל בלעם אל הקיר. הוא הגל והמצפה שהעמיד יעקב עדים שלא יעבור הגל הזה לרעה, ובלעם הוא בן בנו של לבן, והפר הברית ועבר על השבועה, לכך יד העדים נגעו בו ונעשה בעל מום, זהו ותלחץ, תל חץ, תל, שהוא הגל, חץ:
במקום צר. בג' מקומות עכבו המלאך, בזכות ג' אבות, וכאן הוא בזכות יעקב. במקום בגימ' יעקוב:
אשר אין דרך לנטות. שהיתה מטתו שלמה:
מה עשיתי לך. ר"ת מעל:
זה שלש רגלים. רצה לקלל ישראל שהולכים לחוג שלש רגלים בשנה, לזה לקה ברגל:
התעללת ב"י. שרצה לקלל י"ב שבטים ולעשותם כעוללות כרם:
אנכי יצאתי לשטן. ר"ת איל, אילו של יצחק עמד להם:
אנכי יצאתי. בזכות שקבלו עליהם אנכי ה' אלהיך שקבלו אלהותו, יצאתי:
ירט. בא"ת ב"ש מגן, בזכות אברהם שנאמר לו אנכי מגן לך:
קרית חוצות. חצות כתיב, לפי שהים בלעם כמו התרנגול שקורא בחצי הלילה:
בלק בקר וצאן. ס"ת קרן, שרצו לגדע קרן ישראל:
קצה העם. רצה לקצץ העם:
ז' מזבחות. כנגד ז' מצות שנצטוו בני נח, לומר שבזכות ז' מצות תחול הקללה עליהם:
והכן לי בז"ה. פיו הכשילו לומר שעתיד הקב"ה לבזות קרבנן. פר, כנגד אברהם. ואיל, כנגד יצחק. ולא הקריב כבש כנגד יעקב, לכך זכות יעקב עמדה להם, ולזה בברכה מזכיר יעקב וישראל:
פר. בגימ' בלק ובלעם:
ויעש בלק כאשר. ס"ת שקר, שכל קרבנותיהם על שקר:
מהררי קדם. בגימ' אבות העולם, לומר שיש להם זכות אבות ואיך יקללם, ומ"ה של מהררי שמוש:
מה אקוב. אמר איך אקללם, אם כשהיו ראוים לקללה כשעשו העגל, לא קללם הקב"ה, ואני אקללם. אקב, בגימ' עגל:
לא קבה אל. ס"ת אהל, יש להם אהל מועד שמכפר עליהם. קבה, כתיב בה"א וקרי בוא"ו כלומר שאין הקללה חלה לא על האנשים ולא על הנסים:
מראש. בגימ' ישראל, לומר שהם עלו תחלה במחשבה:
מראש צורים. בגימט' בזכות האבות:
ומגבעות. בגימ' הנה האימהות:
ישרים. בגימ' אבות העולם:
אל מקום אחר. מקום בגימ' קו"ף שהוא הוי"ה ברבועו, רמז לו שעתידין לעשות להם אל אחר:
וישם דבר בפיו. ס"ת בגימ' גבריאל:
אל מוציאם ממצרים. בגימ' אברהם יצחק יעקב, לומר שבזכותם יצאו ממצרים:
פעל אל. בגימ' אהרן, שזכותו עמדה להם:
עם כלביא. בגימ' נביא, לומר שמשה שהוא נביאם זכותו עומד להם וקם כלביא:
לא ישכב עד. ס"ת אבד, שלא ישקטו עד אבוד הכנענים, והם יירשו ארץ:
גם קב. גימט' מקב ג', הם שלשה אבות שס"ת של שמותם מק"ב, וזרעם יאבדו. מקב בגימט' בלעם:
אשר. ראש:
מחזה "שדי "יחזה "נופל. ר"ת שי"ן, הוא שי"ן של תפילין שהוא נראה, שנאמר וראו כל עמי הארץ כי "שם "יי "נקרא, ר"ת שי"ן, זהו מחזה שדי:
יחזה נופל וגלוי עינים. ס"ת למפרע מילה, על שהיה הוא ערל, לזה היה נופל שלא תראה הערלה:
כגנות עלי נהר. זה נהר של עדן. עלי נהר, בגימט' שס"ה, שכל ימות השנה עלהו לא יבול ולא ימיש מעשות פרי:
כארזים עלי מים. ס"ת מים, ומילוי אותיות מי"ם ג"כ בגי' מים הרי ב"פ מים:
יזל מים. בגימ' יגדל מלך:
מדליו. מן הדל וקטן שבשבטים, זה שאול:
וזרעו במים רבים. שנלחם בעמים רבים, שנאמר וילחם בעמון ובמואב ובפלשתים. וזרעו, זרועו, שפשט זרועו באומות שנקראים מים רבים, שנאמר מים רבים לא יוכלו לכבות את האהבה:
וידום מאגג מלכו. זה שאול:
ותנשא. קרי ביה ותשנא מלכותו. מלכתו, חסר, לפי שחמל על אגג ונשנא, שנאמר נחמתי כי המלכתי וגו', וכתיב ואמאסך מהיות מלך על ישראל:
כתועפות. כתעפת כתיב, כעת פת, כעת שנבנה בית המקדש אחר פ"ת שנה, שנאמר ויבן כמו רמים מקדשו, שנבנה כגובה ראם. ד"א כתועפות ראם, זה משיח בן יוסף שנאמר בו וקרני ראם קרניו:
יאכל "גוים "צריו. ר"ת גץ, גץ אחד יוצא מיעקב, ומנו יוסף, ושורף בית עשו, והיה בית יעקב אש וגו':
יגרם. אותיות גרים, יתגיירו מיראה ולא יקבלום, שאין מקבלים גרים לימות המשיח. יגרם, ירגמו אותם:
כרע שכב כארי. זה משיח בן דוד שבא מיהודה שנאמר בו גור אריה יהודה:
וכלביא. בגימ' ונביא, זה אליהו:
וישראל עושה חיל. עשה כתיב, בגימ' זה המשיח:
ראשית גוים עמלק. ר"ת רגע, כרגע יחתו:
מי יחיה משומו אל. משמו אל כתיב, זה שמואל הרמתי שלא הניח להחיות מזרע עמלק ויהרוג את אגג, שנאמר וישסף שמואל את אגג:
ויקם וילך וגו'. כאילו אמר שנבואתו עד המשיח, ומכאן ואילך לא יש נבואה, כמו שארז"ל כל הנביאים לא נבאו אלא לימות המשיח, אבל לעוה"ב עין לא ראתה, ולכך הלך לו:
<b>פרשת</b> <b>פנחס</b>
<b>וידבר</b> ה' אל משה לאמר. פינחס, אמר לו שיאמר לישראל שכל מי שעושה טובה עם ישראל או שום מצוה, שאין הקב"ה מקפח שכרו ונוצר לו חסדו לאלפים, שהרי פינחס אע"פ שהוא לא עשה הכל, שעשרה נסים נעשו לו, עכ"ז נתן לו שיחי', וכן אמר התנא, וכל העוסקים עם הצבור יהיו עוסקים עמהם לשם שמים שזכות אבותם מסייעתם, ואמר אח"כ ואתם מעלה אני עליכם, יאמר הואיל ואתה אומר שזכות אבותם מסייעתם א"כ יחשב כאילו לא עשו הם שום דבר, לזה אמר ואתם מעלה אני עליכם שכר הרבה כאלו עשיתם:
<b>בן</b> אלעזר בן אהרן הכהן. ובאלעזר לא אמר אלעזר הכהן, לומר כשהיה בן אלעזר לא היה כהן שלא נמשח בשמן המשחה וכאילו אלעזר אינו כהן. פשיטא שפינחס אינו כהן, אבל אחר שעשה מעשה אהרן, קנאי בן קנאי מכפר בן מכפר שנאמר ויתן את הקטרת ויכפר על העם וכאן אמר ויכפר על בני ישראל, עוצר בן עוצר, שנאמר באהרן ויעמוד בין המתים ובין החיים ותעצר המגפה, וכאן אמר ויעמוד פינחס ויפלל ותעצר המגפה, זריז בן זריז, באהרן אמר וירץ אל תוך הקהל וכאן אמר ויקם מתוך העדה. לזה אמר בן אהרן הכהן, מאחר שתפס במדותיו של אהרן ראוי הוא לכהונתו של אהרן, וכמו שאהרן אוהב שלום ורודף שלום כן פינחס נאמר לו הנני נותן לו את בריתי שלום. אמר בזוהר למה אמר בן בן, אלא כשהרגו לזמרי, נתקבצו שבטו של שמעון להרגו ופרחה נשמתו של פינחס, ובני אהרן נדב ואביהוא שהיו ערטלאין, לפי שלא נשאו נשים, נכנסו בגופו, ואע"פ שהם ב' ואין גוף אחד יכול לקבל ב' נשמות, לפי שלא נשאו נחשבים כל אחד כחצי גוף, ולזה לא נתכהן פינחס עד שהרגו לזמרי, שנכנסו בגופו, והם היו כהנים, לזה רמז בפרשת וארא ואלעזר בן אהרן הכהן לקח לו מבנות פוטיאל ותלד לו את פינחס, אלה ראשי אבות הלוים, לומר שראשי בית אבותם שהן נדב ואביהוא שהיו סגני כהונה, הן נכללין בפינחס. וא"ת נשמתו היכן הלכה, אלא לפי שאלעזר לקח מבנות פוטיאל, לא אמר בת פוטיאל, אלא כדי שלא תאמר שהוא לכתחלה עשה כן ולא הלך אחר היחס, לפי שישרה בעיניו, לזה לא אמר בת פוטיאל אלא מבנות פוטיאל, תהיה מה שתהיה, לפי שהדבר הוא מאתו ית', והיה קשה בעיניו איך יקח בת כהן לע"ז, ולזה לא נמשח, וכשפרחה נשמתו מת אותו גוף, והנשמה חזרה להיות גוף בערך נשמות נדב ואביהוא, א"כ הוא בן אלעזר שהוא הגוף שנזדכך, והנשמה בן אהרן, לזה נתן לו חיים לעולם, שגופו היה נשמה, ואין מיתה אלא לגוף:
<b>השיב</b> את חמתי. כל מקום שיש זנות אנדרלומוסיא באה לעולם והורגת טובים ורעים, וכשעשה פינחס זו המעשה, פגעה ברעים לבד, שנא' ויהיו המתים, שכולם היו מתים מתחלתן כמ"ש בזוהר, והשיבה מעל הטובים, זהו מעל בני ישראל, שהם הטובים שנקראים בני ישראל. ולא כליתי את בני ישראל בקנאתי, לא אמר בחמתי, לפי שכאן היו שני דברים זנות וע"ז, על הזנות היא אנדרלומוסיא שהיא החמה, ועל ע"ז היא הקנאה, שנאמר כי אל קנא ה' אלהיך. על הזנות באה המגפה, ועל ע"ז אמר קח את כל ראשי העם והוקע אותם וישוב חרון אף ה' מישראל, וכשנתעצלו ולא עשו בזריזות, רצתה מדה"ד לכלות את ישראל. וכשראה פינחס ועשה אותה מעשה בזריזות שנאמר ויקם מתוך העדה, שיכך אותה. והשיב כמו בשובה ונחת:
<b>לכן</b> אמור הנני נותן לו את בריתי שלום. אמר הקב"ה למשה, פינחס יש לו תרעומת עלי, למה לא נמשח בשמן המשחה, ומתרעם עלי ועליך, שמשחת אהרן ובניו ולא משחת אותו, לזה הוא חושב לפי שבא מפוטיאל לזה נפסקה ממנו כהונה, לכן אמור לו שיש שלום בינינו ולא יהיה לו תרעומת מצד הכהונה, שכבר זכה בה, ולפי שלקחה הוא בזרוע, לזה אמור לו אתה, כביכול כאדם שאינו יכול להקביל פני מי שהגביר עליו חסדיו והוא היה מונע ממנו חסדו, ושואל בשלומו ע"י אחר. לזה אמר פינחס בן אלעזר בן אהרן הכהן, יש לי עליו בין מצד אביו ובין מצד אבי אביו ובין מצד עצמו שהשיב את חמתי:
<b>עוד</b> לכן אמור. שתכריז ותאמר בפני הכל שאני נותן לו כהונת עולם, ולא יאמרו הוא לא נמשח וכיצד יהיה כהן, ועוד כהן שהרג את הנפש פסול לכהונה, ויאמרו שאתה נתת לו הכהונה מדעתך, ויבאו לערער עליך כמו שעשה קרח, לכן תכריז בפני הכל שאני הניתן, והיא שמורה לו מששת ימי בראשית, הנני נתן כתיב, עד שבא זמנה:
<b>עוד</b> את בריתי שלום. שנתן לו שלום בד' יסודותיו כי האדם מורכב מד' יסודות, וכשהארבע יסודות הם בשלום שאין גוברין יסוד על חבירו הוא בחיים, ואם יגבר יסוד האש על יסוד המים או יסוד המים על יסוד האש, וכן שאר יסודות, אז הוא מת, לזה הבטיחו שיהיה שלם בד' יסודותיו, ובזה יהיה חי לעולם. וכשעלה לשמים פשט ג' יסודות החומרים ולקח יסוד הרוח שהוא יסוד המלאכים, שנא' עושה מלאכיו רוחות, ועלה בו. פינחס בגימט' ר"ח, ואליהו עולה ב"ן, רביע ר"ח, הוא בן שפשט הג' ולקח האחד שהוא הרוח, והניח הג' בגן עדן הארצי להתלבש בהן כשיבא לזה העולם, שא"א לבא בלא מלבוש חומרי. ובכל עת הוא בא, לפי שאמר כי עזבו בריתך בני ישראל, א"ל הקב"ה אתה אמרת שעזבו בריתי שהוא ברית מילה, לא יהיה ברית מילה בעולם עד שתהיה שם ותראה שלא עזבו בריתי, כן איתא בזוהר:
<b>עוד</b> בזוהר פ' תשא (דף ק"ץ) וז"ל, מה לך פה אליהו, א"ל קוב"ה לאליהו בקדמיתא הוית מקטרג ומקני על ברית ומדחמינא בך דקנית עלי בההוא ברית, נטלית ליה ברעו דמשה ויהיבניה לך, עד דמשה הוה אמר הנני נותן לו את בריתי שלום, השתא דאיהו דילך לא אתחזי לך לקטרגא עלוי, (פירוש לפי שהשלום נתן לך והיה לך לשום שלום לא קטרוג), הוה לך למשבק קנוייך לי כמא בקדמיתא הוה דילי שבקנא ליה לידא אחרא ולא קטריגנא עלוי, מה לך שה, מאי פה ברית קיימא פה ה' איהו, כיון דלא בעית לשבקא לי פומך אתברי באתר דההיא פומא, תנן בההיא שעתא אתעבר מיניה ההוא נבזבזא דיהיב ליה משה, דתנן מאי דכתיב וילך בכח האכילה ההיא עד הר האלהים חורבה למתבני מתמן וכי מתמן הוה בעי אלא למתבע כדמלקדמין מההוא דירית מהר האלהים ברית דא, פינחס הוא אליהו ודאי בדרגא חדא, א"ל משה לית אנת יכיל לקבלא מנאי אלא זיל לינוקייהו דישראל ומאינון תרווח ואינון יהבי לך וכך הוא עביד. (פיריש סותם הואפיו), זהו שאמר מה לך פה, הפה שנתתי לך שתאמר בו שלום אתה אמרת בו קיטרוגא, כבר הלכה ממך המתנה שנתתי לך, אבל לך אצל ינוקיא כו' פ"ה גימ' מילה ותעיד עליהם, ומהם תרויח הפה, זהו מה לך פה:
<b>ובזוהר</b> בההיא שעתא אמר קוב"ה מה אעביד עם משה, ברית דא ממשה הוי וכלא דיליה הוה, למיהב ליה לאחרא בלא דעתיה דמשה לאו יאות, שארי קוב"ה ואמר למשה משה פינחס בן אלעזר בן אהרן הכהן, א"ל משה רבש"ע מהו, א"ל אנת הוא דמסרת נפשך על ישראל דלא ישתצון מן עלמא כמה זימנין, והוא השיב את חמתי מעל בני ישראל, אמר משה מה את בעי הא כולא דילך, א"ל הא כולא דידך דתשרי בגויה, אמר משה הא בלבא שלים תהא לגביה, א"ל אימא אנת בפומך וארים קלך דאנת מסר ליה ברעותא בלבא שלים, הה"ד לכן אמור, את אימא ברעותא הנני נותן לו את בריתי שלום, ע"כ. א"כ את בריתי שלום ע"י ברית תינוקות תרויח השלום:
<b>עוד</b> יש לפרש הנני נותן לו את בריתי שלום, שהבטיחו שלא יבאו בניו של זמרי או אחיו ובני משפחתו לנקום את דמי אביהם מידו, אלא אדרבא הם יבואו לשאול בשלומו, כמו כשהיו ב"ד הורגים למי שנתחייב הרג או סקילה או שריפה כו', שהיו באים קרוביהם ושואלין בשלום העדים ובשלום הדיינים, לומר שאין בלבם עליהם, כמ"ש בזוהר וז"ל, יו"ד דא איהו דברית ועל דא כל מאן דנטיר ברית דא איהו אשתזיב לעילא ואשתזיב לתתא, מנא לן מפינחס דהא כתיב בגין דקני על ברית אשתזיב מדינא עילאה ומדינא תתאה, ובגין כך אתרשים יו"ד דא בגוויה, דכתיב פינחס, ע"כ. ורבינו בחיי ז"ל כתב, למה נתן לו החיים, לפי שהוא היה סבה שלא כלו בני ישראל לפי שהשבתת החימה גרמה קיומן של ישראל, שאלמלא כן היו כלים וא"כ פינחס גרם לישראל אורך ימים ושנות חיים מאותו זמן עד סוף העולם, ואותם שנים אין להם סוף ותכלית, לכך זכה לחיות לאין תכלית, כי פינחס הוא אליהו, כענין שאמר הנביא בריתי היתה אתו החיים והשלום, וכאן אמר הנני נותן לו את בריתי שלום, ע"כ. ובמדרש א"ר שמעון בן לקיש פינחס זה אליהו, אמר הקב"ה אתה נתת שלום ביני ובין ישראל בעולם הזה אף לעתיד אתה הוא שעתיד ליתן שלום ביני ובין ישראל, שנאמר הנה אנכי שולח לכם את אליה הנביא וגו' והשיב לב אבות על בנים ולב בנים וגו'. ומכאן תבין מה שארז"ל כל הנותן שלום לחבירו ואינו מחזירו לו כאילו גזלו, שנאמר גזלת העני בבתיכם, כי מן שמיא מיהב יהבי משקל לא שקלי, והשלום ניתן לבני אדם, לכך צריך להחזירו למי שנתנו לו, לזה היה משתבח אותו חכם שמעולם לא קדמו שום אדם בשלום:
והיתה לו ולזרעו אחריו וגו'. אע"פ שלא היה עושה מעשה, על הקנאה לבד שקנא כדאי הוא לכהונה. ומה שאמר לאלהיו, כמו שאמר ויחל משה את פני ה' אלהיו, לפי שכל ישראל עבדו ע"ז, לז"א לאלהיו של משה בלבד, כן כאן לא יתקדש שמו אלא על פינחס לבד, מאחר שקנא על קדוש ש"ש וכל ישראל לא קנאו, ומסר עצמו להריגה עליו, לזה נקרא אלהיו ולא אלהי ישראל, מאחר שבא וקרב אל המדינית לעיני משה ולעיני כל עדת בני ישראל ושום אדם לא נתלבש קנאה כי אם הוא, א"כ אלהיו ודאי, ולא די זה אלא שכפר על בני ישראל, שעשה ב' דברים, אחת שקנא על הזנות ואחת שקנא על ע"ז כמ"ש, שעל הזנות אנדרלומוסיא באה לעולם. ובמדרש ויכפר על בני ישראל וכי קרבן הקריב שנאמר בו כפרה אלא ללמדך כל השופך דמן של רשעים כאילו הקריב קרבן:
<b>ושם</b> איש ישראל. ס"ת משל, שהיה למשל ולשנינה אחר שהוא איש, וארז"ל על פסוק אשרי איש ירא את ה', בעודו איש יכבוש את יצרו. וזה נקרא איש ישראל, לומר מאחר שהוא מבני ישראל והוא בן טבילה ונמול בן ח' ימים בקל יכול לכבוש את יצרו, וזה יצרו כבשו, ודאי שהוא גנאי גדול, וכן אמר במדרש נשיא בית אב, הכתוב מתמה עליו פורץ גדר ישכנו נחש, אביו קנא על הזנות תחלה שנאמר ויקחו שני בני יעקב שמעון ולוי איש חרבו, וזה פרץ גדר אביו. המוכה, יש לשאול למה אמר המוכה, יאמר ההרוג, שהרי נהרג, אלא עם מה שארז"ל שעשרה נסים נעשו לו, א"כ הוא לא עשה כ"א הכאה לבד. ואמר אשר הוכה את המדינית, את המדינית למה, שלא תאמר מאחר שמת וקבל עונשו נתכפר לו, לא, לפי שבעל בת אל נכר אין לו כפרה עולמית, ולא די זה אלא שהיא קשורה בו, כמו שארז"ל על פסוק לשכב אצלה להיות עמה לשכב אצלה בעוה"ז, להיות עמה לעוה"ב:
<b>עוד</b> אמרו שם האיש המוכה ושם האשה המוכה. רמז כאן מה שארז"ל ששמר נשמתן שלא ימותו, א"כ הכאה לבד עשה, ואמר ושם האיש המוכה קרי, וכתיב המכה, ושם האשה המכה כתיב, לומר שהן היו סבת המגפה, א"כ הוא היה המכה וכן היא, וכן ארז"ל נשמתן של רשעים הם המזיקין. ולמה לא אמר ושם איש המוכה אשר הכהו פינחס, לומר שמעת שלקחה לעיני כל העדה ולעיני משה ואמר זו אסורה או מותרת, ואם תאמר אסורה, בת יתרו מי התירה לך, מאותה העת נגמר דינו קודם שהרגו פינחס, וכשקרב אליה נתוסף לו הכאה על הכאתו, זהו אשר הוכה את המדינית, וכשבא פינחס גברא קטילא קטיל, ולזה לא אמר אשר הרגו פינחס, שכבר היה מוכה מקודם:
<b>ובזוהר</b> ח"ר יצחק האי קרא הכי הו"ל למכתב ושם איש ישראל אשר הכה פינחס, ולא המוכה, באורח סתים, הכי א"ר אלעזר כיון דסלקיה קוב"ה לכהונה רבא לא בעא לאדכרא ליה לפינחס בקטלנותא, דהא לא יתחזי לכהנא רבא, עד לא סלקיה לכהנא רבא אדכר ליה, ואמר וירא פינחס ויקח רומח וידקור את שניהם כיון דסלקיה לכהנא רבא לא אדכר שמיה בקטלנותא דלא אתחזי ליה ע"כ:
<b>ושם</b> האשה המוכה כזבי בת צור ראש אומות בית אב במדין הוא. בשלמא אומרו ראש אומות הוצרך לו לומר, שאם לא היה ראש לא היו שומעין ממנו, אבל בהיותו ראש והפקיר בתו, עמדו כולם והפקירו בנותיהם, אבל אומרו במדין הוא, מה בא ללמדנו. אבל בא לומר שמדינה גדולה כמו מדין, שבזזו ישראל ממנה נקבות קטנות שלא היו ראויות לביאה פחותות מג' שנים, שנים ושלשים אלף, ודאי שהיתה מדינה גדולה מאד, וכולם קבלו גנאי זה עליהם ושמעו מזה, והיה להם עוד ד' מלכים אחרים, שנאמר את אוי ואת רקם וגו', ודאי זה מורה שמרוב שנאה עשו כן, לזה אמר במדין, ראה מדינה גדולה כזו אחר שהיו גדורים בעריות, מה עשו, א"כ צרור את המדינים ולא את המואבים. שמואב מחמת פחד עשו, שהיו באים דרך ארצם כמ"ש בפרשת דברים ונפן ונעבור דרך מדבר מואב, אבל מדין מה להם ולצרה הזאת, א"כ צרור את המדנים, שבנות מואב לא היו בפרהסיא כמ"ש רז"ל שהושיבו חנויות מוכרות כלי פשתן, זקנה מבחוץ וילדה מבפנים, וראו שהמקום גורם שהוא שטים, ועיקרם מזנות באו, מואב מאב, ואע"פ שהיה מגמת פניהם הזנות, לא פרסמוהו כ"כ כמו בנות מדין, כי הראו שכדי למכור כלי פשתן הן עושות החנויות, או כדי ליקח אתנן, כי הזונה שהיא מזנה בשביל האתנן לא תקרא זונה, כי מחמת החוסר שהיא בו הוא מזנה, כמ"ש יחזקאל הנביא ע"ה לכל זונה יתנו נדה ואת נתת את נדניך וגו' ובתתך אתנן ואתנן לא נתן לך לכן זונה שמעי דבר ה', זו שאינה לוקחת אתנן היא זונה בטבע ולא במקרה כמו אותה שלוקחת אתנן, ומאחר שאמר ויחל העם לזנות הוא כמו דרך הזנות ע"י אתנן, וכזבי הרשעה וכן כל אותן שבאו עמה, לא עשו חנות ולא לקחו אתנן, ולא די זה אלא שפיתתה את הבאות עמה, שנאמר כזבי בת נשיא מדין אחותם, מהו אחותם, מלמד שעשתה אחוה עמהן, ואמרה אל תחשבוני כבת מלך אלא הריני כאחת מכם, כדי לפתותם, א"כ צרור הוא בלשון הוה כמו זכור שלא ישכח:
<b>ומצאתי</b> כתוב שפעור היתה ע"ז של מדין, ויתרו כשראה שהיא ע"ז מאוסה ומשוקצת הניח מלעבדה, ונדוהו, ונתנוה למואב כדי לפתות בה את ישראל, שכשיראו שהיא ע"ז מאוסה, יבואו לעבדה בחשבם שמבזים לה, כמו אותו מעשה שכתבתי לעיל, מעשה באחד שהשכיר את חמורו לכותית אחת כו', לזה אמר כי צוררים הם לכם בנכליהם וגו' על דבר פעור, משמע שעבודת פעור היתה למדין, ע"כ. ויש מי שפירש ויחל העם לזנות אל בנות מואב, בנות מדין היו, אלא לפי שהם מאברהם מבני קטורה והיה ביזוי להם, עוד אולי אמרו אם נאמר שאנו ממדין יהרגום לפי שמבזים בזקנם, לזה אמרו שהם ממואב שדרכן בכך ואין להן ביזוי בזה, אמר להם הקב"ה הן הנה היו לבני ישראל, לא מואביות, ולזה אמר צרור את המדינים, לומר שיהיה צוואה זו צרורה בידך, ולזה לא צותה תורה בהריגתם עד שעת אסיפתו של משה, אמר נקום נקמת בני ישראל מאת המדינים אחר תאסף, ואמר צרור את המדינים ואח"כ אמר נקום נקמת בני ישראל מאת המדינים, משום כבודו של אברהם, עתה הכאה לבד למה, לא די מה שעשו אלא כי צוררים הם לכם בנכליהם אשר נכלו, קרי ביה נכרו, שנתנכרו ואמרו שהם מואבים, וזהו על דבר כזבי, שכזבה לומר שהיא מואבית, זהו על דבר על דבורה, ולא די זה אלא בת נשיא מדין., להטעותם אחריה, שאילו אמרה שהיא מדלת העם, ודאי לא היו נשמעין אליה שאר הבנות, אבל בהיותה בת נשיא, והיה מלך וקראו נשיא, לומר שהוא עצמו ירד מגדולתו לפי שכבוד בת מלך פנימה, וזה הפקיר בתו, אמר לא תנהגו בי כמלך אלא כהדיוט. כדי שיהיו נשמעין לו שאר הבנות, כמ"ש לעיל אחותם שעשתה אחוה עמהן עה שאר הבנות ופתתה אותן כמ"ש, לזה אחתם כתיב חסר, שלא היתה אחותם. המוכה, המכה כתיב, שהיא היתה המכה, שהיא היתה סבה, א"כ היא המכה. על דבר פעור, על דבורם פעור עצמך, אין אנו מבקשים ממך לא כסף ולא זהב אלא דבר זה, מכאן תדעו שהשנאה צרורה וצפונה בלבם, ע"כ כמו שהם צוררים אתה ג"כ צרור, עד לעת אסיפתו של משה שאז נאמר נקום נקמת בני ישראל אחר תאסף. ובמדרש אמר ר שמעון כל המחטיא את האדם קשה יותר מן ההורגו שההורגו הורגו בעוה"ז ויש לו חלק לעוה"ב, והמחטיאו הורגו בעוה"ז ולעוה"ב, ע"כ. לזה אמר כי צוררים הם, שלעולם הם צוררים:
<b>ויהי</b> אחרי המגפה. פסקא באמצע הפסוק, וכן ויאמר קין אל הבל אחיו ויהי בהיותם בשדה, יש פסקא באמצע, וארז"ל שאמר לית דין ולית דיין ולית עלם אחרן, לזה עשה פסקא חלק, לומר שאמירות הרבה היה שאין ראוי לומר כן. בכאן אמרו ישראל עתה נתחדשה הקנאה, והלא הם היו במצרים מקום הזנות ולא קנאו שום אחד מהם, כי א"א שעם גדול כזה שהיו בין הזונות ולא יזנו הבחורים עמהן, כי אע"פ שהיו בעבודה קשה, אי אפשר שלא עמד עליהם יצרם הרע, או כמו שאז"ל במדרש שכל ע' שנה הקב"ה מביא מגפה כדי להסיר הממזרים שביניהם, א"כ המגפה אינה באה אלא על פסול. לזה אמר ויאמר ה' אל משה ואל אלעזר בן אהרן הכהן לאמר, על האמירה שאמר שאו את ראש, הרימו את ראשם, ושמם יעיד בהם שאין בהם פסול, הראובני השמעוני, שם יה מעיד עליהם. לבית אבותם, לומר שהם גדורים כהאבות שהן ראשי השבטים, ראובן שמעון לוי וגו', ומנה ג"כ המשפחות, שכולם מיוחסים אין בהם פסול. ומה שלא היה המנין הזה ע"י משה ואהרן וי"ב נשיאים כמ"ש תפקדו אותם אתה ואהרן ואתכם יהיו איש איש וגו', נאמר שאמר אלעזר לתת לו מעלה, לפי שקרבה פטירתו של אהרן, א"כ בחיי אהרן יהיה לו כל זה כדי שישמח אהרן בראותו בנו שוה למשה בזה ואין שום אדם עמו אלא הוא ומשה, בזה ג"כ ידעו כל ישראל מעלתו ויבאו לכבדו מעתה קודם שישמש בכהונה גדולה,. עוד היה אלעזר במנין הזה, לומר שאלמלא פינחס בנו לא היה לישראל מנין שהיו כלים, ואין ראוי לפינחס להיות בזה במקום אביו, לזה הוא ע"י אלעזר, ועוד שהוא מזומן לכהונה גדולה וכדי שיהא לו מורא עליהם, ולזה אמר אלעזר הכהן מה שלא אמר בתחלת הפרשה שאמר בן אלעזר ולא אמר הכהן. ולזה אמר וידבר משה ואלעזר הכהן אותם, שהביאו משה לדבר עמהם, ואמר הקב"ה צוני למנות אתכם ואיחס אתכם על ידי אלעזר, זהו וידבר משה ואלעזר הכהן ות"א ואמר לממני יתהון, לאמר, אמור להם אם הם רוצים בזה שיהיה היחס והמנין על ידו, זהו לאמר לאמרו ולנשאו בפניהם, ולזה לא היה עמו שום אדם, לומר שהוא לבדו כדאי, לזה אמר וידבר משה ואלעזר הכהן וגו' כאשר צוה ה' את משה ובני ישראל היוצאים מארץ מצרים, לומר שאין הקפדה במנין כ"כ, כי העיקר הוא ליחס את ישראל ולהסיר מעליהם לזות שפתים, כי אם היה המנין עיקר היה אומר כמ"ש בחומש הפקודים שאמר כל זכר לגלגלותם, כאן לא הזכיר גלגולת, לומר שהעיקר הוא ליחס את ישראל, זהו כאשר צוה ה' את משה ובני ישראל היוצאים מארץ מצרים, כמו שהיו בארץ מצרים מיוחסים כל משפחה למשפחתה, לפי שכל הבאים מצרימה היו שבעים נפש, שהם השבטים ובניהם, שנאמר ובני ראובן חנוך ופלוא וגו', וכן שאר השבטים, וכשראו הרבוי העצום שהיו יולדות ששה בכרס אחד, הסכימו לומר שכל אחד יכתוב הנולדים לו כדי שידע כל אחד משפחתו, החנוכי הפלואי, כי חנוך ופלוא אינם מיוצאי מצרים אבל הם מבאי מצרים, ואומר וימת יוסף וכל אחיו וכל הדור ההוא, א"כ איך אמר היוצאים מארץ מצרים לבני ראובן חנוך משפחת החנוכי לפלוא משפחת וגו', וחנוך ופלוא אינם מיוצאי מצרים אלא כמ"ש, ואחר שאמר היחס והמנין של ראובן אמר בניו, אהליאב דתן ואבירם וגו', ומה לו להזכירם, וכן קרח, אחרי מות קדושים אמור, אלא לפי שלא תאמר אם הם מייחסים איך יצאו מהם אלו הרשעים, לזה בא לומר שאינם רשעים מחמת אביהם ח"ו אלא מחמת עצמם ומחמת קנאה, זהו אשר הצו על על משה ועל אהרן בעדת קרח שנתקנא על הכהונה, וממיתתן תראה, שאם היה מחמת היחס לא היה להם למות מיתה משונה כזו, וכן תדע שמה שעשו אינו מחמת פסול שהיה במשפחתם, שהרי בני קרח לא מתו, אם כן כולם הם מיוחסים כשעת כניסתם למצרים שהיו ע' נפש, כן ביציאתם, וכן אלו הנולדים במדבר אין בהם נפתל ועקש:
<b>בני</b> שמעון לנמואל משפחת וגו' לזרח וגו' ובפרשת ויגש שם נזכר שמותם של בניהם של כולם ובבני שמעון לא נזכר שם זרח, רש"י ז"ל אמר שהוא צוחר שנאמר ובני שמעון ימואל וימין ואוהד ויכין וצוחר, וצוחר מלשון אור כמו צוהר תעשה לתבה שהוא מלשון אור, ומשפחת אהוד בטלה, ע"כ. ומה שבטלה אפשר שזמרי היה מזו המשפחה, ולזה לא נזכרה, ואחיו צוחר קם במקומו, ולזה נקרא זרח שזרח והאיר מה שהחשיך אהוד, וזרח זה ראה חשכו וזרח, ולא שאר אחיו. ותמצא שאמר בראובן אלה משפחות הראובני, וכן בשמעון אמר אלה משפחות השמעוני, וכן אמר בזבולן אלה משפחות הזבולני, ובשאר לא אמר אלה משפחות הגדי וגו אלא אלה משפחות בני גד, וכן השאר לפי שהביא לבן את לאה ושכב עמה יעקב שלא מדעתו של יעקב בחשבו שהיא רחל, ותבא לומר שמצד זה היה בו שום פסול, או בשמעון ג"כ מצד שלא היתה אהבתו עמה עדיין כמו לרחל שנאמר בה ויאהב גם את רחל מלאה, והיא ג"כ אמרה כי שמע ה' כי שנואה אנכי, לזה הוצרכו לעדות ששם י"ה מעיד עליהם, כמו שזבולון שהוא סוף בניה של לאה אין בו שום פסול שהוא בן ששי, כי ודאי שהיתה אהובה אחרי שילדה לו ששה בנים, כן הבן הראשון שהוא ראובן, הראובני, וכן בן שני, השמעוני. ובמדרש אמר, ויהי אחרי המגפה שאו את ראש כל עדת בני ישראל, זהו שאמר הפסוק אם אמרתי מטה רגלי חסדך ה' יסעדני, בשעה שקבלו ישראל את התורה נתקנאו אומות העולם ואמרו מה ראו אלו להתקרב מכל האומות, סתם פיהם הקב"ה ואמר להם הביאו לי ספרי יחוסים שלכם, הבו לה' בני אלים הבו לה' משפחות עמים, כשם שבני מביאים שנאמר ויתילדו על משפחותם, לכך מנאם בראש הספר אחר המצות, אלה המצות אשר צוה ה' את משה אל בני ישראל בהר סיני, ואח"כ וידבר ה' וגו' במדבר סיני וגו' שאו את ראש כל עדת וגו', שלא זכו ליטול התורה אלא בשביל יחוסים שלהם, גן נעול אחותי כלה, אחת היא יונתי תמתי וגו', שמעו האומות אף הן התחילו מקלסים להם, ראוה בנות ויאשרוה וגו', ע"כ. ולזה תמצא בכל אחד ואחד אחר שנתייחסו אומר אלה משפחות הראובני, אלה משפחות השמעוני כך וכך וכו' וכן כולם, ולא אמר פקודיהם למטה פלוני כמו שאמר בחומש הפקודים, אבל אמר אלה לומר מה שאמר המאמר אלה שהביאו ספרי יחוסיהם ראויים לקבל אלה, שהוא אלה המצות, ופירוש אלה, תדע למה זכו לאלה המצות, משפחות הראובני, לפי שנתיחסו המשפחות, ונתקיים השטר בחותמיו שהוא שם י"ה, זהו אלה משפחות הראובני וכן כולם, וכן לאלה תחלק הארץ, בשביל יחוסיהם זכו לא ה המצות שהיא התורה, ובשביל התורה זכו לארץ. ותמצא בכולם אמר אלה משפחת חסר ו', שאף שהם משפחות רבות, אינם כ"א משפחה אחת, כי עיקרם נפש אחת וכולם כלולים כאחת, ולזה תמצא בפרשה זו ה"ס משפחות, והבן. ורש"י ז"ל כתב חשוב ותמצא בפרשה זו חמשים ושבע משפחות ומבני לוי שמונה הרי ששים וחמש, וזהו שאמר כי אתם המעט מכל העמים, ה' מעט, חמשה אתם חסרים ממשפחות כל העמים שהם ע', ע"כ. וכן תמצא בכולם אומר אלה משפחות פלוני לפקודיהם, ובמנשה אמר אלה משפחות מנשה ופקודיהם, לומר שאע"פ שאפרים ברכו יעקב אביו ואמר ואולם אחיו הקטן יגדל וגו', עכ"ז מנשה מרובה במשפחות שהן שבע משפחות ובמנין שהוא שנים וחמשים אלף ושבע מאות ואפרים הוא ד' משפחות, ובמנין שנים ושלשים אלף וחמש מאות. ואע"פ שגד יש לו ג"כ ז' משפחות, במנין הוא ארבעים אלף ות"ק, כל זה הוא מפני שעתיד לצאת ממנו ירבעם שהחטיא את הרבים. ולזה תמצא שאמר אלה בני אפרים, וכן בדן אמר אלה בני דן, לפי שעשה ב' עגלים. א"כ לזה אמר אלה בני מנשה ופקודיהם, כלומר תראה רבוי הבנים שהם המשפחות ורבוי המנין יתר על אפרים, לומר ראו מה גורם הרשע. ואע"פ שיצא ממנשה יהוא, עם כל זה לא החטיא את הרבים כמי ירבעם. וכן תמצא בבני דן שאמר אלה בני דן, לא אמר אלה משפחות דן לפקודיהם כמו שאמר בכולם, לומר שאע"פ שלא היה לו כי אם משפחה אחת שהיא השוחמי, לא תחשוב אותם כאחת, אלא למשפחותם, תחשוב כאילו יש לו כמה משפחות, מרבוי המנין שהוא ארבעה וששים אלף ות יותר ממנשה, א"כ אלה בני בלשון רבים, והוא לא היה לו כי אם בן אחד שנאמר ובני דן חושים, אמר ובני, ולא אמר ובן דן, לפי שיצא ממנו רבוי עם, ותמצא ג"כ בבני בנימין שינוי, שאמר אלה בני בנימין למשפחתם ופקודיהם, ובכולן הוא אומר אלה משפחות פלוני לפקודיהם, וכאן למשפחותם, זהו כמ"ש במדרש רבי תנחומא ז"ל, לאלה תחלק הארץ, למי נתן לעומדים בערבות מואב, והלא ליוצאי מצרים נחלקה שנאמר ונתתי אותה לכם מורשה (פירוש שאתם תורישוה לבניכם), ומפני מה לא חלקה להם, לפי שצפוי לפני הקב"ה ששמונה משפחות עתידות לכלות מהם (אלו הכתובים למעלה מהם) ובני שמעון ימואל וימין ואהד ויכין וצחר ושאול, כשאתה קורא כאן לנמואל וגו' אין כאן לא אהד ולא צחר (חסרו שנים), וכן בבנימין בלע בכר אשבל גרא ונעמן וגו' הרי עשרה, כשאתה קורא כאן לבלע משפחת הבלעי חמש משפחות חסרו, וכן בבני גד חגי וצפיון שוני ואצבון, וכשאתה מונה כאן לצפון וגו' אין כאן אצבון, הרי ח' משפחות חסרו על הזנות בעצת בלעם, ואין זנות שאינו עושה שלו, אמר הקב"ה למי אני עתיד לחלק הארץ לאלו שעתידין לכלות, למי שעומדים על בוריים תחלק, אמר לו הקב"ה לאלם תחלק הארץ, ע"כ. לזה אמר אלה בני בנימין למשפחותם, כלומר למשפחות שנמצא מהם, משמע שחסר מהם. ורש"י ז"ל כתב שמצא בירושלמי שכשמת אהרן נסתלקו ענני כבוד, ובאו כנענים להלחם בישראל, ונתנו לב לחזור למצרים, וחזרו לאחוריהם ח' מסעות, ורדפו בני לוי אחריהם להחזירם והרגו מהם ח' משפחות, ומבני לוי נפלו ד' משפחות, משפחת השמעי ומשפחת העזיאלי, וממשפחת יצהר לא נמנו כאן אלא משפחת הקרחי והרביעית לא ידעתי מי היא, ורבי תנחומא דרש שמתו במגפה בדבר בלעם, ע"כ. וכתב עוד בסוף דבריו ה' משפחות חסרו מבני בנימין, כאן נתקיימה מקצת נבואת אמו שקראתו בן אוני, בן אנינות, ובפלגש בגבעה נתקיימה כולה, מיסודו של רבי משה הדרשן, ע"כ:
<b>ומנה</b> כאן ושם בת אשר סרח לפי שאמר לעיל וידבר משה ואלעזר הכהן וגו' מבן עשרים שנה וגו' ובני ישראל היוצאים מארץ מצרים, שהיא היתה סבת יציאתם, שאילו לא אמרה למשה היכן הוא ארונו של יוסף לא היו יכולין לצאת לפי שהשביעם:
<b>וידבר</b> ה' אל משה לאמר. לאמר ליהושע לאלה תחלק הארץ, כי משה לא חלק יהושע חלק, ואמר לרב תרבה,. והוא לא רבה ולא מיעט, מכאן שתלמודו של אדם כמותו, כמו שארז"ל על פסוק כי ידעתי אחרי מותי כי השחת תשחיתון, והם לא השחיתו אחרי מותו שנאמר ויעבדו את ה' כל ימי יהושע, אלא מכאן שכל זמן שיהושע קיים כאילו משה קיים. לזה אמר לרב תרבה כאילו אתה המרבה. ואמר לאלה תחלק הארץ במספר שמות לרב וגו', ואח"כ אמר לשמות מטות אבותם ינחלו, קודם אמר לאלה, במספר שמותם של אלה, כיצד אומר אח"כ לשמות מטות אבותם, ועוד אחר שאמר אך בגורל, למה חזר ואמר על פי הגורל, ועוד קודם אמר לרב תרבה נחלתו, איך אח"כ אמר על פי הגורל תחלק נחלתו בין רב למעט, אלא עם מה שארז"ל בגמ' בפרק יש נוחלין אמרו שם משונה נחלה זו משאר נחלות ששאר נחלות החיים יורשים את המתים ונחלה זו המתים יורשים החיים, כיצד ב' אחים שהן מיוצאי מצרים לאחד ט' בנים ולאחד יש לו בן אחד ולפניהם בית חמשה כורים שהן עשרה לתכים, ט' נטלו תשעה לתכין לתך לתך לכל אחד, והאחד נטל לתך אחד, החזירום אצל אבותיהם, וחזרו האבות והורישום לבניהם, נמצא ט' נטלו מחצה היינו ה' לתכין והאחד נטל מחצה. לזה אמר לאלה תחלק הארץ במספר שמות, במספר שמותם של אלו, כמ"ש לאחד ט' בנים נטלו ט' חלקים ואחד חלק אחד, ואח"כ לשמות מטות אבותם ינחלו, ולזה אמר אך בגורל ואח"כ על פי הגורל, שהגורל הוא כמפורש שם בגמרא, אלעזר היה מלובש באורים ותומים ואומר ברוח הקדש אם שבט פלוני עולה בגורל תחום פלוני עולה עמו. ורש"י ז"ל כתב שהגורל עצמו היה צווח ואומר אני עליתי בגורלו של פלוני. זהו על פי הגורל על פיו ממש, אבל בגמרא לא אמרו כן אלא שאלעזר היה אומר ברוח הקדש אם שם פלוני עולה תחום פלוני עולה עמו, א"כ היו ב' גורלות, אחד שהיו נותנים להם במספר שמותם, ואחד כשהחזירום לאבותם וחוזרים וחולקים, לזה אך בגורל על פי הגורל. ואמר קודם אך לומר שט' היו נוטלים חלקים שוין, לא תאמר הואיל והן שוין שהיו נוטלים בלא גורל, לזה אמר אך בגורל, אבל אח"כ שהיה אחד נוטל מחצה וט' נטלו מחצה, שם אמר על פי הגורל שהיה צריך שיאמר אני עליתי בגורלו של פלוני, כדי שלא תהא מריבה ביניהם לומר כיצד אתה נוטל ממה שנטלתי, שנאמר מדנים ישבית הגורל. ולזה אמר לרב שיש לו ט' בנים תרבה נחלתו וגו', אבל אח"כ תחלק נחלתו, בין רב למעט תתחלק ביניהם בשוה, בין אלו שנטלו רב ובין זה האחד שנטל מעט כ"א יקח מחצה, ולזה אמר יתן נחלתו, יתן כתיב וקרי יותן, שהיו נותנים לו חלק ואח"כ הוא היה נותן מחלקו, לזה יותן יתן. וכל זה למה, לפי שהבטיחן הקב"ה במצרים שאמר ונתתי אותה לכם מורשה אני ה', לא אמר לכם ירושה אלא מורשה, שצפה הקב"ה שעתידין למות במדבר, לזה אמר מורשה, אע"פ שתמותו במדבר לא תחלק הארץ אלא על פיכם, כאילו היא שלכם ואתם מורישים אותה לבניכם, ובזה תתקיים ונתתי אותם לכם מורשה, שהיא שלכם ממש ולא של בניכם, במה ביהושע וכלב שהיו מיוצאי מצרים, א"כ לכם ממש מיעוט רבים שנים, לזה אמר ובאלה לא היה איש מפקודי משה ואהרן כי אמר ה' להם מות וגו' ולא נותר מהם איש כ"א כלב בן יפונה ויהושע בן נון, ואח"כ אמר אלה פקודי הלוי, אע"פ שאינם שוים במנין, שמנין בני ישראל הוא מבן עשרים שנה, ומנין הלוים הוא מבן חדש, עכ"ז למה הפסיק ביניהם בפרשת נחלות, יש לומר לפי שאין ללוים נחלה בארץ, לזה אמר לאלה תחלק הארץ ולא ללוים, ולזה אמר כי לא נתן להם נחלה, לזה לא נמנו במנין זה עם ישראל:
<b>ותקרבנה</b> בנות צלפחד בן חפר. למה נסמכה פרשה זו לפרשת נחלות, לפי שהיה משה יושב ודורש בפרשת נחלות ואמר שמשונה נחלה זו שכאן המתים יורשים החיים, לזה מצאו מקום לומר למה יגרע שם אבינו, מאחר שהמתים יורשים, לזה ותקרבנה אין קריבה אלא לדין שנאמר ונקרב בעל הבית אל האלהים. ונתייחסו ליוסף, לומר שמן הדין הוא ליתן להם נחלה אע"פ שהן נקבות שאילו לא היה יוסף לא היה להם נחלה:
<b>עוד</b> ותקרבנה, תרגום מלחמה קרבא, אמרו הואיל והקב"ה אמר ונתתי אותה לכם מורשה אני ה', א"כ צריך להקים דבורו אצל צלפחד, כי אם ינתן לאחי אבינו, הם הורישם חפר אביהם, אבל לאבינו שהוא מיוצאי מצרים לא יתקיים דבורו של מקום כי אם בנו, לזה ויקרב משה את משפטן, אמר הואיל והם באים בדבורו של מקום לזה לפני ה'. ואמר למשפחות מנשה, הואיל ואמר בן חפר בן גלעד בן מכיר בן מנשה, מה צורך במשפחה, אלא רמזו להם שמשמות המשפחה ראוי לעזרם, ורמזו לו שיראה שמות משפחתם איעזר משפחת האיעזרו שיעזרום, ואשריאל שיאשרוה וידינום לכף זכות ולא לכף חובה, לומר שהעיזו פניהם לפני כל העדה, לחלק, שיתן להם חלק, לשכם, הוא ג"כ מלשון חלק, כמו ואני נתתי לך שכם, ת"א חולק חד, ושמידע, שעל ידם יתגלגל לדעת דין זה:
<b>ואלה</b> שמות בנותיו. נכתבו שמותיהן, לפי שאמרו בגמרא תנא בנות צלפחד דרשניות צדקניות חכמניות היו, ולזה נזכרו שמותיהן ג"פ בתורה, ואמר וצלפחד בן חפר לא היו לו בנים כי אם בנות ושם בנות צלפחד מחלה וגו', והיל"ל ושם בנותיו, ולמה הזכיר שמו פעם אחרת, לומר שכולם על שמו נקראו, מחלה, שכל יום ויום היתה מתפללת על חטא אביה שה' ימחול לו. נעה, שהיתה נעה ונדה על אביה. חגלה, חג לה שהיתה חוגה ובאה בכל יום לבית המדרש לשמוע ההלכה מפי משה, וכששמעה פרשת יבמין שהיה דורש משה כו'. מלכה, הוא לשון המלכה שהיא לשון עצה, ונתרצו כולם לבא לבית המדרש, א"כ הם צדקניות. דרשניות, שנזכרו כאן פעם שנית, שארז"ל שאמרו למשה אם אנו נחשבות לזרע תן לנו נחלה ואם לאו תתיבם אמנו. חכמות, שנזכרו פעם שלישית בפרשת מסעי ותהיינה מחלה וגו' לבני דדיהן לנשים, ולא לאחרים כדי שלא תסוב נחלה, כדאיתא בגמרא שבנות צלפחד הותרו להנשא לכל השבטים, שנאמר לטוב בעיניהם תהיינה לנשים והם לא רצו, מחכמה עשו כן. א"כ לא על חנם נזכרו ג"פ. וכן ארז"ל ראויה היתה פרשת נחלות להכתב ע"י משה אלא שזכו בנות צלפחד, שמגלגלים זכות ע"י זכאי כו':
<b>ותעמודנה</b> לפני משה וגו'. אמרו בגמרא (ב"ב קיט:) אם משה לא ידע אלעזר מנא ליה, שאמר לפני משה ולפני אלעזר ולפני הנשיאים ולפני כל העדה, אלא סרס המקרא לפני כל העדה ואח"כ לפני הנשיאים כו' דברי ר' יאשיה אבא חנן אומר בבית המדרש היו שם כולם. אליבא דאבא חנן יכולין לומר שאמר לפני משה, שכשראו שרי עשרות שזה דין מחודש הוליכוהו לפני שרי חמשים ושרי חמשים לשרי מאות כו' וכן עד משה, ואפילו שהיו יודעין הדין לא היה להם לדבר במקום שיש גדול מהם, והואיל והן היו חכמות כאילו מתחלה כשהתחילו לדבר, אף שדבורן היה לשרי עשרות כוונתם לא היתה אלא למשה, אלא שידעו שאין להם לדבר בפני משה, וזה אומרו פתח אהל מועד, כלומר אע"פ שנאמר לפני משה, הם לא נכנסו לפנים אלא פתח אהל מועד לאמר, להגיע הדבר אל משה, כי פתח אהל מועד לא היה משה יושב שם:
<b>אבינו</b> מת במדבר וגו'. בגמרא יש אומרים מקושש היה וי"א מן המעפילים היה, זהו כי בחטאו מת, בחטא שהוא לו לבדו ולא בחטא שהחטיא אחרים עמו. ואם יהיה כדברי זה או כדברי זה מלת במדבר היא יתירה, כי ודאי שבמדבר היו, כי עתה באו לערבות מואב. ובזוהר אמר מת במדבר, מת בדבור, מאותם שנאמר בהם וידבר העם באלהים ובמשה, וימת עם רב מישראל, הוא צלפחד שהיה רב וגדול המשפחה, אבל היה עם הארץ שלא היה בן תורה לשמור עצמו מן הדבור ולא יחטא בחטאו של נחש, ולזה מוטעם בזרקא שהיא צורת נחש כרוך על צוארו. זהו כי בחטאו שחטא שלא למד ומת, וחשבו אולי יש בלב משה איבה על שדיבר אביהם עליו, לזה באו כשהיה לפני כל העדה כדי שיוציא הדין לאמתו, והם לא היו יודעות שמשה עניו מאד, וכששמע משה שהדבר נוגע אליו אמר פסילנא להו לדינא, לזה ויקרב משה את משפטן לפני ה', ע"כ. ואמרו כי בחטאו מת, לומר שהחטא גרם שלא היו לו בנים. עוד ובנים לא היו לו, שלא תאמר שהיו לו בנים ומתו בעונו כמ"ש רז"ל בעון נדרים בנים מתים, או בעון ביטול תורה, זה לא היה לו בנים מעולם. ואולי מחמת האם שלא הזריעה תחלה, כמו שארז"ל אשה מזרעת תחלה יולדת זכר, לזה חזרו ואמרו כי אין לו בן. או נאמר כי אין לו בן, על דרך שארז"ל ובן אין לו, עיין עליו אם יש לו אפי' בן הבן או בת הבן, לזה חזרו לומר אין לו שחין לעיין עליו. עוד אמרו ובן אין לו, לומר שאפילו בן הבת אין לו, לומר שבן בתו יורש אותו, שלא היו נשואות, כמ"ש בגמרא ר"א בן יעקב אומר בנות צלפחד לא היו פחותות ממ' שנה איני והא א"ר חסדא נישאת פחות מעשרים יולדת עד ששים, נישאת יותר מכ' יולדת עד ארבעים, נישאת בת מ' שוב אינה יולדת כלל, אלא מתוך שהיו צדקניות ילדו. לזה פחדו שמא לא ילדו שנישאו יותר מארבעים, לזה אמרו ובן אין לו תנה לנו, אפילו שנעיין שמא מהבת יבא לו בן, ובן אין לו. ועל פי דרכם שאלו שיתפללו עליהם שיהיו להם בנים לפי שהם בנות מ', זהו אמרם ובן אין לו תנה לנו, כלומר לנו ממש, ולזה אחוזה כתיב ולא אחוזת נחלה, ששאלו בן שיאחז בידן לעת זקנתן, כמו שארז"ל שהאשה אינה מצווה על פ"ו, שאם נשאת למי שאינו מוליד אינה יכולה לכופו שיוציאנה, שהיא אינה מצווה על פ"ו, אלא א"כ באה בטענת בעינא חוטרא לידאי ומרא לקבוראי, חוטרא לידאי, פירש"י ז"ל רוצה בן שיסמוך ויחזיק בידה כמו המשענת ויתעסק בקבורתה, אז יוציא ויתן כתובה, כן איתא ביבמות. לזה אמרו תנה לנו בן שינחול נחלתנו, כי מה תועלת שנקח נחלת אבינו ואין לנו יורש, למה יגרע שם אבינו וצריכים אנו להקים שם אבינו מתוך משפחתו הואיל והוא היה גדול המשפחה:
<b>ויקרב</b> משה את משפטן לפני ה'. נו"ן רבתי, לומר שפשוט הוא הדין הזה כנו"ן פשוטה, אלא שלא הוה משה יכול לדונן, או כמ"ש בזוהר או כמו שאמר הקב"ה שהוא מורשה, לזה ויקרב משה וגו'. או נאמר למה הקריב משפטן לפני ה', לפי שהיו בהם בישראל עוד מי שמת בלא בנים והניח בנות, שא"א שברבוי עם כזה שלא היה בהם מי שלא הניח בנים. ורבינו בחיי ז"ל אמר למה לא נזכרה משפחת אהוד, שגם הוא מת בלא בנים, ואולי לא היה להם לב לדבר, ובנות צלפחד מתוך שהיו חמש נתנו לב ובאו, אמר משה אם אני דן לאלו צריך לדון לכל, ויהיה מחלוקת לומר שתסוב נחלה משבט לשבט, כמו שאמרו שבטו של יוסף, לזה אמר משה דין זה ידינהו הקב"ה למעט המחלוקת. א"ל הקב"ה כן בנות צלפחד דברת כתיב, שאחת היתה מדברת על כולן, ועל השאר שמתו בלא בנים, לז"א ואל בני ישראל תדבר לאמר איש כי ימות ובן אין לו וגו':
<b>עוד</b> למה הביא משפטן לפני ה', הוא כמ"ש בגמרא א"ר שמעון העמסוני יודע היה משה שיש להם נחלה אבל לא היה יודע אם יש להם חלק בכורה, שהן היו חכמות ובאו לתבוע ג"כ חלק הבכורה של אביהן, לפי שהבכור אינו נוטל בראוי כבמוחזק, אמר לו הקב"ה נתן כתיב, על חלק הפשוט הרי הוא כאילו נתון בידם, ועל חלק הבכורה תתן, לפי שארץ ישראל היא מוחזקת ועומדת, א"כ הן שתי נתינות. ואמר אחוזת נחלה בתוך אחי אביהן, אמרו בגמרא שג' חלקים נטלו בנות צלפחד, נטלו חלק אביהן, ונטלו חלק אביהן בחלקו של חפר, ונטלו חלק בכורה כנגד חלקו וחלק בכורה של אביהם, אמר נתון תתן, נגד חלקו של חפר אמר עם אחי אביהן, ואמר אחוזת נחלה בתוך אחי אביהן, דהיל"ל תן להם אחוזה ותו לא. ואמר נתן תתן להם וגו', היל"ל להן בנו"ן שהוא מדבר לנקבות, אלא כיון שבאו בטענה של מורשה, כי בזה יתקיים דבורו של מקום כמ"ש, בערך זה הם נחשבות במקום זכר, שלא יתקיים ייעוד של מקום באחי אביהן אלא בהם, אבל בערך אביהן להן, לזה אמר והעברת את נחלת אביהן להן בנו"ן. ואמר והעברתם ולא אמר ונתתם כמו שאמר באחי אביו ובאחים, רמז כאן סוד הגלגול לחז"ל, שכל מה שהוא קרוב נקרא עבור, וכל מה שהוא רחוק נקרא גלגול, והבת שהיא מיוצאי חלציו היא יותר קרובה, ובפרט לפי מה שארז"ל איש מזריע תחלה יולדת נקבה, לזה נאמר בו העברה כעובר ממקום למקום, ובן בתו יורש אותו ממש. ודבר זה תלוי ביד הקב"ה ואינו ביד בשר ודם, לזה אמר והעברתם ולא אמר ועברתם אלא והעברתם שהוא יוצא, לומר שישיאו הבת להגון לה כמ"ש ממשפחתו וירש אותה, שכל מה שהוא קרוב למשפחה יש לו נחת רוח יותר. והיתה לבני ישראל, שבהן שייך גלגול ועבור. לחקת, רמז על סוד הגלגול, וכן לחקת בגימט' לחק הנשמה. משפט, הוא העבור. והדין נותן שהקרוב קרוב יותר. בתו, ביתו, וכה א והקרוב אליו, ואח"כ ממשפחתו וירש אותה. ולזה אסרה תורה בת הבת ושתקה מהבת. וכן ארז"ל ע"פ איש אשר יקח את אחותו חסד הוא, אמרו ראויה היתה לו בתו לאדם הראשון אלא שעשה חסד עם קין ונתנה לו והכל ברמז, והבן. ועל זה תמצא סוף פרשת מסעי שאמר בבנות צלפחד אך למשפחת מטה אביהם במ"ם ולא בנו"ן אביהן. ואמר ולא תסוב נחלה ממטה אל מטה אחר כי איש בנחלתו ידבקו מטות בני ישראל, אמר ידבקו כמו ודבק באשתו:
וכתב רבינו בחיי ז"ל, נצטוו מצוה זו ע"י נשים, לפי שהמיתה היא סיבת הנחלות, והנשים גרמו מיתה לעולם, על כן היתה ראויה פרשה זו ליכתב ע"י נשים, לפי שהנחלה נוהגת בחיים בסבת המתים. ומה שזכו לזה בנות צלפחד, לפי שחבבו את הארץ שנקראת ארץ ה', שהיא מכוונת נגד ארץ החיים, ע"כ. כוונתו ז"ל לומר, שלא תאמר בנות צלפחד הם שמחים בנחלה, שעל ידם באה, שאילו לא הם שגרמו מיתה, לא היתה נחלה. לזה אמר כי לפי שחבבו את הארץ כו', לומר שחבבו את החיים, שארץ ישראל מכוונת נגד ארץ החיים. לזה אמר איש כי ימות ובן אין לו, מי שאינו מניח בן הוא נקרא מת, כי אפילו מניח בת היא גרמה לו מיתה, וכן אז"ל על פסוק אל תבכו למת ואל תנודו לו בכו בכה להולך, מאי להולך, להולך בלא בנים זה מת ומי שמניח זרע, מה זרעו בחיים אף הוא בחיים, והבת אינה זרע, כמו שאמרו על פסוק אחותי בת אבי אך לא בת אמי, שהזרע יוצא זכר ונקבה תואמים ד"ו פרצופין והזכר הולך לבטן אחד והנקבה הולכת לבטן אחר, עד שהקב"ה מזווגם, אבל מבטן העליון יוצאים זכר ונקבה. ומה שאמרו איש מזריע תחלה יולדת נקבה, לפי שהזריע בלא ד"ו פרצופין ופגע בנקבה תחלה ולא המתין עד עלותו לזכר לזה תמצא שפעמים נושא אדם אשה שהיא גדולה ממנו, לפי שאביהו גרם, שלא המתין עד שהאשה תזריע תחלה, ולזה הבת אינה יורשת במקוה בן ונזכר צלפחד בתורה ז"פ, ג' בפרשת פינחס וד' בפרשת מסעי, לומר הצילוהו בנותיו לצלפחד אביהן והעלוהו מז' מדורות גיהנם, כמו שארז"ל כל מי שאינו מניח בן הקב"ה מתמלא עליו ברה שנאמר והעברתם נחלתו לבתו, ואלו אע"פ שהם בנות הצילוהו מהעברה, וזהו שם צלפחד צל פחד שהוא גיהנם, שהכוונה שנקראת צלמות, צל מות. וזה שאמרו כי בחטאו מת, כוונו לעשות את המזיד שוגג, ולמעלה אין דנין על השגגה, לפי שהוא מורכב מחומר וצורה כו':
<b>איש</b> כי ימות ובן ס"ת שיתן, רמז למה שארז"ל שאינו יכול להוריש למי שאינו מוריש, כי חוק כתיב בפרשה, אבל ליתן בתורת מתנה יכול ליתן, ובלבד שיניח ליורש איזה דבר. כאשר צוה ה' את משה, היה לו לומר כאשר צויתיך, כי הדבור היא לו, אלא כדי שלא תעקר ירושה שהיא חק. ואמר כאשר צוה ה' את משה, שהכונה לומר על דבר שאין לו טעם, הלכה למשה מסיני, זהו חוק ומשפט כאמור. חוק שיירש הבן ולא בת במקום בן. ומשפט, שתירש הבת במקום שאין בן, ולהוריש למי שאינו יורש, זהו הלכה למשה מסיני:
<b>ויאמר</b> ה' אל משה עלה אל הר העברים לומר שהוא בסוד העבור, כמ"ש בזוהר על פסוק דור הולך ודור בא, שהוא הולך עם כל דור ודור ומנהיגם, לזה העברים בלשון רבים, שהנהגת זו השמטה על ידו, כמו שאמר הוא, ויתעבר ה' בי למענכם, פירוש למענכם הביאני בסוד העבור. וראה את הארץ, כדי שתהא נוחה ליכבש, זהו אשר נתתי לבני ישראל, וכן אמר להם משה שמע ישראל אתה עובר היום וגו' לבא לרשת גוים גדולים ועצומים וגו' עם גדול ורם בני ענקים וגו' והורשתם וגו', וכן אמר עלה רש בלשון יחיד, כי מאחר שראה אותם משה התיש כחם, לזה אפילו יחיד מבני ישראל יכול להורישם, לזה עלה רש בלשון יחיד, א"כ עליה היא לך, כמו שאמר הנביא אם תשוב ואשיבך לפני תעמוד:
<b>וראיתה</b> אותה. אחר שאמר וראה את הארץ חזר ואמר וראיתה, לומר שראייתך בה היא תועלת לך, לזה אתה כתיב, שהי מכוונת כנגד ארץ החיים. ונאספת, לפי שמריתם פי שהיא כנסת ישראל, ונקראת פי ה', ואינה אוספת אותך, ובמיתה מתכפר לך, כמו שארז"ל עבר על חילול ה' מיתה מכפרת, א"כ אל יקשה בעיניך, כי בזה אתה נאסף אל עמיך מלא יו"ד, שאתה עולה למעלה, ואין לך דרך עלייה אלא ממנה. גם אתה, אתין וגמין רבויין, לומר שיש לו רבוי על אחיו:
<b>כאשר</b> מריתם פי במדבר סין להקדישני וגו'. וחזר ואמר הם מי מריבת קדש מדבר צין, לומר שהיה לכם לבדוק בשם המקום ששמו מדבר מלשון דבור, והיה לכם להזהר בדבור ולא תאמרו שמעו נא המורים, וגם אמרתם נוציא לכם מים, תליתם הגדולה בכם ולא עשיתם קידוש השם, שהיו אומרים לכם הוציאו מים מהסלע הזה, ואתם אמרתם אין זה הסלע שאמר לנו השם, והיה לכם כח להוציא מאיזה סלע שיהיה, א"כ לא עשיתם קידוש השם, והיה לכם לבדוק בשם המקום ששמו קדש מלשון קידוש השם, וכן מלשון מריבה, תרגום מריבה מצותא, לזה חזר ואמר הם מי מריבת קדש מדבר צן, לומר שאתם מותרים ועומדים, שהיה לכם לבדוק בשם המקום:
<b>וידבר</b> משה אל ה' לאמר יפקוד ה' וגו'. מאי לאמר, אלא אמר משה לאמר יפקוד איש על העדה, שחשב משה שאחד מבניו ישב במקומו לזה אמר אם אתה תפקוד איש על העדה, צריך שאתה בעצמך או ע"י אחרים תמנהו, כדי שלא יאמרו מלבי אני עושה כמו שאמר קרח כשמניתי אהרן אחי. לזה א"ל קח לך את יהושע, וכשיראו שלא אחיך ולא בנך הוא, ישמעו אליו. ועוד מה אתה אומר שיהיה ע"י אחרים, כן אעשה, שקודם שתמנהו אעשה אחרים שלוחים בדבר, ומי הם, אלדד ומידד מתנבאים, ומה היתה נבואתם, משה מת יהושע מכניס, ובזה לא יאמרו עוד שמלבך אתה עושה אלה. ועוד אל ה' לאמר, כשראה משה שנצטוה לתת לבנות צלפחד נחלת אביהם אע"פ שלא היה בן תורה כמ"ש בזוהר, בזה נתן לב לאמירתו, וזהו אל ה' לאמר. ואמר אלהי הרוחות לכל בשר, לומר שכפי מה שראוי לאותו הדור כן יהיה המנהיג, שדור המדבר היה דרדע דור שכולו דעה והיה משה ראוי להנהיגם אבל הדור שנולדו במדבר שלא היו בקבלת התורה, כמו שראוי להם כן יהיה מנהיגם, כמ"ש בזוהר פרשת ויקהל (דף קצ"א) ז"ל, א"ר אבא כתיב למן היום אשר הוצאתי את עמי את ישראל ממצרים לא בחרתי בעיר מכל שבטי ישראל ואבחר בדוד, האי קרא לא רישיה סיפיה ולא סיפיה רישיה, דכתיב לא בחרתי בעיר ואבחר בדוד, מאי האי עם האי, ואבחר בירושלים מבעי ליה, אלא כד קוב"ה אית רעותא קמיה למבני קרתא אסתכל בקדמיתא בההוא רישא דנהיג עמא דקרתא ולבתר בני קרתא, בגין דמתא וכל בני מתא כלהו קיימין ברעיא דנהיג לעמא אי רעיא טבא טב ליה טב למתא טב לעלמא, ואי רעיא איהו בישא וי ליה וי למתא וי לעלמא, ע"כ. לזה אמר איש על העדה, כפי מה שראוים העדה. ועוד אמר איש על העדה, לומר שלא ינהוג שררה עליהם, כמו שאמר משה ליהושע אחר שסמכו, אמר לו כי אתה תבוא את העם הזה, זקנים שבדור יהיו עמך, הכל לפי עצתם ודעתם, כן אמר כאן איש כלו' לא ינהוג שררה אלא שאחד מהם יצא לפניהם ויבא לפניהם, הוא קודם. אשר יצא לפניהם, הוא הקב"ה שיצא לפניהם במדבר, שנאמר וענן ה' הולך לפניהם יומם וגו' לזה יצא כתיב ואשר יביאם, יהושע מכניס. וכן א"ל משה כי אתה תבוא וגו'. ואשר יוציאם בצאתם בגלות מירושלים, זה ירמיה שהתנבא על יציאתם, ויצא עמהם לנחמם וזכותו יגן עליהם, כמו שארז"ל על פסוק הדבר אשר דבר ה' אל ירמיהו מאת ה' לאמר, א"ל הקב"ה חות אנת לבבל עמהון ואנא הוי הכא או אנא איחות ואנת תהוי הכא, א"ל ירמיה אי אנא איחות עמהון מה אהני להון אלא ייחות ברייהון עמהון דהוא מהני להון סגי, נחתו תרוייהון, והיה ירמיה רואה כת של בחורים בקולרין והוא מכניס ידו ביניהם לנחמם ולהקל מעליהם, ונבוזראדן בא ומעבירו כו' עד שנגלה עליו הקב"ה, הה"ד הדבר אשר דבר וגו והוא אסור באזיקים, כ"י והוא. לזה ניבא עליו משה על ירמיהו שהוא כדאי לאותו הדור ויהיה הקב"ה עמו, לזה אמר איש, ואין איש אלא הקב"ה. ואשר יביאם, ניבא על ביאה שניה שהיתה ע"י עזרא שיהיה ג"כ הקב"ה עמו. ולא תהיה עדת ה' וגו' ניבא על זה הגלות שאנו בו שאין לנו לא נביא ולא רועה, שיהיה הקב"ה עמנו, וכן הבטיחו שנאמר ואף גם זאת בהיותם בארץ אויביהם וגו'. ולפי שהיה רועה נאמן רצה שיקים להם הקב"ה רועים נאמנים שירעו את ישראל אחריו, כמו שאמרו רז"ל במדרש, להודיע שבחן של צדיקים כשנפטרין מן שעולם מניחין צרכיהם ועוסקים בצרכי צבור. ובמדרש, אמר משה אני לא בקשתי לילך ואתה אמרת לך ואשלחך אל פרעה, אתה החלות להראות את עבדך, והואיל וכך גזרת עלי שלא אכנס, אותו שהוא עומד תחתי לא תעשה לו כן, אלא יצא לפניהם ויבא לפניהם. עוד יבא לפניהם בזכותי ויצא לפניהם בזכיותיו. עוד אלהי הרוחות לכל בשר, אמר משה אני הייתי רועה ישראל והייתי פרנס עליהם, לפי שנשמתי כלולה מששים רבוא, כמ"ש משה רבינו עם ח' האותיות בגימט' כלל ישראל כן צרין לזה הדור מי שינהיגם, שתהיה נשמתו כלולה מכולם, לזה חמר אלהי הרוחת חסר שתהיה הרוח אחת כוללת כל הרוחות. ואשר לו קח לך את יהושע, יו"ד ה"ה וי"ו שי"ן עי"ן בגימ' ישראל עם המלות. אשר רוח בו, וכן במדרש א"ל משה האיש אשר אתה מעמיד עליהם יש בו רוח של ס' רבוא שיהיה מסיח לכל אחד ואחד לפי דעתו, א"ל הקב"ה משה וכך דברת הריני מראה אותך כל השופטים וכל הנביאים שאני מעמיד לישראל עד תחיית המתים, א"ר סימון ויראהו ה' את כל הארץ, שהיה מראה אותו יהושע עומד תחתיו ומוסר לעתניאל, וכן כולם, א"ל הב"ה כל אלו שהראיתי לך, דעת אחת ורוח אחד יש בהן, אבל מה שבקשת לראות מראש בסוף, רוח אחת יש בו והיא שוקלת כל הרוחות, זה משיח שנאמר בו ויצא חוטר מגזע ישי ונצר וגו' ונחה עליו רוח ה' רוח חכמה ובינה וגו', זהו שאמר הכתוב לעשות לרוח משקל, לרוחה של כל בריה ובריה, ע"כ. משמע מכאן שבקש משה לראות כל פרנסי הדורות, לראות אם יש באחד מהם כולל כל הרוחות, כמ"ש אלהי הרוחות לכל בשר, ר"ל לא יש אלא משיח, והיא מה שאמר מה שבקשת לראות מראש בסוף, שמשיח אחרון כמשיח ראשון שהוא משה, וכן אמר במשיח רוח חכמה, התחיל מהחכמה וסיים ביראת ה' שהיא סיום כל המדות, והבן:
<b>קח</b> לך את יהושע אמר לך, כדי שלא יקשה עליו מינוייו, לזה אמר לך, כלומר לך אתה לוקח, לעצמך אתה לוקח, כמו שארז"ל על פסוק כי ידעתי אחרי מותי כי השחת תשחיתון והלא לא השחיתו אלא אחרי מות יהושע שנא' ויעבדו העם את ה' כל ימי יהושע, מכאן שכל זמן שיהושע חי כאילו משה חי, א"כ לך ממש אתה לוקח, ועוד שנבואתו אצולה ממך, כמ"ש רז"ל ונתת מהודך ולא כל הודך, פני משה כפני חמה ופני יהושע כפני לבנה. ועוד יהושע שימש בבית המדרש והיה עוסק בתורה יומם ולילה, כמו שארז"ל נאמר לא ימוש מתוך האהל כד"א לא ימוש ספר התורה הזה מפיך והגית בו יומם ולילה, ומה יהושע שנאמר בו מלא רוח חכמה כך, שאר כל אדם עאכ"ו, ע"כ:
<b>ועוד</b> אמרו במדרש, שא"ל הקב"ה הרבה חלק לך כבוד, שכל זמן שאתה היית יושב אצלי מ' יום לקבל את התורה הוא היה יושב תחת ההר וממתין לך, ומשכים ומעריב בבית הוועד שלך לסדר את הספסלים ולפרוס את המחצלאות, הוא יטול השררה, לקיים מה שנאמר נוצר תאנה יאכל פריה. אשר רוח בו, אין רוח אלא נבואה שנאמר אשפוך את רוחי וגו' ונבאו בניכם וגו'. את יהושע בן נון, ר"ת למפרע נביא. ובא הרמז למפרע, שלא נתנבא בפני משה רבו. ונזכר שם אביו שאמר בן נון, לומר שאין לו בנים, שנאמר יהושע בנו נון בנו, כלומר חזור לאחור. נון בגימ' ק"ו, שכן עלה בקו המדה, א"כ מה יהיה פרעונו, מנוייו תחתיך. עוד קח לך, א"ל הקב"ה למשה אם יראה לך ביזוי בזה שיאמרו שבטך אינם ראוים לכך, קח בינך לבין עצמך וסמכת וגו' ואח"כ והעמדת אותו לפני אלעזר הכהן ולפני כל העדה וצוית אותו לעיניהם, הצווי יהיה לעיניהם לא הסמיכות, והצווי הוא שלזקנים שבדור ישמע ולעצתם ולא יתגאה עליהם. וכשידע משה שכוונתו ורצונו של מקום במינויו של יהושע ולא במינוי בניו, לא הוקשה עליו הואיל והוא צוויו של מקום. אלא הלך בחבה. ולא סמכו בינו לבין עצמו, אלא ויעש משה כאשר צוה ה' אותו ויקח את יהושע ויעמידהו לפני אלעזר הכהן ולפני כל העדה, ואח"כ ויסמוך ידיו, הקב"ה אמר את ידך יד אחת והוא סמך את שתי ידיו, לומר הואיל והוא צוויו של מקום, עשה הציווי בשמחה, שעיקר העבודה היא השמחה, שנאמר תחת אשר לא עבדת את ה' אלהיך בשמחה, אע"פ שהיה לו לדאוג שכל כך זמן שרת את ישראל וקבל על ידיהם כמה צרות כמ"ש עוד מעט וסקלוני, ומחלקותו של קרח, ועוד כמה וכמה, ולסוף נענש עליהם, ואחר כל זה נאמר לו קח את יהושע ולא אחד מבניו, כאן הודיעך שבחו של משה, שמא תאמר שעבר על צוויו שא"ל קח לך בינך לבין עצמך, וא"ל וסמכת את ידך והוא סמך בשתי ידיו. לזה חזר ואמר כאשר צוה ה' את משה, לומר שדבר זה היה מסור בידו, וכדי שלא יקשה עליו אמר לו כן. ואמר והעמדת אותו לפני אלעזר, אמרו במדרש שא"ל הקב"ה בני אהרן אחיך הם תלמידיך, והתלמידים חשובים כבנים, ואע"פ שאני ממנה יהושע, עכ"ז לפני אלעזר הכהן יעמוד, ישכים לפתחו. ואמר ונתת מהודך עליו, אמרו במדרש היכן נתן לו ליהושע, בירדן נתן לו, כתיב הכא וייראו מגשת אליו, וביהושע כתיב וייראו אותו כאשר יראו את משה:
<b>וידבר</b> ה' אל משה וגו' צו את בני ישראל. נסמכה פרשה זו למיתת משה, לפי שכל זמן שהיה משה קיים, היה לו להקב"ה נחת רוח על ישראל והיה מגין על ישראל, עכשיו שהוא מסתלק מי מגין על ישראל ויהיה לו נחת רוח עליהם, בקרבנות, שנאמר ריח ניחוח לה':
<b>צו</b> את בני ישראל. אין צו אלא לשון זירוז א"ר שמעון ביותר צריך הכתוב לזרז במקום שיש בו חסרון כיס, וכאן צריך ליקרב כבש תמיד בבוקר וכבש תמיד בין הערבים, לזה אמר אין לבני שום חסרון כיס אע"פ שאני מזרז אותם, למה את קרבני, הכל הוא שלי, כמו שנאמר כי לי כל חיתו יער. ורז"ל אמרו במדרש סמיכות אחרת וז"ל, לפי שהוא אמר אשר יצא לפניהם וגו', א"ל עד שאתה מצוני על בני צוה את בני עלי, ויהיה פירוש את קרבני לחמי לפי זה, שיקרבוני כביכול ואל ירחיקוני, במה בלחמי, שיתעסקו בתורה, כד"א לכו לחמו בלחמי, כדי שתהיו אישי מלשון איש, כלומר שתהיו בני היכלי מבני חילא דמלכא, לאשי כתיב. ובזה אתם עושים לי נחת רוח, זהו ריח ניחוחי. ולזה אמר את קרבני לחמי, א"ת היא התורה מאל"ף עד תי"ו, לומר שמלבד הקרבן העיקר הוא התורה. ולזה היו אנשי מעמד עומדים ועוסקין בתורה במעשה בראשית, לומר שלא על הקרבן נברא העולם אלא על התורה, כמו שארז"ל אלמלא מעמדות לא נתקיימו שמים וארץ. זהו תשמרו, רמז על אנשי מעמד שהיו עומדים ושומרים לזמן הקרבן, זהו להקריב לי במועדו. ואמר תשמרו, כמו ואביו שמר את הדבר, שימתינו לבנין בה"מ ולקרבנות, כמו שארז"ל כל הקורא פרשת עולה כאילו הקריב עולה כו'. וצריך לכוון בפרשה זו כמ"ש בזוהר פרשת ויצא (דף קס"ד:) וז"ל, א"ר אלעזר את קרבני לחמי לאשי, את קרבני רזא דכנסת ישראל דכתיב את, את דייקא, קרבני דהא איהו קרבנא וקשורא לאתקשרא. לחמי דא מזונא דאתי מלעילא באתערותא דלתתא. לאשי, לאתכללא שאר חיילין אחרנין דאצטריכו לאתזנא כל חד וחד כדקא חזי ליה. ריח ניחוחי, דא רעותא וקשורא דאתאחדא כלא ברזא דעלמא עילאה. תשמרו להקריב לי במועדו, מאן מועדו, בזמן דאתער אברהם למעבד רעותיה דכתיב וישכם אברהם בבוקר, ובזמנא דאתעקד יצחק על גבי מדבחא דההיא שעתא בין הערבים הוה. וא"ר חייא אי הכי האי דכתיב במועדו במועדם מבעיא ליה, א"ל האי שעתא אתכליל אשא במיא ומיא באשא ובגין כך כתיב במועדו. ת"ח בכל קרבנין לא כתיב כמא דכתיב הכא תשמרו להקריב לי. תשמרו רזא דשמור דאיהי צריכא לקרבן לגבי לעילא דכתיב תשמרו להקריב לי במועדו בימינא ושמאלא כמא דאתמר באברהם ויצחק וכלא ברזא עילאה, ע"כ:
<b>עוד</b> תשמרו להקריב לי במועדו. מי שאפשר לו ללמוד ביום ובלילה, יעשה לו עת קבוע, ובאותו עת אני מתקרב עמכם, זהו להקריב לי, כביכול לי ממש. כמו שאמר בזוהר, עת לעשות לה' כביכול לה' ממש. ואמרת להם זה האשה אשר תקריבו לה', כלומר שלא יתעסקו בתורה שבכתב לבד אלא לחברה עם תושבע"פ זהו האשה, לחבר זה אלי, שהוא זה עם אלי אשתו, קרי ביה אשה, וכבוד אלהים הסתר דבר. ואמרו במדרש על פסוק ובכל מקום מוקטר מוגש לשמי ומנחה טהורה, וכי יש מנחה טהורה בבבל, אמר הקב"ה הואיל ואתם עוסקים בה כאילו אתם מקריבין אותה, ע"כ:
<b>כבשים</b> בני שנה. ב"ש וב"ה, ב"ש אומרים כבשים שהם כובשים עונותיהם של ישראל כד"א יכבוש עונותינו. וב"ה אומרים כל דבר שהוא נכבש סופו לצוף, אלא כבשים שהן מכבשים עונותיהם של ישראל כד"א אם יהיו חטאיכם כשנים כשלג ילבינו, בן עזאי אומר כבשים בני שנה שמכבסים עונותיהם של ישראל ועושין אותם כתינוק בן שנה. עוד כבשים בני שנה ר"ת כבש, שיכבשו יצרם לעשות רצון יוצרם. שנה, שישנו מעשיהם. שנים ליום, לא אמר שנים בכל יום או ביום, אמרו במדרש ליום בגלל היום, פרקליט לאותו יום כדי שלא יקטרג עליכם שרו של יום. עוד ליום, השמש נקרא יום, ומלכי מזרח ומערב כורעים ומשתחוים לה, ועולה חרון אף להשחית העולם. וכן ליום בגימ' פ"ו כמנין אלהים, דין עליכם מהרהורים רעים של לילה, שנאמר און יחשוב על משכבו, לזה לסתום פיו עשו קרבן של שחר, ולזה זמן שחיטתו משהאיר פני המזרח, והיה נשחט על קרן מזרחית צפונית שלא תפתח הרעה מצפון, ויהיה פרקליט עליהם, לזה ארז"ל ולא לן אדם בירושלים ובידו עון, שתמיד של שחר מכפר על עבירות שנעשו בלילה, מ"מ לא לן אדם בירושלים ובידו עון מה טעם צדק ילין בה:
<b>עולה</b> תמיד. לא אמר עולת תמיד כמ"ש עולת תמיד העשויה בהר סיני, אלא עולה תמיד, שהתמיד הוא עולה לפני מדה"ד ללמד סנגוריא על בני העולם. את הכבש אחד, שתי פעמים צריך אתה לכבוש יצרך, בבקר כדי שתהיה פנוי וכבוש לעבודתו יתברך כל היום, ופעם שנית בין הערבים. ואמר הערבים ולא אמר בערב, לומר שערב ובקר הם ערבנין, זהו בין הערבים מלשון ערבות, א"כ שני ערבים ערבנין, האחד של לילה והב' של יום. ותמיד יהיו עיניך פקוחות, כי בכל יום הוא צופה להמיתך, כמו שארז"ל צופה רשע לצדיק ומבקש להמיתו. תמימים, כדי שתהיו מוכנים לפני המקום. וכתב רבינו בחיי ז"ל, תמימה חסר כתיב שהיו שניהם שוים, ובכל שנה תש"ל, שהשנה שס"ה יום, וב"פ שס"ה הם תש"ל תמידים. תמימים שנים ליום, ר"ת תש"ל. שנים ליום, פרקליט ליום, מליצין הם נגד היום ונגד ישראל, ע"כ. ומה שאמר אחד ולא אמר האחד, בא לרמוז על י"ג שהיו עוסקין בו, כמ"ש הרמב"ם בפ"ד מהלכות תמידים ומוספין וז"ל, י"ג בני אדם היו עוסקים בתמיד של שחר, אחד שוחט ב' מקבל הדם ג' מדשן המזבח ד' מדשן המנורה ה' מעלה הראש ו' מעלה שתי ידים ז' מעלה העוקץ והרגל ח' מעלה החזה והגרה ט' מעלה ב' דפנות י' מעלה הקרבים י"א מעלה סולת הנסכים י"ב מעלה החביתין י"ג מעלה היין של נסכים, והכל בפייס (פירוש גורל), ובין הערבים לא היה בו פייס, אלא כל כהן שזכה בעבודה מן העבודות שחרית הוא יזכה בין הערבים, ע"כ. ובפרשת תצוה אמר האחד, ואמר וזה אשר תעשה, צוה על העשיה, שם אמר האחד המיוחד, לפי שהיו מבקרין אותן מבערב קודם ההקרבה, ובשעת ההקרבה, א"כ האחד המיוחד שהוא המבוקר. אבל כאן לא אמר אשר תעשה הוא צווי על הענין. תעשה בבקר, כתב רבינו בחיי ז"ל, בגימ' לארבע שעות. כן העיד ר' יהודה בן בבא על תמיד של שחר שקרב בארבע שעות, במסכת עדיות. וזה משתנץ החמה עד שתפרוש זריחתה בעולם. לפי שהעולם נברא ביום שנאמר ביום עשות ה' אלהים ארץ ושמים, ע"כ:
<b>עוד</b> את קרבני לחמי. הקב"ה אינו חפץ בחטאות ואשמות, שאדם יחטא ויביא קרבן, והקרבן שהוא חביב אצלו הוא קרבן עולה. לאשי, שכולו לאש, היא נקראת קרבני. לחמי, שהיא חביבה עלי כלחם שאי אפשר לחיות זולתו, היא העולה, שהיא כולה כליל. או יהיה פירוש לאשי כמו לאנשי. וכן מצאתי בזוהר כדלקמן כלומר לאותם שגברו על יצרם שנקראו איש, שנאמר אשרי איש, וארז"ל בעודו איש, להם אני אומר שיקריבו לי קרבן תמיד, ואיני קץ בהן, שנאמר אבוא ביתך בעולות. אבל חטאות ואשמות, על זה נאמר הוקר רגלך מבית רעך:
<b>ובזוהר</b> את קרבני לחמי ואח"כ לאשי, (פירוש לאנשי), דלא חזי למשאל פרנסה ומזוני אלא בתר צלותא, דמאריה מלכא ייכול בקדמיתא ובתר ייכלון עבדוי, הה"ד באתי לגני אחותי כלה אכלתי יערי כו', ובתר אכלו רעים. אכלתי יערי דא צלותא דמיושב, עם דבשי דא קרית שמע, אכלתי יערי דא צלותא דמיושב דההוא יער לבנון יוצר אור ואופנים וחיות הקדש כולם קדושים כו' כל הני אקרון יער לבנון ואילנין ונציבין דביה, עם דבשי דא ק"ש דאיהו מתיקותא דכולא, שתיתי ייני עם חלבי דא צלותא דמעומד מטיבו דיינא עילאה דאתנטר ודא בג' ברכות הראשונות. עם חלבי דא שלש ברכות אחרונות, עד כאן מיכלא דמלכא. לבתר דאכל מלכא אכלו רעים לעילא, שתו ושכרו דודים לתתא. מכאן דאסור לב"נ לטעום כלום קודם צלותא ובפ' ויצא כתב וז"ל, את קרבני לחמי, קרבנא דקוב"ה בכל יומא בגין למיזן עלמא ולמיהב ספוקא לעילא ותתא, דהא באתערותא דלתתא אתער לעילא, ובדא מסתפקין כל חד וחד כדקא יאות. את קרבני לחמי הה"ד אכלתי יערי כו', לחשי הה"ד אכלו רעים ומה קוב"ה פקיד לאתערא מזונא דלתתא בגין לאתערא מזונא לעילא, מאן דיהיב מזונא לקיימא נפשא עאכ"ו דקוב"ה יתער ליה מזונא לעילא ויתברך עלמא בגיניה, ע"כ. א"כ יהיה פירוש את קרבני לחמי לאשי, בשביל אשי לעילא ותתא. ובפרשת שמות (דף כ"א) ז"ל, רבי יהודה אומר שני כבשים של כל יום, אחד קרב כנגד מדת החסד ואחד כנגד מדה"ד. את הכבש אחד, ולא אמר ראשון אלא אחד המיוחד כנגד מדת החסד, דבכל מקום שני לא נאמר בו כי טוב ר' תנחום אומר לפיכך יצחק תקן תפלת המנחה שהיא כנגד מדת הגבורה, א"ר יצחק מכאן אוי נא לנו כי פנה היום זו מדת החסד, כי ינטו צללי ערב זו מדה"ד, ע"כ. א"כ יהא זהיר בתפלת המנחה שהיא נמשכת אחר תפלת השחר שהתחיל החסד לכבוש מדה"ד שנאמר את הכבש אחד תעשה בבקר. לזה אנו קורין פרשת העקדה ואומרין ויעקוד את יצחק ולא אומרין ויעקוד ליצחק אלא את יצחק. עקידה ולא שחיטה, לפי שיש לו צורך לעולם, והאלהים עשה שייראו מלפניו. וכשבא לעת ערב ואברהם זקן ואין בו כח לבדו לכבוש, אז צריך ליצחק שיתגבר עמו. זהו ואת הכבש השני, שצריכים שנים לכבוש, זהו אומרו ואת בוא"ו. לזה בין הערבים בין ב' ערבים, אברהם ערב, שנאמר אמרתי עולם חסד יבנה, ואומר חסד אל כל היום, וביצחק הוא אומר ויצא יצחק לשוח בשדה לפנות ערב, לפנות מדת הגבורה לפי שהוא ערב, לפי שראה גמלים, וארז"ל הרואה גמלים בחלום מיתה נגזרה עליו ונצול ממנה, לזה מפנה אותם שלא ישלטו בעולם, וכשבא הלילה יעקב עושה לו סוכה לשמור צאנו, שהוא רועה שנאמר ויעקב רועה את צאן לבן, לזה ויעקב נסע סכותה ואמר וכסוכה עשה נוצר, ואינו נכנס בתחומה, שנאמר בו תרמוש כל חיתו יער, ואומר לא תחסום שור בדישו יושב ושומר, עד חצי הלילה נקרא ליל וצריך שמור, וסימן ליל שמורים. לזה אומרים ובצל כנפיך תסתירנו וחותמים שומר את עמו ישראל ומחצות ואילך הוא כובש מדת הדין שנאמר ויאבק איש עמו עד עלות השחר ויאמר שלחני כי עלה השחר. כי מחצות ואילך ע"י עסקם בתורה נותנין לו כח לכבשו, שנאמר ובלילה שירה עמי, ואחר שעלה השחר נאמר תפלה לאל חיי, שהוא החסד. חיי בגימט' כח, שנותנין כח ישראל לאבות, ולזה מזכירים שלשתם בכל תפלה ותפלה, חיי חיים לעילאי, חיים לתתאי. ובסוד שלש ברכות ראשונות אמצעיות וג' אחרונות ונפילת אפים:
<b>ובזוהר</b> פרשת ויקהל (דף ר') ז"ל, קחו מאתכם תרומה לה', ואי תימא דקשיא מלה עלייכו, כל נדיב לבו יביאה, מהו יביאה, אלא מהכא אוליפנא רזא דצלותא דבר נש, צלותא דבר נש דדחיל למאריה ואתקין תקוני דלעילא כמא דאוקימנא בקדמיתא, בשירין ותושבחן דקאמרי מלאכין עילאין לעילא, ובההוא סדורא ותושבחן דאקמוי לתתא איהי קשיטת גרמהא ואתתקנת בתיקונהא כאתתא דאתקשטת לבעלהא ובסדורא דצלותא בההוא תקונא דצלותא דמיושב איתקינו עולמתהא וכל אינון דילה ומתקשטן כל אינון בהדה, לבתר דאתתקן כולא ואסתדרו כד מטו לאמת ויציב, כדין כולא מתתקנן איהי ועולמתהא עד דמטו לגאל ישראל כדין אצטריך למיקם כלא על קיומייהו בגין דכד ב"נ מטי לאמת ויציב וכלא אתתקנן, עולמתהא נטלי לה ואיהי נטלת גרמה לגבי מלכא עילאה, כיון דמטו לגאל ישראל כדין מלכא עילאה נטיל בדרגוי ונפיק לקבלא לה. ואנן מקמי מלכא עילאה עילאה בעינא לקיימא על קיומנא באימתא ברעדה, דהא כדין אושטא ימיניה לגבה ולבתר אושיט שמאליה דשוי לה תחות רישה ולבתר אתחביקו תרווייהו כחדא בנשיקו ואלין אינון ג' קדמייתא, ובעי בר נש לשוואה לביה ורעותיה, ולכוונא בכל הני תיקונין וסדורין דצלותא פומיה ולביה ורעותיה כחדא, השתא דמלכא עילאה ומטרוניתא אינון בחבורא בחדוה באינון נשיקין, מאן דאצטריך למשאל שאלתין ישאל, דהא כדין שעתא דרעותא איהו, וכיון דשאיל בר נש שאלתיה מקמא מלכא ומטרוניתא כדין יתקן גרמיה ברעותיה ולביה לג' אחרנין לאתער חדוה דטמירו דהא מאלין תלת אתברכא בדבקותא אחרא ויתקין בר נש גרמיה למיפק מקמייהו ולאנחא לון בחדוא גניזא דאלין תלת, ועם כל דא דיהא רעותיה דיתברכון תתאי מאינון ברכאן בחדוה טמיר וכדין אצטריך למנפל על אנפוי ולממסר נפשיה בשעתא דאיהו נקטא נפשין ורוחין, כדין איהי שעתא לממסר נפשיה בגו אינון נפשין דאיהי נקטא דהא כדין צרורא דחיי איהי כדקא יאות, ע"כ. וכן אמר בזוהר אסור לאכול קודם זמן המנחה, וז"ל בפרשת פינחס עד כאן מיכלא דמלכא כדלעיל, לבתר כן אכלו רעים לעילא שתו ושכרו דודים לתתא, וע"ד לית חיובא דמזוני אלא לבתר צלותא בצלותא דמנחה (בערב) קודם צלותא מ"ט בגין דעד לא אשתכח דינא קשיא בעוד דאנפין דמלכא נהירין נימא תהלה לדוד בהאי סדורא, דלבתר דדינא קשיא שריא ותלי על עלמא לאו שעתא איהו ע"כ. ועשירית האיפה, בא להזהיר כשיבא שעה עשירית שהיא שעת האיפה לפי שבה סרח אדם הראשון כמו שארז"ל, (ובמדרש מביא זה המאמר באופן אחר, עיין בו), שעה ראשונה הוצבר עפרו, ב' גבלו, ג' רקמו, ד' נזרקה בו נשמה, ה' עמד על רגליו, ו' קרא שמות, ז' נזדווגה לו חוה, ח' עלו למטה שנים וירדו ז', ט' נצטווה, י' סרח, י"א נדון, י"ב נטרד. א"כ הואיל ובעשירית סרח היא שעת אפיית התנור שעת הדין, והיא שעה שנתעכל המאכל והיצר שנקרא איפה מתגבר, כמו שארז"ל על מראה של זכריה שאמר ואשא עיני ואראה והנה שתים נשים יוצאות ורוח בכנפיהם ותשאנה את האיפה, ואומר למלאך הדובר בי אנה המה מוליכות את האיפה ויאמר אלי לבנות לה בית בארץ שנער, א"ר יוחנן משום רשב"י זו חנופה וגסות רוח שירדו לבבל, פירש"י ז"ל והיינו שתים דקרא. הרי שיצר הרע נקרא איפה, וכן איפה בגימט' צ"ו אין צו אלא ע"ז שהיא עבודת היצר, וצריך אותה שעה לעסוק בתורה שהיא סלת, וכן סלת במלואה כזה, סמ"ך למ"ד סי"ו עה"כ בגימט' תורה, וכן סלת למנחה גימט' זו תורה. למנחה, שהתורה אותה שעה מנחה למדה"ד, לרוח היום ת"א למנח יומא כו', ואותה שעה היא שבה קם יצחק ומניחה כמ"ש לפנות ערב. בלולה בשמן, שצריך לבוללה בשמן דהיינו תורה שבכתב עם תורה שבע"פ, וכן נוהגין לומר בעת המנחה פרשת התמיד וברייתא של פטום הקטרת כדי למתק הדין. שמן שי"ן מ"ם נו"ן בגימטריא מתוק, תקום, תקום ותמתק הדין עד שלא יתגבר בכניסת הלילה, ובזה יהיה כתית, ויהיה רביעית מלשון והאם רובצת ת"א רביעא, ר"ל שתהיה כובשת מדה"ד. ההין, בגימ' ע' הם ע' שרים, שלא יקטרג שום אחד מהם. עולת תמיד, שהיא עולה תמיד לפני המקום. העשויה בהר סיני, שהיא התורה שנתנה בסיני, ובזה נכבשת מה"ד של בין הערבים. זהו ואת הכבש השני תעשה בין הערבים, לכבוש יצרו כמו שאמרנו, שהוא עת עיכול המאכל וצריך לכבשו בתורה:
וביום השבת שני כבשים וגו', לפי שבשבת שולט שבתאי והוא מעורר מלחמות ורעב ושבי וביזה וביום השבת מלאכו שבתאי ומשרתו קצפיאל ל' קצף ומשחית, לכבוש שניהם היו שני כבשים. בני שנה, לומר שהקב"ה יכול לשנותם, לפי שהשבת היא אות ביני ובין בני ישראל, ומי שנכנס בין המלך והמלכה חייב מיתה, ולזה אמרה תורה לענג השבת ולאכול ולשתות בו, הפך המזל שהוא מעורר רעב בעולם. וכן עונה של תלמידי חכמים הוא בליל שבת, וכן לכבדו בכסות נקיה, היפך משבי וביזה, וכן אסרה תורה שלא לכעוס בו שהוא בכלל לא חבערו אש, כדי שלא לעורר המזל, וצוה להיות שלום בבית כדי שמלאך רע יענה בעל כרחו אמן. ואמר תשמרו להקריב, כמו ואביו שמר את הדבר. לפי שכל זמן שהיו ישראל במדבר לא הקריבו קרבן לפי שהיו נזופים, א"ל הקב"ה תשמרו הדבר בלבבכם לכשתבאו לארץ שתקריבו ואני מעלה עליכם כאילו הקרבתם. זהו ואמרת להם זה האשה אשר תקריבו לה':
<b>ובמדרש</b> א"ר יצחק כל עסקיה של שבת כפולים, שני העומר לאחד, קרבנה כפול שנאמר שני כבשים, ענשה כפול שנאמר מחלליה מות יומת, שכרה כפול שנאמר וקראת לשבת עונג אז תתענג וגו', אזהרותיה כפולות, שנאמר זכור את יום השבת שמור את יום השבת, מזמור כפול שנאמר מזמור שיר ליום השבת, ע"כ. וכוונת ר' יצחק באומרו שכל עסקיה כפולים, הוא שארז"ל אמרה שבת לפני הקב"ה לכולם נתת בת זוג ולי לא נתת בת זוג, אמר לה כנסת ישראל תהא בת זוגך, להורות על זה היו כל עסקיה כפולות, לומר שאינה יחידה בלא זוג, ולזה הוא פרשת קרבן מוסף שבת שני פסוקים, כי אם היו ג' פסוקים היה צריך להוציא ספר שני לקרוא פרשת קרבן מוסף שבת כמו שעושין במועדים, ולהורות שבשבת אין בין ישראל לאביהם שבשמים שניות כמו המועדים שנאמר בהם אשר תקראו אתם, שמזמנים אותם, אבל השבת הוא מזמן ומקדש את ישראל, לזה הוא ספר אחד. עוד במועדים מוציאים ספר שני כדי לקרות בו מוספו של יום, לפי שבכל מוסף ומוסף יש בו שעיר לחטאת לכפר, אבל בשבת אין בקרבן מוספו שעיר לפי שהן רצוים לפני טמא, מקדש ה' אסתאב בחובייהו דבני נשא, ותאנא מאי דכתיב ואיבה אשית בינך ובין האשה כ"ד זינין מסאבותא אטיל חויא בנוקבא כד אתחבר בהד' כמנין ואיבה וכ"ד זינין דינין מתערין לעילא וכ"ד לתתא ושערא רבא וטופרין סגיאו וכדין דינין מתערין בכולא, ותאנא כד בעאת אתתא לאתדכאה בעיא לספרא ההוא שערא וההוא טופרא וכל זוהמא דבהון דרבו ביומי מסאבותא, ותאנא ברזא דמסאבותא זוהמא דטופרין יתער זוהמא אחרא ובגיני כך בעיין גניזה ומאן דיעביר לון לגמרי כאילו אעבד חסד בעלמא, דתאנא לא ליבעי ליה לאינש למיהב דוכתא לזינין בישין, דתנינן אלף וארבע מאה וחמש זינין בישין מתאחדן בההוא זוהמא דאטיל חויא תקיפא, וכלהו מתערין בההוא זוהמא דטופרין, ואפילו מאן דבעי למעבד חרשין לבני נשא משום אינון דתליין בהו ומאן דיעביר לון כאילו אסגי חסד בעלמא ודינין בישין לא משתכחין ויעבר ההוא זוהמא וטופרא אתרשים ביה, דתניא מאן דדריך ברגליה או במסאניה עלייהו יכיל לאתזקא, ומה בהאי שיורי דשיורי דזוהמא דלעילא כך, אתתא דמקבלא ואתחברת בחויא ואטיל בה זוהמא עאכו"כ, וי לעלמא דמקבלין מינה בההוא זמנא. בגיני כך ואל אשה בנדת טומאתה וגו'. אמר רבי שמעון אמר קוב"ה הביאו עלי כפרה בר"ח, עלי ודאי, ובגין דיתעבר ההוא חויא ויתבסם מאן דבעי עלי, כד"א בקרח הנועדים על ה', דבגינהון יתער מה דיתער דאתי מסטרייהו, אוף הכי הביאו עלי כפרה ממש בגין דיתבסם ויתעבר ולא ישתכח חויא באתר דשאדי, וכל כך למה על שמיעטתי את הירח ושלטא בה מאן דלא אצטריך. ובגיני כך כתיב ואל אשה בנדת טומאתה לא תקרב, ע"כ. ובפרשת ויקהל (דף ר"ח) ז"ל, כד חב אדם אתעדי מניה ההוא לבושא יקירא דאתלבש ביה בקדמיתא כד אעיל ליה בגנתא דעדן, ולבתר דחב אלביש ליה בלבושא אחרא, לבושא קדמאה דאתלבש ביה אדם בגנתא דעדן איהו הוה מאינון מלבושין מאינון רתיכין דאקרון אחוריים ואינון לבושין דאקרון לבושי טופרא, וכד הוה בגנתא דעדן כל אינון רתיכין וכל אינון משריין קדישין כלהו סחרי ליה ואתנטיר מכולא ולא הוה יכיל מילא בישא לאתקרבא בהדיה, כיון דחב ואתעברו מניה אילין לבושין דחול ממילין בישין ורוחין בישין, ואסתלקו מניה אינון משריין קדישין ולא אשתארו ביה אלא אינון ראשי טופרי דאצבען דסחרי לון לטופרין סחרנו דזוהמא אחראו בגיני כך לא ליבעי ליה לאינה לרבאה אינון טופרין דזוהמא, דהא כמא דסניאו הכי נמי אסני עליה קסטרא וידאג כולא יומא, ובעי לספרא לון ולמרמי לון דלא יעביד קלנא בהאי אתר דיכיל ההוא בר נש לאתזקא, וכולא כגוונא עילאה, דהא לכלהו אחוריים סחרא סטרא אחרא ולא אצטריך לרבי לון, ע"כ. מכאן ראיה למה שאמרנו. ומצאתי כתוב שלא יחתוך הצפרנים אלא בערב שבת אחר חצות, לפי שממשלתם בחול ולא יעביד בהו קלנא, אבל כשבא המלך בטלה ממשלתם ואז יקוץ אותם ובפרשת פינחס זה לשונו, ובראשי חדשיכם וגו' אמר אשכחנא בספרא דחנוך דאמר כמא דבר"ח אדכיאת סיהרא למקרב בבעלה ואצטריך למיהב לסטרא אחרא חולקא דא בההוא זינא דיליה, אוף הכי אצטריכא אתתא למיהב חולקא בההוא זינא בשעתא דאדכיאת לאתקרבא בבעלה, ומאן איהו ההוא חולקא טופרא בטנופא דילהון וזעיר מריה דשערא ולאכרכא לון דא בדא ולא יזיל אבתרה ההוא סטרא בישא לאבאשא לה ויתפרש מינה בכל סטרין, ומה תעביד מההוא שערא וטופרין לבתר דתכרוך לון כחדא אצטריך לאנאא לון באתר דלא עברין תמן בני נשא או בגו חורין תתאין דחצרא ותגנז לון תמן, ע"כ. ובספר המערכת פירש זה המאמר אמרה ירח וכו' והאריך בו, עיין שם פרק ד' דף ק"ז:
<b>ובחדש</b> הראשון בארבעה עשר יום פסח וגו' לפי שאמר לעיל שבכל חדש וחדש היא מתחדשת, אמר עתה שבחדש הראשון בא לה החדוש והשפע מהחסד, שלזה רומז הפסח, והיא ארבעה שהיא רביעית והיא עשר, א"כ פסח הפה סח ושואלת מלמעלה שיבא לה מהבינה ע"י החסד, זהו לה' שהלמ"ד היא רומזת למקום עליון שהיא נקראת מגדל פורח באויר, ועולה ג"כ עד הכתר. ולזה אמר מצות יאכל ולא אמר תאכלו, יאכל כשהשפע יורד מלמעלה מתרווים הספירות כולם על פי דרכם, ולזה רמז יאכל, עוד יאכל מי שעושה מצה ומריבה והוא משטין עליכם יאכל ויכלה שה' פסח עליכם. עוד אמר יאכל ולא אמר תאכלו כמ"ש בפרשת בא אל פרעה ובפרשת אמור, לפי שבפרשת בא היה הדבור בזמנו שהוא ביום י"ד ואמר ואכלו את הבשר בלילה הזה, אמר תאכלו, וכן בפרשת המועדות שהיא פרשת אמור, אמר תאכלו, לפי שאמר אלה מועדי ה' אמר תאכלו, אבל כאן הוא אומר כשיארע ויבא הזמן, כמו שאמר וביום השבת כשיבא השבת, ובראשי חדשיכם כשיבא ראש חדש. כן ובחדש הראשון כשיבא זה הזמן יאכלו. ועדיין אינו בעולם אלא כשיבא יאכלו:
<b>ביום</b> הראשון מקרא קדש. ולא אמר יהיה לכם כמו שאמר ביום השביעי שאמר מקרא קדש יהיה לכם לפי שביום הראשון הוא יום ט"ו לחדש הלבנה במילואה, ואין שטן ואין פגע רע, אבל ביום השביעי שהלבנה בחסרון, אולי ימצא מקום ליכנס, לזה אמר יהיה לכם הוא מקרא קודש, וכמ"ש מצות, מי שעושה מצה ומריבה יאכל, אין לו מקום ליכנס, למה כבר עשה הקב"ה וחג חוג שלא יכנס, זהו חג ז' ימים, לזה כל מלאכת עבודה לא תעשו, לפי של"ט מלאכות הם לצורך זה העולם, ויש לו פניה בהם. מלאכת עבודה, ר"ת וס"ת מתעה שהוא מתעה בני אדם ושוגה בה ופונה לבו מעבודתו ית', והתורה אמרה אל תפנו אל האלילים, אל תפנו אל מדעתכם. מלאכת עבודה שהמלאכה מולכת על עבודתו ית' ומונעת אותו, ששוגה בה ומביאתו לידי לווטין, לזה היו המלאכות ל"ט, אלא יתעסקו בתורה שהיא טל אורו"ת בגימ' תורה יתר ב', הם תורה שבכתב ותורה שבע"פ, ולזה אורות בלשון רבים, וכן ארז"ל כל העוסק בטל תורה טל תורה מחייהו כו', ובפרט בימי המועדים שנקראים מקראי קדש, כמו שארז"ל כשנכנסו ישראל לארץ אמרה תורה נתת להם הארץ עתה יתעסקו זה בבנין ביתו וזה בכרמו תורה מה תהא עליה, אמר לה הקב"ה בתי כבר נתתי להם שבתות וימים טובים שיתעסקו ביך, א"כ מקראי קדש שיקראו וילמדו בקודש שהיא התורה, ובזה שעיר חטאת הקטיגור יעשה סניגור, והוא יחטא וידכי, כמו מי חטאת מי דכיותא, א"כ הוא יחטא ויכפר ויקנח עליכם, ולזה לא אמר שעיר עזים כמו שאמר בשאר המועדים, וכן לא אמר לחטאת אלא ושעיר חטאת, שהשעיר עצמו הוא חטאת, יעשה סניגור עוד ושעיר חטאת, כדי לכפר על מכירתו של יוסף, כמו שכתבנו על פסוק ויטבלו את הכתונת בדם, הכתונת הידועה, צריך לקנח אותו הדם, לזה לא אמר עזים, כדי לכסות על שעיר עזים:
<b>וביום</b> הבכורים וגו'. אמר בהקריבכם מנחה וגו' בשבועותיכם, כולי האי למה כל הסימנים האלו, יאמר וביום הבכורים קדש יהיה לכם, ועוד מנחה חדשה היא העומר, ולא מצינו שנקרא מנחה, אלא כוליה קרא לדרשא אתי, וביום הבכורים, הוא יום שנבחרו ישראל לקבל התורה, שנאמר כענבים במדבר מצאתי אבותיכם כבכורה בתאנה בראשיתה, שחז"ל דרשו פסוק זה על ישראל בקבלת התורה, וז"ל כענבים במדבר מצאתי אבותיכם, מדבר בישראל בשעה שעמדו על הר סיני נמשלו כענבים, מה ענבים נאות מבחוץ וכעורות מבפנים, כך היו ישראל בשעה שעמדו על הר סיני ואמרו כל אשר דבר ה' נעשה ונשמע, הרי בפיהם, אבל בלבם לא היה נכון, שנאמר ויפתוהו בפיהם ובלשונם יכזבו לו ולבם לא נכון עמו, ד"א מה ענבים הללו חרצנים מבפנים כך היו ישראל והאספסוף אשר בקרבו, מה ענבים יש בהם מאכל ומשקה כך היו ישראל, יש בהם בני תורה ויש בהם בני מעשים, כבכורה בתאנה, שאורין אותה פירוש שמלקטים אותה) אחת ואח"כ שתים ואח"כ שלש ואח"כ בסלים ובמגרפות. כך ישראל בתחלה במצרים נתן להם מצות מילה, שנאמר ומלתה אותו אז יאכל בו, ובמרה נתן להם שבת ודינים שנאמר שם שם לו חק ומשפט, וכשבאו לסיני נתן להם עשרת הדברות ומצות עשה ומצות ל"ת וכל התורה זהו בכורים. בהקריבכם, שהקריבו עצמן לקבל התורה. מנחה, שנחה ושקטה הארץ בקבלת ישראל התורה, כמ"ש ויהי ערב ויהי בקר יום הששי, בה"א הידיעה,, זה ששי בסיון, שהתנה הקב"ה עם מעשה בראשית אם יקבלו ישראל את התורה אתם מתקיימים ואם לאו אחזיר אתכם לתהו ובהו, היינו דכתיב ארץ יראה ושקטה, יראה שלא יקבלו ישראל את התורה, וכאשר קבלוה שקטה. זהו מנחה, שנחה ושקטה. חדשה, שנתחדשו נפשותיהם, כמ"ש בחדש השלישי שנתחדשו נפשותיהם, לזה מתו, שנאמר נפשי יצאה בדברו, יצאה נפשם שהיתה מטונפת מגלולי מצרים וטבלו בנהר דינור לקבל התורה כמו שכתבנו בפרשת יתרו. וכן בכל שנה, כמ"ש במדרש אמר הקב"ה לישראל בני הוו קורין פ' זו בכל שנה ושנה ואני מעלה עליכם כאילו אתם עומדים לפני על הר סיני ומקבלים התורה שנאמר ביום הזה, והיל"ל ביום ההוא, ואמר הזה, כאילו זה היום קבלוה מחדש. בשבועותיכם, בשבעתכם כתיב, יום שנשבעתם בהר סיני שלא להחליפו באל אחר, שכן בדבור ראשון אמר אנכי ולא יהיה לך, והוא ג"כ נשבע שלא להחליף אתכם באומה אחרת, שנאמר למען הקים אותך היום לו לעם והוא יהיה לך לאלהים כאשר דבר לך וכאשר נשבע וגו'. זהו בשבעתכם כביכול אני ואתם. מקרא קדש יהיה לכם, הואיל ונכתר זה היום באלו הכתרים, ראוי הוא לעשותו קדש ולשמוח בו. אותו רשע נאמר בו יום הולדת את פרעה ויעש משתה, כל שכן יום שנתחדשו ונתן להם כלי חמדה, ותעשו ג"כ סעודה כביכול להקב"ה, ולעשות לו נחת רות, במה בקרבנות, שנאמר והקרבתם עולה לריח ניחוח לה'. ומה שלא הזכיר כאן בשעיר של עצרת חטא, כתב רבינו בחיי ז"ל הטעם בזה על דרך הפשט, לפי שהוא זמן מתן תורה, ושם היו ישראל כקטן שנולד שהוא בלא חטא. ועל דרך הקבלה ירמוז לעצירתו של עולם, שבו יתבטל יצר הרע לגמרי וגדר אבניו נהרסה, ע"כ:
<b>ובזוהר</b> שאלו למה לא היה חג זה ז' ימים, מאחר שהוא אחד מהג' מועדים, וז"ל, בשבועות אמאי לא אשתכחו ביה ז' יומין, והא הכא אתחזון יתיר מכולא, פתח ואמר מי כעמך ישראל גוי אחד בארץ, וכי מאי שנא הכא והוא זוכה לך בדין, כך אמר הקב"ה לישראל אם אתם מבקשים לזכות לפני בדין תהון מזכירין לפני זכות אבותיכם. באחד זה אברהם שנאמר אחד היה אברהם. זכרון תרועה זה יצחק שנאמר והנה איל אחר. מקרא קדש, זה יעקב שנאמר שמע אלי יעקב וגו' וישראל מקוראי, אימתי אתם מזכירים זכות אבות ואתם זוכים לפני בדין, בחדש השביעי:
<b>מצאתי</b> כתוב בספר הרוקח וז"ל, מנין לנו שבראש השנה באים לדין שנאמר למשפטיך עמדו היום. בפרשת אמור בכל הרגלים כתיב יום לבד מראש השנה, בפסח כתיב יום, ובחמשה עשר יום לחדש, ובעצרת כתיב וביום הבכורים בהקריבכם מנחה וגו', וביוה"כ כתיב וקראתם בעצם היום הזה וגו' כי יום כפורים הוא, בסכות כתיב ביום הראשון וביום השביעי, אבל בראש השנה אמר זכרון תרועה ולא הזכיר יום, זהו ימים יוצרו ולא אחד בהם, ולו קרי, לומר ימים יוצרו ולו להקב"ה אחד בהם שלא כתב בו יום. ועל ספרך כולם יכתבו, וסמיך ליה ולי מה יקרו רעיך אל מה עצמו ראשיהם, לומר שצדיקים גמורים נכתבים לחיים. אם תקטול אלוה רשע רשעים נכתבים למיתה. אם דרך עוצב בי ונחני בדרך עולם, בינונים תלוים ועומדים עד יום הכפורים. מכאן אסמכתא למאי דאמר רבי כרוספדאי אמר ר' יוחנן שלשה ספרים נפתחים בראש השנה, ואמרינן אדם נידון בראש השנה ונגמר דינו ביום הכפורים. ולא אחד בהם, ס"ת אדם, לכך אנו מתפללים זכרנו לחיים כו'. לכך בפרשת ראש השנה שבסדרא זו יש תיבות כמנין חיים. ומנין שביום הכפורים נחתם, שהרי בסדרא זו בחול ובשבת ובפסח ובעצרת ובראש השנה ובסכות כתיב יום בפרשת המוספים, אבל לא ביום הכפורים, זהו ימים יוצרו ולו אחד בגימט' שנ"ד כמנין שנת הלבנה, ולו אחד, להקב"ה יום הכפורים. ולו קרי, ולא כתיב, אין שטן מקטרג על עבירות שנעשו אותו היום, כדאיתא בפרק קמא דיומא. א"כ ולו אחד, יום אחד שהוא יום הכפורים, אין לו בו קטרוג. יום אחד, בגימט' הדין. ולפי שבפרשת אמור אין כתיב יום בראש השנה, לפי שבא בראש חדש, ומקדשין את החדש ע"י הלבנה, ואין כבודה אלא בלילה, שנאמר את המאור הקטן לממשלת הלילה, וראש חדש תלוי בב"ד ובעדים, ופעמים שאין רואין אותו בזמנו, ופעמים בא בארוכה ואין רואין אותו ביום שראוי לו להיות בו ראש חדש, לכך אין יום בפרשת ובראשי חדשיכם, שאין מברכין ברכת הלבנה אלא בלילה, ולכך אין יום בפרשת אמור בפרשת ראש השנה, ע"כ. ובתיקון שתקנו ז"ל ג"פ חיים, שאומר זכרנו לחיים אל מלך חפץ בחיים כתבנו בספר החיים, כנגד שלשה ספרים, כנגד ספר צדיקים אומר זכרנו לחיים, שזכירה היא בצדיקים שנאמר זכר צדיק לברכה, אל מלך חפץ בחיים כנגד רשעים, שנאמר כי לא אחפוץ במות המת, כתבנו בספר חיים כנגד בינונים שהם תלוים ועומדים לכתיבה. א"כ יהיה פירוש באחד לחדש על זה הדרך, בא אחד, בא יום שממתין לו השטן שהוא יום ראש השנה יום דין, כי ליום זה הוא ממתין, כמ"ש ולא אחד כתיב, ולו קרי, יום ראש השנה, ולהקב"ה יום כפור, לזה נתן הקב"ה עצה לישראל ואמר להם יום תרועה שתערבבו השטן, ויהיה ג"כ לכם יום תרועה, יום שברון, כמו תרועם בשבט ברזל, ולזה יום תרועה מוטעם טרחא, שחוזר לכאן ולכאן:
<b>ועשיתם</b> עולה וגו'. ולא אמר כמו בשאר המועדים והקרבתם אשה. אמר בזוהר וז"ל, ועשיתם עולה, והקרבתם מבעי ליה כשאר כל יומין מאי ועשיתם, אלא ביומא דא ועשה לי מטעמים כתיב, כמה מטעמים תבשילים עבדו ישראל בהני יומי בעוד דמקטרגא אזיל ומפשפש בחובין דעלמא, ועל דא לא כתיב והקרבתם אלא ועשיתם, ולא אמר אשה, וכן בכל שאר יומין לא כתיב אשה דלית לון חולקא בכל הני יומי כ"ש בהאי יומא דאינון עבדי מטעמים ותבשילין בלא דעתא דסטרא אחרא, דהא יצחק משדר ליה לצוד צידא דחובין דבני עלמא ולאייתאה לגביה, ובעוד דאיהו אזיל ישראל נטלו עיטא מרבקה ועבדין כל אינון צלותין, מזמנין שופר ותקעין ביה בגין לאתערא רחמי, והא אוקימנא. ויבא לו יין וישת דאייתי ליה מרחיק מגו אתר דחמרא עתיקא ושתי ואטעי ליה, ואח"כ מברך ליה בכמה ברכאן ואעבר על חובוי, מה כתיב ויהי אך יצא יצא יעקב וגו', ובגין כך איהו יומא דיבבא, וקרבנא איהו איל אחד בגין אילו דיצחק. ושעיר עזים אחד לחטאת, שוחד לסמאל לכפרה אנפוי מההוא בכיה דאיהו בכי בהאי יומא כיון דאיהו חמי דלא אתעבידת רעותיה והא למגנא צד צידה, ע"כ. א"כ פירוש לחטאת לקנח הדמעות:
<b>עוד</b> ובחדש השביעי באחד. לומר שהוא חדש מיוחד להקב"ה, כמ"ש בזוהר פרשת תצוה (דף קפ"ו) וז"ל, פתח ואמר החדש הזה לכם ראש חדשים, וכי זמנין וחדשים לאו אינון להקב"ה, אלא חדשיכם לא כתיב אלא החדש הזה לכם, דילי איהו, אבל אנא מסרית יתיה לכון, דילכון איהו באתגליא, אבל שביעאה דילי איהו, ועל דא איהו בכסא ולא באתגליא, ירחא דילכון איהו בסדרא דאתוון אביב אב י"ב רזא דג' ואיהו אב"ג בסדרא דאתוון, אבל ירחא דילי איהו מסופא דאתוון תשרי, מ"ט אתי מתתא לעילא ואנא מעילא לתתא, האי דילי ברישא דירחא אנא איהו באתכסיא, בעשרא לירחא אנא איהו, בגין דאנא בחמש קדמאי וחמש אחרנין וחמש תליתאי, בקמייתא דירחא אנא איהו בגין ה' יומין, בעשרא דירחא אנא איהו בגין ה' יומין אחרנין, בט"ו לירחא אנא איהו, מ"ט כולי האי, בגין דכל ירחא דא מעלמא עילאה איהו, ועלמא עילאה ברזא דה' איהו בכל זמנא וזמנא, בגין כך ירחא דא בכסה ולא באתגליא, בגין דעלמא עילאה בכסה איהו וכל מילוי באתכסיא, וירחא דא דקוב"ה איהו בלחודוי, ע"כ. א"כ באחד לחדש כאילו אמר חדש לאחד, ב"ה שבידו לחדש:
<b>עוד</b> באחד לחדש מקרא קדש יהיה לכם. כמו שאמרו במדרש אקרא לאלהים עליון לאל גומר עלי, אימתי בראש השנה, שהסנהדרין יושבין לעשות ראש השנה ביום פלוני, מיד הקב"ה מושיב סנהדרין של מלאכים ואומר להם לכו גמרו מה שתחתונים גוזרין, אומרים לפניו רבש"ע בניך גזרו שיהיה ר"ה ביום פלוני, מיד הקב"ה יושב באותו יום לדון עולמו, והכסאות מוצעות והספרים נפתחים והסנהדרין של מלאכים עומדים לפניו אלו מלמדים זכות ואלו מלמדים חובה, למה כי חוק לישראל הוא, ישראל גזרו חוק ראש השנה, והרי הוא משפט לאלהי יעקב, ע"כ. לזה אמר כאן מקרא קדש יהיה לכם, והוא לשון זימון, כמו וקדשתם היום ומחר ת"א ותזמנינון, למה הוא מקרא קדש, שהוא מזומן לדין. הוא לכם, כלומר בשבילכם שאתם קראתם אותו קדש, זהו יהיה לכם:
<b>ובעשור</b> לחדש השביעי הזה וגו'. מאי הזה, הרי בסכות אמר ובט"ו יום לחדש השביעי, ולא אמר הזה, אלא לפי שבתשרי נברא העולם ובזה החדש חטא אדם הראשון, לזה אמר הזה, כלומר הואיל ובזה החדש היה החטא, ראוי הוא שתענו את נפשותיכם, שכולכם הייתם כלולים באדם הראשון, וכמו שחטא בעשירית, שכן אמרו בתשיעית נצטווה ובעשירית סרח, לזה בעשור תענו וגו'. וכבר ביארנו פסוק בראשית ברא אלהים, שהכוונה היתה לברוא אדם בארץ להיותם כמלאכים בשמים ואע"פ שהן בעלי חומר, שנאמר אני אמרתי אלהים אתם ובני עליון כולכם, וכשחטא ולא נעשית הכוונה רצה הקב"ה שתתקיים הכוונה ביום א' בשנה, ויחשב להם כשנה, להיותם כמלאכים, וזה ביום הכפורים שאין בו לא אכילה ולא שתיה, לפי שנברא ונדון בו' בתשרי, ולפי שתשש כחו מחמת שעלה לדין ונתגרש מגן עדן, ופשט מלבושי האור ונתלבש בעור, לזה המתין לו ד' ימים עד העשור עד שנתחזק ונצטווה על הענוי, שבענוי יוצאי חלציו יש לו ג"כ עינוי זהו תענו את נפשותיכם, את דייקא, תענו אותו כח שקבלתם מאדם, לזה בחדש השביעי הזה. ובפרשת אמור כתבנו שם טעם עינוי יום כפור על דרך הסוד עיי"ש. א"כ בערך שיצא בדימוס מקרא קדש יהיה לכם, ובערך שחטא ועניתם את נפשותיכם. ולפי שחטא ביום הששי, לזה הם ששה ענוים, אלא ששתיה בכלל אכילה, לזה הם חמשה. נפשותיכם, בגי' רמוזים בכאן חמשה ענוים. תענו את נפשותיכם, כביכול כמו שכ"י עולה למעלה לאימא עילאה להביא טרף לביתה והיא מעונה, מאכילה נגד אברהם שהיה מאכיל לכל עובר ושב, משתיה נגד יצחק, מרוב החמימות הוא צמא לשתות, וזהו סוד הבארות שחפרו עבדי יצחק, והוא בכלל אכילה, בסוד ויעקוד את יצחק בנו רחיצה נגד יעקב שהוא הצינור הגדול שמושך מימי החסד ומימי הרחמים. סיכה נגד הנצח שמושך משמן הטוב מן החכמה ע"י זקן אהרן. נעילת הסנדל נגד ההוד, שמי שהולך יחף אין לו הוד. תשמיש המטה נגד היסוד, מטה היא עטרה, ולפי שכביכול היא מנועה ביום זה מאלו, כן צוה ביום זה לישראל ג"כ, שלא יתגדלו על אמם:
<b>ובזוהר</b> ז"ל, ועל דא ביומא דכפורי דאיהו קנוחא דכל חובין ונקוי דילהין, בעיין ישראל לנקאה גרמייהו ולמהך יחפי רגלין כמלאכין עילאין, חמש ענויין בגין לאסתייעא מחמש סטרין עילאין דיומא דכפורי אפיק לון ואינון תרעין דיליה, ואי שתיה קא חשיב דאיהו מסטרא דיצחק הא שית, ואע"ג דבכלל אכילה היא, ובדין אינון שית. ענויא בתראה איהו תשמיש המטה ובדרגא שתיתאה שכיח, ולקבליה אנן עבדין ענויא דא, ע"כ והבן:
<b>שעיר</b> עזים אחד חטאת. לא אמר ושעיר, כמ"ש בשאר שאמר ושעיר בוא"ו, וכן לא אמר לחטאת אלא חטאת, וכן לא אמר לכפר עליכם כמ"ש בפסח ובחג השבועות ובראש השנה. ועוד שעיר זה למה, כבר נתנו לו שעיר אחד שעלה לו הגורל ונתרצה והלך לו. אלא שעיר זה היה קרב עם קרבן מוסף לומר שהוא תוספת חטוי ודכוי, לא שהיה בו צורך חטוי, כי א"כ היל"ל לחטאת, אלא אמר חטאת כל דהו הואיל ובכל המוספין של שאר המועדים היה קרב עמהם שעיר גם במוסף זה, ולזה היה נעשה בחוץ, כמ"ש הרמב"ם ז"ל בהלכות יוה"כ, שכתב היה נעשה בחוץ והיה נאכל בערב, נאכל בחוץ בלא פחד, לזה לא נאמר בו לכפר, כי כבר נתכפר פניו בשעיר של גורל וכן בכל קרבן מוסף של שמונה ימי החג לא נאמר בהם לכפר, וכן לא נאמר בהם לחטאת, אלא חטאת, לפי שבאלו הימים הם ימי שמחה והנחה למדינות עשה, שנותנין חלק לע' שרים, ואין שום מערער ואין שטן ואין פגע רע, ולזה אנו יושבין בסוכה בחוץ בלי פחד, כי הם ימי שמחה ולזה נכפלה השמחה בזה החג. וכן אמרו בזוהר בסעודתא עילאי דעביד ליה, האי רחימוי דמלכא ידע דמלכא אתרעי ביה, אמר מלכא השתא אנא בעי למחדי עם רחימאי ודחילנא דכד אנא בסעודתא עם רחימאי יעלון כל אינון קסטורי ממנן ויתבון עמנא לפתורא למסעד סעודתא דחדוה עם רחימאי, מה עבד אקדים ההוא רחימוי קוסטורין דירוקי ובשרא דתורי ואקריב קמייהו דאינון קסטורי ממנן למיכל, לבתר יתיב מלכא עם רחימוי לההיא סעודתא עילאה (פירוש מעולה) מכל עידונין דעלמא ואחדי מלכא עם רחימוי בלחודוהי ולא אתערבון אחרנין בינייהו, כך ישראל עם קוב"ה, בגין כך כתיב ביום השמיני עצרת תהיה לכם, ע"כ:
<b>גימטריאות</b>
<b>פינחס</b><b>.</b> פני חס, פנים של זעם הסירה וחס עליהם, פנה וחס:
בקנאו את קנאתי. באותה קנאה האמורה בסוטה, רוח קנאה וקנא את אשתו, וישראל היו כנואפים וזונים:
בת צור. בלק צר לישראל. צור רא"ש, צורר, לזה צרור וגו':
ראובן חנוך משפחת. ר"ת רח"ם, שקיים רמ"ח מ"ע:
לאזני, שאיזן את התורה. לעירי, כמו עירין קדישין, שאליהו בא ממנו שנקרא מלאך:
משה לאמר צו את ס"ת למפרע תורה, שקודם הקרבנות צוה להם על התורה, ואמר להם התורה היא מכפרת במקום הקרבנות, שנאמר זאת התורה לעולה למנחה ולחטאת וגו':
קרבני. קר בני, קורת רוח עשה לי בני:
לחמי. מחלי, רמז שבני לוי מחלי מקרבים ישראל לאביהם שבשמים,. ד"א לחמי, ימחל, שבקרבן ימחול להם לישראל עונם:
כבשים בני שנה. ר"ת כבש, כובשים העונות ועושין ישראל כתינו"ק ב"ן שנ"ה:
כבשים. כבש ים, שבזכות הקרבנות נקרע הים:
לריח. י"ו בקרייא, כנגד י"ו קרבנות עולה שמקריבים בשבוע, ב' בכל יום וב' של מוסף שבת, וכנגדם נכרתו שש עשרה בריתות על כל מצוה ומצוה:
הסך נסך. ב' ניסוכין, יין ומים:
הסך נסך שכר. ר"ת שנה, לומר פעם בשנה מנסכין המים שהוא בחג הסכות. כל ימות החג ב' ניסוכין. הסך, סכ"ה, נסך, לומר בחג הסכות היו ב' ניסוכין:
לה' וביום השבת. ר"ת לוה, כלומר לוה להוצאת שבת, לוו עלי ואני פורע:
אילים וכבשים ועשרונים במספר קה"ל. לכפר על קהל ישראל. וכל העשרונים והפרים והאילים והכבשים במנין שמ"ח, והיית אך שמח:
<b>פרשת</b> <b>מטות</b>
<b>וידבר</b> משה אל ראש המטות. נסמכה פרשת נדרים לפרשת המועדים, לומר שלא ימשך אדם ביום טוב אחר האכילה והשתיה לומר שזו היא שמחת יום טוב, כי והיית אך שמח כתיב, אכין ורקין מיעוטים, ובפרט בזמן החורבן, כדי שלא ישכח חרבן בית המקדש, שנאמר אם אשכחך ירושלים וגו', ועוד שי"ט נקראים מקראי קדש, מזומנין מקדש, כמ"ש בזוהר שישראל מזמנין אותם, אשר תקראו אותם, אתם כתיב, ומזמנין אותם לקדושה, לא לאכילה יתירה אלא אכילה שיש בה עבודת השי"ת, כי אפילו שיאכל בשר, כמו שאמרו אין שמחה אלא בבשר, אין שמחה אלא ביין, הוא לומר אכילה שיש בה שמחה בעבודת השי"ת, שנאמר תחת אשר לא עבדת את ה"א בשמחה, לא שימשך אחר אכילה שמתוך כך ישכח השי"ת, שנאמר ואכל ושבע ודשן ופנה אל אלהים אחרים, ואומר אל תפנו אל האלילים, אל תפנו אל מדעתכם, ואם יראה שמתוך אכילה ושתיה יצרו תוקפו, ידור, כאמרם נדרים סייג לפרישות. ואמר נדרים ולא שבועות, לפי שהנדר חל על המצות, מה שאין כן בשבועות. וסוף הפרשה שעברה אמר ויאמר משה אל בני ישראל את כל אשר צוה ה' אמר ויאמר בלשון אמירה בלשון רכה, לפי שהיא צווי על המועדות יקבלו ממנו, אבל כאן שהוא צווי על הפרישות, אמר וידבר בלשון קושי, כדי שיקבלו הגזור עליהם. ואמר אל ראשי, לפי שהן נכשלים בזה וצריכין להזהירם הם הראשים, לפי שדעתם זחה עליהם מחמת עשרם ומריבוי האכילה, אבל שאר העם מחמת אכילתם אין דעתם זחה עליהם, אדרבא האכילה מזיקתם, כאמרם כל ימי עני רעים אפילו שבתות וימים טובים, כי שינוי וסת תחלת חולי, אבל האזהרה היא לראשי העם, שאין פורענות באה לעולם אלא בשביל דייני ישראל. לבני ישראל, שבנין ישראל הוא על ידיהם. לאמר, לאמרם, כמו את ה' האמרת היום. עוד לאמר, שיאמרו זה הדבר, הדבור של נדרים שיאמרו אותו בכל עת שיצרו תוקפו:
<b>איש</b> כי ידור נדר. מי שהוא איש וכובש את יצרו ידור. ואמר כי ידור, לומר שלא יהא רגיל בנדרים אלא לצורך כמ"ש לה', כמו עת לעשות לה', משום סייג. או השבע שבועה וגו', אע"פ שהשבועה אינה חלה על המצוה עכ"ז לא יחל דברו, ולא שבועה בלבד אלא ג"כ אם קבל עליו על דבר שהוא מותר והוא אסרו עליו ונוהג בו איסור, לא שהוא נוהג בו בטעות שהוא חושב שהוא אסור מתחלתו, אלא שיודע שהוא מותר והוא אסרו עליו, זהו לאסור איסר, ולא מבעיא זה אלא אפילו דבור בעלמא לא יחל כמ"ש בפרק איזהו נשך, הנושא ונותן בדברים חזר בו הרי זה מקטני אמנה ואין רוח חכמים נוחה הימנו, ולא מבעיא זה אלא אפילו הדבור שיצא בלא כוונה, בכל אלו לא יחל דברו, כי שארית ישראל לא יעשו עולה ולא ידברו כזב, זהו לא יחל דברו, לא יעשה דברו חולין, כי ישראל קדש, שנאמר קדש ישראל לה', והיוצא מפיו ג"כ קדש, ומה שהוא קדש לא יעשנו חול, כי העושה מהקדש חול עונשו גדול. וכתב ריקאנטי ז"ל כבר ידעת כי האדם נבנה בצורה העליונה וכל אחד מאיבריו הוא ענף מהאילן העליון, הפה שברא הקב"ה באדם, לא בראו רק לספר שבחו וגדלו, והוא כלי מוכן להשתמש בו מלך הכבוד, והוא אומרו תהלת ה' ידבר פי, ולפיכך כל היוצא מפיו יעשה, והנה המקיים נדרו פותח הפה העליון לדבר טובה על ישראל, וההפך בהפך, ע"כ. וקבלו רז"ל לא יחל, הוא אינו מיחל אבל אחרים מיחלים לו, וזהו בדברי הרשות, אבל בדברי מצוה נאמר נדרי לה' אשלם, ובשבועה הוא אומר נשבעתי ואקיימה, ואפילו בדברי הרשות אין לו לעשות התרה שהרי ר"י בן לוי לא זכה ליכנס לגן עדן בחיים אלא לפי שלא עשה התרה לשבועתו מעולם אלא היה מקיימם. וכבר ארז"ל היתר נדרים פורחים באויר ואין להם על מה שיסמוכו. ומי שחזר בו והתיר נדרו, דומה כמו אשה שדעתה קלה והיא הפכפכת, לזה סמך לו ואשה כי תדור וגו'. ואמרו ז"ל שרמז כאן באומרו ראשי המטות, שהפרת נדרים ביחיד מומחה, ואם אין מומחה מפירין שלשה הדיוטות. שאומרו קודם ראשי, רמז על המומחה. לבני ישראל, רמז על ג' הדיוטות. לבני, ב'. ישראל, ג'. עוד מאותיות משה, "מומחה "שיפר "הנדר. עוד "מפירין "שלשה "הדיוטות. ועכ"ז קיום הנדר הוא יותר טוב, שנאמר זה הדבר, זה הדבור לא תשנהו:
<b>ואשה</b> כי תדור נדר בבית אביה בנעוריה. אם היא אשה אינה נערה, כי קודם שתביא סימנים היא קטנה, ואחר שתביא סימנים הרי היא נערה ו' חדשים, ואח"כ תצא מנערות לבגרות, וזו נקראת אשה, פירוש גדולה, כ"כ הרמב"ם ז"ל פ"ב מהלכות אישות. א"כ איך אמר כאן ואשה, קרא אותה אשה ואח"כ קורא אותה נערה, שאמר בנעוריה. אלא אמר בנעוריה, לומר שמשטות עשתה כן, שאשה נדרנית בניה מתים, כמו שארז"ל בעון נדרים בנים מתים, וכן אם בשעה שקדשה אמר ע"מ שאין עליה נדרים ונמצאו עליה נדרים אינה מקודשת, שאומר אי אפשי באשה נדרנית. לזה אמר ואשה כי תדור בתמיה אשה יש לה דעת לידור, זה אינו אלא מרוח שטות, זהו בנעוריה. נערה, בגימ' השוטה. בנעוריה, בגימ' והיא שוטה. וכתב ריקאנטי ז"ל, אמרו קצת מן המקובלים האחרונים, שאיש שנודר סופו להתגלגל באשה נדרנית, זהו איש כי ידור וסמיך ליה ואשה כי תדור, ויצטרכו אביה ובעלה להפר נדריה, מדה כנגד מדה, ולזה נתכוונו רז"ל אי אפשי באשה נדרנית, כי היה זכר ונתחלף בנקבה. ועוד אמרו בעון נדרים אשתו של אדם מתה, שנאמר אם אין לך לשלם למה יקח משכבך מתחתיך. ואם הוא חטא, אשתו מה חטאה, אלא רמז לשני דברים, כי הוא לקח האם מעל הבנים ולפיכך אשתו ובניו מתים. ועוד שאשתו אפשר שהיתה זכר נדרן ולא קיים ועכשיו נזדווג עם נדרן ואינו בדין שיתקיימו שניהם כאחד, נדחה האחד מפני השני. ואם קבלה נקבל, ע"כ:
<b>ואשה</b> כי תדור נדר. אמרה כנסת ישראל כתבת בתורה שאשה שנדרה, אביה בעודה ברשותו מפר נדרים, ואם נכנסה לרשות בעלה, הבעל מפר נדריה שנאמר ואם ביום שמוע אישה וגו' והפר וגו', ואתה אבינו, שנא' כי אתה אבינו, ואתה אישנו שנאמר וארשתיך לי באמונה וגו' ואומר והיה ביום ההוא תקראי אישי ולא תקראי לי עוד בעלי, לפי שהבעל הוא שם ע"ז, ואומר והסירותי את שמות הבעלים מפיה וגו'. האשה לפי שרשות אחרים עליה אמר וה' יסלח לה כי הניא אביה אותה, ואומר אשה הפרם וה' יסלח לה, אנו שקבלנו עול הגלות של ע' אומות עאכ"ו שתסלח לנו אע"פ שעשינו כמה עבירות. זהו ואסרה אסר, שעשינו כמה איסורים. בבית אביה, בבית שני. בנעוריה, זה בית ראשון, והזכירו באחרונה, לפי שהיה בו ע"ז ג"ע ושפיכות דמים, ובבית שני לא היה בו כי אם שנאת חנם, עכ"ז בנעוריה, הנער כל מה שעושה אפילו שעשה איזה רע הוא חביב על אביו ועל אמו כמ"ש כי נער ישראל ואוהבהו. לזה אמר ואסרה איסר בבית אביה, ואסרה, בבית ראשון, איסר, בבית שני. לזה אב ובעל, אב כנגד בית ראשון, ובעל כנגד בית שני שהיו נכנעים תחת עול הרומיים. זהו ואם היו תהיה, א"כ ראוי שלא תביט למעשינו ותגאלנו, ואם יש עליך שבועה כאותה מימרא דרבה בר בר חנה דאמר ליה ההוא טייעא תא אחוי לך הר סיני, חזאי דהדרא ליה עקרבי, ושמעתי בת קול שאומרת אוי שנשבעתי ומי יפר לי, כי אתאי לקמייהו דרבנן אמרו כל אבא חמרא וכל בר בר (חנה) סיכסא (פירוש שוטה) היה לך לומר מופר לך מופר לך, והוא היה סובר דלמא אשבועתא דמבול, ורבנן אי אשבועתא דמבול לא הוה אמר אוי. א"כ מ"י שהיא הבינה ומי יפר, כי כתבת לא יחל, הוא אינו מיחל אבל אחרים מיחלים לו, הרי משה כשעשו העגל אמר ויחל משה ארז"ל ויחל מלמד שכביכול התיר לו נדרו, כתיב הכא ויחל וכתיב התם לא יחל דברו כו'. וכן יחל דברו ככל היוצא מפיו יעשה ס"ת למפרע הוא לו יחל, והוא הוא הבינה, שנאמר הוא אלהינו, שהבינה נקראת אלהינו, כמאמר הזוהר, ובא הרמז למפרע לפי שעולה ממטה למעלה:
<b>וידבר</b> ה' אל משה נקום נקמת וגו', לא אמר דבר אל בני ישראל, שכן הוא אומר וידבר משה אל העם לאמר החלצו מאתכם אנשים לצבא, ואומר וישלח אותם משה וגו', א"כ משמע שאמירה זו היא לאמר לישראל, שאם הדבור הוא לו, איך אמר לישראל, ואם הדבור לישראל למה לא אמר דבר אל בני ישראל, ואמר נקום והוא נקם. לזה אמרו במדרש וידבר ה' אל משה, אין וידבר אלא לשון עז, שנאמר וידבר העם באלהים ובמשה, ולמה דיבר עמו בלשון עז, לפי שלא מיחה בשבטו של שמעון, אמר לו הקב"ה ומה אם בזמן שעמדו כל ישראל בצד אחד בשעת העגל ולא היה עמך כי אם שבט לוי בלבד, עמדת ומחית בכל ישראל, עכשיו שכל ישראל עמך ולא עמד בצד אחר אלא שבטו של שמעון, לא היה לך למחות, עליך אמר הכתוב התרפית ביום צרה צר כחכה, ע"כ א"כ כשאמר לו נקום נקמת, אינו צווי אלא תרעומת, שהיה לך לעשות הנקמה שעשה פינחס, וזהו נקמת בני ישראל שעלתה קנאתי לכלותם לזה נקם כתיב, על מה שעבר, ומאחר שלא עשית כן, הנקמה היא לבני ישראל, זהו נקמת בני ישראל, ולזה וידבר משה אל בני ישראל החלצו מאתכם ולא אני, ועכ"ז פייסו הקב"ה ששם בלבם שהביאו נשי מדין וטפם, וקצף עליהם משה ואמר להם ועתה הרגו כל זכר בטף וכל אשה יודעת איש הרוגו, והרגום לפניו, א"כ היו ב' נקמות, אחת שהרגו הם שלא בפני משה ואחת בפניו. לזה נקום נקמת, ב' נקמות אחת הם ואחת על דבורך בפניך כאילו אתה נקמת אותה:
<b>מאת</b> המדינים. והלא המואבים היו תחלה שנאמר וילכו זקני מואב וזקני מדין, ואומר וישבו שרי מואב עם בלעם ושרי מדין הלכו להם, אלא המואבים לא נכנסו לדבר אלא מחמת יראה שנאמר ויגר מואב מפני העם, אבל מדינים נתעברו על ריב לא להם, זהו נקום נקמת בני ישראל מאת המדינים, אלו ששלחו מדנים בין ישראל לאביהם שבשמים ומריבין עמהם על ריב לא להם, ועוד שהמדינים החטיאו את ישראל ונתחייבו כליה אילולא פינחס, ונפלו מהם כ"ד אלה, וגדול המחטיא את אדם יותר מן ההורגו, א"כ נקמת בני ישראל, היינו שתחשוב כאילו הרגום כולם, שבן נח נחשב לו המחשבה כמעשה:
<b>ובמדרש</b> נקום נקמת בני ישראל וגו'. א"ל משה אתמול אמרת לי אל תצר את מואב, ועכשיו אתה אומר נקום. א"ל הקב"ה כשאמרתי לך אל תצר את מואב לשם האב נקראו, שנאמר ותקרא את שמו מואב, אבל עכשיו שנשתנו והם מדינים ביני ובין בני ישראל, נקראו מדינים, ע"כ. א"כ לפי זה מאת המדינים לפי המדרש הם מואב והמקום אמר אל תצר את מואב, ולא צוה להרגם לפי שעתידה רות לצאת מהם ואפשר לומר דלא פליגי כי כאן הוא אומר על זקני מואב שהלכו אצל זקני מדין כמ"ש שזקני מדין הלכו להם ואלו ישבו במקומם
<b>אחר</b> תאסף. לפי שבסיבתך באו המדינים, שהלכו זקני מואב לשאול מהם במה כחו של זה שגדלתם. אמרו מדינים הואיל ואנו גדלנוהו לא יעשה עמנו רעה, בירא דשתית מניה מיא לא תשדי ביה קלא (ב"ק צ"ב), ועל בטחון זה באו, א"כ לא תהא נקמה זו אלא בזכותך, ולזה לא נפקד מהם איש. אחר תאסף, לומר שבזו הנקמה לאי אר לך שום עון ממה שלא עשית נקמה בזמרי. אחר תאסף אל עמיך, תלך נקי לאותו עולם:
<b>ובמדרש</b>, נקום. ז"ש הכתוב ישמח צדיק כי חזה נקם פעמיו ירחץ בדם הרשע, בדמו של בלעם הרשע, אתה מוצא שהשליטו הקב"ה למשה בעליונים, שנאמר עלית למרום שבית שבי, והיו המלאכים נותנים לו מקום ונכנס לתוך מחיצות של אש, וכן בסיני היו רואין אותו ועומדים מפניו, שלט בים, כשבקש קרעו וכשבקש החזירו, וכן בעשר מכות שלט באוצרות שלג ואוצרות ברד והביא עליהם, ואחר כל השבח הזה היה יושב ובוכה, שנאמר והמה בוכים פתח אהל מועד, והיו פניו של משה עגומות עליו, ידע הקב"ה מה בלבו של משה, א"ל הקב"ה חייך אין אתה מסתלק מן העולם עד שתנקם מהם, שנאמר נקום אחר תאסף. וידבר משה אל העם לאמר, הואיל ועל ידיכם בא כל זה שנאמר ויחל העם לזנות אל בנות מואב, א"כ עליכם לעשות נקמה זו, שאתם הייתם סיבה לזה. אל העם ולא לבני ישראל לאמר, אמר להם לא שאני אומר כן בדעתי אלא שמן הראוי שהואיל ואתם גרמתם שאתם תעשו המלחמה, אבל איני אומר לכם אלא באמירה לבד לא במעשה שאולי תפלו לפניהם, לזה לא אשלח אלא מישראל, זהו לכל מטות ישראל אלף למטה, וכן וימסרו מאלפי ישראל ולא מערב רב, וכן וישלח אותם משה אלף למטה וגו'. ואמר ויהיו על מדין לומר שאע"פ שאני אומר החלצו, אינכם צריכים כלי זיין אלא שתהיו על מדין לבד, שתתראו להם והקב"ה יעשה המלחמה, זהו לתת נקמת ה' ולא אתם, וכה"א ויצבאו על מדין כאשר צוה ה', ות"א ואתחיילו, שנראו חיילים חיילים להראות שהם באים בדרך הטבע, ולזה חלוצי צבא, שלא היו צריכים כלי זיין אלא להראות שבדרך הטבע הם באים. עוד ויצבאו, לא אמר וילחמו, לומר שמיד ששמו פניהם ורצונם וחפצם, מיד נעשית המלחמה מאליה ויהרגו כל זכר ואת מלכי מדין הרגו וגו'. ויהיה פירוש ויצבאו לפי זה כמו די הוה כצבי הוה קטיל (דניאל ה'), ותרגום ואם לא יחפוץ ואם לא יצבי:
<b>עוד</b> אמר לתת נקמת ה', הוא כמו שאמרו במדרש וז"ל, כמו שעשה הקב"ה נקמה במואב ובמדין כך עתיד הקב"ה לעשות נקמה באדום שנאמר כי יום נקם בלבי. א"כ לזה אמר לתת זו הנקמה כדי לתת כביכול כח לעשות באדום, כי זו היא מלחמה הראשונה ומהראשונה תדעו האחרונה, ונקמת מדין הוא סימן לכם לנקמת ה' שלעתיד, לזה אמר קודם נקום נקמת בני ישראל, ואח"כ אמר נקמת ה'. ובמדרש אמר הקב"ה נקום נקמת בני ישראל, ומשה אמר נקמת ה', אמר להם הקב"ה דין שלכם מתבקש שגרמו לי להזיק אתכם, אמר משה רבש"ע אם היינו ערלים או עובדי ע"ז או כופרים במצות לא היו רודפים אחרינו ולא שונאים אותנו, ועכשיו אינם רודפים אחרינו אלא בשביל תורה ומצות שהנחלתנו, ע"כ הנקמה היא לך. ומצאתי ראיה לדברי הנ"ל מהמדרש וז"ל, אלף למטה יכול אתה אומר עד שיבאו כל ישראל כולם ויעשו בהם נקמה, והרי למדנו שבדבר אחד שהוציא משה מתוך פיו היה יכול לשרוף את העולם שנאמר משרתיו אש לוהט, אלא שיהיו כולם שותפים בנקמתן של מדין, שנאמר וימסרו מאלפי ישראל, הא למדת שלא באו אלא פורין שהטילו עליהן פורין (פי' גורל כמו הפיל פור), לפי שראו שתלה מיתתו של משה במלחמת מדין נמנעו מלילך א"ל הקב"ה הטל עליהם גורלות והם נמסרים, ע"כ. לזה אמר וימסרו, שכששמעו שהיא נקמת ה' מסרו עצמן למיתה. וכן אמרו במדרש וז"ל, וימסרו מגיד הכתוב שהיו בני אדם כשרים וצדיקים ומסרו נפשם על הדבר. (ולפי זה יהיה פירוש מאלפי, מהאלופים והרבנים והכשרים, ולזה אמר תופשי המלחמה ולא אמר אנשי המלחמה), ר' נתן אומר אחרים מסרום, איש פלוני כשר יצא למלחמה, איש פלוני צדיק יצא למלחמה, ע"כ. וכל זה לפי שהמדינים היו מזרע אברהם לזה היו צריכים שיהיו צדיקים שלא יגן עליהם זכותו של אברהם, וכן אמר וישלח אותם משה אותם ואת פינחס, ארז"ל שהיה פינחס שקול כנגד כולם, לזה אחר שאמרו וישלח אותם משה חזר ואמר אותם ואת פינחס. ואמר בן אלעזר הכהן, לומר שאע"פ שאביו קיים והיה מן הראוי לשלוח אלעזר, עכ"ז לא שלח אלא פינחס, לפי שאלולא הוא היו ישראל כלים, א"כ נקמת ב"י לא תהיה אלא על ידך, והמתחיל במצוה אומרים לו גמור. ועוד אמרו במדרש, לא לחנם הלך פינחס למלחמה אלא ליפרע דין אבי אמו שנאמר והמדנים מכרו אותו אל מצרים, לאומה רעה שטופי זמה:
<b>ויצבאו</b> על מדין כאשר צוה ה'. אמר זה להורות צדקתם של ישראל, שלא הלכו לשלול שלל ולבוז בז, ולא הלכו אלא לעשות צוויו של מקום, וכה"א וישבו בני ישראל וגו' ויקחו את כל השלל ויביאו אל משה, הביאו להראות שלא הלכו לבצוע בצע. עוד כאשר צוה ה' ויהרגו כל זכר, לומר שלא הרגום אלא כמו שצוה להם משה, שנתן להם כלי הקודש שהוא הארון, שהוא כלי לקודש שהיא התורה, והציץ שכתוב בו קדש לי"י, והיו מראין להם הציץ והיו מתים, ולא הראו גבורות, ואע"פ שהיו חלוצי צבא לא הרגו בחרב אלא לבלעם, לפי שתפס אומנות שאינה שלו שנאמר הקול קול יעקב, לזה הרגוהו בחרב שאינה אומנות שלנו שהיא של עשו, ולפי שהוא היה בעצת הבה נתחכמה ונשתעבדו בישראל כמנין חרב, לזה בחרב. ולפי שברח כדאיתא במדרש וז"ל, כיון שראה בלעם הרשע את פינחס עשה את שתי זרועותיו כשני לוחות אבנים והיה פורח ועולה למעלה, שהיה משתמש בשם המפורש, אף פינחס שראהו פורח ועולה אף הוא עשה שתי זרועותיו כשני לוחות אבנים והיה פורח ועולה אחריו עד שמצאו עומד ומשתטח לפני הכבוד, מיד נתן עליו פינחס הציץ ותפסו והורידו והביאו לפני משה ודנוהו בסנהדרין והרגוהו, שנא' ואת בלעם בן בעור הרגו, ופינחס הרגו, ואמר הרגו, לפי שדנוהו בסנהדרין. ומה שהוצרך לדינו בסנהדרין ולא בין מלכי מדין, לפי שראהו משתטח לפני כסא הכבוד, ופחד פינחס שמא עשה תשובה ודנוהו שאין תשובתו מועלת, שהרג כ"ד אלף. ואמרו במדרש שד' מיתות ב"ד קיימו בו, שרפה סקילה הרג וחנק, שכן אמר ביהושע ואת בלעם בן בעור הקוסם הרגו בני ישראל בחרב על חלליהם, הרגו זו חנק, בחרב זו הרג, על חלליהם זו סקילה ושרפה. ופירוש על, מלבד. ולפי שברח נהרג. חרב אותיות ברח:
<b>ואת</b> מלכי מדין הרגו וגו'. מה שמנה אותם ומזכיר שמותם, הוא להראות גבורתו של הקב"ה שהיו עם רב לאין מספר, שלזה היה להם ה' מלכים, ועכ"ז לא נפקד מהם איש, לפי שהיו כולם צדיקים. ונזכרו שמותם כדי לגנות לצור שהיה ראש כולם שנאמר ראש אומות, ולפי שנהג בהם בזיון שהפקיר בנותיהם הורידוהו, ולא נקפח שכרן, כי לזה נהרגו על חלליהם, פירוש אחר כולם, כדי שלא יתבזו, וגם נהריו באחרונה, לפי שהמלך חלק לו הקב"ה מכבודו, ולזה הרגום באחרונה, כי אחר שאין להם עם, עדה מהם המלכות:
<b>וישבו</b> בני ישראל וגו'. יש לתמוה מה עלה בדעתם להביא הנשים, ובפרט שאמרו במדרש על הן הנה היו לבני ישראל, שהיו מכירים אותן ואומרים זו היא שנכשל פלוני בה. ואפשר לומר שח"ו לא הביאון להחיותן, ולא הביאון אלא להרגן, כי היו צדיקים וכשרים, והביאון להראות על מה מתו כ"ד אלף, כמו שעשה פינחס כשהרג לזמרי, והכונה היתה ג"כ לקדש ש"ש ברבים, כי לא הלכו אלא אלף למטה, ולהראות גבורתו של מקום שנהרגו הזכרים כולם והביאו נשיהם וטפם ושלחו את הכל לפני משה, שנאמר ויקחו את כל השלל וגו' ויביאו אל משה, לא הביאום הם שאם כן איך אמר אח"כ ויצאו משה ואלעזר הכהן וכל נשיאי עדה לקראתם, אלא מה שאמר ויביאו ששלחום. ולזה אמר ויביאו אל משה ואל אל הכהן ואל כל עדת בני ישראל, ולא די זה אלא לאיזה מקום אל המחנה אל ערבות מואב אשר על ירדן יריחו, כל זה למה, אלא כל זה להראות כוונתם שהיא לקדש שם שמים, ולזה לפני משה ולפני אלעזר הכהן ולפני כל העדה, ולא כשהם מפוזרים אלא בעודם בקבוץ אחד במחנה לפני השכינה, אלא שמשה לא המתין להם וכעס עליהם, ומתוך כעס נעלם נבואתו ממנו, כמו שארז"ל (פסחים סו:) כל הכועס אם חכם הוא חכמתו מסתלקת ממנו ואם נביא הוא נבואתו מסתלקת ממנו מנא לן ממשה דכתיב ויקצוף משה על פקודי החיל, ולבסוף כתיב ויאמר אלעזר הכהן אל אנשי הצבא, מכלל שנעלם ממשה, וכשראוהו שכועס נסתתמו טענותיהם:
<b>ויצאו</b> משה ואלעזר הכהן,. למה יצאו לקראתם, פירש"י ז"ל לפי שראו נערי בני ישראל יוצאים לחטוף מן הביזה. וא"כ מה צורך במשה ובאלעזר וכל נשיאי העדה. ואפשר שיצאו לקראתם לפי שהם שלחו כל הביזה אליהם, לזה יצאו לקראתם להחזיק להם חילות על מה שעשו שאינם חשודים בעיניהם, וכדאים הם שיצאו לקראתם, ועוד כדי לומר להם ואתם חנו מחוץ למחנה שבעת ימים, כי אם היה אומר להם משה ואלעזר, אע"פ שהיו מקבלים מהם, לא היו מקבלים בסבר פנים יפות כמו באמירת כולם:
<b>ויאמר</b> אליהם משה החייתם כל נקבה. קשה איך אמר אחר כך וכל הטף בנשים אשר לא ידעו משכב זכר החיו לכם, והוא נתרעם עליהם על הכל כשאמר החייתם כל נקבה, לא אמר הנקבות אלא כל נקבה. אלא אמר משה מן הראוי היה שלא יהיה להם לא זכר ולא זכרון כלל, לפי שהם היו סיבה שחלה המגפה בעדת ה', אבל עתה הואיל ונעשה על ידם קדוש השם ברבים, בראותם שנים ושלשים אלף נקבות פחותות מג' שנים, שמהם נראה שהיו המדינים עם רב ועצום, ונהרגו כולם, ומישראל לא נפקד מהם איש, א"כ כל הטף בנשים אשר לא ידעו משכב זכר החיו, שלפי שהם פחותות מג' שנים החיו לכם. ויש מי שסובר מאומרו החיו ולא אמר תחיו, שהן מותרות לכהונה, וכן אמרו בגמרא תניא ר"ש בן יוחאי אומר גיורת פחותה מג' שנים ויום אחד כשרה לכהונה שנאמר וכל הטף בנשים אשר לא ידעו משכב זכר החיו לכם והרי פינחס היה עמהם, ורבנן אמרי החיו לכם לעבדים ולשפחות. ואחר שניחם אותם ודיבר על לבם, אמר להם ואתם חנו מחוץ למחנה שבעת ימים אתם ושביכם, והשבי כבר לקחום אל המחנה ואיך חומר להם אתה ושביכם. ורש"י ז"ל הרגיש בזה, ואמר אתם ושביכם לא שהמדינים מקבלים טומאה וצריכין הזיה אלא מה אתם בני ברית אף שביכם כשיבאו לברית ויטמאו צריכין הזאה. ולפי דרכנו אמר ושביכם לומר שזכו בהן והן שלהם:
<b>וכל</b> בגד וכל כלי עור וכל מעשה עזים וכל כלי עץ תתחטאו. מאומרו תתחטאו משמע שהם לכם ואתם זכיתם בהם, וכלי כסף וזהב לא זיכם ולא הזכירם, וכן לא נתן להם רשות ליכנס למחנה אחר שבעת ימים, כי הנשיא אם לא יתן רשות למי שאמר שיצא חוץ אין לו רשות לחזור, כמו שידעת ממעשה דר' יהושע ור"ג בברכות פרק תפלת השחר דא"ל יהושע עמוד על רגליך ויעידו בך ועמד, ולא נתן לו רשות לישב, והיה עומד עד שרננו כל העם כדאיתא התם. ורז"ל אמרו לפי שבא משה לכלל כעס נתעלמה ממנו הלכות גיעולי כלים, לזה ויאמר אלעזר הכהן אל אנשי הצבא הבאים למלחמה, למה אמר הבאים למלחמה, היל"ל הבאים מהמלחמה, אלא אמר אלעזר אם לא ינתן להם חלק מהזהב ומהכסף נמצא שאתה מכשילן לעתיד שלא ילכו, לזה אמר להם זאת חקת התורה אשר צוה ה' את משה, תלה ההוראה ברבו. ואמר אך את הזהב וגו' תעבירו, ולא יעבירו, אלא א"ל על פי דרכו שהם שלהם וזכו בהם, וכן תעבירו במים. ואמר ואחר תבואו אל המחנה, נתן להם רשות בשם רבו לבא, לפי שאמר ואתם חנו מחוץ למחנה וגו':
<b>ויאמר</b> ה' אל משה וגו' שא את ראש מלקוח, וחצית את המלקוח. לפי ששלח אותם אלף למטה וירשו כל כך ביזה שהביאו ויקנאום אחרים שלא הלכו, וכדי שלא יבאו לידי שנאה, צוה לתת להם החצי מאדם ובהמה שלא טרחו בהם כ"כ לפי שהן הלכו ברגליהם, והקטנים שאינם הולכים מסרום להולכים, אבל הכסף והזהב ושאר המטלטלים שטרחו עצמם עליהם לא באו לכלל חלוקה. וכן פירש"י ז"ל על ויהי המלקוח יתר הבז, לפי שלא נצטוו להרים מכם מן המטלטלין אלא מן המלקוח (שהוא אדם ובהמה) כתב את הלשון הזה ויהי המלקוח שבא לכלל חלוקה ולכלל מכס שהיה עודף על בז המטלטלין אשר בזזו עם הצבא איש לו ולא באו לכלל חלוקה. וצוה שמחלק אנשי המלחמה יתנו לאלעזר הכהן אחד מחמש מאות, לפי שהתרומה תרי ממאה, וכאן שמסרו עצמן להריגה תרי מאלף. ונתנו לאלעזר שזכותו עזרם, ועוד שע"י הציץ שהוא מלבוש שלו, לקחו מה שלקחו, שהיו מראים להם הציץ והם מתים, גם נתן לאלעזר כדי לגדלו בעושר, שנאמר והכהן הגדול מאחיו, אם אין לו יגדלוהו אחיו. ממחצית בני ישראל אחד מחמשים, כמו התרומה, תרי ממאה, שלא עמלו בו ולא גדלוהו. וצוה לתתו ללוים, שיהיה להם ג"כ, לפי שעשו אותם שומרי משמרת משכן ה' ולא שלחום למלחמה ואמר וממחצית וגו' ותהי מחצת העדה, שלא היה צריך לומר שממחצית של אנשי המלחמה היה נודע החצי של העדה, ומה צריך לכתבו, אלא כדי שלא תאמר הואיל ולא נתנו להם חלק מהמטלטלין ומהכסף והזהב, שמא תאמר שבא להם חלק מועט, לזה אמר ותהי מחצת העדה מן הצאן כך ומן הבקר כך וגו', לומר שבא להם חלק רב:
<b>ויקרבו</b> הפקודים וגו' כשראו שמכסם חביבה לפני המקום ביותר, שקראו תרומה יותר ממכס העדה, ולא עוד אלא ה' פעמים נקרא תרומת ה', ויהי המכס לה מן הצאן, והבקר ששה ושלשים אלף ומכסם לה', וחמורים וגו' ומכסם לה' ונפש אדם וגו' ומכסם לה', ויקח משה את מכס תרומת ה' ויתן אותם וגו', הרי חמשה פעמים נזכרה במכס תרומת ה', והיא אחד מת"ק, והמכס של העדה לא נזכר בה תרומת ה' והיא יותר שהיא אחד מחמשים, ומכס של אנשי הצבא הוא אחד מת"ק, ונזכר בפרט כמה עולה מן הצאן וכמה מן הבקר כו', ומכס של העדה אמר דרך כלל ויקח משה ממחצית בני ישראל ויתן אותם אל הלוים, כשראו כן אמרו ומה אם הבהמות שלא טרחנו בהם שהלכו ברגליהם ולא נסתכננו עליה כל כך, הזהב שהוא יותר חביב ונסתכננו עליו, עאכו"כ שיהיה חביב על הקב"ה אם נקריב ממנו לה', ויהיה כופר נפש, ששמנו נפשנו בכפינו ונכנסנו למלחמה, לזה ויקרבו אל משה וגו' עבדיך נשאו וגו' ונקרב את קרבן ה' וגו' לכפר על נפשותינו וגו'. ואמר איש אשר מצא, לפי שאלו תכשיטין של נשים הם, ואמרו בגמרא אמר ר' אלעזר עגיל זה דפוס של דדים, כומז זה דפוס של בית הרחם, כומז כאן מקום זמה. ובודאי שלא הפשיטו הנשים לקחת את בית הדדים ואת בית הרחם, כי ארז"ל בגמרא למה מנה הכתוב תכשיטין שבחוץ שהן אצעדה שמשימין על הזרוע וטבעת שמשימין באצבעותם עם תכשיטין שבפנים שהן עגיל וכומז, לומר לך שכל המסתכל אפילו באצבע קטנה של אשה כאילו מסתכל במקום התורף. לזה אמר אשר מצא, לא שח"ו הפשיטום ולקחום מעליהן, אלא מצאום בין כליהן:
<b>ובמדרש</b> אמר על ויקצוף משה על פקודי החיל, אמר להם שמא חזרתם לקלקולכם, אמרו לו ולא נפקד ממנו איש, אמר להם א"כ כפרה זו למה, אמרו לו אם מידי עבירה יצאנו מידי הרהור לא יצאנו, מיד ויקרב את קרבנם ע"כ. אבל מסדר הפסוקים שלא אמר ויקצוף אחר ויקרבו שרי האלפים אלא אמר ויצאו משה ואלעזר הכהן לקראתם, ושם אמר ויקצוף משה ואמר להם החייתם כל נקבה, נראה שעל הנקבות היה הקצף לא על התכשיטין:
<b>ויהי</b> כל זהב התרומה וגו'. להראות חבתן שהביאו כ"כ זהב מאלו התכשיטין, שלא רצו ליהנות מהם ולא יהיו עמהם בבית, כדי שלא יבאו לידי הרהור, כמו שארז"ל יש מזנה בבגדיה, במכירה:
<b>כל</b> כלי מעשה. לומר שהיתה עשיית הכלי ומלאכתו יותר שוה מהכלי עצמו, דאל"כ כלי מעשה למה, פשיטא שלא נעשה כלי אלא ע"י מעשה, ועכ"ז לא חמדוהו והביאוהו תרומה לה', מכאן תראה חסידותם וכשרותם, וכדאים הם שלא יפקד מהם איש:
<b>ומקנה</b> רב היה לבני ראובן וגו'. שמעתי שמה שהיה לראובן ריבוי המקנה יותר משאר אחיו, לפי שהוא מצא הדודאים והי מראה להם למקנה והיו פרים ורבים ובני גד חנו בחנייתו תימנה, ושבט שמעון היו גם כן שרויים בחנייתם, ולפי שהיה בידם עון זמרי לא היו רוצים להשאילם הדודאים, ולזה בחרו להם ארץ סיחון, כי כוונתם להתרחק מהם, ופחדו שמא כשיבאו לארץ ישראל שמא יבא ג"כ הגורל של שמעון בשכונתם, ואוי לרשע אוי שכנו, ונתיסר ממה שאירע לו מצד שכונתו של קרח:
<b>ויבאו</b> בני גד ובני ראובן. למה בני גד נכנסים תחלה לפי שבני ראובן היה בידה עון בלהה והיו מתביישים ליכנס תחלה ויאמרו אל משה ואל אלעזר הכהן ואל נשיאי העדה לאמר, כל אלו האמורות למה, ויאמרו לאמר, אלא באו ליטול רשות ועצה מכולם, והיו מתביישים שמשום מקניהם ימאסו בארץ חמדה לזה ויאמרו לאמר, אמירה אחר אמירה, ורצו לאמר יותן את הארץ הזאת לעבדיך, ולא אמרו מיד מרוב הבושה, ובאו לומר ולא אמרו ואמרו עטרות ודיבון וגו', לומר ששמם כשם עבודות זרות, ואפילו יחרבום יבאו אחרים מהאומות ויבנום, ונמצא שלא יתבטל מהם שם ע"ז, זהו אומרם הארץ אשר הכה ה', לומר שהקב"ה סייע כדי לבטל שם ע"ז. ואמרו לפני עדת ישראל, לומר שנתקדש בזה ש"ש, ואחר ההקדמה אמרו, ויאמרו אם מצאנו חן בעיניך יתן, וקרי יותן, לומר שיתן ברשות של מקום מאחר שהיא עומדת לירושה. וא"ת וכי בשביל ריבוי מקניהם ימאסו בארץ חמדה, אלא כוונת בני ראובן היתה בשביל שהפריד ראובן בין יעקב לשכינתא כמ"ש בזוהר בפסוק ויהי בשכון ישראל בפרשת וישלח (דף קע"ה) וז"ל ר' ייסא אמר דנאים על ההוא ערסא ולא חייש ליקרא דשכינתא כו', לזה מרוב הבושה לא רצה לשכון בא"י ששם משכן השכינה. ושבט גד ג"כ נאמר בו ותרא לאה כי עמדה מלדת ותקח את זלפה שפחתה ותתן אותה ליעקב לאשה בלא שדוכין, לא כמו רחל שאמרה הנה אמתי בלהה בוא אליה, ולזה נתחבר בחברתו של ראובן, שראובן ג"כ אותה לילה ששכב עם לאה היה חושב ששוכב עם רחל, לזה נתחברו שניהם:
<b>ויאמר</b> משה לבני גד ולבני ראובן. מאחר שאמר ויבאו בני גד ובני ראובן, היל"ל ויאמר משה אליהם, אלא אמירה לבני גד לחוד ולבני ראובן לחוד, אמירה לבני גד אמר האחיכם יבאו למלחמה, שלא תמצא בכל השבטים ברכה שברכם אביהם שינצחו במלחמה אלא לגד, שאמר גד גדוד יגודנו והוא יגוד עקב, א"כ כיצד תשבו פה ואחיכם לבדם יבאו למלחמה. ולבני ראובן אמר ואתם תשבו פה, באיזה זכות, ובפרט שיש בידכם עון בלהה, וראה משה בברכה שבירך יעקב לבניו, וראה שלא בירך ברכה הראויה לנצוח המלחמה כ"א לגד. שלראובן אמר פחז כמים אל תותר, לשמעון ולוי אמר ארור אפם כי עז, ליהודה אמר ידך בעורף אויביך, אבל היה בידו עון שנידה עצמו לשמים, לזבולן אמר לחוף ימים ישכון, ליששכר חמור גרם, לדן ראה מפלתו של שמשון ואמר לישועתך קויתי ה', לאשר מאשר שמנה לחמו, ליוסף בן פורת וגו', ולא ראה ברכה ראויה למלחמה אלא ברכתו של גד, לזה אמר להם האחיכם שלא נתברכו ברכה כזו, יבאו למלחמה, אתם שנתברכתם תשבו פה, אולי לא בירך א"פ ברכה זו אלא כדי שאתם תלכו בראש כולם, ולמה תניאו את לב בני ישראל, שאם יראו כן יעשו ק"ו ויאמרו אם אלו שברכם אביהם ברכה לנצח במלחמה לא הלכו, אנו עאכו"כ, ותהיו סיבה להחטיאם שימאסו גם הם בארץ חמדה:
<b>ויגשו</b> אליו ויאמרו גדרות צאן נבנה למקננו פה. אתה אמרת ואתם תשבו, שאין בידינו זכות, אנו נניח צאננו וטפנו ישבו פה, ובזכות שאנחנו נלחמים על אחינו נצליח. א"ל משה אם תעשו את הדבר הזה, אם תחלצו לפני ה' למלחמה, לא כמו שאמרתם נחלץ חושים לפני בני ישראל אלא לפני ה', להלחם מלחמת ה' בז' עממין, ודאי בזכות זה ואחר תשובו, שתשובו בשלום. ולבני גד אמר ועבר לכם כל חלוץ, שהם היו בטוחים בברכת אביהם, לזה אמר לא תהיו בטוחים בברכת אביכם, אלא תהיו בטוחים שאתם הולכים לפני ה', ולה' המלחמה, ולזה אין צורך בכם, כי אפילו אחד שיעבור יש כח ויכולת בידו ית' להושיע ולכבוש הארץ, לזה אמר כל חלוץ ונכבשה הארץ לפני ה' ואחר תשבו כתיב, לומר שאע"פ שאני אומר לכם שתעברו חלוצים לא שיש בכם צורך, כי הצורך הוא כדי שתהיו נקיים מה' ומישראל, שלא יאמרו מאסתם בארץ חמדה. ואמר מה' רמז להם שיגלו בראש גולים, שגלו מ' שנה קודם ישראל, זהו שאמר להם ודעו חטאתכם אשר תמצא אתכם, כלומר כשימצא לכם איזו פורענות לא תאמרו מקרה ועל דרך מקרה בא, לא בא אלא על דרך חטא, ומעתה יהיה חטא זה על לוח לבכם, כדי שכשיבא הפורענות תדעו מאיזו עון בא, זהו נקיים מה' ומישראל, כדי שלא תדברו סרה נגד המקום ב"ה. עוד אמר ונכבשה הארץ לפני ה', אני אומר לכם ועבר לכם כל חלוץ, לומר שאפילו אחד ינצח המלחמה, כי ה' הוא הנלחם לכם, לזה ונכבשה הארץ ששרה של ארץ כבר הוא כבוש לפני ה', על דרך סוס ורוכבו רמה בים, א"כ אחד יוכל להם, א"כ אפילו שתעברו בראש כולם אל תפחדו כי עמא קטילא תקטלון. לזה אמר כאן ונכבשה הארץ לפני ה', לתת להם אבירות לב. אבל אח"כ אמר ויצו להם משה את אלעזר הכהן ואת יהושע בן נון ואת ראשי האבות וגו', ואמר להם אם יעברו בני גד ובני ראובן למלחמה לפני ה' ונכבשה הארץ לפניכם. ואמר לפני ה' כדי שילכו במורא ויזעקו אל ה' ויהיו עיניהם תלויות בהשם ית'. ואמר אם יעברו בני גד ובני ראובן אתכם, אפילו שלא יהיה כמו שאמר לפני ה' שיעברו בראש אלא בתוככם, ונתתם להם, ואם לא יעברו ונאחזו בתוככם, לא תתנו להם נחלה במקום אחד אלא יהיו מפוזרים ומפורדים ביניכם:
<b>ויענו</b> בני גד ובני ראובן לאמר. פירוש אמירה עליהם ועל בני ראובן, לבני ראובן אמרת אם תחלצו, ולנו אמרת ועבר לכם כל חלוץ, כן נעשה נחנו נעבור חלוצים, לא אמרו ראובן וגו' ונתתם להם את ארץ הגלעד וגו', יובן זה מהזוהר וז"ל, א"ר שמעון זמינין אינון בני ראובן ובני גד לאגחא תרין קרבין בגו ארעא, ת"ח כתיב כחי בגלות מצרים וראשית אוני דאינון הוו קדמאין לגבי אחיהון לקרבא, יתר שאת לגלותא דאשור דמתמן גלו בני גד ובני ראובן קדמאי מכלהו וסבלו כמה בישין וכמה ענויין ולא תבו עד כען, ויתר עז, לזמנא דמלכא משיחא יתער בעלמא ואינון יפקון ויגיחון קרבא בעלמא וינצחון ויתתקפון על עממי ובני עלמא ידחלון מנייהו וירתתון קמייהו ויחשבון לאתגברא במלכותא ולא ישתארון בה, הה"ד פחז כמים אל תותר, ע"כ. לזה אמר ממלכת סיחון וממלכת עוג, לומר כמו שהם היו שם לשמור כל א"ו ולעשות מלחמה עם הבא לקחת א"י, כן אתם תשבו במקומם ללחום על א"י, כמאמר הזוהר:
<b>ויבנו</b> בני גד ובני ראובן את דיבון וגו'. בנוים היו והרסום וחזרו ובנאום, לפי שכשבנו אותם האמוריים, בנאום על שם ע"ז, לזה הרסום וחזרו ובנאום לשם קדושה, והראיה כי ישראל לא באי עליו עד שהחריבו עריו, אלא שסיחון יצא לקראתם וכן עוג והרגום והניחו עריו בנויים ולא החריבום ומה צורך לבנותם, אלא כמ"ש. ושינו שמם שהיתה נקראת דיבון די בון, כלומר די בינה, שהיה בנינה נאה והם קראוה דיבן מלשון דחבה, כמו שארז"ל על פסוק ואבדתם את שמם מן המקום, כנה להם שם לגנאי, וכן עטרות מלשון עטרה, וחסרוה וקראוה עטרת מלשון סבוב, כמו עוטרים א דוד, וכן ערוער מלשון תרועה, וכנוה ערער מלשון ערו ערו עד היסוד בה, וכן יעזר היו קורין לה עזר, כנו לה יעזר ה' לנו לא היא, וכן יגבהה כנו שמה גבוה, והם אמרו יגבהה ה' יגביהנה מאחר שלקחנוה, לא שהיא תגביה עצמה וכן כולם. ורבינו בחיי ז"ל האריך וכתב כי ארז"ל לעולם ישלים אדם פרשיותיו עם הצבור שנים מקרא ואחד תרגום ואפילו עטרות ודיבון, לבאר כי אפילו פסוק המורה על שמות הערים ואין בו צורך כ"כ לפי העולה בתחלת המחשבה, תמצא בו צורך וענין גדול ועיקר שהכל תלוי בו, לפי שכל התורה שמותיו של הקב"ה ואין הפרש בין אלופי עשו ובין עטרות ודיבון ובין עשרת הדברות, כי הכל מעיקר אחד וממוצא אחד ומימיו מן המקדש הם יוצאים וכולם נתנו מרועה אחד. וביאור זה הפסוק עטרת ודיבן ויעזר ונמרה וחשבון ואלעלא ושבם ונבו ובעון, עטרות עטרת כתיב ודיבן הוא הנהר היוצא מעדן שאינו פוסק, לשון הכה צור ויזובו מים, ויש בו רמז לע"ב שמות, ודיבן כתיב בגימט' ע"ב, ויעזר הוא ההוד שכן כתיב עזרנו אלהי ישענו, וכתיב הדר כבוד הודך, והוא שוק שמאל ולכך יצטרך האדם עזר ממנו. ונמרה, זה הנצח, והוא נוטריקון ימין ה' רוממה, והוא שוק ימין של שם, שנאמר נעימות בימינך נצח. וחשבון זה יעקב שכתוב בו ישראל אשר בך אתפאר, והוא שם הוי"ה במספר חשבון. ואלעלא זה יצחק שהיה עולה תמימה, ואלעלה עולה לאל, ולרמוז על מדתו נכתב בה"א, כי בפרשה זו נכתב אלעלא באל"ף, וכן נרמז במקום א' ישחק בשי"ן במקום יצחק בצד"י לרמוז על מדתו שהוא האש הגדולה. ושבם, זה אברהם והוא נוטריקון אברם סבא. ונבו, זה הבינה. ובען, זה החכמה, והיפך אותיותיו נובע, ובען כתיב, מלשון מקור נובע, ועוד מלשון מעון ומעונה, שהוא רומז לחכמה, ומזה תמצא במקום אחר בפרשה זו עצמה שחזר וקראה מעון, הוא שכתוב ואת נבו ואת בעל מעון, והא לך כי שמות אלו מורים עקרים גדולים. והוצרך הכתוב לרמוז האצילות בשמות המרים האלו שהם חלק סיחון ועוג, ללמדנו שהיו עובדים בהם ע"ז בקצוץ נטיעות, לכך בני גד ובני ראובן כאשר ידעו זה, הסבו שמות הערים לשמות אחרים ורצו להתיישב בהם ולעבוד הקב"ה ולייחד שמותיו, תחת הקיצוץ שהיו הם מקצצים, וזהו שאמרו אם מצאנו חן בעיניך יותן את הארץ הזאת, כלומר כיון שתכלית הכוונה בביאת הארץ היא העבודה והיחוד, גם בכאן נוכל ליחד השם, ואם נעבור הירדן, יבאו עממין מקצות הארץ לשמע הארץ שהיא ארץ מקנה, ויחזרו לעבוד בה ע"ז בקיצוץ נטיעות כמנהג שהיה שם בתחלה, ולכך ותן את הארץ הזאת לעבדיך לבטל שם ע"ז וליחד השם, ע"כ:
<b>גימטריאות</b>
<b>זה</b> הדבר אשר. בגימ' החכם מתיר:
ידור נדר בגימ' בדבר הנידר עהמוה"כ:
לא יחל דברו ככל. ס"ת אלול לומר שבאלול קודם ראש השנה יעשה התרה לנדריו:
בנעריה, חסר ו' רמז לו' חדשים שבין נערות לבגרות:
היה תהיה, בקדושין וכניסה לחופה אז יתיר בעל לבדו אבל בקדושין לבד יתיר בשותפות האב, ולזה יקמו חסר, ששניהם מקימין:
לתת נקמת ה', וכתיב נקמת בני ישראל, לומר כל המתגרה בישראל כאילו מתגרה בהקב"ה:
נקמת ה'. בגימ' התורה, שהעבירום על התורה:
במדין. בם דין:
אלף למטה אלף למטה. יש מי שאמר במדרש שכ"ד אלף שלחו כנגד כ"ד אלף שמתו מישראל, וכן תמצא בפסוק זה מתחיל באל"ף ומסיים באל"ף לרמוז לזה:
למסור. למסר כתיב, בגימ' ליצר, שיצאו מקושטות וגירו בהם היצר:
אך במי נדה. ר"ת אבן, לומר שהפרה נעשית בכלי אבן:
וכל אשר לא יבא באש. כגון קערות של עץ, ולעיל אמר כל דבר אשר יבא באש תעבירו באש, הם כלי מתכות, לזה אמר דבר, שמשמיעין קול דבר כשמכין עליהם, אבל כלי עץ אין משמיע קול, לזה לא נכתב בהם דבר. ד"א כל דבר אשר יבא באש, כל עבירה שבאה מחמימות אש היצר. תעבירו אותיות עבירות, תעבירום באש גיהנם, וכל אשר לא יבא באש תעבירו במים, ואין מים אלא תורה, ר"ל אם תרצה שלא יפגע בך מנוול זה שהוא היצר, משכהו לבית המדרש שהוא מים, שנאמר הוי כל צמא לכו למים, למים בגימ' ק"ך, נגד ק"ך יום שעמד משה בהר, לומר כמו שמשה כשקבל התורה לא אכל ולא שתה כן מי שירצה להתכתר בכתרה של תורה לא ירדוף אחר התאוות, וכן אמר התנא פת במלח תאכל ומים במשורה כו':
ומקנה רב. פסוק זה מתחיל ומקנה ומסיים במקנה, לומר לומר שהיה להם ריבוי מקנה, ועוד לפי שהיו ב', ראובן וגד, לזה ב"פ מקנה, ולכך ג"כ ב' ארצות, ויראו את ארץ יעזר ואת ארץ גלעד.:
ויניעם. נתן להם נעימות במדבר, מן ושליו ובאר מרים, ובהם כל מיני מטעמים:
כי תשובן. חסר ו', לפי שחסרו ו' דברים שהתנה עליהם, שהם אחרי ה' אלהיכם תלכו, ואותו תיראו, ואת מצותיו תשמורו, ובקולו תשמעו, ואותו תעבודו ובו תדבקון. ד"א תשובן, כמנין שנים משיצאו ישראל ממצרים עד שגלו עשרת השבטים:
ויסף עוד להניחו. כביכול להניח שכינתו, שכל מקום שגלו שכינה עמהם:
ואנחנו נחלץ חשים כתיב, אותיות משיח, לומר לא מלחמה זו בלבד נחלץ לפניהם אלא גם במלחמת מלך המשיח. עוד רמזו שלא ישובו עד מלך המשיח שהן גלו תחלה. וכן אמרו לא נשוב אל בתינו, נשוב בגימ' משיח, ונבאו ולא ידעו מה נבאו:
אם תעשון. ר"ת אמת. ואם ת חלצו ר"ת ואמת. שהשביעם באמת:
ונכבש"ה. וכ"ב שנה, י"ד כבוש וי"ד חלוק:
אלעלא. ובהפך ג"כ אלעלא, לומר שהיה לה חומה גבוהה גבהה כרחבה:
חותיהם. אותיות תחומיה:
<b>פרשת</b> <b>מסעי</b>
<b>אלה</b> מסעי בני ישראל וגו' במדרש וכן בגמרא ארז"ל שכל מקום שנאמר אלה פסל את הראשונים, וכאן מה פסל שאמר אלה. עוד אומרו בני ישראל אשר יצאו, וכי היוצאים בלבד נסעו והנולדים לא נסעו. אלא אמר אלה מסעי בני ישראל ולא ערב רב, כי לא היה מסען של ערב רב כמו של ישראל, כי ישראל היו הולכים בתוך ענני כבוד והם היו מוליכין אותם שנאמר ואשא אתכם על כנפי נשרים, ולזה אמר ויסעו ויחנו לא אמר וילכו ויבאו, לומר שלא היו הולכים אלא שהיו מסיעין עצמן לבד, כי לא נאמר הליכה באלו המסעות, ומה שאמר וילכו דרך שלשת ימים ולא אמר וילכו שלשת ימים אלא דרך שלשת ימים, וכמו כן ת"א מהלך תלתא יומין, כלומר מהלך שלשת ימים נסעו בשעה אחת. לזה אמר בני ישראל אשר יצאו, אבל ערב רב משה הוציאם. וכן הוא אומר המוליכך במדבר הגדול והנורא, המוליכך לישראל שהיו כולם בלב אחד, לזה אמר בלשון יחיד, ולא ערב רב. ואמר לצבאותם לצבא שאתם, שהיא השכינה שהיתה עמהם במצרים, כי אמר אשר יצאו, וכי הם יצאו מעצמם, אשר הוציאם ה' מבעיא ליה, לזה אמר יצאו לצבאותם, כמ"ש בפרשת בא אל פרעה שאמר ויהי מקץ שלשים שנה וארבע מאות שנה יצאו כל צבאות ה' מארץ מצרים, ואח"כ אמר ויהי בעצם היום הזה הוציא ה' את בני ישראל מארץ מצרים על צבאותם, ופירוש על, אחר שקדמו צבאותם יצאו, פירוש על, אחר, כמו ויבאו האנשים על הנשים, א"כ יצאו בני ישראל לא מעצמן אלא לצבאותם לצבא שאתם, שקדמה השכינה וחיילותיה ויצאו עמה שאינה יכולה ליפרד מהם:
<b>ויכתוב</b> משה את מוצאיהם למסעיהם על פי ה'. ודאי שכל מעשיו של משה הם על פי ה' שהוא נקרא נאמן שנאמר בכל ביתי נאמן הוא, אלא משה לא רצה לכתוב אלו המסעות להזכיר להם כל המקומות שהכעיסו בהם למקום, א"ל הקב"ה משה כתוב כדי שלא יאמרו שמידי היתה זאת להם להוליכם ולהניעם במדבר מ' שנה, או כדי שלא תאסף אל עמיך, כתוב והודיעם שמידם היתה זאת להם, והם בחרו בדרכיהם, כי הכוונה לא היתה אלא למהר ביאתם כמ"ש בפרשת אלה הדברים, אחד עשר יום מחורב, פירש"י ז"ל והוא מהמדרש, א"ל משה ראו מה גרמתם, אין לכם דרך קצרה מחורב עד קדש ברנע כדרך הר שעיר ואף היא מהלך י"א יום, ואתם הלכתם בג' ימים, כ"כ היתה השכינה מתלבטת למהר ביאתכם, ובשביל שקלקלתם הסב אתכם סביבות הר שעיר מ' שנה, ע"כ. לזה מנה כאן כל המקומות שהכעיסוהו, לומר שהם סיבת כל המסעות, לזה אמר למסעיהם הם גרמום ויהיה פירוש לצבאותם על זה הדרך לדעתם ולרצונם, כמו שאמרו רז"ל כל מעשה בראשית לדעתם נבראו ובצביונם נבראו שנאמר וכל צבאם, לזה נכתבו אלו המסעות, כל מסע ומסע בשמו, לומר שהם הגורמים:
<b>עוד</b> נכתבו אלו המסעות כל מסע ומסע בשמו, להגיד שבחן של ישראל, שלא תאמר כשהיה המקום טוב כמו אלים וכמו הר שפר שהוקשה להם נסיעתם משם, וכשהיו חונים במקום רע כמו תבערה ומסה שהיה קשה עליהם חנייתם שם, לזה אמר שהיה להם כל המקומות בשקול אחד, ויסעו מקהלתה ויחנו בהר שפר, ויסעו מהר שפר ויחנו בחרדה שהוא מקום רע. ולזה תמצא באלים שאמר ויסעו ממרה ויבאו אלימה, לא אמר ויחנו באלים אלא ויבאו אלימה ויחנו שם, לומר שבסיבת הביאה שבאו שם לזה ויחנו שם, לא בשביל שהיו שם שתים עשרה עינות מים, שזו לא היתה סיבת חנייתם שם אלא הביאה שבאו לשם, ולזה שינה ואמר ויבאו ולא אמר ויחנו באלים ושם י"ב עינות מים, שהיה נראה שבשביל י"ב עינות מים ושבעים תמרים חנו שם אלא ויבאו ויחנו שם, לומר שבשביל שבאו שם חנו שם, והיא הסיבה לא העינות מים, ויחנו שם כמו שחנו בשאר מקומות
<b>ויכתוב</b> משה את מוצאיהם למסעיהם. למה ב"פ מוצאיהם למסעיהם, ואח"כ אמר ואלה מסעיהם למוצאיהם. ועוד קודם אמר מוצאיהם למסעיהם ואח"כ הפך ואמר מסעיהם למוצאיהם, אלא כשהיו ישראל במצרים ירדה השכינה וצבאותיה למצרים, וכשיצאו יצאה השכינה וצבאותיה שנאמר יצאו כל צבאות ה' מארץ מצרים, לזה אמר אשר יצאו מארץ מצרים לצבאותם, למול צבאותם, צבא שאתם שהיא צבא השכינה, לזה אמר ב"פ מוצאיהם למסעיהם, א' הוא על השכינה שהיא הוציאה אותם, שאילולא היא לא יצאו, א"כ היא מוציאה אותם למסעיהם, שעל ידה הם נוסעים שנאמר ויסעו על פי ה', הנסיעה היא לישראל אבל בה אין שייך נסיעה וחנייה, זהו למסעיהם, מסעיהם למוצאיהם הוא על ישראל שהיתה נסיעתם למול השכינה, שכל מקום שהיה חונה שם הענן שם היו חונים, א"כ מסעיהם היה למול מוצאיהם. ואמר ביד משה ואהרן, יובן זה ממה שאמר המדרש ז"ש הכתוב נחית כצאן עמך ביד משה ואהרן, מה הצאן אין מכניסין אותן לצל קורה כך ישראל מ' שנה לא נכנסו לצל קורה, ד"א מה הצאן אין כונסין להם אוצרות אלא רועים במדבר כך ישראל כל מ' שנה נזונו בלא אוצרות, ד"א מה הצאן במקום שהרועה מנהיגם הם נמשכות כך ישראל כל מקום שהיו משה ואהרן מסיעין אותם היו נוסעים אחריהם, ע"כ לזה אמר ביד משה ואהרן:
<b>עוד</b> אפשר לומר למה נכתבו כל המסעות הללו, לומר לך שהמסעות הם מ"ב, לפי שבשם מ"ב ברא הקב"ה את העולם, וכדי שלא תהא הבריאה של זה העולם לבטלה, כי לא נברא אלא בשביל ישראל, שנקראו ראשית, לזה היו המסעות מ"ב, והקיפם את כל העולם לומר שלא נברא אלא בשבילם וג"כ צפה הקב"ה שעתידין ישראל לגלות מארצם ולהתפזר בד' כנפות הארץ, לזה הוליך ס' רבוא ומשה ואהרן וע' זקנים והארון והמשכן והיו חונים ומקימין המשכן ועושים שם קרבן, כדי שאם יבא שם שום אחד מישראל שימצא מנוח ומרגוע ויקלוט אותו המקום ולא יקיאנו, כי להם נברא. ויסעו ויחנו, לא אמר וילכו ויבאו, לומר שלא היו הולכים ברגליהם כמו הולכי דרכים, כי הענן היה נושאם אלא היו כמסיעין עצמן לבד, וכשהיה חונה עמוד הענן מצאו עצמן חונים, לזה לא אמר ונסעו וחנו אלא ויחנו, שמצאו עצמן חונים כבר, זהו ויחנו. וכל זה לבני ישראל לא לערב רב. ולזה אמר ב"פ אלה מסעי בני ישראל ויסעו בני ישראל, לחזק הענין, שלישראל היתה נסיעה כזאת, לא לערב רב, שהם היו הולכים ברגליהם. וכן נאמר המוליכך, לך לבדך, וכן נאמר ורגלך לא בצקה, אמר רגלך בלשון יחיד שהוא על ישראל שהם גוי אחד בלב אחד. וכן אמר בתחלת הספר אלה הדברים אשר דבר משה אל כל ישראל, ולא לערב רב. ואפשר לפי שא"ל הקב"ה לך רד מגדולתך לפי שהוציאם, לזה מנע מהם הדבור. ואפשר עוד לומר שכלו בתבערה ובמסה ובקברות התאוה:
<b>ד"א</b> מוצאיהם למסעיהם על פי ה', לומר שתכלית מוצא האדם לזה העולם הוא לנסוע על פי ה', שיהיה צדיק ויתרצה בו הקב"ה וימות בנשיקה, לזה אמר מוצאיהם למסעיהם על פי ה', לומר שלא יצאו לעולם אלא למסעיהם על פי ה' כמ"ש ואלה מסעיהם למוצאיהם, כלומר ואלה שהם ישראל מסעיהם למוצאיהם, כלומר ממה שאירע להם כמה תלאות שבאו עליהם בעמלק ובוירד העמלקי והכנעני, ויהיה פירוש מוצאיהם, מאורעותיהם, כמו אשר מצאתם בדרך, והכל היה כדי לזכותם שלעת הנסיעה יהיו צדיקים וכשרים ונקיים שלא ירגישו במיתה אלא כמי שנוסע ממקום למקום, זהו למסעיהם:
<b>עוד</b> אלה מסעיהם למוצאיהם, לומר שנסיעתם מן העולם היתה כיציאתם, מה יציאתם בלא חטא כן נסיעתם, לזה אמר אלה מסעי בני ישראל, בני היחס והשררה, כי דורו של משה היו דור דעה שראו את הקב"ה ואמרו זה אלי ואנוהו וגו' ושמעו וי שנאמר מן השמים השמיעך את קולו וגו', וחומר השמע עם קול אלהים חיים מדבר מתוך האש כאשר שמעת אתה ויחי, וראו נפלאותיו וגבורותיו. וכן אמרו בזוהר משה וששים רבוא כלהו מעלמא דאתי:
ויסעו מרעמסס בחדש הראשון וגו'. ואח"כ חזר ואמר ויסעו בני ישראל מרעמסס ויחנו בסכות, יאמר תיכף החניה ויחנו בסכות, דהא הנסיעה כבר נאמרה, ועוד למה בפסוק ראשון לא אמר בני ישראל, וכאן אמר ויסעו בני ישראל. ויובן זה מהמדרש שאמר מרעמסס לסכות מהלך מ' פרסה והלך קולו של משה מ' פרסה, ואל תתמה שהרי הוא אומר ויאמר ה' אל משה וגו' קחו לכם מלא חפניכם פיח כבשן וגו' והיה לאבק על כל ארץ מצרים, והלא דברים ק"ו ומה אבק שאין דרכו להלוך כו'. א"כ כהרף עין נסעו בני ישראל לסכות, לקיים מה שנאמר ואשא אתכם על כנפי נשרים. א"כ בפסוק ראשון אינה נסיעה כמו שאר נסיעות ממקום למקום אלא קיבוץ שנתקבצו שם לשעה ממהלך מ' פרסה, וכן ארז"ל במקום אחר, אמר הקב"ה כשהייתם במצרים מהלך מ' ימים הייתם מפוזרים בה, וכנסתי אתכם לשעה קלה לרעמסס, ועכשיו אתם מפוזרים בכל הארצות ואני אקבץ אתכם, שנאמר ביום ההוא יוסיף ה' שנית ידו לקנות את שאר עמו וגו'. ובפסוק שני היא נסיעה ממש. ואמר בני ישראל מה שלא אמר כן בפסוק ראשון, לפי שבנסיעה ראשונה נסעו עמהם ערב רב בקולו של משה, שכן בפרשת בא אל פרעה אמר ויסעו בני ישראל מרעמסס סכותה כשש מאות אלף רגלי וגו' וגם ערב רב עלה אתם, לזה לא נכתב בני ישראל, אבל בנסיעה ממש אמר בני ישראל, ומכאן ואילך לא אמר במסעות בני ישראל, כי מהראשונה נלמוד לכולם שלא היו הולכים ברגליהם אלא נסיעה לבד לבני ישראל כמ"ש. ומזה המאמר יבא ראיה לדברינו:
<b>ויסעו</b> מאלוש ויחנו ברפידים ואין מים וגו' אע"פ שלא היה מים חנו שם, וא"ת הרי הבאר היה הולך לפניהם, כבר ארז"ל כי אין מים אלא תורה, שרפו ידיהם מן התורה, זהו ולא היה שם מים, שם לא היה אבל במקומות אחרים היה, כשהיו עוסקין במים הרוחניים שהם מזון הנשמה, היה הבאר שהוא מזון הגוף מתגלגל והולך לפניהם, וכשלא היו עוסקין בתורה היה נכסה מהם, לפי שהבאר רוחני ונתגשם למי שעוסק ברוחניות. ובמדרש אמרו ולא מצאו מים, אף בכליהם, שנאמר ואדיריהם שלחו צעיריהם למים וגו':
<b>ויחנו</b> בהר ההר בקצה ארץ אדום וגו'. למה נקבר כאן, אלא לומר כמו שהמדינה שהיא על הספר (פירוש בסוף תחום המלכות), מחזקים אותה בחומה ובמבצרים ובכל מיני חזוק כדי שלא יבא עליה מלכות אחרת ויכבשה, כן כאן לפי שהוא קצה ארץ אדום, נקבר שם אהרן להיות מבצר ומגן על ארץ ישראל שלא יעבור אדום, וכן ההר בקצה ארץ אדום ס"ת למפרע מצור אלא שה"א במקום וא"ו כמו, ולזה חזר פעם אחרת ואמר ואהרן בן שלש ועשרים ומאת שנה במותו בהר ההר, לומר ששם שלמו ימיו ושנותיו כדי שימות שם לסיבה הנזכרת לזה אמר בפרשת חקת ויסעו מהר ההר לסבוב את ארץ אדום, לסבבו ולהקיפו מכל צדדיו ונסמכה לפרשת וישמע הכנעני, לומר שלא היה מגן עליהם מאדום לבד אלא היה ג"כ מגן על הכנעני, כמ"ש בפרשת חקת ויתן את הכנעני ויחרם אתהן. ואהרן מת בר"ח אב ונסעו אח"כ ח' מסעות, ובמסע ח' שהוא יום ט' אמר עד אבל השטים, רמז על ט' באב שיהיה אבל גדול לישראל וישוממו ויגלו מארצם וממקומה, ועד שלא יבא יום זה נאסף אהרן, כי בכל שנה היה יום זה אבל לישראל, ומפני הרעה נאסף הצדיק:
<b>ובמדרש</b> תנחומא, מפני מה זכו מקומות אלו ליכתב בתורה, על שקבלו ישראל, ועתיד הקב"ה ליתן להם שכר, שנאמר ישושום מדבר וציה ותגל ערבה ותפרח כחבצלת, פרוח תפרח ותגל אף גילת ורנן, כבוד הלבנון נתן לה הדר הכרמל והשרון, המה יראו כבוד ה' הדר אלהינו. ומה מדבר ע"י שקבלה את ישראל כך, המקבל תלמידי חכמים בתוך ביתו עאכ"ו, אתה מוצא שהמדבר עתיד להיות יישוב והיישוב מדבר, היישוב מדבר, שנאמר ואת עשו שנאתי ואשים את הריו שממה, והמדבר יישוב שנאמר אשים מדבר לאגם מים וארץ ציה למוצאי מים, את מוצא עכשיו שאין אילנות במדבר ולעתיד יהיו שם אילנות, שנאמר אתן במדבר ארז שטה והדם ועץ שמן, אתה מוצא עכשיו שאין דרך במדבר שכולו חול, ואין שיירא מהלכת אלא בלילה לאור הכוכבים, ועתיד להיות שם דרך שנאמר אשים במדבר דרך וכתיב והיה שם מסלול ודרך, ע"כ. ורבינו בחיי ז"ל כתב ב' טעמים למה נכתבו המסעות, עיין בספרו. ויש למעלה בתחלת הפרשה טעם למה נכתבו המסעות עיי"ש:
<b>כי</b> אתם עוברים את הירדן אל ארץ כנען. לפי שיש להם מ' שנה מיום שיצאו ממצרים היו תאבין אימתי נגיע לתחום א"י, ועתה שבאו לתחום א"י, אמר להם הואיל ואתם עוברים את הירדן אתם באים לארץ כנען, כאדם שבא בדרך כשנתקרב למדינה ובנו עמו מבשרו לומר באנו למדינה. ורז"ל אמרו נסים של ירדן יהיו לכם סימן שכמו שיעשה ה' לכם נסים בירדן שתעברו בו ברגל בלי שום צער, זה יהיה לכם סימן שכן יעשה לכם כשתבאו לארץ בלי שום צער ובלי מלחמה, כי ה' הוא ילחם לכם. ורש"י ז"ל כתב אמר להם משה לישראל והורשתם את יושבי הארץ, על מנת כן אתם באים, ואם לאו מים באים ושוטפים אתכם, וכן מצינו שאמר להם יהושע בעודם בירדן והורשתם וגו', ע"כ. והורשתם את הארץ, ת"א ותירתון ית ארעא, א"כ יאמר וירשתם, כי מלת והורשתם יוצא לאחרים, וכן אמר לרשת אותה, יאמר וירשת אותה, וכן אמר והתנחלתם את הארץ בגורל, היל"ל ונחלתם, אלא כדי שלא יוציאו לעז על הגורל אמר כן, ואמר והורשתם את הארץ כי לכם נתתי את הארץ לרשת, יאמר הארץ היא נתונה לכולכם וכל אחד ואחד מכם זכה בכולה, אבל כשיפול הגורל בצפון מורה חלק שהיה לו בשאר הרוחות. זהו והורשתם, תחשבו שאתם מורישים זה לזה כדי שלא יקשה עליו כשיפול הגורל שלו באיזה מקום יחשוב כאילו החליף שאר רוחות ברוח זה, כל זה רמז שיהיה ביניהם אהבה ואחוה, ולא יחשוב מי שהוא בצפון שהוא מובדל מאחיו שבדרום, זהו כי לכם נתתי את הארץ לרשת, כמו שהאב מוריש לבניו בלב שלם כן אתם. זהו אומרו זאת הארץ אשר תתנחלו אותה בגורל, לא אמר תנחלו אלא תתנחלו זה מזה, וזהו אומרו אשר צוה ה' לתת לתשעת המטות וחצי המטה כי לקחו מטה הראובני ומטה בני הגדי לקחו נחלתם, פירוש כי, דהא, יאמר כמו שמטה הראובני לא היה ביניהם גורל אלא כל אחד לקח ברצון כולם במעמד כולם, כמ"ש בסוף פרשת מטות שאמר ויתן להם משה לבני גד ולבני ראובן את ממלכת סיחון וגו' ואת ממלכת עוג וגו', נתן להם דרך כלל לעריה בגבולות ערי הארץ, ואח"כ אמר ויבנו בני גד וגו' ובני ראובן בנו וגו'. על זה הדרך צוה ה' לתת לתשעת המטות וחצי המטה, כי הגורל אינו אלא לשכך האוזן כדי להניח דעתם, שנאמר מדנים ישבית הגורל. וכפי מה שארז"ל בגמרא פרק יש נוחלין שמשונה נחלה זו משאר נחלות, ששאר נחלות החיים יורשים את המתים וכאן המתים יורשים את החיים, כי ליוצאי מצרים נחלקה, כגון ב' אחים מיוצאי מצרים לאחד עשרה בנים ולאחד ב' בנים, נותנים לאלו עשרה בנים חלק אחד ולאלו ב' בנים חלק אחד, שנאמר לשמות מטות אבותם ינחלו, ובאים אלו עשרה בנים וחולקין ביניהם בשוה, וכן אלו ב' בנים מחלקים אותו החלק לשנים. ועיי"ש במקומו ותמצא שהחיים מורישים את המתים, שאין נוטלים בראשונה כסכום מניינם של באי הארץ אלא באי הארץ מחזירים הנחלה ליוצאי מצרים, והם מנחילים להם. א"כ והורשתם שמורישים אותה ליוצאי מצרים. וזה היה לפי שייעדם הקב"ה ליוצאי מצרים שהם יורישוה לבניהם, שנאמר ונתתי אותה לכם מורשה, לא אמר ירושה, לפי שגלוי לפניו יתברך שלא יכנסו לארץ, לזה אמר מורשה, לומר שהם המורישים, וכדי להפיס דעתם שלא נכנסו לארץ הואיל והם הם המורישים ה"ל כאילו הם נחלוה:
<b>והיה</b> אשר תותירו מהם לשכים וגו'. במדרש, אמר הקב"ה לישראל אני אמרתי כי החרם תחרימם, ואתם לא עשיתם כן אלא ואת רחב הזונה החיה יהושע, הרי ירמיה בא מבניה ועושה לכם דברים שלשכים בעיניכם ושלצנינים בצדיכם, לפיכך צריך לומר דברי ירמיהו כו'. אמר לפיכך צריך לומר דברי ירמיהו, כלומר צריך לקונן קינות איכה שהם דברי ירמיהו. תותרו, בגימ' הוא ירמיהו שיצא מרחב הזונה עה"כ. זהו וצררו אתכם על הארץ אשר אתם יושבים בה, שהיה מתנבא על חרבן הבית ועל חרבן ירושלים, לזה אמר והיה אשר תותירו, שודאי תותירו, לפי שנשבעו לה פינחס וכלב:
<b>וידבר</b> ה' וגו' צו את בני ישראל וגו' כי אתם באים אל הארץ כנען. היל"ל אל ארץ כנען, אלא. אמר אל הארץ כנען, אל הארץ הידועה שעליה נאמר בראשית ברא אלהים את השמים ואת הארץ בה"א הידיעה, היא נקראת הארץ שהיא מכוונת כנגד ארץ העליונה, וכן ארז"ל הנותן מטר על פני ארץ זו א"י, ושולח מים על פני חוצות זו ח"ל. הרי שחוצה לארץ נקראת חוצות. ואמר כנען, כמו כנען בידו מאזני מרמה, שת"י תגרא, שכל הנשמות באים לעשות שם סחורה. וחזר ואמר פעם אחרת זאת הארץ, לומר שזו נקראת ארץ. ואמר אשר תפל לכם חסר וא"ו, לומר שכבר נפלה בגורל לכם מששת ימי בראשית. ארץ כנען לגבלתיה כתיב, עיקר גבולה היתה לכם, כמו שארז"ל שבזמן הבריאה לקח הקב"ה עפר מתחת כסא הכבוד והשליכו על פני המים ונעשה ארץ ואבנים שבו נעשו הרים, זהו שאמר לגבלתיה, שעיקר, גבולה היה לכך. זאת הארץ אשר תפול לכם בנחלה לפני ה', כבר הוא נפול, כמ"ש ונכבשה הארץ לפני ה', אבל עתה תפול לכם, להמסר שרה בידכם, כדי שתהיה כל האומה מסורה בידכם ונוח להרגם:
<b>ואמר</b> והיה לכם פאת נגב וגו' ונסב הגבול וגו' ויצא הגבול זפרונה, וירד הגבול משפם, וירד הגבול הירדנה. למה כל אלו העקיפין, הולך מכאן סובב לכאן, יאמר המצרים החיצונים כמו הירדן וכמו ארץ אדום, וכל מה שבתוך המצרים היא תקרא ארץ כנען, כמו שעושין בשטרי מכירת קרקעות שמסמנים המצרים החיצונים וכל מה שבתוך המצרים הוא בכלל הקנין. אלא הכוונה היא לכנוס רצועה מתוך תחום זה לתוך תחום זה כדי שלא תשתכח האחוה מביניהם, ובסיבת זה יהיו אחים ורעים לעבודתו ית' ויהיו כולם גוי אחד, כי אם היה זה בצפון וזה בדרום רחוקים זה מזה, אחר זמן תשתכח האחוה ויהיה כל אחד כאומה אחת נפרדת מאחרת, ומזה יבא כל אחד לעשות לו חוקה אחרת ותורה אחרת, ויבאו להלחם זה עם זה ליקח ארצו מידו, כמו שעושין שאר האומות בחשבם שאינה אחיהם, ולא היה כן הכוונה, אלא שיהיו כולם גוי אחד בארץ, לזה באה התורה בנחלת הארץ והכניסה תחומו של זה לתוך תחומו של זה, כדי שלעולם יהיו משולבים וכלולים זה בזה, וילמדו זה מזה בעבודה ובתורה, ובזה יהיו כולם כאחד עובדים לאל אחד ב"ה בלב אחד ותורה אחת:
<b>אלה</b> שמות האנשים אשר ינחלו לכם את הארץ. לפי שהתורה דרכיה דרכי נועם וכל נתיבותיה שלום, לזה צותה שאלו ינחלו להם את הארץ, שאלמלא כן לעולם לא היתה נחלקת הארץ, שכל אחד היה אומר איני רוצה בחלוקתו של זה, אבל עכשיו שהיא ע"פ הדבור, יאלם פיו ויתרצה בחלוקתו על כרחו, ולזה אמר בפירוש אלה שמות האנשים ואלה שמות האנשים, לחזק הענין, ולזה הזכיר בכל אחד ואחד נשיא אחד שאמר נשיא אחד נשיא אחד תקחו לנחול, חזר והזכירם כל אחד ואחד בלשון נשיאות, ואמר נשיא בכל אחד ואחד כדי שיהיה להם מורא ואימה עליהם, ולזה למטה יהודה לא הוצרך להזכיר בו נשיאות, כי ממנו המלכות שיש לו מורא יותר, ובפרט כלב בן יפונה שעל ידו נכנסו לארץ. ובשמעון ובבנימין לא הזכיר בהם נשיאות, כתב רבינו בחיי ז"ל, בשמעון משום שיצא ממנו זמרי ובבנימין משום מעשה פילגש בגבעה. וחזר ואמר בסוף, אלה אשר צוה ה' לנחל, הכל היה לחזק הענין וכמו שאמרנו:
<b>וידבר</b> ה' אל משה בערבות מואב. למה אמר כאן באיזה מקום היה הדבור, וכבר אמר לעיל וידבר ה' אל משה בערבות מואב וגו' כי אתם עוברים את הירדן, אלא כאן לפי שהוא נפטר לחיי העוה"ב, שנאמר ויבכו בני ישראל את משה בערבות מואב, והיה מצר על שבטו ובניו שהן משבט לוי, ובני ישראל הם עוברים לקחת להם אחוזה ונחלה בארץ, ובני לוי אין להם לא חלק ולא נחלה, שנאמר ובתוך בני ישראל לא ינחלו נחלה, לזה אמר הקב"ה למשה, משה לא יקשה עליך, צו את בני ישראל ונתנו ללוים מנחלת אחוזתם ערים לשבת. ואמר לשבת, לומר שלא יתנו ערים שצריכות שום בנין אלא ערים בנויות שאינם צריכות אלא לישב בהם, כדי שלא יתבטלו מלמודם, כי אפילו במצרים היו קובעין מדרש והחזיקו בצוואת אביהם שציום שלא יבטלו קריאת התורה. וכן אמרו במדרש, ערי מקלט תהיינה שאם הם חרבים יבנו אותם. ולזה אמר ונתנו ללוים מנחלת אחוזתם, לא שתהיה להם בנחלה עולמית שאם תהרס יחזרו לבנותה שכבר נאמר ובתוך בני ישראל לא ינחלו נחלה, אלא יהיו בידם כמו שאולים, וכל אחד יתן מחלקו ערים ללוים, שנאמר והערים אשר תתנו מאת הרב תרבו ומאת המעט תמעיטו וגו', ויהיו מפוזרים ביניהם כדי להורות להם משפטי התורה ודיניה, שנאמר יורו משפטיך ליעקב. וכן ברכם יעקב ואמר אחלקם ביעקב, כמו שארז"ל אין לך עניים סופרים ומלמדי תינוקות אלא משמעון, ואפיצם בישראל, זה שבט לוי כדי להורות לישראל דיני התורה. גם יהיו מפוזרים ביניהם כדי שלא תשכח האחוה כמו שאמרנו הטעם על חצי שבט מנשה, וכמו טעם המזבח שעשו בני גד ובני ראובן לא לעולה ולא לזבח. וצוה ג"כ לתת להם מגרש חוץ לעיר לצורך בהמתם ורכושם, כדי שיהיו פנוים לעסק התורה, זהו ערים לשבת לישוב התורה. ולפי שהם עוסקים בתור פשט וסוד שנאמר יורו משפטיך ליעקב. משפטיך, בגימט' פשט ע', כי שבעים פנים לתורה. ותורתך לישראל, אלו הם רמזי התורה וסודותיה שלא היו מלמדים חותם אלא לשרידים, זהו לישראל. ותורתך, תורת כ"ו, שהתורה כולה שמותיו של הקב"ה. לזה נתן להם ב' דברים, ערים ומגרש, ערים כנגד סודות התורה, ולזה אמר לשבת, שצריכין ישוב הרבה, ומגרש כנגד פשטי התורה, זהו לבהמתם שיש שאינם מבינים אלא המקרא, ולרכושם, הפירוש. וכל חייתם, התרגום. ולפי שהתורה קדמה לעולם אלפים שנה שנאמר ואהיה שעשועים יום יום ויומו של הקב"ה אלף שנה, לזה המגרש היה אלפים אמה. ומה שהיו מ"ח ערים, כבר אמרתי שהערים נגד סודות התורה, שהתורה נארגת על השמות, והשמות על שם הוי"ה, ושם הוי"ה יש לו י"ב צרופים, ויש בהם מ"ח אותיות, וסימן מ"ח זה שדי יחזה, ולפי שעוסקין בה לזה מ"ח ערים:
<b>וידבר</b> ה' אל משה וגו' כי חתם עוברים את הירדן. מה צורך העברת הירדן כאן, יאמר כי אתם באים אל ארץ כנען והקריתם לכם, אלא אמר הקב"ה לישראל לא יעלה בדעתכם לומר שבזכותכם אתם נכנסים לארץ, אין זה בזכותכם אלא שירד הדין על יושבי הארץ, זהו את הירדן ירד דן ארצה כנען, וכן אמר משה לישראל אל תאמר בלבבך בהדוף ה' אלהיך אותם מלפניך לאמר בצדקתי הביאני ה' לרשת את הארץ, לא בצדקתך וביושר לבבך אתה בא לרשת את ארצם כי ברשעת הגוים וגו'. א"כ ירד הדין על האומות ההם, וכן ירד הדין עליכם, ואתם גרמתם מות לעולם, אחר שהעמדתי אתכם על הר סיני ופסקה זוהמת הנחש ונעשיתם בני חורין ממלאך המות, חטאתם בעגל וגרמתם מיתה לדורות, כמ"ש במדרש וז"ל, והקריתם לכם ערים, זהו שאמר הכתוב טוב וישר ה' על כן יורה חטאים בדרך, ואומר זכור רחמיך ה' וחסדיך כי מעולם המה, אמר דוד לפני הקב"ה רבש"ע אילולא רחמיך שקדמו לאדם הראשון לא היה לו עמידה, שאמרת לו ביום אכלך ממנו מות תמות, ולא עשית כן אלא הוצאתו מגן עדן שנאמר ויגרש את האדם, ולמה נגרש על שהביא מיתה לדורות, והיה צריך למות מיד, אלא שרחמת עליו, וגרשת אותו כדרך הרוצח בשגגה יגלה לערי המקלט, ע"כ. כן אתם גרמתם כמה מיתות בעגל, ובבעל פעור ויצמד ישראל לבעל פעור, גם במתאוננים אמר ויבכו גם בני ישראל. א"כ והקריתם לכם ערים ערי מקלט תהיינה לכם, לכם ממש, כי יש ביניכם רצחנים. ולפי שגרמו מיתה לד' יסודות בד' פעמים בעגל ובפעור ובמרגלים ובמתאוים, לזה אמר ד' פעמים לכם, והקריתם לכם, ערי מקלט תהיינה לכם, והיו לכם הערים, ערי מקלט תהיינה לכם. א"כ הערים אשר תתנו, אל יקשה עליכם נתינתם לומר כבר נתננו מ"ב ערים ללוים, ועתה ניתן ג"כ שש ערים, כי הם צורך לכם, ערי מקלט תהיינה לכם, כי כל אחד ואחד מכם צריך לגלות שם. מכה נפש, לא אמר מכה אדם אלא נפש לרמוז למה שאמרנו. לזה דבר אל בני ישראל ולא צו את בני ישראל כמו שאמר בפרשה הקודמת, שכל דבור לשון קשוי. וכן אמרו בפ' אלו הן הגולין (יא.) על פסוק וידבר ה' אל יהושע לאמר דבר אל בני ישראל תנו לכם את ערי מקלט אשר דבר ה' ביד משה, אמר רב אחא בר חנינא מפני מה נאמרה פרשת רוצחים בלשון עז, מפני שהן של תורה, למימרא דכל דבור ודבור לשון קשה הוא, דכתיב דבר האיש אדוני הארץ אתנו קשות, והא כתיב א' נדברו יראי ה' איש אל רעהו, ידבר עמים תחתנו, דבר לחוד ידבר לחוד. ואמר ב' פעמים ערי מקלט תהיינה לכם, כנגד ערי מקלט שבעבר הירדן וערי מקלט שבארץ כנען:
<b>עוד</b> ערי מקלט תהיינה לכם. לומר שגם בזמן החורבן הם קולטות ומצילות, זהו תהיינה, שיש להם הויה לעולם. ולזה ב' פעמים אמר ערי מקלט תהיינה לכם, לב' חרבנות.
<b>ואם</b> בכלי ברזל הכהו וימות רוצח הוא ודאי שמאחר שהמית, ודאי שהוא רוצח, ומה בא ללמדנו. וכן באבן, וכן בכלי עץ. ועוד אומרו מות יומת, לישתוק מניה, (שכבר ידענו שמכה נפש במיתה). ועוד אומרו ואם בכלי ברזל הכהו, ואם באבן הכהו, וכן בעץ, מקדים הכלי ומאחר ההכאה, יאמר ואם הכהו בברזל, ואם הכהו באבן, ועוד למה אמר הכהו, יאמר הכה, ואם הכה באבן וגו'. ועוד אומרו מות יומת, הא כל מקום שנאמר מות יומת הוא בסקילה, ובנין אב לכולם הוא ואיש או אשה כי יהיה בהם אוב או ידעוני מות יומתו באבן ירגמו אותם וגו', וכאן היה מיתתו בסייף, וא"כ למה אמר מות יומתו. ורז"ל הרגישו בזה ואמרו מנין שאם אין אתה יכול להמיתו במיתה האמורה בו שאתה רשאי להמיתו בכל מיתה שאתה יכול, ת"ל מות יומת. ועוד למה אמר יד בעץ ובאבן. אלא הענין הוא כך, שראובן שהרג את שמעון, אינה ה' אותו לידו לפי שהיה שמעון חייב מיתה ממקום אחר, ואינה אותו ליד ראובן לפי שמגלגלים חובה ע"י חייב, ובאו שניהם בגלגול, וקם שמעון וגבה חובו מראובן שהמיתו, וראובן היה שליח ההשגחה, שהיה שמעון חייב מיתה, א"כ יומת שמעון על שהמית לראובן, וראובן חוזר וגובה חובו משמעון שהוא היה שליח כמ"ש לעיל, א"כ נמצא כל אחד מת ב' מיתות, זהו רוצח הוא מות יומת, מות יומת הרוצח, ב' מיתות לראובן שהוא רוצח, וב' מיתות לשמעון שהוא רוצח, וכל אחד מהם הוא רוצח ונרצח, לזה רצח כתיב חסר. ופירוש הפסוק כך הוא, ואם בכלי ברזל הכהו, אתה רואה ששמעון הרג את ראובן, וקודם ראובן הרגו, זהו הכהו, כבר הכהו מקודם, ולזה קרא ההריגה הכאה לפי שחזר ובא אינה אלא הכאה, וזה מות יומת הרוצח שהוא ראובן שהוא רצח קודם, יומת שמעון, וחוזר ראובן וגובה חובו משמעון שהיה שליח ההשגחה, א"כ מות יומת הרוצח, לפי שכל אחד הוא רוצח ונרצח, א"כ רוצח הוא מות יומת, רוצח וקרי רצח, שקודם שירצח רצח, מות יומת הרוצח, שחוזר וגובה חובו, שהוא היה שליח כמ"ש. וזהו שאמרה המשנה אף הוא ראה גלגולת אחת, ר"ל אחד שהרג ובא בגלגול, אמר לה על דאטפת אטפוך, את הרגת לפיכך נהרגת, וסוף מטיפיך יטופון, שג"כ יהרגו, וכל אחד ימות ב' מיתות. אחת על עונו שהיה חייב מיתה, ואחת על שהרג את הנפש. וזהו אומרו גואל הדם הוא ימית את הרוצח בפגעו בו:
<b>ומה</b> שאמר יד באבן ובעץ, שאמר או באבן יד או בכלי עץ יד, לומר שראובן המכה הראשון הכהו באבן, ולזה לא אמר ואם הכה באבן, אלא באבן הכהו, שכבר הכהו, לזה יד העדים תהיה בו להמיתו, שנאמר כי אבן מקיר תזעק וכפיס מעץ יעננה, יעננה פירושו תעיד, כמו לא תענה ברעך עד. א"כ בכלי שהכהו בו חזר ונפרע ממנו. אבל בברזל לא נאמר בו יד, לפי שהוא פסול לעדות שהוא כלי של עשו הרשע שהוא פסול ושנאו הקב"ה שנאמר לא תניף עליהם ברזל, והוא ממית בכל שהוא, ואפילו ע"י מחט יכול להמית, ולזה לא אמר בברזל אשר ימות בה כמו שאמר באבן ובעץ. וה' יגלה עינינו ויראנו נפלאות מתורתו, אנס"ו:
<b>ואם</b> בשנאה יהדפנו. ששמעון לא היה חייב הריגה, שאין בידו עון חמור שראוי לשנוא אותו עליו ולזה לא נזדמן למכה לא חרב ולא אבן ולא עץ, ואפילו שום דבר להשליך עליו לא נזדמן לו,, שהרי הוא אומר או השליך עליו בצדיה, לא אמר או השליך עליו כל כלי כמו שאמר אח"כ ואם בפתע בלא איבה וגו', א"כ מות יומת המכה, שאילו לא היה חייב מיתה לא נזדמן לו, א"כ זה ימות ב' מיתות, אחת ע"י ב"ד שימיתוהו כשהתרו בו וקבל ההתראה, שאין ממיתין אלא אם כן מתרין, והואיל וקיבל ההתראה יודע בעצמו שהוא חייב, ואחת גואל הדם הוא ימית את הרוצח בפגעו בו, וגואל הדם אינו חייב מיתה כמ"ש. ואם בכלי ברזל או אבן או עץ, לפי ששם קדמו עבירה שהיה חייב עליה מיתה, וכאן היה עון קל ונהרג כדי לחייב ההורג, ומיד חיתה מכתו:
<b>ואם</b> בפתע בלא איבה הדפו. אם המכה הראשון לא עבר עבירה חמורה שחייב עליה מיתה, וזה ההרוג היה בידו עון חמור שהיה חייב עליו מיתה, מזמינו לידו לפי שיש בידו עון קל, ולזה הוא בלא איבה ובלא ראות, ועל כל זה חייב עליו גלות לפי שמת על ידו. לזה ושפטו העדה והצילו העדה, עדה שופטת להרוג שבדין נהרג, שאילו לא היה חייב מיתה לא נהרג, ועדה מצלת ההורג וגולה על עון הקל שהיה בידו, וגלות מכפרת עון, כי לזה נקראת מקלט, מלה מורכבת, מקלט מקלט, ר"ל העון שהיה בידו שהיה חייב עליו ארירה או נדוי לא הריגה, מק, כלומר נימוק בגלות, שהלך לעיר אחרת שאינם מכירים אותו, ועל מה שנזדמן לידו הריגת נפש, ישב עד מות הכהן הגדול, שמיתתו היא מכפרת יותר מחייו, שבחייו הוא מכפר ע"י קרבן בהמה, ובמיתתו מכפר ע"י הקרבת נפשו, ולזה אמר הכהן הגדול אשר משח אותו בשמן הקדש, כל זה הוא לומר, שראוי אדם גדול כזה, לכפר במיתתו על כל בני דורו ובזה יקח נחמה גואל הדם, לומר אם זה שהיה צדיק גדול והיה מכפר על כל ישראל ביום הכפורים, והיה נכנס לפני ולפנים, והיה משוח בשמן המשחה, ועם כל זה מת, כשיעריך כל זה גואל הדם, יקח נחמה על מותו אע"פ שמת מיתה משונה:
<b>ואם</b> יצא יצא הרוצח וגו' ומצא אותו גואל הדם וגו'. יאמר ואם יבא זה ומצאו גואל הדם והמיתו, לא תאמר אחר שגלה וקבל ענשו, איך יזדמן בידו להרגו, תדע שזה היה לפי שעשה איזה עון, אחר שבא לעיר מקלט ולא קלטתו אלא פלטתו לחוץ, זהו ואם יצא, לפי שיצא, ועם כל זה לא נפטר מהגלות, כי צריך שיבא בגלגול כמאחז"ל, להשלים גלות הנגזר עליו, זהו כי בעיר מקלטו ישב עד מות הכהן הגדול ואחרי מות, כלומר אע"פ שמת, צריך לבא לאחר מיתה לעיר מקלט:
<b>והרמב"ם</b> ז"ל כתב בפרק ז' מהלכות רוצח, שאם נגמר דינו להגלות, ומת קודם שגלה, מגלין עצמותיו לשם, ובעת שימות הכהן הגדול מוליכין עצמותיו לקברי אבותיו. זהו כי בעיר מקלטו ישב עד מות ואחרי מות, כלומר אע"פ שמת, כדי שלא יצטרך לגלגול. ולזה אמר אשר ינוס והיל"ל נס, אלא ינוס לעתיד:
<b>ובמדרש</b> אמר רבי אלעזר בן עזריה אם מדת הפורענות המועטת, הפוסע פסיעה אחת מתחייב בנפשו, ק"ו למדה טובה המרובה, ע"כ. ומה שאמר ואחרי מות הכהן ישוב הרוצח, הוא מיותר, כי מאחר שאמר וישב שם עד מות הכהן הגדול, ממילא שמעינן שאחרי מות הכהן ישוב, אלא לפי שהתורה אמרה כי בעיר מקלטו ישב, צריך שהפה שאסר הוא הפה שיתיר, כמו שאמרו בפרק קמא דמס' יום טוב, כל דבר שבמנין צריך מנין אחר להתירו, מנא לן מכדי כתיב שלשת ימים אל תגשו אל אשה, א"כ לך אמור להם שובו לכם לאהליכם למה לי, שמע מינה כל דבר שבמנין צריך מנין אחר להתירו. ופירש"י ז"ל הואיל והקב"ה אסר בעי למשריה הוא גופיה בהדיא, והוא הדין לכל דבר שבמנין, ע"כ:
<b>ואחרי</b> מות הכהן ישוב הרוצח. קרא אותו רוצח אף אחר שקבל ענשו, הוא כמו שכתב הרמב"ם ז"ל בפרק הנזכר וז"ל, אע"פ שנתכפר לו אינו חוזר לשררה שהיה בה אלא הוא מורד מגדולתו כל ימיו הואיל ובאה תקלה גדולה כזו על ידו. לזה אמר ישוב הרוצח, לומר שאע"פ ששב, יכיר בעצמו שהוא רוצח:
<b>ולא</b> תקחו כופר לנפש רוצח. עון הרציחה הוא גדול מכל עבירות שבתורה, ולא תאמר שהאלהים אנה לידו והוא שליח ההשגחה, אלא הוא רשע למות, מקדמת דנא היה רשע והיה חייב מיתה, והוא סיבב לעצמו המיתה, זהו למות, א"כ כל מה שאתם לוקחים ממנו הוא גזל בידכם, כי אם לא תמיתוהו אתם, יש לי הרבה שלוחים להמיתו, זהו כי מות יומת:
<b>ולא</b> תקחו כפר לנוס אל עיר מקלטו. פירש רש"י ז"ל ולא תקחו כופר למי שנס אל ערי מקלט שהרג בשוגג אינו נפטר מהגלות בממון ליתן כופר לשוב לשבת בארץ, עד מות הכהן הגדול, כלו' בטרם מות הכהן, לנוס, כמו לנס, כמו שובי מלחמה, ששבו מן המלחמה כן תאמר לנוס על מי שכבר נס, וקראהו נוס מוברח. וא"ת לנוס לברוח, ותפרשהו ולא תקחו כופר למי שיש לו לברוח לפטרו מן הגלות, לא ידעתי איך יאמר לשוב לשבת בארץ, הרי עדיין לא נס ומהיכן ישוב, ע"כ. ולפי מה שפירשתי, שמי שנגזר עליו גלות, אע"פ שפטרוהו ישוב ויתגלגל כדי לפרוע חובו:
<b>ולא</b> תחניפו את הארץ. כתרגומו תחייבון ית ארעא, תגרמו לה חובה שתקולל כמו שנתקללה כשהרג קין את הבל, שנאמר ארור אתה מן האדמה, פירוש יותר מן האדמה. זהו ולארץ לא יכופר לדם אשר שופך בה כי אם בדם שופכו, ואח"כ תבלענו:
<b>מצאתי</b> כתוב, שרמז כאן עלי דם זכריה שהיה דמו רותח ולא בלעתו הארץ, והביא נבוזראדן את סנהדרי קטנה ושחטן על דמו ולא נח, ושתי סנהדראות היו בירושלים, אחת בהר הבית ואחת על פתח העזרה, כל אחת כ"ג, ושתיהם עולים מ"ו, היינו בד"ם, ואייתי לסנהדרי גדולה ושחטן על דמו, היינו כ"י א"ם עולה ע"א, כמנין סנהדרי גדולה. אש"ר שפ"ך, ר"ת וס"ת בגימט' נבוזראדן. אם בדם שופכו, ר"ת בגימט' זהו דם זכריה. זכריה בגימ' רב"ם. שהיה רבם של ישראל:
<b>ולא</b> תטמא הארץ אשר אני שוכן בתוכה זהו בזמן שבית המקדש קיים, אבל בזמן החרבן, שמא יעלה בדעתך לומר זנח ה' את הארץ, לזה אמר כי אני ה' שוכן בתוך בני ישראל, אע"פ שהם בגלות, ואני נאמן ליפרע ממי שגורם לסלק שכינה מישראל, כמו שאמרו רז"ל בעון שפיכות דמים שכינה מסתלקת מישראל. ואיני יכול להפרד מהם, זהו כי אני ה' שוכן מכמה שנים אע"פ שהם בגלות, וכמ"ש ואף גם זאת בהיותם בארץ אויביהם וגו':
<b>ויקרבו</b> ראשי האבות וגו'. לפי שראו ששבט מנשה נחלק, חציו בעבר הירדן וחציו בארץ כנען, א"כ אין להם חלק בארץ כי אם חצי שבט, ומאותו מחצית לקחו בנות צלפחד ג' חלקים, חלק אביהם שהיה מיוצאי מצרים, וחלק הבכורה, שהיה בכור, וחלקו עה אחיו בנכסי חפר, והם היו כל אחת מהן לא פחות מארבעים שנה, והנישאת יותר מארבעים שנה אינה יולדת, ובעלה יורשה, ונמצא ששבט מנשה יגרע חלקו מהארץ לזה באו בטענה גדולה, זהו וידברו לפני משה ולפני הנשיאים ראשי וגו', ויאמרו את אדוני צוה ה' לתת הארץ בנחלה בגורל, ואדוני צוה בה' וגר, לומר לא שח"ו אנו מסופקים בנבואתך, אלא ודאי צוה ה' לתת את נחלת צלפחד אחינו לבנותיו, ובשלמא אם היה הדין שאפילו המשפחות ג"כ יחלקו בגורל, היה טוב, כי היה נחסר חלק בנות צלפחד מחלק גלעד, אבל הגורל אינו אלא לשבטים לבד, אם כן שבט מנשה בן יוסף שהיה חביב שנתן לו יעקב חלק בארץ יתר על אחיו שנאמר ואני נתתי לך שכם אחד על אחיך, ותרגם אונקלוס חולק יתיר, ולזה אמרו בני יוסף, ועתה יהיה לנו אך חצי חלק בארץ, ומאותו מחצה יתנו לבנות צלפחד, ויהיו לאחד משבטי בני ישראל לנשים, ונגרעה וגו':
<b>ואם</b> יהיה היובל. לא שספקו ביובל, שאמרו אם, כי ודאי יהיה היובל, אבל ספקו בעצמן לומר שמא לא יזכו לראות היובל, כי לא נהג היובל עד שנבחרה ירושלים, לזה אם יהיה היובל הוא לבני ישראל ודאי, אבל לנו הוא ספק, לומד שבחבל ישובו כל אחד למשפחתו ולנחלתו, ואפילו שיהיו לאחד משבטי ישראל, סוף שכל אחד ישוב לנחלתו, לפי שזה שהניח בת סופו לחזור לאחר שישלים גלגולו, כמו שארז"ל על פסוק והעברתם את נחלתו לבתו, כל מי שאינו מניח בן הקב"ה מתמלא עליו עברה, עכ"ז בערך זה הוא באם, כי אולי יהיה גלגולו רחוק. ואמרו ומגורל מטה אבותינו יגרע נחלתן, היה לו לומר יגרע נחלתם, כי הוא מדבר על הזכרים, אבל אמר נחלתן, לומר שהם פחותים מהזכרים, מאחר שהנקבות מתוספת נחלתן ומהזכרים נגרעת נחלתם:
<b>ויצו</b> משה את בני ישראל. לא אמר כאן ויקרב משה את משפטן, כמו שאמר בבנות צלפחד, או עמדו ואשמעה מה יצוה ה' לכם, והיכן נאמרה לו, אלא נאמרה למשה ברמז, כשאמר הקב"ה כן בנות צלפחד דוברות נתן תתן להם אחוזת נחלה בתוך אחי אביהן, מאי בתוך אחי אביהן, מאחר שאמר והעברת את נחלת אביהן להן, אלא שם נאמר לו שהנחלה תהיה בתוך אחי אביהן ולא תסוב למטה אחר:
<b>ואמר</b> ואל בני ישראל תדבר לאמר וגו'. לומר שלא לבנות צלפחד לבד אלא לכל בת יורשת נחלה, ומשה המתין עד שיבאו בעלי החוב ויתבעו חובם, כי דבר בעתו מה טוב, וכשבאו בני גלעד לפני משה ולפני הנשיאים ראשי אבות לבני ישראל, אז נתפרסמה ההלכה בפני כולם. זהו ויצו משה את בני ישראל על פי ה' לאמר, כבר נאמר לו שיאמרה לבני ישראל לאמר כן מטה בני יוסף דוברים, לאמרם ולנשאם בפני כל ישראל שדבורם באמת, מה שאין כן בשאר שבטים, זאת מצאתי. כ"ן, בא"ת ב"ש ט"ל, בגימ' הוי"ה אחד, לומר שכל מי שדבורו באמת, כאילו מודה שה' אחד ושהוא אמת וחותמו אמת, ואם לאו הוא כופר וראוי לקללה, כי ט"ל למפרע ל"ט, ותרגום ארור ליט. וכן מלת כ"ן בגימ' ע', שכל ישראל הם כלולים בע' נפש.
<b>לטוב</b> בעיניהם. היה לו לומר לטוב בעיניהן כי הוא מדבר עם הנקבות, אבל לפי שדרך הזכר לחזר אחר הנקבה, שנאמר כי יקח איש אשה ולא אשה איש, אבל אלו שהן צדקניות והן גדולות יותר מארבעים שנה אין גנאי להן שיהיו במקום זכר, והן יקחו האיש אשר יבחרו, כי ודאי לא יבחרו אלא בטוב, זהו לטוב בעיניהם. אך למטה משפחת אביהן, כי לקרב גלגול אביהן כדי שיבא במשפחה לא ממקום רחוק, זהו למשפחת מטה אביהם, לא די שיהיה מאותו מטה ולא ממטה אחר אלא אפילו באותו מטה תהיה המשפחה היותר קרובה
<b>מצאתי</b> כתוב, כשבא המת מצד משפחתו נקרא סוד העבור, וכשבא מחוץ נקרא סוד הגלגול. ואפשר שלזה אמר ב"פ ולא תסוב נחלה, אחד לומר שיבחרו במשפחה היותר קרובה, כי בני דודיהן הם יותר קרובים מבני בניהן, ובני בניהן הם יותר קרובים מבני בני בניהם, ופסוק ולא תסוב נחלה השני הוא ממטה למטה אחר, ואע"פ שבפסוק ראשון אמר ממטה אל מטה, לא אמר אל מטה אחר כמו שאמר בפסוק השני, ופירוש ממטה אל מטה כולם באותו מטה, אלא בערך משפחה קרובה משפחה רחוקה וכולם באותו מטה. וכן בפסוק ראשון אמר כי איש בנחלת מטה אבותיו ידבקו בני ישראל, אמר אבותיו, ובפסוק שני אמר איש בנחלתו ידבקו מטות בני ישראל, הכל לרמוז למר שאמרנו:
<b>ותהיינה</b> מחלה נועה וגו'. היה יכול לומר ותהיין בנו"ן פשוטה. אבל אמר ותהיינה, לפי שהיו ה' ועמדו במקום זכרים לנחלה, וכוונו בהבאת אביהם. זהו בנות צלפחד לבני, שהבנות נעשו בנים, ולזה נזכר צלפחד בפרשת ותקרבנה, ובפרשה זו ויקרבו, ששה פעמים, והם היו ה' בנות, לומר שכל אחת כיוונה להביאו, כי הוא היה גדול המשפחה חבל לא בן תורה, כמו שכתבנו בפרשת פינחס. צלפחד בגימט' רבי, ועליו נאמר וימת עם רב, שבא לעולם מחדש ונעשה מהמדברים, שנאמר וידבר העם באלהים ובמשה, ועתה נעשה ב"ר שבא לעולם מחדש ונעשה לו הויה ובנין, זהו ותהיינה בנות צלפחד ונמחלו לו עונותיו, זהו שחזר והזכירם בשם, מחלה שנמחלו לו עונותיו, תרצה שנתרצה לו הקב"ה, וחגלה חג לה לנשמה, ומלכה שנתן לה ממשלה ומלכות, ונעה נצולה מהיותה נעה ונדה, ויש לה עניה ודבור:
<b>ממשפחת</b> בני מנשה בן יוסף היו לנשים. אחר שאמר לבני דודיהן היו לנשים, מה צורך לומר ממשפחת בני מנשה בן יוסף, אלא כוונו להיותו צדיק כמו יוסף הצדיק, ולמדו לבעליהן שיכוונו הם גם כן, זהו ותהי נחלתן על מטה משפחת אביהן. ואמר ב"פ לנשים, לומר שהעיקר היא האשה, אשה מזרעת תחלה יולדת זכר:
<b>ונחתם</b> ספר חומש הפקודים בענין בנות צלפחד, לומר שכל אלו שמתו במדבר ואלו שמתו במסה, וערב רב שמתו בתבערה וע"י הנחשים השרפים, כולם נתקנו ע"י בניהם והבנים פירוש בוניהם שהן האבות, אם הנקבות הבנות הביאו אביהן בסוד העיבור שנאמר והעברת את נחלת אביהן להן, כ"ש הבנים ולזה אמר ברמז אלה המצות והמשפטים אשר צוה ה' ביד משה, אמר ביד, לומר שלו נמסר דבר זה לא לזולתו. בערבות מואב, על הערבים על האב שהם הבנים, כמ"ש רז"ל כשנתן הקב"ה התורה לישראל א"ל תביאו לי ערבים כו' אמרו הרי בנינו ערבים אותנו כו'. על ירדן, יד נר, על יד הבנים שהם נר לאבות. ירחו יבא להם הריח ונחה נפשם ורוחם. ודרז"ל בת"כ אלה המצות שאין נביא רשאי לחדש דבר מעתה אסר צוה ה' את משה, כדאי הוא השליח לשולחו אל בני ישראל, כדאי הוא השליח למי שנשתלח אצלו, ע"כ:
<b>וכתב</b> רבינו בחיי ז"ל, הספר השלישי שהוא ספר ויקרא, נחתם בפסוק אלה המצות אשר צוה ה' אל משה, והספר הזה נחתם ג"כ בפסוק אלה המצות, והוסיף שם את משה, וכאן אמר ביד משה. והענין כי הברית הראשון אשר בחורב קבלוהו, עד שהמלך במסבו בטלוהו, וכבודם בתבנית שור המירוהו, ונהפך למשחית הודם, לא הצליחו בו ולא עלה בידם. וציר נאמן בראותו אותיות פורחות, השליך מידו את הלוחות. אבל כאן בערבות מואב בברית שני, נתקיים הברית בין ה' וביניהם, ההרים ימושו וכל צור ממקומו יעתק, והברית הזאת לא תופר וחבל האהבה לא ירתק. במסורת בריתו הביאנו לשם ולתהלה, ודברי הברית קבלנו עלינו בשבועה ואלה. ומזה תמצא פסוק בסוף התורה ערב, אלה דברי הברית אשר צוה ה' לכרות את בני ישראל בארץ מואב מלבד הברית אשר כרת אתם בחורב עד כאן:
<b>גימטריאות</b>
<b>לעיני</b> כל מצרים. ר"ת מלך, ר"ל אפילו לעיני פרעה:
רמה לעיני כל מצרים. ס"ת למפרע מילה, לומר בזכות המילה יצאו:
בדפקה. קול דודי דופק, ששם קבלו את התורה:
באלוש. שם נתן להם המן, אלוש, על שם שהיו לשין אותו ועושים אותו עוגות בחצרות. בא להם ח' צרות שם:
הר שפר. הוא סיני, ששם שמעו קול השופר ואמרו שם אמרי שפר, שאמרו נעשה ונשמע:
בחרדה. ויחרד כל העם:
במקהלות. דכתיב במקהלות ברכו אלהים:
בתחת. ויתיצבו בתחתית ההר:
בתרח. בריח התורה והמצות:
במתקה. ומתוקים מדבש ונופת צופים. מתקה, מתק ה', חמשה חומשי תורה:
בחשמונה. חש ונתן להם לישראל מנה יפה:
במוסרות. שם נתייסרו ונצטוו על מצות לא תעשה:
בצלמונה. שם מת אהרן שהיה צל ומנה לישראל:
העברים. בגבול מואב, שעברו שם עבירות עם בנות מואב:
אבל השטים. התאבלו שמתו כ"ד אלף בעון השטים. השטים, בגימט' השטן. השטים בערבות מואב, שהיו שטים לבער מהם עון מואב, שנאמר ויחל העם לזנות אל בנות מואב:
את הירדן אל הארץ כנען. רמז על שלשים ואחד מלכים שהיו על ארץ כנען, זהו א"ל הארץ:
לרב תרבו נחלתו מי שריבה בתורה נותנין לו שכר הרבה, כמאמר התנא אם למדת תורה הרבה נותנין לך שכר הרבה, ואמר לימדת תורה היינו לרבים, לומר הבא לטהר מסייעין אותו, ותלמיד חכם בני עירו מצווין לעשות מלאכתו. אבל למעט תמעיט לשון יחיד:
והיה אשר תותירו מהם לשכים בעיניכם ולצנינים, רמז על שאול שחמל על אגג ויצא ממנו המן שהיה לץ והיה מתלוצץ על מועדים של ישראל, שהיה אומר שמוציאים כל ימיהם בשה"י פה"י שבת היום פסח היום, והיה מתלוצץ על משה רבינו ועל התורה כדאיתא במדרש. לצנינים, לץ נין ים, י"ם, ישראל מועדים, והיה נין עמלק:
וצררו אתכם. שהיה צורר היהודים:
אתכם על הארץ. ס"ת למפרע צלם, שתלה צלם על לבו כדי שישתחוו לו:
הארץ כנען זאת ר"ת, למפרע זכה, זכה כנען שתקרא ארץ ישראל על שמו, לפי שכבד את אברהם וא"ל נשיא אלהים אתה בתוכנו:
על ידי אדום יהיה לכם. רמז שאדום יהיה להם לישראל, דכתיב והיה אדום ירשה:
קדמה ונסב לכם הגבול. כלומר מקודם בריאת העולם נגזר שיהיה זה גבולכם:
ויצא חצר אדר ועבר. רמז שאין מעברים בחדשים אלא חדש אדר:
הרבלה מקדם לעין. רמז שיעוורו עיניו של צדקיהו ברבלתה, זהו לבא חמת, שבא נבוכדנצר לארץ חמת ויעוור עיניו:
משפם הרבלה. שאבל על בניו, ועל שפם יעטה כאבל, ששחט בניו לעיניו:
וירד הגבול. ירידה היה להם לישראל באותו זמן:
למטה בנימין, למטה יהודה, לא נאמר בהם בני, לומר הם בעצמם, כי יהודה נעשה ערב לבנימין, ושניהם היו שכנים למקדש:
אלידד. הוא אלדד ונתוסף לו יו"ד לפי שזכה לנבואה שנקראת ביו"ד שמות:
קמואל. הוא מידד, ונקרא קמואל לפי שקם עם אל:
ומדתם, ומד תם, אין מודדים אלא בחבל של חמשים אמה, היינו ומ"ד:
לארץ לא יכופר לדם וגו' כי אם בדם שופכו. רמז על דם זכריה שנשפך לארץ:
כי אני י"י שוכן ר"ת כאיש, תקראי לי אישי:
<b>תם</b> <b>פרשת</b> <b>מסעי</b><b>.</b> <b>ונשלם</b> <b>ספר</b> <b>במדבר</b>
<h1>שדי חמד אסיפת דינים חמץ ומצה</h1>
הרב חיים חזקיהו מדיני
<big><b>סימן</b></big> <big><b>ט</b></big>
<big><b>בדין</b></big> <big><b>מכירת</b></big> <big><b>חמץ</b></big><big><b>.</b></big> <b>א</b><b>)</b> <b>מכירת</b> חמץ אם יוכל למוכרו לי"מ הרב ט"ז בסי' תמ"ח העלה לאיסור והרב מקום שמואל סי' ז' דחה דבריו וכתב שממכרו קיים ומיקרי חמץ של נכרי שעבר עליו הפסח ומותר אפילו באכילה וכיון דאינו אלא מדרבנן ראוי לפסוק כמאן דמיקל וכל שכן שראה הרמ"ש דברי הרט"ז ודחאם כנ"ל ברור כן כתב הרב חכמה ומוסר לאנסין ד' קס"ד ע"ב אות י"ד ואין אצלי ס' מקום שמואל לעיין בו כי מתחלת דברי הרב חכמה ומוסר לאנסין נראה דמיירי בלכתחלה ומסוף דבריו נראה דאדיעבד קאי דאם עבר ומכרו קאמר דממכרו קיים ומשמע דלכתחלה לא ימכור לי"מ (וכן כתב הרב נודע ביהודה בסדר מכירת חמץ שהובא בשו"ת שיבת ציון סוף סי' י"א והוסיף שם שלא ימכור לבן מומרת לעכומ"ז אף שבשעה שנולד כבר היתה מומרת לעכומ"ז מכמה שנים עי"ש) ובדיעבד שכבר מכרו לי"מ ואי אפשר למוכרו לאחר שכבר עבר הזמן וכיוצא יש להתיר שוב ראיתי שהרב שואל ומשיב במהדורא תליתאה בח"ב סי' ס' נשאל במכר לנכרי ובחול המועד נודע שהוא י"מ והשיב להתיר משום שהיה אנוס שלא ידע שהוא י"מ ומשמע דבלא זה אין דעתו נוחה להקל בדיעבד ובמהדורא תניינא ח"ד סי' יו"ד (ד"ה והנה ביום א' במדבר) כתב וז"ל ועיין בשו"ת מקום שמואל שצדד באם מכר לי"מ דלא שייך למיקנסיה דלא כט"ז דמה שאמרו אף על פי שחטא וכו' היינו לדידן דאסור להכשיל הי"מ אבל הי"מ לגבי נפשיה כנכרי גמור חשוב ואף שבתשובה אחת דחיתי דבריו אמנם לענין זה שנקנס לכל העולם בעבורו בודאי לא שייך לקונסו וגם לא ידעתי מה שייך קנס דהי"מ לא ישמע לנו וימכור לנכרים ולא יגיע לו הפסד כל כך מזה ולמה נקנוס להישראל חנם עכ"ד ועיין מה שכתבתי על פי סברתו זאת לעיל בסי' ח' אות ט' ומה שכתבתי שם מה שיש לפקפק בסברא זו וגם הבאתי (בד"ה והנה) מה שכתב הרב פרי מגדים בסי' תמ"ח במשבצות עי"ש:
<b>ובעיקר</b> הדין הנה הרב מגן האלף בסי' תמ"ח סק"ז (בד"ה עוד) הביא מה שכתבו הרבנים ט"ז וחק יעקב בדין זה וכתב שלהיות שקשה ליזהר בזה במקומות שמוכרי יי"ש ושכר הם י"מ אמר ללמד קצת קולא בזה והוא על פי מה שהסביר דמה שקנסו לאסור החמץ שעבר עליו הפסח משום שעבר בבל יראה היינו כדי שעל ידי זה ימנע ולא ישהה חמצו וזה שייך דוקא לגבי ישראל שאם נאסור לו אכילתו והנאתו אחר הפסח לא ישהנו בפסח ולא יעבור בבל יראה אבל י"מ שגם בפסח אוכל חמץ ואם נאסור לו חמצו אחר הפסח בודאי לא ישמע והוא ישהה החמץ לכן לא קנסו חכמים על חמצו וסיים שיש לצדד בהיתר זה אך לכתחלה ודאי אסור משום לפני עור לא תתן מכשול ועוד צדד ללמד זכות על מה שאי אפשר ליזהר אחר הפסח כל כך והוא על פי מה שנסתפק בעיקר איסור בל יראה אם כשמרבה החמץ מוסיף האיסור כגון שיש לו כזית חמץ בתוך ביתו שעובר והוסיף עוד חמץ הרבה אם מוסיף הוא באיסור כמו באיסורי אכילה שבכל כזית עובר עליו או איסור דבל יראה הוא שלא יהיה חמץ ברשותו ומה לי כזית או בית מלא ואינו דומה לאיסורי אכילה דעל הנאה מעט חייב וכל מה שאוכל יותר מוסיף באיסור לא כן בבל יראה ולפי מה שכתב הרמב"ם בקנה חמץ בפסח לוקה דהוי לאו שיש בו מעשה אם כבר היה לו חמץ בביתו אינו מוסיף לאו בחמץ שקונה ואין לומר אם כן איך לקי שמא יש לו חמץ מקודם לאו קושיא היא דלא מחזקינן ליה בהכי ואם יהיה כן אפילו לפני עור לא שייך בי"מ שהרי אוכל חמץ בפסח ומשהה בביתו ואין חמץ הנמכר לו מוסיף איסור וזכינו ללמד זכות על מה שאי אפשר ליזהר אחר פסח כל כך גם בשכר הוי חמץ על ידי תערובת ולדעת הרא"ש ורש"י משמע דלא קניס אפילו נתערב קודם פסח ומכל מקום ראוי ליזהר על כל פנים מאי דאפשר ואין לסמוך על זה רק לסניף בעלמא כי עדיין צ"ע:
<b>ולי</b> הדל קשה לסמוך בזה אף לסניף בעלמא משום דמסתברא לי דאף אם נאמר דמי שהשהה כזית חמץ בפסח ושוב קנה בפסח חמץ אינו לוקה ואינו עובר על בל יראה על החמץ שקנה כיון שכבר קא עובר הוא בבל יראה על הכזית מכל מקום בזה שמוכרים לי"מ החמץ קודם זמן איסורו כשיגיע הפסח הרי זה עובר בבל יראה על כל החמץ בבת אחת בין על חמץ שלו בין על החמץ שקנה מהישראל ואם אין לו שום חמץ עובר הוא על כל פנים על החמץ הזה שקנה מהישראל ואם כן יש לנו לחוש כיון שהוא י"מ הרי מזונותיו מצויים לו בכל עת וחנות הנחתום נכרי פתוחה לפניו בכל עת אם כן אינו נדחק להמציא לו ככר לחם קודם הפסח כי אם בליל פסח לעת האוכל ילך ויקנה ואם לא יתאוה לאכול בלילה לא יקנה לו לחם חמץ עד מחר שיקנה לחם חם ביום ואדהכי והכי הרי הוא עובר בבל יראה על החמץ שקנה מהישראל ואם כן אם נאמר שגם על חמצו של י"מ שעבר בבל יראה קנסו לאסרו אחר הפסח גם חמץ זה נאסר ואין מקום לצד היתר זה אלא בי"מ שידוע בבירור שיש לו חמץ משלו בתחלת הפסח דאז הוא דיש לומר דאינו מוסיף איסור בחמץ שקנה מהישראל:
<b>ורב</b> אחד כתב לי וז"ל בפה נמצא י"מ שעסקו ביי"ש עסק גדול שיש לו כמה סקלאדין בכמה עיירות חוץ מפה ושלחתי השמש אליו שיבקשו בשמי כפי אשר אחר הפסח יהיה אסור לנו היי"ש שלו משום חמץ שעבר עליו הפסח יהיה החוב להודיע לכל העיירות וכן להכריז בזה בבתי כנסיות יותר טוב שיחתום על הכתב ההרשאה שיתן לי רשות למכור חמצו ואז הכל על מקומו יבא בשלום וכן עשו רבותינו ז"ל שבקשו והכרחו תמיד הי"מ שיש להם עסק בחמץ למכור חמצם למען לא יהיה קלקל משני הצדדים וכן היה שחתם על שטר ההרשאה ויש מגמגמים בדבר יש מהם אומרים כי מעולם לא שמע כזאת ומהם אומרים שלא היה לי לשלוח אליו רק אחר הפסח להכריז ורבות כאלה לכן יודיע כ"ת דעתו וכו' יהא לאל ידי לחזק הדין על תילו לימים הבאים עכ"ד:
<b>הנה</b> מעיד בשם רבותיו לקדושים אשר בארץ שהיו מבקשים ומכרחים את הי"מ למכור חמצם ואני הדל איני יודע באיזה אופן היו מוכרים הי"מ את חמצם כי יש שני דרכים. א) שימכרו חמצם לנכרי וישבתו הם ממסחר זה מערב הפסח משהגיע זמן איסור חמץ עד אחר החג כדרך שבני ישראל עושים ואם היה בכחם שלמכור בדרך זה כגון זאת אמרינן לפעלא טבא איישר והוא תיקון גדול להרים מכשול שלא יכשלו בני ישראל בחמץ שעבר עליו הפסח. ב) הוא המובן ממכתב הרב הנ"ל שיחתמו בשטר ההרשאה בלבד אבל הם עצמם לא ישבתו ממסחרם וישאו ויתנו אחר מכירת חמץ ובכל ימי הפסח בחמצם כמעשיהם בכל ימות השנה ואם באופן זה היו מתנהגים אני בער ולא אדע מה הועילו בתקנתם והרי כשחוזר ונושא ונותן בכל ימי הפסח בהחמץ שמכר הרי הוא מבטל הרשאתו כאילו לא היתה ומה שימכור הרב המורשה את חמצו בכלל כל החמצים לא יועיל לו כלל ואתה תחזה דברי גאון גדול הובאו בשו"ת אורי וישעי סי' קכ"א אשר התמרמר מאד על כיוצא בזה והבאתי דב"ק בסי' זה אות ו' (בד"ה וגורמת מכירה הכוללת) ועיין לקמן בסי' זה אות ל"ה (בד"ה וזאת):
<b>ומה</b> שנראה ממה שכתב הרב שערי תשובה בסי' תמ"ח אות ח' בשם מר דודו בי"מ שיש לו ישראל נאמן שלו והוא המתעסק בהאורנדא שלו שאם נותן לו כח ורשות למכור העסק לנכרי מהני היינו משום שאין הי"מ בעל החמץ מתעסק בהעסק כלל ואינו סותר מעשה מכירת הנאמן שלו אבל אם המרשה בעצמו הוא עוסק בהעסק בימי הפסח כבכל ימות השנה והוא סותר את אשר הרשה את הרב למכור את חמצו בזה ודאי מסתברא דלא מהני הרשאתו כלל ונקרא חמץ שלו שעבר עליו הפסח ואין שום תקנה במה שיחתום בשטר ההרשאה כן נראה לדעתי הקצרה ואם ירצה ה' אדרוש מרבני דורינו יצ"ו למען דעת איך מתנהגים בנדון כזה
<b>ב</b><b>)</b> <b>מכירת</b> חמץ נראה דאם אין האיש בביתו יכול אדם אחר למכור את חמצו שלא מדעתו דזכות הוא לו וזכין לו שלא בפניו ומסתמא ניחא ליה וכן תיקנתי בעיר אחת בשנת התרל"א שבכלל החמץ של כל בני העיר שמוכרים על ידי בית דין למכור גם חמצן של בני אדם המחזרים בכפרים ולא חזרו לביתם ביום י"ד שחרית וידוע לנו שלא יחושו על חמץ שבביתם לבערו בזמן איסורו אף לא יחושו משום חמץ שעבר עליו הפסח לכן חישבנו זאת למיעוט תיפלה דבהא ודאי ניחא להו דלא למישבק היתרא וכו' ודבר זה קיימתי מסברא.
<b>שוב</b> ראיתי להרב פתחי תשובה יו"ד סי' ש"ך סק"ה בשם הרב פנים מאירות ח"ב סוף סי' נ"ב שכתב כן דאם מכר החמץ שלא מדעת מהני דזכין לאדם וכו' וכן הדין בהפקעת קדושת הבכור על ידי מכירה לנכרי עי"ש וכן מתבאר ביו"ד סי' שכ"ח ס"ג שכתב שם הרמ"א מיהו אם ידעינן דזכות הוא לבעל העיסה כגון שהיתה העיסה מתקלקלת מותר ליטול חלה בלא רשותו דזכין לאדם שלא בפניו ע"כ והוא מתשובת התרומת הדשן סי' קפ"ח עי"ש שמתבאר דכל שיש הפסד להבעל הבית אמרינן דמסתמא ניחא ליה עמ"ש בזה בקצה"ח סי' רמ"ג סק"ח) ובמערכת בכור בהמה סי' ג' אות יו"ד (בשדי חמד ח"א) רשמתי עוד לענין בכור שמועיל מכירה שלא מדעת בעלים בדבר שאין בגוף המכירה מצוה לומר דניחא ליה למיעבד מצוה בגופיה. ומכירת חמץ אינה מצוה דמדאורייתא ביטול ומדרבנן ביעור והמכירה היא לינצל מחיוב ביעור ואין במכירה עצמה שום מצוה ואין להם להקפיד גם מקום ללון אף אם היה המצוה שהרי הם עצמם אין יכולים לקיימה הנה כי כן כיון שידוע לנו בבירור גמור שאנשים הללו לא יחושו לבער חמצם כי יחוסו על ממונם מעל האיסור נכון הדבר למכור חמצם אף שלא בידיעתם ומוטב למכור חמצם שלא מדעתם ממה שלא ימכר כלל וכן מתנהגים בעיר הנ"ל מאז והלאה ומצאתי קרוב לנדון דידן בש"ע הגאון מוהרש"ז בסי' תל"ו אות ד' במי שציוה לבדוק חדריו ולא ציוה לבטל כתב שטוב שיבטל גם כן אף על פי שאין ביטולו מועיל כל כך כיון שאין החמץ שלו ולא עשאו הבעל הבית שליח לכך מכל מקום יש לחוש שמא ישכח בעל הבית לבטל וכו' ומוטב שיבטלו הם ממה שלא יבוטל החמץ כלל וראוי להזהירם על כך כדי לצאת ידי ספק ע"כ:
<b>הן</b> אמת דמדבריו שם מתבאר דבנדון דידן לא מהני המכירה כלום דדוקא בציוה על הבדיקה דאיכא קצת גילוי דעת הוא דאמר דמהני קצת ומוטב וכו' מה שאין כן בנדון דידן דליכא שום גילוי דעת דניחא להו בהכי נראה דלדעתו לא מהני המכירה כלל מכל מקום מדברי הפוסקים שכתבו לענין הפקעת קדושת בכור דמהני אף בלא גילוי דעת כלל כמו שרשמתי במערכת בכור הנ"ל נראה ללמוד דהוא הדין או כל שכן גבי חמץ דמהני ושפיר יש לסמוך על דבריהם ולומר מוטב וכו' כנז"ל ועיין עוד בש"ע הנ"ל בסי' תמ"ג אות ח' דכיון שהגיע שעה חמישית שהוא קרוב לאסור בהנאה הרי הוא כאבוד מבעליו וחייב כל אדם הרואה אותו נאבד למוכרו לנכרי כדי לקיים מצות השבת האבדה עכ"ל:
<b>איברא</b> דלכאורה יש לפקפק דלפי מה שכתב הרב תבואת שור דמכירת חמץ שלנו אינה אלא הערמה אלא דלפי שהיא אחר הביטול הוי הערמה בדרבנן ומהני אם כן באנשים הללו דקרוב לודאי דכשהם בכפרים או בדרך לא אסקי אדעתייהו כלל לבטל את חמצם הרי הם חייבים לבער מדאורייתא ואם כן צריך מכירה גמורה ומכירה שלנו שהיא רק דרך הערמה לא מהני כלל לדידהו אם כן איפה יאמר נא ישראל מה הועיל חח"מ בתקנתו אמנם באמת אף דכמה מרבנן בתראי נמשכו בזה אחר סברת הרב תבואת שור מכל מקום הן רבים גם כן החולקים עליו וסברי דמכירת חמץ שלנו היא מכירה גמורה ולא הערמה ומהני משום דאנן סהדי דגמר בלבו כדי שלא לעבור על בל יראה ושפיר מועיל לדעתם תקנה זו אף לאותם שלא בטלו חמצם כלל ושפיר נוכל לסמוך עליהם ונאמר מוטב וכו' (גם איכא חולקים על התבואת שור מטעם דגם בדאורייתא מהני מכירה בהרמה עיין מה דכתבו הגאונים המקור חיים סימן תמ"ח ס"ק י"א והזית רענן ח"א סוף חלק או"ח דף ל"ב אות י"ג). ומצאתי להרב שואל ומשיב ח"ג סי' ר"ך (ד"ה והנה) שכתב נראה לי דבר חדש דלפי מה שכתב הרב תבואת שור דמכירת חמץ הוי הערמה ובדרבנן שרי אם כן נפקד שמוכר חמץ המופקד צריך למוכרו מכירה גמורה ומכירה חלוטה כי שמא המפקיד לא בטל חמצו וחייב לבער מדאורייתא ולא מהני מכירה שהיא הערמה דלא כהמגן אברהם סי' פמ"ג סק"ד דאם יוכל ו למוכרו לנכרי שיודע שיחזיר לו אחר הפסח אסור למוכרו מכירה חלוטה ע"כ. הרי דלהחולקים על התבו"ש מהני שפיר מכירת הנפקד אף אם המפקיד לא בטל חמצו. ועיין לקמן אות ט"ו דגם התבואת שור לא החליט דהוי הערמה ושרבים תמהו על מה שכתב בתחלה דהוי הערמה מדרבנן:
<b>ולמאי</b> דאתאן עלה הנה ראיתי להרב בגדי ישע סוף סי' ד' בהמנהג שמוכרים החמץ על ידי הרשאה לבית דין (עיין לקמן אות ו' ממנהג זה) דמי שקונה חמץ אחר שחתם בהרשאה מחוייב לעשות שליח להבית דין שנית על מה שקנה אחר כך ואם לא בא האיש שנית (אף שאינו רשאי לעשות כן וכו') וידוע לבית דין שהוא טובתו שימכרו גם החמץ שהשיג אחר כך ודאי זכות הוא לו מה שימכרו בית דין גם החמץ שהשיג אחר כך ומכירתם מכירה גמורה וכו' עי"ש אף שאין מדבריו ראיה גמורה לנדון דידן דשאני התם דגלי דעתיה במה שחתם בראשונה מכל מקום סמך הוא לדברינו:
<b>אחר</b> שנים רבות השגתי שו"ת נאות דשא וראיתי בסי' ל"ט שנשאל בנפקד שמכר חמץ של מפקיד שלא מדעת המפקיד והיה החמץ בהחדר שמכר לנכרי והמפקיד היה אנוס שמת לו מת בערב פסח ולא עלה על דעתו מזה ולכן לא ציוה לו למוכרו כמו שציוה לו אשתקד וגם בשנה זו ציוה גם כן להנפקדים אחרים שנתראו עמו ביום ערב פסח ונודע זה בפסח והאריך בתשובתו דמצד קנין חצר אין היתר אך יש היתר מצד היות החמץ ברשות הנכרי והאריך דבכי האי גוונא גם איסור דרבנן ליכא אליבא דכולי עלמא ושוב כתב דכל זה הוא אם נאמר דמכירת הנפקד אינה כלום דלא דמי לשאר נפקד שאין המפקיד בעיר ומוטל עליו למכרו משום השבת אבידה מה שאין כן כשהמפקיד בעיר (וצידד כמה צדדים בזה דיש לומר דגם כשהוא בעיר יש בו משום משיב אבידה וכן נראה הסכמת דעתו עי"ש):
<b>אך</b> באמת יש לומר דהמכירה שרירה וקיימת משום דזכין לאדם שלא בפניו כההוא דיו"ד סי' שכ"ח ואף דגבי גט י"מ לא סמכינן בזה הוא משום חומרת אשת איש וכו' ושוב כתב ועוד נראה לי דאם היה מוכרו מכירה גמורה בזה הוא דיש לפלפל אם המכר בטל דשמא אין הבעלים מסכימים במכר הזה דאולי לדעתם שוה יותר אבל במכירה הנהוגה בינינו שאין מוכרה רק להפקיע איסור חמץ ויודע שהנכרי יחזירנו אין קפידא לבעלים כלל במכירה זו דאין שום נפקא מינה למי ימכור ובכמה ימכור ודאי יש לומר דמהני שפיר מכירה זו אפילו בלי ידיעת הבעלים ואפילו באיש אחר שאינו נפקד כלל אם מכר יש מקום לצדד ולומר דמהני שפיר והוכיח סברא זו מגוף דברי התרומת הדשן סי' קפ"ח ועוד כתב סברא לומר דמהני כיון דבסוף כשידע בעל החמץ שמכרו הנפקד מסכים למעשיו הוי מכירה למפרע ומסיק דבעובדא זו דהחמץ מונח ברשות הנמכר לנכרי והיה המפקיד אנוס והיה לו עוד חמץ ביד אחרים ונתראו עמו וציוה להם למכור רק לזה שלא נתראה עמו לא ציוה ושאשתקד ציוה לזה הנפקד למכור מותר החמץ באכילה ואם חסר אחת מאלו צריך המעיין לברר אם יועילו שאר ההיתרים אלו תורף דב"ק:
<b>והנה</b> שני הטעמים מהם שייכי בנדון דידן (היינו. א) שאין המכר ממכר עולם כי אם להפקיע איסור חמץ. ב) שלבסוף יודעים ומסכימים והוי מכירה למפרע) ומצטרפים לטובה לדעת הפוסקים הנ"ל שכתבו בהפקעת קדושת בכור ומכירת חמץ דמהני דזכין לאדם שלא בפניו ואם כן יש לומר שפיר מוטב שימכר באופן זה ממה שלא ימכר כלל והנה הסברא שכתב הרב נאות דשא משום מה שמסכים בעל החמץ כשידע וכו' ראיתי במקור חיים סי' תמ"ג סק"ה בנפקד שמכר קודם שעה חמישית נסתפק אי מהני מכירתו או לא כיון שלא היה רשאי אז למוכרו הוי כמוכר דבר שאינו שלו וכתב דהוי מכירה דמתבאר מהש"ך ח"מ סי' שכ"ח סק"א דאם קידש אשה בדבר שאינה שלו ובא בעליו וגילה דעתו שנתרצה כגון בכלך אצל יפות דאיכא אומדנא דמוכח מהני דדוקא בתרומה וטומאה לא מהני וכו' עי"ש והרב בית שלמה סי' ע"ד הבאתיו בסי' ח' אות כ' כתב לצדד להקל בנדונו על פי דברי המקור חיים אלו עי"ש:
גם אשו"ר להגאון תפארת יוסף בחלק יו"ד סי' ל"ד סוף ד"ה והנה וכו' מר קעסיק לענין משיכת הקונה שלא בפני המוכר (בהמתו משום הפקעת בכורה) וכתב דכי היכי דקנין שלא בפני הלוקח דל"מ דעכ"ז אי ידעינן דניחא ליה להלוקח בהמקח מהני כמבואר בח"מ סי' קנ"ה ה"ה קנין שלא בפני המוכר אי ידעינן דניחא ליה למוכר מהני וגם יש לומר דהוי זכות וזכין לאדם שלא בפניו ודמי לדקימא לן בחמץ מופקד ביד ישראל שחייב למוכרו ואיך יועיל הקנין שלא בפני המוכר דהא לא עשהו המפקיד שליח וצריך לומר הטעם משום דהוי זכות למוכר וזכין לאדם שלא בפניו ואם כן הוא הדין בקנין להפקעת קדושת בכור עכ"ל:
<b>והנה</b> עתה בעת ההעתק נתתי לבי לדרוש על זה מרבני גאוני דורנו ושלחתי כל הכתב למעלה להגאון הגדול המפורסם כמוהרי"ז שטערין יצ"ו בעל ספר נכבד זכר יהוסף ובתשובתו הרמה הביא אמבוהא דספרי דלא שכיחי גבאי ואעתיק לשונו הזהב ככתוב במכתב קדשו וז"ל מכתבו הגיעני בימי חול המועד פסח ובהיות שאין זה נוגע למעשה כעת רק על להבא אשר גם דעת האחרונים כן כדעת כת"ר שי' וכו' וכעת אמרתי להשיב בקצרה באשר אין רצוני כעת להאריך במה שהאריכו האחרונים אשר בלי ספק לא היו למראה עיני כת"ר ואעתיק קצת מדבריהם הנוגע לדינא בעיקר הדבר בענין השאלה במכירת חמץ למי שאינו בעירו אם יכולים הבית דין משם לזכותו שלא בפניו וכדהרב פרח מטה אהרן וכבר האריכו האחרונים בזה בדברי המרכבת המשנה פרק ו' מגירושין במה שכתב המשנה למלך במי שכתב גט לאשתו שנשתטית ונתנו לשליח שיתננו לה לכשתשתפה שאינו יכול ליתן לכשתשתפה כיון שאינו יכול לעשות השתא וכתב דלא בעינן שליחות שיכול למסור אחר כך מטעם זכיה והשיג שלא מצינו רק דזכין שלא בפניו שיקנה ולא זכין לאדם שיוציאנו מרשותו וכי האי גוונא העלה הרב קצות החשן סי' רמ"ג סק"ה ועיין להרב עמק יושיע סי' כ"א שהאריך לפלפל בדברי המרכבת המשנה הנ"ל והרב באר יצחק א"ח סי' א' ענף ג' שהקשה על הרב מרכבת המשנה דלפי זה איך מועיל המכירה בקרקעות של יתומים הא מוציאין חפץ מרשותו עי"ש ועם שזה אינו מוכרח כמו שכתב בש"ך ח"מ סי' שנ"ט סק"ד דבעומד להמכר נחשב זכות במה שבא הממון לידו ועיין להרב מחנה אפרים הלכות גזלה סי' ה' דאף להרא"ש דאיירי בעומד לימכר ואפילו הכי לא התיר אלא כשזיכה לו על ידי אחר איכא למימר דאיירי בשאינו רוצה לשלם דמים אלא סחורה אחרת ובכי הא אין דעתו של מוכר למכור כי אם בדמים אם לא דאיכא זכיה דעדיפי מהני:
<b>ובשו"ת</b> דברי שלום ואמת להרב מנישאק א"ח סי' י"ח האריך גם כן בחקירה זו באיש אחד שמכר חמצו של חברו בערב פסח בלא ידיעת בעל החמץ וכמעט כל דבריו בלי יסוד גם מה שהעיר על המרכבת המשנה מדמעמדין אפטרופוס לחלק בנכסי יתומים וכו' עי"ש בר"ן דהאי חלוקה הוי כגילוי מילתא גם מה שכתב מגטין נ"ב למכור ברחוק וכו' כל זה מבואר בבאר יצחק שקדמו בזה וגם קיצר בשאלתו דהוא רק כשאין בעל החמץ בעיר ושהיו הבעלים במקום שאין יכולים למכור או שהיה נראה לו שיבא לביתו בעת מכירת חמץ מה שאין כן כשהוא במקומו ולא חש למכור וכמו שכתב הפרי מגדים בפתיחה להלכות פסח פרק ב' אות ג' בזכיה גבי ביטול חמץ כיון דהיה יכול לבטל החמץ בעצמו ולא בטל דנראה דאינו רוצה בהבטול ובשאלתו שסתם (דבהיו) נתן מקום להקוראים להכשל בדבריו ועי"ש בספר דברי שלום ואמת הנ"ל דכיון שהגיע זמן ביעור הוי הפקר ממילא ולהמקור חיים בסי' תמ"ג סק"ה דההיא דאמרינן בבבא קמא ס"ו כי מטא זמן איסוריה מייאש מיניה היינו סמוך לזמן איסורו דכשהגיע זמן איסורו ממש לא שייך דקנה ביאוש דאיסורי הנאה לאו בר קנין הוא וכו' וביאוש כי האי גוונא שאבוד ממנו ומכל אדם מהני כבבא מציעא ק"ב ועי"ש שפסק דגם גזל חמץ של חברו יכול למוכרו ויש אתי הרבה לפלפל וראיתי לקצר כעת ועיין להרב יריעת האהל סי' ט"ו שהאריך לדחות השגות הנקה"כ סי' ש"ה אהט"ז ס"ק י"א לענין בכור והעלה כהטורי זהב:
<b>גם</b> בחמדת שלמה יו"ד סי' ל"א האריך לתמוה על הש"ך ובסי' ל"ב בתשובת הגרי"ע מליסא וכתב ומכל מקום למעשה צ"ע נגד סברת הט"ז ועיין זכרון יוסף חלק יו"ד סוף סי' כ"ו ובגדי כהונה חיו"ד סי' י"א ומשיבת נפש ח"ב סי' מ' שהאריך דאינו נפדה כלל ואין כאן מקום להאריך בזה ועיין להרב באר יצחק הנ"ל סוף סי' ב' דבדיעבד לאחר הפסח ודאי יש להקל וגם בתוך הפסח כיון דבטלו לא הוי אלא חשש בדרבנן אבל לכתחלה מחוייב למכור בעצמו או על ידי שלוחו דהא חסר לו קנין כסף כיון דבעל הממון אינו בן שליחות וכתוספות בבא מציעא ע"א ע"ב ועיין להרב נימוקי יוסף ב"מ י"א על משנה ראה אותן רצים אחר המציאה דאי אפשר לזכות לחברו אלא אם כן נעשה שליח של בעל הממון ועיין ש"ך יו"ד סי' קס"ט ס"ק ט"ז ובחו"מ ק"ה סמ"ע סק"ב והרי לכתחלה בעינן כסף ומשיכה בהדדי ולא שייך בזה דין ערבות כמו בכל מכירת חמץ מדין תן מנה לפ' ותהא שדי קנויה לך כקידושין ז' דהא הכא עושין שלא מדעת בעלים רק מתורת זכיה וגם מיגו דזכי לנפשיה וכו' לא שייך רק כשמוכר את חמץ שלו גם כן ולא דמי להא דפקדון צא ומוכרם בשוק דהוי כאומר לכשתשלם לי אז יהא קנוי לך החמץ מעכשיו או סמוך לזמן איסורו וכבבא מציעא ל"ד וח"מ סי' רצ"א ובתשובת רמ"א סי' פ"ז גבי בכור דאם הנכרי השומר סילק להמפקיד במעות דאמדינן דעת הבעלים דניחא להו להקנות גוף הפרה להפטר מבכורה והכא נמי היה דעתו להקנות לנפקד שיוכל למכור החמץ שלא יפסיד כל חמצו והוי כבעל דין בעצמו ואין צריך לזה לזכיה ושליחות ובנדון דידן לא שייך הקנאה הנ"ל עכ"ל בקוצר ורק אם ידוע שהבעלים לא בטלו גם כן הוי הערמה בדאורייתא שאוסר התבואת שור ועיין בשואל ומשיב קמא חלק ג' סי' ר"ך בד"ה והנה המגן אברהם סי' תמ"ג סק"ד דאם יוכל למכרו לנכרי שיודע שיחזיר לו אחר הפסח אסור למכרו מכירה חלוטה דבמוכר חמצו של חברו ואם אירע שחבירו לא בטלו הוי הערמה בדאורייתא וצריך למוכרו מכירה גמורה (דברי השואל ומשיב הללו כבר הבאתי לעיל כיעי"ש) ואולם התבואת שור עצמו בבכור שור לפסחים כ"א נראה במסקנת דבריו שמצדד דלא שייך הערמה בחמץ שאם ימכרנו ויגיע ימי הפסח ע"כ יבערנו ויהיה לו הפסד ע"כ גומר בלבו למכור בלב שלם וכן לענין בכור שלא יצטרך ליטפל בגידולו ורק לענין בהמות שעיקר כונתו להאכילם חמץ בימי הפסח ולא גמר בלבו למוכרם וכן העלה הרב ישועות יעקב סי' תמ"ח סק"ט (בד"ה נחזור) עכ"ד הגאון עליון יצ"ו:
<b>הנך</b> רואה אשר מעיד בגודלו שדעת רבני האחרונים כמו שכתבתי בעניותין דמהני כמו שכתב בתחלת דבריו הנ"ל. ויש לי לשאת ולתת במה שהביא מדברי רבנן קדישי הנ"ל. אך כי לא מצינא לאשתעויי ניתי ס"ת וניחזי דלא שכיחי גבאי דין גרמ"א ותמנ"ע היתה אך את זה אגיד אשר ראיתי בקובץ יגדיל תורה קונטריס א' סי' א' אשר תמה רב אחד שראה שטר מכירת חמץ של מחוז שלו שהרבנים מוכרים החמץ שנשכח מבעליו למכרם ונשתומם על זה שהרי שוכח הוי פושע ואין לעשות תקנה לפושעים וכו' וגם על מה שעושים כן הבית דין מדעתם שלא בידיעת הבעלים התרעם ולא נתקררה דעתו לומר דמהני בזה מטעם זכין לאדם וכו' ועל כל דבריו יפה השיב רב גדול אחד שם בסי' ג' עי"ש דבריו כי נעמו ואשר על ידו השני רב מופלא נ"י האריך בסי' ב' לתמוה על המצאת רבני המחוז הנ"ל מסברת כרסם ויחר אפו ול"ו יעיר כל חמתו אשר קופצים להורות פסקי הראש ושסברתם בנויה ביסוד תוהו ואבני בהו ולדעתו חמץ שנשכח אינו מועיל לו מכירה כלל וגם על מה שמוכרים שלא מדעת הבעלים מצאה קפדתו מקום לנוח עיש"ב ובא רב אחד גדול בקונטריס ב' סי' ט' האריך מאד לדחות כל דברי הרב המערער השני ועל מה שערער שמוכרים שלא מדעת בעלים כתב באות י"ז דודאי מועיל מכירת הבית דין בכי האי גוונא מדין זכין לאדם שלא בפניו וכו' וזכות גמור הוא לבעל הבית והביא תשובת הרב נאות דשא סי' ל"ט הנ"ל
<b>ועוד</b> הביא בשם הרב באר יצחק סי' א' ענף ו' ז' ח' ט' שהרבה לפלפל והביא ראיות עצומות לזה והעלה שאפילו להשכיר את המקום שלא מדעת בעל הבית כיון דבלא שכירות החדרים לא היה אפשר להציל את הבעלים מן בל יראה וכו' ושייך שפיר זכין לאדם וכו' וגם לומר דאדם מסכים על דעת בית דין וכו' ושם באות ד' הביא מה שכתב בנהר שלום (אשר חכמי ווילנא נסתייעו מהנוסח שלו כמו שכתב בראשית בכורים ריש סי' ה' סוף ד"ה הן ראיתי) וז"ל וכל דיירי קהלתינו אף אותם שלא נזכרו בשום כתב בעולם ולא מכרו ולא בערו חמצם עשינו בכח ב"ד יפה ומכרנו כל מיני חמץ הנמצא אצלם באיזה חדר או באיזה מקום עם החדר או המקום שהחמץ שם להמוכ"ז במקח שישומו שלשה בקיאים ואם אי אפשר למכור את החדר על כל פנים מוכרים אנחנו את החמץ עד למדידה וכו' אגב קרקע של כל החדרים הנרשמים בכתב הנמסר מאתנו בית דין מיום דלמטה להמוכ"ז וכן מין חמץ וכו' השייכים לאנשים ונשים הנרשמים מעבר לדף ואפילו ברמז בעלמא או השייכים לאיזה אנשים שאינם רמוזים כלל רק שדרים פ"ק או הישובים הסרים למשמעתינו הכל כאשר לכל מכרנו וכו' עכ"ל. וראיתי שהביא שם כמה תשובות רבני האחרונים המובאים בדברינו הן בענין זה והן בענין מוכר דבר שאין מסויים אשר כתבתי בזה בסי' ח' אות ל"ד ומכל מקום נראה לדעתו שאין לעשות מעשה לכתחלה למכור שלא מדעת הבעלים. ועי"ש בהמודעא שבסוף קונטריס ד' ואגב ריהטאי לא ראיתי שהזכיר דברי הרב פנים מאירות שהביא הרב פתחי תשובה יו"ד סי' ש"ך סק"ה והרבנים רמ"ץ ותפארת יוסף חיו"ד סי' ל"ד שהבאתי במערכת בכור בהמה בשדי חמד ח"א) סי' ג' אות יו"ד ועיין עוד בענין הנ"ל בקובץ יגדיל תורה בקונטריס ד' סי' כ"ב וסי' כ"ז ובקונטריס ה' ריש סי' מ"ד ובקונטריס ז' ריש סי' ע"א ובסי' צ"ה אות ב' ובקונטריס ט' דף רכ"ט ע"ג אות ה' ולא יכלתי לעיין בכל דבריהם רק להיות מורה מקום הנני בא והמעיין את אשר יבחר לו יקריב אליו:
<b>ובמכתב</b> לחזקיהו מידידי הרב הג' יעקב עפשטיין אבד"ק במאריאפאל בשנת התרנ"ב כתוב למ"ר בקשתי מכתר"ה להודיעיני דעתו בנדון בן כפר אחד שלח את שלוחו בערב פסח למסור את חמצו להרב דק' והרב ימכרם כנהוג רק השליח נתעכב בדרך הוליכו ובא לעיר אחר חצות היום והנה בשטר מכירה שנותן הרב להא"י נכתב בפירוש שמוכר גם את אשר נשכח ואת אשר המה עדיין בדרך ולקע"ד יש לסמוך על זה בשעת הדחק ויש להביא ראיה מהא דיוחנן חקוקאה פסחים ד' י"ג דאמר צא ומוכרם כו' משום השבת אבידה ולדעתי לא גרע כח הרב מכח הנפקד בזה וגם מוטל מצות השבת אבידה ועוד הלא הבעל הבית שלחו קודם זמן איסורו ואם כן גילה דעתו ורצונו שהרב ימכור חמצו ואף אם לא גילה דעתו מקודם רק אחר הזמן יש לומר גם כן דמהני ויש לדמותו למחלוקת אביי ורבא ביאוש שלא מדעת ורבא סובר דהוי יאוש הואיל ושמעיניה לבסוף אמרינן מעיקרא ניחא ליה ואף דהלכתא כאביי ביע"ל קג"ם אך בניחותא דמצוה כולי עלמא סברי דמהני וכמבואר בקידושין ומחמת זה פסקו הפוסקים שמותר ליקח טלי"ת חבירו בלי רשות וכמוהו הרבה דברים ובקשתי מכתר"ה להודיעיני דעתו בזה עכ"ד יצ"ו וכתבתי לו שיעיין בספרי דברי חכמים סי' ק"ט ששם כתבתי בענין זה באריכות קצת בס"ד ומתבאר משם דיש לסמוך על זה לפי דעתי העניה אף שהבאתי שם דיש מרבני דורנו יצ"ו בקובץ יגדיל תורה שסוברים שאין לסמוך על זה ומה שכתוב במכתבו ששלח שלוחו למסור החמץ להרב וכו' נראה שהוא שלא בדקדוק וצריך להיות למכור החמץ וכו' שזו אחת מדרכי המכירה הכוללת לכל בני העיר שכולם מוכרים להרב או להשו"ב והקונה מוכר הכל להנכרי ובאופן זה יש לפקפק יותר מבהדרך השני שהוא לעשות את הרב מורשה למכור את החמצים של כל אחד ואחד ויתבאר במקום אחר איה"ש (עיין לקמן בסי' זה באות וי"ו מה שכתבתי בזה בס"ד) עתה השגתי ספר חדש ספר זכרון לידידי הרה"ג אבד"ק ראזישטאש יצ"ו וראיתי בהלכות פסח ד' י"ד ע"ב שכתב שהבאר יצחק מתיר אם מכרו הבית דין חמץ של אחד בלי רשותו מטעם זכיה ובספר טוב חיים חולק על זה ואוסר עכ"ל ואין אצלי ס' הנ"ל ומסיגנון הלשון נראה דבבאר יצחק מר קעסיק אלאחר הפסח והטוב חיים חולק ואוסר את החמץ אחר הפסח ואם אמת הדבר כן לפום ריהטא נראה דהפריז על המדה וצריך לעיין בגוף דב"ק לידע טעמו ונימוקו ועיין לקמן בסי' זה אות ל"ב שהבאתי שם דמהני שליחות מעצמו מטעם זכיה ולעיל א בסי' ח' אות נ"ו הבאתי תשובת הגאון שאילת שלום בתניינא סי' צ"א דהיכא דאיכא גילוי דעת שחפצו בזה מיהא נעשה שלוחו דזכין לאדם שלא בפניו וזכיה מטעם שליחות וכו' עי"ש (בד"ה ובעובדא ההיא) גם לקמן בסימן זה אות ט"ל (בד"ה ויותר נכון) הבאתי כן בשם תשובת אבן יקרה בסי' י"ז עי"ש:
<b>ג</b><b>)</b> <b>לענין</b> הבהמות אי מועיל להן מכירה לנכרי בכדי שיוכלו להאכילם חמץ בפסח על ידי נכרי חוץ מרשותו של ישראל הנה הרב תבואת שור בחידושיו לפסחים כתב דלא מהני והביאו מרן חיד"א בברכי יוסף סי' תמ"ח והרב חיי אדם בקונטריס נשמת אדם סי' ח' תמה על כל דבריו והרב חתם סופר בסי' ס"ב גם כן האריך לתמוה על דבריו עי"ש וכתב בסי' קי"ג (בד"ה אמנם) מי שיש לו בהמות ורוצה שלא יפסידו בהכחשה כידוע דהפקר (אולי צ"ל דהפסד) בהמה טהורה רב מהכיל אם תעמוד שמנה ימים בלי פיטום הראוי לה הדרך היותר טוב ליתנה לנכרי לפטמה ולקצוב לו שכר יפה אם יחזיר לו הבהמה מפוטמת בטוב והוא יפטם במה שירצה בשעורין או במי יי"ש של אורז שקורין רק וכדומה ואם מפטמה אחר כך בחמץ מה לנו בזה ואין אנו נהנים מחמץ בפסח בזה אך גם אם ירצה למוכרה כדרך שמוכרין חמץ שרי וכן נוהגין עתה בכל המדינות והג' תב"ש כתב בזה דברים מתמיהים כמש"ל סי' ס"ב עכ"ל והג' נודע ביהודה בסדר מכירת חמץ שלו שהביא מר בריה בשו"ת שיבת ציון סי' י"א כתב דאם לא מכר הבהמה ורוצה להאכילה תבואה בפסח צריך ליתן לה מעט מעט ובמקום נגוב ויעמוד עליה כדי לבער המותר כי יתחמץ מהריר ובשבת ויום טוב שאי אפשר לבער יבטל ויפקיר המשתייר קודם שיתחמץ ויותר נכון שימכור הבהמה ותבואה לנכרי והנכרי יאכילנה חוץ לרשות היאודי ושוב לא איכפת להיאודי אם יותיר וכתב עוד קולא גדולה מזו בבהמות שרגילים להאכילם מפסולת היין שרף וטבע בהמות הללו שאם יעמדו איזה ימים מועטים ולא יאכלו מפסולת זה יתקלקלו הרבה והוא הפסד מרובה רשאי למכור מערב פסח הבהמות עם פסולת הנ"ל לנכרי הרגיל עמו והנכרי יאכילם כדרכם אך היאודי לא יאמר לו כלל שיאכילום פסולת הזה וגם שיהיה חוץ מרשות היאודי או שישכיר גם הרפת שהבהמות עומדות שם עכ"ל ומתבאר יפה דעד כאן לא הצריך שיהא הפסד מרובה אלא כשרוצה להאכילה חמץ ממש כפסולת הנ"ל אבל אם בא להאכילה על ידי נכרי תבואה וכיוצא שאינו חמץ אלא דיש לחוש דאתי לידי חמץ מחמת הרירין בזה אף בלי הפסד מרובה מהני למכור לנכרי והנכרי יאכילנה חוץ לרשות הישראל וכן נוהגים עתה בכמה מקומות לכתוב בשטר המכירה גם הבהמות ומאכלן אלא שרבים נכשלים שמאכילים אותם הם עצמם (לא על ידי נכרי) וברשותם סובין (ועיין מה שרשמתי לענין סובין בסי' ה' אות כ"ג) וכיוצא ואין מבערים המותר ולא מבטלים מקודם וכל כי האי מצוה להשמיע לרבים והשומע ישמע ותבא עליו ברכת טוב ובשו"ת מים חיים להג' מוהר"ח הכהן רפפורט בסי' ח' נשאל אי מהני מכירת הבהמות כדי להאכילם חמץ וכתב שהוא מורה ובא שלא למכור לנכרי רק יתנו להם שחת ואף כי השחת ביוקר אין כדאי להקל מחמת זה ואם יש הפסד מרובה והיזק גדול יש להם תקנה שימכור הבהמות לנכרי ובלבד שלא יזכיר בפירוש שיאכילום חמץ ואף שבודאי הנכרי יאכילם חמץ לית לן בה וכתב דבזה גם הג' תב"ש יודה והרב בנו שם רמז לדברי הנו"ב הנ"ל וכתב דגדולה מזו כתב בשו"ת פנים מאירות ח"א סי' יו"ד ושכתב הרב חתם סופר בסי' קי"ג בפירוש דאם ירצה למוכרה לנכרי כדרך שמוכרים כל החמץ לית לן בה והג' תב"ש כתב בזה דברים תמוהים עכ"ל וסיים ועל פי כל דברי הגאונים האדירים האלה קם ההיתר מכירת הבהמות לנכרי קודם הפסח כראי מוצק רק שלא יזכיר בפירוש ליתן חמץ והמכירה יעשה כביו"ד סי' ש"ך עכ"ל ומה שכתב הרב שערי תשובה סי' תמ"ח אות י"ז שבספר בית אפרים העלה ישוב למה שהקשו על התב"ש וכו' עיין בזה בחתם סופר סי' ס"ב מה שנשא ונתן עמו וכתב בשערי תשובה דמר דודו בתשו' כ"י ובשו"ת תפארת צבי ופרי תבואה אוסרים כהתב"ש ובמקום שאין מנהג אין להתיר והרב ישועות יעקב בסי' תמ"ח סק"ט האריך בזה ומסיק דבמקום שנוהגים איסור לילה להקל ובמקום שנהגו היתר ימכרו הבהמות לבד והנכרי יאכילם חמץ שלו אבל לא ימכרו הבהמות והחמץ שזה הוא הערמה גדולה ובספר זכרנו לחיים במערכה זו אות א' כתב בשם הרב חסד לאברהם סי' יו"ד דהעלה להתיר לתת הבהמה והשעורים לנכרי שיאכילנה בחג ולפי הנראה אין זה דלא כהרב ישועות יעקב דשעורים אינם חמץ אלא שיש לחוש מחמת הרירין אבל בחמץ ממש אפשר דמודה:
<b>והרב</b> בגדי ישע סי' ב' אות ה' כתב ואחר שהוכחנו שהמכירה תהא בלי הערמה כלל אם כן מותר גם למכור בהמות לנכרי קודם הפסח במכירה גמורה אף שיודע שהנכרי יאכילם חמץ בפסח דאסור מדאורייתא וכמו שאוסר התב"ש מטעם זה מכל מקום היתר גמור הוא אם מוכר לו הבהמות בשיווין רק מוזיל גביה קצת כמו במכירת חמץ ואף שאם ימות מן הבהמה יהיה ההפסד על הישראל לא הוי אלא כמקבל אחריות בהמת נכרי בבית נכרי דשרי כמו בחמץ ובלבד שיקנה לו בכסף ומשיכה כביו"ד סי ש"ך או אגב קרקע גם המקור חיים דעתו להתיר למכור הבהמות ונראה דוקא באופן שאם לא היה מוכרם קודם פסח יכחישו הרבה עד שלא יהיו שוים כפי הסך שמוכר עתה שאז מוכר לו בכל לבו וכמו שכתב הת"ש דבשלמא החמץ כיון דלא סגי בלאו הכי או שימכור או שיבער אמרינן דגמר ומקני אבל הכא למה לו למכור בהמותיו בשביל הפסד מועט שיתקלקלו זמן מה וחוזרים לאיתנם בשלש שבועות עכ"ל. והרב מגן האלף סי' תמ"ח סק"י כתב על כל פנים פשוט שאם מוכר בהמתו לנכרי אף שיודע שמאכילה חמץ אין איסור כי היכי דסמכינן באיסור חמץ דבל יראה דחמור מיניה ומה שכתב התב"ש דהוי הערמה כבר הקשה עליו המק"ח וכו' ועיקר מה שכתב לחלק דבמכירת חמץ שהיא מדרבנן אחר שביטל סמכינן אהערמה דברי תימה הם שאם כן גם הביטול כל שכן דנחשב הערמה שהרי אין דעתו להשאירו ביד נכרי אלא על כרחין סמכינן שהוא ביטל וקנין בלב שלם אם כן כל שכן בבהמות דשרי על ידי מכירה ולא תוסיפו פן תגרעו עכ"ל:
<b>והרב</b> מעין גנים (עצי לבונה ח"ב) בנימוקיו לא"ח סי' תמ"ח ס"ז כתב דלפי מה שכתב בחק יעקב שם ס"ק כ"ג דמשמע מדברי האגודה עצמו שאפילו אם יודע שהנכרי יאכילנה חמץ מותר ליתן אותה לו קודם פסח שיאכילנה בפסח רק שלא יאמר לו בפירוש להאכילה חמץ. (דלא כהמשאת בנימן בשם האגודה שהביא מרן הב"י) אלא שסיים החק יעקב דלכתחלה אין להקל אם כן בזה מתיישב תמיהת התב"ש וכו' כיון דבלאו הכי אף בלא מכירה שרי רק לכתחלה הוא דאסור לזה מהני שפיר המכירה וכתב שכן שמע מוהר"י מראווני וכן מצא בס' מק"ח אלו תורף דב"ק עי"ש. והרב עטרת חכמים בחלק יו"ד סי' י"ד (ד"ה אבל) כתב דמה שכתב התב"ש דמכירת חמץ היא הערמה אלא שלפי שהיא אחר הביטול הוי הערמה בדרבנן ושרי דבריו תמוהים דחמץ הנמכר לנכרי אינו בכלל הביטול שאין אדם מבטל בערב פסח אלא החמץ שלא מכר ובגוף הדין שדן במכירת הבהמות השיגו עליו האחרונים וקם דינא במנהג פשוט להתיר גם מכירת הבהמות ולא חשבינן להערמה כלל שמצד איסור גמר ומקנה ומסתמא אנו דנים שאין בלבו לבטל מה שעושה ואף אם יש בלבו איזה מחשבה לא יאותה הוו דברים שבלב ואינם דברים וכו'. גם הרב עונג יום טוב בסי' כ"ח מסיק דמותר למוכרם לנכרי ובהמתו של נכרי היא דאוכלת חמץ ולא בהמתו אלא שיש להזהיר הקונה והמוכר שיכוונו להקנות ולקנות ולא יעשו כמצות אנשים מלומדה ובקונטריסי מצאתי כתוב שראיתי (בהיותי בעיר הסמוכה) בשו"ת מהר"ם מרוטרונבורג האחרונים בסי' י"ב שהאריך לפלפל בדברי התב"ש ודעתו להתיר למכור לנכרי הבהמות והמאלצין ויאכילם כל ימי הפסח רק שלא יזכיר שיאכילם חמץ ע"כ ועתה אין ספר זה מצוי אצלי:
**(והרב זית רענן ח"א סוף חאו"ח דף ל"ב אות י"ג כתב וז"ל ובדבר מכירת הבהמות התבו"ש אוסר והמק"ח מתיר ואני נהגתי א"ע עד עתה להתיר למכור הבהמות איזהו ימים קודם פסח וטעם ההיתר למכור איזהו ימים קה"פ תמכתי על דברי האגור מובא בב"י ס"ס ת"נ בכיוצא בזה להשכיר ביתו לנכרי דוקא בע"פ אסור. והנה עתה חזרתי לעיין בזה והנה באמת אף שבכל מקום דברי הגאון תבו"ש הם כראי מוצקים ואמיתים לדינא אבל בכאן שגה לפענ"ד ותה"ל כל התשובות שהשיב עליו הגאון מק"ח קיימתי מסברא דנפשאי ועוד נלענ"ד ראי' נכונה ממס' מע"ש (פ"ד מ"ה) היה עומד בגורן ואין בידו מעות וכו' וערע"ב וז"ל ורצה להערים ולפדות מע"ש בלא חומש וע' תוס' ב"ק (קד. סד"ה אגב) וז"ל התם מדאו' בעינן דאית ליה ארעא דאי ל"ל ארעא לא הי' קרוין מעותיו מדאורייתא שיוכל לפדות בהן פירות מע"ש וכו' ולדברי הגאון תבו"ש דהערמה ל"מ בדאו' והא דמערימין על מע"ש הוא דוקא במע"ש דרבנן א"כ הדרי קו' תוס' לדוכתי דאם איירי בפירות דרבנן יועיל ג"כ אודיתא כמו שמועיל זכיות קטן במעשר דרבנן במשנה ד' א"ו דאיירי במעשר דאו' ולהכי ל"מ אודיתא ואעפ"כ מהני הערמה. ומה שחוכך בזה הגאון מק"ח ורצה לדמותו למי שקנה בהמה שתהיה קנוי' לו אחר הפסח ופשיטא ליה דאסור לפטמה ע"י עכומ"ז בחמצו של עכומ"ז אף דהבהמה אינה שלו בתוה"פ מ"מ אית ליה הנאה מיני' זת"ד. לענ"ד יש לפקפק בזה טובא ויותר נראה דמותר גם בזה דהא איתא בנדרים ל"ח דזן את עבדו ושפחותיו אבל לא את בהמתו והטעם מבואר בראשונים מובא בש"ך (סי' רכ"א סק"ח) דכל הנאה דממילא מותר משא"כ בזן את בהמתו שנשתבח ממונו לפי שנתעלה בדמים הוי הנאה גמורה ועיין פסחים (כ"ט) מ"ד מעל קסבר דבר הגל"מ כממון דמי הרי להדיא דכל מידי דלית ליה השתא בגווה אע"ג דחזי ליה לאחר זמן ל"ה אלא גרל"מ ואנן פסקינן דגלר"מ לאו כממון דמי עש"ך (סי' שפ"ו סק"י) וכיון שכן תו לא נשתבח ממונו ואף דאית ליה הנאה מ"מ תו לא עדיף מעבדו ושפחתו ואף לתירוץ ב' בש"ך (סי' רכ"א סק"ח) דיכול לחזור על הפתחים מ"מ צריכין לטעם זה דהנאה ממילא דהא גם בזה שא"צ לבטל ממלאכתו ולחזור עה"פ הוי הנאה גמורה כדמוכח מכתובות (מ"ז) ומב"מ (י"ב) ורש"י שם ד"ה שאין יוע"ש ומ"מ כיון שלא נשתבח ממונו כמו בזן את בהמתו מותר באיסורי הנאה וה"נ בנ"ד אף דאית ליה הנאה במה שעתיד להשתכר אחה"פ אין כל זה רק הנאה ופיטום זה הוא גרם להנאה בלבד ולא שבח ממון כיון דקי"ל דהגל"מ לאו כמ"ד וא"ל הא בחמץ קי"ל דהגל"מ כמ"ד לענין קע"א דז"א דהא אין הנידון על החמץ רק על הבהמה אם היא ממונו או לא ועוד דשאני התם דריבה רחמנא לא ימצא שלא יהיה לו שום מציאות בחמץ ואע"ג דלאו כמ"ד מ"מ עובר עליו עכ"ל הזית רענן מהרה"ג נז"ר בווארשא שליט"א:)**
<b>ובספר</b> נחלת יעקב להגאון בעל מקור חיים בתשובות שבח"ב סי' א' האריך בענין זה במה שהושג מרב אחד על מה שהתיר בס' מק"ח במי ששכר מאדון קודם פסח זמן רב לזון בהמותיו בחמץ שימכור הבהמות להאדון והאדון יזון אותם בחמץ שלו והשיב שם (במק"ח) על דברי התב"ש והרב השואל פקפק על דבריו ושבבית אפרים יישב דברי התב"ש ולזה כתב בנחלת יעקב שדברי הבי"א תמוהים יותר מדברי התב"ש וכו' ובמקומי אני עומד וכו' ואחר שהאריך כתב ועתה נחזור מה שכתב כ"ת בכל מכירת חמץ מגלה דעתו שאין המכירה לגמרי ולשיטת השערי אפרים גילוי דעת מבטל המכירה לא חשידי ישראל בזה אלא מוכרים בלב שלם לינצל מאיסור וכו' ויכול לדרוש ברבים שאסור לגלות דעת ואין אנו אחראין להחשודין לאסור בשבילם את המותר ומי שמגלה דעתו לזה חמצו אסור בהנאה ושוב שקיל וטרי אם יש לאסור מצד שנהנה הישראל שמתפטמת בהמתו (שעתיד להחזירה לו) בפסח באיסורי הנאה וסיים ורואה אני שכל דברי כ"ת סובבים דהמכירה אינה כלום וכי תמות או תגנב הבהמה תתבטל המכירה למפרע וזה לא שמיעא לן ולא סבירא לן דאף שתמות מחוייב הנכרי לשלם ואם אינו משלם שאין לו או משום אלמות אינו מזיק בגוף המכירה ומה שכתב כ"ת דבשנתבטל המכר מבהמות נתבטל גם מכירת החמץ הגם כי אין לדבריו ביאור כלל ודבריו סובבים במי שמוכר בהמתו עם חמצו ובזה לא התרתי בספרי הואיל ויצא מפי התב"ש רק בהשכיר בהמותיו קודם פסח לזונם בחמץ ופוטר את השר מחיובו קודם פסח ומוכר לו השוורים במכירה גמורה בלי גילוי דעת לבטל המקח בזה כתבתי להתיר (לפי הנראה הוא סגנון אחר ואינו הענין שהזכיר בתחלת דבריו) ובמקומי אני עומד להתיר והרי הח"י (בסי' תמ"ח ס"ק כ"ג) מתיר בסתם וכו' ולדברי כ"ת מי ששכח לבטל חמצו ומכרו אסור בהנאה אחר הפסח דנגד איסור תורה לא מהני המכירה ומה נעשה בחמץ שקבל ישראל עליו אחריות דלא מהני ביטול ולדבריו אין לו תקנה אלא שריפה הם כי לא להזכיר אין לנו להחמיר מה שלא נזכר בקדמונים להפסיד ומה שכתב כי אחד עשה כהוראתי והפסיד סך רב במשא ומתן שלו הנה שמעתי כי הרבה עשו כהוראתי והרויחו והרבה עשו שלא כהוראתי והפסידו וכו' ודברתי בזה עם גאוני ארץ וכלם הודו לדברי ע"כ תוד"ק:
<b>ובספר</b> שבילי דוד ליו"ד בקונטריס הקניינים (שאחר סי' ש"ך) בחקירה ד' אות א' הביא דברי התב"ש בענין מכירת הבהמות וכתב שבחידושיו לח"מ סי' צד"ק ובא"ח סי' תמ"ח כתב לתרץ מה שהשיג החת"ס עליו ועל מה שהקשה ממכירת בכור כתב דזה אינו מקח הרבה ועיקר השגתו דאין דרך של זה לקנות מקח רב וסיים ומק"ח וחת"ס הוכיחו דגם בדאורייתא מהני הערמה דמה לנו שדעתו לחזור ולקנות זהו כקונה מן השוק ואף דאחריותו עליו הרי משכיר או מוכר לו החדר והוי מקבל אחריות חמצו של נכרי בביתו של נכרי דמותר ועוד הביא דברי המחצית השקל בסי' תמ"ח סק"ד לפקפק בהמכירה מצד דהנכרי אינו מכוין לקנות כלל ומה שהשיג על זה החתם סופר ביו"ד סי' ש"י ושקיל וטרי בזה עי"ש ובס' קיצור ש"ע להג' מוהרש"ג בסי' קי"ד אות יו"ד הזכיר מחלוקת הפוסקים בענין מכירת הבהמות ומי שאפשר לו ליזהר מה טוב וכתב בהגהה דאם מוכר פרה חולבת לנכרי כדי שיאכילנה חמץ אסור לו ליהנות מהחלב דכמו שאסור ליתן בהמתו לנכרי אם יודע שיאכילנה חמץ כמו כן בזה אף שהבהמה מכורה לנכרי מכל מקום אם יש לישראל איזה זכות בחלב הרי הוא נהנה מחמץ בפסח שעל ידי מה שהבהמה אוכלת חמץ יתרבה החלב ועיין שערי תשובה סי' תמ"ח ס"ק י"ז בשם ספר פרי תבואה ועוד הרי במה שיש לישראל יד בחלב הרי הוא מגרע בזה כח המכירה ומיחזי כי חוכא וידוע כי עיקר מכירת בהמות שיאכלו חמץ קולא גדולה היא והבו דלא לוסיף עלה וראוי לכל מורה להשגיח על זה מאד בעינא פקיחא וכבר ראינו כי בעתים האלו אם מתירים לעם הארץ איזה דבר הוא מתיר לעצמו יותר והמכשלה גדולה בעוה"ר והוא רחום יכפר:
<b>ובקובץ</b> יגדיל תורה בקונטריס חמישי סי' ל"ה הובא שם שקלא וטריא מרב גדול מוהר"ר בן ציון יצ"ו אשר דבר בקדשו בענייני מכירת חמץ בכמה פרטים ובנוגע למה שאנו עסוקים אתה (בענין מכירת הבהמות) ראיתי שם בסוף הסי' שכתב וז"ל ומעתה לענין מכירת בהמות במקום שלא נהגו אין להקל דעל פי רוב קשה להזהר מאיזה דבורים המוכיחין ובשלמא בחמץ עצמו יש היתר של המחצית השקל וכן כתב המ"ב והמג"א דכיון דחמץ בלאו הכי אינו ברשותו במכירה כל דהו סגי וגם יש סברא דכיון דברצונו להנצל מאיסור בל יראה מכוין בלב שלם ואף אם אינו מכוין בלב שלם מ"מ כיון דירא שמים מכוין בלב שלם וא"כ אכתי לא הוי אומדנא דמוכח דהא לשונו בעצמו דמוכח קצת לא מהני רק בצרוף הענין כמבואר בג"מ דסעודתו מוכחת אבל בבהמתו לא שייך זה וגם יש לעיין דהא הלוקח לא סמכא דעתיה משום דגם בדיניהם מחשבין להערמה ויש לעיין בזה ע"כ במקום שלא נהגו למכור בהמתו אין להקל אבל במקום שנהגו הנח לישראל דדמי למכירת בכור ויש לעיין:
<b>ובשו"ת</b> מי באר (שבסוף ס' מאורי אור להגאבד"ק באקרעשט) בסי' פ"ד כתב ואודות למכור הבהמות בפסח להאכילם ברייע על פי הדין אין בידינו להתיר זולת באופן שימכור הבהמות לנכרי אחד והחמץ לנכרי אחד ומותר לומר לנכרי הקונה הבהמות ולהיות לו לסרסור לקנות הברייע אצל הנכרי השני ויוכל להגיד להנכרי מהברייע שנכרי השני איש נאמן ויוכל ליתן לו בהקפה ובאופן זה התיר ש"ב הגאון מלבוב בספרו ישיע"ק א"ח:
ש
<b>ד</b><b>)</b> <b>מה</b> שנהגין למכור החמץ לנכרי עני שאין לו כלום קורא תגר על זה הגאון מקור חיים כיון דהנכרי עני ואפילו יאבד החמץ בודאי לא ישלם אין לך אלמות גדול מזה וכיון שהחמץ בבית ישראל אף דלא קבל הישראל אחריות. מיקרי כנכרי אלם שיכפהו לשלם היינו שיהיה ההיזק לישראל על כן צריך למכור לו גם החדר שהחמץ מונח בתוכו ומיקרי מקבל אחריות חמצו של נכרי בביתו של נכרי שזה מותר עי"ש והדין עמו וכן דרישנא בפרקא כן כתב הרב דרך פקודיך במצות לא תעשה י"א בחלק הדבור אות ב' ואין הלשון מדוקדק כי המעיין בדברי המקור חיים בגופן שלהן יראה דעני ועשיר לא קאמר ועיקר טעמו במה שצריך למכור החדר הוא לפי שהדבר ידוע דהנכרי לא ישלם להישראל אם יאבד או יגנב החמץ כי אינם מחזיקים זה למקח גמור אלא להערמה בעלמא כמו שכתב התבואת שור דמכירת חמץ שלנו אינה אלא הערמה בעלמא ושריא משום דאחר הביטול הוי הערמה בדרבנן וכו' וחשיב כאחריותו על ישראל וברשות ישראל וכו' עי"ש וכתב עוד (בדרך פקודיך) דצריך דוקא למכור החדרים שהחמץ מונח בהם ולא סגי להשכירם דשכירות לא קני ואם כן הרי הוא ברשות ישראל וחשיב כקבל הישראל אחריות חמצו של נכרי בבית ישראל כיון שידוע שהנכרי לא ישלם לו אם יאבד החמץ ודוקא כשהחדרים הם לישראל למקנה אבל אם הם אצלו רק בשכירות מישראל או מנכרי מהני מה שמשכיר לנכרי כיון שלא נשאר לו שום זכות בהחדרים ההם לא מיקרי רשותו כלל אלא דכשהוא בשכירות צריך להשכירם יום אחד קודם ערב פסח ולא בערב פסח דהוי כמשכיר ביתו לנכרי ליתן בתוכו חמץ דזה אסור בערב פסח עי"ש והנה על דברי המקור חיים בענין אחריות בזה כבר רשמתי דברי הבאים אחריו בסי' ה' אות כ"ה בס"ד ובענין שכירות המקומות או למוכרם עיין להרב שערי תשובה סי' תמ"ח ריש אות ח' מה שכתב בשם הרב שבות יעקב ח"ב סוף סי' ט"ו ובשם הרב הר הכרמל דמתבאר כן דהחדר שהוא שלו ימכור לנכרי ואשר הוא בשכירות בידו ישכיר להנכרי וכן כתב הרב דברי מנחם בסי' תמ"ח הגהות הטור אות ט' בשם הרב מאמר מרדכי סי' ס"ו דטוב למכור החדר ולא להשכיר משום דשכירות לא קני כמו שכתב הב"ח וכן הוא בנוסח שטר מכירת חמץ שבספר ראשית בכורים סי' ה' למכור את שלו ולהשכיר מה שהוא בידו בשכירות וכן נראה דעת הרב חיי אדם כלל קכ"ג אות ה' ומכל מקום נראה דאין הכל מודים בזה כמו שאכתוב לפנינו בס"ד:
<b>הנה</b> בשו"ת בגדי ישע סי' ב' אות ט' כתב דבמקומות שנוהגין למכור החמץ של כל בני העיר על פי בית דין לנכרי אחד יותר טוב להשכיר החדרים מלמכור דבשלמא החמצים שהם מטלטלים אם מוכרם לנכרי בזול אף אם הוא עני יוכל למכור לאיזה אדון עשיר בב"א והאדון ימכור על יד על יד כאן או יוליך למקום אחר ולא הוי הערמה אבל החדרים ומקצת חדרים ועליות ומרתפים לא יחפוץ שום אדון לקנותם כי מה יעשה האדון בכל אלה ומי יקנה אותם ממנו וגם הנכרי אינו גומר בדעתו לקנותם והוי הערמה ונשאר החמץ ברשות ישראל ועובר עליו (והביא מה שכתב הרב תבואת שור דמכירת חמץ הערמה היא אלא דהערמה בדרבנן שריא ותמה על דבריו והעלה דמכירה גמורה צריך להיות מכירת חמץ בלי הערמה כלל) ושכן כתב הגאון מוהרש"ז בנוסח מכירת חמץ שבסוף הלכות חמץ שאין תקנה אלא בשכירות המקומות ושכן כתב הנודע ביהודה בנוסח מכירת חמץ שהובא בשו"ת שיבת ציון סי' יו"ד דיותר טוב להשכיר החדר ולהקנות החמץ אגב שכירות הקרקע כי בשכירות ודאי קונה הנכרי מישראל בכסף לחוד אבל מכירת הקרקע אינה קונה אלא בכסף ובשטר. וכן מי שאין לו בית אינו יכול למכור החדר בלי רשות בעל הבית ולפעמים אינו בעיר או שהבעל הבית הוא נכרי ולכן משום לא פלוג התקין הוא ובית דינו תקנה שוה לכל להשכיר החדר על תשעה יום מערב פסח עד כלות ימי הפסח עכ"ד הנו"ב עי"ש:
<b>הנה</b> לפי זה מובן דאף אם אין החמץ נמכר על ידי בית דין (כמנהג שהזכיר בבגדי ישע) עדיף טפי להשכיר החדר מלמכור ושם בבגדי ישע סי' ד' כתב דרב אחד לא הסכים בשכירות החדר מפני שראה מה שכתב המקור חיים וכו' ושכן כתב הפרי מגדים דשכירות לא קני וכו' ולכן לא רצה לעשות כמו שכתב לו הבגדי ישע להשכיר החדר. והשיב לו דמה שכתב לו להשכיר החדר הוא לאותם הדרים בכפרים בשכירות דבזה ודאי מהני וכו' (לא ידעתי לפי זה כונת המשיגו על פי דברי המקור חיים דהלא מפורש כן במקור חיים עצמו בסי' ת"מ סק"ג ובחידושים שם ובסי' תמ"ח סק"ט בביאורים בד"ה וגם יש תקנה ובחידושיו סק"ח דכשהחדר הוא רק בשכירות בידו מהני שכירות לנכרי כיון שמסתלק מכל זכות שיש לו) ושוב כתב ובעיקר הדבר מי שיש לו בית לחלוטין אם ימכור לנכרי או ישכיר זה איזה שנים הראתי בראיות ברורות דלהשכיר עדיף מלמכור ומצאתי כן להגאון מוהרש"ז בש"ע שלו בנוסח השטר מכירה שכתב דאין תקנה אלא בשכירות מקום לכן נהגתי פה לכתוב הכל דרך שכירות וכו' ודברי הרבנים מגן אברהם ומקור חיים לא נעלם מאתנו וכו' אלו תורף דב"ק הנה מבואר דעתו דבכל ענין יש לעשות הקנאת המקום בשכירות דעדיף ממכירה והמעיין בגוף דברי מוהרש"ז בש"ע הנ"ל יראה דאם יקח כל דמי החדר מהנכרי אין חשש במכירה דלא הקפיד אלא על זקיפת מלוה ומה שקשה עליו דתסגי על ידי ערב קבלן כבר עמד על זה הרב דברי נחמיה סי' ל"ה ד"ה ואגב אלא דרחוק המציאות שיתן הנכרי דמי כל החדר לכן כתב לתקן ע"י שכירות
<b>והרב</b> בית שלמה סי' ע"ד כתב ומה שפקפק כ"ת מחמת שלא א מכר החדר אלא השכיר אינו פקפוק דאדרבא שכירות קרקע נקנה בכסף לבד אמת שהמקור חיים כתב לכתחילה למכור וכבר קדמו הב"ח אבל בדיעבד אין חשש וזה זמן שבחרתי לכתוב שכירות על המקומות בכל השטרות כאשר ראיתי הנוסח מגדולי אשכנז הנודע ביהודה בשו"ת שיבת ציון ונוסח הגאון מוהרנ"א מפפ"ד וכן נוסח הגאון מוהר"ז מבראד ויש לי על זה כמה טעמים ע"כ. גם בסי' ס"א כתב ומה שכתב המקור חיים וכו' הנה גם המקור חיים לא אמר אלא בבית שהיא שלו אבל אם הבית בשכירות גם המקור חיים מודה וכו' ושוב הביא מה שכתב הנודע ביהודה שבשיבת ציון הנ"ל עי"ש ובריש סי' ס"ד שמכר לנכרי ב' כלי יי"ש שבבית הכניסה שלו ומקומו בשכירות מתבאר שם דבית הכניסה הנ"ל היא של המוכר חמץ לחלוטין ולא פקפק על זה והרב שבילי דוד ליו"ד בקונטרים הקניינים שאחר סימן ש"ך בדף קכ"ז ע"ד אות ח' כתב אם המקום שמקנה לנכרי הוא שכירות וכו' ואם בית של בעלים לחלוטין אזי צריך שימכור הבית ושטר להקנאה מיהו בשביל קנין אגב גם שכירות מהני ובדיעבד סגי בכסף לחוד וכל שכן אחר הפסח עכ"ל ובקובץ יגדיל תורה קונטריס יו"ד סי' קנ"ט אות ד' רב גדול יצ"ו כתב סמוכין לסברת הנודע ביהודה שיהא בשכירות עי"ש:
<b>ומה</b> שהצריך בדרך פקודיך שאם משכיר החדרים יהיה יום אחד קודם ערב פסח וכו' הנה בבית שלמה סי' ס"א כתב בשם הרב השואל שפקפק על שנהגו למכור בערב פסח ובשכירות החדרים הא נקיטינן דאסור להשכיר בית בערב פסח להניח בו חמץ והשיב דהיינו דוקא אם מזכיר בפירוש לשום בו חמץ אבל בסתם מותר אף שיודע שהנכרי יחזיק בו חמץ ואם כן אף שמשכיר החדר ומוכר החמץ שבתוכו הא יכול להיות שהנכרי יוציא משם החמץ תיכף ויחזיק שם דבר אחר ע"כ ונראה דהרב בעל דרך פקודיך לא נתקררה דעתו בזה דאין בו כדי שביעה דאף דאינו אסור אלא במזכיר בפירוש להניח בו חמץ מכל מקום במכירת חמץ דהדבר ידוע שאינו משכיר לו החדר להניח שום חפץ אחר כי אין הנכרי הקונה צריך לזה ומה גם כשמוכרים לו כל החדרים ומקומות שיש בהם חמץ של כל בני העיר ביחד דודאי אין שום צורך להנכרי להניח שם חפצים אחרים אם כן סתמו כפירושו כאילו משכיר לו להניח בו חמץ וזהו שכתב דהוי כמשכיר לנכרי ליתן בתוכו חמץ אך בבגדי ישע סי' ד' באות ו' כתב בשם השואל דהפרי חדש אוסר שכירות משום משתכר באיסורי הנאה והשיב על זה דהפרי חדש בסי' ת"ן ס"ה הביא אחר כך בשם המגן אברהם בשם האגור דדוקא תוך הפסח או בערב פסח אסור וכן כתב הט"ז בס"ק ה' בשם הב"י ובודאי הכונה הוא בערב פסח אחר זמן איסורו כמו שכתב הרב באר היטב דקודם זמן איסורו אין חילוק בין קודם ערב פסח לערב פסח וכן כתב הגר"א שם סק"ו דאיירי בערב פסח אחר שנאסר בהנאה והכי נקיטינן ע"כ:
<b>ובדברי</b> הנודע ביהודה שבשיבת ציון הנ"ל מפורש דשכירות החדר הוא בערב פסח כנז"ל וצריך לומר הטעם כמו שכתב הרב בגדי ישע דכל שאינו משכירו אחר זמן איסורו לית לן בה. אלא דצ"ע על הגאון מוהרש"ז שהסכים שיהיה בשכירות ומפורש בהנוסח שלו שהמכירה היא בערב פסח ובסי' ת"ן סי"א מפורש דסובר דמה שכתבו הט"ז ומג"א לחלק בין ערב פסח לקודם לכן אין הכונה כמו שכתב הבגדי ישע אלא כל יום ערב פסח אפילו קודם שעה ה' הרי הוא כתוך הפסח ואם כן איך ניחא ליה בשכירות ולא חש למשתכר באיסורי הנאה ובעל כרחין לדחוקי אנפשין דסובר כדכתב הבית שלמה דכיון שלא אמר לו בפירוש להחזיק בתוכם חמץ אין חשש משום משתכר באיסורי הנאה והיה נכון לפי זה להצריך שיתנה הישראל בפירוש שמשכיר לו להניח חפציו בתוכו ולא חמץ על דרך שכתב בש"ע הנ"ל סעיף יו"ד לענין תנור עי"ש שלפי הנראה שכירות החדרים במכירת חמץ דומה לשכירות תנור איך שיהיה לשאר פוסקים שכתבו והסכימו להשכיר החדרים הנה אמת נכון מ"ש הגאון בגדי ישע דלא אסרו בערב פסח אלא אחר זמן איסורו והרב חתם סופר או"ח סי' קי"ג (ד"ה ועל פי זה נהגו) ואם אי אפשר להוציא החמץ מביתו של ישראל משכיר לנכרי חדרו על ט' או יו"ד ימים ומוכר החמץ אגב שכירות קרקע בשטר וכו' ע"כ הנה מבואר דעתו דהחדר הוא בשכירות והשכירות הוא בערב פסח דקאמר על תשעה ימים. וכשחל ערב פסח בשבת משכיר על עשרה ימים. ושם בסי' קי"ז מפקפק הרב השואל בענין הקנאה אגב שכירות קרקע וכתב על זה אנו אין לנו אלא דין מבואר דקונים אגב שכירות קרקע ומינה לא יזוע אפילו זיז כל שהוא ואין להזניח הלכות מרווחות מפני פלפולים וחידודים וכו' עי"ש:
<b>וראיתי</b> להרב שואל ומשיב ח"א סי' פ"ד שכתב וז"ל ומה שהאריך מעלתו להקשות על המשאת בנימן דמכל מקום הוי רוצה בקיומו שהרי אם יפסד החמץ שוב לא ישלם לו הנכרי וכו' לא ידעתי מאי קאמר ובאמת שכעין זה כתב המקור חיים סי' ת"ס לענין שכירות חמץ דלא מהני מטעם רוצה בקיומו ואני שמעתי ולא אבין וכבר כתבתי בכמה מקומות לתמוה דהא באמת הוא ביטל החמץ וגם מכר ואינו רוצה בקיומו וגם הא הפרי חדש מפקפק דרוצה בקיומו לא שייך רק בע"ז ולא בחמץ וכו' עי"ש והנה אף כי לא ראיתי (במקור חיים שכתב טעם זה דרוצה בקיומו אינו ראיה אך תמיה לי אם איתא דיש לאסור בזה משום רוצה בקיומו של איסור אם כן כי מכר החדר מאי מהני דסוף סוף רוצה הוא בקיומו שאם יאבד החמץ לא ישלם לו הנכרי שהוא עני ואין לו מה לשלם או שאף אם יכול לשלם לא ירצה לשלם. וכן מי שהחדר הוא אצלו בשכירות דמודה המקור חיים דמהני השכרתו לנכרי התם נמי נימא דאסור משום דרוצה בקיומו של חמץ ואולם בשואל ומשיב ח"ב סי' ל"ט וח"ג סי' ק"ך ובמהדורא תניינא חלק שני סימן יו"ד ובמהדורא תליתאה ח"ב סוף סי' קמ"ח בכולם כתב בשם המקור חיים דמה שלא הסכים על שכירות החדרים הוא ומשום דשכירות לא קני ואם כן החמץ הוא ברשות הישראל וכיון שאם יאבד החמץ לא ישלם לו הנכרי חשיב כאחריותו על ישראל ואסור ובכל התשובות הנ"ל כתב דדברי המקור חיים תמוהים כמו שהבאתי תורף דבריו בסי' ה' אות כ"ה עי"ש:
<b>גם</b> אשו"ר בספר עמודי אש בדף מ"ח סוף עמוד רביעי כתב בשם ספר זכרון שמואל בקונטריס נשמת חיים סי' י"א דהקרקע ישכיר לנכרי ולא במכירה דלא כהמקור חיים שכתב למכור לנכרי והביא גם מה שכתב השיבת ציון הנ"ל ובמכתב ששלח אלי הגאון המפורסם נהירו דעיינין כמוהרי"ז שטערין בע"ס זכר יהוסף יצ"ו ראיתי שהביא מה שכתב המקור חיים שלא להשכיר החדר מטעם אחריות וכו' ושהסכים עמו בספר דרך פקודיך וכתב והרבה יש לפקפק ואין כאן מקומו וכתב מכל מקום בעיקר חקירת המקור חיים כבר דחה גם כן הרב מגן האלף בסי' ת"מ סק"ג ובספר כרם שלמה סי' ז' אות ט' והארכתי בתשובה כמו שכתב גם כן הג"מ בספר ברכת השיר בדינים להלכות פסח אות ג' שיכתוב בלשון שכירות החדר ואגב על ידי שכירות נמי מהני כקידושין כ"ז ומקומו מושכר לו או יכתוב מכרתי כל כח וזכות שיש לי בחדר בשכירות ואגב להקנות החמץ ע"כ וספר ברכת השיר וכרם שלמה לאו"ח אין מצויים אצלי ובספר מגן האלף עיינתי בסי' ת"מ ואינינו בדפוס אשר לפני (הוא דפוס ווארשא בשנת ש"ר האלף בדפוס ר' צבי יעקב באמבערג) ובמכתב הנ"ל הביא מה שכתב הרב שיבת ציון בשם הנודע ביהודה דהסכים להשכיר החדר. וכתב על זה וז"ל וכן היה נוהג גם אבא מארי מטעם פשוט דזה הוי הערמה דמוכח טפי כשמוכרן כל הבתים לנכרי עני מה שאין כן בשכירות להחזיק החמץ שמוכרין להפקיע האיסור עכ"ד יצ"ו ומשמע מדקדוק לשונו דמשכירו להדיא להחזיק בו חמץ ואפילו הכי שרי וטעמו ודאי משום דסובר כמו שכתב הבגדי ישע דלא אסרו להשכיר להניח בו חמץ אלא אחר זמן איסורו כנז"ל אלא דתמיה לי על הגאון נר"ו דממה שכתבתי בשמו נראה בעליל דדעתו מסכים להשכיר המקומות דעדי ממכירה מטעם הנודע ביהודה ומטעם הרב מר אביו שהביא במ"כ כנז"ל ואילו בנוסח שטר מכירת חמץ ששלח אלי (על פי דרישתי מאתו) ראיתי שנמשך אחר נוסח שבראשית ביכורים למכור החדרים שהם שלו ולהשכיר החדרים שהם בשכירות ביד המוכר חמץ ונוסח שטר מכירה הנ"ל הוא שמוכרים ב"ד חמץ של כל בני העיר על פי הרשאה מהם ולפי טעמו של הרב אביו משום דאם לא כן הוי כהערמה והוא קרוב למה שכתב הבגדי ישע הנ"ל מסתברא ודאי דכל שכן שיש לחוש לזה בשטר מכירה הכולל לכל אנשי העיר שמוכרים לאיש אחד:
<b>ודע</b> שבשו"ת בגדי ישע סי' ד' ד' ד' ע"ג (ד"ה עוד) כתב בשם הרב מחצית השקל סי' תמ"ח סק"ד דאף דלהשכיר החדר אסור משום משתכר באיסורי הנאה מכל מקום מותר להקנות לנכרי החדר בשאלה דאין הנאה לישראל ויכול להקנות על ידי החמץ וכתב על דבריו ולעניות דעתי דבשאלה גרע טפי דאינו יכול להקנות החמץ באגב כמו שכתב רבינו ירוחם בשם יש אומרים והובא בש"ך סי' ר"ב סק"ה דמטלטלין אין נקנין אגב שאלת קרקע ומסיק הקצות החושן שכן עיקר דלא כהש"ך שחולק וכן מוכח מהא דבבא בתרא ד' מ"ד ע"ב דקאמרי עדים דלא הוה להו ארעא מעולם ומה בכך הא המוכר מטלטלין ודאי יש לו מקום שדר שם ולן שם על כל פנים בשאלה מהבעל הבית כי אין דרך בני אדם לישן בחוצות תחת אויר הרקיע וכו' אלא ודאי דלא מהני מקום מושאל להקנות על ידי מטלטלין ודוחק גדול לומר שאינו לן במקום אחד רק פעם אצל זה ופעם אצל זה עכ"ד ובקונטריס הכללים מערכת האל"ף אות ק"ו (בשדי חמד ח"א) הבאתי בזה דעת הראשונים דסוברים כהש"ך דמהני עי"ש:
<b>אך</b> מלבד זה איני מבין השגת בגדי ישע על הש"ך ועל המחצית השקל דההוכחה שהביא מהש"ס היא לומר דאם המקנה את המטלטלין אין לו קרקע שלו אלא קרקע שהוא שאול בידו אינו יכול להקנות אגב קרקע זה את המטלטלין. אבל אם הקרקע הוא שלו ממש אלא דאינו מקנה אותו להקונה המטלטלין במכר או מתנה ושכירות אלא מקנה את הקרקע בשאלה לבד ועל ידי הקנאת המקום בשאלה מקנה לו המטלטלין אין הכי נמי דמצינן למימר דמהני ואין לזה סתירה מהש"ס וזהו עצמו הנדון שאנו דנים בו דכתב המחצית השקל דישאיל חדרו להנכרי ואגבו יקנה לו המטלטלין ומהני ומה הוכח יוכיח הבגדי ישע בהיפך מזה להשיג על המחצית השקל ואף בגוף ההוכחה יש לומר לפי מה שכתב הרר"י בעליותיו הובא בשיטה מקובצת שם שכתב דאם השאילו לאדם אחד קרקע על מנת להחזיר כדי שיקנה מטלטלין לאחר לא מהני לענין בעל חוב (דאיירי בש"ס שם) אבל מהני לקנות מטלטלין על ידו כדין נכסים שאין להם אחריות שנקנים עם נכסים שיש להם אחריות עי"ש דלפי זה אין ראיה מגוף דברי הש"ס דלא מהני בכי האי גוונא לקניית מטלטלי אגב מקרקעי ולכן נראה דמאן דחייש בשכירות החדר משום משתכר באיסורי הנאה יכול לעשות כמו שכתב המחצית השקל להשאיל לו חדרו ולהקנותו החמץ אגבו ועיין בספר שבילי דוד ליורה דעה בקונטריס הקניינים (שאחר סי' ש"ך) אות ד' וז"ל אם השאיל לנכרי מקום לקנות הבכור או חמץ ועשה חזקה בנעילה וכדומה העלתי במקום אחר דלא מהני חזקה בכותי מפני אלמותו עכ"ד וק"ל:
<b>וראיתי</b> בספר מעין גנים (עצי לבונה ח"ב) בנימוקיו לסי' תמ"ח בד' מ"ח ע"ד (בד"ה ולפי זה צ"ע) שכתב דמחזיקי אורענדע מהשר אם השר נותן להם בית מיוחד אזי שפיר יכולים למכור החמץ לנכרי שישכיר בכסף כל זכות שיש לו בהבית והחמץ יקנה לו אגב קרקע אבל אם השר אינו נותן להם שום קרקע וחדר מיוחד רק הישראל הוא מוזג בבית נכרי אחד בחנם ולא השכיר לו אלא המזיגה אם מוכרו לנכרי אחר צריך שיקבל ממנו כסף וגם ימשכנו החמץ דאם לא כן איך יקנה אותו האחר את החמץ דלכתחלה בעינן כסף ומשיכה או הקנאת מקום וזה שאין לו מקום אין לו תקנה אלא במשיכה אבל למכור החמץ להנכרי שהבית שלו אי אפשר דמשיכה לא שייך אצלו ואגב קרקע נמי ליכא דהא אין הקרקע של הישראל וחצר לא מהני בנכרי וכו' ואפשר כיון דהנכרי נתן לו רשות למזוג מסתמא קבל ממנו טובה והוי כמשכיר לו ביתו ושוב יכול להשכיר אותו זכות ויקנה לו החמץ אגב קרקע אלו תורף דב"ק ולפי מה שכתבתי דאפשר להקנות החמץ לנכרי אגב קרקע מושאל שכן דעת הראשונים כנז"ל אם כן זה שמוזג בבית הנכרי אף שלא שכר ממנו החדר מכל מקום הרי הוא לו בשאלה ליומיה ויכול להקנות חמצו אגב קרקע השאול לו מן הנכרי ואף אם הנכרי לא קבל ממנו שום טובה כיון שהשאיל לו המקום בהכי סגיא וק"ל:
<b>וראיתי</b> בספר שבילי דוד ליו"ד בקונטריס הקניינים (שאחר סי' ש"ך) בחקירה ב' אות ד' וז"ל אם השאיל מקום לנכרי לקנות הבכור או החמץ ועשה הנכרי חזקה בנעילה וכיוצא העלתי בחידושי לח"מ סי' קפ"ט דלא מהני חזקה בנכרי מפני אלמותו עכ"ל וחידושיו על ח"מ אין מצוי אצלי ולפי הנראה כונתו לומר דמהני להקנות אגב השאלת המקום אלא דהשאלת המקום גופיה לא סגי ליה בחזקה ובעי שטר כדין נכרי הקונה קרקע מישראל ולפי זה צריך לומר דמה שכתב מחצית השקל דיכול להקנות החמץ על ידי השאלת מקום לנכרי היינו על ידי שטר על השאלת מקום ולי הדל צ"ע מאי שנא שאלה משכירות דמבואר בסי' קצ"ד סעיף י"א בדברי רמ"א דשכירות מן הנכרי סגי בכסף משום דאין דרך לכתוב שטר על השכירות ומשמע דהוא הדין שכירות לנכרי סגי בלא שטר וכן מתבאר מדברי עצמו שם בחקירה ד' אות ח' הבאתי דבריו לקמן אות ו' ד"ה וכל זה עי"ש והוא הדין נמי שאלה דכמו שאין דרך לכתוב שטר על השכירות כן נמי אין דרך לכתוב שטר על השאלה במחצית השקל סי' תמ"ח סק"ד כתב דשאלה נקנה בכסף גרידא וגם יכול לקנות על ידי זה גם החמץ ע"כ ונראה דכונתו דאם משאיל הקרקע סגי בכסף גרידא על החמץ ומקנהו לו אגב קרקע השאול בלא שטר ואם באמת לכך נתכוון הוא תנא דמסייען דבשאלת המקום אין צריך שטר:
<b>והן</b> עתה שלחתי להגאון מוהריז"ש עליון למעלה יצ"ו העתק אות זו ובתשובתו לזה הודיעני כי שכחתי מה שכתב אלי במכתבו אז כי נוסח השטר מכירה ששולח לי אינינו הנוסח שטר מכירה שלו רק על ידי סיבה נמצא ביד בנו שיחיה נוסח מרב האי גאון יצ"ו וציוה להעתיקו אלי (כי לא היה באפשרות לחפש אחר הנוסח שלו) ולא שם עיונו בו ואחוי במחוג שבאמת דעתו שיהיה בשכירות וכתב אלי שאשמיט דבר זה (ורציתי לעשות רצון צדיק ולא עלתה בידי לקלקל הכתוב בקונטריסי ובהעתק ועמו הסליחה רבה) שהוא למותר ואם להזכיר שדעת הגאון הנ"ל לכתוב בלשון מכירה גם זה ללא תועלת ורבותא למחשב גברי שנמשכו אחר דברי המקור חיים מחמת שלא ידעו מהחולקים עליו כמו שנמשך הרב באר יצחק (ספר זה אין מצוי אצלי) סוף סו' ה' אחר המקור חיים ולא נזכר בדבריו שום רמז מהחולקים עליו ועוד כתב אלי בענין זה באריכות כדרכו בקדש ואף שאיני מופנה כעת לעיין לשאת ולתת בדב"ק. אעתיק כל דב"ק שחביבים עלי ואיה"ש אשובה אראה לעת הפנאי לך תנאי בל"ן בס"ד וז"ל גם בנדון הנזכר במכתבו במה שכתבתי בשם אבא מארי מטעם דהוי הערמה דמוכח וכו' שמדקדוק הלשון דמשכירו להדיא וכו' (ככתוב למעלה בד"ה וראיתי בשואל ומשיב) תמיהני הרי במכתבי הבאתי גם כן העתקת דברי הדרך פקודיך דאף אם מוכר החדר לא יעשה כן בערב פסח דהוי כמשכיר ביתו לנכרי ליתן בתוכו חמץ דזה אסור בערב פסח וכו' וגם העתקתי לשון הרב שיבת ציון שאינו משכירו לדור בו רק להחזיק בו כליו ומטלטליו אבל לא ישכירנו בפירוש להחזיק בו חמץ ורק שממילא מובן שהנכרי יחזיק שם החמץ עד שישיג למוכרו אבל חלילה להעמיס במכתבי מה שלא עלה על דעתי שיהיה נכתב מפורש להחזיק בו חמץ וידעתי בבירור שגם אדוני אבי היה נזהר גם כן שלא להזכיר בשטר מכירה רק כנוסח השיבת ציון להחזיק בו מטלטלין וראיתי כעת בבגדי ישע (שנדפס אחר פטירת א"א) בסי' ב' אות ט' שהזכיר גם כן סברא זו שהזכרתי מא"מ ששמעתי ממנו בילדותי על כל פנים אין להעמיס מה שכתבתי במרוצת הקולמוס מה שלא עלה במחשבתי לנהוג כן ולכן ישמיט תיבות אלו שלא ליתן מקום וכו':
<b>ומה</b> שהעיר כ"ת על השואל ומשיב מהדורא קמא ח"א סי' פ"ד (וכו' ככתוב לעיל בד"ה וראיתי) ידע שהוא טעות סופר בשואל ומשיב וצריך להיות בסי' ת"ן סק"ג אסור להשכיר כלי וכו' עיין חק יעקב דהוא הדין להשאיל דרוצה בקיומו ולי נראה דרק להשכיר דודאי רוצה בקיומו וכו' יעויש"ב ובעיקר הקושיא דהא וכו' שלא נמסר ליד נכרי אף דאינו מעכב להקנין דקימא לן פסק ומשך ולא מדד קנה מכל מקום רוצה בקיומו דאסור אף שמחזיקו לשל נכרי והסכמת הפוסקים בסימן ת"ן שהוא אחריות הישראל דאי מיגניב או מיתביד לא איכפת לנכרי כלום וגם בלא קבל הישראל אחריות הרי א"י אם נתחייבתי זולת בנותן לו נאמנות בדיבור הקל ומכל מקום נחשב להפסד גמור וכפח"ה דנחשב להפסד דעביד איניש דזבין דינא וגם דמוכרים הרבה חמץ לנכרי עני שאין לו לשלם אפילו אחד מאלף ועיין בשו"ת מוהרי"מ מבריסק שהאריך בסי' י"ד דרוצה בקיומו בשאר איסורים אינו אלא מדרבנן ודוקא כשהגיע זמן האיסור כמו בפסח עצמו אבל כשעושה פעולה בזמן היתר אף שכשיבא פסח ניכר דרוצה בקיומו וכו' ולכן נקיט בש"ע אסור להשכיר כלים לנכרי בפסח כדי שיבשל חמץ וכו' עי"ש ועיין עוד בבגדי ישע סוף סי' ב' דרוצה בקיומו הוא רק כשיש לו הנאת ממון מזה ועיין להרב חתם הופר אור"ח סי' קט"ז דלא מצינו רוצה בקיומו רק להרויח ולא לינצל מהפסד (אמר המחבר עיין מה שרשמתי בזה בקונטריס הכללים מערכת הרי"ש אות י"ג י"ד ל"ח בס"ד) ועיין להרבנים מגן האלף סק"ט ונשמת אדם סי' ו' ושואל ומשיב רביעהא ח"ב סי' ר"ה וח"ג סוף סי' צ"ב על דברי הרב שערי אפרים סי' ו' שלא אסרו אלא בעושה מעשה כדי לקיים החמץ אבל ביושב ומשמר שלא יגנב לא מיקרי רוצה בקיומו וכתוספות בע"ז ד' ס"ד ד"ה כ"ע ומיישב השגת החק יעקב סי' ת"ן סק"ט מיו"ד קל"ג ועי"ש בח"ב סי' ז"ל ובשו"ת הר הכרמל א"ח סי' י"ג מפלפל על דברי הפרי חדש ובחתם סופר ח"ו בחידושיו לע"ז ד' ל"ב:
<b>ובענין</b> שכירות קרקע מה שכתב בשואל ומשיב ח"ב סי' ל"ט להשיג על דברי המקור חיים עיין בשו"ת בשמים ראש החדשות א"ח סי' ט' שדחה דבריו דאין חילוק דהמעות שנזקף במלוה הוי כאילו כבר סילקו להישראל והרי דמשכון של נכרי ביד ישראל אף דלא קני משכון ישראל מנכרי באחריות עובר ובעינן שהתנה בפירוש שאפילו אם יאבד המשכון יחזיר הלואתו להישראל ובלא התנה הוי כקבל עליו הישראל אחריות וכמו שכתב הקרבן נתנאל על דברי הרא"ש פסחים דף ל"א ועיין שואל ומשיב רביעהא ח"ב סי' ל"ז שכתב גם כן להשיג על המקור חיים דמה אחריות שייך בזה ושמצא בפני יהושע במסכת פסחים דף ל"א בד"ה תנן נכרי שהלוה. גם בנשמת אדם סי' ו' ובשו"ת בנין עולם א"ח סי' כ"ב עי"ש ובקיצור ש"ע מוהרש"ג סי' קי"ד אות ב' גם כן כתב שצריך להשכיר החדר ועי"ש בהערה:
<b>ומה</b> שכתב כת"ר שבמגן האלף שלפניו לא נזכר מזה למלאות רצונו אעתיק כפי שנמצא לפני בהדפסה ראשונה (בשנת תקע"ו) מה שכתב בסי' ת"מ סק"ג בד"ה מיהו קשה על הרמב"ם לשון הש"ס דקאמר הא דקביל עליה אחריות ולדעת הרמב"ם היה לו לומר דאיכא עליה אחריות וגם דחוק שבשביל שיעליל עליו יהיה נקרא גורם לממון לכן נראה לי מלשון הרמב"ם שכתב נכרי אנס שהפקיד חמצו אצל ישראל אם יודע הישראל שהנכרי יאנס וכופהו ואונסו לשלם אף על פי שלא קבל עליו אחריות וכו' עכ"ל. הנה ודאי באו דבריו בדקדוק דכיון שיודע שהנכרי יאנס אותו לשלם והוא קבלו מרצון הוה כאילו קבל עליו אחריות גנבה ואבדה שהרי אדעתא דהכי נחית ואם כן יש לומר דגם הרמב"ם מודה אם התנה שלא יתחייב באחריות אף שמעליל עליו אחר כך יש לומר דאין כאן גורם לממון כלל ואין כאן אלא (בדפוס בטעות ואין כאן) עלילות דברים בעלמא ולא עבר משום הכי ומעתה נראה כי מה שבקש לחדש בספר מקור חיים שאם מקנה החמץ בחדר שלו ונשאר הנכרי חייב לו המעות דכיון שאם יאבד החמץ אפשר שלא ישלם לו הנכרי הוי כאחריות אנס ולפי מה שכתבתי אפילו לדעת הרמב"ם לא דמי שהרי כיון שמכר סתמו כפירושו שאין עליו עוד שום אחריות מן החמץ ועוד בשלמא בפקדון רשותו גורם לו האחריות שאילו החזירו לנכרי אין אחריותו עליו עוד אבל כאן אפילו יחזיר החמץ לנכרי לא ישלם לו גם כן כיון שאינו בטוח לו ואם כן אין רשותו גורם לו האחריות וכן משמע בפסחים דף ל"א בישראל שהלוה לנכרי על חמצו אי ישראל מנכרי לא קני משכון ואינו חייב באחריות ואמאי לא יעבור בשביל אחריות שמסתמא אין הנכרי בטוח לו מחובו כיון שלקח משכון ממנו אלא ודאי משום הכי לא איכפת לן שאינו רשותו גורם לו זה וכל שכן במכירה שרשות ביד נכרי להוציאו ואינו דומה לאנס שמטיל עליו השמירה בעל כרחו אבל נכרי הקונה אינו מטיל השמירה על הישראל כלל ואינו שומר עליו כלל אף דניחא ליה שישאר לאו גורם לממון מיקרי ואין בכך כלום ואם כן יטול מה שחידש עד כאן דברי הרב מגן האלף:
<b>וספר</b> ברכת השיר הוא גם כן מהגאון הנ"ל והוא פירוש על הגדה ובתחלתו קצת דיני פסח ושם באות ג' כתב וז"ל מי שמוכר חדר מושכר לו לא יכתוב שמכר החדר שהרי אינו שלו ואם כן גורם ביטול במכירת החמץ כיון שכתב לשון מכירה בחדר שאינו שלו יוכל הקונה לומר שלא נתרצה רק לקנות החדר גם כן עיין במה שכתבתי במגן האלף סי' תמ"ח כה יכתוב לשון שכירות החדר ומועיל בתורת אגב ואגב על ידי שכירות נמי מהני כבקידושין כ"ז ומקומו מושכר לו או יכתוב וכו'. וספר כרם שלמה שהזכרתי הוא להרב מוהר"ש זעליג מקאדני וז"ל בסי' ז' אות ט' וכל שכן בהא דכתב המקור חיים דאם הפקיד נכרי חמצו אצל ישראל ואם יאבד לא ישלם הנכרי מה שחייב להישראל אף דמדינא חייב אלא מחמת שהוא אלם לא ישלם לו ודאי לא נקרא זה באחריות ישראל ואפילו לרמב"ם דסובר בתשלומין אף על פי שאינו מדינא חייב לבער כנ"ל היינו דוקא אם יכריח הנכרי להישראל לשלם בעד החמץ אם כן נהנה הישראל בקיום החמץ דאם הוא בעין יחזיר לנכרי ולא יצטרך לשלם בעדו והוי כמי שמוטל עליו לשמרו וקשור להחמץ כדי שלא יצטרך לשלם בעדו והוי גל"מ מה שאין כן בהפקיד חמצו אצל ישראל והנכרי חייב לו ממקום אחר לא על החמץ ומדינא אם יאבד צריך לשלם לו חובו אלא שהוא אלם ולא ישלם לו אם כן אין מוטל על הישראל לשמור החמץ שלא יאבד דאם בדעת הישראל להפקיר ולמחול חובו להנכרי אין עוד שום חיוב על הישראל וגם אם אין רצונו למחול חוב לנכרי גם כן אין חיוב על ישראל כלל לשמור החמץ דהא לא קבל אחריות אף דהנכרי לא ישלם חובו הוי כגזל בידו על כל פנים אין הישראל משלם בעד החמץ אלא הנכרי אינו משלם חובו באלמות. מה שאין כן באלם הנותן חמצו להישראל מכריח את הישראל לשלם בעד החמץ לכך חייב לבער משום דמעכשיו הוי חמץ ישראל כיון שיצטרך לשלם בעדו והוי חליפי חמץ ועוד דבאלם החמץ והמעות הוא ביד ישראל הנפקד מה שאין כן בדין המקור חיים דהמעות ביד הנכרי והחמץ לבדו הוא ביד ישראל ואם נאבד הוי כאילו לא היה החמץ בעולם כלל מה שאין כן באלם של הרמב"ם אי אפשר לומר כן דהא הישראל משלם בעדו עכ"ל הכרם שלמה:
<b>גם</b> מה שכתב במכתבו מהשערי תשובה בשם הר הכרמל שהחדר שהוא שלו ימכור לנכרי ושבשכירות ישכיר לא נמצא משמעות מדבריו שהחדר שלו ימכור ורק שהשאלה היה שהיאודים יש להם בתים מושכרים לזמן ובתוכם חמץ ועל זה כתב (בד"ה ומה) נראה דמה בכך ושפיר יוכל להשכירו לנכרי ולהקנותו החמץ אגבו במטלטלי אגב קרקע כמו שכתב רמ"א בסי' ר"ב ס"א ומה שכתב בלשון יש אומרים כבר השיגו הרב ש"ך בס"ק ב'. הן אמת שבדרכי משה העתיק כן בשם מוהרי"ו יש מי שכתב דלא קנה אבל ע"כ נוסחא מוטעית היא ועיקר כמו שכתב שם בב"י בשם רי"ו וכן משמע להדיא בש"ס בבבא מציעא ובקידושין וכן כתב הריטב"א שם וכו' וכן כתב הב"י סי' תס"ז בשם תשובות להרמב"ן וכו' וכן כתב הש"ך בסי' שי"ג וכו' יעיש"ב אבל לא נחית כלל שבהמכורים אליו יכתוב דוקא בלשון מכירה.
<b>ובענין</b> שכירות הבית בערב פסח פשטות לשון הירושלמי כהגר"א בערב פסח משעה ו' שנאסר בהנאה דהא קאי אהא דמיירי מקודם חמצו של נכרי תוך הפסח מהו ורק דהוא מפרש גם הא דייחד לו בית בפסח דקאי אנכרי שנכנס לחצר ישראל ובצקו בידו אין זקוק לבער ייחד לו בית וכו' וע"כ משום דיחד לו הבית סתם ולא פירש להניח שם חמץ דמעייל לביתא דנפשיה ומוקי רישא שלא באחריות יעי"ש ועל כל פנים במשכיר לו הבית בסתם בערב פסח קודם זמן איסורו אפילו שידוע שצריך הנכרי להחזיק החמץ מ"מ כיון שגם אם לא היה מחזיק בו החמץ היה צריך לשלם לו אין לחוש וכמו שכתב בחק יעקב סי' ת"ן סק"ז ח' שגם אם לא היה אופה בו כלום גם כן היה צריך ליתן לו שכרו וכו' ואם כן כל שאינו משכירו לאפות בו חמץ אף שודאי יאפה בו הנכרי חמץ מכל מקום הוא אינו נהנה משכר חמץ והוא הדין במשכיר בית בסתמא וכמו שכתב שס בסק"ט ורק דגבי בית אסור כיון שנקרא על שם ישראל שמשכירו בפירוש תוך הפסח או בערב פסח ומיהו בחמד משה סק"י כתב על מה שכתב הב"י מהאגור ודוקא להשכיר בפסח או בערב פסח דלא מסתבר לאסור להשכיר לנכרי אפילו שלשים יום קודם הפסח אפילו ידע שישים בו חמץ עכ"ל וצ"ע דנראה לי הכל לפי החדר שמשכיר לו. ולפי דרך שימוש אותו חדר ושל אותו נכרי דאם הוא מוכר חמץ ורוצה לשכור חדר שדרך למכור או להחזיק בו אותו חמץ סתמו כפירושו דמי וכל כי האי גוונא עכ"ד הרב חמד משה ועיין להרב פרי מגדים במשבצות סק"ה אבל בדרכי משה העתיק תוך למ"ד אסור קודם שלשים שרי וצ"ע עכ"ל. ומדבריו מבואר לכאורה להחמיר בכי האי גוונא גם בסתמא:
<b>אולם</b> בשו"ת הר הכרמל סי' ט' בד"ה ומשום משתכר באיסורי הנאה במה שנוטל שכירת החדר שהחמץ בתוכו וכו' כיון דצריך כדי להקנות לו החמץ על זה בקנין אגב ואם היה מוכר החמץ לנכרי על מנת שימשכנו הנכרי מעט מעט לרשות אחרת יותר היה הנכרי רוצה בכך וכו' ועדיף ממשכיר לדור בו דהתם דרך אדם להכניס כל אשר יש לו בביתו ובמקום שדר בו מה שאין כן הכא דאף אחר הקנין מיד בערב פסח יכול הנכרי להסיע חמצו ממקום למקום שירצה ואפילו הכי צריך ליתן שכירותו כפי הזמן ששכר ממנו וכמו שכתב הפרי חדש בסי' ת"ן גבי תנור עי"ש וכו' עוד נראה היתר מטעם אחר מהא דאמרינן בע"ז ס"ג ע"ב בשכרו לשכור ביי"ן כל למיעוט תיפלה שפיר דמי והכי נמי כדי להוציא חמץ מרשותו ואין לומר הא אפשר לקיים ההשבתה בענין אחר דהא גם התם יכול למעט תיפלה בחנם אלא ודאי דמכל מקום לא מיקרי משתכר על ידי איסורי הנאה אלא על ידי מיעוט תיפלה או כל שממעט תיפלה מותר להנות וכו' וכיון שאין איסור שכירות זה אלא מדרבנן אין להחמיר בו ובפרט שבשעת השכירות אינו עדין איסור הנאה וגם השכירות שמשכיר הבית על זמן מרובה חדש או יותר ומכל שכן למה שכתבתי לעיל דזה לא מיקרי שוכר בית להכניס בו חמץ עכ"ל:
<b>ואמנם</b> מה שהזכיר דמי שחושש להחמיר בשכירות בקנין אגב מצד משתכר באיסורי הנאה יוכל להשאיל החדר להנכרי ולהקנות אגבו וכמו שכתב המחצית השקל וכו' ודאי דמאן דעביד הכי מאן מירמי מידיה ולא מהדרינן עובדא אבל לא אדע אם הדבר כדאי דעל כל פנים גם בשאלה נחתינן במחלוקת וגם להש"ך בעצמו איכא מאן דפליג ועיין בהגהות הגר"ע איגר על ח"מ סי' ר"ב במה שכתב הש"ך בס"ק ב' וכן מוכרח להדיא וכו' אין זה הוכחה גמורה דיש לומר דקושית הר"ש והרא"ש בבבא מציעא דבקנין חצר הקנה להם היה להם להשאיל מקומו וכן כתב הרש"מ בפרק ז' דדמאי על קושית תוספות וכי תימא דשדה בשאלה ומטלטלי בנתינה לא יקנה אגבה הניחא למאן דאמר מטלטלי אגב קרקע הקנה להם אבל לר"א לא שייך למימר הכי דקנה מטעם חצר עכ"ל. ועי"ש שהביא דהשיטה מקובצת ב"ב מר"ב ד"ה שמעת מינה דאקנה בשם עליות דר"י ועיין עוד להרב שואל ומשיב מהדורא קמא ח"א סי' ר"ה שנשאל גם כן במכירת חמץ בקנין אגב על ידי שכירות ושאלה ואולם בלאו הכי לגבי שאלת מקום לנכרי דהוי כמתנה אתאן למחלוקת היש מפרשים בר"ן פרק השולח (אמר המחבר אם כונתו למה שכתב הר"ן אההיא דכל המשחרר עבדו עובר בעשה לא מצאתי מחלוקת אם שייך כשעושה לטובת עצמו וגם בב"י וכו' שרמז אין חולק בזה) אי שייך לא תחנם בכי האי גוונא שעושה לטובת עצמו ועיין טורי אבן לחגיגה ומג"א סי' ץ' סק"ל וכן הקשה הב"י יו"ד ריש סי' ז' ועיין בפרישה (אמר המחבר עיין במה שרשמתי בקונטריס הכללים במערכת הלמ"ד אות' ץ':
<b>ואמנם</b> בקושית הבגדי ישע מבבא בתרא ד' מ"ד ב' הגם שמה שדחה כת"ר שיחיה מצד שהיכי שהמוכר יש לו קרקע יש לומר דמהני שאלה באגב וזה צריך הכרע דהא בשכירות ודאי אין חילוק וכדמשמע בקידושין ובכמה מקומות ומה עדיפות בזה שהחפץ שלו שנותן בשאלה דלא בעינן רק שהקניה שמקנה יהיה בידו וגם חילוק השיטה מקובצת לענין לטרוף ממשעבדי דלא מהני היכא דאקני ליה ניהליה אלא על מנת להחזיר לו לאלתר אבל לענין שאלה אי מהני לענין קנית נכסים שאין להם אחריות מה סברא לחלק בזה לענין לטרוף ממשעבדי. ואמנם אף שהרב בגדי ישע כתב שהוא דוחק גדול לומר שאין לו מקום קבוע ללון והרי אדרבא המציאות שרוב העניים אין נותנים להם דירה קבועה על משך זמן ואין בזה שום דוחק מלאוקמא בגברא ערטילאי שאין לו מקום בשכירות וכדפריך בבבא מציעא דף מ"ו ע"א ואיכפל תנא לאשמועינן בגברא ערטילאי וכו' ובנדה ד' ל"ג ע"א מוקי לה מתוך הדחק בכותי ערום ואף דלפילפולא יש לומר דהיינו הך עובדא דהזהב ברב פפא דאקני לרב שמואל בר אחא אגב אסיפא דביתא ונפק לאפיה עד תווך ולזה מדרמי ליה מתני' ומוכרח לאוקומי נמי מתניתין דהיה עומד בגורן בגברא ערטילאי ומטבע נקנה בחליפין ואין דעתי נוחה להאריך בדברים הנאמרים לפילפולא בעלמא וכי האי גוונא בשבת ד' ה' ע"א. כתובות ס"א. ובקידושין כ"ו ע"ב. וזבחים ט"ו ע"א. ומנחות י"ב ב'. יעי"ש ועל כל פנים כיון דמוקי בגברא ערטילאי שאין לו מקום לינה בשכירות ומהכ"ת נוקמי שנותנים לו בשאלה על משך זמן ולא צריך לאוקומי הבריתא רק באופן שיהיה במציאות שאין לו קרקע עכ"ד הגאון עליון יצ"ו:
<b>עתה</b> השגתי ספר יקר אמרי הצבי לידידי הגאבד"ק דאברי יצ"ו וראיתי בחידושיו לפרק מרובה באות ט"ל סק"ז שעמד בענין הקנאת הקרקע אם תהיה במכירה החדרים שהם שלו או מהני גם שכירות וכתב (בד"ה אלא) וז"ל גם בשכירות הגם כי במקור חיים מחמיר דוקא במכירת החצר והארכתי במקום אחר דבדיעבד מהני גם בשכירות ועוד צדדתי לומר דעתה לפי חק הממשלה דמכירת קרקע צריך להיות בפני הערכאות נכון יותר בשכירות וכן כתב בשואל ומשיב מהדורא קמא ח"א סי' פ"ד ועוד בכמה תשובות לדחות דברי המק"ח ושנהגו העם בשכירות עכ"ל יצ"ו יע"ש מה שחידש לענין גזלן:
<b>כעת</b> הגיע לידי ס' מקור חיים ומגן האלף שנדפסו ביחד בווארשא בשנת תרנ"ב ובסופו קונטריס אחרון מגאון מובהק זי"ע וראיתי באות י"ב בהגהות שם וז"ל בדינו דהמק"ח הנ"ל עי' זית רענן ח"א (סוף חא"ח אות י"א) שכתב סברא נמרצה לחלק הפסד חוב מקע"א כיון דאינו חייב לשלם בעד החמץ רק דעי"ז ישיג חובו דמי לשטרות דנקרא רק גרמי ולא גרל"מ ובחמץ ריבתה התורה רק מה דלר"ש בכל התורה כממון דמי והיינו בגל"מ ולא בגרמי (ומ"מ חשש לצאת דעת המק"ח וכ' עצה נפלאה בעובדא דידי') עי"ש היטב ועפמ"ג במשבצות (סק"א) דבאלם הוי ספיקא דדינא ואחה"פ מותר מסד"ר. ועמק"ח (סק"ז בחידושים) דבדיעבד סומכין אדעה אחרונה (כצ"ל) ובע"כ כוונתו אחר הפסח וכדברי הפמ"ג (דאילו תוה"פ כ' בביאורים סק"ג דהעיקר כרמב"ם). ואין זה סתירה לדינו דבהשכיר אסור אחה"פ די"ל דדמי לאחריות דד"מ וכמ"ש דבדיניהם מחזיקים אותו להערמה (ומ"ש ולפ"ז וכו' קאי אמ"ש דהפסד חוב נידון כאחריות. ומ"ש בד"ק אלם הל' ל"ד). ובמגן האלף (סק"ג) הקשה מדקדוק לשון הרמב"ם דמשמע דדוקא כשמקבלו אדעתא דהכי אבל לא כשהאחריות הוא רק עלילת דברים ולהנ"ל ניחא דהא בדד"מ ודאי דלא תליא בתנאי שלו דהא אין זה עלילה לחוד. ומ"ש דבעינן דרשותו יגרום האחריות אתמהה היכן מצינן חדשות זה דכשהחמץ באמת ברשותו והאחריות נתחזק דגם כשאינו ברשותו חיי"ב יפטר מלבער והרי אמרו בקבל אחריות אחמצו ש"נ בביתו ש"נ אינו עובר ולא אמרו רבותא יותר דבכה"ג גם בלקחו לביתו א"ע והראי' שהביא לסברא זו מישראל שהלוה (כוונתו הגם דמיירי בלא קע"א כמ"ש הרא"ש וש"ע תמ"א מ"מ כאלם הוי כיון שאינו בטוח אצלו) יש להשיב לפמ"ש המגן אלף מקודם (דטעמי' דרמב"ם רק משום דקיבלו אדעתא דהכי) ולכן התם לא נאסר מטעם אלם משום דהתנה דלא יתחייב באחריות ולכאורה דב"ק תמוהים דסותר דברי עצמו מני' ובי' אך כוונתו פשוטה דהק' מישראל שהלוה בדרך ממנ"פ (דמהתם מוכח כסברתו הראשונה או כהשני' ואיך שיהיה הושגו דברי המק"ח) ולקושטא גם מ"ש מקודם איני מבין דב"ק דמה בכך דקבל בפקדון אטו בישראל כה"ג נפקד שלא אמר הנח לפני וידע אלמותו דהמפקיד ואח"כ חזר המפקיד בתשו' ודנים בב"ד הכי נוציא מהנפקד על אומדנא כזו ועוד הא בכל ק"א הקשו הא אין דין שמירה לעכומ"ז ותירצו (א) בקנו מידו (ב) משום דינא דמלכותא (ג) משום דע"י אחריות פשיעה חייב לבער (ד) מטעם ספק קנין משום דלא אטרחי' לבי דינא וכל אלו התירוצים לא שייכי בדברי הרמב"ם באלם דהא הרמב"ם ס"ל דבעינן אחריות גו"א ועוד הא דברי הרמב"ם הם גם במטיל עליו השמירה בע"כ ועמ"ש המגן אלף בסה"ד ומה שהביאו לזה דקדוקו בלשון הגמרא דקע"א ולהרמב"ם הו"ל לומר דאיכא עליו אחריות מתישב בפשטא אם ננקוט בפירושא דגמרא דהביא ראיה מרבא ומכח כ"ש וכדצ"ל בל"ז להרמב"ם לישב קושית הטורי זהב (סעיף קטן א') עד"ק עיין שם וביד אפרים (וכיון דנפרכו ב' הסברות דכ' רבינו בעל מגן האלף הדרי לדוכתי ב' קושיותיו על לשון הרמב"ם ויודע הישראל ועל דינא דישראל שהלוה והגם דבישראל שהלוה יתישב לפמ"ש הזי"ר הנ"ל אבל להנחת המק"ח תקשי). ונראה דמזה ראי' לחידושו דאאמ"ו זי"ע דבאחריות אלם רק מדרבנן חייב לבער לכן בעינן דכפיית התשלומין יהיה בוודאי אבל לא מספיקא דהוי ספיקא דרבנן וגם להט"ז (תמ"א סק"ג) דבספק קנין עובר בב"י (והוא איסור ודאי כאילו הי' ודאי קנין א"כ גם כאן נימא דהוי כודאי גל"מ) אמנם מצינו רק ודאי גל"מ או ספק קנין גמור אבל לא דספק גל"מ יהי' כממון. וז"ש הרמב"ם ויודע הישראל וכו' ומדוקדק לישנא דיודע דלפירושו דהמגא"ל הול"ל וידע ונפ"מ רבתי באם בשעה שהפקידו לא ידע אלמותו ועכשיו בשעת ביעור יודע. גם מישראל שהלוה מיושב כמובן (דגם מספק בטוח נוטלין משכון לבטחון גמור) ועתה הדרינן להפשוט דבאלם אינו משום קבלת עצמו ובאחריות אין נפ"מ אם הרשות גרמו ומיושב ב' השגות המגא"ל מעל המק"ח עכ"ל הרב המגי' בקו"א למק"ח ומה דיש כאן שנוי לשון תקנו יד"נ עוז הרה"מ בעצמו. ושם בקו"א אחז בפסק המק"ח דבעינן דוקא למכור מקום החמץ אך מה דהמק"ח אוסר גם בדיעבד בהשכיר המקום כמ"ש בסי' תמ"ח סק"ח בחידושים על זה כתב שם בקו"א שני טעמים גדולים ונכבדים להתירו בדיעבד עי"ש בנועם דב"ק ושם מדייק מהרמב"ם דבאחריות אלם מותר אחר הפסח גם מדייק מרמיזת לשונו דבאלם רק מדרבנן חייב לבער עי"ש:
<b>ואעתיק</b> דברי הזית רענן (הובאו לעיל ברמיזא בדברי מר נכדו ידידי הגאון יצ"ו בעל ההגהות בקונטרס אחרון למק"ח) בהשגתו על דינו דהמק"ח בדברים ברורים ואמיתים לדינא בהא דנקט המק"ח לדבר פשוט דאין חילוק בין אחריות אלם שיכפהו לשלם בעד החמץ או דבאם יאבד החמץ לא ישלם לו החוב דחייב לו כל זה הוי בכלל אחריות אלם. וחידש הזית רענן דשני ושני בהקדם המבואר בסוגיא דב"ק (ע"א) דהגם דהגונב שהנ"ס וטבחו פטור מדו"ה משום דלאו דמרי' קטבח אבל במסרו לשומר וכו' וגנבו מבית שומר וטבחו חייב בדו"ה לר' מאיר משום דס"ל כר' יעקב דהחזירו שומר לבעליו מוחזר וס"ל כר"ש דדהגל"מ כממון דמי. והקשו תוס' דל"ל למימר דס"ל כר"ש הא ר"מ דאין דינא דגרמי (דגרע מגרל"מ כיון דלא הוי עיקרו ממון) ותירצו בחד תי' משום דר"ש אמר בהדיא לענין דו"ה אבל ממה דדאין ר"מ דד"ג עוד אין להוכיח דחייב על זה דו"ה. וצריכין להבין דברי קדשם. וי"ל בכוונתם דלכאורה קשה לר"מ דמחייב בשורף שטרותיו של חבירו הכי יחלוק אדין דאין אונאה לשטרות. וצ"ל דס"ל דהגם דאין גופן ממון (דמה"ט אין בהם דין אונאה) מ"מ כיון שע"י השטר ישיג חובו הרי זה כאילו מאבד את הממון שראוי להשיג ע"י שטר זה. וכיון דמוכרחין לומר דלר"מ החיוב בשורף שטר רק משום דדנין כשרף המעות העומד לגבות בשטרו א"כ בגנב שהנ"ס מבית שומר גם מכח דינא דגרמי אין לדון ולומר דהשור בעצמו יש לו שיווי ממון רק דהוי כאילו גנב ממנו הממון (אשר השומר יתחייב לשלם כשלא יהיה לו השור להחזירו לבעלים). והרי בגונב ממון או חפצים ומכרם אינו חייב בדו"ה דהא דו"ה אינו נוהג אלא בשור ושה בלבד. אבל לר"ש דקאמר בהדיא בקדשים שחייב באחריותן דחייב בדו"ה הרי דנקרא שם בעלים על הבהמה עצמה לכן גם בשהנ"ס דנין כאילו השור עצמו שוה ממון וחייב עליו דו"ה. וזה ברור בכוונת תוס':
<b>לפ"ז</b> הרי לפנינו חילוק ברור בין כפיית תשלומין בעד החמץ לכפייתו דלא ישלם לו חוב. דבתשלומין בעד החמץ עצמו כפי שוויו בשעת גניבה ואבידה אזי הוי החמץ גרל"מ ולר"ש בכה"ג בכל התורה הוי הבעלים של החמץ וגם לדידן גילתה התורה בחמץ דכממון דמי. משא"כ בכפייתו דלא ישלם לו חוב דכיון דאין תשלומין בעד החמץ רק החמץ גורם לו להשיג תשלומי חוב א"כ הוי הח' כמו שטר חוב דזה נכלל רק בסוג גרמי (ולא בסוג גרל"מ) והיינו דהוי כאילו מונח אצלו הממון אשר ישיג ע"י החמץ. והרי על ממון אין עוברים בב"י עכד"ק דהזית רענן ודבריו מאירים כספירים. ועי"ש עוד שהביא ראי' לזה מסוגי' דהרהינו ולישב קו' התומים על הרא"ש במ"ש דגם במעכשיו בעינן הרהינו עיש"ה:
<b>ובשו"ת</b> אורי וישעי סי' קכ"א הובאה תשובת הגאון מוהר"ם טאייבאש שכתב טעם להיות הקנאת המקום בשכירות ולא במכירה ושכנגדו הגאון מוהר"י לאנדא השיגו והוא כתב לסלק השגתו וז"ל (בדף ע"ג סוף עמוד ג' בד"ה ומ"ש) ומה שכתב על מה שכתבתי דלדעתי יותר טוב להשכיר כיון שאסור למכור בית לכנעני בשכונת ישראל בארץ ישראל וכתב דאישתמיט לי דברי התוס' והרא"ש בבבא בתרא דאף להשכיר אסור לא אישתמיט לי דבריהם אבל הדבר פשוט ומבואר דמאי דאסור למכור לכנעני כתבו התוס' והרא"ש בבבא קמא בהדיא דהיינו דוקא כשישראל רוצה ליתן אותן הדמים שנותן הכנעני אבל אם הכנעני רוצה לתת יותר אין להפסיד בשביל זה ויעויין בח"מ סי' קמ"ה סעיף י"א וסמ"ע שם ונפלאתי על הרמ"א בתשובה סי' יו"ד שנראה שנעלם ממנו דברי התוס' הנ"ל ובמסכת ע"ז ד' כ' ד"ה ור' מאיר ואם כן כל שאין ישראל רוצה לשכור כמו הכנעני ודאי אין איסור ואם כן במשכיר בית שיש לו בו חמץ לכנעני אין חשש איסור כלל משום דפשיטא שישראל לא ישכרנו לזמן הנ"ל ולא ירצה בו כל זמן שהחמץ בתוכו בימי חג הפסח ובודאי לא יתן אותן דמים ואם כן אין כאן איסור להשכיר אבל אם מכרו לצמיתות בודאי גם הישראל יתן אותן הדמים ותו אסור למכור לכנעני בשכונת ישראל וזה ברור
<b>ויש</b> לחקור בעיקר הקנאת שהחמץ בו אם במכר או בשכירות לכל מר כדאית ליה אם בעל המקום קנה אותו או שכרו על תנאי שלא ימכרנו ולא ישכירנו לאחר מה יעשה ישראל הזה במכירת חמצו שצריך למכור או להשכיר את המקום ההוא ואם יהא נחשב זה כעובר על תנאו תהיה המכירה או השכירות בטלה והקרקע בחזקת מארא קמא קיימא ובשלמא אם המוכר הראשון הוא נכרי יש לו תקנה למכור החמץ לנכרי בכסף וקנין סודר דמהני גם לנכרי לדעת רבינו תם וכן תפסי לעיקר רובא דרובא מרבני האחרונים כמו שמתבאר ממה שרשמתי בקונטריס הכללים מערכת הקו"ף אות ט"ו ועיין לקמן באות ל' מזה) וגם ימכור לו החדר ואם על ידי זה תתבטל הקנין של המקום אשר קנה מהנכרי ויחזור הקרקע לרשות המוכר הרי על כל פנים נמצא החמץ שנמכר לנכרי מונח ברשות הנכרי ושפיר דמי אבל אם המוכר או המשכיר הוא ישראל ואותו הישראל לא השכירו ולא מכרו להנכרי וישראל זה אין בידו למכרו או להשכירו כיון שאינו שלו ונהי שלהקנאת החמץ עצמו יש לו תקנה להקנותו בכסף וקנין סודר או אגב קרקע אחרת אבל למה שאנו מצריכים להקנות להנכרי המקום שהחמץ מונח בו כדי שיהיה חמצו של נכרי בביתו של נכרי והרי בנדון כזה יהיה חמצו של נכרי בבית ישראל שאף אם ימכור החדר הזה לנכרי הרי כיון שעבר על תנאו חזר החדר לישראל המוכר והוי חמץ של נכרי בבית ישראל:
<b>וראיתי</b> להרב מקור חיים בסי' תמ"ח בביאורים סק"ז שהביא מה שכתב הרב טורי זהב בסק"ו שכל אדם יתנה עם הנכרי כשמוכר לו החמץ שהוא על תנאי שיחזיקוהו לעצמו ויעשה בו כרצונו רק שלא ימכרנו לשום אדם אחר דזה הוי מכירה גמורה אפילו בכל השנה ויועיל בזה ששום אדם לא יוכל לקנות מהנכרי אותו החמץ כי על מנת כן לא מכר לו ונמצא חוזר המקח להנכרי ויוכל ישראל בעל החמץ לחזור ולקנותו וכו' ותמה עליו דאם מכרו הרי עבר תנאו ממילא המכירה בטלה ונעשה חמץ של ישראל למפרע ונאסר ורצה לומר דדומה למה שכתבו התוספות בגטין דף פ"ג בד"ה עמדה גבי על מנת שלא תנשאי לפלוני ועמדה ונישאת) דכיון דהקידושין בטילין הרי נתקיים התנאי והכא נמי אם נידון אותו כעובר על התנאי הרי לא היה למכרו דאין אדם מוכר דבר שאינו שלו והמכירה בטלה וממילא נתקיים התנאי והמכירה לישראל השני בטלה והמכירה לנכרי קיימת אך קשה דאיך יכול הישראל הראשון לכוף לישראל השני להחזיר הא מצי הישראל השני לומר לו נהי דמכירתי בטלה מכל מקום לאו בעל דברים דידי את דהא על כל פנים אין החמץ שלך וצ"ל דכוונת הט"ז דהוי כאלו התנה עם הנכרי לכשתמכור לא תמכור אלא לי כמשמעות סיום לשון הטורי זהב ולכן כשהנכרי רוצה למכרו לאחר נקנה באותו פעם לישראל הראשון מחמת התנאי ואף דבישראל כי האי גוונא לא קנה כמבואר בחשן משפט סי' ר"ו כשלא אמר מעכשיו הוא מטעם אסמכתא אבל בנכרי פסק הראב"ד דאין דין אסמכתא לנכרי והביאו מגן אברהם בסי' תמ"א עכ"ל המק"ח. הנה מבואר מדברי הרב על פי דברי התוספות דמי שהתנה במכירתו איזה דבר לחברו שלא ימכרנו לאחר ועבר ומכרו המכירה השניה בטלה וממילא קנין הראשון קיים דחשיב קיים תנאו ולפי זה במכירת חמץ גם כן אם החדר שמוכר או משכיר לנכרי קנוי או שכור לו על תנאי שלא ימכור וישכיר לאחר וזה שמכרו או השכירו לנכרי במכירת החמץ אין במעשיו כלום וממילא נתקיים תנאי המוכר או משכיר הראשון והרי הוא בחזקת הישראל המוכר החמץ והוי חמצו של נכרי בבית ישראל:
<b>ומצאתי</b> בשו"ת מנחת שי לגאון בדורנו יצ"ו בסי' ץ' שנשאל במחזיק אוראנדא מהאדון בכפר והתנה האדון עמו שלא ישכירנה לאחר איך יתנהג במכירת חמץ שמוכרח להשכיר כל זכות שלו מאוראנדא ואם כן עובר על התנאי וממילא בטל השכירות שלו מהאדון ואם כן איך יקנה הנכרי החמץ הא הוי כמו קרקע ודקלים אני מוכר לך ובתשובתו כתב לברר אם נתבטלו המכירה או שכירות בזה מפני שעבר על תנאו והביא מה שכתב הגאון משנה למלך בשלישי מהלכות זכיה דין ו' שמתוך תשובת הרא"ש שהביא הטור בסי' רמ"א מוכח דבמתנה על מנת שלא תמכרנו לפלוני אם עבר ומכר לאותו פלוני נתבטלה המתנה או המקח כיון שעבר על תנאו ואף דאי אמרינן שנתבטל המקח נמצא שמה שמכר לאותו פלוני אינו כלום דאין אדם מוכר דבר שאינו שלו ונמצא דאין כאן מקח מכל אדם כיון שנתנו בדרך מכר נתבטל המקח מעיקרו וכן כתב הרב המגיד בשמיני מהלכות גרושין בעל מנת שלא תנשאי לפלוני אלא שהתוס' בגטין ד' פ"ג (הנ"ל) סוברים דהמתנה על מנת שלא תנשאי אין הכונה דרך נישואין אלא נישואין ממש ולא אשכחו ביטול הגט אלא לאחר מיתת המגרש והרשב"א והר"ן בחידושיהם הביאו סברת התוס' ולפי זה יש ללמוד מדבריהם דהנותן מתנה לחבירו והתנה על מנת שלא תמכרנו אם עבר ומכרו המכר בטל והמתנה קיימת והצריך תלמוד וציין לעיין בתשובת מוהר"א ששון סי' קי"ח ובתשובת מוהר"ם אלשיך סי' ה' ושדברי הרב כנסת הגדולה בסי' קי"א אות ט' אינם נכונים והרב המגיה ציין לעיין בפרק י"א מהלכות מכירה דין ו' אלו תורף דברי הרב משנה למלך:
<b>ועל</b> זה הביא הרב מנחת שי דברי הרב טורי זהב בסי' תמ"ח הנ"ל וגם דברי הרב מקור חיים והאריך קצת לפלפל בדבריהם ובמסקנתו כתב דדברי הטורי זהב נכונים מאד דכיון שמוכר לנכרי ומתנה שלא ימכרנו לאיש אחר ודאי כונתו שאם יעבור וימכרנו יתבטל המכר מכאן ולהבא וממילא יתחייב הקונה להחזירו הישראל אבל לא שיתבטל למפרע כלל ואם כן מה שמכר הישראל להנכרי נשאר קיים והסביר דלא דמי לעל מנת שלא תינשאי לפלוני דשם צריך לבטל הגט למפרע וכו' ואין שום חולק על דין הטורי זהב ומיושבת קושית המקור חיים וכו' ולנדון שלנו ודאי תנאי האדון לא היה שיתבטל השכירות שלו למפרע אם יעבור על התנאי דזה דבר שאי אפשר דאם ישכיר האורנד"א לעשר שנים והשוכר יחזיק חמש שנים ואחר כך יעבור על התנאי יתבטל למפרע ויצטרך השוכר ליתן חשבון להאדון משנים שעברו כמה הרויח זה ודאי דבר בטל הוא לומר כן רק דמשעה שיעבור על התנאי הרשות ביד האדון לחזור בו ואם כן על כרחין דבשעת מעשה חל השכירות שהישראל משכיר לנכרי וכיון שחל השכירות על רגע זו ממילא עבר על התנאי וחוזר זכות האורנד"א מכאן ולהבא להאדון ואם כן אין כאן עוד שום חשש דלענין הכח וזכות גופיה ודאי אין חשש דהא אחר שעבר על התנאי חוזר האורנד"א להאדון ולא עבר הישראל כלל:
<b>ואי</b> משום שאר החמץ שחשש הרב השואל משום קרקע ודקלים אני מוכר לך גם כן אין לחוש בזה דהא כיון שבאמת בשעת קנין חל גם על הכח וזכות כמו שכתבתי וממילא נקנה גם שאר החמץ אף שאחר כך נפקע הקנין מן הכח וזכות על ידי התנאי מכל מקום כיון שבשעת הקנין היה חל נקנה גם החמץ עמו ולא דמי למוכר דבר שלא בא לעולם עם דבר שבא לעולם וכן לקרקע ודקלים דשם בשעת הקנין לא נקנה כלל וגם דהנודע ביהודה בתניינא סי' נ"ט כתב דבכח וזכות מאורנד"א לא שייך סברא דמקנה דבר שלא בא לעולם עם דבר שבא לעולם דשם על כל פנים בבירור יבא הדבר שלא בא לעולם מה שאין כן באורנד"א דיש ספק שמא לא יבוא כלל הדבר שלא בא לעולם ולא יהיה ריוח בימי הפסח כלל ואף דבזמנינו לא שייך היתר זה דודאי הוא שגם בימי הפסח יהיה ריוח משתיית יי"ש ושכר לנכרים אבל על כל פנים כיון דבשעת מעשה היה חל לא נתבטל בזה מכירת החמץ ועוד דגם בקרקע ודקלים דבטל כל המקח היינו אם הלוקח חוזר בו ואומר שאינו רוצה רק כל המקח ביחד כמבואר בסי' קפ"ב דהלוקח יכול לומר שאינו רוצה לקנות רק סאתים ביחד אבל כל זמן שלא חזר בו המקח קיים וכן מבואר בתשב"ץ ח"ד בטור השני סי' נ"ג ואם כן כאן נמי כל זמן שאינו חוזר בו הנכרי מהשכירות ודאי המקח קיים:
<b>וגם</b> דיש לומר לפי הטעם שכתב המשנה למלך דאף שנתבטל המכר מכל מקום כיון שהיה דרך מכר אף שאינו חל מכל מקום עבר על התנאי ובהרשב"א הביאו הפני יהושע בגטין פ"ג דודאי על נישואין אלו כיוון אם כן כאן בנדון דידן לא שייך לומר דעל מכירה ושכירות כזו היתה כונת האדון בתנאו כיון דאינו משכיר לנכרי רק על עשרה כדי להפקיע איסור חמץ בכי האי גוונא ודאי לא הקפיד האדון תדע דאם לא כן בטל כמעט כל מכירת חמץ באותן שיש להם בתים בשכירות דהא אין השוכר רשאי להשכיר ובפרט למי שבני ביתו מרובין ולנכרי בודאי אסור להשכיר ולכן בהכרח לומר דכיון שהוא רק לזמן מועט אין קפידא בזה והוא הדין כאן וראיה לזה דהא בעל מנת שלא תנשאי לפלוני מבואר באה"ע סי' קמ"ג סעיף י"ז דזינתה עם פלוני לא נתבטל הגט כיון שלא היה דרך נישואין וכל שכן כאן דודאי לא היתה כונת האדון על זמן מועט כזה ולא נתבטל כלל שכירות האדון וכבר כתבתי שאף אי נימא דשכירות האדון גם כן נתבטל וחוזר הזכות לאדון מכל מקום מכירת שאר החמץ לא נתבטל מכל הטעמים אשר כתבתי לכן אין בזה שום חשש כלל אלו תורף דברי הגאון הנ"ל ומדבריו אנו למדין לענין חקירתינו באם בעל החמץ קנה או שכיר המקום (שמוכר או משכיר לנכרי) מישראל בעל מנת שלא ימכרנו ולא ישכירנו דודאי לא היתה כונת המתנה על מכירה או שכירות כזו ושפיר יכול זה להשכיר או למכור לנכרי ולא נקרא עובר על התנאי כלל:
<b>בקונטריס</b> אחרון למק"ח אות י"ב בסופו מעורר בדבר החדש דלפי חידושו דהמק"ח דצריך למכור החדר שהחמץ מונח בתוכו י"ל דזה רק בפעם הראשון אבל אם בפ"א מכרו ואח"כ בשנה השני' השכירו לית לן בה כיון דקי"ל דבהחזיר השטר לא חזרה מתנתו והרי אחה"פ לא נכתב שטר מחדש מהעכומ"ז אזי ממילא ל"ק הישראל הבית בחזרה דהא הוי לדידן מקום שכותבין השטר ועוד דישראל מעכומ"ז ל"ק עד דמטא שטרא לידי' והוי הבית הפקר וכו' ועח"מ (סי' קצ"ב ס"ב ברמ"א) דאפי' החזיק בה הראשון לאחר נתינת המעות ל"מ. ושם בהג"ה מבאר הכוונה דקולא יכול להיות מזה באופן זה כשהחמץ שמוכר בשנה שני' מונח בב' מקומות א' שלו (שמכרו בשנה הראשונה) וא' בשכירות אצלו והוא השכיר הא שתא שניהם לעכומ"ז דאזי גם על החמץ המונח איכא קנין אג"ק של החדר השכור אצלו דהא באגב ל"ב ציבורין והחסרון מחמת אחריות אלם שהמציא המק"ח ליכא כיון דמונח בבית הפקר אמנם אם בשנה השניה הי' החמץ רק בחדר שמכרו אשתקד יצא מהנ"ל חומרא דגם אם בשנה זו מכרו הא כיון דמאשתקד נשאר החדר הפקר נמצא דעכשיו לא קנהו העכומ"ז דהא כסף ושטר של בעל החמץ ל"מ לזה א"כ נשאר על החמץ רק קנין כסף לחוד. גם נפ"מ בעלמא לכו"כ ענינים דחדר הזה אינו שלו כלל וכתב שם דא' מרבני קשישאי בשמעו הערה זו אמר דמעתה ינהוג כן למעשה ליקח מהעכומ"ז שטר מחדש על הבית:
<b>ה</b><b>)</b> <b>חמץ</b> המונח בהאמט (לפי הנראה הוא מקום המשפט. מערכאות הקיר"ה) ושני אנשים עברים נצים עליו ועדיין לא יצא דבר המשפט למי הוא נסתפק הג' אביו של השואל ומשיב בתניינא ח"ד סי' יו"ד ד' ד' רע"ד מה יעשו בו בפסח כי לא יוכלו למוכרו דהוי דבר שאינו ברשותו כגזל ולא נתייאשו הבעלים גם אם יכתבו הרשאה זה לזה אפשר דאינו מועיל אף שכתב רמ"א דנוהגין לכתוב הרשאה על הכל מכל מקום דעת התוס' דהיכא דאיכא רמאי אין כותבים ועיין תומים ומלבד זה איך יקנו זה לזה והם נלחמים ועל זה הם דנים ומר בריה המחבר כתב דסגי בביטול וביטול מהני אף שאינו ברשותו כמו בכל חמץ שאינו ברשותו ומועיל ביטול ואף דבביטל ואנוס על הביעור אסור אחר הפסח היינו דוקא כשהאונס מצד עצמו לא כשהוא אנוס ברשות התורה עיין תוס' שבת ד' ד' ד"ה קודם דכשאין רודה בשביל שאסרו חכמים אינו חייב והרי תחלתו בפשיעה אף שנאנס אחר כך אלא ודאי דכי האי גוונא עדיף מאונס דעלמא וגם מה שאסור אחר הפסח הוא משום הערמה שיאמר שהיה אנוס וכאן שגלוי לכל שאי אפשר לו למכור לא שייך הערמה והיה נראה לכאורה דיכול כל אחד למכור בפני עצמו וממה נפשך תועיל מכירת שניהם כמו שיכולים להקדיש הגזלן והנגזל ביחד עיין בית שמואל סי' כ"ח ואף להחולקים מכל מקום כאן דבודאי שייך על כל פנים לאחד מהם ואם כן כל שכל אחד מוכר למה לא יועיל אך נראה דהוי כעין מכירה רפיא דכל אחד אינו יודע איך יפול דבר ולא מהני מכירה כזאת עיין בבבא בתרא ד' קמ"ב דרבא אמר דהוי מכירה רפיא עכ"ד ולענ"ד יש לפקפק במה שכתב דיכול לבטל אף שאינו ברשותו כמו בכל חמץ וכו' הרי בנגזל כתב הרב מקור קיים סי' תמ"ח ביאורים סק"ט (ד"ה אכן) דאינו מועיל לו ביטול דקיימא לן שניהם אינם יכולים להקדיש זה לפי שאינו שלו וזה לפי שאינו ברשותו גם הרב מים חיים רפפורט בסי' ו' (בד"ה ואען) כתב כדברי הרב מקור חיים דכיון שביטול מדין הפקר הוא לא מהני מה שיבטל הנגזל או הגזלן וכן כתב הרב עמודי אור סי' י"ז דלפי מה שכתב הרב מחנה אפרים בדיני הפקר סי' ז' דאין הנגזל יכול להפקירו נלמוד דהוא הדין דאין יכול לבטלו וכתב שכן מבואר בכל האחרונים ועוד יש לתמוה עליו שהרי ביטול אינו מועיל אלא קודם זמן איסורו ואז הוא ק א ברשותו ומשום הכי הוא דמהני וכמו שכתבתי למעלה בסי' ח' ה' אות כ"ד (בד"ה ובשו"ת בית שלמה) עי"ש גם מה שכתב דבביטול סגי באונס כי האי גוונא יש לפקפק לפי מה שהסביר במק"ח שם בטעם שאסרו בחמץ גם באונס למי שאין ראוי לקנוס דדוקא כשהקנס הוא משום חטא ועון הוא דמקילינן באונס דאנוס רחמנא פטריה מה שאין כן בחמץ דאם היה מסתלק האונס בתוך הפסח היה חייב לבערו והיה החמץ מתבער מן העולם ולא היה נשאר תחת ידו כלל ואם כן כשהיה אנוס כל ימי הפסח ולא ביערו מהיכא תיתי ירויח על ידי האונס והרי הוא כמבוער וחייב לבערו דדיינינן ליה כאילו נעשה הביעור וכו' עי"ש ולפי זה נראה דהוא הדין בנדון השו"מ אף שהוא אנוס אונס גמור על הביעור נראה דלא מהני ליה ולא סגי במה שבטלו להתירו אחר הפסח שהרי אם היה בא לידו בתוך הפסח היה חייב לבערו ודנים בו עתה כמבוער כמו לגבי נגזל אף שגם שם אין חשש הערמה שהכל יודעים שלא היה בידו לבערו ואפילו הכי נאסר לאחר הפסח ועם כי באמת יש הרבה פוסקים שכתבו לצדד להקל בחמץ שעבר עליו הפסח שבטלו והיה אנוס על הביעור אונס גמור באופן שאין חשש הערמה כמו שמתבאר ממה שרשמתי בסי' ח' אות ו' מכל מקום בנדון זה דהביטול הוא מפוקפק לא נשאר אלא האונס ועל זה לבד ודאי קשה לסמוך ועוד דכל זה הוא כשכבר עבר הפסח אבל כאן אנו דנים על לכתחלה לסמוך על זה וזה לא יתכן כלל לדעתי העניה ועל כן אין זה מתקן כלל דגם באונס גמור ודאי אם נודע לו בפסח חייב לבער ואיך נתיר לו לסמוך על זה קודם הפסח ולענין מעשה בעבר עליו הפסח אם אפשר להתירו אם נודה לסברת הג' שו"מ דיכול לבטל צריך להתיישב בדברי הפוסקים שרשמתי בסי' ח' אות ז' בהיה אנוס אונס גמור על הביעור ובמה שרשמתי שם באות י"א ובשו"ת הרב רמ"ץ סי' ל' שהבאתי בסי' ה' אות כ"ט ואם הוא באופן שיש לתלות שהחליפו הנכרים (אנשי האמט) יש לעיין במה שרשמתי שם באות ל"א:
<b>ובמה</b> שכתבו הרבנים הנ"ל דלא מהני ביטול לחמץ שאינו ברשותי עיין בקונטריס פאת השדי בחלק הכללים במערכת ה' אות י"ד מה שהבאתי בזה לענין נגזל ולוה בחמץ הממושכן וכיוצא
<b>ו</b><b>)</b> <b>במכירת</b> חמץ המנהג בעיר הזו שמוכרים החמץ של כל בני העיר על ידי בית דין דהיינו שבני העיר חותמים על שטר ההרשאה שנותנים להב"ד שיהיה כח בידם לעשות בהחמץ שלהם (הכתוב בהרשימות שנותנים להב"ד) כרצונם ויד ב"ד כידם וכו' ועל פי כח ההרשאה זו מוכרים הב"ד את כל החמץ הנ"ל להנכרי קודם הפסח וכותבים שטר להנכרי כאדם העושה בשלו ואמר לי הרב המ"ץ ר"י שכן נוהגים בערי ליטא וכן הנהיג הוא פה. וראיתי שהוזכר מנהג זה בשו"ת בגדי ישע סי' ב' אות ט' וז"ל לכן במקומות שנוהגים למכור כל אנשי העיר החמץ שלהם על פי ב"ד דשם לנכרי אחד וכו' גם שם באות ט"ז כתב בדבר שתקנתי פה שיהא מכירת חמץ על ידי הבית דין צדק וב"ד מפרטים להלוקח החמץ רשום בכתב מה הם הדברים אצלינו חמץ וכל החמץ מהמינים הרשומים בכתב שמוסרים להקונה שיש בחדר מוכרים הכל לנכרי וכו' עי"ש והרב בית שלמה ריש סי' ס"ו כתב בשם הרב השואל דהמנהג מקדם שאחד מופלג קונה כל החמץ מהיחידים שבק' והוא מוכרם לנכרי בערב פסח וכו' עי"ש משמעות הדברים שאין נוהגים כמנהג הנ"ל ליתן הרשאה להב"ד וכו' אלא מוכרים כל אחד החמץ שלו להמופלג והמופלג ההוא מוכר את כל החמץ ההוא אשר קנה מבני העיר לנכרי אחד (ואולי גם מה שכתב הרב בגדי ישע הוא על דרך זו שוב ראיתי שם בסוף סי' ד' [בד"ה והנה בסד"ר] שמבואר שם דהוא על ידי הרשאה על דרך שהעיד המ"ץ הנ"ל וכן מבואר בדברי הרב השואל שם) ובשם אריה סוף סי' ט' (בד"ה שוב) באחד שמכר חמצו על ידי שלוחים מכל העיר כנהוג וכו' ובשו"ת עונג יום טוב תוך סי' ל"ח (בד"ה ומה ששאל) שבאים לבית דין לעשותם שלוחים למכור חמצן וכו' נראה גם כן שהוא על דרך הנ"ל (גם בספר אילה שלוחה שנדפס עתה שנת ששון לגאון בדורנו בסי' ג' מתבאר יפה שנוהגים בדרך זו):
<b>וראיתי</b> להרב שואל ומשיב מהדורא ב' ח"ב סי' ע"ז (ד"ה והנה בעש"ק) שכתב לפקפק מאד בזה ולפי שלדעתי יש להשיב על דבריו אעתיק כל דבריו וז"ל בענין מכירת חמץ אשר הורה הגאון מוהר"א תאומים וכן נשרש המנהג למכור על ידי שליח כל החמץ שיש לסוחרי העיר ובני הכפרים והנהיג לכתוב הרשאה על שם השליח בחתימת ידי בני העיר והכפרים והשליח מוכר לנכרי אחד בשטר אחד וחותם עצמו בשטר מכירה בחתימת ידו לבד ומוסר לנכרי השטר מכירה עם ההרשאה. והשטר מכירה נכתב בהקנאה אגב קרקע של המשלחים ועל זה כתב מעלתו דמלבד דבמקור חיים סי' תמ"ח מבואר להדיא דחתימת השליח לא מהני אפי' עשאו בעדים להקנות הקרקע של המשלח ולפי זה גם הרשאת המוכרים לא מהני ובפרט שרב מהחותמים בהרשאה אין עדים מצויים לקיים חתימתם אף גם לדעת הט"ז ומג"א לא מהני בזה דהוי הערמה גמורה וגם החק יעקב שמיקל בסי' קי"ד (צ"ל בסקי"ד) כל שאין המפתח בעת המכירה ביד נכרי לא מהני וכאן אין הלוקח מכיר כלל להמוכר רק ששומע מהשליח שאומר הנני מוכר לך כל חמץ שיש לסוחרי העיר ובני הכפרים והחדרים שהחמץ שם, וגם הזידאטיק שמקבל מהנכרי אין ידוע אם מגיע שוה פרוטה על כל פנים לכל מכר. והשיב על זה וז"ל והנה יפה כתב מעלתו ובאמת כבר היה לעולמים ושני גדולים מייאס מוהר"ם טאב"ש ומוהר"י לנדא נחלקו בזה וכבר מוזכר בש"ע של הגאון מוהרש"ז:
<b>ולפי</b> עניות דעתי השומע שמע וטעה דשם מכרו החמץ להיאודים היודעים איך לכתוב ופירשו כל מכר ומכר כמה מינים יש לו למכור ועד למדידה וכדומה ובכי האי גוונא ליכא כאן כל החששות וכי האי גוונא מבואר בישועות יעקב סי' תמ"ח והישראלים הלוקחים מוכרים לנכרי ובכי האי גוונא לא שייך הרבה חששות ואפילו הכי ערער הגאון מוהרמ"ט על זה ואף שהבית דין החזיקו בפסק הגאון מוהרי"ל גם אני הייתי מהמנויים אבל בכי האי גוונא שלא מכרו רק בהרשאה לבד והוא רק שליח יפה כתב מעלתו ששייך כל הני חששות ואני מוסיף שגם החששה שאינם פורשים המינים כלל ומה שמוכר ובכי האי גוונא לא מועיל כלל כמבואר בסי' ר"ט וכל שכן במכירת חמץ דהכל יודעים שאינו רק הערמה מכל שכן שיש לחוש שלא סמך דעת הקונה כלל ובלאו הכי נראה דבר חדש דעל ידי שליח לא מהני דהנה בענין המכירה כתב התבואת שור דאינו אלא הערמה דבדרבנן שרי וכו' ולפי זה נראה ברור דלכך לא מהני על ידי שליח דעד כאן לא מרבינן שליחות רק כשזה רוצה שיהיה שילוחו ומוסר לו כחו אמרינן שלוחו של אדם כמותו אבל כאן באמת אינו רוצה למכור וזה אינו רוצה לקנות והוא רק הערמה בלבד ואיך יועיל שליחות בדבר שעושה רק להערמה בעלמא ואין לו כח למכור כי הוא באמת מבטל החמץ והמכירה אינו רק להערמה שלא יצטרך לבערו ובכי האי גוונא לאו נתרבה שליחות כלל וזה ברור כשמש והרי מכירתו לא מהני ומה יועיל שליח ולא עדיף השליח ממנו ולהערמה אין יכול לעשות שליח עכ"ל ובאמת מלבד עדות המ"ץ הז' שכן נוהגים בערי ליטא למכור ע"י הרשאה לבית דין (וכן מתבאר גם ממה שכתבו הרבנים בגדי ישע ושם אריה ועונג יו"ט שזה מנהג פשוט בהרבה מתפוצות ישראל) הנה שוב אחר כמה שנים השגתי ספר ראשית ביכורים להגאון רב"ך מווילנא ומתבאר שזה מנהג פשוט ומסודר שם נוסח ההרשאה והשטר מכירה על פי גאונים גדולים עי"ש וחלילה לומר שכלם שגו ברואה ולא הרגישו מכל הרעש אשר הרעיש בזה הגאון שואל ומשיב הנ"ל (אחר זמן רב נתברר לי על ידי מכתב אחד המיוחד מגאוני הדור יצ"ו שכן פשט המנהג גם במקומות ועיירות גדולות ש"ס וחכמים) על כן חובה עלינו לעיין ולהסיר תלונות הגאון שואל ומשיב בזה ולקיים מנהג ישראל תורה:
<b>והנה</b> על חשש דחתימת השליח לא מהני כבר בא חכם הגאון רב"ך בספר ראשית ביכורים סי' ה' ואסברה לן דכיון דכל החשש הוא משום שאין הקרקע נקנה בכסף ובעי שטר ושטר בלא חתימה לאו שטר ראיה הוא לגבי הקונה נגד המשלח אם כן בזה שנותנים להנכרי הקונה ההרשאה שנתנו המוכרים ביד השליח אפשר דמועיל בזה גם לדעת המקור חיים שהרי יש ביד הנכרי שטר ראיה מהמוכרים וכו' והיינו ההרשאה וכו' ויש לדקדק שהמוכר בעצמו יחתום על שטר ההרשאה על כל פנים אלו תורף דב"ק ועם שכתב כן בלשון אפשר אנכי הרואה להרב השואל בשו"ת בגדי ישע סי' ד' שכן כתב בפשיטוש דלפי מנהגינו שמוסרים להנכרי כל ההרשאות חתומים בחתימת יד המשלחים עם השטר מכירה אם כן יש להקונה שטר ראיה על המכירה עכ"ל. (וכן ראיתי בספר ספר זכרון לידידי הרה"ג אבד"ק ראזישטש יצ"ו שהשגתיו עתה שכתב בהלכות פסח ד' י"ד ע"א בשם שו"ת ספר חיים דאם יש הרשאה בחתימת יד המשלח מהני שטר בחתימת יד השליח ואין ספר זה מצוי אצלי ומשמעות הדברים הוא דאף אם אין המורשה מוסר ההרשאה ביד הנכרי הקונה שפיר מהני מאחר שחתם בשטר ההרשאה ומכח זה הוא מה שחתם השליח) וכל זה הוא אף אם נאמר כדעת הגאון מקור חיים:
<b>אך</b> באמת הגאון בגדי ישע דחה דברי המקור חיים ולדעתו כיון שאין המשלח מכחיש שעשאו שליח אזי בזה הוי שלוחו כמותו וחשיב כאילו המשלח חתום על השטר ושפיר דמי עי"ש (במכתב ששלח אלי עתה הגאון המפורסם מוהרי"ז שטערין נ"י בעל ספר זכר יהוסף כתב וז"ל ובנדון מה שכתב הרב מקור חיים וכו' והשליח חתם בשטר וכו' יעוין בספר ראשית ביכורים סי' ה' וכו' העתיק כל דברי הרב ראשית ביכורים בזה וסיים] ואמנם אני תמה שלפי מה שהביא בעצמו בנוסח השטר מכירה שמשכיר הבית לנכרי על ימי הפסח והרי שכירות קרקע קונה בלי שטר רק בכסף כמו שכתב הסמ"ע בסקצ"א דכיון שהוא לזמן סמכא דעתו וכן כתב הרב שיבת ציון בשם אביו הגאון הנודע ביהודא דאין צריך למכור וכו' אלא להשכיר וכו' אלו תורף דברי הגאון הנ"ל יחי' ומוכח דגם דעתו מסכמת לזה דמהני על ידי מה שנמסר להנכרי השטר הרשאה ומה שתמה על דברי הרב ראשית ביכורים תמיהני על תמיהתו דהרי בהנוסח שטר מכירה שבראשית ביכורים מפורש דמה שכתב להשכיר המקומות היינו המקומות שהם שכורים בידו אבל המקומות שהם שלהם לחלוטין כתוב שם למוכרם לנכרי ואם כן שפיר הוצרך למה שכתב דעל ידי מסירת ההרשאה הוי שטר ראיה דהא במכירת המקומות ודאי בעי שטר ופלא בעיני איך העלים עיין מה שכתב שם בראשית ביכורים (כשכתב דעל ידי מסירת ההרשאה הוי שטר ראיה וכו') וז"ל והיינו אותם המקומות שהם שלהם ממש לחלוטין ולא בשכירות לבד כמבואר בהשטר מכירה בזה עכ"ל מבואר דכל דבריו בזה סובבים הם לענין מכירת החדרים לפי שיטתו שהחדרים שהם שלהם לחלוטין צריכים למכור אותם (עיין מה שרשמתי בזה לעיל אות ד'):
<b>ועוד</b> היה נראה דאף אם נחוש לסברת המקור חיים גם במכירה זו שעל ידי הרשאה מכל מקום יש לתקן זאת על ידי שיקנה המורשה את החמץ להנכרי על ידי אגב קרקע שלו דלא פקפק המקור חיים אלא היכא דמוכר השליח קרקע של המשלח ואינו חותם המשלח בשטר המכירה אלא השליח. אבל אם השליח מוכר קרקע שלו או שמשכיר קרקע שלו וחותם בו הוא עצמו ואגבו מקנה לו החמץ שפיר דמי גם להמקור חיים שכן כתב בסי' תמ"ח סק"ט קרוב לסופו (בד"ה ואם השליח) וז"ל ואם עשה שליח למכור חמצו ומכר החמץ אגב קרקע של השליח נראה דהוי מכירה מעליא ולא אמרינן דבעינן דוקא אגב קרקע של בעל החמץ וראיה לזה מח"מ סי' ר"ב ס"ד בהקנה שדה לאפוטרופוס וכו' והוא הדין כאן אף שהוא שליח רק על דבר זה לחוד מכל מקום לענין זה הוי יד השליח כידו של משלח עכ"ל וכן כתב הרב חיי אדם כלל קכ"ג אות ג' וכן כתב בספר מעין גנים (עצי לבונה ח"ב) בנימוקיו לא"ח סי' תמ"ח ס"ג (בד"ה עוד יש תקנה) עי"ש ואם כן היה נראה לכאורה דאפשר לתקן שימכור השליח המורשה אגב קרקע שלו דמהני גם להמקור חיים אלא דיש להבין דלפי שיטת המקור חיים שהבאתי לעיל בסי' ה' אות כ"ה דאם מקנה החמץ להנכרי אגב קרקע אחר שאין החמץ שרוי בתוכו הוי כמקבל אחריות על חמצו של נכרי שהוא ברשות הישראל דעובר הישראל עי"ש קשה אם כן איך יועיל מה שמוכר השליח אגב קרקע שלו והרי נמצא לפי זה דאין החמץ ברשותו של הנכרי אלא ברשות של הישראל ואחריותו על הישראל כיון דתפיס ליה אדמיה ואסור ועל כרחין לומר דלא אמר המקור חיים כן אלא בהיכא שמקבל השליח מן הנכרי כל דמי החמץ דאז ליכא משום אחריותו על הישראל אבל ודאי אם אינו מקבל ממנו אלא זידאטיק והשאר הוא חוב עליו לא מהני מידי לא מצד ההקנאה שהיא על ידי קרקע שאינו של בעל החמץ דלזה אין לחוש. רק מצד האחריות כיון שאם יאבד החמץ לא ישלם הנכרי וכו' ולפי זה במכירת כל אנשי העיר על ידי הרשאה דודאי אי אפשר לקבל מהנכרי דמי כל החמץ שמוכרים לו לאלפים ורק לקבל זידאטיק וכו' אם כן אין זה מתקן להקנות על ידי קרקע של השליח כמבואר ואף דבאמת רבים לחמים על חומרת המקור חיים כמו שרשמתי בסי' ה' הנ"ל מכל מקום כבר כתבתי שם דלכתחלה ודאי יש לחוש לחומרת המקור חיים ואם כן ממילא אין תקנה באופן זה בנדון דידן (ועיין בזה לקמן אות ח'):
<b>וכל</b> זה הוא באם מקנה לנכרי אגב מכירת קרקע אבל אם מקנה אגב שכירות הקרקע כמו שהוא מנהגנו דגם מי שיש לו קרקע שלו לחלוטין מקנה החמץ אגב שכירות קרקע ע"פ דברי גדולים שרשמתי באות ד' ודאי דאין עיקר לחשש זה כיון דאין צריך שטר על שכירות קרקע וכן כתב הרב שבילי דוד ליו"ד בקונטריס הקניינים (שאחר סי' ש"ך) בחקירה ד' אות ח'. וז"ל מיהו בזה דעושה שטר על שם חמותו והיא לא חותמת רק הוא חותם שם חמותו המוכרת הנה אין כאן שטר מכירה דאין כאן כתיבת יד המוכר ולא עדי חתימה ולא עדי מסירה וכפי מה שכתב המקור חיים אין זה שטר מכירה וכ"כ (וכבר כתבתי) ב"ה בחידושי לא"ח סי' תמ"ח (ספרו על או"ח איננו מצוי אצלי) לדעת הש"ך מהני ובלאו הכי אם המקום שמקנים לנכרי שכירות לא בעי שטר ורק בכסף נקנה גם הבית וצריך שיאמר בפירוש דנותן המעות גם על שכירות הבית ואם בית של בעלים לחלוטין אז צריך שימכור הבית וצריך שטר להקנאת הבית מיהו בשביל קנין אגב גם שכירות מהני ובדיעבד סגי בכסף לחוד כמו שנתבאר ב"ה מכל שכן אחר הפסח עכ"ל הרי דכתב מפורש דגם אם הקרקע שלו לחלוטין אם מקנה החמץ אגב שכירות המקום מהני בדיעבד בכסף לבד (דלא כמו שהרעיש בשואל ומשיב דלא מהני כלל) ונוכל לומר בטח דכשמוסר בידו ההרשאה אזי אפילו לכתחלה יש לסמוך על זה לגבי שכירות בלי שום פקפוק:
<b>ועל</b> החשש דמשום מסירת מפתח מצאתי להרב בגדי ישע סי' ב' אות ב' שכתב וז"ל ואף שהבית חדש וט"ז אסרו לסגור החמץ במסגר מפני שנראה כהערמה ודאי הם מיירו שמכר לו ושילם כל דמי החמץ לישראל קודם הפסח לכן אם יסגור במסגר שלו הוי הערמה כי מה לו להסגיר חמץ של נכרי אבל כשזקף עליו במלוה יתר דמי המכירה עד אחר הפסח אין זה הערמה מה שמסגיר הבית שבו החמץ כי הוא תופס במשכון עד שישלם לו וכשישלם לו אף בפסח יפתח לו הישראל את המסגר ויניח אותו ליקח חמצו ואם לא היה החמץ באחריות הישראל היה מותר אף אם היה חמץ בבית ישראל כיון דישראל מנכרי לא קני משכון וכו' עי"ש שהאריך ובאמת נראין הדברים נכונים בטעמם דאין שייך בכי האי גוונא שום חשש הערמה כיון שהדבר ידוע דתפיס ליה אדמיה ועי"ש מה שהסביר דאין חשש אחריות בזה ובחיי אדם כלל קכ"ג אות ב' הביא מה שכתב החק יעקב דלאחר המכירה מותר ליתן מסגרת וחותם אם ירא שיקח הנכרי לעצמו וסיים ונראה לי דהוא הדין דמותר ליתן חותם משר העיר אם הנכרי מאבדו שהרי החמץ הוא באחריות הנכרי ואף שהוא כמשכון אצל ישראל כיון שישראל מנכרי אינו קונה משכון וגם הוא ברשות הנכרי שהרי מכר לו החדר וגם אין הישראל חוזר מהמכירה אלא שרוצה לכופו שישלם לו דמיו מותר עכ"ל. ודבריו קרובים לדברי הרב בגדי ישע ומילי דסברא נינהו שוב ראיתי בשואל ומשיב שם באותו סימן (בד"ה והנה ביום ד' קדושים) שקבל מכתב מהרב שמתנצל על מה שהנהיג לכתוב בכו"ה דאף שלא מסר המפתחות מכל מקום כיון שיש לו רשות ליקח המפתחות לא איכפת לן מידי דהוה אמוכר דבר שהוא במקום אחר דאין צריך מסירת מפתח וכתב על דבריו שדבריו לא יועילו עי"ש שלא ביאר טעמו ואולי כונתו דלא דמי למוכר דבר שהוא במקום אחר דשם כיון שאינו בידו לא מיחזי הערמה ועיין להרב פרי מגדים באשל אברהם בסי' תמ"ח סק"ד (ד"ה והמ"ב) וק"ל ומכל ה מקום דברי הרב בגדי ישע נכונים ועל השואל ומשיב יש לתמוה דמילי דמר סתראי נינהו כמו שכתבתי לקמן אות ט':
<b>ומה</b> שכתב לפקפק משום דכסף הזידאטיק שלוקח מהנכרי לא יגיע שוה פרוטה לכל מכר נראה דאפשר ליישב על פי מה שכתב במחנה אפרים הלכות קנין מעות סי' ה' דדעת הגאון שהביא רבינו האי גאון בשער המקח דמוכר בהקפה ולא נתן שום כסף רק זקף במלוה וכתב שטר חוב על מה שזקף במלוה מהני במקום כסף ושכן דעת רש"י והר"ן והריטב"א וכתב דרבינו האי גאון לא הכריע והרשב"א רפיא בידיה והביא מה שכתב מוהראנ"ח להוכיח דלא מהני ככסף ודחה ראייתו והרב שער המלך פרק ח' מהלכות לולב הלכה יו"ד מייחס להרמב"ם דסובר דזקף במלוה הוי ככסף ועיין מה שרשמתי בזה בקונטריס הכללים במערכת הכ"ף אות קל"א ובקונטריס זה במערכת בכור בהמה (בשדי חמד ח"א) שרשמתי בקונטריס הכללים הנ"ל דנראה דדעת הרבה פוסקים דמהני הזקיפה במלוה במקום כסף:
<b>ועוד</b> כתבתי במערכת בכור בהמה הנ"ל סי' ג' אות א' ס"ק כ"ה בשם הרב שם אריה חלק יו"ד סי' מ"ח שכתב לפי שיטת הקצות חושן שהביא שם. דבזוקף במלוה לכולי עלמא מהני משיכה ולא בעינן כסף כלל ואף שכתבתי שם לפקפק בזה מכל מקום מאחר דכל מה שמצריכים כסף ומשיכה הוא רק משום חומרא דמן הדין הוא העיקר כדעת רבינו תם דנכרי קונה במשיכה וכתב הרב חינוך בית יהודה סי' פ"ד דהבעל הלכות גדולות ורה"ג והרי"ף ותוספות והרא"ש הרמב"ן סמ"ג והטור והדרישה ורי"ו ומוהר"ם מינץ סוברים כן ושדעת רש"י דנכרי קונה בכסף סברא יחידאה היא ואף שבמערכת בכור בהמה סי' ג' אות א' כתבתי דאינו פשוט לומר דסברת רש"י יחידאה עי"ש מכל מקום הן רבים שרים ונכבדים דקיימי בשיטת ר"ת אם כן שפיר נוכל לסמוך אדעת הגאון ודעמיה הסוברים דזקיפה במלוה בשטר חשיב כסף וכיון דמכירות חמץ שלנו הם על ידי שטר משום הקנאת המקומות להנכרי וכותבין בשטר שזוקף במלוה המותר על הזידאטיק אם כן דל מהכא הזידאטיק (לפי שלא יגיע ממנו שוה פרוטה לכל מכר) מכל מקום הרי איכא כסף היינו מה שזקף במלוה בשטר דמהני במקום כסף לדעת הקדמונים הנ"ל או דכיון דליכא בקנין זה כסף (שהרי כיון שאין מגיע שוה פרוטה לכל מכר הוי כמכר לו בהקפה לגמרי בלא שום כסף כלל) מהני משיכה לבד לשיטת הרב קצות החושן וכמו שכתב הרב שם אריה ואף דהמשיכה היא על ידי הקנאת מקום ולזה ודאי צריך כסף דאם לא כן במה יקנה הנכרי את הקרקע וכיון דאין בהזידאטיק כדי שוה פרוטה לכל מכר אם כן ליכא כסף לקניית קרקע וממילא ליכא משיכה ונפל פיתא בבירא לכאורה מכל מקום יש לומר דלפי מנהגינו לעשות הקנאת המקומות להנכרי על ידי שכירות ולא במכירת המקומות (עיין מה שרשמתי בזה לעיל אות ד') אם כן הרי שכירות קרקע נקנה להנכרי בכסף לבד כמו שכתב הרב מים חיים ראפאפורט סי' ז' והרב בית שלמה סי' ע"ג (ונמשך בסברא זו הגאון מסלאנים בספר פרת יוסף הנדפס מחדש בנימוקיו על הטור סי' קצ"ה) ועוד כתב הרב מים חיים דאף דבעלמא אין נכרי קונה קרקע בשטר לבד מכל מקום במכירת חמץ חשיב כמוכר שדהו מפני רעתה ומהני שטר בלבד ואם כן דל מהכא כסף הזידאטיק נקנה הקרקע להנכרי בשטר והחמץ אגב קניית המקום שהוא במשיכה ושפיר דמי ובספר זכרון לידידי הרה"ג אבד"ק ראזישטש יצ"ו בהלכות פסח ד' י"ד ע"ב כתב בשם ס' תורת אביגדור דכשמוכרין כל העיר על ידי שליח צריך עיון אם צריך שוה פרוטה לכל אחד מהמשלחים ויש לומר דתני בהאי בעיא בקידושין ד' ז' ואין ספר זה מצוי אצלי לראות מסקנתו:
<b>ומה</b> שהוסיף חשש על שאינם פורשים המינים וכו' וכי האי גוונא לא מהני כמבואר בסי' ר"ט הנה עם שבעיקר החשש בזה אינו פשוט להחליט דלא מהני וכמו שמתבאר ממה שרשמתי בזה בסי' ח' אות ל"ד מכל מקום ודאי דלכתחלה יש לפרט כל המינים שמוכר ועד למדידה וכו' אך איני מבין מאי דמשמע מדברי השואל ומשיב דהא בהא תלי דמפני שמוכרים על ידי הרשאה הוא דאינם פורטים המינים ואילו היו מוכרים בפרטות או על ידי מכירה לאיש אחד והוא ימכור לנכרי היו פורטים ולפי זה צריך לומר דבמכירה על ידי הרשאה לא יתכן לפרש המינים ולא אדע למה הלא גם כשמוכרים על ידי הרשאה יוכלו לפרט כל מין ומין כמו שהוא מנהגינו דכל הבאים על החתום בשטר ההרשאה כותבים בהרשימה שביד השליח בית דין כל חמץ שיש לו בפרטות. ובהשטר מכירה כותבים שמוכרים לו כל המינים של כל אחד כרשום בהרשימה ונותנים לנכרי השטר מכירה וההרשאה והרשימות. וגם בגוף השטר מבארים כל המינים שמוכרים לו ויעויין בספר בגדי ישע הנ"ל ובספר ראשית ביכורים סימן ה' בנוסח השטר מכירה שגם שם מתבאר לעשות כסדר הזה ואם כן לפי הנראה אם עושים כן אין שום חשש ואם באמת אין עושים כן בודאי מצאה קפדת השואל ומשיב מקום לנוח אך אין דבר זה תלוי בסדר המכירה וכמו שכתבתי לעיל (שוב ראיתי להרב שואל ומשיב באותו סימן בד"ה והנה ביום ד' קדושים וכו' שכתב לו רב אחד התנצלות על זה כיון שלנכרי פורטים כל מיני החמוצים שיש לכל אחד וכל המקומות וכתב השואל ומשיב על זה כל דבריו לא יועילו עד כאן ולא ביאר טעמו ולא ידעתי למה לא יועיל בזה:
<b>גם</b> מה שחדש לומר דלא מהני על ידי שליח כיון שהמכירה היא רק הערמה וכו' והנה מלבד דאינו פשוט שהמכירה היא הערמה ועיין מה שכתבתי לעיל בסי' זה אות ד' (בד"ה הנה בשו"ת בגדי ישע) ועיין עוד בזה במה שכתבתי לקמן אות ט"ו:
<b>זאת</b> עוד לא מצאתי בעניות דעתי שום טעם וסברא לומר דלא מהני על ידי שליח דכיון דנקיטינן שלוחו של אדם כמותו לכל דבר חוץ משליחות לדבר עבירה אם כן כיון שאין בהערמה זו שום נידנוד איסור ויכול למכור על ידי עצמו מה טעם וסברא לומר דלא מהני על ידי שליח הרי כל מידי דאיהו מצי עביד משוי נמי שליח והרי אפילו בלא שליחות על המכירה כתבו הרבה פוסקים דאם אין האיש בביתו יכולים למכור חמצו שלא מדעתו דזכות הוא לו וזכין לאדם שלא בפניו וכן לענין מכירת הפרה להפקעת קדושת בכור עיין מה שרשמתי בזה בסי' זה אות ב' ואם כן כל שכן ודאי דמהני בזה שליחות מדעתו ורצונו וגם בדברי המקור חיים סי' תמ"ח ומעין גנים הנ"ל (בד"ה ועוד נראה) מבואר דיכול לעשות שליח למכור חמצו וכן הדעת מכרעת ודלא כהגאון שואל ומשיב וגם בתשובת הרב נודע ביהודה מהדורא קמא סי' י"ח מבואר דמכירה על ידי שליח מהני ועיין עוד בשו"ת חתם סופר וכתר כהונה שרשמתי בסי' ח' אות ז' סק"ח דמבואר כן וכן מתבאר מתשובת הרב כתב סופר סי' פ"ב. סוף דבר לעניות דעתי נראה כל מה שפקפקו הרב השואל והגאון שואל ומשיב בתקנה זו יש ליישב על נכון ואין כדאי להרעיש בדבר זה ולבטל מנהג שנהגו כן מקדם קדמתא ונתייסד מסתמא על פי גדולי הדור שלפנינו על כן לא ראיתי לחוש לשנות המנהג מהרשאה למכירה:
<b>וראיתי</b> בספר מנחת משה לרב רחימאי הגאון מנ"י יצ"ו בקונטרס חוקת הפסח דין כ"ה שהביא שו"ת השו"מ הנ"ל וכתב שגם הגאון מוהרש"ק מבראדי בספר קנאת סופרים בהשמטות לקונטרס קנין עולם סי' י"ד כתב גם כן דלא מהני בזה שליחות וכמו שכתב המקור חיים דחתימת השליח לא מהני וכו' ואסור אחר הפסח ושכתב עוד טעם אחר וצריך לעיין בגוף ספר קנאת סופרים הנ"ל ואינו מצוי אצלי ומני"ר הא מנ"י יחיה כתב דבעיקר חשש זה שלא יועיל השליח כעשיית הבעל הבית בעצמו יש לצדד דכיון דהשליח לוקח שכר מבעלי החמץ עבור טרחתו הוי כפועל דידו כיד בעל הבית כמו שכתב הרב מחנה אפרים בהלכות שילוחין סי' י"א לענין שליחות לנכרי דהיכא דלוקח שכר שאני דכיד בעל הבית דמי והכי נמי יש לומר דיד השליח כיד בעל הבית והוי כחתם בעל החמץ על השטר מכירה ועל דרך זה כתב להשיב על הטעם של הגאון מוהרש"ק וכתב שיש ליישב כל החששות שבשו"מ הנ"ל אלא שאין רצונו להאריך כי על כל פנים יותר נכון לעשות על ידי מכירה לאיש אחד והוא ימכור הכל ומוהרש"ק בשו"ת שבסוף ספר נאות דשא האריך לקיים מנהג זה (דמכירה לאיש אחד שהוא ימכור של כולם לנכרי) ועל כן בעיירות אשר הרב המורה יוכל להשגיח היטב על כל פרטי המכירה הכוללת שיעשו הכל כדין אין לערער על המנהג והירא את דבר ה' יכתוב שטר לעצמו כי רבה המכשלה וכו' אלו תורף דב"ק יצ"ו:
<b>והנה</b> לא ביאר מה שיש לו ליישב החששות שבשואל ומשיב ואולי כונתו למה שכתבתי בעניות דעתי אך מה שכתב ליישב על פי שיטת המחנה אפרים דבפועל נכרי יש שליחות לנכרי וכו' כנז"ל אין דעתי העניה נוחה בזה דמלבד דשיטת הרב מחנה אפרים בזה אינה מוסכמת וכמה דיות נשתפכו בזה כמתבאר ממה שרשמתי בקונטרס הכללים מערכת האלף אות קמ"ו (בשדי חמד ח"א) ועוד אף לדעת הרב מחנה אפרים יש לומר דלא מהני דהא כל הטעם של המקור חיים בזה הוא משום דשטר בלא חתימה או עדי מסירה או חתימת יד המוכר לאו שטר הוא דהא לאו שטר ראיה הוא נגד המשלח ואף שיש עדים שעשאו שליח לא מהני חתימת השליח דכל שאינו מוכח הראיה מתוך השטר עצמו ובעינן צירוף עדים שידעו שזה שלוחו לא נקרא ראיה כלל והוי חספא בעלמא אם כן לפי זה מה יתן ומה יוסיף מה שהשליח מקבל שכר והוי כיד בעל הבית הא סוף סוף בהשטר אין שום הוכחה שמכר הבעל הבית והוי חספא בעלמא לדעת המקור חיים ופשוט בעיני דלא מהני בזה מה שידו כיד בעל הבית ועוד אם באמת אין לנו ליישב חשש המק"ח אלא על פי זה אין זה מן הישוב לגמרי דהתינח לגבי הבעלי בתים שנותנים שכר להשליח אך הדבר ידוע כי כמה וכמה בני אדם העושים המכירה על ידי הרשאה הנ"ל אין נותנים שום שכר ובפרט העניים ואלמנות בודאי אין נותנים שום שכר (והשליח מסכים על זה כי די לו במה שנותנים לו המתנדבים בעם) ואם כן לגבי דידהו לא הוי יד השליח כידם ולא מהני חתימתו ועם שזה יש ליישב וק"ל מכל מקום האמת יורה דרכו לפי עניות דעתי דלפי טעמו ונימוקו של הרב מק"ח אף אם יד השליח חשוב כידו לא מהני כלל:
<b>ומה</b> מאד תמיה לי על מה שכתב הרב מנחת משה שם בשם מוהרש"ק דלא מהני בזה שליחות דאין הקרקע נקנה להנכרי והוי חמץ של נכרי בבית ישראל דעובר בבל יראה ובל ימצא וכל החמץ אסור אחר הפסח ע"כ וכיון שלא הזכיר שום פקפוק על קנין הכסף (על דרך שפקפק בהשואל ומשיב לפי שלא יגיע שוה פרוטה לכל מכר מכסף הזידאטיק) מוכח דעל קנין הכסף אין לו שום פקפוק אם כן איך יתכן לאסור החמץ אחר הפסח הרי דל מהכא השטר משום דלא מהני חתימת השליח מכל מקום נקנה החמץ להנכרי בכסף בלבד דמהני בדיעבד לאחר הפסח מיהא אי משום דסמכינן בדיעבד אשיטת רש"י ורמב"ם דקנין נכרי במטלטלין בכסף ואם משום מה שכתב המשאת בנימן דבחמץ מהני קנין כסף או משיכה בלבד אליבא דכולי עלמא כמו שרשמתי בזה לעיל בסי' ח' אות ט"ו ואולי סובר דאף דקנין כסף לחוד בדיעבד מיהא מהני אחר הפסח מכל מקום כיון דנחית לכתוב שטר גלי דעתיה דלא ניחא ליה בקנין כסף לחוד ועל דבר זה כבר כתבתי באורך בסי' ח' אות י"ג מס"ק ה' והלאה והבאתי דברי רבנן קדישי המדברים בזה ומשם בארה או אפשר דקאי בשיטת המק"ח דכל שאינו מקבל מהנכרי דמי כל החמץ אלא זידאטיק לבד לא מהני אלא אם כן החמץ עומד במקום שנמכר לנכרי וכיון שבמכירה הכוללת על ידי הרשאה מסתמא ודאי אין הנכרי מסלק דמי כל החמץ צריך שיהיה המקום קנוי לו וכל שאין המקום קנוי לנכרי הוי כחמץ של נכרי ברשות ישראל ובאחריותו דעובר עליו בבל יראה ואסור אחר הפסח ועיין מה שרשמתי בענין זה לעיל בסי' ה' אות כ"ה כן אנכי מצדד בכונתו לפי שאין ספר קנאת סופרים הנ"ל מצוי בידי והגאון מנחת משה יצ"ו העתיק תורף דב"ק ולא גילה לנו טעמו ונימוקו:
<b>והנה</b> על החשש משום מסירת המפתח שהבאתי למעלה ובד"ה ועל החשש) דברי הרב בגדי ישע דאין זה חשש וכו' כתב לי ידידי הרה"ג מנחם נחום גלאנטי אבד"ק זאלאטאפאליא יצ"ו וז"ל בחלק דברי חכמים סי' קי"א על החשש דמסירת מפתח שהביא דברי הבגדי ישע ציינתי על הגליון ועיין צמח צדק החדש חלק או"ח סי' מ"ה שהאריך בענין זה של חשש מסירת המפתחות ודעתו דאדרבא כיון שלא מסר לו המפתחות מחמת דתפיס ליה במשכון עד שישלם לו אף דישראל מעכומ"ז לא קני משכון וגם לא נתבטל המכירה עבור זה שלא מסר לו המפתח מכל מקום כיון שיש לו הנאה על ידי עכוב החמץ שלא מסר לו המפתח שעל ידי זה הוא בטוח במעותיו נעשה שומר שכר על החמץ ולא דמי למלוה על המשכון יעו"ש באריכות דבריו וסיים שם ולפי זה הפוסקים שהתירו בלא מסירת מפתחות היינו במוכר במזומנים או כשאי אפשר למסור לו המפתח מה שאין כן היכא שזקף במלוה אך אם כתב השטר מכירה בנוסח אדמו"ר עם ערב קבלן אז אינו תופס החמץ במשכון כי אין לו שייכות לתבוע מהקונה אלא מהערב קבלן אם כן אף אם לא מסר לו המפתח אינו חייב באחריות כלל אם לא שבקש הנכרי המפתח ולא נתן לו אז יש להחמיר יעי"ש ולפי זה צדקו דברי הרב השואל בשואל ומשיב שהנהיג לכתוב שיש לו רשות ליקח המפתחות עכ"ד יצ"ו ואני אומר עיני הרואה בגוף הספר שואל ומשיב תחזנה מישרים שלא הוזכר מה שכתב הרב הנ"ל יצ"ו בשם הרב השואל שם ולפי מה שהעתיק בשם הגאון צמח צדק החדש מתבאר דבמכירת כל החמצים של כל בני העיר על ידי הרשאה אם אין לנו פקפוק באופן מכירה זו אלא משום חשש מסירת המפתח אין לחוש לזה לגבי דידן כיון שאי אפשר למסור לו כל המפתחות שצריכים לרוב ככל בני העיר כמובן וגם שמנהגנו הוא לעשות המכירה על ידי ערב קבלן כמו שכתבתי בסי' זה אות יו"ד שוב נזכרתי שלקמן באות ט הארכתי קצת בזה בס"ד ושם הבאתי גם דברי הגאון צמח צדק הנ"ל שבסי' מ"ד וסי' מ"ה עיי"ש:
<b>ומה</b> שכתב הגאון שואל ומשיב הנז"ל (בד"ה וראיתי) שכבר היה לעולמים ושני גדולים מייאס מוהרימ"ט ומוהרי"ל נחלקו בזה ושמע השומע וטעה דשם מכרו החמץ לאחד וכו' אבל למכור רק בהרשאה לבד שייך כל הני חששות הנה עתה השגתי ס' יקר אורי וישעי לידידי הגאבד"ק ייאסי יצ"ו ומצאתי שם בסי' קכ"א תשובת הגאון מר זקנו במה שכתב לדחות טעמי ההיתר של הגאון מוהר"י לאנדא ובא לו בארוכה ואי אפשר להעתיק דב"ק ככתבו וכלשונו וליפטר בלא כלום לא אפשר לכן ארשום בס"ד רק ראשי פרקים ממה שכתוב שם וזהו:
<b>בדבר</b> החדש במכירה כוללת שיקנה איש אחד כל החמצים מהשנקעריש וסוחרים אחרים בשמים ובאקלעס וכדומה והוא מוכרם לעכומ"ז כבר גליתי ברבים שאין בתקנה זו ממש ואבאר שאין זו תקנה אלא תקלה ומכשול לרבים והוא שידוע שחמץ רב שאי אפשר למכרו בכסף ומשיכה ונצטרך לשאר קניינים התירו חז"ל לצורך גדול אף שהיא הערמה ניכרת התירו וחשו על הפסד ממונם של ישראל וסמכו אהא דאדם בהול על ממונו פן יעבור בשאט בנפש על איסור חמץ בפסח ובתחלה לא התירו למכור באופן זה כי אם במכירת יין שרף שבו היתה מחייתם אבל בשכר שלא היה שעת הדחק כל כך לא התירו מכירה שהיא בגדר ערמה ואחר שנפרץ לרוב גם המסחר בשכר חזרו והתירו גם בשכר ככתוב בבית חדש ובאליהו רבה סי' תמ"ח וכל אשר לו מוח בקדקדו יבין שלא יתכן לתקן שיקנה אחד סמוך לפסח חמץ מאנשים רבים כדי למכור את הכל לעכומ"ז בערב פסח בלתי שום יפוי כח אחר כי אם בקניינים הנהוגים לכתוב בשטרי המכירה אשר מלפנים נהגו למכור כל אחד חמצו לעכומ"ז וקנין זה של הישראל ומכירתו לנכרי הם ערמה גלויה וניכרת לכל כי חז"ל התירו רק משום הפסד ממון ישראל כי מה יעשה בחמץ שיש לו ולא כלה עד שהגיע ך איסורו לזה התירו משום הפסד ממונו אבל מי התיר לישראל לקנות ולמכור חמץ בהערמה גלויה וניכר במה שאין לו שום צורך והפסד ממון רק מתכוין לעשות סחורה בחמצו א חברו לקנות בערמה ולמכור בערמה מה שלא התירו אלא בדוחק גדול משום הפסד ממון ולא למי שאין לו הפסד ממון וגם לא התירו אלא המכירה בערמה ולא הקנין בערמה ואם כן הקנין והמכירה שתיהן גם יחד הן נגד רצון תקנת חז"ל:
<b>והביא</b> בדף ע"ד ע"ג מה שהשיב הרב המשיג והוא השיב על השגתו וז"ל ומה שכתב על מה שקראתי דבר חדש הלא כבר נאמרה ונשנית התקנה בספר ישועות יעקב באמת מביא שם תקנה זו אך כבר מבואר בבבא בתרא ד' ק"ל אין למדין הלכה לא מפי תלמוד ולא מפי מעשה עד שיאמרו הלכה למעשה ש ואם כן כיון שהגאון מלבוב (כוונתו על הישועות יעקב) בעצמו לא קבע המנהג הזה בלבוב נראה בעליל שהוא לא הסכים בזה והמעיין בספרו יראה שהיה בדעתו לדבר ממנהג זה ונשמט מספרו ומי כמוני קרוב להגאון האמיתי הנ"ל בהיותי בלבוב עד שכמעט יום יום פלפלנו יחד ומעולם לא שמעתי מפי קדשו מנהג זה ולו חפץ בו לא הכחיד לדבר עמי בזה אם טוב ונכון הוא ומה שכתב שנקבע המנהג מהגאון מוואליטשיסק והגאון לב"ש האמת לא שמעתי מעולם שקבעו מנהג הזה ואף אם האמת שנקבע המנהג מאתם הרי אמרו בבבא בתרא דף ק"ל אין לדיין אלא מה שעיניו רואות (הביא לשון הש"ס דאמר רבא כי אתא פסקא דדינא וכו') וסיים:
<b>וכן</b> אומר אני על התקנה כיון דחזי לי טעמא למיפרכה לא גמרינן מינייהו ולו שמעתי טעם לשבח בזה הייתי מודה אבל כיון דאין בו טעם רק פטומי מלי דניחוש שמא יכתבו שטרי מכירות שלא כדת והם דברי הבאי ויש לנו לתקן ולהעמיד כותבי שטרות כדת וכשורה אין לחדש חדשות ומה גם שכתבתי טעם לשבח לבטל התקנה ולכן אין לנו לימשך אחר התקנה וגם הגאון מוואליטשיסק שימש ברבנות פה ובנו הגאון אחריו ולא הנהיגו כן לעשות מכירה כוללת כנודע לכל יושבי עירנו ומה שכתב בשם הגאון מוהרש"ל קליגר שיש רמז בש"ס למכירה כוללת לא הודיע הרמז שמצא ותהלות לאל יתברך אם היה מקום לזה בתלמוד ידעתיו וגם ידעו דורות הקודמים והיו קובעים המנהג הזה ומאחר שלא שמענו זאת מעולם בודאי אין ממש ברמיזותיו ושם בסי' קכ"ב (בד"ה ועל מה שהמציא) נבעו מצפוני הרמ"ז הרומ"ז בש"ס על זה והוא בדף י"ג בעובדא דיוחנן חקוקאה שהופקד אצלו דיסקיא חמץ וכו' והרב המחבר דחה דבריו וכתב דאדרבא יש להוכיח משם דמנהגם היה במכירה פרטית וכו' עי"ש דבריהם באריכות נלאתי להעתיקם באין צורך לדעתי הקצרה כי אף אם המצאת הגאון מוהרש"ק על פי דיקדוקים בדברי רש"י בפירוש הסוגיא תהיה מכרחת לומר שהיה מנהג זה בזמן הש"ס:
<b>הרי</b> על כל פנים לא חייבונו חז"ל להתנהג באופן זה ואם בזמנם אשר היו חרדים לדבר ה' ולא היה מקום לחוש לשום תקלה הנה בעתה אשר מוחלפת השיטה אחסור דרי ויש מקום לחוש לתקלות רבות לפי דעת הגאון מוהרמ"ט מי מזקיקנו להתנהג בענין זה ויש לנו מנהגים רבים על אחת כמה וכמה אשר דורות הראשונים אחזו בהם לפי שלא ראו חשש תקלה ובדורות האחרונים ביטלום והיה כלא היו מפני מראית עין התקלות אשר פרצו במנהג הראשון וכל שיש טעם לשבח לבטל המנהג להסיר מכשול מדרך העם כח בית דין יפה לשרש אחר המנהג ולבטלו ומה גם דאף אם נניח שכן היה בזמן הגמרא מכל מקום לא נכחד שנתבטל אחר כך ועמד בביטולו כמה מאות שנים אחר חתימת התלמוד על כן לא בא זכרונו בדברי גדולי הפוסקים ראשונים ואחרונים עד אחר איזה מאות שנה אחר חבור הטור והשלחן ערוך ואחרי שיש לחוש לכמה תקלות כפי דברי הגאון מוהרמ"ט אין ספק שראוי להעמידו בביטולו ולא להניחו להיות חוזר ונעור למכשול ולפוקה הנה כי כן אין לנו אלא לידע ולהודיע אם יש חשש תקלה בהנהגת מכירה כוללת הלזו כדברי הגאון מוהרמ"ט או לאידך גיסא תקנה גדולה היא כדברי הגאון מוהרי"ל ולכן אעתיק בס"ד תורף הדברים בהחששות שיש במכירה זו ולא אשגיח אם היה מנהג כזה בזמן התלמוד או לא (לכן נחזור לדברי הגאון מוהרמ"ט במה שיש לפקפק במכירה זו):
<b>ועוד</b> כתב בסוף דף ס"ט (בד"ה ועוד) איך יתכן שאיש שבכל השנה אין עושה שום מסחר וקנין כי אין בידו מאומה ובפתע פתאום קודם הפסח יפרוץ מסחרו לרוב לאלפים ועיניו ולבו רק לבצע כסף איך אפשר לכנות זה בשם קנין ומכר כלל ועוד לכתחלה צריך למסור המפתח לנכרי ולהראות לו החמץ הנמכר לו ולאמת לו הקנין בכל מאי דאפשר ובמכירה הכוללת הלזו הקונה ידע מה הוא קונה ואיה יחפש מקומות שהחמצים מונחים שם ואין לו שום סמיכת דעת שקונה דבר זה והוא לשחוק והיתול בעיני הבריות ובסוף הסימן בדף ע"ה ע"א כתב ומה שכתב הרב המשיג) על מה שכתבתי דלכתחלה צריך מסירת מפתח והוא כתב שאינו צריך ליתא שבודאי צריך מסירת מפתח רק על ידי התקנה ומכירה הכוללת אי אפשר למסירת מפתח ומי יכריח לחדש חדשות ולא לאמת המקח במסירת המפתח ומה שכתב שאין צריך להראות להקונה החמץ הנמכר לו רק לפרט לו כל מקום וכל מין ומין ודאי הנכון לכתחלה להראות לו המקומות והחמץ כמו שכתבתי וכן מבואר בש"ע הגאון מוהרש"ז בקונטריס מכירת חמץ והאמת הוא כאשר קראתי תקנה זו בשם תקלה כאשר כל משכיל יראה כי כן הוא שאין לכנות בשם תקנה רק תקלה מכשול כי על ידי המכירה הכוללת נעשית מכירת חמץ לשחוק ולהיתול כי מה שהישראל קונה מישראל אין ביניהם שום דרכי המכירה ובעיניהם רק כשחוק אשר לא כיוונו חז"ל בתקנתם:
<b>ובשם</b> הגאון מוהרש"ק בתשובתו שבספר נאות דשא כתב הרב המחבר בסי' קכ"ב (ד"ה ומ"ש) ועל מה שכתב מר זקני דלכתחלה צריך למסור המפתח ורק בדיעבד מיקל המשאת בנימן וגם ראוי להראות להקונה את החמץ וכו' השיב הגאון מוהרש"ק דבשביל דבר נכון בא לדחות דבר הנכון יותר להצילם מחשש שיקיימו חמץ בביתם ולהצילם מהפסד ממון שזה יותר נכון מלחוש למה שראוי לכתחלה להראות לו החמץ וגם למסור לנכרי המפתח עכ"ל וגם זאת אינה השגה לדעתי דמדוע נתיר לו לעשות מלכתחלה דיעבד והלא קיימא לן דדיעבד נקרא היכא דאי אפשר לעשות באופן אחר וכשעת הדחק דמי ומה אי אפשר שייך הכא הלא אפשר לכל איש מישראל שימכור בפני עצמו לנכרי ולהראות לו מקום החמץ וגם למסור לו המפתח היכא דאפשר כגון שמוכר לו כל החנות והדלת סוגר אחריו ומצא הרבה כאלו המוכרים עם כי אנו צריכים לשעת הדחק היכא דאי אפשר כגון שמוכר לו מחצית החנות או קרן אחד בצד אחד אבל למה נתיר גם לאותן המוכרים כל החנות באין יוצא ואין בא לשם וקמו דברי זקני כמו נד נצבה:
<b>ועל</b> מה שכתב דמי התיר לקנות בערמה ולמכור בערמה השיבו דבשיטה מקובצת לבבא מציעא ד' מ"ו בשם הרא"ש והריטב"א מבואר דאף שתי הערמות מותר וכתב דהמעיין שם יראה דליתנהו להני מילי וכו' ושם בסי' קכ"ב כתב הגאון מח"ס אורי וישעי יצ"ו דהגאון מוהרש"ק בתשובתו שבס' נאות דשא כתב דכדי להציל ממון חברו וגם את נפשו מעבירה שרי ליה לאיש זר ליכנס בזה ועוד נעלם ממנו שמצינו כיוצא לזה בפרק שני דמעשר שני והובאה בגטין ד' ס"ה כיצד מערימין על מעשר שני וכו' והתם נמי תיקשי מי הכניס לבנו ובתו לתגר זה וכו' והתם הוא משום ריוח בעלמא וכו' וגם הוי כשתי הערמות וכו' והרב המחבר כתב לדחות השגתיו עי"ש (נחזור לדברי הגאון מוהרמ"ט):
<b>ומאד</b> התמרמר אותו צדיק (הגאון מוהרמ"ט) על שראה בשטרי הקניינים הנעשים בין המוכרים להקונה ונכתב בם שמכר את החמץ עד למדידה ושהפקיר כל הנ"ל מעכשיו והוא תימה אם מכירה אין הפקר ואם הפקר אין מכירה ואיך אפשר להיות אגודים יחד בשטר אחד מי יכול אדם למכור מה שהפקיר או להפקיר מה שמכר ודבר שאינו בזה אחר זה אפילו בבת אחת אינו ואין כאן מכירה ולא הפקר ונשאר החמץ לבעלים הראשונים וכיון שלא מכרוהו לנכרי ומה שמכר הקונה להנכרי אין בו ממש כיון שהוא עצמו לא קנאו עוברים המוכרים בבל יראה ואחר הפסח אסור אף בהנאה כי אין כאן לא מכירה ולא הפקר כי אם מכשול לרבים:
<b>וגורמת</b> מכירה הכוללת רעה אחרת כי כל אותן המוכרים להישראל הקונה רובם ככלם העמידו נכרים למכור חמצם בפסח ולא מכרו להנכרים האלה החמץ שנתנו להם למכור בפסח רק התנו עמהם לשלם מכל מדה כך וכך ומה שיקחו יותר יקבלו הנכרים לעצמם בעד טירחתם ומה שישאר מהחמץ יקבלו היהודים בחזרה ולא עשו עם הנכרים שום קנין בעולם כי סמכו על אשר מכרו להישראל הקונה ולא שמו על לב כלל שהחמץ שנתנו להנכרים למכור בפסח היה ברשותם לעשות בו כרצונם כאשר עשו בו מיום שמכרו להישראל הקונה עד זמן המכירה שפרצו מסחרים ומכרו לרבים כרצונם לפי שכן התנו עם הישראל הקונה שלא מכרו רק עד למדידה והוא מה שישאר בזמן איסורו ואם כן החמץ שנתנו להנכרים למכור בפסח הוא חמצם שנתנו להנכרי למכור בפסח בלתי מכירה להנכרים ודמי הפדיון והחמץ הנשאר אסור בהנאה כדין חמץ שעבר עליו הפסח:
<b>ומעתה</b> יבין כל שיש לו רוח דעת כי לא היתה במכירה הכוללת תקנה להנצל מאיסור כי אם גרם מכשול עון באיסור תורה כל ימי הפסח ובאיסור דרבנן אחר הפסח ואי אפשר לתקן כלל מרוב ההפסד שיעלה לאלפים לכן עם ה' הברו לבלתי שמוע לחדשות אשר יבדו מלבם ודרכו בעקבות הראשונים אז תלכו בטח ולא יהיה לכם למכשול ולפוקה והאריך קצת (בד"ה ומ"ש כת"ה יבקש) לבאר שאם היו מעמידים שענק"ר נכרי שיהיה שענק"ר של הנכרי הקונה היה תיקון למכשול זה אבל האריך לבאר שהוא בלתי אפשר לעשות כן אלא כל אחד ואחד מהמוכרים מעמיד הוא עצמו שענק"ר על חמצו קודם שימכור הישראל הקונה את החמצים להקונה שלו וכו':
<b>ועל</b> מה שכתב הרב המאשר תקנה זו שמצווים להמוכר שיאמר שמפקיר מהיום את החמץ שימצא אצלו בערב פסח קודם זמן איסורו הן מה שנשכח ממנו למוכרו והן מה שהיה בביטול מקח בדבר מכר יהיה נכלל בהפקר ויקנה הקונה דבר זה שהיה בו ביטול מקח בתורת חצר התפלא עליו מי שמע כזאת לצוות להפקיר חמץ כמה ימים לפני הפסח ותקנת חז"ל לא היתה לבטל ולהפקיר רק בערב פסח קודם זמן איסורו ואף המפרש בים הביטול וההפקר אינו אלא בזמנו ככתוב בש"ע סי' תל"ו וכשיגיע הפסח יבטלנו דדוקא בסמוך לאיסורו סמכו חז"ל על ההפקר דמשום איסורו אייאושי מייאש ומפקיר בלב שלם אבל קודם זמן איסורו אין ענין להפקיר כלל והאריך לבאר דלא קנו החצרים מן ההפקר מכמה טעמים ומה גם לדעת הר"ן דבהפקר יכול לחזור תוך שלשה ימים אפילו זכה בה אחר ואם כן אף אם היה זוכה מההפקר כיון שהמוכרים משתמשים בהחמצים שמכרו הרי אם כן חזרו מההפקר תוך שלשה ימים ואף שרבו החולקים על הר"ן מכל מקום בנדון כזה יש לומר דבמכר ניחא ליה דליקני ולא בהפקר כיון דבהפקר אם חזר בו תוך שלשה ימים יכול לומר קים לי כהר"ן ובלאו הכי אין כאן לא מכר ולא מתנה כיון דמכירה והפקר נאמרו ביחד כל שאינו בזה אחר זה אינו בבת אחת:
<b>ועוד</b> יש סתירה לתקנה זאת דהנה הדבר ידוע שאף שהנכרי קונה החמץ בכל יפוי כח שבעולם ברור שאם ילך החמץ לאבדון לא ישלם הנכרי את המגיע ממנו וכל שכן כשנכתב עד למדידה אפילו מן הדין לא יוכל לגבות ממנו כלום כי כל זמן שלא נמדד מי יכול לברר כמה שוה החמץ שקנה ואם כן החמץ לעולם באחריות הישראל ואף אם אין חייב באחריות אלא שהנכרי אלם דעת הרמב"ם וכן נראה עיקר לדינא בסי' ת"מ שחייב לבערו ועיקר ההיתר שנוהגים במכירת חמץ אף שהוא באחריות ישראל היינו משום שמוכרים או משכירים החדרים שהחמץ שם הוי כמקבל אחריות חמצו של נכרי בביתו של נכרי דאינו עובר ועל כל פנים לא פלטינן מאיסור כיון דאחריות על ישראל ודאי רוצה בקיומו של חמץ כל ימי הפסח ואסור כמבואר בסי' ת"ן אלא דגם בזה התירו משום הפסד ממון ישראל אם כן כל זה לבעל החמץ דמשום הפסד ממון התירו לו אבל מדוע יתערב איש זר לקנות החמץ כדי למוכרו לנכרי וממילא יהיה החמץ באחריותו כל ימי הפסח וירצה בקיומו של חמץ כל ימי הפסח הרי כיון שאין לו הפסד ממון לא התירו לעשות כן אלו תורף דב"ק:
<b>ולפום</b> ריהטא נראה דיש להשיב על פקפוק זה על פי מה שביאר הגאון חתם סופר בא"ח סי' קי"ו (ד"ה ולפענ"ד) ובסי' קי"ט אות א' דלא נאמר רוצה בקיומו של איסור אסור אלא ברוצה להרויח על ידי זה אבל להיות ניצול מהפסד לא שמענו וכיוצא לזה כתב הגאון בגדי ישע בא"ח סי' ב' אות ט"ו דלא אמרו רוצה בקיומו של איסור אסור אלא דוקא אם יש לו הנאת ממון מזה שרוצה בקיומו כגון שמקבל שכר בשביל מה שקבל אחריות וכו' וכתב שכן כתב מפורש הרב הלבוש בסי' ת"ן עי"ש ובנדון דידן אף שהקונה הישראל מקבל שכר מן המוכרים לו נראה שאין קבלת שכרו על שמקבל עליו האחריות כי אם על התעסקו בעסק זה ומה שרוצה בקיומו של איסור הוא רק להנצל מן ההפסד אמנם כפי המובן להמעיין בדברי הרב בגופן שלהן שזה הישראל הקונה מן הישראלים בא בשכרו ומשתלמת לבסוף אחר ימי הפסח כאשר כתוב שם (בד' ע' ריש ע"א) שעינו ולבו של הקונה רק למען בצוע בצע כסף אשר יקבל אחר כך מהמוכרים כפליים מהערבון שקורין אדרו"ף תיכף אחר חג הפסח ומסתמא ודאי אם ילך החמץ לאיבוד ולא ישלם הנכרי להישראל וגם הוא לא ישלם לבעליו גם הם לא יתנו לו כלום ואם כן הוי רוצה בקיומו כדי להרויח ואסור גם בקונטריס הכללים במערכת הרי"ש אות ל"ח כתבתי שנראה שאין הכל מודים למה שחילק הרב חתם סופר עי"ש
<b>ושם</b> בדף ע"ג עמוד ד' הביא מה שהשיב על זה הרב המשיג מדקיימא לן דמותר לקבל אחריות על חמצו של נכרי בבית הנכרי ולא חיישינן משום רוצה בקיומו מחמת האחריות ושיש לומר בדעת הגאון מוהרש"ז דלא שרי לקבל אחריות על חמץ של נכרי בבית הנכרי אלא בחמץ שלא היה שלו מעולם וכו' ולכן הצריך ערב קבלן וכתב על דבריו שאין זה כלום וכו' אלו תורף הדברים בקיצור ועל הצד היתר על פי מה שהמציא הגאון מוהרש"ז במכירת חמץ על ידי ערב קבלן ישראל כתב הרב לפקפק בזה והבאתי תורף הדברים לקמן בסי' זה אות יו"ד (בד"ה עוד השגתי ספר) עי"ש:
<b>ובסימן</b> קכ"ב כתב הרב המחבר יצ"ו שראה תשובת הגאון מוהרש"ק מבראדי שהשיב על כל דברי מר זקנו הנ"ל והוא יצ"ו כתב להשיב על דבריו ובסוף הסימן כתב ואף שהגאון מוהרש"ק האריך להשיג על דברי מר זקנו בכל זאת העלה בסוף תשובתו וז"ל אמר הכותב אם אמנם כתבתי בתשובה זו לקיים מנהג זה למכור הכל לאיש אחד כתבתי רק לפי שעה לקיים דברי הרב הגדול מוהר"ר יוסף שהיה רב גובריה והיה משגיח שיהיה הכל כדין אבל בזמן הזה ראיתי רבו המתפרצים מאד בזה ונותנים עיניהם רק בשכרם ורובם אינם עושין כדין כלל ורבו בזה המכשולות ונכשלין ומכשילין אחרים באיסור חמץ שעבר עליו הפסח לכן אני מזהיר לכל מי שנגע יראת ה' בלבו שלא לתת חמץ שלו לאלו הקונים חמץ רק כל אחד יכתוב שטר מכירה לעצמו ומי שאינו בר אוריין יהיה מראה שטר מכירה שלו לצורבא מרבנן לראות אם נכתב כדין וזכות הרבים יעמוד להם שלא יכשילו הרבים ואני את נפשי הצלתי כי אני מפרסם גודל המכשלה כי רב הוא והשומע לי ישכון בטח ותבא עליו ברכת טוב כנפש המעתיר שלמה קלוגער עכ"ד. גם הגאון שאילת שלום במהדורא תניינא סי' צ"א הזכיר מכירה הכוללת שכפי הנראה כן נוהגים בעיר פאלטישאן שהשמש קונה כל החמצים ומוכרם לנכרי ויצאתה שגיאה מתחת יד הקונה השמש הנ"ל ואחר שהשיב על דבר אשר נשאל סיים בסוף התשובה אבל באמת רע עלי המעשה מאד כי על גוף המכירה הכוללת אנו מצטערים דהיא כחוכא ואיטלולא ומר זקני מאור הגולה ביטלה בייאס עד היום ועל כל פנים ראוי להשגיח למנות אנשים ידועים ומביני מדע שידעו איך להתנהג שיהיה נעשה הכל כדינו ולא שכל אחד יבנה במה לעצמו ומהיום יראו לתקן זה עכ"ל:
<b>אמנם</b> הגאון צמח צדק החדש בסי' מ"ד נשאל בענין שלא מסר המפתח בזמן המכירה להנכרי אם מעכב והבאתי דב"ק לקמן בסי' זה אות ט' ושם היה הנדון שהמוכר החמץ להנכרי הוא קנה כל החמצים של כל בני העיר ומכר את הכל לנכרי והיה הספק במסירת המפתח והשיבו על שאלתו ומדלא רפרף כלל בעיקר המכירה נראה קצת שסובר דאין בזה שום חשש הערמה גלויה לקנות בערמה ולמכור בערמה ולא משום רוצה בקיומו של איסור או משום חשש שהמכירה הכוללת גורמת מכשול שיעמידו נכרים למכור בפסח כדחייש הגאון שבתשובת אורי וישעי הנ"ל ועל החשש דמסירת המפתח גם הצמח צדק סובר דלכתחלה צריך למסור המפתח אלא דאינו מעכב בדיעבד ואף זה דוקא כשקבל כל דמי החמץ מהנכרי או שקבל ממנו זידאטיק והשאר זקף עליו במלוה וקבל על זה ערב קבלן וכו' כמו שהסדיר הגאון מוהרש"ז עי"ש בסי' מ"ה אות ג':,
<b>מתוך</b> כל הרשום בכתב מתורת הגאון בתשובה שבס' אורי וישעי הנ"ל נראה לי הדל דרוב ככל החששות שמפניהן לא הסכים הגאון הנ"ל להמכירה הכוללת אינן שייכות במכירה הכוללת באמצעות הרשאה כמנהגנו ורק על המכירה שהוזכר שם דהיינו שכולם מוכרים לאיש אחד ואותו קונה מוכר הכל לנכרי הוא שכתב לערער מהטעמים שביאר אבל במכירה על ידי הרשאה לא שייכי הרבה מהחששות הנ"ל א) החשש משום הערמה ניכרת וגלויה שאיש שאין לו שום קנין ומסחר בפתע פתאום יגדל האיש ויפרוץ לרוב למאות ואלפים ומי הכניסו בתגר זה לקנות ולמכור וכו' נראה דבמכירה על ידי הרשאה אין חשש זה כיון שהוא עצמו אינו קונה שום דבר מהם רק נעשה שליח על פי הרשאתם למכור חמציהם ואין שייך לומר בזה מי הכניסו בתגר זה מאחר שאין שום חשש הערמה בזה למה ימנע טוב מבעליו להיות שלוחו בזה ואף אם מקבל שכר על טרחתו בזה מה בכך כיון שאין שום חשש הערמה בדבר אינו עושה איסור בלקיחת שכר טרחתו ואם היינו מצריכים שכל אחד יכתוב שטר מכירה בעצמו וידוע שרוב ככל בני העיר אין יודעים לכתוב בעצמם שטר מכירה כדין ובמקום שאין מצויים הרבה לומדים בלי שום ספק יכשלו הרבה בני אדם בזה שיהיו סבורים שמכרו וכתבו שטר כדין ובאמת האי שטרא חספא בעלמא הוא אבל כשתהיה המכירה על ידי בית דין או אחד המיוחד שבעדה הבקי ורגיל בזה תהיה המכירה עשויה כדת וכהלכה:
<b>וכן</b> החשש ב) משום שכותבים מכירה והפקר בשטר אחד ואם מכירה אין הפקר וכו' ליתיה כלל בשטר המכירה על ידי הרשאה הנהוג בינינו כי זאת עושים רק בשטר מקנה שקונה הישראל מבעלי החמץ מה שאין שייך זה בשטר ההרשאה:
<b>גם</b> החשש ג) משום רוצה בקיומו של איסור ליתיה במכירה שעל ידי הרשאה מאחר שאין על המורשה שום אחריות ומה לו בקיומו או באיבודו של חמץ ואי משום שהבעלי בתים עצמם רוצים בקיום החמץ לפי שאם יאבד לא ישלם הנכרי הרי אין בזה הפרש בין אם ימסרו בעצמם כל אחד בפני עצמו לאם ימכור שלוחם הכל בבת אחת וטעם ההיתר מפני מה שהוא הפסד רב ממון של ישראל שייך בזה ובזה וזה אף לשיטת הגאון הנ"ל דיש בזה חשש איסור משום רוצה בקיומו מפני האחריות שיש לו על החמץ בכל זאת בהרשאה יש לומר דמודה דאין חשש לפי שאין על המורשה שום אחריות וכל שכן למה שכתבתי למעלה (בד"ה ולפום ריהטא) דכל שמה שרוצה בקיומו של איסור אינו כדי להרויח ממון כי אם שלא להפסיד מכיסו אינו אסור הרי המורשה אינו רוצה בקיומו כדי להרויח כלל כי אף שנותנים לו איזה שכר על זה הוא רק בעד טרחתו ונותנים לו תכף בחותמם על ההרשאה ואין לו בקיומו של חמץ לא הפסד ולא ריוח כלל ואם כן דל מהכא החשש דרוצה בקיומו של איסור
ועם כי נראה פשוט שאין שום חשש בקיבול שכר זה שיקבל המורשה עבור טרחתו) בכל זאת אני הדל המתעסק בזה שנותנים לי בני העיר הרשאה על זה איני מקבל שום שכר בלא נדר משום אחד מהם ואני שולח שני בני אדם אצל הבעלי בתים להחתימם על השטר הרשאה ורובם נותנים איזה שכר בידם וכל הנקבץ אחר ניכוי ההוצאות הנצרכות לענין זה אני שולח את הכל לגבאי הקהל לצרף זה בחילוק שמחלקים לעניים קמח ויין וכו' ובודאי כן נכון לעשות למי שאפשר לו לעשות דלא דחיקא ליה שעתא ובזה ידעו כל עמי הארץ כי אין כונתנו בזה לבצע כסף כי רק טובתם נדרוש שלא יפסידו ממון רב ולהציל נפשותם מאיסור חמור שלא יעברו על בל יראה ובל ימצא אבל ודאי מי שהשעה דחוקה לו כמו שהוא על הרוב שהשעה דחוקה מאד להרבנים ועיניהם נשואות לקבלת שכר זה להספיק צרכי חג הקדוש המרובים נראה ודאי דאין בקבלת שכר בזה שום חשש:
<b>והחשש</b> ה) מה שצריך לכתחלה למסור המפתחות וכו' ודאי ישנו גם במכירה הכוללת שעל ידי הרשאה ולכן ודאי שמי שאפשר לו למסור המפתחות ביד המורשה והוא יתנם להנכרי הקונה כן צריך לעשות לכתחלה וכן עושים באמת איזה בני אדם מיעוטא דמיעוטא אך רוב ככל הבעלי בתים אין עושים כן ואין המכירה שעל ידי ההרשאה גורמת זה כי גם אם היו מוכרים כל אחד בפני עצמו לא יעשו כן אף שלהרבה בני אדם אפשר לעשות כן כמו המוכרים קמח ושאר סוחרים שמסחרם רק בדברים של חמץ וסוגרים חנותיהם לגמרי על כל ימי הפסח מכל מקום רובם יש להם גם סחורות אחרות המותרות ומניחים החמץ בקרן זוית ולא יוכלו לסגור החנות וכיון שלאלו הוי שעת הדחק שאי אפשר להקפיד על המפתח גם אותם שאפשר להם למסור המפתח לא ישמעו לקול מורים כי לאו כל מוחא סביר לחלק בין אפשר ללא אפשר יאמר נא ישראל אם מסירת המפתח מעכבת מה לי הכא ומה לי התם ולכן אף שודאי נכון וראוי לעשות כדברי הגאון מוהרמ"ט לכתחלה מכל מקום לא מפני זה נוכל לבטל כל עסק המכירה ולמי שיש לו לב להבין ומטה אזן קשבת צריך להודיעו שיעשה כן והיה הנשאר כל עדת בני ישראל כשם שמצוה לומר דבר הנשמע וכו' ובהכרח לסמוך על מה שחלקו איזה פוסקים בענין זה כמו שכתבתי למעלה (בד"ה ועל החשש דמשום מסירת המפתח).
<b>גם</b> החשש וי"ו) הנמשך ממכירה כוללת שנותנים חמציהם לנכרים למכור בפסח וכו' בסומכי נפשם על שכבר מכרו החמץ להישראל הקונה וכו' ולולא מכירה הכוללת ודאי שהיו מוכרים הם עצמם כל אחד להנכרי שיעמידו בחנותיהם למכור חמציהם ונמצא שמכירה זו בטלה וגוררת עון הנה גם בהמכירה שעל ידי הרשאה ישנו לחשש זה והתקנה לזה לא רחוקה להודיע ברבים שאין שום אדם יכול להעמיד כרי בחנותו למכור בפסח בלתי שאלת חכם וכן יאמרו בפירוש לכל אחד ואחד בבואו לחתום בשטר ההרשאה או בבואו למכור חמצו להישראל הקונה שלא יוכל להעמיד נכרי בחנותו למכור בפסח בלי שאלת חכם והוא יורה לו את הדרך ילך בה ואת המעשה אשר יעשה השומע ישמע ואשר אין לו לב לשמוע גם אם תבוטל מכירה זו הכוללת פושעים יכשלו בה אך צדיקים ילכו בה ועליהם תבא ברכת טוב וכבר נתפרסם בעיר הזאת שאיזה בני אדם המה כשלו ונפלו בחומר איסור זה ופרצו גדר למכור בפסח קמח ויי"ש חמץ והוזמנו לדין והחרדתי עליהם אשר לא טוב עשו וגדול עונם לזלזל באיסור חמור וקבלו עליהם את הדין ונתנו איש כופר נפשו לצדקה לעניים ולא יזידו לעשות עוד כדבר הרע הזה וכל העם ישמעו ויראו:
<b>ז</b><b>)</b> <b>כשמוכרים</b> החמץ על ידי שליח בכח הרשאה כמו שכתבתי באות ו' הנה אם אחר שעשה הבעל הבית שליח למכור חמצו שבמקום פלוני קנה עוד חמץ והניחו במקום ההוא או שאיזה שכן נתן לו חמץ בחדרו במתנה גמורה חייב לבא עוד הפעם לפני הבית דין לעשותם שלוחים שימכרו גם החמץ הזה ולא מהני שיאמר בתחלה שממנה אותם שליח גם למה שיקנה אחר כך דכל מילתא דלא מצי עביד השתא (שאינו יכול למכור הוא בעצמו החמץ שאין לו עדיין) לא מצי משוי שליח על החמץ שיקנה אחר כך כן כתב הרב בגדי ישע סוף סי' ד' בשם רב אחד וכתב על דבריו שנכונים מאד ומכל מקום אם אירע שהבעל הבית לא בא לב"ד שנית כנז"ל וב"ד מכרו בפירוש כל החמץ שימצא בהחדר ההוא מהני המכירה גם להחמץ שהשיג אחר כך משום דזכות הוא לו וזכין לו שלא בפניו ואף אם ב"ד ימכרו להנכרי קודם שעה חמישית מהני כיון דידוע שהבעל הבית לא ימכור לפי שיסמוך על הב"ד (אף שאינו רשאי לסמוך בזה וחייב לעשותם שלוחים שנית על החמץ שקנה אחר כך) כמ"ש בסי' תמ"ג ובמג"א עי"ש לענין למכור הפקדון קודם שעה חמישית אם הוא דבר שלא ימצא קונים ברוח וכו' אלו תורף דב"ק והרב עונג יום טוב תוך סי' ל"ח ד' ז"ן סוף ע"א נשאל בבני הכפרים שבאים לבית דין שבעיר לעשותם שלוחים למכור חמצם ועדיין אין החמץ בידם אם ב"ד יכולים למכור חמצם והשיב דלכאורה נראה דכיון דבשעת מינוי השליחות הם בעצמם אינם יכולים למכור משום דאין אדם מקנה דבר שלא בא לעולם אם כן אינם יכולים לעשות שליח אף דבשעה שימכרו הב"ד כבר הוא החמץ ביד בני הכפרים מכל מקום לא חל השליחות משום דכל מידי דלא מצי עביד השתא לא מצי משוי שליח אך באמת קשה הדבר להקפיד בזה כי כמה אנשים הדרים בכפרים ובאים לב"ד לעשותם שלוחים ואין החמץ בידם. ואי אפשר להם לבא אחר שיקנו החמץ לכן חתר לומר דאפשר דמהני להם המכירה לפי מאי דאמרינן בבבא מציעא ד' ס"ו ומודינא דאי שמיט ואכיל לא מפיקינן מיניה וכן כתבו הפוסקים בסי' ר"ט ס"ד וכתב שם הרמ"א דבכל דבר שלא בא לעולם מהני בהו תפיסה וכתב הסמ"ע בס"ק י"ב דמה דמהני תפיסה לא משום ספק הוא אלא שכך הדין נותן (ושקיל וטרי על דברי סמ"ע בזה) ומסיק כיון דמהני תפיסה מדינא ולא מחמת ספק ומטעם דניחא ליה דליקו בהימנותיה נראה פשוט דמה לי אם מכר בעצמו דבר שלא בא לעולם ולא חזר בו עד שהגיע ליד הלוקח ומה לי אם צוה לשלוחו למכור דבר שלא בא לעולם והגיע ליד השליח אף דאין כאן דין שליחות דמידי דלא מצי עביד לא מצי משוי שליח מכל מקום לא גרע ממכר בעצמו דגם כן לא הוי אלא דברים בעלמא כל זמן שלא בא לעולם ומהני כשבא ליד הלוקח הכי נמי בצוה לשליח למכור והגיע ליד השליח דמהני אף שאין כאן דין שליחות גמור ואם כן גבי חמץ כל שמכר הרשות לנכרי על ידי שליח והחצר ישנו בעולם ונעשה שליח גמור על מכירת הרשות ונעשה החצר של נכרי וכשקונה הישראל חמץ ומעמידו באותו חצר הרי הנכרי תפוס ומוחזק בהחמץ אחר שבא לעולם וקני ליה וכל שכן הכא דודאי ניחא ליה דיקנה הנכרי אי משום דליקו בהימנותיה ואי משום שלא לעבור על בל יראה אך כיון שעיקר הקנין הוא על ידי החצר יש לעיין אי מהני חצר לנכרי כשאינו עומד בצדו דהוא משום שליחות ואין שליחות לנכרי והכא הנכרי אינו עומד בצד החצר שנמכר לו ועיין בקצה"ח דבשליחות דחצר לא קפדינן אבני ברית והחצר נעשה שליח לנכרי ומכל מקום יותר טוב במי שרוצה למכור החמץ שאינו עדין בידו שימכור הרשות והחמץ שיקנה לשליחו ישראל וכשיקנה החמץ ויניח שם נקנה לו החמץ להקונה ישראל על ידי חצר כיון שתפוס בו מהני אף בדבר שלא בא לעולם והישראל ימכור אחר כך החמץ להנכרי קודם שש שאז כבר החמץ ברשות הישראל ויקנה להנכרי בקנין אגב או ק"ס ולא יצטרך לבא לדין קנין חצר בנכרי שיש בזה דעות עכ"ל:
<b>ובשו"ת</b> צמח צדק החדש להגאון מליבוויץ זצללה"ה בחלק א"ח סי' מ"ו נשאל בעיר שעושים את המ"ץ שליח שימכור חמצם ומפרשים שימכור כל החמץ גם מה שיובא לרשותם להבא עד ערב פסח ימכור גם כן ונותנים לו שטר שליחות שנים או שלשה ימים קודם הפסח ובעלי הבתים קטנים מביאים חמץ לבעלי הבתים שחתמו על שטר הנ"ל ונותנים להם במתנה אם נכלל זה במכירת חמץ כיון שלא היה החמץ ברשותם כשנתנו לו כתב שליחות הנ"ל שאז עדיין לא יכלו למוכרם בעצמם דהוי כמו מה שאירש מאבא מכור לך דאינו כלום אם כן יש לומר שאינו יכול לעשות שליח על זה אף לשימכור השליח כשיבא ברשותו וראיה מנזיר ד' י"ב ובתשובתו כתב טעמים להתיר בעומק פלפולו ובטעם השלישי כתב דאף אם אין יכול לעשות שליח על זה מכל מקום כיון שגילה דעתו שעושהו שליח על זה נהי דהשליחות לא מהני מכל מקום יוכל אחר כך המ"ץ למכור משום דזכות הוא לו שלא יפסיד חמצו ושלא יעבור בבל יראה דהוי כההיא דאיתא בש"ע ח"מ סי' קצ"ה סעיף ג' בהגהה דודאי ניחא ליה ועוד ראיה ממה שכתב בהגהות אשירי פרק קמא דגטין בסי' י"ג השיב רש"י וכו' והמכוון דהשליחות מצד עצמה לבד יש לומר דלא מהני משום דאי אפשר למנות שליח שלא בפני השליח לדעת כמה פוסקים משום הכי צריך לומר משום דזכות הוא לה משום דגילתה דעתה לכן מהני השליחות אף שלא בפניו מצד זכיה על כל פנים כן פירש במכתב מאליהו שער שני סוף סי' א' ואף שכתב שהטור סוף סי' ק"מ חולק בזה שאני התם דעצם ענין הגירושין חוב הוא לה רק מפני שגילתה דעתה הוא דחשיב ליה רש"י זכות ולזה יש חולקים אבל הכא שעצם ענין המכירת חמץ מצד עצמו זכות הוא לבעל החמץ אם כן כשנוסף על זה שעשה אה המ"ץ שליח למכור לו חמצו אף אם אין זו שליחות גמורה לגבי החמץ הבא לו אחר כך מכל מקום הוי שליחות מצד הזכיה דזכות הוא לו ולכן שפיר הוי שליח למכור כל החמץ ומכל מקום לרווחא דמילתא לכתחילה נכון לכתוב בשטר השליחות שעושהו שליח גם על החמץ שיבא לרשותו אחר כך עד ערב הפסח שיהיה שלוחו ושיעשה לו זכות זה למוכרו וכו' דכיון שמזכיר בפירוש לשון שיעשה לו זכות ודאי הוי שליח מדין זכיה וכעין זה כתב במכתב מאליהו שם בשם רש"י שיאמר התקבל וזכי וכו':
<b>עתה</b> (שנת תרנ"ו) נדפס ס' ברית עולם להרה"ג מוהרי"ץ אבד"ק וויסאקי יצ"ו וראיתי בסי' כ"ב שהביא חקירת הגאון עונג יום טוב איך מועיל מה שעושים שליח לב"ד למכור החמץ וכו' דהוי דבר שלא בא לעולם וכו' ומידי דלא מצי עביד וכו' וכתב שמלבד הטעמים שהמציא בעונג יום טוב להיתר בזה יש עוד לתת טעם על פי מה שכתב רבינו תם שהביאו התוס' בנזיר ד' י"ב בסוגיא דכל מידי דלא מצי עביד וכו' על המעשים בכל יום שאשה אומרת לחברתה לושי לי קמח והפרישי לי חלה וכו' שיישב רבינו תם שיש בידה להביא עיסה מגולגלת ולומר עיסה זו תהיה חלה על קמח לכשיהיה נילוש ודברים שבידה קיימים דאין זה דבר שלא בא לעולם כיון שבידה לעשות ואף שהקשו בתוס' על זה מכל מקום משמע דקיימא לן הכי גם בסמ"ג עשין קל"ה כתב דעושה אדם שליח לתרום מכל התבואות שיהיה לו עד עולם מאחר שיכול ליתנם לשלוחו לזכותם לו שיקנה לו גוף הדבר הקרקע לפירותיו גם באסיפת זקנים בשם רבינו עזריאל אמרו יכול לעשות שליח לשחוט פסחו קודם ארבעה עשר ולהפריש חלתו קודם גלגול אף דלא מצי עביד איהו הואיל ויכול להקנות הקרבן או הדמים ליקחם בשוק וכל שבידו לעשות לאו מחוסר מעשה עכ"ל הרי דהיכא דיכול לעשות טצדקי דיהני ויקם הדבר מהני השליחות אף דלא עביד באופן המועיל אם עושה בעצמו מכל מקום מהני כיון שהיה יכול לעשות וגבי דבר שלא בא לעולם דעת המרדכי בשם הרשב"א והובא בח"מ ברמ"א סי' ר"ט אם אמר לכשיבואו בעולם מהני ואף דרמ"א הביא חולקים בזה וכן פסק הטורי זהב מכל מקום מבואר בש"ע שם ובסי' ס' סעיף ו' דאדם מתחייב בדבר שלא בא לעולם ואם כן לפי המבואר מתוס' בנזיר הנ"ל דכשיכול לעשות באיזה אופן דמצי להקנות הדבר מצי לעשות שליח להקנות הדבר אף באופן אחר גם בחמץ יכול לעשות שליח למכור כיון שיכול להקנותו באופן זה שיתחייב לו בזה וזה מהני ואף דהוי דבר שאינו קצוב וכו' מכל מקום גם לזה יש תחבולה שיתחייב בעצמו בתבואות ומיני חמץ במדה רבה כמה שירצה ומה שיקח עד הפסח יהיה בכלל ההתחייבות וכיון שיש איזו עצה שיכול לעשות כנ"ל לפי הנ"ל דכל טצדקי שהיה בידו מהני לזה משום הכי יכול לעשות שליח למכור החמץ שעתיד לקנות ועוד טעם שני שדבר המצוי ושכיח ליקח חשיב בא לעולם עיין שער המלך בהלכות מכירה פרק כ"ב הלכה ה' דדבר שמצוי לקנות חשיב בא לעולם אם כן גם בנדון דידן שמוכרים החמץ שיקנו הכל שכיחי ויכול למכור ולעשות שלוחין ועוד היתר שלישי על פי מה שכתב הרב המבי"ט בחלק שני סי' קל"ז והובא בשער המלך שם דאדם מקנה לבנו ולבתו דדעתו קרובה לו דבר שלא בא לעולם וכו' דמהני דמוכח דכשברור לנו שמקנה בלב שלם מהני אף בדבר שלא בא לעולם וכל שכן כאן דברור לנו שמוכר החמץ מקנה בלב שלם גם החמץ שעתיד לקנות כדי שלא לעבור על בל יראה ואם כן שפיר יכול למכור ולעשות שליח ועוד כתב על פי דברי הרב מוהרימ"ט בחשן משפט סי' כ"ג דאם עשה שליח בפירוש לדבר דלא מצי עביד מהני וכו' וסיים ויש לפלפל בענין זה אלו תורף דב"ק בחידוש זה שחידש מרן מוהרימ"ט רבים לוחמים ובספרי שדי חמד כללים חלק שלישי במערכת הכ"ף אות פ"ח הבאתי בסיעתא דשמיא דברי רבני האחרונים מיימינים ומשמאלים בזה עי"ש:
<b>ח</b><b>)</b> <b>אם</b> יכול השליח למכור חמצו של משלח אגב קרקע של השליח או בעינן שיהיה אגב קרקע של המשלח עיין לעיל אות ו' (בד"ה ועוד) שהבאתי בשם הרבנים מקור חיים ומעין גנים דסברי דמהני וכן כתב הרב חיי אדם בכלל קכ"ג אות ג' ועתה נדפס ספר פרת יוסף להגאון מסלאנים וראיתי שם בנימוקיו לסי' קפ"ג (בד' קל"ג ע"א) שכתב וז"ל נסתפקתי אם יכול השליח להקנות החפץ של המשלח בקרקע של השליח בקנין אגב קרקע ונראה דלא מהני מעובדא דאיסור גיורא בבבא בתרא ד' קמ"ט דאי מהני הי' לו לרבא לחוש אולי ימנה איסור שליח לקבל המעות מיד רבא וימסור לרב מרי והשליח יקנה לרב מרי בקנין אגב קרקע של השליח אלא ודאי דלא מהני עכ"ל וקצת תימה שלא זכר דברי המק"ח שכתב מפורש דמהני ומה שהוכיח מההיא דרבא נראה דיש לדחות דלפי מה שכתבו התוס' בד"ה ואי אגב קרקע דהיה יכול איסר להודות שיש לו קרקע ומהני אלא דשפיר קאמר לקמן דליקנינהו באודיתא שהודה שהמעות עצמן של רב מרי ע"כ ועל כרחין לומר דרבא לא אסיק אדעתיה לא הא ולא הא ורק הוקשה להתוס' אהש"ס אמאי לא אמר דלודי איסר שיש לו קרקע ויקנה לו אגבו ותירצו דשפיר קאמר וכו' אם כן כמו כן נוכל לומר דרבא לא אסיק אדעתיה שיקנה לו על ידי שליח והש"ס לא אמר הכי דשפיר קאמר דיכול להקנות על ידי עצמו באודיתא ולא יצטרך על ידי שליח ובשיורי השיטה מקובצת לבבא בתרא שנדפסו בסוף ספר המאירי לשבת כתב בסוגיא הנ"ל בשם הרא"ש תימה אמאי לא קנה קרקע כל שהוא או ישכיר או ישאל ויש לומר דלא מצא אדם שיקנה לו שלא יקפיד רבא עליו והמקום שהיה דר בו אימור כלתה שכירותו עכ"ל ולדבריו צריך לומר או דרבא לא אסיק אדעתיה שיוכל לשכור או לשאול הקרקע (ואהכי סבר דלא יוכל להקנותו אגב קרקע דהא לית ליה ארעא) או דסמך רבא דמסתמא לא ימצא מי שיקנה לו קרקע להמרות רוחו ואם כן כל שכן שלא ימצא מי שיתרצה להיות שלוחו של איסור גיורא להקנות לרב מרי על ידי קרקע שלו אבל אין הכי נמי דאם ימצא מי שיהיה שליח וירצה להקנות אגב קרקע שלו שפיר מהני ובחידושי הרמב"ן כתב ואני תמה איך לא לקח בית רובע קרקע וכו' ומצאתי בגירסת ההלכות דרב מרי בי רב הוה ואם כן יש לומר דאיסור לא גמיר והכי קאמר רבא אי טעי ועביד אגב קרקע לא קני להו דלית ליה ארעא שאילו היה בקי היה קונה קרקע ומקנה עכ"ל ולפי זה כל שכן שיש לומר דאיסור לא ידע שיכול להקנות על ידי מינוי שליח שיקנה אג"ק שלו או דלפי טעותו דמהני לא יחזור אחר עצות מבחוץ ויקנה לו אגב קרקע שאין לו ולא מהני:
א
<b>שוב</b> ראיתי להגאון חתם סופר א"ח סי' קי"ו (בשנית להנ"ל) שכתב בשם גאון אחד שנסתפק אם יכול השליח להקנות אגב קרקע שלו המטלטלין של המשלח ופשוט הג' הנ"ל מדברי הר"ן ריש פרק הזורק (בד"ה והא דאורי להו רבא) דיכול להקנות ע"י קרקע שלו דאם לא כן היה לו להר"ן לדחות מה שפירש"י שהקנה לו אג"ק מטעם זה דכיון דהקרקע היה של השליח לא מצי אקנויי הגט אגבו והג' חת"ס דחה ראיתו דאין הכי נמי דהוה מצי לדחות בזה דברי רש"י אלא דעדיפא מינה קאמר וכו' ושוב הביא דברי הרב מקור חיים דמהני וכתב על דבריו וז"ל ואיברא דלולא דב"ק פשיטא לאידך גיסא מסברא וכו' ומגמרא דב"ב ד' מ"ד ע"ב דלית ליה ארעא מעולם וקשה דליחוש שמא שלוחו לוה לעצמו ושיעבד קרקעו להמלוה ואגב שעבד נמי מטלטלין של משלחו ולוה בעדו מהמלוה וכו' עי"ש ומוכח דלא מלאו לבו לחלוק על המק"ח דלולא ד"ק קאמר והראיה שהביא מב"ב הנ"ל נראה שיש לדחות דכולי האי חששא רחוקה ולא חיישינן לה אבל אי עביד כי האי גוונא אין הכי נמי דמהני:
<b>ט</b><b>)</b> <b>במכירת</b> החמץ לנכרי צריך לכתחלה למסור לו מפתח החדר שהחמץ מונח בו וכן אני רגיל לעשות בשלי אף שאין עושין כן כל בני העיר ואחר שכבר הורגלו כן מקדם קדמתה למכור החמץ בלי מסירת המפתח אין מטים אזן להמחדש להם דבר מעתה ולענין דיעבד אי מעכב מסירת המפתח עיין להרבנים טורי זהב סי' חת"ם סק"ד ובמשבצות שם וגם בחלק אשל אברהם סק"ד ובנודע ביהודה ח"א סי' ח"י רמזו הרב שערי תשובה סי' חת"ם אות ח' כתב דמה שהחמיר הט"ז באם לא מסר המפתח דהוי הערמה ועובר בבל יראה דבריו תמוהים דאפילו אם היה דעתו להערמה מה בכך כיון שמכר לו כדין באופן המועיל וכי אנו משגחין בהערמה שלו הלא אם יבואו לדין נקהה את שניו ונאמר לו שכבר זכה הנכרי במקחו וכיון שזכה הנכרי שוב אינו עובר בבל יראה וסיים ואף אם נסכים להט"ז לאסור החמץ על כל פנים משום קנס על שהערים וכו' עי"ש שכתב לחלק דבנדונו שהמכירה היה על ידי שליח אין שייך לקונסו ומתבאר דלפי האמת אינו מסכים לאוסרו משום קנס אלא שכתב כן לרווחא דמילתא דאף אם נודה להט"ז מכל מקום בנדונו אין חשש ובשו"ת שואל ומשיב מ"ק ח"ג סי' ק"ך כתב בשם הרב השואל שהשיב על דברי הנודע ביהודה דאין כונת הט"ז משום הערמה רק משום שנשאר חייב לו המעות וכשלא מסר לו המפתח הוי כגילוי דעת דתפיס ליה אדמיה ונעשה כשומר שכר ואף בהתנה שיפטר מאחריות מכל מקום כיון שיודע שהנכרי לא ישלם לו הוי כאתריות אלם ואף דקנה אגב קרקע מכל מקום על ידי אחריות עובר בבל יראה והגאון המחבר כתב ואני תמה אם כן בכל מכירה אף שמסר לו המפתח אם יאבד החמץ לא ישלם לו הנכרי והוי כאחריות אלא על כרחין לומר כיון שבטל החמץ והפקירו לא מיקרי אחריות רק דאם יאבד יהיה לו הפסד אבל אחריות לא שייך בזה דשלו הוא וכו' והביא דברי הרב מקור חיים בסי' ת"מ דכי האי גוונא חשיב ליה אחריות על הישראל ותמה עליו (עי"ש ובמה שרשמתי בסי' ה' אות כ"ה על דברי המק"ח הנ"ל) וסיים דברור דמסירת מפתח לא מעכב כלל וגם יפה חלק החק יעקב בין היכא דסגר קודם המכירה ובין אחר כך עכ"ד ובתניינא ח"ב סי' ע"ו כתב הט"ז אוסר והמק"ח מחמיר והנו"ב רוצה להקל ואנן מה נענה אך מפני שרוב המוכרים נוהגים כן גם בעירנו צריך לדחוק ליישב מנהג העולם כיון שהשטר כדינו ואם היה הולך הנכרי להמשפט היה יכול לקרוע החותם כיון שנמכר לו כמו שכתב הנודע ביהודה ואף שאין השטר מועיל כלל בדיניהם מכל מקום כל שבדיננו זכה הנכרי ויש בזה זכות לישראל שלא יעבור בבל יראה דנין לו כדיננו והשטר הוי כדין והנח להם לישראל דבאמת המכירה רק מדרבנן דמדאורייתא בביטול סגי והם אמרו והם אמרו אלו תורף דב"ק:
ויש לפקפק במאי דפשיטא ליה דחמץ הנמכר לנכרי מהני ביה ביטול ובאמת אינו פשוט עיין במה שהבאתי בסי' ה' אות ו' על כל פנים למדנו דדעתו כהנו"ב ומעיד בגדלו שכן מנהג רוב המוכרים חמץ שאין מוסרים המפתח להנכרי ויש לתמוה על מה שכתב בשואל ומשיב בתשובה שהבאתי לעיל באות ו' שהרעיש עולם על מה שמוכרים החמץ על ידי הרשאה לבד ואחד מהפקפוקים הוא משום מסירת המפתח כיעי"ש ולא ידעתי מה כל החרדה הרי לדעתו דמסכים להנו"ב אין בזה שום חשש וכיון שהוא מעיד שכן הוא מנהג רוב המוכרים ושיש להם על מה שיסמוכו מה לו כי יזעק על המוכרים על ידי הרשאה על העדר מסירת המפתח שהרי גם אם ימכרו בעצמם (ולא על ידי שליח בהרשאה) אין מוסרים המפתח וצ"ע וע"ע שם מה שכתבתי בשם הרבנים בגדי ישע וח"א בזה והרב עיקרי הד"ט סי' י"ז אות ו' כתב שבנדון הנו"ב שמסר מפתח החדר ולא מסר מפתח התיבה גם להט"ז מהני ובספר רינון יצחק (פי' על הגדה ש"פ) כתב בראש ספרו דהמעיין בדברי הפוסקים יראה שיש הרבה פקפוקים על זה להתיר בדיעבד אף למה שכתב הח"י לחלק בין קודם המכירה וכו' אלא אם כן אמר בעת הביטול ליהוי הפקר וכו' ולכן מורה ובא דכל מי שאינו רוצה ליתן המפתח לנכרי על כל פנים יתלה המפתח בסיכתא שבביתו במקום שיוכל לראות בכל פעם שיטול הנכרי ואם באמת ירא שמא יגנוב הנכרי מותר לילך עמו עכ"ל ובודאי כל מאי דאפשר לתקן לצאת לדברי הכל הכי עדיף אך היכא דאי אפשר ודאי יש לסמוך על הרב נודע ביהודה ובפרט לדברי הרב בגדי ישע שהבאתי באות ו' דכשלא שלם הנכרי כל דמי החמץ אין שום חשש הערמה אם לא ימסור המפתח ורוב המכירות הנהוגות עתה הם באופן זה שמקבל רק זידאטיק והשאר זוקף במלוה ואין בזה חשש העדר מסירת המפתח:
<b>איברא</b> דממה שכתב הרב שערי תשובה בסי' תמ"ח ריש אות ח' בשם שו"ת הר הכרמל נראה שאינו סובר כהבגדי ישע אלא אף כשאינו מקבל מהנכרי כל דמי החמץ צריך למסור המפתח לנכרי שכתב דפעם אחת אירע שהנכרי הקונה מרתף המשקים יקרים הלך בפסח להמרתף וישת מהם וישכר והוא הפסד גדול וגם אולי ירבה עמו רעים והקונה עני ויעצו לגנוב ממנו המפתח כשהוא ישן ונרדם וכו' עי"ש עוד עצה בזה הרי דאף דהיה עני ובודאי לא סילק לו דמי המכירה (שאם כן לא היה לו לדאוג בדבר) ובכל זאת היה בנדון ההוא מסירת מפתח אך באמת אין מזה ראיה דאפשר אם היה בא לשאול ממנו קודם מעשה המכירה היה מורה לו דבכי האי גוונא אין צריך למסור מפתח אלא דהבעל הבית אחר שעשה בעצמו המכירה עם מסירת המפתח בא לשאול עצה על שראה שנכרי ההוא שותה ממנו והראה לו פתח לינצל מהנזק והרב פרי מגדים (בד"ה ומעשה) צדד לחלק כחילוק הרב בגדי ישע' אלא שלא החליט כן ועי"ש באשל אברהם סק"ד (ד"ה והמ"ב) ובחיי אדם שהבאתי באות ו' כתב דאם ירא שמא יאבד הנכרי את החמץ יכול לתת מסגר על יד שר העיר וכן כתב בקיצור ש"ע להג' מוהרש"ג בסימן קי"ד אות ג' דאם ירא פן יקלקל הקונה יכול ליתן מסגרת אחר שמכר לו החמץ או אם הקונה מסכים להפקיד המפתח אצל הישראל שפיר דמי ובספר שבילי דוד ליו"ד בקונטריס הקניינים (שאחר סי' ש"ך) בחקירה ד' אות ד' כתב דמדברי הט"ז נראה דאינו משום הערמה (כדסבר הנו"ב) אלא משום דבעינן דליעייל בדנפשיה וכל שאין לו מפתח לא עייל בדנפשיה ומקרי מצוי אצל ישראל גם מה שכתב הח"י דאם יסגור אחר המכירה אין חשש זהו לדעתו שהוא משום הערמה אבל לפי מה שכתבתי דהט"ז סובר דבעינן דעייל בדנפשיה צריך שימסור לו המפתח על כל הפסח וכן נוהגין באמת ומזה מוכח דכונת הט"ז כמו שכתבתי ואם לא מסר המפתח מהני בדיעבד דדעת הפוסקים סמוך בדיעבד אקנין כסף וכו' ופרי חדש חולק לגמרי אמסירת מפתח וגם פ"מ מצדד להקל אם מוכר במקח השוה עכ"ל ובאות ו' כתב דיש לומר דמסירת מפתח היינו כשאין להישראל עוד חפצים בהחדר אבל אם יש לו חפצים למה ימסור לו יותר המפתח כי גם לו צריך ולפי מה שפירשתי בדעת הטורי זהב משמע גם כי האי גוונא כן עכ"ל.
<b>וכתוב</b> בשו"ת הרב רמ"ץ בא"ח סי' כ"ד אות י"ב דמי שהוא בדרך ומוכר לנכרי שם החמץ שבביתו והמפתח בביתו ואמר לו שכשיבא לביתו ימסור לו המפתח אף למה שכתב החק יעקב בסי' תמ"ח ס"ק י"ד דכשלא מסר מפתח הוי כהערמה בנדון זה שאין המפתח בידו ומוכן למסור לו כשיבא לביתו הוי מכירה גמורה וגם בפרי מגדים סי' תמ"ח בא"א סק"ד (ד"ה והמ"ב) כתב דפשוט דמי שמוכר חמץ שיש לו במקום אחר אינו מעכב מסירת המפתח אף לכתחלה וכו' וכן כתב הרב שואל ומשיב במהדורא תניינא ח"ב סי' ע"ז (ד"ה והנה ביום ד' קדושים וכו') (ועיין בתשובת הרב מוהרש"ק שבסוף ספר נאות דשא בד' ד' סוף ע"א דאם נאבד המפתח של החדר שיש בו חמץ אינו מעכב מסירת המפתח) ובשו"ת צמח צדק להג' מליבאוויץ בחא"ח בסי' מ"ד נשאל במי שקונה חמץ של כל בני העיר והוא מוכרו לנכרי כדרך המבואר בשטר מכירה של הג' מוהרש"ז בש"ע שלו (היינו בתקיעת הכף ובקבלת כל הכסף ובשטר ובשכירות כן כתוב בצ"ץ אך נראה דמ"ש בקבלת כל הכסף אינו מדוקדק וכונתו בקבלת ערבון וערב קבלן על השאר) ואמר להנכרי בעת המכירה שימסור לו כל המפתחות כל אנשי מחנהו רק שאי אפשר להיות מקובצים בשעה אחת וכן היה שקצתם הביאו המפתחות אחר חצי היום והיו כל החדרים בלי מסגרת כלל וכתב השואל דאין לקרות זה הערמה ח"ו והשיב דהגם דהב"ח וט"ז מחמירים אפילו בדיעבד וכן דעת הרב מוהרש"ז בש"ע שלו בסי' תמ"ח סי"ג אבל המג"א בסעיף קטן ד' והמ"ב סברי להקל בדיעבד וגם הפרי חדש פסק להקל בדיעבד וכן האליהו רבה ובנדון זה שבשעת המכירה היו החדרים בלי מסגר מותר לכולי עלמא כיון דאין גילוי דעת שאין רצונו שיכנס הנכרי בהם וכל שכן שמכר לו כל החמץ ואם מחדרים פתוחים לא מסר לו כל המפתח מה בכך עכ"ל גם בסי' מ"ה עמד בענין והאריך מאד וגם שם מסיק להקל ובאות ג' באר דהיינו דוקא אם הוא מקבל מהנכרי כל המעות או שמקבל ממנו זידאטיק ועל השאר מקבל ערב קבלן והמוכר כותב לנכרי שכבר קבל ממנו כל המעות אבל אם לוקח ממנו רק זידאטיק וזוקף השאר עליו במלוה הוי כתופס החמץ למשכון והוי שומר שכר עליו וחייב באחריותו ואסור ועיין לעיל בסימן זה אות ו' מה שהבאתי בס"ד בדין מסירת המפתח בשם הגאון מר זקנו של הגאון המחבר ס' אורי וישעי בסי' קכ"א ובסי' קכ"ב בענין זה עי"ש (בד"ה ועוד כתב בסוף):
<b>יו"ד</b><b>)</b> <b>במכירת</b> חמץ שאין מוכרים במעות מזומנים אלא בהקפה ומקבל מהנכרי זידאטיק והשאר זוקף עליו במלוה כתב הג' מוהרש"ז בש"ע שלו בדיני מכירת חמץ דלא מהני כמתבאר מדברי תרומת הדשן שלא מצא תקנה למכור בהקפה ולזקוף המותר וכו' ואין תקנה אלא שיעמיד ערב קבלן על השאר וכו' עי"ש ועיין במה שרשמתי במערכת בכור בהמה סי' ג' אות ט"ז והלאה (נדפס בשדי חמד ח"א בחלק אסיפת דינים) ומתבאר דעת כמה מרבנן בתראי דלא סברי כוותיה דרב אלא מהני קבלת זידאטיק במקום כסף והבאתי שכן מתבאר מדברי הרב נודע ביהודה בסדר מכירת חמץ שבספר שיבת ציון ושכן כתב הרב רב"ך בראשית בכורים לקבל זידאטיק ולזקוף עליו השאר במלוה והיינו שיקבל הזידאטיק בתורת קנין כסף וכתבתי שם שהרב שואל ומשיב בתניינא ח"ב סי' ס"ג מביא בשם שיעורי רז"ה דתמה על המנהג שלוקחין זידאטיק ואין מבארים שיהיה לקנין ואם כן לא קנה הנכרי כל החמץ אלא כנגד מעותיו ככתוב בח"מ סי' ק"ץ בהגה והמחבר כתב לחלק בין קרקע למטלטלין וכו' עי"ש ומדמע דאף לשיעורי רז"ה אם מפרש שמקבל הזידאטיק לקנין כסף מהני ככל הכסף עיש"ב:
<b>שוב</b> ראיתי דמתבאר כן מכמה רבנים בתשובותיהם לעשות מכירת חמץ בקבלת הזידאטיק בלא ערב קבלן אלא זוקף עליו השאר במלוה עיין בשו"ת זכרון צבי מנחם סי' א' שקבל מהנכרי זידאטיק כנהוג וכו' ומתבאר שם בד' א' סוף ע"ב ובעמוד ד' (בד"ה והנה ובד"ה אך) דלא היה בנדונו ערב קבלן ועי"ש בסוף סי' ד' (ד"ה הא דאיתא) ובריש סי' ט' ופשט דברי הרב מקור חיים בחומרתו שמצריך שיהיה החמץ בהחדר שנמכר להנכרי שאם יקנה לו החמץ אגב קרקע אחר חשיב חמצו של נכרי ברשות ואחריות הישראל מחמת שלא ישלם לו הנכרי אם יאבד החמץ וכן מדברי כל הפוסקים המדברים בענין הנ"ל ורשמתי תורף דברי קדשם לעיל בסי' ה' אות כ"ה ובסימן זה אות ד' מורים דמוכרים לנכרי בקבלת זידאטיק בלתי קבלת ערב קבלן על המותר אלא זוקף השאר על הנכרי במלוה ועיין בעובדא שבשו"ת מוהר"ם מרוטרונבורג האחרונים סי' יו"ד שגם כן היתה המכירה בקבלת הזידאטיק והמותר זקף עליו במלוה (וכן ראיתי בנוסח שטר מכירת חמץ ששלח לי הגאון המופלא מוהריז"ש נר"ו בע"ס הנחמד זכר יהוסף יצ"ו על פי דרישתי מאתו שכתוב כן שהמותר זקף במלוה ולא הזכיר מערב קבלן כלל וכן הוא בחיי אדם כלל קכ"ג אות ב' ובקיצור ש"ע הגאון מוהרש"ג סי' קי"ד אות ב') ובספר זכרון לידידי הרה"ג אבד"ק ראזישטאש יצ"ו בהלכות פסח ד' ט"ו ע"ב כתב בשם ס' תורת אביגדור דאין צריך הקונה ליתן כל הכסף רק אם נתן מקצת והשאר זקף במלוה גם כן מהני רק שיתן לו המקצת בתורת פרעון לא בתורת ערבון עכ"ל ולא הזכיר מערב קבלן ואין ספר זה אצלי לראות אם הזכיר סברת הרב מוהרש"ז ובא לחלוק עליו או אולי היה המחבר קודם בזמן על כל פנים דעת הרב הנ"ל היא דמהני זקיפה במלוה את השאר:
<b>ובכל</b> זאת הנהגתי פה מזה כמה שנים אחר שראיתי דברי הגאון מוהרש"ז לעשות כדבריו לקבל על המותר ערב קבלן ישראל משום מהיות טוב יש לנו לחוש לדב"ק ומה גם כי ראיתי כי מה שתמהתי על דבריו במערכת בכור בהמה הנ"ל כבר קדמוני בזה כמובא בס' שארית יאודה לאחיו של הג' מוהרש"ז בהתשו' לחא"ח סי' יו"ד ששאלו ממנו גדולים חקרי לב מעיר גדולה של חכמים ושל סופרים כי לא מצאו כל אנשי חיל ידיהם להבין דברי הרב מוהרש"ז דמה שנהגו לכתוב והמותר זקפתי אינו מועיל לגדולי הראשונים וישוטטו אנה ואנה למצוא דברי הראשונים ולא מצאו והרב השיב לבאר כונתו על פי תשובת הרי"ף שבשיטה מקובצת בפרק האומנין בצירוף דברי התה"ד בסי' ק"ך וכו' עיש"ב ועם כי לפום ריהטא לא נתיישבה דעתי העניה בדבריו ויש לי בזה הרהורי דברים מכל מקום אחרי שלפי דברי הרב אחיו בשארית יאודה הנ"ל דברי הג' מוהרש"ז נכונים בטעמן ודאי יש לנו לחוש לדב"ק בזה:
<b>אמנם</b> עתה בשנת התרמ"א ראיתי להרב שואל ומשיב בתניינא ח"ד סי' יו"ד שמתפלא על המצאה זו לקבל ערב קבלן דאם כן הערב הזה רוצה בקיומו של איסור שאם יאבד החמץ ולא ישלם הנכרי ישלם הוא ואם יהיה החמץ בעין יוכל להחזיר החמץ או למוכרו ולשלם וכו' עי"ש בד"ה והנה וכו' שמבואר דלדעתו דבר זה אסור לעשותו ולפי זה מה שהנהגנו פה לתקן הדבר לאפוקי נפשין אליבא דכולי עלמא הנה לא נצא ידי חובת סברת הרב שואל ומשיב דאדרבה לדעתו דבר זה אסור לעשותו וכתבתי לאחד המיוחד מרבני גאוני זמנינו מחסידי ליבאוויץ נ"י להודיעו מהשגת השו"מ על הש"ע ואם יש בידו ליישב ההשגה ולהכריע לענין דינא ולא קבלתי ממנו תשובה ואחר זמן כשכתבתי לו עוד על ענין אחר ורמזתי לו ממכתבי הקודם על השגת השו"מ מכותלי מכתבו אלי חזיתיה לדעתיה אשתמוטי קא משתמיט מלדבר בזה שוב נדפס ספר מנחת משה וראיתי להגאון נר"ו בחא"ח בסי' ט"ו בקונטריס חקת הפסח אות כ"ו שהביא דברי השואל ומשיב במהדורא תניינא ח"ב סי' ס"ג שהבאתי במערכת בכור בהמה סי' ג' אות א' ס"ק כ"א וכתב שיש לפקפק על דבריו ושעל צד היותר טוב נכון לעשות ככתוב בש"ע הרב הנ"ל לקבל ערב קבלן ישראל על המותר ושכן הוא נוהג וכתב עוד דמה שפקפק בשו"מ הנ"ל על דברי ש"ע הרב אין דבריו מוכרחים כלל ע"כ ולא ביאר לנו במה לדחות דברי השו"מ ולא פניתי לבי כעת להתיישב בזה וצריך לעיין במה שרשמתי בקונטריס הכללים במערכת הרי"ש אות י"ד ואות ל"ח לעת הפנאי בל"ן ומה שפקפק משום רוצה בקיומו עיין בשואל ומשיב מהדורא קמא ח"א סי' פ"ד ומ"ש מעל' להקשות על המ"ב דמ"מ הוי רוצה בקיומו שהרי אם יפסד החמץ שוב לא ישלם לו הנכרי הואיל דלרוב הפוסקים ל"מ לא ידעתי מאי קאמר ובאמת כעין זה כתב המק"ח סי' ת"מ וכו' ואני שמעתי ולא אבין דהא באמת הוא ביטל החמץ ומכר ואינו רוב"ק ולדעת הפוסקים דמועיל הקנין הרי מכר כדינו ועכ"פ הוא ביטל החמץ ואינו רוב"ק וגם הא הפר"ח מפקפק דרוב"ק לא שייך רק בע"ז ולא בחמץ וכן מצאתי ברדב"ז ח"א סי' ר"מ ונהי דהטור בסי' ת"ן וקיימא לן כן דגם בחמץ שייך רוב"ק אבל כאן לא שייך זאת דהרי ביטל ומכר עכ"ל ולפי זה נראה דגם על הערבות אין חשש משום רוצה בקיומו:
<b>ומה</b> שמקבל זידאטיק מהנכרי אי סגי בפחות משוה פרוטה עיין בס' עמודי אש ד' מ"ח ע"ד הבאתיו בקונטריס הכללים (בשדי חמד ח"א) במערכת הגימל אות נ"ה ס"ק ח"י:
<b>ובעיקר</b> סברת הרב הגאון החסיד מוהרש"ז זצללה"ה בש"ע שלו (למכור על ידי ערב קבלן ככתוב בראש אות זו) הנה בקונטריס השמטות השדי חמד ח"א בחלק אסיפת דינים במערכת בכור אות ב' כתבתי עוד בזה ובשם הבאתי מה שהשיבו מרבני דורנו יצ"ו על מה שכתבתי בשדי חמד ח"א בחלק אסיפת דינים במערכת בכור בענין זה וראיתי נכון להעתיקו כאן בס"ד ואכתוב בתחלה מה שהוספתי שם והוא זה
<b>ובמה</b> שכתב הגאון מוהרש"ז בשלחן ערוך שלו שנראה בעליל מדברי התרומת הדשן דלא מהני מקצת וזוקף השאר במלוה כתבתי בנדפס שלא מצאתי בתרומת הדשן וכו' והארכתי להביא מדברי כמה מחברים שמתבאר מדבריהם דמה שזוקף השאר במלוה הוי כאילו קבל כל הכסף ובכל זאת כתבתי בדף קי"ח ע"ב דמשראיתי דברי הגאון מוהרש"ז שמצריך ערב קבלן נמשכתי אחריו ותקנתי לעשות כן במכירת חמץ עיש"ב ועתה השגתי ס' יקר שאילת שלום מהדורא תניינא להגאון שלום טוייבאש ומצאתי שם בסי' רס"ו כתוב למר בענין זה וראיתי להעתיק דב"ק כי הוא תנא דמסייען וז"ל בנידון השטר מכירת חמץ באמת פה אין המנהג כחומרת הרב בש"ע שלו לעשות על ידי ערב קבלן וגם לא ראיתי לרבותיי הגאונים נ"ע שינהגו כן וגם ביאס ובשאר ערי מדינתנו אין נוהגים בחומרא זו וגם במדינת פולין אין נוהגים כן ולא קבלו לחומרא זו ובאמת עיקר חומרתו שחש לדברי התרומת הדשן שמשמע מדבריו דלא מהני זקיפת מותר המעות במלוה ולכן המציא עצה זו אשר יהיה אחר ערב קבלן עבור הנכרי הקונה ואם כן אין להישראל עוד שום חוב על הנכרי כי אם על הערב ואנו אין לנו אלא דברי הטור בסי' ק"ץ והב"י והרמ"א שם שכתבו בפשיטות דזקיפת מלוה מהני אפילו בדעייל ונפיק אזוזי משום דהוי כאילו קבלם וחזר והלוום וכדכתב בסמ"ע שם ועיין במחנה אפרים הלכות קנין מעות סי' ה' דמביא בשם הריטב"א דאף אם זקף כל המעות במלוה מהני כאילו קבל מעות וכתב שכן נראה דעת רש"י והר"ן עיי"ש ובפרט במכירת חמץ דמכרו מפני איסורו יש לדונו כמוכר שדהו מפני רעתה דאף בעייל ונפק אזוזי ולא זקף מותר המעות במלוה קנה שפיר כמבואר בסי' ק"ץ שם:
<b>ובאמת</b> לא אוכל לדעת העצה שהמצא הרב בזה דאם באנו לחוש שאין זקיפת המלוה מהני על כרחין היינו טעמא משום דכל שלא קבל מעות מזומן לא סמכה דעתו ולא גמר להקנותו או משום דכל שלא קבל כל המעות במה יקנה כל המקח ולא סבירא ליה דהוי כאילו קבלם והלוום לו בחזרה ואם כן מה מהני סמיכת הערב הא על כל פנים לח קבל מעותיו ומה לי אם זוקף במלוה על הערל הקונה או על הערב בין כך ובין כך יש לומר דלא סמכה דעתיה וגם אין כאן במה לקנות וגם גוף הערבות לדעתי אין בו ממש להתחייב בו כי ידוע לכל כי אינו אלא הערמה בעלמא ולא גמר דעתו להתחייב ובשלמא בגוף המכירה יש לומר דמשום חומר איסור חמץ ודאי גמר בדעתו להקנותו לו אבל הערב הלזה ודאי לא גמר דעתו להתחייב ואם העכומ"ז לא ישלם אין לחייבו בדין ואם כן הערב הזה מה תועלת יש בו ולכן לא אראה מקום לחומרא זו וגם לדעתי אף לדעת המחמירין בזקיפת מלוה ומשום דלא גמר להקנותו כל שלא קבל מעותיו בשלימות היינו בשאר דוכתי אבל במכירת חמץ אנן סהדי שודאי גמר להקנותו בזקיפת המלוה כדי להנצל מהאיסור ומהני שפיר והרב ר' חיים שהנהיג שם כן כי הוא ממדינת רוסיא ושם נמשכו אחר חומרת הרב אבל אנו אין חוששים לחומרא זו ואין לה מקום כלל עכ"ל הגאון שאילת שלום:
<b>שש</b> אנכי שמצאתי אילן גדול תנא דמסייע למה שכתבתי אני הדל שבמח"כ הגאון מוהרש"ז אין דבריו מוכרחים בזה ומכל מקום גם אחר שראיתי דברי הגאון שאילת שלום הנ"ל לא ראיתי לשנות מה שכבר תקנתי מאז הואיל ונפיק מפומא דרב עיר וקדיש זיע"א ובמה שכתב הרב לדבר פשוט דזקיפת מלוה מהני משום דהוי כאילו קבלם וחזר והלוום וציין למה שכתב הגאון מחנה אפרים בשם הריטב"א ושכן דעת רש"י והר"ן עיין לעיל בסי' ח' אות י"ד בד"ה שוב מצאתי שמרן) במה שהבאתי בזה אמנם מה שכתב דכיון שמוכר מפני האיסור הוי כמוכר שדהו מפני רעתה היא סברא נכונה וכיוצא לזה הבאתי בסי' ח' באות י"ד בשם הרב מים חיים ראפאפורט לענין קנין מקום בשטר בלא כסף (ועי"ש בד"ה הרי מדברי הרב שתים):
<b>עוד</b> השגתי ספר יקר אורי וישעי לידידי הגאבד"ק ייאסי יצ"ו והובאה שם בסי' קכ"א תשובת הגאון מוהר"ם טוייבאש לערער מאד על אשר הנהיגו מחדש בענין מכירת חמץ שכל בני העיר מוכרים לאחד כל חמציהם ואותו הקונה מוכר את הכל לנכרי אחד והנהיג הרב המתקן תקנה זו שתהיה המכירה להנכרי בבטחון ערב קבלן והאריך בטעמים לבטל תקנה זו ובענין הערב קבלן כתב (בדף ע"א סוף ע"ג) וז"ל ומה שכתב כת"ה לעשות בערב קבלן כתיקון הגאון מוהרש"ז והמעיין יראה שהגאון החמיר מאד לחזק המכירה ולאמצה ביד הקונה הנכרי באופן היותר מועיל ומכירה זאת כוללת הוא להקל לעשות המכירה באופן שאינו מועיל רק בדיעבד וליחשב שעת הדחק כדיעבד והוא נגד רצון הגאון הנ"ל ובענין ערב קבלן נטה אחר הגאון מוהרש"ז ולא זאת כי המכירה שנעשה עד למדידה ולא נודע הסכום שנתחייב הנכרי אם כן ממילא הערב הוי ערב לדבר שאינו קצוב ודעת הרמב"ם דאין הערב חייב כלום ויכול המוחזק לומר קים לי כהרמב"ם עיין ש"ך סי' קל"א ס"ק ט"ו ואם כן אין יתרון לערב קבלן בזה כיון שלא יתחייב בדין לשלם אלא אף אם נחזיק לעיקר שמתחייב הערב לשלם או באופן דהוי ערבות בדבר קצוב שמתחייב הערב לשלם מכל מקום בעיקר התקנה לעשות ערב קבלן לא מצאנו כן לשום אחד מראשונים ואחרונים ועם כי הגאון הנ"ל רב גובריה כנראה מספריו המסודרים בהשכל ודעת בכל זה אין לנו לזוז מדברי הראשונים ואחרונים אשר באורם אור לנו ואחרי הוראתם נמשכו כל חכמי ישראל וכיון שהם לא הזכירו מזה דבר אין לנו לבדות חדשות מלב:
<b>וגם</b> יש טעם בדבר שלא המציאו תקנת הערב קבלן כי ידוע שאף שהנכרי קונה החמץ בכל יפוי כח שבעולם מכל מקום ברור שאם ילך החמץ לאבדון לא ישלם הנכרי את המגיע ממנו וכל שכן כשנכתב עד למדידה אפילו מן הדין לא יכול לגבות ממנו כלום כי כל זמן שלא נמדד מי יוכל לברר כמה שוה החמץ שקנה ואם כן החמץ לעולם באחריות הישראל ואף אם אין חייב באחריות אלא שהנכרי אלם דעת הרמב"ם שמחוייב לבערו ובסי' ת"מ נראה שכן עיקר לדינא ועיקר ההיתר שנוהגים במכירת חמץ אף שהוא באחריות ישראל היינו משום שמוכרים או משכירים החדרים שהחמץ שם הוי כמקבל אחריות על חמצו של נכרי בביתו של נכרי דאינו עובר ואמנם על כל פנים לא פלטינן מאיסור כיון דאחריות על ישראל הרי ודאי רוצה בקיומו של חמץ כל ימי הפסח ואסור כמבואר בסי' ת"ן אלא דגם בזה התירו משום הפסד ממון של ישראל ואם כן כל זה לאיש שיש לו חמץ דמשום הפסד ממון התירו לו אבל מדוע יתערב איש זר ליכנס לערב קבלן בעד הנכרי וממילא יהיה החמץ באחריותו כל ימי הפסח וירצה בקיומו של חמץ כל ימי הפסח כיון שאין לו הפסד ממון לא התירו לעשות כן ולכן לא המציאו האחרונים ערב קבלן וכן לא יעשה עכ"ל:
<b>ולי</b> הדל יש לפקפק בטעם זה ליישב לדעת הגאון מוהרש"ז על פי מה שכתב הגאון חתם סופר בא"ח סי' קי"ו ובסי' קי"ט אות א' דאין רוצה בקיומו של איסור אסור אלא ברוצה בקיומו כדי להרויח אבל להיות ניצול מהפסד לא שמענו ואם כן הערב הזה שרוצה בקיומו של חמץ כדי להנצל מן ההפסד אינו אסור:
<b>עתה</b> אשים דברתי להעתיק דברי רבני גאוני דורנו יצ"ו אשר השיגו עלי בענין זה ובכדי שיובנו הדברים על נכון אעתיק בתחלה את אשר כתבתי אני ההדיוט בספרי שדי חמד בחלק אסיפת דינים במערכת בכור סי' ג' אות א' ס"ק ט"ז ד' קי"ז ע"ג ואחרי כן אכתוב בס"ד דברי הרבנים המשיגים יחיו וזהו:
<b>ולענין</b> קנין כסף אם מוכר לנכרי כדינו אלא שאינו לוקח ממנו כל דמי המקח אלא לוקח פרוטה ממנו ומעמיד עליו השאר במלוה אי מהני הנה ראיתי להגאון מוהרש"ז בש"ע שלו בהלכות מכירת חמץ שבסוף חלק רביעי וז"ל והנה עיקר מכירת חמץ ודעתו שיחזירנו לאחר הפסח הוא במוכר במעות מזומנים ולא בהקפה וחדשים מקרוב באו לתקן לכתוב והמותר זקפתי עליו במלוה. וגם זה אינו מועיל לפי דעת גדולי הראשונים וכנראה בעליל ממה שכתב בזה גדול האחרונים מוהרא"י בתרומת הדשן שלא מצא תקנה למכור בהקפה ולזקוף עליו במלוה עי"ש ולזאת אין תקנה אחרת למכור בהקפה אלא להיות יד ישראל אחר באמצע שלא יהיה להישראל בעל החמץ שום עסק בעולם עם הנכרי הקונה החמץ ולא יהיה הנכרי (נ"ח) נשאר חייב כלום לבעל החמץ אלא לישראל אחר שלא היה החמץ שלו עדיין מעולם עכ"ל מתבאר מזה דהחדשים מקרוב שהמציאו לקבל פרוטה ולזקוף עליו במלוה על, השאר דעתם לומר דאף דמוכר בהקפה לא חשיב ככסף מכל מקום אם מקבל פרוטה הרי זה קנין כסף ומהני לזקוף עליו במלוה השאר והרב חולק וסובר דגם זה אינו מועיל אלא צריך ליתן דמי כל המקח במזומן או להעמיד ערב קבלן על השאר כיע"ש ומתוך חומר שהחמיר בזה יש ללמוד להקל בישראל שקנה מבכרת מנכרי בכסף לבד ולא סילק כל הדמים רק נתן זידאטיק לקנין והשאר זקף עליו במלוה וקודם שמשך ילדה זכר אינו אפילו ספק בכור כי לא נחשב זה לכסף כלל והרי היא ברשות הנכרי כמו שהיתה וכן בקנה חמץ מנכרי באופן הנ"ל ועבר עליו הפסח אינו בסוג ספק חמץ שעבר עליו שנחלקו הפוסקים אם להתירו באכילה או דוקא בהנאה (עיין מה שרשמתי במערכת חמץ ומצה סי' ח' אות ל') אלא הרי הוא חמץ של נכרי שעבר עליו הפסח ומותר (דאין נראה ממרוצת דבריו דרק להחמיר הוא דסובר דלא חשיב כסף ולא להקל):
<b>ולפי</b> עניות דעתי בהורמנותיה דמני"ר אמינא דאין דבריו ברורים דמה שכתב כמו שנראה בעליל ממה שכתב התרומת הדשן וכו' אני עני יגעתי ולא מצאתי בתרומת הדשן בכל התשובות דשייכי להלכות בכור והם בתרומת הדשן סי' ר"ע וסי' רע"א (כרשום במפתחות) ובפסקים וכתבים סי' קכ"ט וסי' ק"ל וקס"ו וקס"ז וקס"ח וקס"ט ורמ"ד ולא בהלכות פסח (כרשום במפתחות דיני פסח) אפילו רמז מזה שסובר דלא מהני מה שיתן מעט כסף לקנין והשאר יזקוף במלוה ומדברי הגאון חתם סופר ביו"ד סי' שי"א מתבאר דסובר דסגי ומהני בקבלת פרוטה לקנין ויזקוף עליו את השאר במלוה שכתב דמה שכתבו הפוסקים דהכסף של מכירת הבהמה סגי אף בפרוטה היינו דוקא כשפסק עמו דמים הראוים ונתן לו פרוטה לקנין ולא לפרעון קנה הכל ושאר המעות יהיו עליו חוב אבל ליתן חצי זהב בעד עז ששוה כמה זהובים אינו אלא אסמכתא ואין דעתם לקנות ולהקנות וראיה מדברי התוספות בע"ז ד' ע"א ד"ה רב אשי דאי לאו אנן סהדי וכו' היה ביטול מקח ואם כן תינח במוכר אבר אחד בזול וכו' מה שאין כן כשמוכר העז כולה עי"ש:
<b>וכן</b> לפי מה שהבין הרב פתחי תשובה ביו"ד סי' ש"ך ס"ק דל"ת שעל דברי הרב חתם סופר הנ"ל כתב ועיין בא"ח סי' תמ"ח סעיף ג' או שימכרנו לו מכירה גמורה בדבר מועט עיין חק יעקב שם עכ"ל שנראה שמבין מדברי הרב חק יעקב שהמכירה בדבר מועט שכתב מרן הכונה שמוכר החמץ בדבר מועט בלבד וכן כתב הרב חיי אדם בכלל קכ"ג אות ג' דסגי בפרוטה משום דאנן סהדי דניחא ליה וכו' ומשמע דכונתו דבפרוטה לבד סגי (לא שיקבל פרוטה ויזקוף המותר במלוה דאם כן למה לן דאנן סהדי וכו') וכן נראה שהבין הרב עבודת הגרשוני סי' ק"ב קרוב לסופו מדברי התוס' עי"ש וכן בקונטריס אחרון שבשו"ת צמח צדק הראשון במה ששייך לסי' ס"א הנה לפי זה דנראה שסוברים דיכול למכור כל החמץ בפרוטה ומטעם דאנן סהדי דגמר ומקני כדי להציל עצמו מאיסור נראה דכל שכן כשמוכר במקח השוה ומקבל פרוטה לקנין ומעמיד עליו השאר במלוה דמהני
<b>ומרן</b> מוהריט"א בספר קהלת יעקב בתוספת דרבנן במערכת הפ"א אות רס"ו ד' קי"ח ע"ב (מדפוס אשכנז) כתב לענין פדיון עבד וז"ל והא ודאי דפדיון עבד עברי כדי שיהיה פדוי לא בעינן שיתן כל דמיו מידי דהוי אקנין קרקע דנקנה בפרוטה השאר זוקף עליו במלוה דקונה וכמו שכתב הפרישה בח"מ סי' ק"צ גבי קנין קרקע בפרוטה דאפילו עייל ונפיק אזוזי כיון דזקפם עליו במלוה קנה והוא הדין הכא כיון דעיקר הפדיון נעשה על ידי פרוטה שנותן לו בעין שפיר דמי אף לדעת הרשב"א דשטר חיוב לא חשיב כסף לקנות היינו כשעיקר הקנין הוא על ידי השעבוד וכו' כיון דעיקר נעשה על ידי מעות בעין והשאר זקף עליו במלוה שפיר דמי וכו' עי"ש ומינה נלמוד לקנין הנכרי במטלטלין למאן דאמר דקניינו בכסף דוקא דאם נותן פרוטה ומעמיד השאר במלוה שפיר דמי ולא בעינן שיתן כל הכסף במזומן ושם בחושן משפט סי' ק"ץ סעיף יו"ד מפורש דהיכא דנותן פרוטה ולא זקף במלוה לא מהני היכא דעייל ונפיק אזוזי
<b>ובמכירות</b> הללו שאין הישראל עייל ונפיק אזוזי דכל עצמו לא בא אלא להנצל מידי איסור ראוי לומר דאפילו או לא זקף השאר במלוה מהני כל שכן דאיכא תרתי זקף השאר במלוה ולא עייל ונפיק אזוזי דמהני וגם בנותן פרוטה ולא פירש שיקנה כנגד הכל מכל מקום קונה כנגד מעותיו ואם כן הוה ליה יד נכרי באמצע ופוטר מן הבכורה וכן כתב בשו"ת יד יוסף סי' קי"ג בשם שו"ת מוהר"ם זיסקינד סי' ז' וז"ל דפשיטא אם נתן קצת המעות בתורת ערבון בעלמא ולא פירש שיקנה כנגד הכל אז אינו קונה אלא כנגד מעותיו ופשיטא דפטורה מבכורה עכ"ל ובשו"ת חינוך בית יהודה סי' כ"ח כתב דיש צד להקל בנדונו שישראל קנה שתי רחלות מנכרי בכסף בלא משיכה דמלבד מחלוקת רש"י ורבינו תם אי נכרי קונה בכסף או במשיכה יש עוד צד להקל בנדון דידן דלא נתן כל כסף קניינו אלא חצי והוא על מקח שתי רחלות וכלומר דלא נקנה להישראל אלא כנגד מעותיו (וצריך לומר דמיירי בשלא פירש שיקנה כנגד הכל) והוי יד נכרי באמצע:
<b>ורבינו</b> מוהר"ם מלובלין בתשובה סי' ל"א בישראל שקנה מנכרי ולא משך רק נתן מקצת דמים כתב וז"ל ליכא להתיר בנדון דידן מטעם שלא נתן לו כי אם מקצת מעות ולא כולם דבהדיא פוסק הרא"ש בפרק הזהב כריש לקיש דסובר דמקצת מעות קונות כולו גבי ישראל ומינה נשמע גבי כותי למר כדאית ליה וכו' ע"כ וכונתו מבוארת דלמאן דאמר קונה לו לאו דוקא כשנותן כל הכסף אלא מקצת כסף ככולו וכל כך היה פשוט בעיניו דמקצת כסף הוא ככל הכסף עד שכשהעתיק דברי הרא"ש דישראל שקנה מנכרי ולא משך אינה חייבת בבכורה כתב בזה הלשון ולא משך רק נתן מקצת מעות ע"כ ועין רואה דלא הוזכר בדברי הרא"ש מקצת מעות אלא נתן מעות אלא דמשום דפשוט בעיניו דמקצת כסף ככולו כתב כן כאילו מפורש בדברי הרא"ש ובשו"ת עטרת חכמים בחלק יורה דעה סי' כ"ד סוף (ד"ה אמנם) כתב דהפנים מאירות הוכיח דדעת מרן השלחן ערוך סי' קל"ב סעיף ב' דכסף קונה בנכרי ודחה דבריו ואמר דמה שכתב בש"ע לא מדין כסף הוא דאם כן למה כתב צריך ליקח הדמים (דמשמע כל הדמים) ואחר כך ימדוד הא לקנין במעות די בפרוטה והמותר ישאר במלוה אלא ודאי אין כונתו אלא מטעם מנהג שלפי המנהג אם לא נתן כל המעות יכול לחזור וכו' עכ"ל ומסכים לכל המדובר ובהתשובה שביד אברהם שאביא לקמן כתב שהישראל מכרה לנכרי בכסף כמו שקנאה מהנכרי המוכר בכסף ומהני ממה נפשך וסיים על זה ואף שהישראל לא קיבל מהנכרי רק אוי"ף גא"ב מכל מקום הרי נתן לו ערב על השאר ובכי האי גוונא מהני וכו' עי"ש נראה דאם לא היה ערב על השאר סובר דלא מהני אך באמת לפי כל האמור נראה דמהני על כל פנים אם זוקף השאר במלוה וגם בהעובדא שביד יוסף סי' קי"ג שהסרסור קנה בהמה מהנכרי ונתן חצי דמים והחצי המחה לו מהקונה שישלם לו לזמן פרעון שנקצב ביניהם ושקיל וטרי אם קנין כסף לחוד מהני עיי"ש שמעת מינה דאף כשאינו נותן דמי כל המקח במזומן חשיב כסף:
<b>הן</b> אמת דנראה דהגאון מוהרש"ז רוצה לחלק ולומר דאף דבעלמא במכירה שהיא בהחלט מועיל מה שנותן פרוטה והשאר זוקף במלוה מכל מקום במכירת חמץ וכיוצא שאין כונתו למכור לגמרי וכל עצמו לא בא אלא להפקיע האיסור בזה סובר דלא מהני וכן נראה מדקדוק לשונו הנז"ל מכל מקום לא ידענו היכא רמיזא סברא זו לחלק בזה דמה שכתב בשם התרומת הדשן כבר כתבתי דלא מצאתי זאת בתרומת הדשן כלל ורבני האחרונים נקטי בפשיטות דמהני ואף דנמצא בחתם סופר חלק ששי דף ט"ן ע"ב דסובר לחלק לענין קנין דבדיניהם בין קנין לגמרי לקנין שהוא רק להפקיע קדושת בכור וחמץ התם הוינו טעמא משום דבנימוסיהם לא מצינו קנין כזה להפקיע איסור שקנין כזה אינו אלא על פי דין תורתינו הקדושה ואם כן כשבאים אנו לדון בקנין זה על פי דין תורתינו הקדושה ודינא דידן הוא דמקצת כסף ככל הכסף ודאי דמהני למאן דאמר דקניינו של נכרי בכסף וכן מתבאר מדברי הרב צמח צדק הראשון סוף סי' ס"א שכתב שמכירה כזו להפקיע קדושת בכור אף דלא הוי מכירתו בנימוסיהם מכל מקום בתר דינא דידן אזלינן ופקעה קדושת בכור עי"ש שכתב כן לקנין כסף ומשיכה והיינו לדידן אבל למאן דאמר דסגי בכסף לחוד בדינא דידן ודאי דמהני וק"ל:
<b>וכן</b> הרב עבודת הגרשוני סי' ק"ב קרוב לסופו כתב בזה הלשון ועוד אפשר לומר שגם בדיניהם לא יפסקו כן אלא במכירה גמורה אבל בנדון דידן שמכרה שתי פרות בעד חצי פ"ג אפשר שגם בדיניהם אינו קונה אף שהתוספות כתבו בע"ז דף ע"א ד"ה רבי אלעזר אמר דסגי בפרוטה היינו דוקא כשאין אנו צריכים לדיניהם ונימוסיהם אבל כשצריכים לנימוסיהם אפשר דבעינן דוקא כל דמי שיווי הבהמה וצריך חקירה בנימוסיהם עכ"ל הרי מבואר דמאי דאיכא לאיסתפוקי בזה הוא מצה נימוסיהם כשאנו באים לדון מצד נימוסיהם אבל כשבאנו לדון מצד דינינו אין שום נפקא מינה בין מכירה מוחלטת למכירה שהיא רק להפקיע הקדושה והאיסור ולכן נראה דבמכירת בכור וחמץ שאנו באים לדון מצד דינינו שפיר מיחשיב קנין כסף מה שלוקח זידאטיק וזוקף השאר במלוה וכן נראה מהנוסח מכירת חמץ של הגאון נודע ביהודה שהביא מר שמואל בנו בשו"ת שיבת ציון סי' י"א שכתב שיקח פרוטה מן הנכרי וכו' ולא הצריך ליקח ממנו כל דמי החמץ (אלא דסיום הדברים כתוב שם בלשון אשכנז ואיני מכיר באותו לשון אולי נאמר שם שקבל ערב קבלן על השאר והראיתי לאחד מהמלמדים פה ולא הכיר הלשון כי אמר שהוא לשון נעמצ"י):
<b>וכן</b> נראה דעת הגאון מוהר"ם מליבאוויץ בשו"ת צמח צדק חלק יו"ד סי' ר"ל דנקיט בפשיטות דאו"ף גא"ב דהיינו מקצת כסף אם יש עמו גם קנין חצר שפיר דמי ומהני ככסף ומשיכה עי"ש ויש לתמוה עליו שלא זכר שיטת האדמו"ר בש"ע הנ"ל דמקצת כסף לא מהני אלא אם כן העמיד ערב קבלן על השאר ואי בעובדא דידיה הוה הכי לא הוה ליה לסתום אלא מוכח ודאי דרק במה שנתן מקצת הכסף חשיב כאילו נתן לו כל הכסף ומהני לקנין כסף כדעת הרבנים הנ"ל וסתם משנתו דלא כשיטת האדמו"ר בזה ועי"ש עוד בסי' רל"ג וק"ל והגאון שואל ומשיב בח"ב סי' צד"ק נשאל באשה שמכרה את הבהמה לנכרי וקבלה אדרו"ף ועל השאר התנית עמו שיסלק לה תיכף כשתלד ושאם לא יסלק לה תתבטל המכירה וילדה זכר ולא סילק המותר והנראה מדברי תשובתו הוא דאם היה מעשה זה באיש שמכר על תנאי הנ"ל היה מועיל על ידי מחילת התנאי בתנאי שבממון וכו' ואף דאם כבר הגיע הזמן אינו מועיל מכל מקום היינו דוקא בסתם תנאי ממון שרוצה להקנות ולמכור באמת אבל כשמוכר להפקיע הבכור אנן סהדי דלא היה התנאי בדוקא רק מחמת חסרון ידיעה עשה כן וכו' אך באשה יש לומר דלא ידעה לאקנויי וכו' אלו תורף דב"ק מתבאר דעד כאן וכו' לא מספקא ליה אלא משום התנאי אבל משום שלא סילק כל המעות לא נסתפק לומר דלא חשיב כסף וכן ראיתי לגדול בדור האחרון הגאון רב"ך בספר ראשית ביכורים בנוסח השטר מכירה העשוי ומתוקן על צד היותר טוב לחוש לכל חומרות האחרונים כתוב בדף י"ג ע"ב שקיבל מעות זידאטיק מהנכרי וזקף עליו השאר במלוה וכו' עי"ש שלא העלה על שפתיו חומרא זו להצריך להעמיד ערב קבלן על השאר ושפתי כהן ישמרו דעת כי באמת נראה שדבר זה חידוש הוא שחידש הגאון מוהרש"ז ולית דחש ליה כמו שנראה מדברי האחרונים אלא דזה כמה שנים משראיתי דב"ק גם אני נמשכתי אחריו לתקן השטר מכירה כפי הנוסח שלו על ידי ערב קבלן לאפוקי נפשין מידי כל פקפוק אבל מעיקר הדין נראה דסגי במה שיזקוף עליו השאר במלוה.
<b>ועוד</b> נראה דיתכן לומר דאף אם במכירת חמץ לא מהני אם יתן מעט כסף בסתם ולא פירש שיהיה לקנין דבזה יש לומר דלא קנה אלא כנגד מעותיו כדכתב הגאון שואל ומשיב במהדורא תניינא ח"ב סי' ס"ג בשם ספר שיעורי רז"ה שכתב לתמוה על המנהג למכור חמץ ביותר משיוויו הון רב והנכרי נותן זידאטיק דהא מבואר בח"מ סי' ק"ץ סעיף יו"ד בהגהה דאם לא נתן אלא לערבון בעלמא אפילו לא עייל ונפיק אזוזי לא קנה אלא כנגד מעותיו אלא אם כן פירש שיקנה כנגד הכל והם נותנים דבר מועט ולא מכר כל החמץ וכו' (לפום ריהטא לא ידעתי למה הוצרך לומר שמוכרין ביותר משיוויו דאף אם מוכרים בכדי שיוויו כיון שאין מקבלים רק הזדאטיק ואינם מפרשים שיהיה לקנין הרי מצאה הקפדה מקום לנוח שלא נמכר כל החמץ רק כנגד מעותיו) והרב שואל ומשיב האריך לקיים המנהג אך בחלקות ישית בין קרקע למטלטלין דבמטלטלין מהני מדין סטומתא עי"ש מכל מקום לענין מכירת בכור נראה דגם לשיעורי רז"ה יש לומר דחשיב כסף ומהני למאן דאמר דסגי בכסף דאף שלא קנה אלא כנגד מעותיו מכל מקום הרי איכא יד נכרי באמצע ואם קבל מהנכרי מקצת כסף וגם משך חשיב מכירה מעליא ומהני לכולי עלמא (ועיין מה שכתבתי בענין מכירת חמץ במערכת חמץ ומצה סי' ט' אות יו"ד) ומכל שכן כשמקבל הזידאטיק ומפרש שיהיה לקנין דודאי דהוי כסף גמור המורם מכל האמור דאם ישראל מכר מבכרת לנכרי בכסף וקיבל רק זידאטיק ואמר לו בפירוש שהוא לקנין והשאר זקף עליו במלוה אם גם משך הנכרי הרי אם כן חשיב מכירה בכסף ומשיכה ופטורה מבכורה ואם לא משך הוי ספק בכור מחמת המחלוקת רש"י ורבינו תם וישראל שקנה מנכרי בכסף באופן הנ"ל וקודם שמשך הישראל ילדה זכר הוי ספק בכור ואם קבלת הזידאטיק הוא בסתם באופן שאינו קונה אלא כנגד מעותיו בין נכרי מישראל בין ישראל מנכרי הוה ליה יד נכרי באמצע ופטורה מן הבכורה:
<b>ולדעת</b> מרן מוהריט"א אף בקנה בכסף שלם אינו פשוט למיחשביה ספק בכור משום פלוגתא דרש"י ורבינו תם אלא תלי בפלוגתא אי גזל נכרי אסור מן התורה או רק מדרבנן והוא שבהלכות בכורות בפרק שני אות י"ז (בד"ה והנה לפי האמור) כתב דאף דספק הוא אם קונה מנכרי בכסף לבד ואם כן הוי ספק בכור ומה גם דאיכא ספק ספיקא דקנה מנכרי ספק הלכה כהרמב"ם דישראל מנכרי קונה בכסף או במשיכה וספק הלכה כרש"י דקניינו של נכרי בכסף מכל מקום כיון דאין מוציאין ממון מיד המוחזק על ידי ספק ספיקא איסורא בתר ממונא גריר ופטורה מבכורה ושוב כתב דלדעת הסוברים דאין לנכרי חזקת ממון משום שסוברים דגזל נכרי אסור מדרבנן אם כן יכולים להוציא מיד המוחזק הנכרי והוי בכור ודאי לענין איסור ולדעת הסוברים דגזל נכרי אסור מן התורה ולדידהו גם בנכרי איכא חזקת ממון ואין מוציאין המקח מידו על ידי ספק ספיקא אם כן איסורא בתר ממונא גריר ופטורה מבכורה עי"ש:
<b>ודאתן</b> עלה בישראל שמכר לנכרי וקבל ממנו, רק זידאטיק והשאר זקף עליו במלוה אי חשיב כסף ואי איכא בהדיה משיכה נפטרה מהבכורה מצאתי בשו"ת אגודות אזוב מדברי חלק יו"ד סי' ל"ו שנשאל בישראל שמכר מבכרת לנכרי בל"ב זהובים וזולת זה היה הנכרי חייב לו מעות מעסק אחר ולוה עוד מהישראל איזה זהובים וקנה בהם יי"ש לאיינקוף וזקף עליו הכל במלוה והוליך הנכרי את המבכרת לרשותו וילדה זכר בבית של הקונה ואחר זמן היה לו סיבה להנכרי שמוכרח למכור בהמתו ורוצה ליתנה להישראל בעד חובו ושאל מה לעשות על הבכור והשיב דבנדון דידן הא איכא משיכה וכסף שכיון שלוה מהמוכר איזה זהובים וקנה בהם יי"ש לאיינקוף הרי זה בכלל נתן מקצת דמים ולא עייל ונפיק אזוזי דנהי שהיי"ש היה זולת דמי המבכרת ל"ב זהובים ולא נתן עליהם כלל מכל מקום כיון שדרך הקונים לקנות יי"ש לאיינקוף הוי כאילו השוו על הדמים עם האיינקוף דכן הוא הדרך דכשהקונה אינו מסלק דמי המכירה קונה יי"ש והוי קניית היי"ש כעין שכר על המתנת המעות ומה לי דמים שבשביל גוף המכר מה לי דמים שבשביל המעות של המכר או דהוי כהשוו על שניהם על היי"ש ועל הדמים ונתן האחד דהוי כמו נותן מקצת דמי המכר עכ"ל הנך רואה דפשיטא ליה דסגי במקצת כסף אף אם לא פירש שיהיה לקנין כיון דלא עייל ונפיק אזוזי וכל שכן באם מפרש לקנין ועי"ש עוד בסי' ל"ז במכר בהמתו לנכרי ולקח ממנו מקצת כסף דחשיב ליה קנין כסף:
<b>וכל</b> זה היינו במקבל ממנו כסף כל דהוא מיהא אבל אם מוכר לו בהקפה לגמרי כבר מפורש בתשובת הרב בית חדש שהובאה בשפתי כהן יו"ד סי' ש"ך סק"ח ובבאר היטב שם שאם לא נתן מעות בשעת קנין אלא שהבטיחו ליתן לו כך וכך והאמין לו אף על פי שנתן לו הנכרי אחר כך מה שהבטיחו אין אלו מעות קונות ואף שהיה משיכה גם כן לא מהני לפי מאי דמצריכינן כסף ומשיכה ואין צריך לומר אם הישראל היה חייב לנכרי ואמר הנכרי פרתך קנויה לי במעות שאתה חייב לי והקנה לו הישראל דאין זה קנין מעות עי"ש ועיין בקונטריס הכללים במערכת הכ"ף אות קל"א הנה הבאתי מה שכתב הגאון מחנה אפרים הלכות קנין מעות סי' ה' דרבינו האיי בספר המקח ורש"י והר"ן והריטב"א סוברים דמה שזוקף במלוה חשיב ככסף ושהרשב"א רפיא בידיה וכו' וכתבתי שצריך לעיין בגוף תשובת הבית חדש הנ"ל דנראה שסובר דלא מהני לזקוף במלוה במקום כסף ושדוחק לחלק בזה בין ישראל מישראל לבין נכרי מישראל וכתבתי דאולי הבית חדש מיירי דוקא בשלא כתב לו הנכרי שטר על חוב זה והבאתי דעת הרב אהלי יהודה שכתב להוכיח מכמה דוכתי דאף אם מתחייב בשטר גם כן מהני וכתבתי דיש להשיב על דבריו עי"ש:
<b>והן</b> עתה השגתי ספר אשלי רברבי דפוס רא"ם ונספח אליו חידושים יקרים בשם יד אברהם יכונה וראיתי שם בסי' ש"ך סעיף ו' בשם הרב קצות החשן סי' ר"ד שאם הנכרי חייב לישראל הוי ככסף וסגי במשיכה עכ"ל ולפי זה נראה דמה שמוכר לנכרי בהקפה ומבטיח ליתן המעות אחר כך ונתן לו חשיב ככסף דהא לדברי הבית חדש מוכר בהחוב במקום כסף גרע ממוכר בהקפה וכיון דלהקצות החשן מהני חוב כל שכן שיש לומר לדידיה דמהני בהקפה אלא דראיתי שם ביד אברהם הנ"ל שכתב אחר כך בנדון מה שנשאל שם בישראל שקנה בהמה מן הנכרי ולא היה משיכה וגם קנין כסף במזומן לא היה אלא שהיה מגיע לו מעות מהנכרי וקנאה ממנו בעד מקצת חובו וכתב דלשיטת רבינו תם דמשיכה דוקא קונה וכן משמע שם ברא"ש ובהגהות אשירי מאור זרוע ובמרדכי ובתשובת מיימוניות לספר קנין סי' ה' וכן פסק בנמוקי יוסף בפרק הזהב וכן תפסו האחרונים לעיקר בדיעבד כשמכר ישראל לנכרי משיכה מתיר שכן הוא דעת רוב הפוסקים עיין חק יעקב סימן תמ"ח ואם כן יש לומר דהוא הדין להפך כשקנה ישראל מנכרי ולא היה משיכה מותר.
<b>וכן</b> כתב הטורי זהב בשם הרמ"א בתשובה סי' פ"ז ואם כן לשיטת רבינו תם ודאי יש להתיר אלא אף לדעת רש"י שהביאו הפוסקים וחשו לסברתו דקנין הנכרי דוקא בכסף וכן להרמב"ם דקונה בכסף או במשיכה מכל מקום בנדון דידן לא קנה הישראל את הפרה שלא נתן המעות במזומן אלא בחובו ובכי האי גוונא לא הוי קנין כדכתבו הב"ח והש"ך גבי קניית נכרי מישראל והוא הדין איפכא תדע דהא נקיטינן דמלוה אינו קונה במקום שכסף קונה כגון לענין שכירות קרקע כחשן משפט סי' קצ"ה סעיף יו"ד ולענין מי שפרע בסי' ר"ד סעיף יו"ד ולענין מכירת קרקע בש"ך ריש סי' ק"ץ וכיון שאינו קונה בישראל מהיכא תיתי שתקנה בנכרי וכו' אלו תורף דב"ק ולכאורה צריך עיון דלפום ריהטא נראין דבריו סותרים בתוך כדי דיבור שהרי לפי מה שכתב בשם הקצות החשן מוכח דסובר דחוב חשיב כסף ואם כן בנדון השאלה הרי אם כן קנה הישראל במה שהיה מגיע לו בחובו דהוי ככסף והוי פרתו לשיטת רש"י מיהא ואיך כתב אחר כך דגם לשיטת רש"י לא קנה הישראל את הפרה:
<b>ועל</b> כל פנים למדנו מדברי הרב קצות החשן דלמכור בהקפה וזוקף עליו במלוה מהני ככסף דכיון דמהני לדידיה מוכר בחוב כל שכן מוכר בהקפה כמו שנראה מדברי הבית חדש דמוכר בחוב גרע לענין זה. ולפום ריהטא נראה להכריח כן ממה שכתב הרמ"א בתשובה סי' פ"ז הביא דבריו הרב שפתי כהן ביו"ד סי' ש"ך סעיף קטן ח' שאם קנה פרה מנכרי במעות ונגנבה ונתרצה הנכרי לשלם להישראל ואחר כך הוכר הגנב וילדה דפטור מבכורה כיון דנתרצה הנכרי לשלם נקנה לו הפרה בכל מקום שהיא ומפורש בתשובה שם דמדמי לה למה שאמרו בריש פרק המפקיד נעשה כמי שאומר לכשתגנב ותרצה ותשלמני הרי פרתי קנויה מעכשיו וכו' כמו שכתב בשמו הרב מלאכת שלמה חכים בדף כ"ד ע"א והקשה על דבריו דאין הנדון דומה דהתם בהמפקיד משך הנפקד ותהיה פרתו קנויה לו למפרע על ידי אותה משיכה אבל בנדון הרמ"א שהישראל לא משך מעולם כדי שנאמר דכי אמר הנכרי הריני משלם אותה משיכה שמשכה הנכרי מישראל מהני שתהיה קנויה לו מאחר שלא משכה ולא יצאתה מרשותו עכ"ד ולא יכולתי להלום דב"ק כמו שהם דאדרבא כיון שלא משך הישראל כלל בזה יהיה יפוי כח לומר שפטורה מבכורה דהוה ליה בהמת נכרי ונראה דטעות סופר הוא וצריך להיות שהנכרי לא משך מעולם וכונתו להקשות על דברי הרמ"א דכיון דמה שכתב הרמ"א כן הוא לומר דאפילו לרש"י דסובר דכסף קונה והוה ליה בהמת ישראל מכל מקום במה שנתרצה לשלם הויא בהמתו של נכרי ואהא מקשי דבמה קנאה הנכרי הא לא משכה (ומה שכתב ולא יצאה מרשותו צריך לומר לא נכנסה לרשותו) כלל ומאחר שכבר היא של הישראל על ידי הכסף כשיטת רש"י במה תכנס ברשותו של נכרי דנימא דהוי בהמת נכרי ופטורה זהו לפי הנראה כונת קושיתו ואף אם אין זה כונתו מכל מקום הא ודאי קשה על הרמ"א דבמה נכנסה הפרה לרשות הנכרי שנית כי הנכרי לא נתן כסף להישראל רק שנתרצה לשלם:
<b>אך</b> לפי מה שנראה מדברי הרב קצות החשן דאם מוכר בהקפה וזקף הדמים בהלואה חשיב ככסף אתי שפיר דכיון שנתרצה לשלם הרי זקף הדמים במלוה והוי ככסף ומהני לשיטת רש"י וק"ל אלא דספר קצות החשן אין מצוי אצלי לראות דב"ק דשמא לא אמר דחוב חשיב ככסף אלא להחמיר דהיינו כשהישראל קונה מהנכרי ולא נתן מעות אלא בחוב שמגיע לו מנכרי ועשה משיכה חשבינן ליה כנותן כסף ומשיכה והוי ודאי בכור אבל איפכא אם הנכרי קונה מישראל בחוב שמגיע לו מישראל לא אמרינן שזה כסף וכי משך הוה ליה ודאי שאינו בכור דלהקל לא אמרינן כן כנראה מדקדוק לשונו שכתב שאם הנכרי חייב לישראל וכו' ולא כתב שאם הישראל חייב לנכרי וכו' ואם כן יש לומר דכי שמעינן מדבריו דבמוכר בהקפה כל שכן דהוי ככסף אפשר לומר דהיינו דוקא להחמיר שאם קנה הישראל בהקפה חשבינן ליה פרתו של ישראל והוי בכור אם היה גם משיכה או ספק בכור אם לא משך אבל מוכר לנכרי בהקפה ולא קבל ממנו שום כסף לא אמרינן דהוי ככסף ואם משך הוי ודאי בהמתו של נכרי דלהקל לא אמרינן כן נראה לצדד בדברי הרב קצות החשן הנ"ל:
<b>שוב</b> ראיתי תורף דברי הרב קצות החשן הובאו בשו"ת שם אריה חלק יו"ד סי' מ"ח (ד"ה ובדבר) ומתבאר כונתו דלא משום חומרא הוא דאמר כן אלא מן הדין והוא על פי מה שכתבו התוספות והקדמונים דגם למאן דאמר כסף קונה היינו דוקא במכר אבל במציאה ומתנה מהני משיכה לכולי עלמא דשמעת מינה דכל דליכא כסף באותו נדון חשבינן ליה כמתנה והוי קניינו במשיכה אם כן הוא הדין בקונה בחוב ואין כאן קנין כסף דמי למתנה וקונה במשיכה ואם כן לפי זה מובן דגם הקצות החשן סובר דזה לא הוי ככסף (ומה שכתב ביד אברהם דהוי ככסף אינו מדוקדק) אלא דסובר דבכי האי גוונא דלא שייך כסף דמי למתנה דקונה במשיכה לכולי עלמא ולפי זה אפשר דהקצות החשן מודה באם מכר בעד החוב אלא דדמי המקח יתרים על החוב ויצטרך להשלים עוד כסף דבזה צריך שיהיה קנין כסף שיתן לו פרוטה ויזקוף השאר במלוה או שיזקוף הכל במלוה ויכתוב לו שטר או שיתחייב לו בקנין דכיון שהחוב עצמו אינו כסף וגם יש באותו ענין כסף דהיינו היתר על החוב לא דמי למתנה ויש לומר דבעינן כסף לקנין לדעת רש"י וכן לדידן לא סגי במשיכה אבל היכא דהחוב הוא יותר על המקח כעובדא שביד אברהם או שהוא כנגד המקח ולא יצטרך ליתן שום מעות על המקח לפי דברי הקצות החשן כל שאין כסף דומה למתנה קנין משיכה מהני וסגי בהכי וכתב בשם אריה שם וז"ל וזה גופא אני אומר גם במוכר בהקפה לשלם אחר כך באיזה זמן כיון דעכשיו אין צריך ליתן לו כסף קונה במשיכה לבד דמה חילוק יש בין אם נותן לו לגמרי במתנה או שמרחיב לו זמן לפורעון וכו' ואם כן בבכור שמכר לו בלא מעות, רק בהקפה לשלם לאחר זמן אם יש קנין משיכה קונה אף להסוברים דבעינן קנין כסף דוקא עי"ש:
<b>ולי</b> הדל יש לפקפק בזה דהא תינח לדעת הסוברים דכל דליכא כסף כמתנה ומציאה מהני משיכה אבל לפי מה שכתב האסיפת זקנים בשם הרמב"ן ובחידושי הריטב"א לע"ז שהביא מרן מוהריט"א הלכות בכורות בפרק שני אות ז' (בד"ה והנה מפני) דאפילו היכא דליכא כסף לא מהני משיכה אם כן לדידיה ודאי לא מהני משיכה במוכר בהקפה לשלם לאחר זמן והגאון חתם סופר בסימן שי"ב כתב דרש"י סובר דאף במתנה לא מהני משיכה ואבוהון דכולהו דסברי דקניינו של נכרי הוא בכסף דוקא הוא רש"י ואי נימא כהחתם סופר בדעת רש"י נפל פיתא בבירא ואין מקום להעמיד יסוד בהיתר זה שוב מצאתי להגאון שואל ומשיב מהדורא תליתאה ח"א סימן מ"ט דשקיל וטרי על דברי הקצות החשן הנ"ל להצילו מקושית השואל ובסוף דבריו כתב מיהו גוף דברי הקצות החשן אינם ברורים דלפי מה שכתב הרמב"ן בשיטה מקובצת לבבא מציעא דף מ"ז אינו ברור בזה אי במציאה קני על ידי משיכה עי"ש שכתב קנינים אחרים ואינו כעת לפני עכ"ל:
<b>ודאתאן</b> עלה לענין מכירת בכור לנכרי בכסף ולא קבל ממנו שום פרוטה אלא שזקף עליו במלוה דלדעת הב"ח והש"ך לא מהני (גם הגאון בית מאיר נראה דמסכים לזה אלא דעל מה שכתב הש"ך בשם הב"ח דאף שנתן לו הנכרי אחר כך לא מהני כתב דרוצה לומר שנתן לו אחר שילדה דאם פרע קודם הלידה מה בכך שהמשיכה קודם לכסף סוף סוף היו שני קניינים והפרעון מדוע לא יחשב קנין כסף וכתב דבשו"ת הב"ח סי' קס"ט לא נזכר שם דברים אלו אף על פי שנתן וכו' ורבינו מוהר"ם אלשיך בסימן יו"ד כתב לענין שכירות מטלטלין דמה שהתחייב לפרוע השכירות לא הוי ככסף עי"ש) ולדעת הרב שם אריה על פי סברת הרב קצות החשן מהני כיון דליכא כסף יש לומר דסגי במשיכה ואם מה שמתחייב הוא בשטר חוב יש לומר דגם להרב בית חדש מהני לפי מה שכתב הרב מחנה אפרים שהבאתי בקונטרס הכללים הנ"ל שכתב רבינו האיי גאון בשם גאון דחשיב כסף גמור ואף שרבינו האיי גאון כתב שהוא עמד על זה ולא הכריע וגם הרשב"א שהביא שם רפיא בידיה מכל מקום כיון דרש"י והריטב"א בקידושין והר"ן שהביא שם סוברים דהוי ככסף וכן דעת הגאון מחנה אפרים כיעי"ש נראה דאפשר לצרף שתי הסברות ולומר דכסף באופן זה עם משיכה מהני ומלבד מה שרמז המחנה אפרים מדברי הריטב"א בקידושין:
<b>עוד</b> מצאתי להריטב"א בבבא מציעא דף ע"ז ע"ב אההיא דאמרינן מלמדים אותם שלא יחזרו וכו' והריני נושה בו שמנה מאות זוז קנה ומחזיר את השאר כתב על זה הריטב"א והביא דבריו מרן מוהריט"א בספר קהלת יעקב בתוספת דרבנן במערכת הפ"א אות רס"ו דף קי"ח ע"ג וז"ל דכיון דזקפו במלוה כנתינת כסף דמי ולאו דוקא נתן קצת דמים אלא אפילו לא נתן כלום קנה דשטר חיוב היינו כסף ועוד הביא שם בשם הריטב"א הביא דבריו באסיפת זקנים בכתובות אמה שאמרו בש"ס דף צ"ב ע"א ראובן שמכר שדה לשמעון וזקפו במלוה וז"ל יש שפירש דנקט זקף במלוה לאשמעינן דאף דאין קרקע נקנה במלוה התם הוא במלוה שהיה המוכר חייב ללוקח דמלוה להוצאה ניתנה ואין כאן כסף לקנות בו אבל מלוה זו שהתחייב הלוקח עכשיו למוכר כפירעון גמור הוא וקונה בו מדין כסף וכל זה אינו נכון דדינא קמא פשיטא דפירעון כסף גמור הוא חשיב זקיפת מלוה עכ"ל:
<b>הרי</b> דבין להיש שפי' ובין להריטב"א זקיפת עליו במלוה חשיב ככסף גמור וכל כך היה פשוט דבר זה בעיני הריטב"א עד שלא נחה דעתו לומר דנקט זקפן במלוה לאשמעינן דבר זה ואף דמרן מוהריט"א שם עמד על סברת הריטב"א הנ"ל מההיא דבפרק האיש מקדש דף מ"ז ע"ב כיעי"ש ובדף ק"ך ע"ב הביא מה שכתב הרב מחנה אפרים בשם הגאון רבינו האיי בשם הגאון וכתב על דבריו דחפש בכל שער י"ג ולא מצא רמז לדברים אלו ושנראה שהמחנה אפרים כתב כן על פי מה שכתב בליקוטי ספר המקח שהוא קיצור מספר המקח הארוך וכו' וכתב על זה דלא מיירי בהכי ורבינו האיי גאון לא נגע ולא פגע בדין זה כלל עיין שם באורך מכל מקום נראה דאפשר לסמוך אהנך רבוותא דסברי דחשיב בכי האי גוונא כסף גמור בצירוף הסברא דבכי האי גוונא לא בעינן כסף וקונה הנכרי במשיכה כדכתיבנא לעיל וצריך לעיין בתשובת בית אפרים חלק ח"מ סימן כ' שרמז הרב פתחי תשובה בח"מ סי' ק"ץ סעיף קטן ב' שכתב בשמו שהאריך מאד בענין זה ועל דברי הגאון מחנה אפרים וכו' ואינו מצוי אצלי:
<b>שוב</b> ראיתי דמאי דכתיבנא בעניותין לדעת רבינו הב"ח דעד כאן לא קאמר דמוכר בהקפה והאמנה לא מהני אלא כשלא כתב לו שטר וכו' נראה שכן הוא אמת ויציב כי ראיתי תורף דברי הב"ח בתשובה סי' קמ"ט הובאו בספר מעין גנים (להגאון בעל עצי לבונה בסוף סי' ט"ל בד"ה שוב מצאתי) שכתב ונראה בעיניו דהמקדש במנה נתן לה שטר חוב על המנה דהוי ככסף ומביא ראיה ממה שאמרו בקידושין ד' ט"ז גבי עבד עברי האי שטר היכי דמי אי לימא דכתב שטר אדמיה היינו כסף ותמה על מה שכתב הרב המגיד (בפרק ה' מהלכות אישות והובא ברמ"א סי' כ"ט סעיף ו') בשם הרמב"ם והרמב"ן דבשטר אינה מקודשת משום דכסף דאגיד ש ביה בעל לא הוי כסף דאם כן איך מהני בעבד עברי. ומסיק דגם הם מודים דבשאר קניינים חשיב ככסף ורק לקידושין לא מהני דאשה לא סמכא דעתא אלו תורף דברי הרב בית חדש בתשובה שהביא במעין גנים הנ"ל. עלץ לבי שכיונתי אל האמת בדעת הרב ב"ח דהרי מפורש יוצא מפי קדשו בתשובה הנ"ל דפשיטא ליה טובא דמתחייב במנה וכותב שטר עליו חשיב ככסף ממש לקנות בו שאר קניינים חוץ מקידושי אשה דתלי בפלוגתא מטעם דאשה לא סמכא דעתא. והגאון מעין גנים כתב על דברי הב"ח הנ"ל תימה לי וכו'. וגם לא הביא דברי הרמב"ן בקנה צמר שהביא הרב המבי"ט דקנה בנתן שטר חוב על עצמו מטעם שיעבוד נכסי אף במטלטלין דלא מהני כסף לבד מהני שטר חוב ואם כן בהכרח לחלק להרמב"ן גופיה בין קידושין לשאר קניינים ובקצות החשן כתב בשם תוספות רי"ד פירוש אחר בש"ס הנ"ל ולא הבנתי פירושו כלל ותימה שלא הביא דברי הב"ח בתשובה הנ"ל וצ"ע עכ"ל:
<b>הנך</b> רואה דהמעין גנים אף הוא היה מתכוין לומר דכתיבת שטר על המנה הוי ככסף ממש ולדעתו מוכרח לומר כן גם בדעת הרמב"ן ולי הדל יש ליישב תמיהתו על הבית חדש דהנה ודאי על מה שלא הביא תשובת הרב המבי"ט אינו מן התימה אם לא ראה אותה וגדולי דורו חלקו עליו ורק עיקר התמיהה היא שהיה לו להביא שו"ת הרמב"ן שהביא בתשובת הרב המבי"ט ולזה יש לומר דסובר כדכתב מרן מוהריט"א בתוספת דרבנן שם דף ק"ך ע"ג דמה שכתב הרמב"ן דלוה שבא לבית דין בשטר חוב שבידו לכפות את המלוה להלוותו עד זמן שקבע שאם יביא ראיה שמדעתו נכתב השטר יש לומר שכיון שנשתעבדו לו נכסי לוה בחליפין מעכשיו אף הוא חייב ליתן דמים וחייב להלותו ע"כ ומזה למד הרב המבי"ט לנדונו שקנה הצמר ועל זה כתב מרן מוהריט"א שדבריו תמוהים דהרמב"ן לא אמר אלא שחייב ליתן לו הדמים דכמו במכר אחר שנגמר הקנין אינו יכול לחזור בו וחייב ליתן הדמים כן לענין השעבוד וכו' ואינו אלא חיוב בעלמא לא שקנה הלוה הדמים בכל מקום שהם ואם כן בצמר גם כן יש בו חיוב לבד ולא שקונה גוף הצמר דודאי חייב ושיעבוד לא חשיב ככסף כיון דאגיד גבי לוקח וכו' אלו תורף דב"ק עיי"ש מתבאר מזה דהרמב"ן לא אמר בפירוש דבמטלטלין כי האי גוונא קונה בשטר חוב ורק דהרב המבי"ט מביא ראיה לנדונו שנקנו המטלטלין ועשה את דמו לההיא תשובת הרמב"ן ודבר זה תליא בסברא בעלמא דלרב המבי"ט הדמין יתעביד ולמרן מוהריט"א אין הנדון דומה וגם הרב"ח מצי סבר דאין הנדון דומה ועל כן הוצרך להכריח כן ממקום אחר דלהרמב"ן יש חילוק בין קידושין לקניינים דעלמא ומה שכתב במעין גנים שלא הבין דברי התוספות רי"ד לפי הנראה בקצות החשן לא העתיק כל דברי התוספות רי"ד כי הרואה דבריהם בגופן שלהן ישר יחזו פנימו כי דבריהם מפורשים באר היטב:
<b>ואלה</b> דברי רבני דורנו המדברים בזה יצ"ו על דברתי בשדי חמדתי הנ"ל זה לשון ידידי הגאון מוהר"ר יאודה ליב איסטירין אבד"ק שצעדרין יצ"ו באסיפת דינים מערכת בכור בהמה סי' ג' אות י"ז הרבה להשיב על אדמו"ר הרב בש"ע שלו בהלכות מכירת חמץ וכתב כת"ר דאין דבריו ברורים דמה שכתב כמו שנראה בעליל מדברי התרומת הדשן וכו' אני יגעתי ולא מצאתי בתה"ד בכל התשובות דשייכים לזה עכ"ל הנה מתוך ספריהם הק' ניכר שלא נמצא אצלם ספר הק' צמח צדק מאדמו"ר מליבאוויץ חלק הנקרא פסקי דינים לכן אעתיק לשונו הזהב מה שכתב בא"ח בסי' תמ"ח וז"ל הטהור ומה שכתב בשם מהרא"י בתה"ד שלא מצא תקנה לזה וכו' לכאורה אין זכר לזה במוהרא"י וצריך לומר דכוונתו מדנדחק מהרא"י שימכור לעכומ"ז מכירו בדבר מועט ולא כתב שימכור בהקפה ויזקוף במלוה המותר אלמא דכי האי גוונא לא מהני והטעם נראה על פי מה שכתב הרי"ף בתשובה הובאה בספר תמים דעים סי' רכ"א ובשיטה מקובצת פרק האומנין דבעייל ונפיק אזוזי לא קנה אם זקפן במלוה אלא אם כן יכתוב לו שטר שיקנה הקרקע בשטר אבל הערבון אינו קונה יעו"ש משום דהוי כמו מלוה ומלוה אינה קונה ולכן צריך שטר אי קנין סודר ואם כן בנדון זה גבי עכומ"ז דקנין סודר לא מהני וכן שטר שנכתב אינו קונה במטלטלין משום הכי לא מהני לענין כסף אלא אם כן בנתן לו מקצת מעות והעמיד לו על השאר ערב קבלן שאז אין המקצת מעות דמי למלוה אלא קונות קנין גמור שהרי אינו דוחק לקבל שאר המעות מעכומ"ז דכיון שהעמיד לו ערב קבלן נסתלק העכומ"ז לגמרי ועוד יש לומר על פי מה שכתב בשיטה מקובצת בהזהב ד' מ"ח דקשיא הלכתא אהלכתא דקיימא לן כרשב"ג במשכון לענין שמיטה והוא נגד דברי ר' יוחנן דערבון כנגד כולו הוא קונה והניח זה בצ"ע ולפי זה יש לומר דאף ערב קבלן לא מהני דבמה יקנה כיון דערבון אינו קונה רק כנגדו לרשב"ג ולכן לענין החדרים החמיר כיון דאפשר על ידי שכירות אבל לענין החמץ סמך אר' יוחנן שכך דעת כל הפוסקים רק שהצריך ערב קבלן לחוש לפירוש הרי"ף עכ"ל הזהב ובצמח צדק חלק או"ח הלכות פסח כתב גם כן טעמים רבים שצריך ערב קבלן ובשארית יהודה ממר אחיו של אדמו"ר בעל הש"ע כתב בחלק או"ח סי' יו"ד גם כן דלהכי הצריך מר אחיו ערב קבלן לחוש לדעת ר"ח והרי"ף והרמב"ם דלשיטתם לא מהני זקף במלוה עי"ש נלאתי להעתיק לשונו כי רב הוא ומעיקר פילפולו שם ג"כ עפ"י דעת השיטה מקובצת בפרק הזהב הנ"ל וזה רמז בש"ע בהלכות מכירת חמץ שנזכר שבדורותינו אלה נתפשט השיטה מקובצת עי"ש ומה שכתב כת"ר בסי' הנ"ל באות כ' וכן נראה דעת הג' מוהר"ם מליבאוויץ בשו"ת צמח צדק חיו"ד סי' ר"ל דנקיט בפשיטות דאו"ף גא"ב מהני ככסף ויש לתמוה עליו שלא זכר שר שיטת האדמו"ר בש"ע הנ"ל דמקצת כסף לא מהני אלא אם כן העמיד ערב קבלן וכו' עכ"ל ולי אין זה תמיהא כלל דהתם מיירי דנתן מאה רו"ך או"ף גא"ב ובודאי כנגד מעותיו קנה הערבון פרה אחת שילדה רק דהוי ספק אם זה הבהמה שילדה קנה או בהמות אחרות אבל על כל פנים בהמה אחת קנה אפילו אם לא מהני זקף במלוה ואם כן הוי ספק בכור להכי האריך שם בצמח צדק דלא הוי אפילו ספק בכור עכ"ד יצ"ו,:
<b>אפריון</b> נמטייה שדן לכף זכות שלא היה בידי ספרים הקדושים צמח צדק פסקי דינים והשו"ת צמח צדק חלק א"ח וכיוון אל האמת כמובן ממה שלא הוזכרו כלל בספרי שדי חמד הנדפסים ורק אחר שנתפשטו הספרי שדי חמד בעולם זכיתי בהם מקרוב אחר זמן שקבלתי מכתב ידידי הרב הנ"ל ועם שיש לפקפק במה שכתב הגאון צמח צדק על פי מה שכתב הרי"ף דבדעייל ונפיק אזוזי לא קנה וכו' והמעיין בספרי שם יראה שנזהרתי מזה וכתבתי לדבר פשוט שבמכירת הללו לא חשבינן להישראל עייל ונפיק אזוזי ואין כונתו אלא להנצל מאיסור ולא יתן עיניו בממון וגם במה שכתב דאין קנין סודר לנכרי היה מקום לפקפק לפי מה שמתבאר ממה שרשמתי בקונטריס הכללים במערכת הקו"ף אות ט"ו שדעת רובא דרובא היא דמהני קנין סודר בנכרי אלא ששם הבאתי שדעת הגאון מוהרש"ז בש"ע שלו נוטה יותר לדעת הסוברים דלא מהני חליפין בנכרי ועוד שיש לחלק בין שאר חליפין לקנין סודר (עיין בזה לקמן בסימן זה אות ל' שם נעתק מה שכתוב אצלי בקונטריס הכללים הנ"ל):
<b>גם</b> במה שכתב דשטר לא מהני במטלטלין יש לפקפק דאף שהאמת הוא שאין שטר אחד מדרכי הקנין במטלטלין מכל מקום בדבר שנהגו לקנותו בשטר יש לומר דמהני כדין סיטומתא והרי איהו גופיה (הצמח צדק) בחלק יו"ד סי' רל"ג הביא מה שכתב הגאון מוהרש"ז לענין מכירת בכור שאין צריך שטר לפי שבנימוסיהם אין נוהגים לכתוב קאנטראט למכירת פרה וכתב על דבריו ומכל מקום יש לומר דהרבה פרות שאני וגם אם אין נוהגים מכל מקום כיון שהקאנטראט חשוב סיטומתא במכירת יי"ש וכי האי גוונא אם כתבו על פרות גם כן קנה עכ"ל הרי מר הוא דאמר שאינו פשוט לומר דשטר לא בדבר שנהגו ואף בדבר שלא נהגו כיון שהשטר חשיב סיטומתא יש לומר דמהני ואם כן במכירת חמץ שנהגו הכל לכתוב שטר יש לומר דמהני מדין סטומתא ובשדי חמד במערכת בכור סי' ג' אות ה' הבאתי מה שכתב הרב בנין ציון בתשובות החדשות סי' ט"ו דשטר הוא קנין גמור אף למטלטלין על פי חקי המדינה עיין במה שכתבתי עוד שם דמתבאר דאינו פשוט כל כך לומר דשטר לא מהני גם בסוף הפתיחה למערכת בכור (בדף קי"א סוף ע"ב) כתבתי קצת בזה וגם במערכה זו בסי' ח' אות ט"ו (בד"ה אחר זמ"ר) כתבתי קצת עי"ש על כל פנים זכינו להבין אמרי קדוש הרב מוהרש"ז שדבריו נראין סתומים וחתומים לעני בדעת כמוני (אלא שלא גילה לנו על איזו תשובה מרבינו התרומת הדשן היתה כוונת הגאון מוהרש"ז ועיין לקמן בד"ה גם ידידי הרב):
<b>גם</b> ידידי הרב הג' חו"ב שד"ר מעיהק"ו חברון תוב"ב בנש"ק מוהר"ר שלמה ליב יצ"ו כתב לי בענין זה וז"ל ולמען לא תהיה שיחתי כשיחת וכו' אמרתי אצא לשוח בשדה שדי חמד כשמו כן הוא להעיר בעניותי הערה קלה כמות שהיא לטייל בדברות קדשו באסיפת דינים מערכת בכור סי' ג' באות ט"ז הביא לשון אזמו"ר נ"ע זיע"א בש"ע בסופו בסדר מכירת חמץ באות י"ז כתב עליו דאין דבריו ברורים ולא מצא בתרומת הדשן אפילו רמז מזה שסובר דלא מהני להזקיף המותר במלוה ובאות י"ט כתב וחדוש הוא שחידש הגאון מוהרש"ז ולית דחש ליה ועם כל זה אחז צדיק דרכו בקודש וכתב בסוף דבריו כי משראה דב"ק נמשך אחריו לתקן שטר מכירה כנוסח שלו לאפוקי נפשין מספיקא עכתד"ק הנה דו"ז הרה"ג מוהרי"ל אחי אזמו"ר נ"ע בספר שארית יהודה בתשובותיו אחת הנה בחאו"ח סי' יו"ד צלל במים אדירים בחו"ב ואת מקורו הראה בדברי הראשונים אשר רמז עליהם אדמו"ר נ"ע ובסוף דבריו כתב מכל הלין מוכח דעל כל פנים בענין זקף עליו במלוה הר"ח והרי"ף והר"מ שוין בדבר שאין הקנין נגמר בכסף בלבד וכו' וכעין דבריו כתב גם ש"ב אדמו"ר בעל צמח צדק נ"ע בפסקי דינים ד' ל"ב ע"א ושניהם כאחד נבעו מצפוניו מספר תרומת הדשן והוא בסי' ק"ך שכתב למכור בדבר מועט דוקא ולא מצא תקנה למכור בהקפה ולזקוף עליו במלוה וזה מוכרח מהתרומת הדשן שם כי כל מטרתו שם רק ליפות כח המכירה וכונה זו מבוארת בהדיא בדב"ק אזמו"ר שם בסדר מכירת חמץ שלו ולי הפעוט עפרא דארעא נראה לע"ד פשוט כי לבד טעמם ונימוקם של ש"ב אדמו"ר בעל צמח צדק נ"ע ודו"ז הרה"ג מוהרי"ל הנז' אשר דב"ק מיוסדים על אדני האמת והצדק מדברי הראשונים עוד עיקר ויסוד גדול לאזמו"ר נ"ע לפרש התוספתא והירושלמי בענין מכירת חמץ שהוא במוכר במזומנים דוקא ולא בהקפה הוא מטעם כי בעל החמץ דעתו שיחזירנו לו לאחר הפסח ולבו נכון ובטוח על זה ודמי לשאלה אשר אינו מועיל כלל במכירת חמץ וזהו כל ספיקו של בעל תרומת הדשן שם כידוע אשר בעצמו נסתפק בשאלותיו והמציא מקור לפשוט ספיקו מגמרא דגיטין כ' ע"ב ברש"י ותו' שם ועם כל זה לא מצא תקנה כי אם למכור בדבר מועט לא בהקפה וכל מעיין בצדק ישפוט באמתת כונת התרומת הדשן כי הוא זה באופן דלא דמי כלל ענין מכירת חמץ לשאר מכירה מוחלטת גם לאינך פוסקים דסוברים דמועיל להזקיף השאר במלוה ולע"ד מבואר זה בהדיא בדעת אזמו"ר נ"ע בראשית דבריו שכתב והנה עיקר מכירת חמץ לנכרי ודעתו שיחזירנו וכו' משמע דדין גרמא מגרעת בעיקר כח המכירה וראיתי כי כתה"ר שליט"א באות י"ט ירד לסוף דעת אזמו"ר נ"ע בזה אמנם כתב שלא מצא מקום לחלק בהכי כי לא היה למראה עיניו הבדלוחים דברי התרומת הדשן בתשובה הנ"ל ככתוב בראש דב"ק באות ט"ז ודברי התרומת הדשן הללו הובאו ביתה יוסף בא"ח סי' תמ"ח ובש"ע שם וכל מה שיש לנו לדייק מהתרומת הדשן יש לנו לדייק גם מהש"ע וחזי כמה תיוהא תהו בה רבנן בתראי בענין מכירת חמץ הנהוג בספר מקור חיים ועוד ספרים ובסדר מכירת חמץ שסידר לנו אזמו"ר נ"ע יצאנו מידי כל הנך תיוהא ויעיין בצמח לאדמו"ר נ"ע או"ח סי' מ"ח ובתשובת ברכת יוסף מגאוני וצדיקי דורנו בחלק או"ח סי' ט"ז ויעיין בשו"ת מנחת משה בקונטריס חקת הפסח דין כ"ו ובשו"ת עולת יצחק סי' ל"ו דניחא להו למריהו תקנת אזמו"ר נ"ע זיע"א אחר כל פלפולו בצידי היתר דעת אחרת מקנה שיבח לסברת ותקנת אזמו"ר נ"ע ולאשר כי סדר מכירת חמץ של א"ז אדמו"ר נ"ע מקודם לא הודפס בספרי ש"ע שלו כי אם בנוסח וסדר התפלה שסדר על כן לא נכנסו בעלי תריסין לפלפל בדב"ק אמנם כבר תקנתו זאת נתפשט ברוב קהלות גדולות וחיבבו את דב"ק לאחת ומעידנא לפני כ"ק תה"ר כי בעיקות"ו חברון נהיגנא כוותיה וגם בעי"ק ירושת"ו מקרוב השיבו בית דין מיוחד לסדר מכירת חמץ כדעת אזמו"ר נ"ע וב"ה עוד לי פלפלת כל שהו בזה ולאשר אני בגולה על כן דברי לעו עכ"ד יצ"ו:
<b>וידידי</b> הרב הג' מנחם נחום גלאנטי מעיר זאלאטאפאלי יצ"ו כתב לי בענין זה וז"ל בחלק אסיפת דינים מערכת בכור בהמה אות כ' כתב כ"ת דהצמח צדק החדש סתם משנתו דלא כשיטת אאזמו"ר נ"ע הרב מוהרש"ז בענין ערב קבלן כתבתי בגליון הספר עיין בפסקי דינים מבעל הצ"ץ (ד' ל"ב ע"א) לבאר הטעם שצריך ערב קבלן דבדעייל ונפיק אזוזי לא מהני זקפן במלוה אלא אם כן כתב לו שטר אבל בערבון אינו קונה משום דהוא כמו מלוה ומלוה אינה קונה לכן צריך שטר או קנין סודר ושטר אינו קונה במטלטלין וקנין סודר לא מהני אלא בישראל מישראל משום הכי בקנין כסף לא מהני אלא אם כן נתן לו מקצת מעות והעמיד לו על השאר ערב קבלן שאז אין המקצת מעות דומה למלוה אלא קונות קנין גמור שהרי אין דוחק לקבל מעות מן הקונה שהרי העמיד לו ערב קבלן ונסתלק הקונה לגמרי עכ"ל וכן כתב הרה"ג בשארית יהודה בכונת מוהרש"ז בענין ערב קבלן בשו"ת חלק או"ח סי' יו"ד ועיין בצמח צדק החדש בשו"ת חלק א"ח סי' מ"ה ומ"ח מבואר שם דסתם כשיטת אדמו"ר שהצריך ערב קבלן יעו"ש וכתב שם שאאזמו"ר הגאון הצריך להיות עוד ע"ק עבור א"י הקונה ועל ידי זה היהודי בטוח במעותיו אם כן אף שא"י הקונה אינו בטוח והוא עני אין זה הערמה ושם בסי' מ"ה כתב דמהני הערב קבלן לענין חשש אחריות כיון שיש ערב קבלן אחריות הוא על הערב קבלן וסיים שם ותקנה גדולה התקין רבינו ברוב חכמתו בענין שיהיה ערב קבלן דוקא על דרך הנ"ל עכ"ד. יצ"ו:
<b>יא</b><b>)</b> <b>מי</b> שיש לו בגראלנייע שותפות עם נכרי מה יעשה במכירת חמץ דהא שותף אינו חולק שלא מדעת חברו אלא כשנשלם הזמן ובפני בית דין דוקא ככתוב בסי' קע"ו סח"י ואין לומר כיון שאין מוכר אלא לשמנה ימים ואחר כך חוזר וקונה ממנו יכול למכור דהא צריך המכירה באופן שאם ירצה להחזיק בקנינו יהיה שלו אם כן שוב לא מצי לחלוק ונראה דהוי קנין סטומתא דעינינו הרואות ששותף שמוכר חלקו ומסלק עצמו מחלקו מועיל מצד דינא דמלכותא אם כן גם כאן קנה ובפרט בחמץ דבודאי מועיל עיין בסי' תמ"ח במ"א וח"י ואחרונים כן כתב הרב שואל ומשיב בתניינא ח"ג סי' ע' ולפי הנראה מיירי באופן שאי אפשר למכור חלקו לשותפו או למכור לאחר מדעת שותפו דאם יש באפשרי למכור לשותפו הנכרי אין מקום לשאלה ותשובה וימכרנו לשותפו ועיין להרב שם אריה סי' י"ו במי שיש לו בשותפות חמץ עם הנכרי ושכח ולא מכרו ועבר הפסח וכו' ואין ללמוד מדבריו שסובר דמהניא מכירה לכל מי שירצה דיש לומר שכונתו דשכח למכור חלקו לשותפו נכרי או לאחר מדעת שותפו:
<b>יב</b><b>)</b> <b>מי</b> שהפקיד חמץ אצל ישראל חברו והגיע שעה חמישית ולא בא דקיימא לן דהנפקד מוכר הקפדון ככתוב בסי' תמ"ג ס"ב מתבאר מדברי הגאון בגדי ישע בסוף סי' ד' דאין חילוק בין אם המפקיד אינו בעיר לאם הוא בעיר אלא בין כך ובין כך כיון שהגיע שעה חמשית ולא בא המפקיד מוכרו הנפקד ואם הוא דבר שלא ימצא קונים בריוח בשעה חמישית מוכרו קודם לכן כמו שכתב המג"א בסק"ד ולכן כתב הרב בגד"י דאותם בני העיר שעושים שליח ב"ד למכור חמצם ואחר שעשו השליח קנו עוד חמץ והיו צריכים לבא שנית לעשות שליח למכור החמץ שקנו אחר כך אם לא באו עד שעת מכירה שמוכרים בית דין ומכרו ב"ד את החמץ הנ"ל מהני כדין נפקד וכו' עי"ש מוכח שסובר שדין נפקד שמוכר הפקדון הוא אף כשהמפקיד הוא בעיר וכן נראה הסכמת הגאון נאות דשא בסי' ט"ל (בד"ה הנה כל מה שכתבנו) שרצה לומר דדין זה אינו אלא כשאין המפקיד בעיר כדין שטוח וניעור בגד המפקיד דאם המפקיד בעיר אין הנפקד חייב לשטחה ולנערה ושוב כתב לדחות זה מתרי טעמי חדא דבשיטוח הבגד שאין לו זמן קבוע יש לומר דכשאינו בעיר חייב לשוטחה אבל חמץ דזמנו ידוע אי סלקא דעתך דכשהמפקיד בעיר אינו חייב למוכרו אם כן גם כשאינו בעיר היה ראוי לומר שלא ימכור הנפקד כיון שזמנו ידוע וקבוע והיה לו לבא מאתמול (בטעם זה יש לפקפק קצת) שני כיון דגם כשהוא בעיר אחרת הרי אפשר להמפקיד למוכרו במקומו כבמג"א סי' תמ"ג סק"ה אם כן מה לי אם אינו בעיר או אם הוא בעיר ובין הכי ובין הכי מוכרו הנפקד ואף שכתב אחר כך ואפילו נימא דדוקא כשאינו בעיר וכו' נראה דלאו דרפיא בידיה אלא כתב כן להעדיף כח ההיתר בנדונו (כדרך הפוסקים) אבל מעיקר הדין נראה בעליל שדעתו דגם כשהמפקיד בעיר כל שהגיע זמן מכירת חמץ והנפקד יודע שהמפקיד אינו מוכרו בשוגג או באונס חייב למוכרו מדין משיב אבדה וכו' עי"ש:
<b>יג</b><b>)</b> <b>אם</b> הנפקד יכול למכור חמץ של המפקיד לנכרי שיודע שיחזיר לו אחר הפסח אסור לו למוכרו מכירה חלוטה כן כתב הרב מג"א בסי' תמ"ג סק"ד ובש"ע הרב מוהרש"ז שם אות ו' והרב פתחי תשובה בחושן משפט סוף סי' צב"ר דקדק כן מלשון מרן בש"ע שם ועיין לעיל אות ב' (בד"ה איברא) שהבאתי שו"ת שו"מ ח"ג סי' ר"ך דלפי דברי התב"ש דמכירת חמץ היא הערמה אלא דאחר הביטול הוי הערמה בדרבנן דמותר צריך למכור מכירה גמורה דשמא לא ביטל המפקיד וכתבתי דלדעת הפוסקים דמכירת חמץ היא מכירה גמורה ואפילו הכי שרי הדר דינא למה שכתב המג"א דאסור למוכרו מכירה גמורה אם אפשר למוכרו לנכרי שיודע שיחזירנו לו ומכירות חמץ הנהוגות בזמננו אינם אלא כמוכרו לנכרי שיודע בו שיחזיר לו אחר הפסח ולא ראינו ולא שמענו שיחזיק הנכרי במה שנמכר לו ולא ישיב החמץ לבעליו והנפקד יכול למוכרו כדרך שמוכר כל חמצו ורב אחד יצ"ו הובאו דבריו ביגדיל תורה קובץ א' סי' א' כתב דמכירה דידן היא בכלל מה שאסר המג"א (למוכרו לחלוטין) ואין הדבר כן וכבר השיבו כהלכה רב אחד מרבני מחוזו ביגדיל תורה שם סי' ג' אות ט"ו:
<b>ובמה</b> שכתבו הפוסקים דאינו מוכרו קודם שעה חמישית כתב הרב מג"א דאם הוא דבר שלא ימצא בריוח קונים בשעה חמשית מותר למוכרו קודם לכן ותמה על דבריו הרב מקור חיים מדקיימא לן בח"מ סי' רצ"ב סי"ח שאין אדם רשאי למכור הפקדון אף אם יודע בודאי שיזול בזמן פ' או יאנוס אותם וכו' שמא יבא בעליהם קודם ויטלו ממנו וכתב שכן הקשה הרב א"ר וביגדיל תורה קונטריס ז' סי' פ"ו אות ד' כתב רב אחד יצ"ו ליישב דברי הרב מג"א ולפי הנראה כונתו לומר דהרב מג"א מיירי בדבר שיש לחוש שבשעה חמשית לא יהיו מצוים קונים כלל שאף אם יבואו בעלים סמוך לשעה חמישית לא ימצאו למכור כלל ובענין זה הוי משיב אבדה וההיא דבסי' צב"ר דאפילו ידוע שיאנוס אותם וכו' לא יגע בו היינו באופן שרק אם יהיה הדבר ההוא ביד הנפקד הוא שיוכלו לאנסו אבל מיד המפקיד לא יכלו לאנסו משום הכי הוא דלא יגע בו שמא יבואו בעלים קודם ויבריחוהו מהאנס אבל גבי חמץ דלאחר שתגיע שעה חמשית והוא באופן שגם הבעלים לא יוכלו למוכרו כלל מותר לו למוכרו קודם ולי הדל נראה שדברי הרב מג"א (שכתב אם הוא דבר שלא ימצא בריוח קונים) מורים שאין זו כונתו אלא גם אם בשעה חמשית ימצאו קונים רק שאינו זבינא חריפתא כולי האי כמו קודם שעה חמשית קאמר דמותר למכרו קודם שעה חמישית גם מה שכתב שם שכדברי המג"א אתמר בירושלמי פ"א הלכה ד' חד בר נש אפקיד גרבא דכותחא לרחב"א אתי לרב א"ל ימכר עפ"י ב"ד בשעת הביעור איזהו שעת הביעור ר' ירמיה אמר בשחרית ר' ב"א אמר הלכה כר' יהודה א"ר יוסי יאות אמר ר' ירמיה וכו' חמשית כר' יהודה לא טבת כלום פי' אינו שוה כ"כ שהרי אסור באכילה ולא הוי השבה מעלייתא הרי דהכריע כר' ירמיה למוכרו בשחרית משום השבת אבדה ומפורש כהמג"א וצ"ע למה לא הביא המג"א את הירושלמי עכ"ל איני מבין ראייתו שהרי הירושלמי סובר דמותר למוכרו קודם שעה חמשית ולאו מטעם שלא ימצאו קונים כלל בשעה חמישית דאפילו אם ימצאו קונים כיון שאסור באכילה אין זה השבה מעליא ואם כן אינו ענין לדברי הרב מג"א דאיהו מיירי למה שפסקו הפוסקים כרבי בש"ס דילן בעובדא דיוחנן חקוקאה דעד שעה חמישית אמר לו המתן המתן ורק בשעה חמישית התיר לו וחידש המג"א דאם הוא דבר שלא ימצא בריוח קונים בשעה חמשית מותר גם לדידן דפסקינן כרבי ואין לזה רמז בדברי הירושלמי כלל:
<b>ונסתפק</b> הרב תורת אביגדור הביא דבריו בספר הזכרון לידידי הרה"ג מראזישטאש יצ"ו בהלכות פסח ד' י"ד ע"ב בעיקר הדין דנפקד מוכר שלא מדעת המפקיד אם גם בבהמות המופקדות אצלו הדין כן דלא הוי זכיה כל כך ואין ספר זה אצלי לראות דברי קדשו דמסתברא דאף אם אינו זכיה כל כך יש לו למכור כל שמגיע להמפקיד איזה זכות אם רב או מעט צריך לזכותו וכעת לא אוכל לעיין בדברי הפוסקים וזאת לזכרון:
<b>גם</b> נסתפק (בתורת אביגדור) בתבואה שאינה מחומצת רק שחושש שמא תחמיץ בפסח אם יכול הנפקד למכרה וגם בזה נראה לדעתי הקצרה שיש לו למכרה מפני החשש שמא תחמיץ:
<b>יד</b><b>)</b> <b>אם</b> מכירת חמץ צריך להיות קודם הביטול או אחר כך מתבאר ממה שרשמתי בסי' ה' אות ו' ועיין להרב בגדי ישע סי' ב' אות ט' הבאתי דבריו לקמן בסי' זה אות ט"ו ובספר הזכרון לידידי הרה"ג אבד"ק ראזישטאש יצ"ו בהלכות פסח ד' ט"ו ע"א כתב בשם ספר איגרא רמה למכור החמץ קודם הביטול שביום דהמכירה ערמה רק ההיתר מחמת שמן התורה מהני ביטול ואם מוכר אחר הביטול מגלה דעתו שרוצה בחמץ וקונה לו חצרו אחר הביטול ולא מהני הביטול מן התורה (ואם כן אין כאן אלא המכירה והיא הערמה) וכתב על זה בהגהה נראה עצה לזה שימכור או ישכיר המקום שמונח בו החמץ קודם מכירת החמץ דאז בשעת מכירת חמץ שמגלה דעתו שרוצה בחמץ אין החצר שלו ואינו קונה לו אחר זמן השגתי שו"ת חיי אריה לידידי הגאון אבד"ק קראקא יצ"ו וראיתי בסי' י"ד שהביא מה שכתב בספר איגרא רמה הנ"ל ושמבואר יותר בתשובות רבינו משולם וכתב בשמו עוד דאם מקנה החמץ בקנין דרבנן יש לפקפק דמה יעשה דמכירה אחר הביטול מבטלת הביטול ואם ימכור קודם ואחר כך יבטל קשה הא מן התורה לא הויא מכירה רק מדרבנן ואמרינן בפסחים ד' ז' ונבטליה בשית כיון דאסור מדרבנן כמן התורה דמי ולא מצי לבטל והכנסת הגדולה כתב דנפל ספק בין החכמים אם ביטל בשעה ששית דאסור בהנאה מדרבנן אם מועיל הביטול על כל פנים לענין שלא יעבור בבל יראה מן התורה או דילמא כיון דמדרבנן אינו שלו לא מהני ביטול והוי כלא ביטל כלל ועובר מן התורה ואם כן הכא לא מועיל הביטול אחר המכירה דרבנן דלאו ברשותו קאי לבטוליה כיון דאינו שלו שהרי מכרו מדרבנן כמו התם באיסורי הנאה מדרבנן והא דמהני מכירה מדרבנן זה אינו משום שמועיל לאיסור תורה לשיטת פוסקים ורק משום דמן התורה בביטול בעלמא סגי ולענין מצות ביעור דרבנן מהני המכירה אבל הכא אין שום כח בביטול עכ"ל והרב המחבר יצ"ו האריך בפלפלא חריפא בזה עי"ש דב"ק:
<b>עוד</b> כתב שם (בספר זכרון) בעמוד ב' בשם ס' איגרא רמה אם מוכר על ידי שליח או על ידי אשתו כגון שאינו בביתו צריך עיון איך מועיל המכירה דלמא ביטל קודם שמכרה ונעשה הפקר ובטל השליחות וכתב בהגהה לכן יראה השליח לעשות המכירה קודם ביטול היום והגם דחשש זה יכול להיות גם על ביטול שבלילה רק אפשר כיון שבלילה אומר דלא חמיתיה אפשר הכונה רק על החמץ שאינו יודע ממנו עכ"ד גם בספר ליקוטי בית אפרים להרה"ג נפתלי סופר בקונטריס ח"ת דף ה' ע"א כתב שמבואר בתשובות האחרונים שהביטול יהיה אחר המכירה כי אולי לא תהיה המכירה כדין יהיה כל חמץ בכלל הביטול וציין לעיין בסוף ספר איגרא רמה:
<b>טו</b><b>)</b> <b>בענין</b> מכירת חמץ ראיתי להרב מקור חיים בסי' ת"מ סק"ג שכתב בשם הרב תבואת שור דהמכירה היא הערמה אלא דמשום שאחר הביטול אינו אלא ענין דרבנן משום הכי מהניא המכירה דהערמה בדרבנן מהני וכן ראיתי להרב שואל ומשיב בכמה חשובות שכתב כן בשם התב"ש (וארשום אותן להלן איה"ש) ואני ההדיוט עיינתי בדברי הרב וראיתי שסיים וז"ל ותו דבשלמא במכירת חמץ כיון דלא סגי בלאו הכי או שימכור או שיבער אמרינן דגמר ומקני אבל הכא למה לו למכור בהמותיו וכו' עי"ש נראה דלא סמך על מה שכתב בתחלה דמכירת חמץ הערמה היא (אלא דשריא בדרבנן) והדר ביה רב ואמר דמכירת חמץ לא הויא הערמה דכיון דלא סגי בלאו הכי גמר ומקני וכן הבין בדעתו מר דודו של הרב שערי תשובה שהביא דבריו בסי' תמ"ח אות ח' וז"ל ואף למה שכתב הא"ז בתב"ש דמכירת חמץ לא מיקרי הערמה דמסתמא גמר בלבו שלא יעבור על בל יראה עכ"ל הרי שמייחס אליו שסובר דלא מיקרי הערמה והיינו ודאי שסובר דאף שכתב בתחלה דמכירת חמץ הוי הערמה וטעם ההיתר הוא משום שאחר הביטול הוי הערמה בדרבנן מכל מקום במסקנתו אינו סובר כן (תשובות הרב שואל ומשיב בזה הלא המה במהדורא קמא ח"א סי' פ"ד וסי' צ"ג ובח"ג סי' ר"ך ובמהדורא תניינא חלק ד' סי' יו"ד [בד"ה והנה בעש"ק] ובתליתאה ח"א סי' רי"ט (שם כתב דבתשב"ץ ח"א סי' קל"ה כתב כהתבו"ש דהערמה שרי בדרבנן] ובח"ב סי' קמ"ח):
<b>ובאמת</b> גם על מה שחשב כן בתחלה דהוי הערמה וכו' שלמים וכן רבים אשר היו תמהי"ם בזה וארשום פה אשר ראיתי דברי רבנן קדישי המדברים בזה בשו"ת בגדי ישע סי' ב' אות ט' תמה עליו דעל איזה ביטול קאי אי על ביטול של לילה שהיא קודם המכירה הרי כיון שחוזר ולוקח החמץ כדי למוכרו זוכה בו מההפקר וכיון שזכה בו הרי המכירה היא מדאורייתא ואם על הביטול של יום שהיא אחר המכירה קשה דאם כן מכירה שהיא הערמה היכי מהניא הלא כתב הר"ן דטעם שהצריכו חז"ל ביטור ולא סמכו על הביטול הוא משום חשש שלא יוציאו מלבם לגמרי וכו' והמכירה שהיא תמורת הביעור אם תהיה הערמה מאי מהני אלא ודאי המכירה היא מכירה גמורה בלי הערמה כלל וכ"כ בשו"ת רמ"ץ סי' כ"ט אות ג' (ד"ה ואפילו) וי"ל ע"ד התב"ש וכו' והא ע"י המכירה נתבטל ההפקר והביטול שמקודם והמכירה היא אחר הביטול ואף בביטול שאחר המכירה אטו כ"ע דינא גמירי שיכוין לבטל אף מה שכבר מכר אדרבא י"ל דאין דעתו על מה שכבר מכר כדאמרי' בנדרים מ"ג ע"ב כל הנודר אין דעתו על מה שהפקיר וכמדומה שראיתי הערה זו באחרונים עכ"ל ועיין בחתם סופר סי' ס"ב (ד"ה והנה נראה) מה שכתב על דברי התב"ש בזה ובשו"ת בית שלמה סי' ע"ב כתב ע"ד התב"ש אבל בר"ן ריש פסחים מבואר שאם אינו גומר בלבו וכו' אינו כלום אף מן התורה וידוע שחמץ מסך רב כזה ודאי אינו מבטל בלבו וכו' עי"ש דאם המכירה כהערמה אם כן לא עשה כלום דהביטול אינו מועיל לו אפי' מדאורייתא ועכ"ל שהמכירה היא מכירה גמורה גם בשו"ת עטרת חכמים בחיו"ד סי' י"ד (ד"ה אבל) כתב שדבריו תמוהים דהא חמץ הנמכר אינו בכלל הביטול שאין אדם מבטל בערב פסח רק החמץ שלא מכר עכ"ל ובפרי מגדים באשל אברהם סוף סי' תמ"ח כתב עיין תב"ש וכו' וצ"ע דמשמע מכל הפוסקים דמכירה גמורה בעינן בחמץ לא הערמה ואין בכלל הביטול כלל ועיין מ"ש המ"ב וכו' ע"כ ובספר מגן האלף סי' תמ"ח סק"י כתב דברי התב"ש דברי תימה הם דהא דמחשב אותו להערמה הוא משום דאמרינן שאין דעתו להשאיר שלו ביד נכרי אם כן כל שכן שהביטול שהוא מטעם הפקר או שמשים אותו כעפר כמ"ש רמב"ם כל שכן דזה נחשב להערמה ולא ניחא למרייהו דלימא הכי ועל כרחין סמכינן שהוא ביטול וקנין בלב שלם עכ"ל גם בהלכות מכירת חמץ שבש"ע הג' מוהרש"ז כתב דמי שחושב שמכירת חמץ מדרבנן לפי שכבר ביטל שוגג כי חמץ הנמכר שדעתו לזכות בו אחר הפסח אינו בכלל ביטול ואם המכירה אינה כדת עובר בבל יראה עי"ש ובשו"ת מוהר"ם מרוטרונבורג האחרונים סי' י"ב האריך לתמוה על מה שכתב דהערמה בדאורייתא אסור וכו' וכתב דמכירת חמץ ודאי היא מכירה גמורה ואין לנו לחוש על מה שבלבו לחזור וליקח מהנכרי אחר הפסח דכיון שמוכר בקנין גמור דברים שבלב אינם דברים ובשו"ת רמ"ץ חיו"ד סי' פ"ו אות ה' כתב כבר חלקו על התב"ש דגם בד"ת כמו בבכור מהני הערמה באופן שנראה דעת רבנן בתראי הנ"ל דמכירת חמץ אינה הערמה ומכירה גמורה היא ומהניא שפיר ומה שפקפק הגאון מחצית השקל בתמ"ח סק"ד על המכירה בזמן הזה שהכל יודעים שהוא רק להפקיע האיסור ואין דעתם למכור ולא לקנות ואף אם הישראל גמר ומקני מכל מקום הנכרי אין כונתו לקנות לא החדרים ולא החמץ וכו' עיין בס' שבילי דוד שרשמתי לעיל סוף אות ג' ועי"ש מה שכתבתי בשם הג' מק"ח בתשו' בס' נחלת יעקב מ"ש ע"ד תב"ש ורב אחד בקובץ יגדיל תורה קונטריס ד' סי' ל' שקו"ט בענין זה ובסוף דבריו כתב מיהו כל זה כתבתי לדברי מחה"ש והאחרונים דמכירת חמץ הערמה ומדינא לא קנה אבל ב"ה מצאתי מרגניתא דהמכירה היא מכירה מעליא מדברי הר"ן נדרים ד' מ"ח גבי מתנת בית חורון וכו' עי"ש ועוד לו בקונטריס ה' סי' ל"ה עיש"ב:
<b>יו</b><b>)</b> <b>מתנה</b> על מנת להחזיר לא מהני גבי חמץ כמבואר בסי' תמ"ח ס"ג ואם הוא מן הדין או רק משום חומרא בחמץ עיין מה שרשמתי בסי' ח' אות מ"ב וכתב הרב פרי תואר בסי' ק"ך ס"ק ט"ו דאף לדעת הרדב"ז דאסור מדינא יש תקנה לזה שיתנה בפירוש שאם לא יחזיר לו לזמן פלוני הרי הוא נתון לו מעכשיו במתנה גמורה עי"ש וכן כתב הרב שואל ומשיב במהדורא תניינא ח"ב סי' ע"ז (ד"ה אך לפע"ד) עי"ש וכתב הרב חתם סופר הבאתי דב"ק בסי' ח' הנ"ל דמכירה על מנת להחזיר דינה כמתנה על מנת להחזיר וכן כתב בקיצור ש"ע להרב מוהרש"ג בסי' קי"ד אות ו' אסור לעשות תנאי עם הנכרי שאחר הפסח מחוייב הנכרי למכרו לו עי"ש והיינו ודאי דמדין מתנה על מנת להחזיר דאסור לכתחלה יליף לענין מכר ובסי' ח' הנ"ל רשמתי לענין דיעבד ועבר עליו הפסח עי"ש:
<b>יז</b><b>)</b> <b>אם</b> צריך לפרט במכירת חמץ כל מין ומין משום חשש מוכר דבר שאינו מסויים עיין במה שרשמתי לעיל בסי' ח' אות ל"ד:
<b>ועל</b> פיסוק דמים על המקח רשמתי שם באות מ"א:
יח) קנין אודיתא במכירת חמץ כתב הרב מעין גנים (על לבונה ח"ב) בנימוקיו להלכות פסח סי' תמ"ח ס"ג (ד"ה ולפ"ז) בשם הרב קצה"ח דמהני וכתב על דבריו וצ"ע דהפוסקים לא הזכירו מזה וממה שרשמתי בסי' ת' אות י"ד מתבאר דעת רבני האחרונים בזה עי"ש ובספר זכרון לידידי הרה"ג אבד"ק ראזישטאש בהלכות פסח ד' י"ד ע"ב כתב בשם הרב תורת אביגדור קנין אודיתא שכותב מודה אני שמכרתי באופן המועיל מהני:
ן
<b>ולענין</b> מנהג התגרים כתב בספר מעין גנים הנ"ל דאפשר דבחמץ דקי"ל דבגילוי דעת סגי מהני אף לכתחלה וצ"ע ע"כ ועיין מה שרשמתי לעיל בסי' ח' אות ט"ו בזה ובמקור חיים סי' תמ"ח בחידושים סק"ח:
<b>ואי</b> מהני הפקר במקום מכירה מתבאר ממה שרשמתי בסי' ה' אות י"ז:
<b>ואם</b> אפשר למכור לנכרי קטן מתבאר ממה שרשמתי בסימן ח' אות י"ט:
<b>ואם</b> אפשר למכור החמץ בשעה ששית או אחר חצות כשלא מכר מקודם מתבאר ממה שרשמתי בסי' ה' אות ח"י:
וחטים ושעורים שנזרעו קודם הפסח אם צריך למוכרן עיין מה שרשמתי בסי' ח' אות ג'
<b>אם</b> מוכר בקנין דמהני רק מדרבנן צריך עיון גם אם מוכר קודם הביטול דכח המכירה מחמת הביטול שאחר כך ומדרבנן אין מועיל הביטול שכבר מכר ואינו שלו מדרבנן כמו מבטל בשעה ששית (הגהה נראה דזה דאין מועיל ביטול אם אינו שלו מדרבנן הוי גם כן מדרבנן ומועיל המכירה דרבנן ע"כ ההגהה) כן כתב בספר זכרון לידידי הרה"ג אבד"ק ראזישטאש בהלכות פסח ד' ט"ו ע"א וע"ב וכפי המובן עיקר הדברים הם מספר איגרא רמה וההגהה היא מהרב המחבר יצ"ו וצריך להתיישב במקצוע גדול שנחלקו ראשונים ואחרונים אם קנין דרבנן מהני לשל תורה דלפי הנראה הרב הנ"ל נקיט דקנין דרבנן לא מהני לדאורייתא ולכן כתב דכח המכירה היא מחמת הביטול ואני הדל רשמתי בזה ספרים רבים בקונטריס הכללים במערכת הקו"ף אות ח"י וכתבתי ואין לי פנאי כעת לעיין בדב"ק וכתבתי שם שהגאון כתב סופר בחלק א"ח א א סי' קכ"ט פלפל בזה ובסוף דבריו כתב שבמקום אחר האריך מאד ובא אל המנין ורבו כמו רבו שיטת הסוברים דמהני לקנין דאורייתא כשבא ליד זוכה ובשם ס' פרת יוסף להגאון מסלאנים בדף צ"ב ע"ד (בד"ה והנה) כתבתי שהגאון מוהר"י מפאדווא כתב לו שהסכמת האחרונים היא דקנין דרבנן מהני לשל תורה ועיין בשו"ת אור לי סי' ל"א באריכות בעניינים אלו:
<b>יט</b><b>)</b> <b>אשה</b> שבעלה נשתטה ואינו מפרנסה ולא נוהג עמה מנהג אישות והשכירה עצמה כמה שנים וצמצמה וקמצה ממעשה ידיה וקבצה איזה סך והיא נושאת ונותנת במשא ומתן חמץ אף דהחמץ שייך להבעל ויש לומר דמה שהנפקד או אשתו מוכרים החמץ שלא מדעת המפקיד הוא מתורת שליחות וזכיה והיינו דוקא בבר דעת אבל בנשתטה אין לאשתו רשות למכור אך כיון דחמץ אחר הפסח הוא קנס יש לומר דלנשתטה לא קנסוהו רבנן ובהצטרף הסניפים שכתבתי (משום מה שאינו נוהג עמה מנהג אישות ודין אשה הנושאת ונותנת בתוך הבית מה שעשתה עשוי וכו') התרתי למכור החמץ כן כתב הרב אגודות אזוב מדברי ד' ו' ע"ג (ד"ה והנה) ואופן הקנאת החמץ באשה זו שאין לה קרקע כי הקרקע הוא של הבעל ואינה יכולה למוכרו כדי להקנות החמץ אגבו וכסף לבד לא מהני ולמשוך כל החמץ הדבר קשה וקנין סטומתא לא מהני ואודיתא שמכרה לו אגב קרקע גם כן לא מהני ואפילו תימא דמהני מכל מקום הא הוי כאחריות אלם לדעת המקור חיים וצריך להיות החמץ ברשות נכרי דוקא לכן אין שום תקנה אלא למכור החמץ להשוכר הישראל שדר בהבית של בעלה והוא ימכור עם החמץ שלו וכו' אלו תורף דב"ק עי"ש ומה שכתב דלשוטה לא קנסו אחר הפסח עיין בפרי מגדים הבאתיו בסי' ח' אות מ"ג:
<b>וכתב</b> עוד באגודת א"מ שם (בד"ה ודע) דקרקע של נכסי מלוג אין הבעל רשאי למוכרו כדי להקנות החמץ אגבו בלתי רשות אשתו והיא תחלה ואחריה בעלה ולהשכירה גם כן לא מהני אף דקרקע שהוא בשכירות יכול להשכירו ולהקנות אגבו כמו שכתב מקור חיים סי' ת"מ סק"ג מכל מקום לגבי בעל דהוי לוקח או יורש לא מהני לפי שאינו מסתלק על ידי השכירות מכל זכות שיש לו (כמו שוכר שמשכיר) וכו' עי"ש עוד ובענין מכירת חמץ של נכסי מלוג איך להתנהג עיין בספר שבילי דוד ליו"ד בקונטריס (שאחר סי' ש"ך) בחקירה ד' אות ז' ואות ח':
<b>כ</b><b>)</b> <b>מפני</b> הספקות בהתנהגות החלה בעיסה שלשין תכף אחר הפסח שלוקחים שאור מן הנחתום נכרי כמבואר ביו"ד סי' שכ"ד סי"א עי"ש ובחונים על השולחן הטהור ובשלחן גבוה א"ח סי' תמ"ח מחודש א' האריך בזה ואחר שהביא חומרות האחרונים בזה כתב דלדידן דקבלנו הוראות מרן ואיהו פסק בסי' שכ"ד סי"א כדברי רבינו פרץ שהביא הטור שם דבמוצאי פסח שלוקחין שאור של נכרי יכול להפריש מניה וביה וכו' ואם כן אין צריך לכל התקנות שכתבו בזה האחרונים ומנהג ישראל תורה היא שלוקחים שאור מהנכרי ונותנים בעיסתם ומפרישים כדרכם ומנהג יפה הוא מה שנוהגים קצת שלא ליטול כל החלה ממקום אחד אלא נוטלים משלש וארבע מקומות מעט מכאן ומעט מכאן לחוש דלא ליתרמי ליטול מן הפטור על החיוב עכ"ל הנה המעיין בדברי מרן חיד"א בשיורי ברכה ביו"ד שם ישר יחזה דאין דברי הרב שלחן גבוה בזה מוכרחים וברורים דלשון מרן בש"ע הוא על דיעבד אבל לכתחלה לא סמכינן אהר"פ ומה שכתב (בש"ג) קודם לכן דדבר שאין לו תקנה חשיב דיעבד לא שייך בזה דהרי יש ויש כמה תקנות שנאמרו בדברי האחרונים בזה ומה שכתב שקבלנו הוראות מרן הנה בכמה דינים באיסור והיתר פשט המנהג להחמיר במקום שמרן מיקל וכבר העיד מרן חיד"א שם דבכמה כרכים ועיירות נוהגים הת"ח ויראי שמים לעשות איזה תיקון לחוש לדעת החולקים שהם רבים והרמ"א פסק כן ושמדברי הרב בית דוד נראה שגם בשאלוניקי נהגו להחמיר עי"ש והדבר ידוע שבערי תוגרמ"ה לא נתפשט מכירת חמץ לנכרי אצל כל הבעלי בתים רק אצל מיעוטא דמיעוטא בעלי חניות שיש להם מיני חמץ אבל במקומות הללו שכל אחד יש לו בביתו מיני חמץ הרבה ומוכרחים להתנהג במכירת חמץ על כן הנהגתי בביתי להשאיר שאור מקודם הפסח ולמוכרו לנכרי עם שאר מיני חמץ כדי שיהיה השאור מזומן אחר הפסח בלתי שום חשש וכמדומה לי שהזקן רבי יהושע אשר היה מו"ץ בעיר הזאת אמר לי שכן הוא היה נוהג ולא עלה על דעתי שום חשש פקפוק בזה ובהרשימה שאני נותן לנכרי ממיני החמץ שאני מוכר לו אני רושם גם השאור אשר השארנו ועיין בשו"ת יד יוסף להג' מוהר"י דייטש בסי' ל"ב בעובדא ששכחו למכור השאור בין החמץ ואחר שאפו לחם אחר הפסח נודע להם מזה ונשאל כדת מה לעשות משום שאור שעבר עליו הפסח וכתב שגם מר רבו בשו"ת ספר יהושע בפסקים וכתבים סי' ע"ז נשאל כעין נדון זה ושקיל וטרי מה משפט הפת שנאפה אחר הפסח משאור זה ומדלא ערער על מה שהשאירו השאור אף אם היו מוכרים אותו בין החמץ נראה קצת דכשמשאירים שאור ומוכרים אותו לנכרי כדרך שמוכרים כל החמץ אין שום חשש בזה כל זה היה פשוט בעיני.
<b>אמנם</b> עתה לבי מגמגם בזה מפני מראית העין אשר ראתה עיני להגאון ישועות יעקב בסי' חת"ם סוף סק"ה שכתב בשם הב"ח שבקושי התירו מכירת חמץ על צד ההכרח והדחק וכתב הא"ר דבפראג בימים הקדמונים לא התירו אלא מכירת יי"ש ולא מכירת שכר וכשנדחקו חזרו והתירו גם מכירת שכר וסיים הרב ישועות יעקב אמנם מה שהאופים נהגו להשאיר שאור מקודם הפסח וגם שמרי שכר שיהיה מזומן בידם לאחר הפסח וזהו דבר שאינו מוכרח אינו נכון ובתשו' הארכתי וכו' עכ"ל (לפי הנראה מה שבתשו' האריך וכו' אעיקרא קאי ולא אדסמיך ליה עי"ש וק"ל) ולפי מה שכתבתי נראה דגם בשאור יש דוחק וצורך להתיר מכירתו כדרך שאר החמץ וצ"ע ועל כל פנים מה שהיה מפטפט האיש העומד נגדי על אשר נהגתי וכן הנהיגו קצת אחר שראו ממני להשאיר שאור ולמכרו לנכרי בכלל כל החמץ דאיך יתכן זאת בדבר המפורש בתורה שאור לא ימצא בבתיכם אין כדאי לדבר בזה כלל:
<b>כא</b><b>)</b> <b>מה</b> שכתבו הפוסקים בסי' תמ"ח ס"ג למכור החמץ מכירה גמורה בדבר מועט אם הכונה היא שימכור כל החמץ בדבר מועט או שהדבר מועט יהיה לקנין ושאר דמי החמץ יזקוף עליו במלוה עיין במה שרשמתי במערכת בכור בהמה סי' ג' אות א' ס"ק ט"ו ומשם באר"ה (ונדפס בשדי חמד ח"א בחלק אסיפת דינים):
<b>כב</b><b>)</b> <b>מחזיקי</b> אורענדא דהשר נותן להם בית מיוחד יכולין למכור החמץ בדרך שכירות שישכירו כל זכות שיש לו בהבית וישכיר לו בכסף ואף דקרקע צריך שטר מכל מקום מהני במתנה עם הנכרי שיקנה בכסף לחוד כמו שכתב רמ"א בח"מ סי' צד"ק ויקנה החמץ אגב קרקע ואם השר אינו נותן להם שום קרקע וחדר מיוחד רק הישראל מוזג בבית נכרי אחד בחנם ולא השכיר לו רק המזיגה צ"ע איך לעשות דלכתחלה צריך כסף ומשיכה וקשה הדבר שימשוך הקונה כל החמץ וקנין אגב קרקע אין שייך שהרי אין לו קרקע וקנין חצר לא מהני בנכרי וגם קנין אודיתא לא מהני וכו' וגם תנאי שיקנה החמץ בכסף לבד לא מהני וכו' וגם מנהג התגרים וכו' צ"ע אי מהני ואפשר כיון דהנכרי נותן לו רשות למזוג בביתו מסתמא קבל ממנו איזו טובה והוי כהשכיר לו ביתו ויכול להקנות לו זכותו ואגבו החמץ וכו' אלו תורף דברי הרב מעין גנים (עצי לבונה ח"ב) בנימוקיו לא"ח סי' תמ"ח ד' מ"ח ע"ד והנה מה שכתב דכשיש להם בית מיוחד שישכירו וכו' ומהני תנאי וכו' לא ידעתי אמאי צריך שום תנאי הא שכירות קרקע מנכרי אין צריך שטר כמו שכתב הרמ"א רס"י צד"ק וכן שכירות לנכרי ומה שכתב הרמ"א תנאי הוא לענין קנין הקרקע כיעי"ש וכן כתב הרב מקור חיים בסי' תמ"ח סק"ט תוך (ד"ה וגם יש תקנה למכור) וכמו שכתבתי לעיל בסימן ח' אות י"ג סק"ב (ד"ה ולפי) ובסי' זה אות ו' ד"ה וכל זה הוא ובסי' זה אות ד' (ד"ה הנה בשו"ת וד"ה וראיתי בספר שבילי דוד) ואולי הרב מעין גנים חושש לדברי הרב ט"ז בסי' צד"ק שהאריך לחלוק על דין זה וסובר דלא מהני לשכירות כסף בלא שטר עי"ש אמנם מצאתי שהרב שואל ומשיב בתניינא חלק ד' סי' יו"ד (ד"ה והנה בשנת תרי"ז) כתב בשם הרב השואל שדעת הרב מקור חיים דשכירות סגי בכסף לבד ושהאריך לפלפל דהרי הט"ז בסי' צד"ק חולק על הש"ע וכתב דלא מהני וכו' והרב המחבר תמה על דברי הרט"ז ובסוף דבריו כתב דשכירות אין לו דין מכר רק לענין תשמיש והנאה של השכירות ולא לגוף הדבר כמו שכתב הש"ך סי' שי"ג בשם נמק"י והריב"ש ולפי זה לא שייך שטר דהוי רק כמטלטלין וכו' כיעי"ש ועיין בס' פורת יוסף להג' מסלאנים בחידושיו על הטוש"ע ח"מ סי' צד"ק שהביא ראיה מהירושלמי דשכירות מנכרי סגי בלא שטר ועיין מה שכתבתי על דבריו בקונטריס הכללים מערכת הגימ"ל אות ה"ן ס"ק ל"א בשדי חמד ח"א) באופן שנראה דנקיטינן דשכירות קרקע מנכרי וכן לנכרי אין צריך שטר ועיין לקמן אות כ"ה ובקונטריס הכללים במערכת השי"ן אות ע"ד רשמתי בענין שכירות קרקע אי סגי בכסף בלא שטר עי"ש:
<b>ומצד</b> התנאי נראה דיש לפקפק כי ראיתי להרב פתחי תשובה שם בשם הרב כנסת יחזקאל דתנאי לא מהני אלא שכשיכתוב את השטר יהיה קנוי לו למפרע אבל בלא שטר כלל לא מהני עי"ש ואם כן בנדון זה אם לא יכתוב שום שטר לא יועיל לו התנאי אם היה צריך תנאי בזה אבל האמת הוא דשכירות קרקע אין צריך שום תנאי ונקנה בכסף בלבד בלא שטר כמו שכתבתי למעלה וכן כתב רב אחד הובאו דבריו בס' אגודת אזוב מדברי ד' ה' סוע"ב אות א' והרב המחבר שם בעמוד ג' פקפק על זה ורצה לחלק דדוקא בישראל מישראל אי נמי ישראל מנכרי מהני אבל נכרי מישראל לא מהני אך אחר שראה דברי הרב מקור חיים דסובר דמהני חזר מסברתו וכתב טעם לסברת המק"ח עי"ש שלא זכרו שרים דברי הט"ז בריש סי' צד"ק מה שכתב בין לענין כסף בשכירות ובין לענין התנאי אי מהני ועיין עוד לקמן אות כ"ד לענין התנאי ומכל מקום נראה ליישב דעת הרב מעין גנים דכיון דלפי האמת בכל אחד מאלו השני דרכים יש לפקפק על כן נכון הדבר שלא לסמוך על האחד מהם בלבד אלא בהצמדם יחד ומה שכתב דאודיתא וסטומתא לא מהני עיין מה שרשמתי לעיל אות י"ז ומה שכתב דקנין חצר לא מהני בנכרי עיין מה שרשמתי בקונטריס הכללים במערכת החי"ת אות ל"ח ומ"ש דתנאי שיקנה החמץ בכסף בלבד לא מהני עיין מה שרשמתי לקמן אות כ"ד:
<b>כג</b><b>)</b> <b>כיון</b> שמכירת החמץ לנכרי צריך להיות מכירה גמורה בלי שום הערמה כלל נראה דאחר הפסח כשיחזיר הנכרי החמץ להישראל צריך לקנותו באחד מדרכי הקנאה ולא לקבל ממנו בחזרה בסתם כמו שכתבו הפוסקים לענין מתנה על מנת להחזיר והוא הדין לענין מכר שאם לא כן נראה שהמכירה לא היתה רק דרך הערמה אך נראה שאחר הפסח די בזה שיקנה מהנכרי חמץ והחדרים בחזרה בכסף לחוד והנכרי יחזיר השטר מכירה שקבל קודם הפסח ודי בזה דאף שישראל מנכרי אינו קונה קרקע בכסף לחוד כי אם גם בשטר כמבואר בח"מ סימן צד"ק התם הוא משום דלא סמכא דעתיה דישראל והכא לא שייך זאת כיון שאין עוד להנכרי שטר להראות שהוא שלו כן כתב הרב בגדי ישע סי' ב' אות ה' והרב חתם סופר בסי' ק"ט כתב ואם כן כל כלי מתכות צריכים טבילה אחר הפסח כשיחזור הישראל ויקנם מהנכרי וכו' ובסיגנון זה כתוב בנוסח המכירת חמץ של הרב נודע ביהודה שהובא בשיבת ציון סי' י"א ואם ימכור כל זה לנכרי ויקנה ממנו אחר כך יהיה צריך טבילה ע"כ וכן הוא לשון הרב עצי לבונה בסי' ק"ך אותם המוכרים היי"ש עם הכלי וחוזרים וקונים מהנכרי אחר הפסח יש להטביל וכו' משמעות דברי הגאונים הנ"ל הוא כדברי הרב בגדי ישע דאחר הפסח צריך קניה מהנכרי גם בס' קיצור ש"ע מהרב מהרש"ג כתב בסי' קי"ד בהערה לענין מכירת החדר להקנאת החמץ שצריך לקנותו ממנו מחדש לאחר הפסח ונפקא מינה לענין מזוזה דאולי יש בזה משום תעשה ולא מן העשוי עיין שערי תשובה סי' תרנ"ו סק"ז לענין סוכה ולכאורה הוא הדין כאן וגם אם אין מוכר לו החדר רק משכירו לנכרי מסתפק לענין מזוזה עי"ש:
<b>כד</b><b>)</b> <b>מה</b> שצריך לכתוב שטר על מכירת חמץ הוא לפי שצריך להקנות לנכרי החמץ בכסף ובמשיכה לצאת ידי מחלוקת ולמשוך כל החמץ הוא דבר קשה ולכן מקנים לו אגב קרקע ונכרי אינו קונה קרקע בכסף אלא בשטר לכן צריך לכתוב לו שטר וממילא אם מה שמקנה לו החמץ הוא אגב שכירות קרקע אין צריך לזה שטר דשכירות קרקע נקנה לו בכסף בלבד כמו שרשמתי בסי' זה אות כ"ב ולפי זה מי שאי אפשר לו לכתוב שטר מכירת חמץ ימכור לנכרי בכסף וישכיר לו החדר שהחמץ בו ויקח ממנו כסף על שכירות החדר ואגב שכירות החדר יקנה לו החמץ וראיתי להרב מקור חיים בסי' תמ"ח בחידושים סק"ח שכתב שמי שאי אפשר לו לכתוב שטר יתנה עם הנכרי שיקנה הקרקע בכסף ואגבו יקנה לו החמץ עי"ש שלא כתב תקנה הנ"ל להשכיר לו החדר וכו' אף דאיהו גופיה כתב שם מפורש דלשכירות החדר אין צריך שטר כיעי"ש נראה דהיינו לשיטתו דקרקע שהוא שלו לחלוטין לא סגי להשכירו דשכירות לא קניא וכו' כמו שכתב בביאורים שם סק"ט (בסוף ד"ה וגם יש תקנה) ובסי' ת"מ שרמז שם עי"ש והרבנים מג"א סי' תמ"ח סק"ד ומחצית השקל שם וחק יעקב בס"ק י"ד שהזכירו להתנות עם הנכרי שיקנה הקרקע בכסף בלבד היינו ודאי כשאי אפשר לכתוב שטר ומשום דסברי דשכירות לא קני ועיין להרב חיי אדם כלל קכ"ג אות ב' אבל לדידן דנקיטינן דגם בקרקע שלו מהני להשכירו כמו שמתבאר ממה שרשמתי לעיל בסי' זה אות ד' עי"ש בד"ה הנה בשו"ת בגדי ישע) ודאי יש תקנה זו להשכיר לו החדר וכו' כנז"ל ולפי הנראה תקנתא דלהשכיר עדיפא דבתקנתא דתנאי פקפק במחצית השקל על הרב בית חדש שבסי' תמ"ח כתב דמהני להתנות ואילו בח"מ כתב דלא מהני להתנות שקונה בכסף לחוד (וכן הקשה הרב נהר שלום סימן תמ"ח סק"ד) ועם שכתב ליישב דבחמץ דבגילוי כל דהו סגי מהני גם תנאי וכו' עי"ש הנה ראיתי בשו"ת אגודות אזוב מדברי סי' י"ג אות ג' (ד"ה אמנם) שהצ"ע בדברי החק יעקב בשם הנ"ש דמהני תנאי דמנא ליה הא יש לומר דמה שכתבו הפוסקים דמהני תנאי שיקנה בכסף בלבד היינו בישראל שקונה מכותי דסגי בגילוי דעת דסמיך אקנין כסף שקונה מנכרי משום הכי מהני תנאי אבל נכרי מישראל דבאמת היה קונה בכסף וחזקה בלי שטר וכבר סמכא דעתיה דנכרי אלא שלפי שהוא אלם חששו שיקנה קרקע מישראל באלמות אבל בשטר לא חיישינן דכולי האי לא עביד כמו שכתב המ"מ הובא בסמ"ע סי' צד"ק מהיכא תיתי יועיל תנאי הא אכתי על ידי אלמותו יאמר שהתנה שכסף יקנה ובאות כ"ב הנ"ל הבאתי דברי הרב פתחי תשובה בשם הרב כנסת יחזקאל עי"ש והרב ט"ז סי' צד"ק תמה מאד איך מהני תנאי לקנות בכסף עי"ש ולכן עדיף טפי להקנות ע"י שכירות החדר דבשכירות שהוא לזמן קצר לא חיישינן לאלמותו דבשביל זמן מועט לא יתנהג באלמות כמו שכתב באגודות א"מ הנ"ל בד' ה' סוף ע"ג אות ב' עי"ש אלא דלפי זה קשה דאם כן כל הטורח שהצריכו הקדמונים לכתוב שטר למכירת חמץ למה הלא אנו מקנים החמץ אגב שכירות החדר ובשכירות קרקע אין צריך שום שטר ובשלמא לדעת הסוברים דבקרקע שהוא שלו לגמרי לא סגי בלא מכירה ניחא דאיצטריך לכתוב שטר מכירת חמץ משום מכירת הקרקע ואם כן או נאמר דלא פלוג והזקיקו שטר מכירה לכל משום חשש שמא כשימכרו הקרקע גם כן לא יכתבו שטר או דנימא דאין הכי נמי דהקדמונים לא תקנו אלא באם ימכרו החדר ולא באם ישכירו אך לפי דעת הסוברים דבין אם החדר שלו לגמרי ובין אם אינו אלא בשכירות בידו דינא הוא להקנותו לנכרי בשכירות בלבד אם כן טעמא בעי האי שטרא למה לן כלל וצ"ע ואולי משום שכל עיקר מכירת חמץ מיחזי כהערמה ראו לתקן כל מאי דאפשר להראות יפוי כח המכירה לחזקה במסמרים וגם כי אם לא היה צריך שום שטר היה הדבר מסור ביד כל אדם ושמא לא היו עושים הקנאה כדבעי לפום דינא ועל ידי שיצטרך לכתוב שטר ולאו כולי עלמא מיגמר גמירי ילך אצל חכם ומתוך כך יעשה ההקנאה כדין וכהלכה וידע גם כן איזה דברים צריכים מכירה כי לאו כולי עלמא דינה גמירי ועושים הטפל עיקר והעיקר אפילו כטפל אינו בעיניהם:
לכתוב שטר) שימכור את החמץ בכסף לבד ויתנה עמו
<b>והנה</b> לכאורה עוד אחרת היתה (תקנה למי שאי אפשר לו שיקנה בכסף לבד דזה מועיל לפי דברי מרן הב"י ופסקו הרמ"א בח"מ סי' קצ"ח ס"ה דאף דאין מטלטלין נקנים אלא במשיכה מכל מקום אם התנו בהדיא דמעות יקנו קנו והכי נמי נימא אף דלדעת ר"ת קניינו של נכרי במשיכה מכל מקום אם התנו שיקנה בכסף לבד קנה ואף דהרב שפתי כהן שם חולק על מרן והרמ"א וסובר דלא מהני תנאי לקנות המטלטלין בכסף בלבד והוא הדין לדידיה לא מהני תנאי שיקנה הנכרי בכסף לדעת ר"ת שקנינו במשיכה וכן כתב הרב מעין גנים (עצי לבונה ח"ב) בחידושים לא"ח סי' תמ"ח ד' מ"ח ע"ד (ד"ה ולפי) דלא מהני למכור החמץ על ידי קנין כסף ותנאי לפי שהש"ך חולק וכו' עי"ש וכן נראה קצת דעת הרב מקור חיים ושאר פוסקים הנז"ל שהזכירו תקנתא דמכירה על ידי תנאי ונקטי התנאי לקנות הקרקע בכסף ולא אמרו למכור החמץ בכסף בלבד ועל ידי תנאי ולא הוה צריכנא לקנין אגב קרקע כלל אלא משמע דסברי דלא מהני תנאי לקנות מטלטלין בכסף או דחיישי על כל פנים לדעת הש"ך הנ"ל (אלא שאין מדברי המק"ח הכרח לזה דיש לומר דלפי שבמכירת חמץ אינו מקבל כל דמי החמץ מהנכרי אלא מקבל רק זידאטיק והשאר זוקף עליו במלוה ולדעתו חשיב זה אחריותו על הישראל כיון שאם יאבד החמץ לא ישלם לו הנכרי ולכן אין שום תקנה אלא אם כן יקנה לו מקום החמץ כדי שיהיה כמקבל אחריות חמצו של נכרי בבית הנכרי דשרי משום הכי לא הזכיר תקנה זו אבל אין הכי נמי דאם מקבל ממנו כל הכסף וכן לדעת החולקים על המק"ח בזה וסברי דלא חשיב מפני זה אחריותו על הישראל כמו שמתבאר ממה שרשמתי בסי' ה' אות כ"ה עי"ש אין הכי נמי דיכול לתקן למכרו לנכרי בכסף על ידי תנאי ומהני דלא כדעת הש"ך) הנה בפ"ת שם הביא בשם הרבנים נתיבות המשפט וקצות החשן ושער משפט שהסכימו לדעת מרן והרמ"א דמהני תנאי לקנות מטלטלין בכסף בלבד עי"ש ואם כן לדידהו הוא הדין דמהני תנאי שיקנה הנכרי בכסף בלבד הן אמת דהספרים הנ"ל אין גם אחד מצוי אצלי ולפי הנראה אף שהצד השוה שבהם כולהו תלתא סברי מרנן דתנאי מהני בישראל לקנות המטלטלין במשיכה מכל מקום לא ראי זה כראי זה דלפי דברי הנה"מ על פי דברי הרב בית חדש וכן הסכים השער משפט דהטעם דמהני תנאי הוא משום כיון שלא עקרו חכמים קנין המעות אלא לטובתו של לוקח שלא יאמר לו נשרפו חטיך בעליה יכול להתנות ולומר אי אפשי בתקנת חכמים יש לומר דלגבי נכרי למאן דאמר דקניינו במשיכה מן הדין ולא משום תקנת חכמים לטובת הלוקח או המוכר אין בידו להתנות ולומר אי אפשי במשיכה וכסף יקנה אבל לפי מה שכתב בשם הקצה"ח שהוכיח כסברת מרן הב"י והרמ"א מההיא דאמרינן בריש פרק שני דבכורות ד' י"ג ב' מתיבי הלוקח גרוטאות וכו' הכא במאי עסקינן בשקבל לדון בדיני ישראל וכו' דמוכח מזה דכל דהוי קנין בשום מקום מהני ביה תנאה והוא הדין בקנין כסף לדידן וכו' הנה לפי זה יש ללמוד דאף בדבר שהוא מעיקר הדין מהני ביה תנאה כמבואר ואם כן לדידיה נראה ודאי דמהני תנאי לקנות הנכרי מטלטלין בכסף בלבד ובתשובת אגודות אזוב מדברי בסי' י"ד ד' ו' ע"ד כתב דלא מהני לקנות החמץ בכסף ובתנאי דלא מבעיא לדעת הש"ך וכו' אלא אף למ"ש במקום אחר שיש לומר דמהני תנאי לישראל לקנות מטלטלין בכסף דהוי כאומר אי אפשי בתקנת חכמים מכל מקום בנכרי למאן דאמר דקניינו במשיכה לא מהני ביה תנאי לפי דברי הריטב"א שהביא הש"ך וכו' עי"ש ואזיל בשיטת הנה"מ ושעה"מ הנ"ל אבל לפי הוכחת הקצה"ח אי אפשר לומר כן ולדידיה גם בחמץ מהני להקנותו בכסף על ידי תנאי ומצאתי להג' מחנה אפרים בהלכות מכירת קנין מעות סי' ט' שכתב כדברי הקצות החשן שהביא בפתחי תשובה דמההיא דגרוטאות מוכח דמהני תנאי להקנות לנכרי מטלטלין בכסף ומזה הצ"ע על הקדמונים שהצריכו כסף ומשיכה במכירת הבהמה להפקיע קדושת בכור למה לן כולי האי ותיסגי בכסף על ידי תנאי עי"ש ומה שכתב הרב המגיה שם על פי דברי הרמב"ן כעת נעלם ממני כונתו איך נדחית בזה הוכחתו מההיא דגרוטאות:.
<b>אחר</b> החיפוש ראיתי שמרן מוהריט"א בפרק שני דבכורות ד' י"ז ע"א (מדפוס ווארשא בד"ה עוד יש לעמוד) חקר אמאי הוצרכו הראשונים לתקן כסף ומשיכה במכירת מבכרת ולא סגי להו על ידי כסף ותנאי כדמוכח מההיא דגרוטאות וכו' וכתב דיש לומר דדוקא להחמיר מהני תנאי ולא להקל והביא דברי המח"א הנ"ל דאמאי הוצרכו לכסף ומשיכה ולא סגי בכסף ותנאי או משיכה ותנאי ושקיל וטרי בדבריו ובדברי הרב המגיה וחזר בו ממה שכתב בתחלה דדוקא להחמיר הוא דמהני תנאי דמפשט השמועה נראה דגם להקל מהני קבלת הנכרי ועושה קנין וקונה מן הדין ואף דהש"ך דחה סברת מרן מכח דברי הריטב"א הנה המחנה אפרים הלכות קנין מעות סי' א' העלה כדברי מרן ואין סתירה מדברי הריטב"א דלא אמר הריטב"א אלא בדבר שאינו קנין כלל כגון משיכה ברשות הרבים וכו' אבל קנין כסף דהוא קנין גמור בעלמא מהני ביה תנאי לעשותו קנין אף לדבר שאמרו חז"ל שלא יקנה בכסף (במה שמייחס דעת המח"א כסברת מרן יש לפקפק קצת דנראה ממרוצת דברי המח"א דאף שדחה דברי הש"ך מכל מקום דעתו נוטה יותר לסברת הש"ך עי"ש) ומסיק דכן הוא העיקר ומה שהוצרכו לתקן כסף ומשיכה הוא משום דסברי דאף דתנאי מהני היינו כל זמן שאין הנכרי חוזר בו אבל אם ירצה הנכרי יכול לחזור בו דאתי דיבור ומבטל דיבור וזימנין דמשכחת דמוכר הישראל מכירה גמורה מעכשיו ולאחר שתלד וביני וביני אם ירצה הנכרי יכול לחזור בו ונמצא המקח בטל מעיקרו והישראל יסמוך על המכירה ויבא לידי מכשול וכו' ולא פלוג בתקנתם וכו' אלו תורף דב"ק מתבאר דלדעתו מעיקר הדין מהני כסף ותנאי אלא דלא ראו לתקן כן משום חשש תקלה ואם כן אפשר דאם הקנה החמץ לנכרי בכסף ועל ידי תנאי מהני בדיעבד וכן כשאי אפשר להקנות החמץ בקנין אגב קרקע מאיזה צד שיהיה אפשר שיכול להקנותו בכסף על ידי תנאי כיון דמעיקר הדין מהני שפיר סמכינן על זה בשעת הדחק וצ"ע שוב השגתי ספר שבילי דוד ליו"ד וראיתי בקונטריס הקניינים (שאחר סי' ש"ך) בחקירה ה' אות א' הביא דברי הש"ך בסי' צ"ח (צ"ל קצ"ח) ושהשיג עליו הקצה"ח מש"ס דע"ז ד' ע"ב והיינו ההיא דגורטאות) דמהני בנכרי שקבל עליו לדון בדיני ישראל וכתב, על זה ויש לומר שם קבל עליו הנכרי בדין דמשיכה בישראל על כל פנים קנין הוא ובודאי דלש"ך אתי שפיר מה שטרחו כל הפוסקים בחמץ ובכור ולא תקנו תנאי דאם בכסף כבר בטלו בישראל ומשיכה בישראל גם כן רק מדרבנן עכ"ל ולא הזכיר דברי הרמח"א ומרן מוהריט"א ולדברי מרן מוהריט"א אין הכרח ממה שלא תקנו כן הפוסקים לסברת הש"ך כנז"ל ובלאו הכי לשיטת הרב מקור חיים דחשיב מכירת חמץ שלנו לאחריות על הישראל דכיון דלא ישלם הנכרי הוי כאחריות אלם וכו' וכן לשיטת הרב בגדי ישע בסי' ב' והבאתיו בסי' ה' סוף אות כ"ה דחשיב אחריות על ישראל מטעם אחר עי"ש אין הכרח ממכירת חמץ דכיון דאחריותו על ישראל לא סגי במכירה בכסף ובתנאי לבד ובעינן הקנאת מקום החמץ שיהיה חמץ של נכרי בבית נכרי דאז אין חשש באחריות על ישראל ועיין במה שהבאתי בסי' ה' אות מ"ב בענין כשחל ערב פסח בשבת ושכח למכור החמץ בערב שבת אם מותר למכרו בשבת ובאיזה ענין יקנה לו החמץ ואם יועיל להקנותו החדר בכסף לבד ושיתנה עמו שיקנה החדר בכסף לבד וק"ל:
<b>וראיתי</b> בספר חדש (הוא אצלי) משיב כהלכה לגאון בדורנו אבד"ק רישא בסי' א' דף ב' ע"ג (ד"ה עד כה) בדבר אשר נהגו מקצת אנשים בעיר אחת שאין עושים שטר מכירה רק בעל פה וכתב הרב השואל דיש לחוש אף בדיעבד ולכתחלה ודאי אסור לעשות בלא שטר דקנין כסף קלוש לדעת רוב הפוסקים ומה שכתב המשאת בנימן משום דבחמץ סגי בגילוי דעת דלא ניחא ליה כבר השיגו האחרונים ואם כן יש מכשול גדול הן בגוף מכירת חמץ כיון שנכרי אינו קונה קרקע אלא בשטר לא יקנה החמץ גם כאשר לא קנה הקרקע אף דמקנה לו החמץ הוי באחריות הישראל אבל כשמוכר הקרקע הוי מקבל אחריות על חמצו של נכרי בביתו של נכרי והמחבר השיב דלענין קבלת אחריות נראה אף דקנין בטל לגבי קרקע מכל מקום כיון דמכר לו ולא חזר ממנו לא גרע מייחוד לו בית ולשיטת רבינו תם והרמב"ן והר"ן הוי בייחוד מקבל אחריות חמצו של נכרי בביתו של נכרי ולענין דינא נראה דיחוד מהני אף באחריותו והאריך לפלפל בדין זה בשיטת הפוסקים ומסיק (בדף ג' ע"א בסוף ד"ה ומעתה) על כל פנים למדנו דייחוד מקום מהני ואם כן נידון החשש של אחריות ישראל לא גרע מייחוד מקום כיון שמכר לו המקום אף שנכרי אינו קונה אלא בשטר לא גרע מייחוד מקום.
<b>שוב</b> עמד לבאר אם שימוש בפירות קונה. לו המקום דהוי כמחזיק בהמקום שאם מועיל שימוש במקום חזקה יהא נקנה המקום להנכרי ויועיל הכסף שנתן בעד החמץ שיהא נקנה לו בכסף ואגב קרקע והאריך בזה ואם יש לחלק בין ישראל לנכרי ואם חזקה בלא שטר מהניא בנכרי וסיים בסוף התשובה וכל זה להליץ בדיעבד אבל לכתחלה להקנות בלי שטר חלילה וחלילה כמו שכתב כבוד תורתו דקנין כסף הוא קלוש מאד גם הגילוי דעת נדחה כדכתב מעכ"ת ואם חלילה לא יקנה החמץ נפל היתר שלי מענין שימוש שגם החמץ אפשר לא יקנה וכבר הורגלו שיקנה אגב מקרקע וכמה וכמה מכשולות כאשר ימכר בלי שטר חלילה לפרוץ גדר ולמכור בלי שטר אשר קיימו וקבלו היהודים עליהם והעושה כן במזיד נקרא עבריין ואני רגיל לכתוב בשטר המכירה אחר שמכרתי הכל כדינו כותב חוץ אלה הנני מודה בהודאה גמורה שמכרתי בכל אופן היותר מועיל על פי תקנות חז"ל ולשיטת האחרונים אודיתא גופא קנין ואף החולקים אני עושה ליתר שאת עכ"ד קדשו והנה מה שכתב דלכתחלה אין להתיר בלא שטר הצדק אתו דכל שיש באפשרות לכתוב שטר כן צריך לעשות וכל מה שכתבתי אני הדל באות זו אינו אלא למי שאי אפשר לו לכתוב שטר בשום אופן מאיזו סבה שתהיה אך מה שנראה מדברי הגאון דקנין כסף בלבד לא מהני בדיעבד ועבר עליו הפסח ורק משום החזקה שעל ידי שימוש בפירות הוא דמהני בדיעבד הנה לעיל בסי' ח' אות ט"ו הבאתי דמסקנת רבני האחרונים היא דאם לא מכר החמץ אלא בכסף בלבד ועבר עליו הפסח מותר דסמכינן בחמץ שעבר עליו הפסח אדעת הסוברים דקניינו של נכרי בכסף עי"ש שוב ראיתי שם (במשיב כהלכה) בריש סי' ב' על מה שנשאל במי שמכר החמץ על ידי שטר רק שלא חתם עצמו כי אם על ידי מסירת הקולמוס דלא מהני וכו' וכתב על זה וז"ל ומע"כ כתב דעל כל פנים קנין כסף על החמץ מהני בדיעבד לסמוך על הפוסקים דכסף מהני בנכרי גם כן נכון וכו' נראה בעליל שדעת שניהם השואל והמשיב דבדיעבד אם אין שום שטר רק קנין כסף בלבד ועבר הפסח מהני:
<b>כה</b><b>)</b> <b>בנוסח</b> שטר מכירת חמץ שבספר ראשית ביכורים להג' רב"ך בסי' ה' סקי"ז כתוב ולראיה וכו' באתי עה"ח ביום י"ד לירח (לא ידעתי טעם לכתוב לירח במקום לחדש הנהוג בכל השטרות) ניסן בשעה חמישית שהיא שעה זמנית קודם חצות היום בשעה שאסור באכילת חמץ ומותר בהנאה שנת וכו' עי"ש ראה זה חדש הוא לכתוב שעת המכירה ובנוסח שטר מכירה של הג' נו"ב שהובא בשו"ת שיבת ציון סי' י"א וכן בנוסח שטר מכירה שבש"ע הג' מוהרש"ז לא נכתב בהם אלא ביום י"ד ניסן בלתי מורה שעת המכירה ולא הוה ידענא טעמיה דר"ב בזה עד שהגיע לידי ספר אגודות אזוב מדברי וראיתי שם בחלק א"ח סוף סי' י"ד שכתב שנכון לפרש בשטר מכירת חמץ השעה שנכתב ונמסר לנכרי דאם אין כתוב השעה אין השטר חל עד רגע אחרונה של היום כמו שכתב הסמ"ע סי' ק"ד סקכ"ד ואז כבר נאסר החמץ על כן צריך שיהיה מוכיח מתוך השטר שהמכירה חלה בתחלת שעה חמישית ואין לומר שמצד איסור חמץ מיקרי מוכח מתוכו שחלות השטר היה קודם שעת האיסור דהתינח לגבי החמץ אך כיון דבעינן גם הקנאת הקרקע ולגבי הקרקע לא הוי מוכח מתוכו עד כלות היום וכיון שמקנה החמץ אגב קרקע גם החמץ לא נקנה לו אלא בסוף היום וכבר נאסר מקודם והיכא שהחדר שהחמץ בתוכו הוא שלו ממש שאז צריך למכור החדר לנכרי ולא סגי בשכירות משום דשכירות לא קני כמו שכתב המקור חיים והוי חמצו של נכרי בבית ישראל ואחריות אנס על הישראל אפילו בלא הקנה לו החמץ אגב קרקע יש לדון על מכירת קרקע דלא חיילא עד סוף יום י"ד וממילא עד אותו זמן הוי כאחריות אנס עליו בביתו ויש להסתפק אם איסור קבלת אחריות הוא מחצי היום או לא הוי אלא מתחלת הלילה כמו שנחלקו הפוסקים באיסור בל יראה דאם אינו אסור עד הלילה יש לומר דמהני בלא פרישת השעות כשאין צריך להקנות החמץ אגב קרקע ושמעתי שבנוסח מכירת חמץ להג' חתם סופר מפורש בו שעות מטעם שכתבתי אלו תורף דב"ק ואין ספק דמטעם זה הוא מה שהצריך הגאון רב"ך לכתוב שעת המכירה ויש לפקפק בדבריו דמשמע דמה שכתב בתחלה הוא אף כשהחדר שהחמץ בתוכו הוא אצלו רק בשכירות דאז סגי בשכירות מכל מקום כל שמקנה החמץ אגב קרקע ועל קרקע לא מוכח מתוך השטר חלות הקנין עד סוף היום לא מהני והוא תמוה דהא שכירות קרקע נקנה בלא שטר כמו שרשמתי לעיל אות כ"ב ואם כן כבר נקנה שכירות הקרקע בשעתו ושפיר הקנה לו החמץ אגבו וגם כשהוא קרקע שלו לפי מה שכתבו כמה גדולים דעדיף להשכירו לנכרי מלמוכרו כמו שרשמתי בסי' זה אות ד' אם כן אין צריך שטר כלל ונקנה להנכרי בשעת מכירת חמץ ומה שכתב בשם נוסח מכירת חמץ להג' חת"ס תמוה בעיני דמתבאר מדבריו בתשו' סי' ח"ק וסי' ק"ט דמסתמיך ואזיל ונקיט בשיפולי גלימא דרביה הג' מוהר"ר נתן אדלר בנוסח מכירת חמץ ובתשו' בית שלמה סי' ע"ד הוא הע"ד מעיד בגדלו דנוסח מכירת חמץ של הג' מוהרנ"א הנ"ל הוא להשכיר לנכרי ולהקנות לו אגב קרקע שכור וכדעת הנו"ב ואם כן איך יתכן שיהי' מקום לחוש מה שלא נכתב שעות בהשטר מאחר שכל עיקר השטר הוא אך למותר ודל מהכא השטר כמאן דליתיה הרי נקנה שכירות הקרקע להנכרי בכסף שנתן על זה ואין לומר דכיון דנחית לכתוב שטר אינו קונה בכסף כי ההיא דאמרינן כיון דנפל גלי אדעתיה דבנפילה ניחא ליה ולא בארבע אמות דודאי אין לחוש לזה כמו שמתבאר ממה שרשמתי בסי' ח' אות י"ג מסק"ה והלאה עי"ש ובקונטריס הכללים מערכת הכ"ף אות קל"ו:
<b>ועוד</b> נראה לדעתי העניה דכיון דבשטר שכותב השכירות כותב גם כן שמוכר לו החמץ וכו' אין לך מוכיח מתוכו גדול מזה שבשעה שמותר למכור את החמץ השכיר לו החדר וכולי עלמא ידעי שכן הוא האמת ומהיכא תיתי לחוש ולומר שמא נעשה כל זה בסוף היום אחר שנאסר ויתכן שמפני זה לא חשו הגאונים מוהרש"ז והנו"ב לכתוב שעות וכן ראיתי בנוסח שטמ"ח ששלח אלי הגאון המפורסם מוהרי"ז שטערין בע"ס זכר יהוסף (על פי דרשתי מאתו) שלא נכתב בו שעת המכירה וכן אנחנו נוהגים גם בזה וראיתי להגאון עמודי אש יצ"ו סי' ו' אות ח' בד"ה (והנה ראיתי בס') שכתב בשם ס' זכרון שמואל בקונטריס נשמת חיים סי' י"א שכתב בשם החת"ס לכתוב שעות כנז"ל וסיים וז"ל ואף שיש לפקפק דקרקע בשכירות אין צורך כלל לשטר מכל מקום כיון דכתב שטר לא סמכא דעתיה עד זמן קניית השטר ע"כ איני מבין איך שייך לומר על הנכרי דלא סמכא דעתיה עד זמן קניית השטר דאטו הנכרי הקונה וגם הישראל המוכר דינא גמירי דאינו קונה אלא בסוף היום הרי מסתמא דעתם היא דכי מטא שטרא לידיה הרי זה גמר הקנין וכיון דלפי האמת כבר נקנה השכירות לנכרי בכסף בלבד ואין לנו חשש אלא משום סמיכות דעת נראה לי דאין שייך בזה לומר דלא סמכא דעתיה דודאי הוא אינו יודע מדין זה כלל ובפרט שכל עיקר מכירת חמץ והקרקע אינו אלא להפקיע איסור חמץ ואף כשתהיה ההקנאה בכל אופן המועיל ודעת כל אדם סומכת עליה מכל מקום אין דעת הנכרי סומכת בזה לגמרי ואפילו הכי מהני וכל שכן בזה דלפי האמת גם הנכרי יוכל לסמוך על קנין הכסף והשטר כי אינו יודע כלל שלא יחול השטר עד סוף היום כנ"ל וידוע שכתבו הפוסקים דלענין הפקעת איסור הולכים אחר דיני ישראל בין להחמיר בין להקל אף אם אינו מועיל בדיניהם ופשיטא דמה שאינו מועיל בדיניהם אין דעת הנכרי סומכת עליו בשאר קניינים ואף על פי כן בזה סומכת דעתו על מה שעושה הישראל לטובתו להציל עצמו מאיסור ומהני שפיר ובשו"ת דברי חיים ח"ב סי' ל"ז הביא דבריו הגאון מנחת משה יצ"ו בקונטריס חקת הפסח אות יו"ד כתב דאף דבערי אשכנז דינא דמלכותא הוא שלא יועיל שום שטר הנכתב בלשון הקודש אלא בלשונותם אנן אזלינן בתר דינינו בין להחמיר בין להקל כדכתב הרב שע"א סי' ע"ט ובהכרח צריכים לזה דהא לא מהני בדיניהם שום שטר במכירה כזו שהיא לאפקועי איסור אלא שסומכים על מה שהוא דינינו וכו' עי"ש הרי דאף דאין דעת הנכרי סומכת מצד דיניהם כי זה אינו נחשב מכירה כלל מהני בזה ואמרינן דסמכה דעתו על מה שהוא דינינו וכל שכן שיסמוך על מה שלפי הראות נראה שיש בזה גמר הקנין וגם הג' עמודי אש נר"ו האריך לקיים מנהג העולם שלא נהגו לכתוב שעות וכתב ועם כל זה אנא עבדי עובדא בנפשאי כדברי הגאון חת"ס הואיל ויצא מפי אותו צדיק ומה שכתב בעמודי אש דאנן סהדי דכדי להפקיע איסור חמץ גמור ומקני וכו' עיין מה שרשמתי בזה במערכת בכור בהמה סי' ג' אות א' ס"ק ל"ה וס"ק ל"ו (ונדפס בשדי חמד ח"א בחלק אסיפת דינים) ולעיל בסי' ה' אות טו"ב סק"א והלאה דלא סמכינן אהאי סברא אלא כשאי אפשר בענין אחר
<b>ודאתאן</b> עלה לענין אם להזכיר שעות במכירת חמץ נראה ודאי דאף דמן הדין אין חשש נכון להחמיר לכתוב שעת המכירה וכדכתב הרב עמודי אש יצ"ו וכדחשו לה הרבנים אגודות אזוב וראשית ביכורים הנ"ל וכן ראיתי עתה בספר הזכרון לידידי הרה"ג אבד"ק ראזישטאש יצ"ו בהלכות פסח ד' ט"ו. ע"א שכתב שנוהג לכתוב קודם זמן איסור הנאת חמץ וכן תקנתי לכתוב בשטר מכירת חמץ שלנו איה"ב:
<b>ואם</b> גם בערב פסח שחל בשבת צריך לכתוב שעות בשטר המכירה שכותב בערב שבת עיין לקמן אות ל"ה:
<b>ומה</b> שכתב בשו"ת דברי חיים הנ"ל איך יועיל מה שנכתב בלשון הקודש שהוא חוץ מחקי הממשלה וכו' הנה לפי הנראה מטעם זה הוא דהצריכו לכתוב בהשטר ורשות להעתיק כל זה בכתב רוסיא במקום משפטי הקיר"ה וכו' ככתוב בנוסח השטר מכירה שבש"ע הרב מוהרש"ז ובס' ראשית בכורים ס"ק י"ז הנ"ל וכן כתב הרב שואל ומשיב במהדורא תניינא ח"ב סוס"י ס"ג דנכון לכתוב שרשות ביד נכרי להעתיקו בלשונם דכתב שלנו אינו מועיל מצד דינא דמלכותא וכו' וסיים שם דכל דלא מהני בדד"מ אף אם מועיל בדינינו לא מהני עי"ש וזה שלא כדברי הרב דברי חיים דמהני מה שמועיל בדינינו ומנוסחי שטר מכירה הנ"ל אין הכרח דסברי כהרב שואל ומשיב דאפשר דלרווחא דמילתא הצריכו כן ולפי הנראה לא ראה הרב שואל ומשיב דברי הרב חתם סופר בסי' קי"ג והובא במנחת משה שם דגם בדיניהם מועיל שטר כזה אלא דהיה צריך לשלם תחלה מס המלך שהוטל על זה ובחסדי הקיר"ה לא הטיל מס בשטר זה עי"ש וראיתי עוד במנחת משה שם באות כ"ט שהביא שו"ת שערי דעה סי' ה' דכל שמועיל הקנין בדינינו אף אם אינו מועיל בדיניהם מהני:
<b>ובשו"ת</b> דבר אליהו (להגאבד"ק טארלא) בסי' יו"ד עמד לבאר על מה שכותבים השטר מכירה בכתב משיט"א והוא מפורסם שמחוק הקיר"ה כתב עברית אין לו תוקף כלל ושטר שאינו עשוי על פי דינא דמלכותא אינו מועיל וכו' ואחר שהאריך מענין לענין בקנייני מטלטלין אם בכסף או במשיכה ואם מהני איזה קנין מהם מדין סטומתא וכו' סיים (בסוף ד"ה ולכאורה) דאם באנו לחוש לדינא דמלכותא צריכים אנו לחוש תחלה לדינא דמלכותא ולכתוב כפי הנימוס הגם דבדיעבד בקנין מעות בלא שטר גם כן אין יכול לחזור א סוף לכתחלה צריכים לכתוב שטר בלשון המועיל ועוד הא צריכים להקנות בקנין אגב גם כן ומהמועיל בזה הדיעבד לכן נראה לומר הא עיקר השטר הוא רק על הקרקע ושטרא למטלטלי לא עבדי אינשי ואין צריכים שטר רק על הקרקע כדי לקנות אגבו המטלטלטין אם כן די לכתוב שטר בלשון המועיל כנימוס רק על הקרקע ושוב אין צריכין על המטלטלין כי יכול להקנותם אגב קרקע אף בעל פה ועל ידי קנין מעות גם כן כי זה הערבון הניתן הוא על הקרקע ועל המטלטלין ובאם שלא נכתב שטר על הקרקע כנימוס לדעתי יש לחוש בזה החמץ טובא ואין לומר אם כן כפי שכתבנו צריכים גם כן לכתוב על נייר סטעמפעל יש לומר על פי מה שכתב הרב חתם סופר יען דבדיניהם השטר כשר רק מקודם מוכרחים לשלם דמי הסטעמפעל אם כן כשהשטר כשר שוב לית לן בה וגם נשאלה שאלה זו לפני הקיר"ה על מה שישראל מעלימין דמי הסטעמפעל בשטרי מכירת חמץ והשיב שזהו רק רעליגיאהן היינו נימוס תורני ואין זה ענין למקח וממכר עי"ש מתבאר מדבריו דהא דנימוס תורני דמהני בהסכמת הקיר"ה אינו אלא לענין תשלומי מנת המלך אבל מה שנכתב בכתב משיט"א אף ששטר זה הוא שטר מנימוס תורני אין בו תוקף כלל משום דדינא דמלכותא הוא שיהא דוקא בגופן שלהן ולי הדל נראה שגם לזה מהניא הסכמת הקיר"ה שהוא נימוס תורני ומסכים גם ליתן לו כח יפה בזה כדין שטר גמור ויש לצרף סברא זו לדעת הפוסקים דאף אם אינו מועיל בדיניהם בתר דינא דידן אזלינן:
<b>ושם</b> בדבר אליהו) בסי' י"ב נסתפק הרב השואל אם שטר מכירה שלנו מועיל מאחר דמדינא דמלכותא לא מהני כתב בלשון יהודית והשיב על זה בסוף הסימן וז"ל ומה שנסתפק הא בעינן שטר המועיל בדיניהם היינו שיהיה נכתב ככתבם וכלשונם י"ל דזה היה תינח אם לא היה נותן נכרי הקונה ערבון שקורין זידאטיק להישראל המוכר אבל המנהג הוא שהנכרי נותן ערבון להישראל לכן מצד דינא דמלכותא כסף קונה לגמרי ואינן יכולין לחזור ובפרט לדעת הרמב"ם ודעמיה דס"ל שכסף בנכרי קונה:
<b>ובשו"ת</b> חשק שלמה הנדפס מחדש בשנת כבוד התורה לפ"ק להגאון מוהר"ר משה שלמה בסי' ב' כתב אודות הרעש הנשמע מחמת הפקודה החדשה ששטר הנכתב בלשון עברית אינו מועיל ידע כ"ת שאין זה חדש ומבואר בספר מקור חיים בסי' ת"מ ובסי' תמ"ח שגם בזמנו לא היה מועיל המכירה על פי דינא דמלכותא שמחזיקים הדבר להיתול בעלמא ומאי נפקא מינה בזה אם מחמת הכתב אם מחמת דבר אחר וכשהייתי לפני הגאון חמדת שלמה דברתי אתו מזה שעל פי דינא דמלכותא אין המכירה הלזו כלום שמחשבים זאת ללעג וקלס וביניהם הן היהודי המוכר הן הנכרי הקונה יכולים לחזור והנה אנחנו נוהגים מאז על פי דרך הרב הקדוש מוהרש"ז על ידי ערב קבלן ואין בזה שום מיחוש ופקפוק כלל גם הפקפוק של המקור חיים ניחא לפי שהתנאי מפורש שלא יהיה שום אחריות על הישראל המוכר והערב מתחייב לשלם לו בעד כל החמצים ולהערב קבלן לא היה החמץ שלו מעולם ואין שייך בזה אחריות עלין גם משום שרוצה בקיומו אין כאן בית מיחוש כמובן ובשטר מכירה שלי נהגתי מאז לכתוב בו שאף אם הקנין אינו מועיל בדינא דמלכותא יקנה ויזכה הנכרי בקנין המועיל בדיננו ואין לפקפק במה יזכה הנכרי הקונה אף שכתב המקור חיים שקנין שאינו מועיל מדאוריתא לכאורה אינו מועיל לגבי מכירת חמץ והוכיח כן מהתוס' בריש לולב הגזול גבי אוונכרי המעיין שם היטב יראה שאדרבה משמע משם קצת להיפך וכן משמע מדברי מרן הב"י באה"ע סי' כ"ח גבי קדשה במעמד שלשתן והוא רק קנין מדבריהם וכן הוכיח בקצות החשן סי' צד"ק וכיון שיש פוסקים שאף קנין מדבריהם מועיל למכירת חמץ דאורייתא זכה הנכרי הקונה מטעם ספק ספיקא ויש בזה כמה ספיקות שנוכל לומר שעל פיהם יזכה הנכרי הקונה החמץ. א') הרבה פוסקים סוברים שקנין כסף לבד מועיל לנכרי. ב') קנין חליפין אף שהש"ך פקפק בזה הרבה חולקים על הש"ך ומידי ספיקא דדינא לא נפיק. ג') קנין אודיתא אף שמדברי התוס' בבבא קמא ד' ק"ד משמע שאודיתא אינו מועיל לאיסור תורה בקצות החשן שם האריך הרבה צדדים שקנין אודיתא מועיל לאיסור תורה וכתב שם אף אם נאמר דאודיתא אינו מועיל לגבי דאורייתא בחמץ שמן התורה בביטול בעלמא סגי ומכירת חמץ הוא רק מדרבנן ודאיסגי בקנין אודיתא. והנה דעת התבואת שור ושאר אחרונים לבטל גם את החמץ הנמכר ושמועיל הביטול ואף שקצת האחרונים פקפקו בזה מכיון שמכר החמץ איך יבטל החמץ שאינו שלו באמת אין זה פיקפוק דאנן סהדי שכל ישראל מבטלים חמצם אם לא תהיה המכירה כדין תורה הקדושה לכן אין בזה שום מיחוש ואף שיש כתבו להפקיר החמץ גם כן אין דעתי נוחה בזה כלל מכמה טעמים ולדעתי זוכה הנכרי מטעם ספק ספיקא ובפרט שיש בזה כמה ספיקות אשר הנכרי זוכה על פי דין תורה הקדושה לכן בל יעלה על דעתם שום חשש בזה:
<b>כו</b><b>)</b> <b>המוכר</b> חמצו לנכרי ואינו יודע לכתוב והכתיב השטר על ידי אחר ואינו יודע לחתום וציוה לחתום לשלוחו בשבילו אף דבאבן העזר סי' ק"ל בעדים שאין יודעים לחתום לא מהני שיצוו לשליח לחתום מכל מקום בשטר מכירת חמץ מהני וגט שאני שואל ומשיב ח"א סי' ר"ז וכן כתב במהדורא תניינא בחלק ד' סוף סי' פ' ובשו"ת משיב כהלכה להגאון ז"ו פרענקל אבד"ק רישא בריש סי' ב' נדון אחד שמכר על פי שטר כדינו רק שלא היו עדי חתימה גם לא חתם את עצמו זולת על ידי מסירת קולמוס הדבר פשוט דשטר לא מהני דלא מוכח מתוכו כיון דלא הוי כתב ידו גם לא חתימתו עכ"ל אך שם בריש סי' ג' כתב וז"ל בדבר השאלה באלמנה שמכרה חמץ כהוגן בקבלת ערבון והשאר זקפה במלוה וגם כתבה שטר מכירה רק שכחה להרשות במסירת הקולמוס לחתום על השטר ולא נודע עד אתר הפסח וכו' ונשא ונתן בדין החמץ הזה ומשמע שאם היתה נזכרת להרשות במסירת הקולמוס לא היתה שום שאלה בדבר כיון שהיה קנין כסף ושטר דחתימה על ידי מסירת קולמוס נמי מהניא:
<b>כז</b><b>)</b> <b>בנוסח</b> השטר מכירה שבש"ע הג' מוהרש"ז כתוב וכן כלים המחומצים שיש עליהם חמץ בעין וכו' עי"ש וכן נהגתי כמה שנים עד שראיתי להג' חתם סופר סי' ק"ט (ד"ה אמנם) שכתב שאין לכתוב שמוכר הכלים שהחמץ בתוכו דאם כן כל כלי מתכות צריכים טבילה אחר הפסח כשיחזור הישראל ויקנה מהנכרי לכן כתבו בנוסחי שט"מ על פי ציווי רבו הג' מוהרנ"א שאינו מוכר אלא החמץ הנדבק בדופני הכלים ולא הכלים עצמם עי"ש וגם בסי' ח"ק (ד"ה והנה) כתב כן עי"ש שוב נדפס ספר ראשית ביכורים להג' רב"ך וראיתי בנוסח השט"מ שדקדק לכתוב שמוכר חמץ הנשאר דבוק בערבות וכו' ובכל הכלים ושקים גם אשו"ר בנוסח שטר מכירת חמץ להגאון נודע ביהודה שהביא מר בריה בשו"ת שיבת ציון סי' י"א אחר שכתב נוסח השט"מ (בלשון אשכנז ואיני מבין אותו לדעת איך הנהג בכלים הדבוקים בהם חמץ) סיים וז"ל פרטנו כל מה שבחדר אוכלים ומשקים ולא כתבנו שימכור בסתם כל מה שבחדר משום שלפעמים יש בחדר ההוא כלי מתכות וזכוכית וחרס המצופים באבר ואם ימכור כל זה לנכרי ויקנה מהנכרי אחר כך יהיה צריך טבילה מחדש עכ"ל וכן כתב בקיצור ש"ע סי' קי"ד אות ב' והרב חכמת אדם כלל ע"ג אות ג' כתב דטוב שלא למכור היורות בערב פסח משום חמץ לפי שאם ימכרם יצטרך טבילה אחר הפסח ולפי הנראה כונתו על יורות קבועות שאי אפשר להטבילן כי אם בקושי שאם לא כן ימכרם ויטבילם ומה בכך ועיין להרב פתחי תשובה ביו"ד סי' ק"ך ס"ק י"ג ולא פורש בדבריהם באם ימכור אותם שצריך להטבילם אם יברך על הטבילה אחר הפסח או לו אך בעצי לבונה בסי' ק"ך כתב דאם מוכר לנכרי היי"ש עם הכלים יטבלם אחר הפסח בלא ברכה דאין זה מכירה גמורה אלא הערמה כמו שכתב התב"ש וכו' (עיין מה שרשמתי בזה לעיל אות ט"ו) ומשמע דהוא הדין אם נתן מתנה גמורה כלי החמץ לנכרי צריך להטבילם אחר פסח דמתנה הרי היא ולכן מה שכתב הרב זכור לאברהם ח"א בד' ק"ה ע"א (ד"ה מה) שמנהג העולם שהכלים מחומצים שאי אפשר לנקרם היטב ודבוק בהם חמץ נותנים אותם לנכרי במתנה גמורה ושפיר דמי עי"ש ובח"ג צריך להזהר להטביל אותם אחר הפסח ולא היה לו להרב זל"א לסתום הדברים ויותר נראה שדעת הרב קול אליהו (שהוא בעל דברים שהביא בזל"א) היא שאף שמכירת חמץ מכירה גמורה היא וכן המתנה מכל מקום כיון שבדעת הקונה והמוכר שלא יתקיים המקח הזה לעולם ולא נקרא שם בעלים הנכרי על הכלים הללו ולא דמי מכירה גמורה ואין צריכים טבילה וכן נראת דעת הרב מוהרש"ז שסדר למכרם לנכרי ולא הזהיר לטובלם אחר הפסח וצ"ע לדינא:
<b>עוד</b> ראיתי בנוסח השטר מכירת חמץ שבש"ע הג' מוהרש"ז שלא הוזכר בפירוש שמוכר כל דבר שיש בו תערובת חמץ ושיש בו חשש חמץ ובשאר נוסחאות כתבו כן בפירוש והוא על צד היותר טוב דמן הדין אינו מעכב כמו שביאר הגאון חתם סופר סי' ק"ט דמה שכותב בהשטר מכירה שמוכר לו החמץ משמעותו הוא כל מה שאסור לישראל מחשש חימוץ והכריח כן מנוסח הביטול כל חמירא וחמיע וכו' שלא הוזכר בו תערובת חמץ אף דהתערובת חמץ צריך ביטול מדעובר עליו בבל יראה אלא ודאי דבכלל חמץ הוא נכלל וכשם שנכלל בכלל ביטול כן נכלל בכלל המכירה דגם בלשון בני אדם משמעות חמץ הוא גם כן כל דבר שיש בו תערובת חמץ ומכל מקום ודאי דהנכון הוא לבאר גם דבר שיש בו תערובת חמץ וחשש חמץ וכן כתב בחת"ס סי' ח"ק (בד"ה והנה ניחזי מאי דקמן) שבהנוסחא שתקן מר רבו נאמר שם שמוכר כל מה שיש בו חשש חמץ או תערובת חמץ ואפי' הנדבק בדופני הכלים וכו' עי"ש:
<b>כח</b><b>)</b> <b>שטר</b> שחתם בו הלוקח ולא חתם המוכר הרי הוא חספא בעלמא כן כתב הרב חתם סופר סי' ק"ו ועיין מה שרשמתי בסי' ח' אות י"ג מסעיף קטן ג' עד ס"ק י"ז וס"ק י"ט בשטר ששכח המוכר לחתום בו ושם בסק"א בשטר שנמצא פסול ובסק"ב לשטר מוקדם עי"ש באורך:
<b>כט</b><b>)</b> <b>אם</b> מותר למכור החמץ לנכרי בשבת כשחל ערב פסח בשבת ושכח למכרו בערב שבת או צריך בדוקא ליתנו במתנה רשמתי בסי' ה' אות מ"ב:
<b>ל</b><b>)</b> <b>יש</b> לחקור במכירת חמץ לנכרי שנתחבטו האחרונים איך לעשות הקנין כמבואר בדבריהם הקדושים ולעניות דעתי לא זכיתי להבין אמאי לא בחרו דרך של הרב תרומת הדשן בסי' ע"ר שכת"ר הביא אותו בשדי חמד בחלק אסיפת דינים במערכת בכור שיעשו כסף וחליפן ובזה ממה נפשך קונה לדעת רש"י בכסף ולדעת רבינו תם בחליפין ולמה מיאנו בזה ובחרו בקנין אגב אשר על זה מפקפק הקצות החושן בסי' קצ"ד הלא זה הדרך טוב וישר אלו דברי ידידי הג' מוהר"ר יאודה ליב איסתירין אבד"ק שעדרין יצ"ו:
<b>והנה</b> במאי דסיים אפתח במה שכתב דבקנין אגב מפקפק הרב קצות החשן הנה אין הספר אצלי לעיין בדב"ק ואנכי הרואה להגאון חתם סופר בחלק ח"מ סי' ס"ו (בסק"א) אחר שכתב שמדברי התוספות בע"ז ד' ע"א סוף ד"ה רב אשי שכתבו ואחר כך ימשוך הנכרי הבהמה לאותו חדר) משמע קצת דאין קנין אגב בנכרי דאם כן הא לא בעינן צבורים סיים אמנם כבר הוכיח בקצות החשן סוף סי' קכ"ג דגם בנכרי מועיל קנין אגב ואני מצאתי כן להדיא בלשון מלחמת ה' בפרק ב' דפסחים סוגיא הרהינו אצלו וצריך לומר התוספות לא רצו להטריח על הישראל שיאמר אגב וכו' עי"ש מדברים אלו מתבאר שהגאון קצות החשן מסכים דקנין אגב מהני בנכרי והחתם סופר אשכח תנא דמסייע ליה:
<b>ובאמת</b> כן דעת רובא דרובא דקנין אגב מהני בנכרי עיין להרב מגן אברהם בריש סי' אמ"ת שכתב כן בשם הרב שלטי הגבורים בפרק כל שעה וכתב שם הרב מחצית השקל שכן גם דעת הרא"ש ושם בסימן תמ"ח סק"ד בהגהה הביא דהרר"י בתומים סי' קכ"ג כתב דלא מהני אגב בנכרי ולא הביא דברי השלטי הגבורים הנ"ל שכתב דמהני והייתי סבור דשמא לא כתב הרר"י אלא לשאר קניינים אבל בחמץ אפשר דמודה ואין סתירה לדבריו מהשלטי הגבורים דהפקעת חמץ שאני דלא בעינן אלא שיצא מרשות ישראל ואף אם לא יכנס לרשות הנכרי מהני דלא יהא אלא הפקר וכמו שכתבו הפוסקים בכמה עניינים אלא שאם כן אינו מובן מאי מייתי מיניה הרב מחצית השקל שוב ראיתי דברי הרר"י והם בתומים שם בסוף סקי"ב (בד"ה אך מכולם) ומפורש בדבריו דגם בחמץ סובר דלא מהני אגב בנכרי והרב פתחי תשובה שם בסק"ו כתב דבקצות החשן השיג עליו וכתב דאגב ריהטא כתב כן דהא כבר כתוב קנין אגב בדברי רבינו ירוחם נתיב כ' ח"ב וכו' וכבר נתפשט בכל ישראל במכירת חמץ על קנין אגב קרקע והוא מדברי הגאון מוהרש"ק וכו':
<b>והרב</b> שערי תשובה בסי' תמ"ח בריש סק"ח הביא תשובת הרב הר הכרמל סי' י"ג דנכרי קונה אגב קרקע וכן מתבאר מדברי הרב נודע ביהודה במהדורא תניינא סי' ס"ג וכן דעת הרב חתם סופר בא"ח סי' קי"ג ובסוף סי' קי"ז כתב מריש הוה אמינא דרמב"ן נמנה עם הסוברים דקנין אגב הוא קנין דאורייתא מדכתב כן גבי קנין חמץ בסוגיא דהרהינו במלחמת ה' וכן בשלטי גיבורים דמייתי מגן אברהם ריש סי' תמ"א והדרנא ביה דאף למאן דאמר אגב דרבנן מכל מקום בחמץ מועיל מן התורה דהרי טעם הסוברים קנין דרבנן אינו מועיל לקידושין דאורייתא וכדומה היינו משום דהפקר בית דין אינו אלא להפקירו מיד המקנה ולא להקנותו להקונה ולא מתקדשת האשה בזה ואם כן בחמץ סגי לן בהפקר ואין צריך יותר והך דהפקר בית דין מהני בודאי מדאורייתא הוא וכו' ודי בזה להעמיד מנהג כל ישראל להקנות חמץ על ידי קנין אגב שכירות קרקע ואין לפקפק ולהרהר כלל עכ"ל:
<b>גם</b> בחתם סופר יו"ד סי' ש"י (בד"ה ומ"מ לענין) כתב שימכור החמץ בתורת אגב שהעיקר דמהני בנכרי כדכתב שלטי הגבורים שבמג"א ריש סי' תמ"א ועוד שכבר קבע מסמירים בספר קצות החשן סוף סי' קצ"ג דלא כתומים אלא נכרי קונה באגב ולכן ימכור בתורת אגב דמהני ממה נפשך דאי נימא דאין אגב בנכרי יועיל מטעם חצרו וכו' יעי"ש וגם בסוף סי' שי"א מתבאר שסובר דמהני קנין אגב בנכרי ובחידושיו למסכת ע"ז (שבחתם סופר חלק ו') ד' ע"א עמוד א' אחר שדקדק מדברי התוס' דנכרי אינו קונה באגב ושכן משמע מתוס' בבבא קמא ד' י"ב דאגב לאו דאורייתא וקרא אסמכתא בעלמא ואם כן מה שכתב בנחלת שבעה סי' ל' לא הועיל במה שתקן להקנות באגב סיים וז"ל מכל מקום הרמב"ן במלחמות בסוגיא דהרהינו פשיטא ליה דקונה באגב וכן כתב שלטי הגבורים וכו' עי"ש וכן נקיט בפשיטות הגאון עונג יום טוב בתוך סי' ל"ח הבאתי דב"ק בסי' זה אות ז' להקנות לנכרי בקנין אגב עי"ש וכן כתבו מרבני האחרונים שרשמתי בסי' זה באות ו' (בד"ה ועוד היה ובד"ה וכל זה):
<b>מתבאר</b> מכל הרשום דקנין אגב שריר ובריר ומהני גם בנכרי וכתב הרב חתם סופר שגם הרב קצות החשן בסי' קכ"ג הוכיח כן כנז"ל ובכן תמיה לי על מה שכתב ידידי הרב הנ"ל יצ"ו דבקצות החשן סי' צד"ק מפקפק בקנין אגב לנכרי ולפי זה הני מילי דמר (קצות החשן) סתראי נינהו ומצאתי להרב בגדי ישע בסי' ב' אות ז' (ד"ה והנה ראיתי בתומים) שכתב בשם התומים סי' קכ"ג סקי"ב דקנין אגב אינו מועיל בנכרי דכמו שכתבו התוס' דקנין שטר אינו מועיל בנכרי משום דבישראל נאמר ולא בנכרי הכי נמי קנין אגב דהפסוק עם ערים בצורות בישראל כתיב וסיים גם הקצות החשן סי' קצ"ד סק"ד מיאן בקנין אגב בנכרי כיון דהוא רק מדרבנן עכ"ל מסיגנון זה נראה דבאמת גם הרב הקצות החשן סובר דאגב מהני בנכרי אלא שמפקפק בקנין זה משום שסובר דקנין אגב הוא קנין דרבנן ולא מהני לעניינים דאורייתא ואם האמת כפי המובן מדברי הרב בגדי ישע נמצאו דברי הרב קצות החשן בשתי המקומות קיימין דבסי' קכ"ג קאי בעיקר קנין אגב אי מהני בנכרי ואמר רב דמהני בנכרי אלא דבסי' צד"ק חדש דאף דנכרי קונה באגב מכל מקום כיון דאינו אלא קנין דרבנן לא מהני להקנות בו חמץ ועיין לקמן (בד"ה ומצאתי) במה שהבאתי בשם הרב חתן סופר בשם הקצות החשן וק"ל,:
<b>וסיים</b> הרב בגדי ישע שם וז"ל ולי תמוה מאד דבריהם דהלא הרא"ש והטור ורבינו ירוחם ובית יוסף כולם כתבו בבכור קנין אגב לנכרי גם במכירת חמץ כתבו האחרונים שיקנה לו החמץ אגב קרקע גם קנין שטר כתבו הרמב"ם וש"ע ח"מ סי' צד"ק דמועיל בנכרי לכן נראה לי דלא מיבעיא לדברי התוס' בבבא בתרא ד' י"א ד"ה אלא שכתבו דאגב הוא מדרבנן וכן כתבו בקידושין ד' ט' ד"ה הלכתא דקנין שטר מדרבנן דודאי יש לומר דהם אמרו והם אמרו אגב ושטר קונה גם בנכרי אפילו במידי דאורייתא כגון בבכור קונה כמו שכתב בקצות החשן שם סק"ד אלא אף לדברי התוס' בבבא בתרא ד' ד"ן ד"ה כותב דקנין דשטר לישראל דוקא נאמר אם כן על כל פנים משמע דבישראל הוא מדאורייתא אף שאינו מפורש רק בדברי קבלה ולפי זה קנין אגב דילפינן נמי מדברי קבלה גם כן הוא מדאורייתא אם כן יש לומר דהפוסקים הנ"ל סברי בזה כתוס' דבבא בתרא הנ"ל דהוא מדאורייתא אבל פליגי עלייהו במה שכתבו דדוקא לישראל נאמר וסוברים דנכרי גם כן גמרינן מישראל דקני בהנך קניינים דדוקא במידי דבישראל לא ילפינן אלא מיתורא דקרא שפיר אמרינן דיתורא לישראל לבד נאמר ולא לנכרי אבל במידי דבישראל ילפינן מפשטא דקרא ולא מיתורא שפיר ילפינן נמי נכרי מניה וכדמשמע בש"ס דמצריכו קרא עמיתך דלעמיתך בכסף ולנכרי במשיכה אלמא דוקא מיתורא דעמיתך מממעטינן נכרי הא לאו יתורא למעוטי אין חילוק בין ישראל לנכרי בקניינים דנכרי קונה בקנין ישראל עכ"ל הרי גם הוא מסכים דמהני אגב בנכרי וכדעת הרבנים הנז"ל וכן כתב בפשיטות הגאון שאילת שלום במהדורא תניינא סי' ר"ל (בד"ה וגם) וקצת נראה מדבריו שלא זכר שיש מבוכה רבה בדברי הפוסקים הנז"ל שכתב דהמקום קנה הנכרי בשטר וממילא נקנה לו החמץ אגב קרקע אם נכתב בו או מתורת חמץ לפי מה שהעלו האחרונים דנכרי יש לו קנין חצר עכ"ל דוק בלשונו שלגבי קנין אגב לא הזכיר שמסקנת האחרונים דמהני (כמו שאמר לקנין חצר) אלא כתב בפשיטות דקונה באגב ולא זכר שיש בזה מחלוקת כנז"ל וכן הגאון מים חיים ראפאפורט בסי' ז' (בד"ה ועוד) כתב בפשיטות דקונה החמץ בקנין אגב קרקע עי"ש ועיין ביו"ד סי' ש"ך סעיף ו' בדין הקנאת בכור להפקיע מידי בכורה שיתן פרוטה לישראל על המקום והמקום יקנה לו חלק וכו' שנחלקו רבני האחרונים במה שהמקום מקנה לו חלק וכו' אם הוא מדין אגב או מדין חצר ולדעת הסוברים דאין קנין חצר לנכרי צריך לומר דמה שהמקום מקנה לו חלק הוא על ידי קנין אגב ועיין במה שרשמתי בקונטריס הכללים במערכת החי"ת אות ל"ח אם ההיא דיו"ד סי' ש"ך היא מדין חצר או מדין אגב:
<b>ומצאתי</b> שהרב חתן סופר בקונטרים שער המקנה סי' ד' ד' נו"ן סוף ע"א הביא תוכן דברי הרב קצות החשן בסי' צד"ק סק"ג (ומדבריו אנו למדים שלא כאשר הבנתי אני הדל בכונתו מסיגנון דברי הרב בגדי ישע) וז"ל בקצות החשן סי' קצ"ד סק"ג העיר אי אמרינן קנין אגב קרקע דרבנן כמו שתבאנו לעיל שהוא דעת התוס' בבבא קמא והרא"ש שם והרשב"א בבבא מציעא ד' י"א ע"ב אם כן לדעת הסמ"ע בסי' ס"ו סק"א דאי מכירת שטרות דרבנן לא מהני בעכומ"ז דלעכומ"ז לא עבדו תקנה וכן כתב הע"ש אם כן לא מהני קנין אגב קרקע גבי נכרי אלא דהש"ך שם בס"ק פ"ה חולק על הסמ"ע וסובר דגם אי מכרות שטרות דרבנן מהני גם כן בעכומ"ז והביא ראיה מנמוקי יוסף שסובר דמעמד שלשתן מדרבנן וסובר דמהני גבי נכרי גם כן והקצות החשן בסי' קצ"ד ציין על מה שכתב בסי' ס"ו סקל"ב כוונתו דשם הביא ראיה מש"ס בבא קמא ד' נ"ו להסמ"ע דקנין דרבנן לא מהני לנכרי ממה שאמרו בעי רבא השכיר נכרי מאי אמר ליה ר"א מדפתי לרבינא תקנתא לנכרי ניקום וניעבד אם כן משמע דלא אמרינן כעין דאורייתא תקנו ולא תקנו אלא לישראל ועל כן החזיק בדעת הסמ"ע ופקפק בטעם זה על מכירת חמץ באגב קרקע לנכרי עכ"ל ולפי זה דברי הרב קצות החשן שבסי' קכ"ג שכתב בשמו הרב חתם סופר סותרים למה שכתב בסי' צד"ק והוא תימה ומי שנמצא אצלו ספר התורה יבין וישכיל ברור סברתו בדין זה:
<b>וכתב</b> הרב חתן סופר שם ליישב הסוגיא דבבא קמא אשר ממנה סתר בקצות החשן דעת הש"ך דאין משם סתירה וכו' וסיים דכל זה להפוסקים דקנין אגב דרבנן אמנם כבר הארכנו דמרוב הפוסקים נראה דאגב דאורייתא וממילא דהוא גם כן בנכרי אלא שראיתי בתומים שכמו שדעת רבינו תם דחליפין אינו בנכרי הוא הדין ויתן להם אביהם מתנות עם ערי בצורות בישראל כתיב אבל ראיתי בספר עטרת חכמים בח"מ סי' י"ד שכתב בשם זקני הגאון חתם סופר שמצא ברמזים דפ"ק דבכורות שאגב קונה בנכרי ושכבר כתב בספר אמונת שמואל שכן הוא ברבינו ירוחם וכן מצא זקני להרמב"ן בסוגיא דהרהינו אצלו דנכרי קונה באגב וכן הביא המג"א בריש סי' תמ"א בשם שלטי הגבורים והרב חתן סופר כתב להכריע דדבר זה תלוי בשני הטעמים שכתב לקנין אגב דאי אמרינן דיסוד קנין אגב הוא משום הנאה דמקבל מתנה מניה בודאי בישראל נאמר ולא בנכרי וכו' ואם יסוד הקנין משום מגו דחל על הקרקע חל על המטלטלין אם כן גם בנכרי שייך זה כמו בישראל תורף דב"ק ואחרי שמפורש בדברי הראשונים דקנין אגב קונה בנכרי וכן נקטו כמה גדולים מרבני האחרונים כנז"ל נראה לי הדל דאין לנו להמציא טעמים שעל פיהם ישתנה הדין ויש להחליט הדין שמהני קנין אגב בנכרי וחידוש הוא בעיני שלא ראה הרב דברי מרן החתם סופר בתשובותיו שהבאתי למעלה והוצרך להביא ממרחק ממה שהביא בשמו הגאון עטרת חכמים ועי"ש בעטרת חכמים סי ט"ו ד' ל"א ע"ד (ד"ה ומ"ש בשם רי"ו) שכתב דמהרמזים שבפ"ק דבכורות אין הכרח דמהני אגב בנכרי דמה שכתוב ואגבן יקנה וכו' לאו בתורת קנין אגב קאמר אלא בתורת חצר וכו' וגם על מה שכתבו בשם רבינו ירוחם כתב לפקפק עי"ש:
<b>ועתה</b> נבא לחקירת ידידי הרה"ג יאודה יעלה הנז"ל בראש אות זו יצ"ו ואומר דמה שנראה מדבריו דזו סברא פשוטה ומוסכמת דקנין חליפין מהני בנכרי אין הדבר כן כמו שמתבאר ממה שהבאתי בקונטריס הכללים במערכת הרי"ש אות ט"ו ורמזתיו בשדי חמד ח"א במערכת הגימ"ל אות ה"ן סק"ג ובחלק אסיפת דינים במערכת בכור סי' ג' אות א' סעיף קטן ו' ונכון בעיני להעתיקו פה (בביאור הדברים ואין מדרש בלא חידוש איזה דברים שאוסיף בזה בס"ד) לפי שמערכת הקו"ף רחוקה היא מסדר המערכות וכפי הנראה לא אוכל כעת להדפיסה בחלק הזה (שדי חמד ח"ב) והואיל ואתא לידן נימא בה מילתא בס"ד ומתוך הדברים תתיישב חקירת ידידי הרב הנ"ל יצ"ו והוא זה דרבינו השפתי כהן בחלק ח"מ סי' קכ"ג סק"ל התעצם מאד בזה להוכיח דקנין חליפין לא מהני בנכרי ומכלל הוכחותיו אחת היא ממה שלא כתבו הפוסקים ראשונים ואחרונים תקנה למכור בהמה המבכרת לנכרי בקנין חליפין לצאת מידי פלוגתא אם בכסף או במשיכה וכן לענין מכירת חמץ לא כתבו תקנתא הלזו אלמא דסברי דלא מהני חליפין בנכרי ובסיום דבריו כתב בהגהה שמצא בתשובת מוהר"ם מינץ סי' ה' ד' י"ב ע"א שכתב בפשיטות דלא מצינו חליפין לנכרי וקניינו הוא בכסף ומשיכה למר כדאית ליה ולמר כדאית ליה ושבתשובת מוהרשד"ם ח"מ סי' ט"ן כתב שסברת יחיד היא דאומר שמהני בנכרי קנין חליפין אלא שלא כתב טעם לדבריו אלו תורף דב"ק עי"ש באורך נמצא דממקום שבא הרב הנ"ל יצ"ו לחקור למה לא תקנו כן במכירת חמץ היא תשובתו דמזה מוכח, שדעת הפוסקים דלא מהני קנין חליפין בנכרי:
<b>והגאון</b> חקרי לב בזכרונותיו שבס' ישרי לב בדף ק"א אות כ"ד כתב בפשיטות בשם הרב פנים מאירות סי' מ"ו דנכרי אינו קונה בחליפין ועם שבאמת אינו פשוט לומר כן כמו שמתבאר ממה שארשום להלן וס' פנים מאירות אין מצוי אצלי לעיין בדב"ק אמנם בלי ספק כבר הובא שם מחלוקת זו אלא שמסקנתו לדינא היא דאין חליפין לנכרי והרב קנין פירות בדף תס"ד אות י"א בשם מר אביו ציין לעיין בדין זה מוהרי"א סי' ש"א תוספות בקידושין ד' ג' סוף ע"א בד"ה אשה בפחות ובדף ח' ע"א ובגיטין ד' ט"ל ע"ב ודברי אמת ד' ס"ג כנסת הגדולה ח"מ סי' קב"ץ הגהות הטור אות י"ג מוהרש"ך ח"ב סי' קי"ז מוהרימ"ט ח"א סי' קכ"ו מחנה אפרים הלכות קנין סי' י"ג (וראיתי עתה בס' צמח צדק פסקי דינים להגאון מוהר"ם מליבוויץ בא"ח סי' תמ"ח ד' ל"ב ע"א דנקיט בפשיטות דקנין סודר לא מהני בנכרי ומפרש כן בדעת הגאון מוהרש"ז בש"ע שלו עי"ש ועיין לקמן בד"ה ובש"ע וכו' מה שכתבתי בשמו):
<b>והנה</b> התוספות בקידושין דף ג' הנ"ל הביאו סברת רבינו תם דמהני חליפין בנכרי וכתב הרב משנת ר' אליעזר בח"א סימן צ"ו שכן סובר הריטב"א בחידושיו לקידושין שם ושכן כתב המרדכי שם ושהתוספות בבכורות דף י"ג ע"א דברי המתחיל אימא פשיטא להו דמהני קנין חליפין בנכרי הקונה מישראל וכן ישראל הקונה מנכרי ושכן כתב הרב תרומת הדשן בסי' ע"ד והביא מה שכתב הרב מוהרשד"ם בסי' ט"ן שדעת ר"ת יחידאה היא ותמה עליו שהרי התוספות והריטב"א והמרדכי ותרומת הדשן סוברים כר"ת דמהני חליפין בנכרי וכן הטור ומרן בש"ע סי' קכ"ג סעיף י"ד וציין לעיין בכנסת הגדולה סי' קפ"ח בהגהות הטור ובסי' קכ"ג ובית אברהם חלק ח"מ סי' קכ"ג ולחם שלמה בקונטריס קנין סודר סי' טו"ב ובזכרונות של הרב דברי אמת באות קנין סודר סי' תרכ"א ותרכ"ב (זכרונות אלו לא נדפסו ונמצאים בכתיבת יד אצל הרבה מחכמי ורבני קושטא יצ"ו) וגם על מה שכתב הרב מוהרשד"ם דאף לרבינו תם אין הנכרי מקנה לישראל בחליפין כתב דמדברי התוספות דבכורות וכן מדברי כל הפוסקים הנ"ל מתבאר דלא שאני להו בהכי ומסיק דלרובא דרבוואתא נכרי איתיה בקנין חליפין לא שנא לקנות מישראל ולא שנא להקנות לישראל ונשא ונתן שם לענין בני מקרא אם יש להם קנין חליפין מאחר שקנין חליפין למדנו מקרא דדברי קבלה והם אינם מודים בזה יעי"ש דב"ק
<b>וחידוש</b> הוא שלא ראה דברי הרב שפתי כהן באותו פרק באותו מקום בסי' קכ"ג סק"ל הנ"ל אחר שכבר ראה דברי מרן שם והיה לו לתמוה גם עליו במה שדחה סברת ר"ת ומסכים למה שכתב הרב מוהרשד"ם שהיא סברא יחידאה וכן יש להעיר על הרב מוהר"ם גלאנטי בספר דברי מרדכי בדרוש דבר בארץ ד' צ"ב ע"ג שהביא מה שכתב הרב מוהרשד"ם דסברת ר"ת יחידאה היא ותמה עליו שהרי הטור והסמ"ג והמרדכי סוברים כן שכולם הביאו דברי ר"ת לפסק הלכה ולא ראה דברי השפתי כהן שגם עליו יש לתמוה כתימהתו על הרב מוהרשד"ם:
<b>והרב</b> מזל שעה ברביעי מהלכות זכיה ומתנה בדף פ"ב ע"א (בד"ה ואני) נסתפק אם קנין אגב מהני בנכרי ורצה להוכיח דלא מהני בהו קנין אגב ממה שכתבו התוספות בע"ז ד' ע"א ד"ה רב אשי לענין הפקעת קדושת בכור על ידי מכירה לנכרי להקנותה לו בכסף ובמשיכה לצאת מידי פלוגתא דרש"י ור"ת אם קניינו של נכרי בכסף או במשיכה ולמה לא כתבו דיקנה לו אגב קרקע אלא ודאי דלית להו קנין אגב ושקיל וטרי אם קנין אגב הוא מן התורה או אינו אלא מדרבנן ואם קנין דרבנן מפקיע איסור תורה והוכיח דקנין דרבנן מפקיע איסור תורה ואם כן מדלא כתבו דרך זו במכירת בהמה להפקיע קדושת בכור למכרה לו באגב נראה דלא מהני קנין אגב בנכרי ושוב כתב (בד"ה אלא) דאין זה מספיק להוכיח שסוברים שאין קנין אגב בנכרי שהרי בלאו הכי קשה למה לא כתבו דמקנה לו בחליפין לסברת ר"ת דנכרי קונה בחליפין כדכתבו התוס' בריש קידושין ד' ג' לכן צריך לומר דהתוספות לא נחתו להשמיעינו דרכי ההקנאה אלא כונתם דהרוצה לצאת ידי ספק פלוגתא דרש"י ור"ת (אם קניינו בכסף או במשיכה) יעשה באופן שיצא ידי שניהם וכן כתבו הרא"ש והטור ביו"ד סי' ש"ך וכו' והביא שמצא בשלטי הגבורים פרק כל שעה שכתב ונראה בעיני שאם אמר לו מעכשיו והקנה לכותי בקנין או באגב קרקע אף שלא מסרו לנכרי עד אחר הפסח הרי הוא קנוי לו מתחלה ואינו אלא כפקדון ביד ישראל דמבואר שסובר בפשיטות דנכרי קונה בין בקנין היינו קנין סודר שהוא חליפין ובין באגב הציין תרומת הדשן סי' ע"ר אלו תורף דב"ק הנך רואה דנקיט הכי דקנין סודר דהיינו חליפין מהני בנכרי ותימה בעיני שלא הזכיר כלל דעות הפוסקים דלא מהני חליפין בנכרי:
<b>ומרן</b> מוהריט"א בספר קהלת יעקב במערכת הפ"א סי' רס"ו (בד' קי"ח ע"ב וע"ג מדפוס אשכנז) הביא סברת הראב"ד והריטב"א דהקונה חפץ ונתחייב בקנין סודר בדמי המקח קנה כנותן את הדמים והקשה לסברתם מדאמרינן בע"ז ד' ע"א ע"א עלה דאמר רב אשי משיכה בנכרי אינה קונה מדאמר להו רב להנהו סבוייתא כי כייליתו חמרא לנכרים שקולו זוזי מינייהו והדר כייילו ואי לא נקיטו בהדייהו זוזי אוזפינוהו והדר שקילו מינייהו כי היכי דתיהוי הלואה גבייהו דאי לא עבדיתו הכי כי קא הוי יין נסך ברשותייכו קא הוי וכי שקליתו דמי יין נסך קא שקליתו דלפי סברתם דאם נתחייב הקונה בקנין סודר בדמי המקח קנה כנותן את הדמים אמאי הצריך רב דאי לא נקיטו זוזא בהדייהו שהמוכרים ילוו להם מעות וכו' הא אפילו אין להמוכרים מעות יכולים לתקן הענין על ידי שיקנו בקנין סודר מהנכרים שמתחייבים בדמי היין ובחיוב זה חשיב כנתינת הדמים וקנו היין וכי הוי יין נסך ברשותייהו הוי דהא ודאי נכרי קונה ומקנה בקנין סודר כדכתבו התוס' בפרק קמא דקידושין ד' ג' ובבכורות ד' י"ג בד"ה אימא אם כן אם נתחייב הנכרי על ידי חליפין דקנין סודר הוי חיוב ואמאי לא אשכח רב תקנה כי אם על ידי שילוו מעות ויחזרו ליקח דמי ההלואה לקיים המקח ושקיל וטרי עוד בזה עי"ש (בדף קי"ט ע"א):
<b>הנך</b> רואה דפשוט מאד בעיני דמר דקנין חליפין מהני בנכרי והנה מה שהקשה על פי הנחה זו על סברת הריטב"א דלמה לא המציא להם תקנה דחליפין הא ודאי קשיא לפי מה שכתבתי למעלה (בד"ה והנה התוספות) בשם הרב משנת ר' אליעזר שדעת הריטב"א היא שחליפין מהני בנכרי אבל מה שהקשה לדעת הראב"ד נראה דכל שלא מצינו שדעת הראב"ד דמהני חליפין בנכרי נוכל לומר שסובר דלא מהני חליפין בנכרי ולכן לא המציא להם תקנה זו וכמו שבאמת מסוגיא זו הכריח הרב שפתי כהן בסי' קכ"ג סק"ל דלא מהני קנין חליפין בנכרי עיי"ש ונעלמו דבריו ממרן מוהריט"א וכבר תמה עליו בזה הרב שערי חיים אריה ד' קי"ב ע"א שלא ראה דברי הרב ש"ך ושאין סתירה לדעת הראב"ד דיש לומר דהראב"ד סובר דלא מהני בנכרי (אף שבדברי מרן מוהריט"א מפורש דקושייתו היא לסברת הראב"ד והריטב"א איסתייעא ליה מילתא להרב שערי חיים דלא נקיט בידיה אלא דעת הראב"ד דאילו להריטב"א לא מצינן למימר הכי דהא סבירא ליה כדעת ר"ת דמהני קנין חליפין בנכרי כדכתיבנא לעיל בשם הרב משנת ר' אליעזר) ונראה מדבריו דמיסתמיך ואזיל בתר סברת הרב שפתי כהן דלא מהני חליפין בנכרי.
<b>ודעת</b> הגאון הרר"י בתומים סי' קכ"ג ס"ק י"ב דאין לזוז מסברת רבינו תם דמהני חליפין בנכרי ומי יורה נגדו חלילה וכתב שלא היה להרב מוהרשד"ם לכתוב שסברת ר"ת יחידאה היא שבאמת כן דעת התוספות והרשב"א והמרדכי ויתר המחברים והטור ושלחן ערוך וכל זה לענין ממון אבל לענין איסור לא רצו הפוסקים לסמוך על זה להפקעת קדושת בכור ומכירת חמץ משום דשיטת רש"י ורשב"ם היא דלא מהני קנין חליפין בנכרי וחשו לדעתם וכו' והאריך מאד על דברי הגאונים שפתי כהן ומוהרשד"ם וכתב שם (בד"ה אך מכולם) גם מה שכתב וזאת לפנים בישראל לא קשיא לר"ת כדכתב מוהרשד"ם כאילו סותר ר"ת דברי הקרא כי המנהג היה כן בישראל דנכרים לא נהגו אז ולכך נאמר וזאת לפנים בישראל ולא סתם וזאת בישראל עי"ש ובהגהות הגאון מוהר"ש שמעלקא טוייבא שבש"ס דפוס רא"ם על דברי התוס' בקידושין ד' ג' כתב דבפני יהושע הקשה לסברת ר"פ מדכתיב וזאת לפנים בישראל ושכבר קדמו מוהרשד"ם והביא מה שהשיב בתומים עי"ש:
<b>גם</b> הרב אור נעלם בתשובה סוף סי' כ"ג סובר דנכרי קונה בחליפין שכתב וז"ל או נוכל לומר שקנה הכבשה בחליפין מכל הנישום דמי דאף נכרי קונה בחליפין כדאיתא בסמ"ע סי' קכ"ג ס"ק כ"א ואף דבשפתי כהן שם סק"ל כתב ולבי מהסס בעיקר הדין שסובר ר"ת דחליפין מועיל בנכרי דלא אישתמיט בשום מקום בש"ס דנכרי קונה בחליפין וכו' עיין בשער אפרים סי' ע"ט שמביא כמה ראיות וכמה תשובות ומסיק להלכה דחליפין קונה בנכרי וכדאיתא בתשובות דברי ריבות סי' של"א דכותי מקנה לישראל חובו בתורת חליפין עכ"ל הרי שדעתו ודעת הרבנים שער אפרים ודברי ריבות דמהני חליפין בנכרי אלא שעיינתי בדברי ריבות סי' של"א ולא ראיתי שם שדבר בענין זה ולפי הנראה באור נעלם יש טעות וצריך להיות סי' ש"א ששם הזכיר סברת ר"ת גבי הרשאה אבל המעיין בדב"ק שם ישר יחזה שאין הכרח שתופס א כסברת ר"ת:
<b>ובספר</b> אורי וישעי הובאה תשובת הגאון מר זקנו להגאון יוסף לאנדא וכתוב בה בענין זה בסי' קכ"א ד' ער"ו סוף ע"ד ואלה תורף דב"ק ומה שכתב כת"ה שהמעיין ברדב"ז ח"א סי' פ"ט יבין דאין נכון לכתוב קנין סודר כי להדעה דלא מהני קנין סודר לנכרי מגרע גרע גם לקנין אגב הנה מאתי יצא לכתוב גם קנין סודר וטעמי בזה כי שיטת רבינו תם דקנין סודר מהני בנכרי ולא נמצא לראשונים שיחלקו בזה גם המחבר והרמ"א והסמ"ע בסי' קכ"ג הסכימו דמהני קנין סודר ורק הש"ך חולק ואין ראיה ברורה לדחות דעת גדול שבראשונים הרבינו תם שמביא ראיה ברורה מהא דמיעט רחמנא מכסף מקנתו דלא מהני חליפין וכו' והאריך לדחות דברי הש"ך במה שדחה ראייה זו וכתב שמצא להקצות החשן בסי' קצ"ה שעמד בזה ועל הראייה שהביא הש"ך מדאמר להו רב להנהו סבוייתא כי כייליתו חמרא וכו' (הנז"ל בד"ה ומרן מוהריט"א) כתב שיש ליישב בכמה אנפי והעיקר דכיון דקנין סודר משונה משאר קניינים דבכל הקניינים אין חזרה אלא בתוך כדי דיבור ובקנין סודר מהני חזרה כל זמן שעסוקים באותו ענין וכדפליגי רבה ורב יוסף בבבא בתרא ד' קי"ד ועיין בסמ"ע סי' קצ"ה טעם השתנות חזרה בקנין סודר משאר קניינים משום הכי לא צוה רב שיהיה המקח בקנין סודר דכיון שיכול לחזור בו כל זמן שעסוקים באותו ענין אכתי הוי יין נסך ברשותייהו כיון דהנכרי יכול לחזור בו והוי כאלו שקלי דמי יין נסך ואף דבדיעבד אפשר דמהני דכיון דלא חזר הנכרי נקנה מתחילה מכל מקום לכתחילה ודאי מיחזי כשקלי דמי יין נסך לכן לא הסכים רב שיעשו המקח בקנין סודר:
<b>ומלבד</b> שאין שום ראיה נגד דעת רבינו תם אדרבא יש ראיה לסברתו מדעבד נכרי קונה עצמו בחליפין וכן נקנה בחליפין וכו' ואם קנין סודר לא מהני בנכרי למה יקנה עצמו בחליפין מוכרח דמהני חליפין בנכרי ועיין משנה למלך בשני מהלכות עבדים ואם כן פשוט דבקנין חמץ שאנו מחפשים קניינים המועילים לדעה אחד מהפוסקים אין לנו לעזוב קנין סודר אשר כמעט מועיל לכל הפוסקים הראשונים ולכן צויתי לחזק הדבר גם בקנין סודר ומ"ש כת"ה דהמעיין ברדב"ז יראה דקנין סודר מגרע גם לקנין אגב לפלא בעיני איך סלקא דעתין שיפוי הקניינים יגרעו זה את זה ועיינתי ברדב"ז ואינו ענין לכאן כלל וכו' אלו תורף דב"ק שם ובדף ע"ג סוף ע"ד הביא מה שהושג על זה וכתב לקיים דבריו וסיים בד' ע"ד ע"ב ועל כל פנים יפה עשיתי שצויתי לצרף קנין סודר שהוא קנין אלים לשיטת הקדמונים ובחמץ שאנו מחפשים קניינים המועילים לדעת קצת פוסקים ואין קנין שלא יהא בו חולקים מדוע לא נצרף קנין סודר דמהני לשיטת רבינו תם ושאר פוסקים אשר מהם תורה יוצאה לישראל ומעולם לא שמענו שריבוי הקניינים המחזקים יגרעו לחוש שמא נסמוך על אחד מהקניינים:
<b>ובחידושי</b> יד אברהם ליו"ד (שנדפסו באשלי רברבי דפוס רא"ם) בסי' ש"ך סעיף ו' הביא מה שכתב הרב שפתי כהן שלא הזכירו הפוסקים תקנתא דחליפין להפקעת קדושת בכור וכתב על דבריו שלא ראה דבתרומת הדשן סי' ע"ר כתב דמהני למאן דאמר דקנין נכרי במשיכה עי"ש וכבר הושג השפתי כהן בזה מהרב שער אפרים בסי' ע"ט שנעלם ממנו כמה פוסקים שכתבו דמהני וכן בתרומת הדשן וכו' (אין אצלי ספר שער אפרים רק ראיתי שכתב כן הרב השואל שבבאר יעקב ד' צ"ב ע"א ועי"ש בעמוד ד' ודברי הרב המחבר ובדף צ"ג ע"א מסיק דמידי ספיקא לא נפיק ויכול לטעון קים לי ונפקא מינה לענין בכור וכו' עי"ש):
<b>וכן</b> מתבאר מדברי רבינו האור זרוע בספרו הגדול בהלכות בכורות סי' ת"פ וז"ל כשמקנו לו העובר הואיל ועובר לאו בר משיכה הוא ואין לו מה למשוך מעות קונות ואף דאפשר לקנותו בחליפין דמטלטלי נקנו בחליפין הרי שכירות מרחץ נמי נקנית בחליפין ואעפ"כ מעות קונות עכ"ל מר קעסיק בסוגיא דבבא מציעא ד' מ"ו ע"א בפלוגתא דר' יוחנן וריש לקיש אי דבר תורה מעות קונות וכו' דאייתינן התם בד' מ"ח קרא ומתניתא מסייע לריש לקיש מתניתא דתניא נתנה לבלן בשכר שירחצנו בבית המרחץ וכו' עי"ש הרי מבואר שדעת הא"ז כדעת הרב תרומת הדשן דמהני קנין חליפין בנכרי והגאון נודע ביהודה בדגול מרבבה על דברי הרב מגן אברהם בריש סי' תמ"א ציין דבש"ך ח"מ סי' קכ"ג סובר דלא מהני חליפין קנין סודר בנכרי ומכל מקום נראה שדעתו היא דמהני שבדגול מרבבה סי' תמ"ח כתב וז"ל ולדעתי היות מובחר שבדרכי הקנין שיקנה החמץ לנכרי בקנין סודר דהוי קנין חליפין ומה אעשה שהש"ך קיהה בדבר עכ"ל:
<b>ובשו"ת</b> מים חיים להגאון מוהר"ח ראפאפורט בסי' ז' (ד"ה ועוד) כתב שדעת מרן בש"ע ח"מ סי' קכ"ג סעיף י"ד דחליפין מהני בנכרי וכדעת רבינו תם ועם שהשפתי כהן השיג על זה כבר החזיק הגאון אורים ותומים בסברא זו דמהני חליפין בנכרי והגאון ישועות יעקב בסי' תמ"ח סק"ו על פי קושיא נפלאה שהקשה שם המציא להכריח דמהני קנין חליפין בנכרי עי"ש גם הרב חיי אדם בנשמת אדם הלכות פסח סוף סי' ה' כתב דאף דהתוספתא בבכורות ד' י"ג מסופקים בזה אי נכרי קונה בחליפין בש"ע ח"מ סי' קכ"ג וכן בטור פסקו כר"ת והעתיק לשון רבינו ירוחם שפסק כן עי"ש ומ"ש בשם התוס' דבכורות שמסופקים בזה כבר כתבתי למעלה בשם כמה רבנין שהבינו בדעת התוס' שם שסוברים דמהני וכדבריהם שבריש מס' קידושין ועיין לעיל בסי' זה אות ז' שהבאתי דברי הג' עונג יום טוב בסי' ל"ח שכתב להקנות החמץ להנכרי על ידי קנין סודר:
<b>והגאון</b> בית מאיר בחלק א"ח סי' אמ"ת הביא מה שכתב הרב מגן אברהם בשם הרב שלטי הגבורים דמהני קנין סודר בנכרי וכתב שבספרו מודע לבינה בסי' קכ"ג סעיף י"ד אחר שהאריך ליישב פסק רבינו תם כתב שהפני יהושע הרבה לתמוה על רבינו תם דהא וזאת לפנים בישראל כתיב דמבואר דוקא בישראל וכתב ליישב תמיהתו דמודה רבינו תם דפסוק זה ממעט נכרי מנכרי דאינו קונה בחליפין מה שאין כן כשצד אחד הוא ישראל והאריך קצת וסיים כל הנ"ל דחקתי ליישב פסק רבינו תם במה דאפשר ואולם אמינא דהרמב"ם ודאי חולק עליו והוא ממאי דאיתא בסי' רל"ה סעיף ה' ו' דקטן אינו קונה ואינו מקנה על ידי חליפין משום דקנין חליפין מתורת שטר נגעו בו הואיל דלכתיבה עומד וקטן לאו בר מכתב שטרא עילויה הוא לכן אינו מקנה על ידי חליפין ומה שאינו קונה בחליפין הוא מטעם שלא יהא עדיף מחצרו שאינו קונה כיון שאינו בר שליחות וחצר משום שליחות הוא הרי מבואר שמי שאינו בר שליחות אינו קונה בחליפין והוא הדין נכרי דאינו בר שליחות ואינו יכול לזכות על ידי שליח וכל שכן על ידי חצרו נמצא להרמב"ם אין נכרי קונה בחליפין:
<b>הא</b> למדת דדבר זה שנוי במחלוקת אם נכרי קונה בחליפין ויש כמה פוסקים שסוברים דאין קנין חליפין בנכרי והרב צמח צדק (הראשון) בסי' קכ"ט (בד"ה וליכא למימר) כתב שכן דעת מוהר"ם בתשובה דלא מצינו חליפין לנכרי אלא דלפי האמת נראה דדעת רובא דרובא היא דחליפין מהני בנכרי וכן נראה דעת הרב צמח צדק שם שכתב וז"ל וליכא למימר דנכרי אינו שייך בחליפין דדין חליפין נלמד מבועז והתם כתיב בישראל משמע אבל לא בנכרי ואיתא בתשובת מוהר"ם בסי' הנ"ל וזה לשונו והך נמי דהכה יהודי אל כף בסודר לא הוי לדידן שום קנין אפילו חליפין לא הוי וכו' דקיימא לן כרב ועוד אפילו ללוי לא מצינו חליפין לנכרי דוקא כסף וכו' ואם כן מוכח מדבריו דאין חליפין בנכרי וכן בתשובת מהרר"ש די מדינא סי' נ"ט השייך לח"מ משמע דאין חליפין קונה מנכרי הא ליתא חדא דאיתא בתוס' בכורות ד' י"ג בד"ה אימא דנכרי כלל וכלל לא וכו' ובתוס' פרק קמא דקידושין דחליפין קונה בנכרי והכי מייתי בעל תרומת הדשן בסי' ע"ר ועי"ש וכן כתב מוהרש"ל בים של שלמה בבא קמא פרק מרובה סי' י"ג והטור מייתי בשם רבינו תם שהיה נוהג לשלוח הרשאה ביד נכרי מטעם דחליפין נוהג בנכרי וכך פסק הב"י ותו דזהו חליפין בתורת שיווי דמים ומכל שכן בעלי חיים קנין גמור הוא כמו משיכה וכסף והכי מוכח מתוספות שם ויעויין בהרב המגיד בפרק ה' מה"מ (מהלכות מכירה) ומלשון הטור נמי הכי משמע ומבועז נלמד חליפין סודר כעין נעל אבל חליפין בתורת שיווי דמים נוהג בנכרי אליבא דכולי עלמא:
<b>ועיקר</b> שאלת חכם ידידי הרה"ג משעדרין יצ"ו למה מיאנו הפוסקים במכירת חמץ מלהשתמש בקנין חליפין לפי כל האמור מתבאר דסוף סוף מידי פלוגתא לא נפיק ואף שחקירתו היא אליבא דרבינו תם שסובר דקנין הנכרי הוא רק במשיכה ואנו חוששים לדעתו וכשאי אפשר להקנות במשיכה (מפני שהחמץ הוא רב וכיוצא באיזה אופן שאי אפשר במשיכה) תקנו להקנות בכסף לחוש לדעת רש"י ובאגב לחוש לדעת ר"ת ואם כן כיון שבאמת על כל פנים דעת רבינו תם היא דמהני קנין חליפין בנכרי שפיר קאמר דהיו יכולים לתקן כסף וחליפין שמועיל לדעת רבינו תם (שחששנו לסברתו דלא מהני קנין כסף) מכל מקום אין זה מתקן לגמרי שהרי באמת יש שרים רבים ונכבדים העומדים בשיטת ר"ת גבי קנין כסף דלא מהני בנכרי אלא משיכה ואולי אותם העומדים בשיטתו גבי משיכה עומדים לנגדו בקנין חליפין וסוברים דאינו מועיל בנכרי ואם כן לחוש לדעתם שסוברים דבעי משיכה אין זה מתקן לגמרי בקנין חליפין וכך לי אם תקנו חליפין כמו מה שתקנו קנין אגב ואם היו מתקנים קנין חליפין היינו שואלים למה לא תקנו קנין אגב (ועיין לקמן בד"ה שוב השגתי):
<b>והרב</b> חיי אדם בנשמת אדם סוף סי' ה' הנ"ל אחר שהביא סברת רבינו תם דחליפין מהני בנכרי ושכן פסק בש"ע וכו' ושכן כתב רבינו ירוחם וכו' כתב ומה שלא הזכירו הפוסקים קנין חליפין בבכור ובחמץ כמו שהקשה שם הש"ך יש לומר דנקטו קנין חמצו כדכתבו התוספות בבכורות ד' י"ג ועוד כיון דקנין זה אינו ידוע לנכרים ויצטרך להאריך בדברים עמו אינו קל כל כך לכן לא הזכירוהו והמג"א בסי' תמ"א כתב בפשיטות בשם שלטי הגבורים דקנין חליפין מהני בנכרי עכ"ל ולי הדל אין זה מספיק דאטו קנין אגב קרקע ידוע להנכרי יותר מקנין חליפין ואטו קנין אגב מצוי יותר מקנין סודר שהוא חליפין ולמה בחרו רבני האחרונים בקנין אגב יותר מקנין חליפין:
<b>ובש"ע</b> הגאון מוהרש"ז בסי' תמ"א בקונטריס אחרון סק"ג כתב וז"ל עיין שפתי כהן חשן משפט סי' קכ"ג סעיף קטן ל' בשם מוהר"ם מינץ ומוהרשד"ם והסכים עמהם והאריך בראיות דנכרי אינו קונה בקנין סודר ויש לחוש לדבריהם לכתחילה באיסור תורה ולכך לא הזכרתי קנין סודר בפנים בסי' תמ"ח אבל הזכרתי כאן לענין דיעבד מאחר דיש לסמוך בדיעבד על רבינו תם וסייעתו וטור וש"ע בחשן משפט ואחרונים כאן עכ"ל ותימה בעיני על ידידי הרה"ג משעדרין יצ"ו שנעלם ממנו דברי הרב הללו שמתבאר מדב"ק שיותר נוטה דעתו לדעת הסוברים דלא מהני קנין סודר לנכרי ורק בדיעבד הוא. דיש לסמוך על שיטת רבינו תם והיותר תימה בעיני שבמכתבו אלי בענין המצאת הגאון מוהרש"ז למכור החמץ באמצעות ערב קבלן כתב לי בשם הגאון צמח צדק בפסקי דינים שלו שטעם להמצאה זו היא מפני שכיון שאינו נותן כל הכסף הוי כמוכר במלוה ואינו קונה ולכן צריך קנין אחר היינו או שטר או קנין סודר והרי שטר ליתיה במטלטלין וקנין סודר אינו קונה בנכרי לכן צריך שיהיה על ידי ערב קבלן וכו' אלו תורף הדברים אשר כתב לי בשם הפסקי דינים (עיין לעיל בסימן זה אות יו"ד בד"ה ואלה דברי רבני דורנו) וכן ראיתי עתה שזכיתי לספר הנ"ל כתוב בסי' תמ"ח ד' ל"ב ככל אשר כתב בשמו ידידי הרב הנ"ל יצ"ו ומשמע ודאי שדעת קדושים בעל הש"ע והצמח צדק שעל כל פנים אינו פשוט לומר דקנין סודר מהני בנכרי ואם כן פלא בעיני מאי מתמה דהיה להם להפוסקים לתקן המכירה בקנין חליפין הלא לדעתם אין זה מתקן אחרי שיותר הדעת נוטה דאין קנין חליפין בנכרי אלא שלפי מה שרשמתי למעלה מתבאר יפה דנהפוך הוא ואדרבא שיטת הסוברים דמהני חליפין בנכרי היא שיטת רבים ואפשר לסמוך עליהם אף שלא מדוחק ולכתחלה:
<b>אמנם</b> הרב בית מאיר שם (בריש סי' תמ"א) אחר שכתב שמדברי הרמב"ם נלמוד שחולק על רבינו תם וסובר דאין קנין חליפין לנכרי כתב דנראה לו שאף רבינו תם לא סמך על ראיותיו אלא לעסק הרשאה שבלא זה בקנין קל אתינן עלה ויפה עשה כל הפוסקים שלא השתמשו בסברת רבינו תם לגבי איסורים כמו בכור וחמץ (מסתמא כונתו על הטור ושלחן ערוך שלא כתבו קנין חליפין במקום משיכה כשאי אפשר במשיכה) ולכן לא העתיקיהו הפוסקים כי אם לגבי מה דאשכחו בהדיא דעבד עובדא וסמך עליה וכדאי הוא לסמוך עליו במאי דסמך אנפשיה עכ"ל ומדברי כל רבני האחרונים שהבאתי למעלה מתבאר שמבינים בדעת רבינו תם דלכל מילי מהני קנין חליפין ולא לענין הרשאה בלבד:
<b>ומצאתי</b> בספר פרת יוסף להגאון מסלאנים בסי' ט"ו שהביא מה שפסק מרן בסי' קכ"ג בדעת ר"ת דמהני חליפין בנכרי וכתב שכן דעת מרן ביו"ד סי' רס"ז סכ"ה דמוכח שסובר דמהני חליפין אף בקנה מנכרי וגם הרמ"א לא הגיה כלום ובתומים חיזק דברי הש"ע ושוב כתב דלפי מה שכתבו התוספות בבבא מציעא דף מ"ז דיש שני מיני חליפין האחד הוא שוה בשוה והוא מדין כסף ואם כן נוכל לפרש כונת הש"ע בחליפין כזה ששוה בשוה משום שחליפין שוה בשוה הוא מתורת כסף לכן שוים בזה נכרי וישראל אבל בחליפין שאינו שוה בשוה אפשר דלא קנה מנכרי דלא כדבר המקנה דמשום דחליפין דשוה בשוה קונה מנכרי קונה גם חליפין שאינו שוה בשוה אלו תורף דב"ק ועם כי לדעתי הקצרה רחוק הוא לפרש כן בדברי הפוסקים שבח"מ סי' קכ"ג סעיף י"ד ושביו"ד סי' רס"ז סעיף כ"ה ומשמעות הדברים הוא שמקנה בסודר ואינו שוה בשוה הנה אם איתא לדברי הרב הנ"ל מצאנו ישוב נכון למה שלא כתבו הפוסקים לענין חמץ הקנאה בחליפין אחרי שכל עצמם לא הוצרכו לצרף קנין אחר לקנין הכסף אלא לצאת ידי סברת ר"ת שאין קניינו אלא במשיכה וכשהחמץ הרבה מאד כנהוג שמוכרים כל אשר בבתים ובחניות ובפרט במכירה הכוללת לכל אנשי העיר שנותנים כח לאחד שימכור כל אשר להם והוא מוכר את הכל ביחד או שכל אחד ואחד מוכר חמצו להממונה על זה ואותו הממונה מוכר את הכל ביחד לנכרי אחד ודאי רחוק המציאות להחליף שוה בשוה ולכן לא מצאו מזור ותעלה לצאת ידי סברת ר"ת ודעמיה שקניינו של נכרי אינו בכסף) להקנותו בחליפין כיון שאינו שוה בשוה והוצרכו לקנין אגב:
<b>אחר</b> החיפוש מצאתי את שאהבה נפשי ידידי הגאון צבי מאיר אבד"ק דאברי יצ"ו בחידושיו לפרק מרובה ד' ע' ע"א בסי' ס"ד שהאריך מאד בדין קנין חליפין אי מהני בנכרי ובדף ט"ל ע"ג אות ג' כתב לחדש דבר זה וכיונה דעתו למה שכתב בפרת יוסף הנ"ל לחלק בין חליפין שהן שוה בשוה לחליפין שהן רק לקיום הדבר כמו קנין סודר ודידיה עדיפא מדרב יוסף שהאריך להסביר דאף רבינו תם לא אמר דחליפין מהני בנכרי אלא בחליפין שהן שוה בשוה. אבל בקנין סודר מודה דלא מהני בנכרי ועל פי הנחה זו ביא"ר כל חמיר"א תמיהות הרבנים מוהרשד"ם ושפתי כהן ולפום ריהטא נראה דשפיר קאמר אך לא יכלתי להעמיק בדב"ק ואגב ריהטאי לא ראיתי שהזכיר בדב"ק ההיא דיו"ד סי' רס"ז סעיף כ"ה דמשמעות הדברים הוא דנקנה בקנין סודר לקיום הדבר ולקנין בעלמא וישלם הכסף אחר כך ואפילו הכי מהני ועל כל פנים ראיתי נכון להעתיק מה שכתב שם באות ו' שהוא על מה שאנו דנים על החקירה דלמה לא תקנו להקנות לנכרי החמץ בחליפין וז"ל הטהור והנה הייתי נוהג לכתוב בהשטר מכירת חמץ כל הקניינים השייכים וכתבתי גם כן בפירוש שבכל אחד מהקניינים גם כן יחול השליחות והמכירה וכתבתי בפירוש גם כן קנין חליפין והייתי נוהג ליקח סודר מן הקונה וכשיטת הר"ת ז"ל וכאשר האורים ותומים החזיק בכל עוז שיטתו ואף כי השפתי כהן חולק להלכה מכל מקום הואיל שכתבתי בהשטר מכירה שבכל אחד מהקניינים גם כן תחול השכירות והמכירה אם כן בודאי אינו מזיק מה שאני עושה גם בקנין חליפין בלקיחת הסודר ודנתי עוד דאף מי שאינו עושה קנין חליפין ממש דהיינו שאינו לוקח הסודר מכל מקום הלא כבר כתבתי כל הקניינים וכתבתי בו גם קנין אודיתא אם כן מהני קנין חליפין מכח קנין אודיתא דהיינו שהמוכר מודה באודיתא שמכרו בקנין חליפין וכמו דאודיתא מהני אם מודה שהחפץ הוא של חברו להסוברים שאודיתא הוא קנין הוא הדין דמהני אם הודה שעשה קנין חליפין מטעם אודיתא אך לפי מה שביארתי דסברת רבינו תם היא דוקא שוה בשוה במכירת חמץ שזוקפין דמי המכירה במלוה והקנין חליפין הוא לקיום הדבר וזה לא מהני בנכרי אם כן לא מהני חליפין במכירת חמץ כשאינו שוה בשוה ולכאורה נראה כן להלכה שלא לכתוב כלל קנין חליפין בכי האי גוונא כי לא מהני כלל וגם מטעם אודיתא לא מהני כיין דלא שייכא כלל חליפין בכי האי גוונא בנכרי שוב ראיתי בפרי מגדים סי' תמ"ג באשל אברהם סק"ה ומיהו המפקיד אף אי משיכה בעינן יוכל למכור בחליפין וכדומה עכ"ל הנה כתב בפשיטות דקנין חליפין מהני במכירת חמץ ומשמע לכאורה אפילו חליפין הנוהגין ולא שוה בשוה ויש לעיין בזה מיהו לפי האמור דברי הפרי מגדים עולין שפיר לכשימכור בחליפין שוה בשוה עכ"ד יצ"ו ועל פי הנחה זו יישב מה שדחה הרב ש"ך דעת ר"ת ממה שלא כתבו הפוסקים קנין זה בחמץ ובכור ואמר מר דטעמם משום דעל הרוב לא יהיה קנין חליפין בבכור ובחמץ שוה בשוה כי אין לו לנכרי באותה שעה חפץ השוה בשוה ממש והוא רק קנין לקיום הדבר וקנין זה אינו מועיל בנכרי אלו תורף דב"ק:
<b>שוב</b> השגתי ס' יקר לידידי הרה"ג אבד"ק ראזישטש יצ"ו ובשם ספר זכרון יכנה וראיתי שם בהלכות פסח ד' י"ג ע"ב קרוב לסופו כתב בשם ספר שאילת שמואל דכסף וקנין סודר קונה ממה נפשך לכולי עלמא וכונתו דלרש"י הרי איכא כסף ולרבינו תם דלא מהני כסף הרי איכא קנין סודר דמהני אליבא דידיה וכן כתב מפורש שם ד' י"ד ע"א בשם שו"ת ספר חיים כסף וקנין סודר מהני ממה נפשך לרש"י מהני כסף ולרבינו תם מהני חליפין עכ"ל וספרים אלו אינם אתי וכבר כתבתי למעלה (בד"ה ועיקר) מה שיש לפקפק בזה:
<b>לא</b><b>)</b> <b>קנין</b> חצר אי מהני בנכרי ונפקא מינה למכירת החמץ הוא מחלוקת בפוסקים ואני הדל הבאתי בס"ד מערכה מול מערכה בקונטריס הכללים במערכת החי"ת אות ל"ח באריכות קצת ופה ארשום בקיצור הסוברים דמהני והסוברים דלא מהני. א) הסוברים דמהני הרבנים חתם סופר בארח חיים סוף סימן ק"ד ומטה אהרן דף ע' ע"ג והביא מתורתן של ראשונים דמוכח דסברי הכי והם הטור ביו"ד סימן קל"ב (גבי יש בו עכבת יין והכלי בחצרו של נכרי) והרשב"א שבבית יוסף וארחות חיים שם בסוף הסימן והרא"ש והטור ביו"ד סימן ש"ך גבי הקנאת אזן הבכור לנכרי ואף דאין שליחות לנכרי ואם נאמר דחצר משום שליחות היכי מהני תירץ בשם הרב המבי"ט ח"א סי' קמ"ה דגוף הנכרי אימעוט מאתם גם אתם חצרו וכליו לא אימעיט ועוד הביא מתרומת הדשן בפסקים סי' ק"ל ומבין בכונתו שרשות הנכרי קונה לו מדין חצר ועיין בהרמ"א בסוף סי' ש"ך וט"ז וש"ך שם ולמרן מוהריט"א בספר הלכות יום טוב בריש פרק שני דבכורות ד' ט"ו ע"ד (מדפוס ווארשא בד"ה והנני חוזר ומשם והלאה) והבאתי שם דיש סוברים דמה שכתבו הפוסקים להקנות המקום שהבהמה בו והמקום יקנה להנכרי הוא מדין אגב ולא מדין חצר והרב משנת ר' אליעזר בח"א סי' ס"ג כתב דהרמב"ן בחידושיו לריש פרק כל שעה מוכח שסובר דמהני חצר לנכרי ובחידושי אמרי ברוך ליו"ד סי' ש"ך כתב גם כן שהקנאת הבהמה היא בקנין חצר ולא באגב וכן דקדקתי מחידושי רבינו עקיבא איגר ביו"ד סי' ש"ך שסובר דמהני קנין חצר לנכרי וכן נראה מדברי הרב חינוך בית יהודה שהובאו דבריו בקצרה בחק יעקב סי' תמ"ח ס"ק ט"ו ובאחרונים ומדברי הרב מצודת יששכר הביא דבריו הרב עיקרי הד"ט בא"ח סי' י"ז אות כ"ג:
<b>ובשו"ת</b> ענג יום טוב מסיק דחצר דנכרי מתורת יד איתרבי ויש יד לנכרי ואם עמד בצד חצרו קונה מתורת יד ובגליון רש"א (מר ניהו בן רעק"א) ביו"ד סי' קב"ל ס"ב הוכיח משם דחצר קונה לנכרי אף דאין שליחות לנכרי והרב קהל יהודה בד' ס"ד ע"ב כתב דכשם שיש שליחות לנכרי בנכרי כדכתב המשאת בנימן הוא הדין חצר נעשה שליח לנכרי וכו' ושכן מוכח מהש"ס דיש חצר לנכרי ובשו"ת אורי וישעי להגאבד"ק יאס בסוף סי' ק"ו כתב כבר העלה בספר מקור חיים סק"ה דחצר קונה בנכרי ושכן כתוב בשיטה מקובצת לבבא מציעא דחצר לא קני לקטן משום דאין לו יד דמוכח דנכרי דאית ליה יד אית ליה נמי חצר ולעיל בסי' ח' אות י"א בשם כמה רבנים שמתבאר שסוברים שיש קנין חצר לנכרי ובאות ג"ן ואות ה"ן הבאתי כן בשם הגאבד"ק טארלא בספר דבר אליהו סי' י"ג ובשם שאילת שלום במהדורא תניינא סי' רס"ז וגם בסי' ר"ל כתב שהעלו האחרונים דנכרי יש לו קנין חצר כמבואר בקצות החשן ובשו"ת תועפות ראם ובפרט בחצר המשתמרת לדעתו ועומד בצדו ובשבילי דוד בחלק יו"ד בקונטריס הקניינים שאחר סי' שכ"א שבספרו בחלק אה"ע סי' לק"ט ובחלק ח"מ סי' רמ"ה האריך דחצר בגדול לכולי עלמא משום יד אתרבי ולכן מהני אף בנכרי ועיין לקמן בס"ק ב' בשם זכרונות דברי אמת ובשו"ת שם אריה בחלק יו"ד סי' מ"ח המוזכר להלן בס"ק ב' אף שכתב שנראה שהוא מחלוקת הראשונים מכל מקום כתב כבר הכריעו האחרונים דחצר קונה לנכרי:
<b>גם</b> בשו"ת תפארת יוסף או"ח סי' י"ט מסיק דחצר קונה לנכרי אף למאן דאמר דהוא משום שליחות והסביר הדבר עי"ש ובחלק יו"ד סי' ל"ב ול"ג וכן נראה דעת הרב רמ"ץ בחלק יו"ד סי' פ"א (אף שבסי' פ' נראה מדבריו דלא פשיטא למנקט הכי ובחלק א"ח סי' כ"ד אות ה' ואות י"ג ובסי' כ"ט אות ג' ובסי' ל' אות ב' ובסי' ל"א (ד"ה ומ"ש) ושם כתב בשם נתיבות המשפט דאין חצר קונה לנכרי שלא מדעתו ובסוף סי' ל"ב כתב כבר הארכתי דיש לנכרי קנין חצר במשתמר אפילו אינו סמוך לו וכן דעת קצות החשן ומקור חיים בסי' תמ"ח ובריש סי' ל"ג כתב אף שהחק יעקב בסי' תמ"ח הביא דעת מוהרש"ק דאין קנין חצר לנכרי מכמה מקומות מוכח דמועיל וכן משמע בטור יו"ד סי' קב"ל ובקצות החשן ומקור חיים וכו' גם בשו"ת זכרון כהונה בד' ג' ע"ג כתב אף שכתבו הפוסקים משם מוהרש"ק שאין תורת חצר לנכרי לדעתי אינו אלא לכתחלה אבל באמת בטור וש"ע יו"ד סי' ש"ך משמע להדיא שהמקום קונה את הבהמה לנכרי מטעם חצר. ובשו"ת עטרת חכמים סי' ה' (ד"ה אבל) כתב לדעת המג"א סי' תל"ו ס"ק ט"ו דכשם שאין חילוק בין ישראל לנכרי לענין קנין על ידי חצר כמו שהאריך בזה בקצות החשן סי' צד"ק סק"ב בראיות חזקות הוא הדין כשם שחצרו של ישראל קונה לו שלא מדעתו כן קונה חצרו של הנכרי להנכרי שלא מדעתו וכן נקיט גאון בדורנו בשו"ת מנחת שי סי' ס"ח שהבאתי בסי' ה' אות מ"ז (ד"ה עתה השגתי):
<b>ב</b><b>)</b> <b>ולאידך</b> גיסא הבאתי כמה מרבנן בתראי דנראה דנקטי דלא מהני בנכרי קנין חצר והם הרבנים מוהרש"ז בש"ע שלו סי' תמ"ח סעיף י"א חיי אדם בקונטרים נשמת אדם בהלכות פסח סי' א' (בד"ה אמנם) מחצית השקל סי' תמ"ח סק"ד שואל ומשיב ח"א סי' ע"ז עצי לבונה ביו"ד סי' קב"ל סעיף ב' (בד"ה והנה) עמודי אש סי' ו' אות ח' ייחס כן דעת הרב מגן אברהם בסי' רמ"ו ס"ק יו"ד ובזכרנו לחיים ח"א ד' ס"ד אות ו' בשם זכרונות הרב דברי אמת כתב שהוכיח מסוגיא דע"ז ד' ע"א ותיקני ליה כליו וכו' דחצרו קונה ושכן דעת הטור ביו"ד סי' ש"ך ומרן בהלכות יין נסך בשם התשב"ץ אך כתב דמדברי התוס' שהביא מרן הב"י בסי' ש"ך וראבי"ה שבטור א"ח סי' תל"ו סוברים דלא מהני קנין חצר לנכרי:
<b>והרב</b> חק יעקב בסי' תמ"ח ס"ק ט"ו כתב דמקני לו החד ואגבו החמץ שבתוכו ודוקא בתורת מטלטלין אגב קרקע ולא מתורת חצר דחצר מטעם שליחות איתרבי ואין תורת שליחות הם כדכתב בתשובת מוהרש"ק סי' ל' ואף שאינו קונה קרקע אלא בשטר צריך להתנות שמקנה לו בכסף או בחזקה לבד כדכתבו האחרונים עכ"ל ומתבאר שדעתו מסכמת לדעת הרב מוהרש"ק דאין חצר קונה לנכרי ולכן צריך להקנות החמץ בתורת קנין אגב ובשו"ת שם אריה יו"ד סי' מ"ח (בד"ה ובדבר) אחר שהביא דהקצות החשן ומוהריט"א הוכיחו דמהני חצר לנכרי כתב דיש לפקפק וכו' וכתב דהוא מחלוקת הראשונים והוי ספק בכור עי"ש וכן כתב בשו"ת הרב רמ"ץ בסי' ל"א (המוזכר לעיל בס"ק א' בד"ה גם) בשם נתיבות המשפט דאין חצר קונה לנכרי גם בשו"ת הרב רמ"ץ המוזכר להלן שם כתב שכן דעת הרב מוהרש"ק וכן דעת הרב יד יוסף דייטיש בסי' ק"ט שהבאתי דב"ק בשדי חמד ח"א בחלק אסיפת דינים במערכת בכור בהמה סי' ג' אות ז' סק"ב (ד' קכ"ג בד"ה וראיתי בס') וכן נראה ממה שכתב הגנצי"ב בס' משיב דבר בחלק ב' סי' ל' אות ד' בשם הנתיבות עי"ש ובשו"ת שואל ומשיב מהדורא קמא ח"א סי' ע"ז כתב ומה שכתב מעלתו דקנה מטעם חצר זה אינו דמלבד דאין חצר קונה לנכרי שלא מדעתו ויש בזה מבוכה גדולה וכו' ועוד בכאן גילה דעתו וכו' עי"ש ובשו"ת נאות דשא בריש סי' ט"ל כתב שהרב אמונת שמואל בסי' מ"ד ביאר דחצר אית ביה תרתי יד שליחות ולא הוי יד אלא בעומד בצדו ושליחות הוי אף באינו עומד בצדו והיכא דלא מהני שליחות כגון בנכרי דאין שליחות לנכרי וחצר אצלו יהיה מטעם יד אין חצרו קונה אלא בעומד בצדו והרב חק יעקב בסי' תמ"ח ס"ק י"ד הביא דבריו בקצרה ואם כן בחמץ שנמכר לנכרי בשעת היתר ונמכר לו החצר ואז עדין לא היה הפקר ואחר כך אם כשנעשה הפקר לא עמד בצדו והיה שם איזה דבר שלא נמכר לו ולהישראל נאסר ונעשה הפקר לא זכה הנכרי דלא קנה לו חצרו כיון שלא היה עומד בצדו כשנעשה הפקר ואם כן הישראל עבר בבל יראה ולכאורה נראה שדבריהם לא סלקי אליבא דהלכתא שהרי השפתי כהן סי' רמ"ג סק"י הוכיח דכל חצר המשתמרת אית ביה תורת יד אף שאינו עומד בצדו והחק יעקב שהביא דברי האמונת שמואל ודאי נעלם ממנו דברי השפתי כהן הנ"ל מדלא הביאו אלא דנראה דבנדון כזה גם הש"ך מודה שהרי כבר ביאר הש"ך שם דדוקא חצר דאשה משים יד איתרבי אבל חצר דגברא משום שליחות איתרבי ולכן קטן לא קני ליה חצרו אפילו עומד בצדו ולפי זה בנכרי דלית ליה שליחות אין לו דין חצר אפי' עומד על גבו דבחצר דגברא ליכא תורת יד בשום פעם וממילא דברי האמונת שמואל סלקי להלכתא ולא מטעמיה דהאמונת שמואל לא קאמר אלא דאין לחצר הנכרי תורת יד משום דאינו עומד בצדו ולדבריו אם עומד בצדו מהני אף מתורת חצר וליתא דאף דעומד בצדו לית ביה תורת יד דלא איתרבי חצר משום יד אלא בחצר דאיתתא ובזה נתיישבו לי דברי החק יעקב שכשהביא דברי האמונת שמואל כתב דחצר משום שליחות הוא ואין שליחות לנכרי וקשה דבאמונת שמואל לא כתב כן כלל אלא מחלק בין היכא דעומד בצדו וכו' ולמה שכתבתי ניחא דבכונה שינה מדברי האמונת שמואל ולא הביא דבריו אלא דנלמד משם דחצר דנכרי אינו קונה מטעם שליחות אף דהוי נכרי לנכרי כמו שהאריך האמונת שמואל אבל בגוף הענין אין משתווה החק יעקב להאמונת שמואל אלא בא לומר דאפילו עומד בצדו לא קנתה לו חצרו דלית בחצר דגברא רק שליחות ודברי החק יעקב ברורים ולא אישתמיט ליה דברי השפתי כהן ע"כ תורף דב"ק מתבאר שדעתו מסכמת לדעת הרב חק יעקב דאין קנין חצר לנכרי כלל:
<b>והרב</b> בית מאיר בחלק יו"ד סוף סי' ש"ך כתב דנראה לו ברור דמה שכתבו הפוסקים להקנות על ידי המקום הוא מדין אגב דאי מדין חצר הא אין שליחות וכו' ושמצא כן בתשובת מוהרש"ק עי"ש (וכן בשו"ת בגדי ישע א"ח סי' ב' אות ו' מתאמץ בכל כחו לומר דכונת הפוסקים היא משום אגב ולא משום חצר ועיין שם בסי' א' אות ג') והרב בית שלמה בסי' ס"ד האריך מאד בדין קנין חצר לנכרי אי משום יד או משום שליחות ולא יכלתי לעמוד על בירור כונתו מרוב האריכות אך בסי' ס"ה בדף מ"ב סוף ע"ד ראיתי שכתב וז"ל אמנם בתשובה הארכתי דאין מקום להקל מחמת זה כי מבואר בתשובה (נראה דצריך להיות בתוס') בבא בתרא ד' נ"ד ע"א דאף חצר אינו קונה באינו מתכוין לקנות וכן משמע מדברי התוס' בבבא קמא שכתבו דהוי האי גלל בכליו עי"ש וכליו מטעם חצר הוא ועיין במקור חיים סק"ה ובקצות החשן סי' קצ"ד בשם שיטה מקובצת בפרק קמא דבבא מציעא ואפילו הכי קאמר בש"ס דאם לא נתכוון לזכות בהם פטור מבואר דאף חצר אינו קונה בלא כונה וגם מוהרי"ט בח"א סי' ק"ן הביא הש"ס שהביאו התוס' דמוכח דאין חצר קונה בלא כונה וגם המקור חיים בעצמו בנתיבות המשפט פט סי' ד' ס"ק ט"ו כתב דעל כל פנים נכרי אינו קונה בלא כונה אף על ידי חצרו וכו עי"ש:
<b>והבאתי</b> דעת הרב מחצית השקל בסי' תמ"ח סק"ד שטוב למכור לנכרית שאין לה בעל דחצרה הוא משום יד ויש לה יד ומה שהשיב על דבריו הרב חתם סופר בחלק יו"ד סוף סי' שט"ז ושגם הרב מעין גנים (עצי לבונה ח"ב) בא"ח סי' תמ"ח הרבה להשיב על דבריו ושגם בקצות החשן סי' צד"ק כתב דאין לחלק בין זכר לנקבה ושהרב כפי אהרן בח"ב בחלק א"ח סי' ט' כתב ליישב השגות החתם סופר על המחצית השקל ושהוראתו לחלק בין איש לאשה נכונה ואין להרהר אחריה:
<b>עוד</b> הבאתי שם בשם הגאון דברי חיים בסי' כ"א דדבר שעומד ברשותו של נכרי ומחמת שהגיע זמן איסורו הרי הוא כהפקר מבעליו ובאים אנו לדון שהנכרי זכה בו מדין חצר הנה בכי האי גוונא אינו מדין שליחות אף בישראל כדכתב בנמוקי יוסף לבבא מציעא ד' י"א ד"ה ראה ואינו קונה אלא מדין יד ואם כן צריך שיכוין לזכות ולא מהני שלא מדעתו אמנם עתה ראיתי להגאון עטרת חכמים בסוף סי' ה' (בד"ה אבל) שאינו סובר כן שכתב ואפשר לומר דלפי הנחה זו שכל החדר היה רשותו של נכרי אם כן כשהגיע זמן איסור חמץ דהוי הפקר להסוברים דכל איסורי הנאה הפקר הם ואם נכרי רוצה לזכות זוכה בהם ממילא כשהוא ברשותו חצרו קונה לו שלא מדעתו כנראה מדברי המגן אברהם בסי' תל"ו סקט"ו שטעם פיטור מלבדוק הבית אחר שנכנס בה הנכרי מצד שהנכרי זכה בחמץ וקשה הא מכלל הבדיקה לבדוק בחורין וסדקין וניחוש שמא לא נודע להנכרי שיש חמץ בחורי חדרו אלא ודאי דעתו דכשם שאין חילוק בין ישראל לנכרי לענין קנין על ידי חצר כדכתב קצות החשן סי' קצ"ד בראיות חזקות הוא הדין כמו חצרו של ישראל קונה שלא מדעתו כן חצר של נכרי קונה לו שלא מדעתו ואם כן נקנה בתחלת שש להנכרי ולא עבר הישראל על אותו חמץ בבל יראה כל ימי הפסח כיון שהיה חמץ של נכרי מדאורייתא על ידי קניית חצרו ושאני מפקיד חמצו אצל נכרי שכל זמן שלא קדם קניית נכרי בגוף החמץ הוי חצרו של ישראל כמתבאר מתוך דברי הרא"ש מה שאין כן בנדון דידן לפי מה שהעלתי דמקום החבית יי"ש לא היה אף קודם זמן איסור רשותו של ישראל דלא הושאל כלל מהנכרי דשניהם לא ידעו שיש עוד שיור חמץ של ישראל באותו חדר אבל גם זה יש לדחות לפי המבואר בסי' רס"ד סעיף ג' דבדבר שאין רגיל לבא אין חצרו קונה לו ויעויין בנתיבות המשפט שם סוף דבר אין הכרע בדבר לא להיתר ולא לאיסור עכ"ל הרי דאף בדבר שזוכה הנכרי ממילא והוא אינו יודע שייך לומר בו חצרו קונה לו שלא מדעתו אם היה דבר הרגיל לבא שלא דחה הרב היתר דקנין חצרו אלא משום דבדבר שאינו רגיל לבא אין חצר קונה אף בישראל:
<b>והנה</b> ס' קצות החשן אין אצלי וידידי הרב אברהם דרושקאוויץ מעיר שאט יצ"ו כתב לי הערה על דבריו וזו היא. הקצות החשן סי' קצ"ד הביא תמיהה על הראשונים דפסקו לענין מכירת חמץ שמקנין להנכרי בכסף ובשטר החצר שבתוכו החמץ והמקום קונה לו החמץ וקשה דהא חצר קונה הוא מדין שליחות ואין שליחות לנכרי ע"כ ולעניות דעתי לתרץ על פי מה דפסק הרא"ש בפרק קמא דבבא מציעא גבי משוך בהמה זו וקני כלים שעליה דגבי הפקר קני דהיכא דליכא חזקת מרא קמא תפיסית ספק מיקרי תפיסה והרב שפתי כהן בספרו תקפו כהן תירץ בסתירת הרא"ש דבבא בתרא גבי שדות הגר פסק שם דלא קני מספק היינו טעמא התם שלא הוחזק בהשדה רק שהחזיק בחברתה לקנות גם אותה והוי ספק בקנין מה שאין כן הך דבבא מציעא דהוי ספק בחזקה דהא קיימא בחזקתו עכ"ד ואם כן אנן דמספקא לן גבי נכרי אם קניינו בכסף או במשיכה ונתן הנכרי כסף וגם מוחזק בוודאי בדבר של הפקר מהני ואם כן גבי מכירת חמץ דאחר כך הוי הפקר לכן אם הקנה לו החצר אז הנכרי מוחזק מספק והוי קנין מעליא כדברי הרא"ש דבבא מציעא וכל שכן לדברי הקונטריס הספיקות כלל ה' דאית ליה דבספיקות הפוסקים בוודאי מהני תפיסה ועוד הא הוי תפיסה ברשות ועוד דגם היכא דאיכא חזקת מרא קמא מכל מקום חזקה דהשתא עדיפא היכא דאיכא ספיקא ומוקמינן בחזקת דהשתא כדאיתא בבבא מציעא דף ק' ואם כן שפיר קני הנכרי החמץ היכא דהקנה לו החצר וגם לענין לפטור מבכורה היכא דהקנה להנכרי בכסף וגם הקנה לו החצר שפיר קני וכל שכן לדברי התוספות בבכורות דף נ"ח אז אף על גב דלא הקנה לו החצר כן נראה לעניות דעתי וחפשתי בספרי האחרונים ולא מצאתי מי שעורר בזה עכ"ד יצ"ו:
<b>לב</b><b>)</b> <b>מי</b> שעשה שליח את אשתו למכור את החמץ שהיה הוא בעיר אחרת וכתב כן לאשתו והיא לא ידעה בטיב משא ומתן ואמרה לאביו שהוא ימכור ומכר כדין וחכם אחד רצה לבטל המכירה משום דאמרינן בקידושין ד' מ"ח ע"ב א חציף איניש לעשות את אביו שליח על מעשה זה השיב הרב אומץ יוסף הובאו דבריו בספרו יוסף אומץ בדף ע' ע"א דבמכירה אין צריך שליחות ורב אחד שם כתב שהוא הוכיח במקום אחר מהר"ן והרשב"א דגם במכירה בעינן שליחות אלא שיש לומר בנדון זה כיון שהיא לא ידעה למכור יכול האב לעשות את עצמו שליח מטעם זכיה ואף להרשב"א בנדרים ד' ל"ו דהיכא דאינו זוכה בשבילו דבר חדש לא מיקרי זכיה רק ניחותא ובעינן לדעתיכם מובא בקצות החשן סי' רמ"ג סק"ח מכל מקום הכא כיון שזוכה מחיר החמץ בשבילו או המלוה שזקפו הנכרי עליו ובלעדו יהיה החמץ צריך ביעור מיקרי זכיה והנה הגם דלא חציף איניש לשויי לאביו שליח נראה דהיכא דלא מינהו בפירוש רק על ידי בקשת אשתו והוי כארצויי ארצי קמיה שם בקידושין והרי חזינן דגם רצון התורה כן הוא דהא לפי סוגיא דגטין ריש פרק כל הגט דשה לבית אבות דאורייתא ואפילו הכי שוחט אביהם בשבילם ולדעת רש"י ריש פרק שני דקידושין בשחיטת קדשים היא מטעם שליחות הרי היכא שלא מינהו בפירוש הוי כשורה ודרך התורה:
<b>לג</b><b>)</b> <b>קנה</b> אצל שר אינו יהודי שכר שעורים לפני הפסח ואמר לי המוכר שאפשר שיעמיד לו השכר בתוך הפסח שאל השואל איך ימכרנו הקונה שלא יעבור עליו אבל יראה שאלה זו תוכל להפתר על שני פנים א) אם כבר נגמר השכר ועומד בבות הנכרי מוכן עבור הישראל ב) אם עוד לא נגמר כלל השכר והישראל ירא פן יגמר בפסח ויוליכנו אליו ואז יחול עליו האיסור נשאל בזה בספר חיי אריה להגאון אבד"ק קראקא יצ"ו בסי' י"ד והביא מה שכתבו הרבנים חק יעקב ומקור חיים בסי' תמ"ח דאם יש לו חמץ בדרך שלא יוכל למכרו במשיכה יוכל למכרו בקנין סטומתא שנותן כפו לחברו דקנין של מנהג הסוחרים מהני במכירת חמץ בדיעבד או ימכור בכסף רק שנוסף לזה יפקירנו בפני שנים וטוב לעשות שלשה ימים לפני הפסח והאריך לבאר אם יהיה ההפקר קודם המכירה או המכירה קודם ההפקר ואחר שפלפל מאד בענין זה העלה בדף י"ט ע"ד (ד"ה כללא) דאם השכר כבר ישנו מיוחד עבור הישראל והולך בדרך למענו ימכרנו בכסף וגם יעשה האנדשלאג שהוא סטומתא וישכיר לנכרי חדר וימכרנו גם אגב קרקע והביטול יכול לעשות אחר המכירה כמו קודם המכירה ואם השכר עוד לא נגמר יקנה בכסף ושטר מכירה ומסירת השלומצעטל בלי אחריות וכל זכות שיש לו על המוכר הראשון ימכור להשני וגם יודה ויכתוב כן בשטר מכירה שאין לו עוד זכות על המוכר ראשון רק הכל שייך להקונה ואם ירצה יכול לעשות גם קנין סטומתא וזה יועיל אף שזה החמץ שעוד לא נגמר אינו יכול לבטלו ואין לחוש כלל למה שכתב התבואת שור דבאיסור דאורייתא אין מועיל מכירת חמץ מפני שהיא הערמה דדמי להא דהוראנדעס שדנו הטורי זהב והמג"א משום דבחמץ שאינו עוד ברשותו והוא מגלה דעתו שאין רוצה לזכות בו על פי אופן המועיל ובקנין שאמרנו עדיף מביטול היכא שישנו ברשותו ויועיל אף להתבואת שור:
<b>לד</b><b>)</b> <b>נתן</b> מעות לנכרי שיקנה לו חמץ לפני הפסח ונשתהה הנכרי בדרך וחושש הישראל פן יקנה עבורו החמץ בפסח יש לו תקנה לעשות כמו שהורה הרדב"ז ח"א סי' י"ג לענין בהמות העושות מלאכה בשבת שאם נתן לנכרי הדמים לקנות בהמות יפקיר הדמים בפני שלשה הפקר גמור דהשתא לא הוי בהמתו של ישראל חדא דאין שליחות לנכרי ותו דכבר הפקיר המעות ולא קנו לו מעותיו ואף שאין הנכרי יודע בהפקר וסובר שהן של ישראל לית לן בה אלמא דאף דעובד בהן הנכרי מלאכתו ששכר הישראל מהשילטון בבהמות אלו וסבר הנכרי שהבהמות של ישראל שרי כל שכן הכא שעוד לא קבל החמץ ודאי איכא תקנה בהפקר המעות ואם כן אף שיקנה הנכרי החמץ בפסח לית לן בה ולא יהיה אחר הפסח כחמץ שעבר עליו הפסח כן כתב הגאון חיי אריה הנ"ל בסוף סי' י"ד ולפום ריהטא נראה דלא סגי ליה בהכי משום דהתינח אם באמת בשעה שמפקיר הישראל את מעותיו עדין לא קנה הנכרי את החמץ אבל אם כבר קנה הנכרי את החמץ במעותיו של הישראל יום או ימים קודם שהפקיר את המעות נמצא שהחמץ הוא של ישראל ואף דאין שליחות לנכרי הרי יש סוברים דיש שליחות לנכרי לחומרא בכל האיסורין וגם יש סוברים דאם קונה דבר במעותיו של המשלח לא אמרינן בכי האי גוונא אין שליחות לנכרי ומה גם דמסתמא הנכרי הזה בא בשכרו והוי פועל של הישראל ויש סוברים דבפועל לא אמרינן אין שליחות משום דיד פועל כיד בעל הבית ואף דלענין אם עבר הפסח על החמץ הזה יש מקום להקל על פי דעות הסוברים דבכל ענין אמרינן אין שליחות לנכרי מכל מקום הכא במאי עסיקינן הלא בלפני הפסח עסיקינן וצריך לתקן לכתחלה שיהא בענין שלא יעבור בבל יראה והיה לו להרב הנ"ל יצ"ו לבאר איך לתקן על מה שיש חשש שכבר קנה החמץ במעותיו קודם שיפקירם דלפום ריהטא נראה שצריך הוא למכור החמץ לנכרי קודם הפסח משום חשש זה וצריך להתיישב איה"ש במה שהבאתי בסי' ח' אות ה' לעת הפנאי בלא נדר.
<b>לה</b><b>)</b> <b>ערב</b> פסח שחל בשבת והמכירת חמץ היא בשלשה עשר ביום ערב שבת קודש נסתפקתי במה שהנהיגו רבותינו האחרונים לכתוב שעות בהשטר מכירה וכן תקנתי אני הדל בשטר מכירת חמץ שלנו כמו שכתבתי לעיל באות כ"ה (בד"ה ודאתאן) השתא הכא שנת ששון שחל ערב פסח בשבת אם צריך לכתוב גם כן כבשאר שנים דלפי הטעם שכתבו בשם הגאון חתם סופר שאם לא יכתוב השעה לא יחול הקנין אלא בסוף היום וכבר נאסר בהנאה ולא מהני מכירתו וכו' כמו שכתבתי שם נראה דבשנה זו אין צריך לכתוב שעות דאף אם לא יחול הקנין עד סוף היום הרי כל היום הוא זמן המותר ובכל זאת לפי שלא ראיתי מפורש לחלק בזה בין זמן לזמן צויתי להסופר הי"ו שיכתוב ולראיה באתי על החתום בערב שבת קודש שלשה עשר לחדש ניסן בשעה שמותר ליהנות מן החמץ (או קודם זמן איסור הנאה מחמץ) שיהא הנוסח שוה במקצת לנוסח שאר השנים (שכותב שהמכירה היא בשעה שאסור באכילת חמץ ומותר בהנאה דהיינו בשעה חמישית שהיא שעה זמנית קודם חצות היום) דלכתוב כנוסח שאר שנים ממש בשעה שאסור באכילה וכו' לא יתכן כמובן וגם לכתוב רק בשעה חמישית וכו' לא רציתי כי אף שתהיה המכירה איה"ש כבשאר שנים באותה שעה מכל מקום אין רצוננו שתחול המכירה אלא בסוף היום ולא מקודם חצות היום כדי שיוכלו בעלי החניות להסתחר בהחמצים עד סמוך לכניסת שבת כדרכם בערבי שבתות שבכל השנה ואם נמכור להנכרי מקודם חצות והם יסחרו בהם אחר המכירה אם כן תהיה המכירה שמכרנו להנכרי בטלה שאם המכירה היתה קיימת הרי ידיו מסולקות מכל החמץ והוא של הנכרי הקונה ואיך ימכור דבר שאינו שלו אלא ודאי מעשיו יוכיחו שמבטל המכירה ח"ו אבל בזה שלא נכתוב השעה יהיה מובן שאין אנו מוכרם לו כי אם בסוף היום כמשמעות הלשון יום פלוני שמפני זה הוצרכנו לכתוב בשאר שנים שעה גם כן:
<b>שוב</b> ראיתי תשובה שלמה בדין זה בשו"ת הגאון מוהר"ם שיק סי' ר"ה ולפי שאין ספרו מצוי נכון להעתיק תורף דברי קדשו טעמו ונימוקו ואלה דבריו נשאלתי בדין ערב פסח שחל בשבת שטוב לבער החמץ בערב שבת קודם חצות אם מותר להם מכור הקמח וכדומה בחנותם עד סמוך לשבת קודש כי הוא הפסד מרובה ואת המוכן לשרפה ישרפו קודם חצות ובתשובתו שקיל וטרי במה ששינו הפוסקים מה שכתב המרדכי בשם רש"י (גבי ערב פסח שחל בשבת) דטוב לשרוף הכל קודם חצות והם כתבו בסי' תמ"ד וטוב לבער הכל בערב שבת וכו' דנקטי ביעור במקום שריפה וכתב שטעמם משום דלא ברירא להו אי קיימא לן דחמץ בעי שריפה או סגי בפירור וכיוצא ועל כל פנים מבואר שלא כתבו שטוב לבער וכו' אלא על חמץ שעומד להתבער מן העולם אבל בחמץ שמשייר לעצמו כשם שמותר לשייר לאכילה הכי נמי דמותר לשייר מה שצריך ליהנות ממנו ולא שייך בזה לגזור שיטעה גם בשאר שנים כן דאי הכי גם לאכילה לא יהא רשאי לשייר ועל כרחין דמידע ידעי דערב פסח אסור משעה ד' ואילך מה שאין כן בחל ערב פסח בשבת דבערב שבת מותר כיון דרשאי לאכול נראה דמותר ליהנות ממנו גם כן ופלפל בענין זה וסיים (בד"ה אבל מי שיש לו) כשם שמשיירים לאכילה לפי מה שיצטרכו כך יוכלו לשאר מה שיצטרך לו עוד למכור קודם כניסת השבת ואם כן כיון דבערב שבת שקודם ערב פסח שחל בשבת שרשאין ליהנות ממנו ולעשות בו מקח וממכר וכו' ממילא דרשאין להניח להם חמץ שיוכלו למכור אחר חצות קודם כניסת השבת:
<b>אלא</b> דיש לדון דהרי מכירת חמץ לנכרי שנוהגים עכשיו למכור החמץ) ודאי בכלל הביעור הוא ואם כן מחוייבים לכתחלה למכור החמץ קודם שיגיע שעת זמן איסורו כי היכי דלא למיטעי וכיון שכבר מכר איך רשאי ליהנות ממנו והרי בזה הוא מבטל המכירה ואם נימא דהעכומ"ז שמכר לו החמץ הוא עצמו ימכור בערב שבת יש לחוש לתקלה שמתוך כך יקילו גם בפסח עצמו שימכור עכומ"ז ובזה יש הרבה חששות שרוצה בקיומו ונהנה מחמץ ואין אני מניח בקהלתי למכור על ידי עכומ"ז אלא אם כן שנוטל העכומ"ז החמץ לביתו ובחנות אחרת שאין נקרא על שם ישראל ואם כן צריך הישראל לצמצם שלא ישייר רק לפי מה שמשער שיצטרך עד שעה או שתים קודם כניסת שבת ואם יוותר לו יתננו לנכרי במתנה על אופן המבואר בש"ע ובודאי דהוא הדין דאפשר שימכור הכל לנכרי ויקח אחר כך מן העכומ"ז מה שצריך למכור בערב שבת ויקחנו במדידה ואם ישתייר יחזיר לו גם כן במדה או שיכתוב בשטר מכירה מה שישתייר שעה אחת קודם שבת גם כן מכור לו אגב קרקע כל מדה ומדה בסך הידוע ומסויים אלא שבזה יש לחוש להערמה ומיחזי כערמה:
<b>ועל</b> כל פנים צריך שיכתוב שיתחיל שכירות הבית כמו בשאר שנים בערב פסח שכתב מרן החתם סופר שצריך לכתוב שבערב פסח קודם זמן איסורו בהנאה כגון שעה עשירית יתחיל השכירות של אותו מקום שאם כותב היום סתם אז אין מתחיל השכירות אלא בסוף היום ואז כבר אסור בהנאה ואי אפשר לקנות אגב קרקע ונהי דבערב פסח שחל בשבת והוא מוכר בערב שבת לא שייך זה דבסוף היום של ערב שבת עדיין החמץ מותר מכל מקום יש לכתוב גם בכי האי גוונא השעה משום דאם לא כן יחול הקנין בשבת וכבר כתב רבינו עקיבא איגר בכתבים סי' קכ"ט דאסור שיחול הקנין בשבת כיון שגמר הקנין הוא בשבת אסור משום גזירת מקח וממכר בשבת ואף דיש לומר דדוקא כששניהם ישראלים אסור בכי האי גוונא אבל בנדון כזה שהקונה הוא עכומ"ז והישראל הוא מוסר לו המפתח בשעה עשירית ויכול העכומ"ז למשוך או להגביה ולקנות ואיכא למימר הואיל שהרי אינו מחוסר ממון והוי כשלו קודם שבת מכל מקום שכירת המקום חל בשבת וגם הרי מדרבנן לא אמרינן הואיל ואם כן תגמר בשבת וכן נראה מדברי המרדכי שהביא המגן אברהם סי' רנ"ב סעיף קטן ה' דאף אם העכומ"ז עושה גמר הקנין בשבת אסור והוא בכלל גזרת מקח וממכר וכן כתב בתשובת כתב סופר סי' מ"ו ובלאו הכי הרי כתבו הפוסקים דאין לחלק בין ערב פסח דשאר שנים לערב פסח שחל בשבת דלענין הנ"ל ערב שבת הרי הוא כערב פסח דעלמא אם כן גם כאן צריך לכתוב הזמן מפורש משעה עשירית עכ"ל:
<b>הנה</b> הגאון הנ"ל ברוחב דעתו המציא טעם נכון שלא לכתוב היום בסתם בלתי שיזכיר השעה שאם כן יחול הקנין בשבת ואסור ואני הדל לא ראיתי דב"ק עד אחר חג הפסח ואף שבאמת אם הייתי רואה דב"ק קודם לכן גם כן לא היתה דעתי העניה נוחה לכתוב כסדר שכתב הרב (בשעה עשירית וכו') שאין זה מתקן למה שימכרו כל יום ערב שבת שהרי על ידי מכירתם תהיה בטלה מכירתי לעכומ"ז את חמציהם (בהרשאתם כנהוג) כמו שכתב הרב בעצמו ולאסור עליהם לסחור בחמציהם הוא כגזרה שאין הצבור יכולים לעמוד וקרוב הדבר שלא היו שומעים ונמצאת התקנה קלקלתם ח"ו אך היה אפשר לתקן החשש (שלא יהיה הקנין חל בסוף היום שהוא תחלת כניסת שבת) לכתוב שיחול הקנין שעה או חצי שעה קודם כניסת שבת אף שהיה בזה שינוי בנוסח השטר משאר השנים וצריך להתיישב בזה למעשה על זמן אחר איה"ב:
<b>שוב</b> השגתי שו"ת שואל ומשיב מהדורא שתיתאה וראיתי בסי' נו"ן (בד"ה ודרך אגב) שנשאל על שנת תרי"ב שהיה ערב פסח בשבת איך לעשות ביין שרף שמוכרים השענקריס ויצטרכו למכור להנכרי בערב שבת ואם כן הבעלי בתים שרגילים לשתות יי"ש בליל שבת וקונים בהקפה והנכרי שקנה החמץ לא ימכור להם בהקפה שאין מכיר אותם ואם ירצה הבעל הבית למכור יבטל המכירה ויש הפסד מרובה ובתחלת ההשקפה אמר שיוכלו למכור ולכתוב בשטר המכירה שמוכרו מהיום ולמחר שעה או שתים על היום יחול המכירה ואם כן עד שבת בבקר לא חלה המכירה ועדיין היא של בעל הבית ואין לומר דאם כן יחול הקנין בשבת והוי כקונה בשבת דזה אינו דמלבד דהלוקח עושה איסור אם קונה בשבת אבל המוכר הוא הקנה מערב שבת ומה בכך שלא חלה עד השבת המוכר אינו עושה שום איסור והנכרי הקונה מאי איכפת לן אף גם דגם בישראל שקנה מערב שבת על מנת שיחול בשבת לא ידעתי שום איסור ואטו אם אחד יקנה לחבירו דבר על תנאי שיעשה כך וכך ומתקיים התנאי בשבת יהיה כקונה בשבת הא ודאי ליתא ומצאתי בלוית חן פרשת יתרו שכתב בהדיא כן ואף שראייתו היא על דרך דרוש הדין אמת ואיסור מקח וממכר אינו אלא שמא יכתוב וכאן לא שייך שכבר כתב מקודם השבת וגם לרש"י בע"ז ד' ט"ו דשייך משום ודבר דבר זה גם כן לא שייך דהרי אינו מדבר דבר בשבת והרהור גם כן אינו שהרי כבר הרהר בערב שבת ועיין טורי זהב סי' ש"ו שלכך מותר להקדיש כלים בשבת משום שמסתמא כשמקדיש בשבת עלה בלבו מערב שבת להקדיש ואף שמסרו בשבת מכל מקום לא נעשה הקנין בשבת ואף דיש לחלק דשאני התם דאמירה לגבוה כמסירה להדיוט וכבר נגמר מערב שבת זה אינו דהרי בקדשי בדק הבית בזמן הזה דין הדיוט יש לו ולא קנה עדיין ועל כרחין דכל שכבר התחיל הקנין אף שלא נגמר רשאי הוא הדין בזה:
<b>אמנם</b> נתיישבתי בזה דעדיין צריך עיון כיון דבשבת אסור לנכרי למכור בשביל ישראל ועל כרחין צריך להקנות לו מערב שבת לגמרי ואם כן שוב לא ירצה הנכרי להקיף לאותן האנשים אך נראה דאין קפידא אם יאמר להנכרי שמותר לו להקיף לזה שמכירו שהוא איש הגון וישלם לו וגם הוא מקיפו ואם באמת היה מקנה להנכרי אטו מי לא שרי לומר לו שיקיף לזה וגם נראה לי דיכול להיות לו ערב בעד המעות דהמעות אינו חמץ ועל כל פנים לומר לו שמכיר אותו האיש ויוכל לומר לו בשעת הקנין שמוכרו לו ואם ישאל לו למי יקיף יוכל לשאול אותו ומידי דהוה אם יבא עכומ"ז לקנות ממנו בפסח אטו מי לא יכול לומר לו אני מכיר לזה שהוא איש אמוד וישלם לך אבל אני (איני) ערב לו ובזה בודאי שרי דכשהוא ערב אפשר דאסור דבדיניהם בתר ערבא אזיל וצ"ע בזה ע"כ דב"ק מכלל דברי הגאון אנו למדים דיתכן לעשות כמו שכתבתי אני הדל לכתוב שתחול המכירה שעה אחת קודם ליל שבת ועד אותה שעה הוא ברשות הישראל ויוכל למכור החמץ לנכרים כאמור למעלה:
<b>עוד</b> מצאתי תשובה אחת בספר עמק יהושע להגאון מסלאנים (שנדפס, עתה שנית על ידי ידידי הרב המזכה את הרבים מוהר"ר יוסף לעוו יצ"ו) בדיני יום טוב סי' ט' שמתבארת גם כן דעתו דאין חשש במה שיחול הקנין בשבת ויום טוב והוא שחקר במאי דתנן בפרק ה' דביצה ד' ל"ו לא מקדשין וכו' וכן לא מקדישין וכו' אם עושה כן מערב יום טוב על מנת שיחול ביום טוב אם יש בזה משום שבות או לא ובתשובתו כתב בשם האחרונים שיצאו לידון לדעת הרמב"ם דאם מקדש אשה מערב יום טוב שיחולו הקידושין ביום טוב הוי כמקדש ביום טוב דאסור אבל כתב דאין נראה כן והוא על פי מה שביאר דהא דאמרינן בסוכה ביום טוב ראשון של חג שחל להיות בשבת מלמדין לומר כל מי שיגיע לולבי לידו הרי הוא לו במתנה היינו שתהא המתנה חלה להבא כשיגיע לידו דאין לומר דכל מי שיגיע לולבי לידו הרי הוא לו במתנה מעכשיו דהא קיימא לן דבדאורייתא אין ברירה אלא ודאי שכונתו שתחול להבא אלמא אף על גב דהקנין חל ביום טוב שחל להיות בשבת נמי שרי אף דאסור ליתן מתנה ביום טוב או בשבת ומה שמותר להקנות האתרוג ביום טוב כדי לצאת בו התם הוא דוקא במתנה על מנת להחזיר כדכתב המגן אברהם בסי' ש"ו אבל הכא מתנה שיהיה לו במתנה לעולם ועוד האריך להוכיח כן מכמה מקומות והאריך בפלפולו וכתב במסקנתו ונתברר מזה דמאי דאמרינן לא מקדשין וכו' ולא מקדישין אם עושה כן מערב יום טוב על מנת שיחול ביום טוב כיון שאינו עושה מעשה ביום טוב אלא ממילא נגמר אין בזה משום שבות עכ"ל והוא תנא דמסייע להגאון שואל ומשיב הנ"ל:
<b>וזאת</b> להודיע כי לפני איזה שנים (שש או שבע בערך) היה מעשה בעיר הזאת שאחד מכר חמץ לנכרי בחול המועד ואותו החמץ הוא מכללות החמץ שמכר לעכומ"ז קודם הפסח ואסרתי כל חמצו לאחר הפסח לכל ישראל וכן הוכרז בבתי כנסיות שכל חמצו של פלוני אסור לכל בר ישראל שכיון ששלח ידו במה שמכר לעכומ"ז נתבטלה המכירה שלפני הפסח והוי חמץ של ישראל שעבר עליו הפסח והיה מן הראוי לאסרו בהנאה ולהצריכו להשליכו לאיבוד אלא שהיה סך רב כמה מאות רו"ך וידעתי כי לא ישמע לקול מלחשים ומוטב לבחור הרע במיעוטו תפסת מועט תפסת והיה גם כן קצת סניף מה שטען לאמור שמעשה זה עשה משרתו שלא בידעתו אלא שלא האמנתי לדבריו וגם השכנים לעזו עליו כי גם ידו במעל וקנסתי אותו ונתן פדיון נפשו לצדקה לעניים ככל אשר השת עליו והוא רחום יכפר ועתה עלץ לבי בראותי דברי הגאון מוהר"ם שיק הנ"ל שכתב מפורש דהעושה סחורה בחמץ שמכר לעכומ"ז מכירתו בטלה ואם כן הרי זה חמץ של ישראל שעבר עליו הפסח ואסור על כל פנים לכל בר ישראל וכן מתבאר מדברי תשובת גאון גדול שהובאה בשו"ת אורי וישעי שהבאתי בסימן זה אות וי"ו (בד"ה וגורמת מכירה הכוללת) שעל ידי שיסחרו בהחמץ שנמכר להנכרי תתבטל המכירה וכן כתבתי אני הדל בסי' זה אות א' (בד"ה הנה מעיד) ועיין לקמן באות ט"ל (בד"ה ועוד יש לפקפק):
<b>לו</b><b>)</b> <b>שטר</b> מכירת חמץ שאינו כתוב בו בלשון נוכח (אני פלוני מוכר לך כמו שדי מכורה לך) אלא כתב בלשון נסתר ואינו מפורש שם אלא שם הקונה והמקנה וגם אינו כתוב בו לשון קנין שהמקנה הקנה להקונה אגב קרקע וכו' פקפק בזה רב אחד בתשובת מוהר"ם שיק סי' רל"ב על נוסח שטר מכירת חמץ שנדפס בלשון עברי דייטש בסיגנון הנ"ל והגאון המחבר כתב שלא יפה עשה להוציא לעז על שטר זה והוא מעשי ידי אומן מרן החתם סופר ששטר זה היה חשוב בעיניו ונדפס ברצונו ומי לנו גדול ממשה וחזקה שלא הוציא מידו דבר שאינו מתוקן ובגוף הפקפוק תמה עליו וכי לא ראה שבחשן משפט סי' קצ"א סעיף ג' הלכה פסוקה דשטרי דידן שטרי קנין הם אף דנכתבים בלשון עבר בלשון הודאה וכבר האריך הר"ן בראשון דקידושין ד' כ"ו והביא ראיה מגטין ד' מ' שדה פלונית נתתי לפלוני ולאו דוקא נתתי אלא הוא הדין הרי היא של פלוני כמבואר בחשן, משפט ריש סי' רמ"ה ומשם נשמע גם כן דלא בעינן בדוקא בלשון נוכח ואף בגיטין וקידושין אם הן על ידי שליח דידה אינו אומר בלשון נוכח ואדרבא עיקר תלוי בשם דמנוכח אינו מוכח מתוכו ובשמא תליא מילתא:
<b>לז</b><b>)</b> <b>שטר</b> שכתוב בו קבלתי כך וכך מהעכומ"ז ומתי שירצה לסלק לי השאר יהיה נקנה לו למפרע מה דינו עיין בסי' פנות הבית סי' ט"ו הבאתי דב"ק בסי' ח' אות ז"ך (בד"ה גם אשו"ר בשו"ת פנות):
<b>וכן</b> שטר שכתוב בו שמכר לעכומ"ז החדר ואגבו הקנה לו החמץ ואותו החדר היה בידו בשכירות ואם כן היה צריך להשכירו להעכומ"ז ולא למכרו כתבתי שם בשמו ורמזתיו בסי' ח' אות כ"ד עי"ש מה שהבאתי בשם שו"ת אגודת אזוב:
<b>לח</b><b>)</b> <b>כלים</b> שעוסקים בהם בעשיית איזה דברים שהם חמץ כגון מכונות לעשות בהן חומץ עסי"ג (אמרו לי שהוא חומץ הנעשה מיין שרף וסממנים) אם יש היתר ומציאות למכרם לעכומ"ז (כמו שאר החמץ) כדי לעשות בהם בפסח עיין בתשובות הגאון מוהר"ם שיק סי' רכ"ד הבאתי דבריו בסי' ח' אות חיי"ם:
<b>טל</b><b>)</b> <b>בענין</b> מכירת חמץ של האדון פלוני חוטר מגזע ישראל לפי מה שכתב לי כ"ת אין האדון הנ"ל חותם בשטר המכירה גם אינו מתערב כלל במכירת חמצו זולת נאמן ביתו (פראקוריסט) האדון פלוני עכומ"ז על פי הרשאה מקויימת מהלאנדעסנערכ"ט אשר מינה אותו האדון בעל הפאבריק לאדון ומושל בכל ענייני הפאבריק ולכן האדון המורשה חותם שטר המכירה בכל שנה בשם בעל הפאבריק על פי הרשאה הנ"ל והעירותי על מכירה זו מטעם אין שליחות לנכרי וכ"ת השיב לי כי סומך על תשובת משאת בנימן שבמגן אברהם סי' תמ"ח דאם לא עשה רק קנין המועיל בדיניהם מהני וכיון שעל פי דיניהם להמורשה משפט המכירה שפיר מהני ואף שדחה המגן אברהם דברי המשאת בנימן יש לחלק וכו' יסלח לי כי חילוק זה דחוק מאד (והאריך לפלפל בשיטת המשאת בנימן ליישב קושית המגן אברהם וסיים) אולם לא מפני שאנו מדמין נעשה מעשה ואף שיישבנו קושית המגן אברהם קשה לסמוך על דעת המשאת בנימן שיועיל קנין דמהני בערכאותיהם אחרי שרוב האחרונים חולקים עליו ועוד נראה ברור שאף להמשאת בנימן דמהני קנין המועיל בערכאותיהם אין ללמוד מזה שיועיל גם שליחות עכומ"ז דכיון דמיעטה תורה בפירוש דאין עכומ"ז נעשה שליח מה בכך שמועיל השליחות בדיניהם הא כיון שעל פי התורה לא נעשה זה שלוחו של מוכר כלל אם כן הוי שליח זה מוכר דבר שאינו שלו ושלא נעשה עליו שליח ואיך יחול הקנין על חפצו של זה שמכרו איש אחר שאין לו חלק בו ולא נעשה שליח עליו על פי התורה ודבר זה מוכרח מדברי המשאת בנימן בעצמו שבמגן אברהם שם שפסק דעכומ"ז לעכומ"ז נעשה שליח ולדעת כ"ת הא אין נפקא מינה מזה כלל אחר שכבר פסק המשאת בנימן דקנין המועיל בערכאותיהם מהני הא בערכאותיהם בודאי יש שליחות לעכומ"ז אף מישראל ואם כן שוב אין נפקותא כלל אם נעשה שליח לעכומ"ז חברו וכן מתבאר היטב מהשפתי כהן בח"מ סי' רמ"ג סק"ה שכתב דנפקא מינה מדברי המשאת בנימן לענין מכירת חמץ וקשה מה נפקא מינה אם עכומ"ז נעשה שליח לעכומ"ז הא אף אם נעשה שליח לישראל המוכר גם כן מהני דהא מועיל בערכאותיהם אלא ודאי כמו שכתבתי:
<b>אולם</b> מטעם אחר נראה להקל בזה שלדעתי כל עיקר דעת החולקים על המשאת בנימן לענין קנין ערכאותיהם הוא רק במקום שהכח והיכולת ביד שופטי ישראל לדון בין ישראל ונכרי כדיני ישראל אבל במקום שישראל שיש לו דין עם הנכרי הוא מוכרח על פי דינא דמלכותא לקבל עליו דין ערכאותיהם בזה אין חולק דמהני לענין מכירת חמץ שהרי כבר העלה בתשובת צמח צדק סי' ס"ב לענין בכורה דבמקום שנכרי הקונה אלם אף שלא עשה קנין המועיל פטורה מן הבכורה כיון דגברא אלמא הוא ולא מצי למידחיי' ועיין חק יעקב סי' תמ"ח שהדין כן גם לענין חמץ אם כן במדינותינו ובזה הזמן שכל איש ישראל מוכרח לדון עם הנכרי בערכאותיהם ואין לו כח להשמט ממנו מלדון עמו שם אם כן אם עשה הנכרי קנין המועיל על פי נימוסיהם הרי אין לך גברא אלמא יותר מזה שהרי הממשלה עומדת לימינו ומכרחת את המוכר ליתן להקונה את אשר קנה ממנו ואם כן בנדון כזה בודאי הכל מודים שהחמץ מותר ועל דין זה אין שום סתירה מש"ס דבכורות הנ"ל שהקשה המגן אברהם משם על דינו של המשאת בנימן דהרי ר' יוחנן וריש לקיש בארץ ישראל קאי שאין הישראל מוכרח לדון בדיני ערכאות ואין כאן טעם דאלמות ועל כן שפיר פרשינין בדיניהם שפסקה להם תורה דוקא ודוק כי קצרתי. ואחרי שבאנו לטעם זה בודאי אף אם נעשה המכירה ע"י שליח נכרי גם כן מהני שהרי אם אנו מתירין החמץ מטעם דאף על גב שלא קנה אותו הנכרי בקנין המועיל כיון שאינו יכול לדחותו מחמת אלמותו לכך מותר אם כן מה נפקא מינה מאיזה סבה בא לו אלמותו כיון שסוף כל סוף הוא תקיף ואלם שאין הישראל יכול לדחותו מהחפץ ההוא חשיב כשלו אם כן גם כשמכרו לו ע"י שליח נכרי שאין הקנין כלום כנ"ל כיון שאינו יכול לדחותו מטעם הממשלה ודינא דמלכותא בודאי מותר וזה ברור מאד:
<b>ובר</b> מן דין נראה דיש לסמוך על דעת הג' מחנה אפרים בהלכות שלוחין סי' י"א דבפועל שידו כיד בעל הבית יש שליחות לעכומ"ז ויש סמוכין לסברתו מהא דאמרינן בע"ז ד' כ"ב ישראל ונכרי שקבלו שדה בשותפות וכו' (האריך לבאר הסימוכין שלו וסיים) אם כן בנדון דידן שהמורשה מושכר לבעל הפאבריק לעסק הזה ויש לו דין פועל וידו כיד בעל הבית הפאבריקאנט ומכירתו קיימת וזה נכון ומתקבל מאד אלה העמודים אשר עליהם סמכתי וכתבתי לכ"ת שדעתי מסכמת לפעולתו בדיעבד (אמר המחבר שא נא עיניך וראה את אשר רשמתי אני הדל בענין זה בספרי הקטן שדי חמד ח"א בכללים במערכת האל"ף אות קמ"ו כי רבים לוחמים ואין הכל מודים במה שחדש הגאון מחנה אפרים בזה ומכל מקום דברי הגאון יצ"ו נכונים לענין חמץ שעבר עליו הפסח דהא איכא שלמים וכן רבים דנקטי כוותיה ובקונטריס פאת השדי בחלק הכללים במערכת האל"ף אות ע"ח (בד"ה גם בעיקר) רשמתי בזה דברי רבני דורנו יצ"ו שנדפסו מקרוב והשגתים אחר שנדפסו השדי חמד הראשונים עיין בדב"ק):
<b>ויותר</b> נכון שכ"ת בעצמו ימכור החמץ להעכומ"ז הקונה אחרי שכבר גילה דעתו בעל הפאבריק שרוצה במכירת חמץ אלא שאינו רוצה לחתום בעצמו בשטר מכירת החמץ) יכול ליהעשות שליח מעצמו וכדאמרינן בקידושין דף מ"ה ודילמא ארצויי ארציה קמיה ופירש רש"י שגילה הבן דעתו לאביו שחפץ בה והאב נעשה לו שליח מאליו וזכין לאדם שלא בפניו הרי דאף שהבן לא עשה שליח את אביו בפירוש כיון שגילה דעתו שחפץ בה נעשה שליח ממילא וכן בנדון זה כיון שיש גילוי דעת שרוצה שימכר חמצו שוב יכול כל אדם להעשות שליח מעצמו על זה ואף בלא גילוי דעת כיון שזכות הוא לו מכירת החמץ כי מלבד האיסור הוא נמלט על ידי זה מן ההפסד יכול כל אדם ליעשות לו שליח כדכתבו התוספות בקידושין ד' נ"ו ד"ה מתקיף דמשום דזכות הוא נעשה הלוקח שליח של המוכר ודרך זה ישר ונכון בלי שום פקפוק אלו תורף דברי הגאון בנימן אריה אבד"ק טשערנוויץ יצ"ו בשו"ת אבן יקרה סי' טו"ב שהשיב לשואלו הגאון בנימן זלמן שפיצער יצ"ו אבד"ק וויען (אמר המחבר בפרט זה אי מהני ליעשות שלוחו מעצמו מטעם זכין לאדם הארכתי קצת בס"ד בסימן זה אות ב' לך נא ראה):
<b>והגאון</b> השואל הנ"ל השיב בסי' ח"י על דברי הרב המחבר יצ"ו וכתב להצדיק דבריו במה שסמך על דברי המשאת בנימן וגם השיב על מה שכתב הגאון המחבר יצ"ו לחלק דלענין שליחות לנכרי גם להמשאת בנימן לא מהני וכו' שוב כתב אמנם דבר גדול דבר הדרת גאונו בשני היתרים שהעלה. א) כיון שצריכים עתה לדון בדינא דמלכותא וכו'. ב) דבפועל יש שליחות לנכרי וכו' והוסיף היתר שלישי לסמוך על מה שכתב הרב מחנה אפרים בהלכות שלוחין סי' ט"ו דכל מקום שאין צריך כלל לשליחות רק מעשה השליח כמעשה קוף בעלמא גם נכרי מהני (אמר המחבר בשדי חמד בחלק הכללים במערכת הקו"ף אות ד"ן הבאתי חולקים על סברת הגאון מחנה אפרים הלזו ועיין בקונטריס פאת השדי בחלק הכללים במערכת האל"ף אות ע"ח) וכן הוא כאן דהמעות שנותן הנכרי הקונה החמץ לשלוחו של בעל החמץ השליח הזה נותן בהקאססע של בעל הפאבריק וקנה חצירו של בעל הפאבריק ובא לידו ממש מעשה השליח רק כמעשה קוף בעלמא וגוף המכירה כבר גילה דעתו הן בהרשאה הן בפירוש שפעם אחת חתם בעצמו שהיה אז בבית הפאבריק אם כן בגילוי דעת כזה על המכירה ובביאת הכסף לרשותו ממש אין צריך לשליחות. ועוד ד) לסמוך על התוספות סנהדרין דף ע"ב ומשמעות לשון הרמב"ם שמביא בבית שמואל סי' קמ"א סקמ"ז דמומר לעכומ"ז אינו בן ברית וכן דעת המגן אברהם אף שהאבן העוזר חולק יש לסמוך באיסור דרבנן להקל וכיון דמומר לעכומ"ז אינו ב"ב פשוט שיכול לעשות שליח לנכרי שגם כן אינו בן ברית כדכתב המשאת בנימן דבעכומ"ז לעכומ"ז יש שליחות וסיים:
<b>מעתה</b> יש לסמוך על כל הני היתרין באיסור חמץ אחר הפסח דהוא רק קנס דרבנן מכל מקום אם דעת הדרת גאונו שאמכור אני בעצמי את החמץ אעשה כן ואאחוז מזה וגם מזה לא אנח ידי ואעשה תחלה כמו בכל שנה ואחר כך אעשה עוד מכירה שנהיה מצדי אם יגזור כן הדרת גאונו אלו תורף דב"ק ושם בסי' י"ט כתב עוד שמצא בתשובת מרן החתם סופר א"ח סי' קט"ז בשם רבינו עקיבא איגר שמומר לעכומ"ז עושה שליח ועל מה שכתב החת"ס לפקפק בזה השיב שאינו פקפוק אלו תורף דב"ק:
<b>ובסימן</b> כ' כתב הגאון המחבר לקיים דבריו הראשונים ולפקפק במה שחדש הגאון השואל דהוי כמעשה קוף בעלמא ולדעתו אין שייך בנדון זה לומר דהוי מעשה קוף בעלמא וכו' וראה להמציא טעם דמהני בזה השליחות מדין ערב וכו' ולא הסכים לסמוך על זה ועל מה שרצה הגאון השואל להמציא היתר על פי דעת הסוברים דמומר לעכומ"ז חשיב אינו בן ברית ובנכרי עם נכרי יש שליחות וכו' האריך לסתור היתר זה ומסיק (בד"ה וע"כ) לכן דעתי לבל לבקש חשבונות רבים ושלא ליכנס בפרשות דחוקות רק ימכור הרב בעצמו את החמץ וכן עשיתי גם אני בשנה שעברה וליתר שאת ושלא יהיה בעיניהם כחוכה יחתים את המורשה על הפאבריק בשטר המכירה ואין בזה עוד שום פיקפוק אלו תורף דב"ק יצ"ו:
<b>אמר</b> המחבר מתבארת דעת הגאונים טובים השנים יחיו דנקטי דחמץ של מומר לעכומ"ז שעבר עליה הפסח אסור דאף דאמרי' בריש חולין חמצן של עוברי עבירה מותר אחר הפסח היינו משום שחזקתם שהם מחליפין דלא שבקי היתרא ואכלי איסורא אבל אם ידוע שחמץ זה עבר עליו הפסח אסור או במומר להכעיס דליכא למימר ביה דלא שביק היתרא וכו' אסור וכדכתב הרב חק יעקב בסי' תמ"ח והובא בבאר היטב ס"ק י"א ולא שמיעא להו מה שכתב הגאון מגן האלף שם בסק"ז בד"ה עוד) לצדד היתר לחמץ של מומר לעכומ"ז שעבר עליו הפסח דמה שקנסו על חמץ של העובר בבל יראה משום קנס היינו כדי שעל ידי זה ימנע ולא ישהה חמצו וזה שייך דוקא בישראל גמור שאם נאסור הנאתו לא ישהנו ולא יעבור בבל יראה אבל מומר לעכומ"ז שגם בפסח אוכל חמץ ואם נאסר חמצו לאחר הפסח לא ישמע לנו ובודאי ישהנו לא קנסו על חמצו וכו' עי"ש והגאונים הללו יצ"ו לא סבירא להו חילוק זה (וכמו שבאמת גם במגן האלף כתב דאין לסמוך על זה חלילה) ואהכי מיהדרו אתקנתא מר אמר חדא ומר אמר חדא כנז"ל ואי הכי תמיה לי אמאי דכתב הגאון מוהרש"ז דיש לסמוך לסברת התוספות ומשמעות דברי הרמב"ם דמומר לעכומ"ז הרי הוא כנכרי וכו' וא"כ הוי כנכרי בנכרי ומהני שליחות וכו' והרי כל עצמינו לא באנו לידי מידה זו לחפש תקנה על חמצן אלא משום דסבירא לן דקושטא קאי דחמץ של מומר לעכומ"ז חשיב חמץ של ישראל שעבר עליו הפסח ואסור והיכי נימא לתקן ולהמציא היתר לחמצו על פי דעת הסוברים דמומר לעכומ"ז חשיב נכרי ואם אמרנו לסתור היסוד שעליו נבנה כל הבנין ונאמר לסמוך אדעת הסוברים דהוי כנכרי אי הכי למה לן למימר דהוי נכרי בנכרי ויש שליחות לנכרי בנכרי כדכתב המשאת בנימן וכו' הרי אף אי נימא כדעת החולקים וסברי דגם נכרי בנכרי אין שליחות הרי אין אנו צריכים לשום שליחות דכיון דכנכרי הוא הוי חמץ של נכרי שעבר עליו הפסח דמותר:
<b>וכן</b> היא באמת דעת הרב מקום שמואל סי' ז' הביא דבריו הרב חכמה ומוסר ד' קס"ד ע"ב אות י"ד וז"ל מכירת חמץ אם יכול למכרו לישראל מומר לעכומ"ז הרב טורי זהב בסי' תמ"ח העלה לאיסור והרב מקום שמואל דחה דבריו וכתב שממכרו קיים והוי חמץ של נכרי שעבר עליו הפסח ומותר אף באכילה וסיים הרב חכמה ומוסר דכיון דמידי דרבנן הוא ראוי לפסוק כמאן דמיקל וכל שכן שהרב מקום שמואל ראה דברי הטורי זהב ודחאם הרי דמשום דסובר דדינא כנכרי קאמר דמותר בלתי שום תקנה משום דהוי כחמץ של נכרי שעבר עליו הפסח ואם כן כיון שהגאון השואל בא לסמוך עצמו אדעת הסוברים דמומר לעכומ"ז מיקרי אינו ב"ב אם כן גם בלתי שום שליחות נמי לישתרי וזו מן התימה גם על הגאון המחבר יצ"ו שלא העיר עליו בזה ואנכי לא ידעתי ואף שמדברי הגאון שואל ומשיב שהבאתי בסי' זה אות א' נראה שהרב מקום שמואל לא החליט להתיר חמץ של מומר לעכומ"ז שעבר עליה הפסח רק כתב לצדד להקל עי"ש נראה דהיינו משום דלא ברירא ליה דמומר לעכומ"ז דינו כנכרי אבל לדעת הסוברים דדינו כנכרי נראה ודאי דחמצו מותר אחר הפסח בלא שום תיקון וכיון דהגאון בא לסמוך אדעה זו אין אנו צריכים עוד לשליחות כלל ובעיקר הדין אם יש שליחות לנכרי בנכרי עיין במה שרשמתי בשדי חמד ח"א בחלק הכללים מערכת האל"ף אות מ' דשלמים וכן רבים נקטי כדעת הרב מגן אברהם ריש סי' תמ"ח דאין שליחות לנכרי בנכרי שראייתו מהירושלמי ברורה ולא נמצא בש"ס דילן מפורש בהיפך וכו' וגם בדין אם מומר לעכומ"ז דינו כישראל לענין שליחות ישראל עליו או בהיפך רשמתי בקונטריס הכללים במערכת השי"ן אות ס"ו:
<b>ועוד</b> יש לפקפק בעיקר המצאתם לתקן חמצו של המומר לעכומ"ז על ידי מכירה שימכור המורשה שלו או שימכור הרב בשליחותו אף שלא עשהו שליח בפירוש זכות הוא לו וכו' ככתוב בדברי קדשם דהנה אמת דהמצאה זו כדי להתיר את החמץ של המומר לעכומ"ז היא מוצאת בשערי תשובה סי' תמ"ח אות ח' (הובאו דב"ק בקונטריסי במאמר פתיחה שבריש סי' ח' בסק"ט) בשם מר דודו במומר לעכומ"ז שיש לו נאמן ופקיד שלו המתעסק בכל עסק ההוראנדא שאם נותן לו המומר לעכומ"ז כח והרשאה למכור החמץ מהני מכירת הפקיד להציל את חמצו של המומר לעכומ"ז שלא יהא נאסר אחר הפסח ומסתברא דאף גילוי דעת ממנו מהני כי ההיא דארצויי ארציה קמיה שהביא הגאון יצ"ו וגם מה שפעם אחת חתם המומר לעכומ"ז בעצמו בשטר המכירה כי נמצא אז בחנותו בשעת המכירה הרי גילה דעתו שחפץ במכירה זו מכל מקום לפי הנראה אין לדמות נדון זה להנדון שבשערי תשובה ששם העוסק בההוראנדא הוא הישראל ובודאי כל ימי חג הפסח ישבית מסחרו ככל אחיו הישראלים ואם כן מכירתו החמץ של המומר לעכומ"ז היא מכירה קיימת וכל ימי הפסח הרי חמץ ברשותו ובאחריותו של הנכרי הקונה הוא ושפיר מהני אבל בנדון דאיירו הגאונים שהמורשה של המומר לעכומ"ז הוא עכומ"ז ובודאי הוא יתעסק במסחרו בהחמץ בימי הפסח כמעשהו בכל שאר ימות השנה ואם כן על ידי זה חוזר וזוכה בהחמץ שמכר להרב והמכירה בטלה כאלו לא היתה וחזר החמץ להיות של ישראל המומר לעכומ"ז וחזר הדין לחמץ של ישראל שעבר עליו הפסח דאסור ומה הועילו חכמים בתקנתם עיין לעיל בסי' זה אות ל"ה (בד"ה וזאת להודיע) שהבאתי כן דבכי האי גוונא המכירה בטלה והדבר צריך תלמוד:
<big><b>סימן</b></big> <big><b>יו"ד</b></big>
<big><b>בדין</b></big> <big><b>החטים</b></big> <big><b>וטחינתם</b></big> <big><b>לפסח</b></big><big><b>.</b></big> <b>א</b><b>)</b> <b>נהגו</b> לנקר הרחיים וכו' ככתוב בש"ע סי' תנ"ג ס"ח וכתבו רבני האחרונים בשם הרב נחלת שבעה דאם טוחן קודם שלשים יום לפסח מותר לטחון בלא ניקור הרחיים ופסק כן הרב מוהרש"ז בש"ע שלו אות ל"א ועל פי דבריו הורה אחד פה לאיזה אנשים ועשו כן וטחנו קודם שלשים יום ברחיים של כל השנה בלתי שום הכשר לפסח ואמרתי לו אשר לא טוב עשה בעמיו דמלבד דחלקו על סברת הנחלת שבעה כמו שכתב הרב שערי תשובה שם בשם הרב שאלת יעב"ץ ושגם באליהו רבה כתב דלא נהירא והרב מחצית השקל בסק"ח העתיק טעמי ההיתר של הנ"ש בזה משום דאין כוונתו לבטל ושמא לא טחנו בו תבואה לתותה ונתבטל החמץ ועוד כיון שיש טירחא והוצאות בניקור חשוב דיעבד ולכן קודם שלשים דלא מצינו מנהג מוקמינן אדינא וכתב על דבריו דבזמן הזה דליתנהו לכל הני צדדים שהרי ודאי טחני בה לתותה אזל עיקר ההיתר ועל שאין כוונתו להתיר כבר כתב הרשב"א דאין להוסיף עליו עד שיהיה ששים וכו' ואם כן איך נתיר לעשות תערובת לכתחלה וטרחה והוצאות אין זה מספיק לכן עתה אין לסמוך על היתר זה עכ"ל ודבריו ברורים ונכונים בטעמם וכיון שרבני האחרונים חולקים על הרב נחלת שבעה פשיטא דכוותייהו אית לן למינקט דהלכה כבתראי שראו דבריו ולא הוטבו בעיניהם ומה גם שיש לומר דבזה"ז דודאי טוחנים תבואה לתותה גם הרב נחלת שבעה יודה כדברי הרב מחצית השקל והרב מוהרש"ז לא ראה סברת החולקים הנ"ל ויוכל להיות שלא ראה בגוף דברי הנחלת שבעה כי אם מה שכתב בשמו הרב חק יעקב בס"ק כ"ד אהכי לא נחית לחלק בין בזמנם לבזמן הזה או אפשר שגם בזמנו לא היה ודאי שטוחנים בה תבואה לתותה (וקצת נראה כן מדיקדוק לשונו שכתב שאף אם יתערב מעט חמץ וכו' ולא כתב שאף שמתערב וכו') ולכן פסק להתיר כסברת הנ"ש גם הרב פרי מגדים באשל אברהם ס"ק י"א מפקפק דהוי יבש בלח ומכל מקום מספק לא מחזיקינן איסורא בשעת הדחק וצ"ע ע"כ מובן מדבריו דעד כאן לא רפיא בידיה ומסיק בצ"ע אלא בשעת הדחק אבל שלא בשעת הדחק ודאי אין דעתו להתיר:
<b>ומלבד</b> שיש לפקפק בזה מעיקר הדין כאמור אף גם זאת נמשך מזה לזלזל ח"ו בחומר איסור חמץ כי דבר זה נקבע בלב ההמון כהלכה למשה מסיני ואם נקל להם בזה יוסיפו להקל גם בשאר דברים שתופסים לאיסור כמו שהוא הדין באמת ויחשבו שכמו זה כן זה ולאו כל מוחא סביל לחלק בעניינים ובר מן דין ובר מן דין בעיר הזו אי אפשר להתיר כלל אף אם היה מותר מצד הדין כי ימשך מזה נזק לעניים כי בדורות הראשונים הנהיגו בעיר הזו שכוללות העיר מכשירים את הרחיים לפסח וכל הרוצה לטחון טוחן שם ונותן סך קצוב לכל מדה ומזה הריוח קונים ומחלקים קמחא דפסחא לכל העניים ואלמנות ויתומים כי סמכו הראשונים שלא ימצא מי שיטחון ברחיים אחרים כדי שלא ליתן הסך הקצוב לפי שיצטרך לטרוח טירחא מרובה לנקר הרחיים ומסתמא ניחא ליה ליתן הקצבה ממה שיטרח בכל אלה אך אם נתיר לטחון בלי ניקור הרחיים ורק שיהיה קודם שלושים יום ודאי שזה דבר קל ורובם או כולם יוכלו לעשות כן ונמצא גדר זו פרוץ מרובה ולא יהיה לכסף מוצא להספיק קמח של פסח לכל העניים ולכן אף אם היה מותר מן הדין אין בכוחנו לשנות כל שכן שמעיקר הדין אסור כנז"ל וזה ברור אחר זמן נדפס ס' בית מאיר על א"ח וראיתי בסי' תנ"ג שהאריך הרב מאד בדברי הנחלת שבעה במה שלחלק יצא בין תוך שלשים לקודם פורים ואין רוח חכמתו נוחה הימנו ומסיק לכן הברור בעיני דדינו לאו דסמכא ומכל שכן שעושים ממנו מצת מצוה בודאי אין שום צד להקל אף קודם שלשים עכ"ל ומעתה מבואר הדבר שאין לסמוך על הוראת הרב נחלת שבעה בזה ואין לשנות ממה שנהגו אבות אבותינו משנות דור ודור ועיין בשו"ת משיב דבר להגנצי"ב בסי' כ"ט מה שכתב להסביר במה שמחלק הרב נחלת שבעה בין תוך שלשים יום ללפני שלשים ולפי מה שהסביר בטעם החילוק שבין קודם שלשים יום לתוך שלשים יום לפסח יצא לידון דכשהדבר ידוע שטוחן לשם מצת החג אין חילוק בין קודם שלשים יום לתוך שלשים וסיים והנראה לי כתבתי עי"ש שלא הזכיר ממה שהבאתי מרבני האחרונים שלא הסכימו לדעת הרב נחלת שבעה כנז"ל ועתה השגתי שו"ת אבן יקרה להגאבד"ק טשערנאוויץ יצ"ו וראיתי בסי' כ"ד שהביא דעת הרב נחלת שבעה להקל קודם שלשים יום לפני הפסח כנז"ל וכתב שתמהו האחרונים איזה חילוק יש בזה בין תוך שלשים לקדם שלשים ובשם הרב השואל כתב ראיה לזה מדקיימא לן דאין מפליגין בספינה שלשה ימים לפני השבת וקודם שלשה ימים מותר וכתב לו שאין הנדון דומה לראיה והאריך לבאר דבריו וסיים כל מה שכתבתי הוא רק לגלות שאין לנו לומר שכונת הנחלת שבעה היא כדכתב מעכ"ת אבל חלילה לי לחלוק על דינו כי הוא עמוד ההוראה ובודאי טעמו ונימוקו עמו ואם נראה לכ"ת שהנפות הן בלי דיבוק שום חמץ בודאי יכול לסמוך על דעת הנחלת שבעה להקל קודם שלשים יום לפני הפסח עכ"ד יצ"ו וכבר כתבתי למעלה שרבני האחרונים הבאים אחריו לא הסכימו לקולא זו והרב המחבר הנ"ל לא ראה דבריהם וסמך על שמסתמא הגאון נחלת שבעה טעמו ונימוקו עמו אבל לדידן דחזינן רבנן בתראי לא ניחא למארייהו בהוראתו הכי אית לן למינקט כי ברבים היו שוב ראיתי שגם בסי' כ"ה מר קעסיק בדברי הרב נחלת שבעה וכתב דלכאורה היה נראה להתיר (בנדונו) על פי זה אך כבר הביאו בשם שאלת יעב"ץ שחולק עליו בזה והרב המחבר יצ"ו ישנו בנותן טעם לחלק בין קודם שלשים יום לפני הפסח לתוך שלשים וסיים ואם כן לפי זה היה מקום להתיר בנדון דידן אולם אחרי שהאחרונים החמירו אפילו בקודם שלשים יום לפני הפסח ובפרט לכתחלה וכו' עי"ש הנך רואה שלא מלאו לבו להקל בזה ודברי תורה עשירים במקום אחר ומשנה אחרונה עיקר:
<b>ב</b><b>)</b> <b>בעיר</b> הזו המנהג מימי קדם שטוחנים קמח פשוט ברחיים של מים ויודעים איך לנקר האבנים להכשיר את הרחיים הנ"ל והוא בנקל מאד ולא היו אוכלים מקמח קירפיצנע (נישאסטא) הנעשה ברחיים של מאשינען שטוחנין בכל השנה חטין לתותין ולצורך הפסח עושין מחטין שאין לתותין זולת קצת מבני העיר מהאשכנזים יצ"ו היו אוכלים מקמח הזה ומקרוב נתפשט גם אצל הספרדים דפה לאכול מקמח זה (שמביאין משאר עיירות בכתב הכשר) ועתה אשר אחד מהנגידים פה בנה בית הרחיים ממאשין ההולך בכח המים וטוחן בו בכל השנה קורפיצנע הנ"ל בקש ממני להרשותו לטחון קמחא דפסחא על ידי שיכשיר את בית הרחיים הנ"ל כדרך שעושין בשאר עיירות ואחר החקירה בתהלוכות המאשינע הנ"ל ראיתי כי קשה מאד לנקות היטב את כל הכלים שלא ישאר שום עיסה דבוקה בשום אחד מהם והנה האומן המנהל את בית הרחיים של הנגיד הנ"ל הוא ישראל ואמר לי כי בעירו מכשירין את בית הרחיים ממאשינען בכל שנה לפסח רק שהנפה היא מיוחדת לקמח של פסח והרב שבעירו משגיח על זה שכשיוגמר הטחינה מקמח של פסח מצניע את הנפה בחותמו עד פסח הבא וכן בכל שנה הרב שערי תשובה סי' תנ"ג אות י"ז כתב בשם שאילת יעב"ץ שמצריך לעשות כיס חדש לרקד בו הקמח לצורך הפסח ולא להצניע משנה לשנה כיס הרחיים וכן הנהיג א"מ הגאון במקומו עכ"ד ואני מסתפק אם דברי האומן ברורים או אמר בדדמי) השיב הנגיד הנ"ל הלא בעיר הסמוכה אין לוקחין נפה חדשה ולא מיוחדת לפסח אלא מנקין את הנפה מכל חשש עיסה ומשתמשין בה בפסח והאומן אמר כי להנפה אין שום תקנה וגם להכשיר אח בית הרחיים עצמם לאו כל מוחא סביל וצריך שיהיה אומן ובקי בחורין ובסדקין ויודע תהלוכות המאשין ואיזה מקום צריך בדיקה וניקור על כן לא נתתי לו רשות לטחון בבית הרחיים הנ"ל לפסח כי לדעתי אין להתיר לעשות קמח קורפיצני אלא בבית הרחיים חדש דלאו כל שעתא מתרחיש אומן ישראל לסמוך עליו בהכשרו וגם שתהיה הנפה חדשה או לכל הפחות מיוחדת לקמח של פסח כעדות האומן הנ"ל (וכולי האי ואולי ודעתי אינה מסכמת לאכול מקמח הזה מכמה טעמים ואני בל"ן איני אוכל אך לאחרים אין לנו אלא כפי שורת הדין) וכתבתי על זה אז להרב דעיר הסמוכה שיודיעיני איך מתנהגים שם בהכשר בית הרחיים הנ"ל:
<b>וזאת</b> תשובתו בענין הכשר הכלים מבתי הרחיים מאשינין בין שעל ידי מים בין שעל ידי קיטור תכבד העבודה מאד ואין לצייר הדבר במכתב כי יש בו כפות הרבה קבועות ובלולים יעלו לעלות החטים מן החדר התחתון אל העליה העליונה עד התיבה אשר ממעל לרחיים ובהסילונות והצינורות נמצא קמח הרבה מהאבק הנשאר מהטחינות של המאלצין והחטים הלתותות וגם התיבה אשר סביב האבנים מכוסות בבצק הרבה לכן יש לפתוח כל הסילונות ולנקותם וגם התיבה שסביב האבנים וגם הבנין אשר עשו מנסרים ובו יאספו הקמח היוצא מהנפה ומקום הנפה הוא מלא תמיד מקמח חמץ ועל דבר הנפה בעצמה שקורין בייטי"ל בודאי יש לעשות חדשה כפי המבואר בסי' תנ"א סי"ח אבל לי נראה כיון שהבייטי"ל שבבתי הרחיים הנעשים על ידי מאשינין נעשה ממשי דק מאד ואפשר לנקותו היטב אינו דומה לנפה או שק שהחמירו ולא דמי להא דאמר רב יהודה בע"ז ד' ע"ה הני דארמאי דמזיא ידיחו דעור מנגבן דכתנא מיישינן דהתם לענין בליעה שנינו אבל לענין ניקור וניקוי כיון דחזינן שמנקין אותן ונראה שלא נשאר עליה שום דבוק קמח למה נחמיר בהנפה יותר משאר כל בית הריחים ובצירוף דדעת הנחלת שבעה הובא בבאה"ט סי' תנ"ג סקי"ז וכל שעת הדחק כדיעבד דמי לכן נראה אם הבייטיל הוא שלם בלתי קרעים וטלאים יש לנקותו היטב אם אי אפשר באחר וכת"ר בודאי ימצא שם איש היודע תהלוכות המאשין וחכם כמוהו יבין בעצמו המקומות שצריכים ניקור עכ"ד תשובתו ועם כי לא כתב מפורש איך מתנהגים בהנפה במקומו (כאשר דרשתי ממנו) מכותלי מכתבו נראה שהנפה של כל השנה משתמשים בה גם לפסח על ידי ניקוי ואין דעתי נוחה בזה ואי"ה אחקור מרבנים אחרים על זה (ועיין לקמן בסי' זה אות ג' בדין טחינה בבית הרחיים קיטוריות):
<b>אחר</b> שנים רבות השגתי ס' שאילת שלום מהדורא תניינא וראיתי מה שכתב הגאון בסי' רב"ן בנדון הנפות מהבראדען של רחיים אנו נוהגים להצריך חדשים ואם כי באמת מעיקר הדין גם בישנים אין לחוש להשתמש בהם לצורך קמחא דפסחא אחרי הניקור והשפשוף היטב בבארשט חזק כי מה יש לחוש בזה דאף אם ישאר בהם מעט אבק מקמח החמץ בטל הוא באלף ויותר ואין לדון בזה משום דאין מבטלין איסור לכתחילה דהא אין כוונתו לבטל ואדרבא הרי הוא עושה כוונים לנקות האיסור בכל האפשרות וגם כי הוא בזמן היתר וכדכתבו הט"ז ומג"א בסי' תמ"ז ואף למה שכתב בפרי מגדים שם בטעם דאין לבטל משום דיש אומרים דחוזר ונעור בפסח כבר כתבתי במקום אחר דלא שייך זה כי אם לערב בדבר דאין בו חשש חמץ כלל אבל בחטים המכונים לפסחא על פי הרוב לא נמלט שלא יהא בהם כמה מצומחים אלא שיש לנגדם ששים ויותר ואם כן בין כך ובין כך צריך לאחוז ולסמוך על שיטת הפוסקים דאינו חוזר ונעור דכן הוא העיקר ולא שייך טעם הפרי מגדים ובפרט דאין איסור ברור לפנינו כי אם חשש רחוק שמא נשאר אבק כל שהו וגם אם נשאר אינו חמץ ברור ואפשר שהיה ששים נגד המצומחים בודאי אין לחוש בזה משום אין מבטלין וכו' ונראה ברור דגם הרמ"א לא החמיר אלא להכשיר הנפות להשתמש בהן בפסח אבל להשתמש בהן קודם פסח אין טעם להחמיר כלל ובכל זאת משום חומרא דפסח ושלא יבואו לזלזל כדכתב בספר גינת ורדים אנו מחמירין להצריך חדשים אבל השטפער"ס עם הבענדע"ר אנו מתירים על ידי ניקור ושיפשוף היטב והבו דלא להוסיף עלה ואין להחמיר בזה כלל עכ"ל:
<b>ובשו"ת</b> מוהר"ם שיק סי' רל"א נשאל הגאון על מה שכתב לו הרב השואל שמחמיר בכלי הטחינה לקמחא דפסחא שיהא הפוטע"ן שנושאים בה הקמח דווקא חדש ועל שאר כלים אינו מקפיד כל כך אלא על הפוטע"ן והבעזי"ן ושויפ"ל וטעמו דאם דאם משהו יורד לרחיים וירד לתוך הבייטי"ל הוא לח בלח שנקבי הבייטי"ל הם דקים מאד יותר מנקבי הנפה אבל לאחר שבא לפוטע"ן אז אינו עולה ברחיים ומשם ואילך יש לחוש יותר ובוודאי כל המחמיר בענייני זהירות בקמחא דפסחא תבא עליו ברכה אבל גוף הטעם הוא חלוש שהרי ידוע שהקמח כשבא מהרחיים אם אינו מנופה בנפה הוא מלא מחטים שבורים וסובין ומורסין ופירורין וכיוצא ואם כן הרי הפירורין אינם נביאים שפירורי היתר יצאו מן הצד על ידי דחק ופירורי איסור לא ילכו מן הצד אלא יפולו לתוך הבייטי"ל ואם כן שוב עיקר הסמיכה על הנפה ואין טעמו מספיק לחלק והיה אפשר לקיים חומרא שלו על פי דברי הטורי זהב בסי' תנ"ג סק"ב דדוקא על ידי טחינה חשיב כלח בלח אך בכל הפוסקים לא משמע לחלק בזה ועיקר הסמיכה הוא רק על האפייה שהיא קודם פסח:
<b>ואני</b> חושש אף למאן דאמר דקמח בקמח מיקרי לח בלח אפילו הכי טוב ויפה לאפות הכל קודם פסח דהנה עיקר ההיתר דבלח בלח לא אמרינן חוזר ונעור והפוסקים שסוברים דחוזר ונעור טעמם דהיתר בהיתר לא בטיל והמתירים סוברים דחמץ שמו עליו והוי כאיסור בהיתר כמבואר כל זה בס' תמים דעים ולפי זה היינו בחמץ גמור שנתערב ונתבטל אבל אם נתערב דבר שנתלחלח בזיעה כמו שהוא בבית הרחיים שעיקר מה שנדבק בזאר"ג ומותר כלי הטחינה היינו מוכח הזיעה ומרן בש"ע סי' תס"ו סעיף ג' סובר דלא חשיב כמים וכתב שם החק יעקב בסק"ז דאם בא אחר כך למים הוי כמי פירות עם מים וממהר להחמיץ אם נאפה בפסח אימתי יתבטל קודם פסח הוי היתר בהיתר ממש ובפסח הוא במשהו ואין לנו היתר ברור אלא ללוש קודם פסח:
<b>אמנם</b> יש לעיין דביו"ד סי' ק"ב קיימא לן לענין דבר שיש לו מתירין היכא דהאיסור נעשה בתערובת וקודם שנתערב לא היה איסור בזה אין לו דין יש לו מתירין ובטל גם בשאר דברים חשובים אמרינן הכי ובע"ז ד' ע"ג ע"א משמע דחמץ בפסח אי אמרינן דלא בטיל דמי לשאר דברים חשובים ולכל הפחות אי אמרינן כהרמב"ם דחומרא דחמץ הוא מטעם שיש לו מתירין אם כן גם כאן יש לומר דאם האיסור נעשה בתערובת בטל ולא דמי לחטה או שעורה שנמצאת בקועה אף על גב שנעשה בתערובת מכל מקום מעיקרא נעשה על ידי תערובת חמץ ואחר שניכר האיסור פולט ממנה משהו אבל כאן כיון דמעיקרא היה בזיעה או במי פירות וכשלשין נעשה חמץ אם כן נעשה החמץ בתערובת איכא למימר לכולי עלמא בטל ושפיר מותר ללוש אף בפסח למאן דאמר קמח בקמח מיקרי לח בלח כן אפשר לומר ולדינא אני מסופק בסברא זו וצריך עיון אלו תורף דב"ק:
<b>ובענין</b> הנפה אם צריך חדשה לקמן באות ג' בדין טחינה על ידי רחיים של קיטור הנה הבאתי שם דברי כמה פוסקים המדברים בדין הנפה עיין שם:
<b>ג</b><b>)</b> <b>נשאלתי</b> בשנת התרל"ו על חטים הנטחנים ברחיים קיטוריות וז"ל השואל יצ"ו חטים הנטחנים ברחיים קיטוריות ויש חשש שהרערי"ן (ר"ל צינורות) שמהם הולכים החטים לאבני הרחיים מזועות תמיד ונמצא באבני הרחיים בצק הרבה חמרים חמרים. והנה בעיר פלונית עושים קמח ברחיים הנ"ל לכן מצאתי נכון להודיע לכת"ר כי הוא סמוך לעירו והיה מעשה כזה בחארסאן והרבנים רובם אסרו ומועט בקושי התירו כמבואר בהעתק מכתב שקבלתי מחארסאן (וזהו י"ג אדר התרל"ו אודות קמח מרחיים קיטוריות הנני להודיע כי בעירינו איש פלוני עשה רחיים הנ"ל ובעוד חדשה רצה לטחון קמחא דפסחא והתרנו לו כי לא נודע לנו מה טיבה ואחר כך ראינו כי שגינו בזה שהיה בצק חמרים חמרים והוצרכנו לסמוך על הפוסקים אשר אחר הנהלת הנפה הוי לח בלח והיה שעת הדחק שלא היה קמח ואחר הפסח שאלנו לגדולי הדור הגאון מוהרש"ק אסר ואמר שהאוכל מקמח זה כאילו אוכל חמץ שהוא בכרת. והגאון מוהרי"ש נאטאנזאן התיר על ידי אופן שהרערי"ן לא יהיו מזועין מקמח אשר נופל מאבני הרחיים אל הרערי"ן ששם הולכים מעגילה כמו סכינים יהיו פתוחים ורב העיר ישב שם להשגיח ולעיין באבני הרחיים ומעגילה הסובבת את האבנים אם לא נמצא בו קמח קשה כבצק. ויען כי אף לדברי המתיר קשה מאוד לשום עין שם להשגיח בפרטי פרטיות ולדברי האוסר הוא חמץ גמור מי יוכל בענין הפסח במקום חומר כזה ועל כן אסרנו את הרחיים מאז והלאה. ודברתי עם הגאון מוהר"ם מענדל מליבוויץ ולא היה דעתו נוחה להתיר לכן עד היום אין מתירים לטחון ברחיים קיטוריות עכ"ד המכתב מחארסאן) ובדעתי היה לשלוח לעיר פלונית הנ"ל שלא יקחו קמח זה וחדלתי כי יראתי וכו'. ויראתי גם כן פן יהיה לי עון אם אחריש לכן אוחיל עד בא תשובתו עכ"ד רב השואל רחמתין עזיזא יצ"ו
<b>וזה</b> אשר השבתי לו ידידי וכו' רחיים הנ"ל לא ראיתי מעודי ולא נודע לי אם זיעת הצינורות הנ"ל היא מחמת חום האש או אם הוא מחמת הבל וחום המים כי לפיהן ישתנה הדין שאם מהבל וחום המים אסור לכולי עלמא. ואם מחמת חום האש תליא באשלי רברבי יעויין בש"ע סי' תס"ו ס"ג וחק יעקב שם, ולפי שמסופקני אם נמצא ביד כת"ר ספר חק יעקב אמרתי להעתיק לפניו את כל נאות יעקב בזה והוא כי על מה שכתב מרן שאם שק קמח נתלחלח מזיעת החומה מותר ויש אוסרין כתב הארי הח"י וז"ל בסק"ו מזיעת החומה מותר הוא דעת הרא"ש דמדמי לזיעת אדם דאינו מכשיר ואינו מחמיץ ולפי"ז נראה דדוקא כשמזיע מחמת עצמה או מחום האש וכיוצא בזה מה שאין כן אם מזיע מחמת חום והבל דמים חמין הרי הוא כמים דמכשיר כמבואר בפרק ב' דמכשירין ומחמיץ וכמו שכתב גם כן הריב"ש סי' הר"ן דזיעה היוצאת מן המשקים הרי היא כאותם המשקים לכל דבר ואף על גב דמדברי הרא"ש בפרק כל שעה גבי האשה שפה מורסן משמע דאף הזיעה שמזיע בבית המרחץ אינו מחמיץ צ"ל שמזיע מחמת חום האש ולא מחמת חום המים עכ"ל ויעויין בש"ע הרב מוהרש"ז שם בסעיף ז' ומבואר דגם לדעת המתירים בנתלחלח מזיעת החומה אם הזיעה באה על ידי חום מים מודו לאסור ולא התירו אלא בזיעת החומה מעצמה או מחום האש בלבד ובענין זה הרוצה לסמוך על המתירים מי יאמר לו מה תעשה בפרט שנראה שכן דעת מר"ן בש"ע (כידוע דרכו בקדש דסברא שמביא בסתם היא עיקר לדעתו)
<b>וכתב</b> הרב חק יעקב בשם הא"ז דהעיקר כהמתירים ואם כן הסומך על גדולי הפוסקים הללו סמוך לבו לא ירא אלא דעל כל פנים צריך ליזהר בשמירת עיסה זו כמו במי פירות עם מים לאפותה מיד כמו שביאר הרב חק יעקב בסעיף קטן ז' עי"ש והמחמיר תבוא עליו ברכה. אך אם הזיעה היא מחמת הבל וחום המים חמין ודאי אסור ולפי הנראה הגאונים הנ"ל בקיאי וידעי לה רבנן כי הזיעה היא מחמת הבל וחום המים חמין ולכן אסר מוהרש"ק וגם מוהריש"ן אוסר אלא שהמציא תקנה כנז"ל. ובלי ספק כי בעיר פלונית הנ"ל לא נעשה שום תיקון ואין איש שם על לב להשגיח על כיוצא בזה. ומסתמא לא נמצא שם מי שנכנס לבית הספק ולא חלי ולא מרגיש להשגיח על זה ולכן לדברי הכל אסור
<b>אך</b> לפי מה שכתב הרב במכתב הנ"ל דסמכו על הפוסקים דקמח בקמח הוי לח בלח והיה שעת הדחק שלא היה קמח אחר הנה גם בעיר פלונית הנ"ל עתה שהוא סמוך לחג הוא שעת הדחק כי עד שיודיע להם וישלחו להשיג קמח ממקום אחר הנה ימי הפסח קרבו ויאתיון כי בא מועד. ולכן היה נראה שלא לפצות פה כלל. אלא דלעניות דעתי כשהתירו אחר הנהלת הקמח (כמו שכתב במכתב הנ"ל) לא התירו אלא באם ינהלו הקמח תכף אחר הטחינה בענין שלא יהיה לחוש שנתייבש ונפרך כדאיתא בסי' תס"ו ס"ד. ובעיר פלונית הנ"ל מה שנטחן מכבר כמה ימים ולא נהלו הקמח מיד כי לא ידעו מדין זה כלל לא יועיל עתה שינהלו הקמח כי כבר נתיבש ואם לא היה ברור לנו כי מחום והבל המים חמין באה הזיעה הזאת היה אפשר להתיר על ידי הרקדת הקמח על פי מה שכתב הרב חיי אדם בקונטריס נשמת אדם סי' כ"ב במה שנשאל בנמצא עיסה ברחיים בדופני התיבה שהקמח הנטחן מונח בתוכו והזיעה באה מחום הטחינה ומאויר הקר ונעשה עיסה והביא על זה מחלוקת הרא"ש והרקח וביאר סברתם דלהרא"ש דמדמי זיעת החומה לזיעת אדם הרי היא תולדה בפני עצמה לא תולדה דמים ולא מי פירות ולרבינו הרקח אף דבזיעת אדם גם הוא מודה דאינו מחמיץ מכל מקום זיעת החומה חשיב תולדה דמים כיון דבחומה יש מים אף שכבר נתיבשו חוזר ונעור וחשיב כמים וכתב לנדונו דאף שהיה אפשר לצדד דמחלוקת זה אינו אלא אם יודעים בודאי שנתערב בקמח מן הבצק שנתלחלח מן הזיעה. מכל מקום היה ראוי להחמיר אף כשהוא ספק אם נתפרר לפירורין דקין ולא ריקדוהו תכף אחר הטחינה שכמה חומרות מחמירין בפסח, שוב כתב דאף אם ודאי נתערב פירורין בקמח יש לומר דיועיל הריקוד אפילו אחר שנתייבש כמו שכתב החק יעקב בסי' תס"ו ס"ק י"ג בשם הדרישה דהיכא דאיכא לספק אם נתלחלח ממי פירות וכי האי גוונא או מדברים המחמצים יש להקל לאכלו בפסח אף אם נתייבש מטעם ספק ספיקא שמא ממי הפירות נתלחלח ואם תמצא לומר מדברים אחרים שמא לא נתערב בו כלום ואם כן הכא נמי ספק דפלוגתא ושמא לא נתערב בו כלום ובפרט שבודאי יש ששים נגד מה שנתערב ולכן יש להקל במקום שיש דוחק לטחון אפילו לכתחלה אבל שלא במקום דוחק יש לטחון דוקא חצי חבית בפעם אחת שאז אינו חמום כל כך ולא ימצא בצק וכן אמרו טוחנים הבקיאים עכ"ל:
<b>ומה</b> שיש לפקפק על הספק ספיקא הזה דאיך נאמר להקל על ידי ספק ממי פירות נתלחלח דאם כן יהיה אסור ללוש העיסה במים משום מי פירות עם מים עיין להרב שם בסי' כ"ג. ונראה דהרב חיי אדם מיירי בזיעת החומה שאינה מחמת חום והבל המים חמין דבזה כבר כתב הרב ח"י בסק"ו דגם להרא"ש מחמיץ ואין כאן ספק פלוגתא כלל ולפי זה בנדון דידן דמתבאר מדברי הרבנים מוהרש"ק ומוהריש"ן דהזיעה באה מחום והבל המים אין מקום להתיר על ידי ריקוד לכן נכון הדבר שיכתוב להם כת"ר מה שהיה בחארסאן ויעתיק להם המכתב הנ"ל ויכתוב להם כי לפי שדבר זה לא בא מפורש בספרי הפוסקים הוכרח להודיעם השומע ישמע וכו' ובזה אין שום חשש קובלנא וכו':
<b>אחר</b> ששלחתי תשובתי להרב השואל יצ"ו ראיתי להרב קרבן נתנאל פרק כל שעה סי' כ"ב (על מה שכתב הרא"ש גם מה שכתב אם נפל מים על קמח שירקד הקמח והשאר מותר קולא גדולה היא לעשות כן בתוך הפסח דכיון דחמץ במשהו חיישינן שמא יעבור חמץ כל שהו עם הקמח ע"כ) כתב על זה וז"ל ובשנת התק"א פה פראג אירע מעשה שבשעת טחינת הקמח למצות היה מזיע אותן כלי רחיים שהקמח נופל לתוכו שהיו מעידים נאמנים שהרגישו כמה טיפות בהכיסוי מלמעלה. ונוסף על זה שהדביק בהפשתן המתוח בדפנות אותו הכלי מחמת הזיעה ואבק הקמח כמו עיסה עב בעובי אצבע והספק היה אם בא מחמת לחלוחית תבואת אותה שנה שלא נתבשלה ונתייבשה כל צרכה על פני השדה והוי מי פירות או שבא מחמת אויר קר ולח שהיה בעת הטחינה וחום הרחיים והוי תולדה דמים ופסקו כל החכמים ליקח המכסה העליון כדי שלא יהיה חם כל כך ולמתוח פשתן עליה. גם להחליף הפשתן תמיד אם נראה בו עיסה והיו מעמידים נאמנים לרקד הקמח ריקוד אחר ריקוד גסה ודקה. ולאפות הכל קודם פסח. ומפני הפסד מרובה כמה מאות זהובים סמכנו על אותן הפוסקים דמהני ריקוד ועם כל זה מנעתי לאכול מאותן מצות גם שאר שרידי העדה עכ"ל:
<b>ולפי</b> המובן לא היה נדונם ברחיים קיטוריות ובכל זאת לא התירו אלא בדיעבד ובמקום הפסד מרובה כמה מאות זהובים ועל ידי עמידת נאמנים להשגיח. ובריקוד אחר ריקוד ואפיה קודם הפסח. ונראה דלקבוע הלכה לדורות לעשות באופן שיש חשש איסור אלא שנבא לעשות תיקונים להסיר החשש הנז"ל אין לעשות כן כי אחר שיתפשט ההיתר על ידי תיקונים ההיתר יתפשט לגמרי ומעט מעט לא יזכרו ולא יפקדו אין גם אחד מהתיקונים הצריכים כלל. ונסיעה על אניות הקיטור דרך אניה בלב ים שנתפשט ההיתר בימינו תוכיח כי כשהתירו לא התירו אלא על ידי קניית שביתה וגם באזהרה שלא לבא לידי שום חילול שבת. ואוי לאזנים כי פשתה המספחת וכהיתר גמור בעיני הרוב לנסוע בשבת לספינה ומחללים שבת בעצמם להוליך משא בידם ביום השבת בכניסה ויציאה. ונותנים מעות על הביליטין או להוליך משא כבד ומחללים שבת בפרהסיא אף אותם אשר מפני הבושה או היראה שומרים שבת מחללו בפרהסיא אך בזה אין להם שום בושה כי אחר שהותר מקצתו הותר כולו בעיניהם לא יבושו ולא יכלמו לעשות זר מעשיהם כי נשתקעו אופני וסדר ההיתר ורק ההיתר נשאר במקומו ונמשכים הרבה איסורין קלין וחמורין ולולא נפתח פתח כחודה של מחט בהיתר הנסיעה לא היו פותחים פתח כפתחו של אולם לפרוץ גדר התורה והמצוה. כיוצא לזה נמצאים מכשולות הרבה אשר נתהוו על ידי קצת היתר בדבר. ואילו דורות הראשונים המה ראו את אשר נתהווה ונמשך מההיתר היו מכריזים ואומרים דברים שאמרנו לפניכם טעות הם בידינו ולא נמצא אחד מעיר שיטה אוזן לדבריהם האחרונים מצוה בחזר"ת. ובדור האחרון אשר ראינו פרצות ותקלות הנמשכות מכיוצא לזה באלו אמרו הלכה ואין מורין כן. כי אף אם באמת יהיה מותר על פי הדין על אופני תיקון חלילה חלילה להתיר לעשות כן לכתחלה אחר שעינינו רואות וכלות את אשר נמשך מכיוצא לזה:
<b>והרי</b> אמרו (תמיד כ"ט) איזהו חכם הרואה את הנולד והרי ראינו את הנולד כבר בעניינים אחרים ומהם נלמוד לנדון הבא לפנינו כיוצא בזה (ואני אומר דרך צחות דקדוקו לומר את הנולד ולא אמר את אשר יולד. ולכאורה לראות את אשר כבר נולד מה יתרון לחכם אחד חכם ואחד תם העיני בשר לו עיניו תחזנה את אשר כבר הורה וילד אך רוצה לומר כי בודאי להעמיק ולחשוב מחשבות להיות צופה עתידות לא כל אדם זוכה להיות כחכמי הש"ס והגאונים רבנן סבוראי זיע"א חכם עדיף מנביא. ורק מי שזכה להיות מהחרדים אל דבר ה' וידון הנדון הבא לפניו בהיקש וגזרה שוה או קל וחומר לנדון אשר נולד כבר ומה נמשך ממנו אם לטוב או למוטב זהו חכם הרואה את הנולד נולד דייקא שנולד כבר) ולכן אני אומר דלפי הנראה הוראה כזאת אסור להורות בקבע הלכה לדורות ורק בדיעבד. או בשעת הדחק גדול מאד אפשר דיוכלו לסמוך על מה שכתב הרב הכותב שהתיר בזה הגאון מוהריש"ן על פי התנאים הנ"ל וכולי האי ואולי צא ולמד מהוראת הגאון החסיד נודע ביהודה בהיתר תגלחת בחול המועד למי שגלח בערב הרגל שר כונתו היתה להציל מאיסורא רבה השחתת הזקן ולא התיר ש אלא הוראת שעה לההולכים בין השרים ולפני מלכים יתיצבו ורבו הפריצים נכשלו בה עיין בלהבות דב"ק הגאון החסיד חתם סופר בסי' קנ"ז הבאתי תורף דב"ק במערכת חול המועד אות א' ודי בזה:
<b>והן</b> עתה הראוני בהצפירה שנת (תר"ם) בנומר שמיני שכתב סופר אחד מאודיסה שנתוועדו שם הרבנים לחוות דעתם אם מותר לטחון לפסח ברחיים של קיטור כמו שעושים בערים הגדולות כמו לבוב. זיטאמיר. מאהליב. פינסק. קארלין. באין פוצה פה נגדם ושנים מהם אמרו כי לדעתם אין שום מיחוש כלל והנשארים פוסחים על ב' הסעיפים אם לסמוך על גאוני עולם ובראשם מוהרי"ש נאטנזאהן אשר דרשו וחקרו ומצאו לנכון להתיר רחיים הקיטוריים או על דעת הגאון מוהרש"ק אשר שפט למשמע אזניו ולא למראה עיניו וכתב כל אוכליו יכרת עכ"ד הכותב בהצפירה, הנך רואה שתפס ההיתר של הגאון מוהריש"ן מבלי להזכיר שום תנאי מהתנאים אשר התנה הגאון בעצמו כדי להתיר. ועתה אמרו אתם אחיי ורעיי היעלה על דעת אחד מהקורא דברים כאלו לומר שלא התיר הגאון הנ"ל אלא בתנאי שלא יהיו הרערע"ן מזועים ושישב שם רב העיר וכו' (כאשר העיד הרב דחארסאן בשמו בתשובה שהשיב להם) הוא הדבר אשר דברתי כי אחר שניתן רשות להתיר (על ידי המצאת תיקונים) אין איש שם על לב תיקונים הנצרכים ישתקע ולא יאמר שום זכר תיקון כי אם בזאת יאמר נא ישראל דבר, זה התירו הפרושים הותר מקצתו הותר כולו ואין זכרון להתיקונים הנצרכים לההיתר אחר שנפרץ גדר האיסור.
<b>ומי</b> יודע אם עדותו ברורה על העיירות הגדולות הנ"ל ובאיזה אופן מתנהגים ואחר שנתפרסם דבר זה בעולם על ידי המכ"ע הנ"ל אמרתי שאל אביך וכו'. ושאלתי על זה לרב גדול בדורנו יצ"ו וז"ל תשובתו המאשינין אשר מקרוב באו למדינותינו הטוחנים בכח הקיטור כבר נשאו ונותנו הרבנים מפני שהכלים מזיעים והאוסרים הביאו ראיה ממה שכתב הק"ן פרק כל שעה אות קכ"ו. אמנם המתירים רבו לפי שהמכונה המסבבת את כל כלי הטחינה בכח הקיטור היא רחוקה מבית הרחיים והאופנים יסבו בלכתן את כלי הרחיים אם האבנים רק על ידי רצועות של עור וגם בכל בתי הרחיים יש מוצא להחום גם כן על ידי מכונה לבלתי יתחמם הקמח מרוב מהירות הסבת האבנים הטוחנות וישרף הקמח ואחר הבחינה נעשה בצק הרבה מהזיעה על ידי רחיים הפשוטים יותר מהרחיים המאשינין ואדרבה ברחיים הפשוטים ישלוט אויר הקר והלח מפני שאינם נעשים בדיבוק גמור שלא יהיה ריוח ביניהם אבל המאשינין נעשו בדיבוק אשר יתלכדו ולא יתפרדו ואין מקום לאויר ליכנס ואם נמצא בצק הוא מלחלוחית התבואה שלא נתייבשה כל צרכה ע"פ השדה והוי מי פירות כמבואר בק"ן שם עכ"ד ואם כי לא נתקררה דעתי העניה בכל דבריו מלאכתי מלאכת שמים היא ולרגל מלאכתי הבאתי דבריו והבוחר יבחר את אשר יקרב לו:
<b>שוב</b> נדפס ספר מנחת משה לאחד מרבני גאוני דורנו יצ"ו וראיתי שם בסי' ט"ו אות ט' הביא בשם הרב דברי חיים ח"ב סי' ל"ה שענייני הרחיים של קיטור הוא בדרך זה שהקמח נעשה לבצק ושוב נטחן לקמח דקה מן הדקה וזה כל השנה אבל לצורך הפסח נטחן באופן שלא יצטרך להתחמם ויוצא הקמח תכף בל יצטרך לעלות למקום גבוה מאד כבכל ימות השנה. רק יוצא תכף קר לתוך ארגז על ידי תחבולה קלה וגם הנפה שקורין בייטי"ל ינקר והיא ממש כחדש ולא נשאר מאומה ויתר הכלים נכשרים היטב וגם כי לא יצטרכו ע"י תחבולה כלים כ"כ וברחיים הללו לא יוכלו לטחון כלל תבואה לתותה או רכה בשום פעם רק תבואה יבשה וכתב על זה אם יש להתיר באופנים הנ"ל. ושוב כתב דבמדינת רוסיא עוד לא חדשו תחבולה הנ"ל ברחיים של קיטור וגם רגילים לטחון שם תבואה רכה כל השנה מה שאין כן ברחיים של קיטור דסביבותינו שאי אפשר כלל לבא לטחון חמץ כי אם על צד הרחוק ולכן אין לאסור עכ"ד ואם כן מובן מדבריו דאינו מתיר אלא על פי שני התנאים הנ"ל שאין טוחנים בכל ימות השנה תבואה לתותה כלל ושנעשה תחבולה חדשה הנ"ל ושלא יהיה הקמח עיסה בתחלה ואחר כך נטחן לדקה ואז על ידי הכשר הכלים היטב דעתו שלא לאסור וסיים בזה הגאון המחבר יצ"ו אמנם כן לפי עניות דעתי אין להחליט היתר בזה בכל מקום ובכל עת ומוטל על המורה בעת שיכשיר רחיים של קיטור לפסח להשגיח היטב על כל פרטי אופני המאשין ותחבולתו כי ענייני המאשין משתנים בכל עת ועל ידי תחבולה קלה חדשה ישמור פן ילכד ח"ו באיסור חמץ בפסח והחכם עב"ר עכ"ד יצ"ו ובמכתב אחד ששלחתי עתה (בשנת התרמ"ו) להגאון הגדול כקש"ת מוהריז"ש בעל ספר הנכבד זכר יהוסף יצ"ו רמזתי לו כי כתוב בקונטריסי בענין רחיים קיטורית לאסור ובמכתבו אלי כתב בענין זה בזה הלשון
<b>אולם</b> בענין הרחיים של פאראוו"ע לטחון קמח לפסח הוא מנהג פשוט בכל מדינתינו רק שבקצת מקומות נוהגים לנקר הרחיים עם צילענדי"ר הארוג ממשי דק ומחובר על ידי קרסים שיוכלו להסירו ולנקותו כחדש ממש באמרם שאינו דומה לבתי רחיים של מים שהכיס של צמר והקמח נדבק מאד שדינו כשק שצריך להתיר תפירותיו ולכבס ואולם במחצית השקל סי' תנ"ג ס"ק י"א דלמה שכתב בסי' תנ"א סעיף י"ח דנפה אין לה הכשר אם כן הוא הדין בכיס של רחיים ובשערי תשובה סי' תנ"א ס"ק ל"ו בשם הרב פרח שושן דמדינא אסור בנפה אם לא בשעת הדחק או בהפסד מרובה יאפה קודם פסח וישליך מעט קודם הלישה גם לא יעשה ממנו תבשיל בפסח וממילא אין חילוק גם בשל משי ורק אם הכיס של רחיים הוא משנה שעברה מפסח ומצניעין אותו משנה לשנה ולא היה מונח במקום לח והיו נזהרין שלא להשתמש בהכיס לטחינת חטים לאחר הפסח בזה והי"ן (והיה נראה) דאין להחמיר דגם בנפה מותר מדינא בכי האי גוונא הגם שבשאילת יעב"ץ הובא בשערי תשובה תנ"ג סק"ו מצריך לעשות כיס חדש ולא להצניע משנה לשנה וכו' מכל מקום נהי דזה הוי על כל פנים סייג מצוה משום חומרא ולא גרע מדברים המותרים ואחרים נהגו איסור אבל מה שלא היו מצניעים משנה לשנה בשל צמר מצד שלא היו מטריחים בזה כיון שלא היה הוצאה מרובה כמו כן מכיס חדש ולא שייך כל כך מנהג להחמיר שלא להצניע משנה לשנה ובפרט בשל משי שהוא דבר חדש.
<b>גם</b> בדבר הפאסי"ן אם של עור נקל לנקותו אבל של גדיל קשה מאד וגם במקומות מבית הרחיים שהולך הקמח על ידי רירין או פושקעס הנושאים את הקמח ממטה למעלה ומחוברים אל רצועה של עור או שק הנקרא גורטען או שליעס שאי אפשר לנקרם וגם שנתהווה שם זיעה הרבה והיה יותר טוב לקחת גורטען חדשים שעולה להוצאה מועטת ויש לי אריכות דברים בדברי הנחלת שבעה סי' י"ג ועיין להרב שערי תשובה בסי' תנ"ג ס"ק י"ט העתיקו במחכ"ת שלא כהוגן שכנראה לא היה אז הנ"ש למראה עיניו והארכתי קצת בתשובתי וחפצתי לראות מה שכתב כת"ר ברחיים קיטורית שטוחנים בשאר ימות השנה תבואה לתותה יען כי חדתא היא לו שאי אפשר לנקרו כדת כי בכל מדינתינו נוהגים בפשיטות להיתר באין פוצה פה עכ"ד יצ"ו
<b>אחר</b> איזה שנים נדפס ספר עין יצחק להגאון הגדול המפורסם מוהרי"ץ אלחנן יצ"ו וראיתי שם בסי' ט"ז אשר דבר בקדשו בענין זה וז"ל (בסוף הסימן) ונתבאר דשפיר נהיגי עלמא לאכול המצות בפסח אף ממה שטוחנים בבתי רחיים של קיטור וכן ברוב קהלות ועיירות במדינתינו כל הטחינות הם רק על ידי בתי רחיים הללו ואין שום פוצה פה ומערער כלל ובאמת בקהלתי דרכי לצוות שיהיו פתוחים הליווענטארע"ן בעת הטחינה ועל ידי זה אין מוצאים שם עיסה וכן הנני מזהיר לכל הטוחנים חטי דפסחא שיהדרו שיהיו הצילענדער כיס נקי וחדש שלא בא עליו חמץ כלל מעולם וכמו שכתב הרב שערי תשובה סי' תנ"ג ס"ק י"ד בשם שאלת יעב"ץ אך בדיעבד אין לחוש בזה כלל עכ"ד יצ"ו ועיין לעיל בסוף אות ב' (בד"ה אחר שנים) מה שהבאתי לענין הנפות של בית הרחיים וגם לקמן בסי' י"א אות ב' כתבתי קצת בענין הנפה בס"ד עי"ש.
<b>והיו</b> הדברים האלה אשר הבאתי בשם מרן עין יצחק יצ"ו למראה עיני הכהן ידידי הגאון המפורסם מוהר"ר שלום מרדכי הכהן מח"ס משפט שלום ודעת תורה וגילוי דעת אבד"ק ברעזאן נש במדינת גאליציען יצ"ו וכתב אלי וז"ל ואגב אבקשהו במה שכתב בספרו דברי חכמים סי' קי"ב בדין רחיים של קיטור בשם עין יצחק סי' ט"ז שהתיר בדיעבד (אמר המחבר ממה שכתבתי בסמוך בשמו האדם יראה לעינים שלא על דיעבד דבריו אמורים והן הן הדברים שבספר דברי חכמים) ולא הביא שום טעם נגד טעמי איסור שהזכיר מקודם וגם בעיני ראיתי שהמקומות שהולך בהם הקמח גם אחר ניקיון היטב חוזרין אחר יום או יומים ומתמלאים בצק והוא מחומץ בריחו וטעמו כשאור ממש וידוע שהחטים יבשים ואין הזיעה מתהוה מהם בשום אופן וגם הריקוד אינו מועיל כי גם מה שמתייבש חוזר ונפרך לכן נא להודיעני טעם ההיתר
<b>לעשות</b> רצון צדיק הנני להעתיק תורף הדברים שבעין יצחק הנ"ל נשאל מרב אחד להודיעו טעמו במה שהשיב לרב אחד ממדינתו על דבר קמח פסח של בתי הרחיים שנמצאת עיסה בדופני הליוונטארין והיתה תשובתו בקצרה שמותר הקמח באכילה בפסח ועל זה ערער הרב הנ"ל ובקש ממנו שיודיעו טעמו והשיב שכעין זה כתב בנשמת אדם הלכות פסח סי' כ"א להתיר על פי ספק ספיקא שמא הזיעה הוי כמי פירות ושמא לא נתערב בו כלום ושקיל וטרי קצת דמדברי הקרבן נתנאל בפרק כל שעה אות קכ"ו נראה שסובר להחמיר בזה מדין ודאי איסור ומסיק שהנכון כהנשמת אדם דהוי על כל פנים ספקא דדינא אם הוא חמץ או לא ואף שאחר כך כנשילוש במים הוי מי פירות עם מים כבר כתב בנשמת אדם דיש להסתפק דזיעת החומה הוי כזיעת אדם דלא חשיב אפילו מי פירות והביא מה שכתב הרב חק יעקב בסי' תס"ו ס"ק י"ג שאם יש ספק ממה נתלחלח השק אף אחר שנתיבש מהני ריקוד מטעם ספק ספיקא שמא נתלחלח ממי פירות ושמא לא עבר בו כלום והקשה הרב מקור חיים שם סק"ג דמאי מהני מה שנתלחלח ממי פירות הרי אם יתן בו אחר כך מים הוי מי פירות עם מים דממהר להחמיץ והביא מה שיישב לזה הרב נשמת אדם דמכל מקום הוי ספק דדילמא הלכה כהרי"ף והרמב"ם דמי פירות עם מים אין מחמיצין ופקפק על דבריו דאין צד ספק זה ברור דהא לדעת שאר הפוסקים מי פירות עם מים ממהרים להחמיץ וכל כי האי דאין הצד ספק בכור לא חשיב ספק וכו' ושוב כתב דאיכא ספק ספיקא באנפא אחרינא וכו' וסיים ואיך שיהיה כיון דכתבו הפוסקים בספק אם נתלחלחו ממי פירות להתיר מספק ספיקא אם כן הוא הדין לנדון דידן דהוי ספקא דדינא אם הזיעה הוי מי פירות ושמא לא נתערב בו כלום:
<b>וכתב</b> שיש לפקפק לכאורה ממה שכתב הרמ"א בסי' תס"ז סעיף ב' דלא מהני ספק ספיקא להתיר באכילה בפסח והאחרונים עמדו בזה להבין למה לא מהני ספק ספיקא בזה והמקור חיים וביאורי הגר"א כתבו דטעם הרמ"א הוא משום דסובר דחמץ הוי דבר שיש לו מתירין ולא מהני ספק ספיקא בדבר שיש לו מתירין ופלפל בדבריהם בזה והסכים לדבריהם שטעם הרמ"א הוא משום דלא מהני ספק ספיקא בדבר שיש לו מתירין אך זה דוקא בספק דמציאות אבל בספקא דדינא אף בדבר שיש לו מתירין אזלינן לקולא כדכתבו הרבנים פרי חדש בסי' תצ"ו סעיף ב' ושאגת אריה סי' ץ' ובתשובת רבינו עקיב"א סי' ס"ה ואם כן בנדון שלפנינו דהוו ספיקא דדינא אם זיעה חשיבא מי פירות ואי פירור דק העובר דרך הנפה חשיב תערובת יבש בלח או אינו אלא כקמח בקמח דהוי לח בלח דנתבטל קודם פסח ואינו חוזר ונעור מהני שפיר גם בדבר שיש לו מתירין והיה מקום להתיר מטעם ספיקא דדינא (דמהני בדבר שיש לו מתירין) גם בספק אחד לולא משום חומרא דחמץ אבל בספק ספיקא ודאי אין להחמיר באכילה וכל זה הוא כשהזיעה היא הרבה אבל כשהזיעה היא דבר מועט גם בלא הספק ספיקא אין חשש כדכתב המגן אברהם בריש סי' תס"ב דבמעט מי פירות אין לחוש משום מי פירות עם מים וכן כתב מוהרש"א וכו':
<b>ובשם</b> הרב השואל כתב שיש לחוש שמא באה הזיעה מן החטים שהחמיצו במחובר על ידי רבוי גשמים והשיבו דזה אינו דהא מבואר בסי' תס"ז סעיף ד' שנה שרבו גשמים וכו' אין חוששין סתם חטים של אותה שנה ודוקא אם אנו רואים דאחמיץ במחובר הוא דאוסרין אבל לא בסתם ואין זה דומה לדברי הקרבן נתנאל בפרק כל שעה אות קכ"ו וסיים ונתבאר דשפיר נהיגי עלמא לאכול המצות בפסח וכו' (כמו שכתבתי בשמו למעלה בד"ה אחר איזה שנים) אלו תורף הדברים שבעין יצחק הנ"ל והודעתים להג' מברעזאן הנ"ל וכתב לי שבגוף הדין לא מצא מנוח ונחת בכל דברי הגאון עין יצחק ושיש בידו תשובה ארוכה בזה לדחות כל טעמי היתר הנזכרים בס' עין יצחק אך יען כי קשה עליו לכתוב בכתב רש"י אשר לא הורגל בו ויודע צדיק אשר אני הדל איני מכיר כתב משיט"א שלהם לא שלח לי גוף תשובתו
<b>ומקרוב</b> השגתי ספר אורי וישעי להגאון אבד"ק יאס יצ"ו ובסימן י"ג כתב בענין זה אשר מורה היתר להכשיר הרחיים של דאמפף לטחון קמח לצורך פסח כאשר כבר התירו בכל מדינת פולין על פי הוראות הגאונים ונדפס כעת שו"ב דברי חיים ובח"ג סי' ל"ה הביא בשם בנו הרב דיותר יוכשר הרחיים של דאמפף מרחיים שלנו ועל פי הוראתו הוא מתיר לכל שואל וכן כתב בשו"ת יד אלעזר להכשיר יותר ברחיים של דאמפף משאר רחיים כי כמעט בכל רחיים האחרים הקמח מחומם במקצת בשעת הטחינה וברחיים של דאמפף מקורר קצת יותר ולפום דינא נראה לי דאין שום חשש בזה הרחיים כלל דכל החששא הוא שמחמת החום עושה עיסה תחת האבנים העיסה הזאת תשאר בהנפה בשעת הרקדת הקמח ואף אם תתייבש כעיסה ותתפרד ותלך דרך נקבי הנפה גם כן אין לחוש לא מיבעיא לדעת רוב הפוסקים דקמח בקמח מיקרי לח בלח ודאי בטלים בששים ואין שום חשש כלל אלא אף להסוברים דקמח בקמח מיקרי יבש ביבש וחוזר ונעור בפסח כמבואר בסי' ת"ל זה דווקא אם אופה בפסח אבל למנהגינו שאופין הכל קודם פסח אף דהוי יבש בשעת טחינה הרי נעשה לה בשעת גיבול ואינו חוזר ונעור ועיין ביו"ד סי' ק"ט ובש"ך סק"ג וביחוד שהעיקר כהסוברים דקמח בקמח הוי לח בלח וליתר שאת אני מצווה לכל בעלי הרחיים בין של דאמפף בין של סוסים ומים שיסבבו את האבנים קודם הטחינה בפאפשויעם קאקארוזעם היטב היטב תיכף אחר ההכשר כדי שיתמלאו האבנים בהקמח שלהם ולא יוכלו לעשות עוד עיסה תחת האבנים מקמח חטים ואין שום חשש עוד ואם נרצה לחוש לחששות רחוקות אזי בכל רחיים יש חשש להמעיין היטב ולא ניתן התורה למלאכי השרת ואם כן לא שבקת חיי וכו' ואם תאמר מה נאכל בפסח מה גם במה יצאנו ידי חובותינו בליל חובה אלא דבזה הקאקארוזעם אנו עושים משמרת למשמרת ואין חשש עוד כלל עכ"ד יצ"ו וקצת יש לפקפק על מה שכתב בתחלה דלא מבעיא לדעת הסוברים דקמח בקמח הוי לח בלח ובטל בששים ואינו חוזר ונעור שהרי דעת המרדכי בשם הר"י מויינא והובא בש"ע סי' תס"ו סעיף ד' לפי מה שביאר הדברים הרב טורי זהב בסי' תנ"ג סק"ב הוא שסובר דכשנתייבש הלחלוחית לא מהני גם ריקוד דמיפריך ומתערב ואף דקמח בקמח הוי לח בלח היינו דוקא כשנתערבו חטים מחומצים בין שאינם מחומצים ונטחנו הכל ביחד דאז חשיבי כלח בלח לא כן כשנתערבו אחר הטחינה כל פירור חשיב יבש ותו לא מהני ביטול שמא יבא לאפות בפסח שהוא במשהו ויבש בלח חוזר ונעור עי"ש הרי דאף לדעת הסוברים דקמח הוי לח בלח מכל מקום כשנתייבש ונפרר לא מהני ביה ביטול (נחזור לדברי הרב יצ"ו).
<b>שוב</b> מצא בשו"ת הרשב"ץ ח"ג סי' קי"ז שאלה כעין זו שנשאל אם מותר לטחון ברחיים של מים קמח של פסח ולחוש שמא יפול מהבצק בתוך הקמח או אין לחוש לזה והעלה דמותר לטחון אף בפסח דאחזוקי ריעותא לא מחזיקינן שזה ספק דרבנן הוא דאף שחמץ דאורייתא הוא כיון דמשהו אינו אלא מדרבנן אזלינן בספק לקולא ואף אם היה חשש בתערובת כל כך שיהיה אסור מן התורה יש להקל מספק ספיקא שמא לא נתערב ושמא יתבטל ברוב דמין במינו בטל ברוב מן התורה בכל האיסורין ולא עוד אלא אפילו ראינו שנתערב שם לא נאסר הקמח אלא מעבירו בנפה וכל שהנפה קולטתו ישליך והשאר מותר וזה אף בפסח שחמץ אסור במשהו וכל שכן לפני זמנו שהסכימו רבותינו הצרפתים שאינו אוסר במשהו אלה דבריו הטהורים ותנא דמסייע לן עמוד גדול לסמוך עליו אלו תורף דב"ק יצ"ו:
<b>והנה</b> בענין זה כתב לי הרב הגדול מוהר"ר אלימלך מילנער אבד"ק טאקמאק יצ"ו וז"ל יומי דפסחא ממשמשין ובאין לכן מהראוי להיות שואל כענין והרשות נתונה לדבר או להעיר את אשר החל כת"ר לחקור בד"ת בס' דברי חכמים סי' קי"ב בדבר רחיים של קיטור הנקרא (דאמפקא מיל או פאראוויא מיל) אם אמנם כי מי אנכי לדבר בזה בדבר אשר כבר נשאו ונתנו בזה גאונים שלפנינו זה כמה שנים מכל מקום בדברי תורה דכתיב ביה אמת וכמאמר הכתוב הלא אזן מלין תבחן ר"ת האמת הרשות נתונה גם לקטן שבקטנים לחות דעו לא מצד סברתי רק כיודע ועד בזה יען כי יודע אני בטוב מלאכת הטחונה בכל פרטי' וזה החלי לדבר בזה הנה ידוע כי מרגלא בפומא דרבנן קשישאי שהחדש אסור מן התורה בכל מקום ולכן בכל דבר הנעשה לדון בדבר חדש יש להתבונן בשבע עינים ובשבע חקירות לבל יהרס ח"ו מזה גדר התורה הנה מראש נראה שלא היו טוחנים חטים על קמח פסחים רק ברחיים דידא או של סוסים אבל לא של מים כי כן נראה משו"ת הרדב"ז ח"א סי' ת"ץ דפוס ווינציא שלא יתמה על האוסרים לאפות מצות באותו יום שנטחן יען כי ברחיים של מים נטחן בכח גדול אבל במקומו שטוחנין ברחיים של סוסים בדק כמה פעמים ואין הקמח חם רק כ"ש יעו"ש וכן נראה משו"ת הרשב"ץ בשו"ת ח"ג סי' קי"ז מובא בזה הלשון בברכי יוסף או"ח סי' תנ"ג מותר לטחון חטי דפסחא ברחיים של מים מזה נראה שלא היה הדבר פשוט להיתר כל כך והחשש הוא פשוט כמוזכר גם בהרדב"ז יען כי שם נטחן בכיס גדול ולכן הקמח יוצא רותח ומזה נתהווה בצק בהתיבה שהקמח נרקד בה וככתוב בהמעשה שהביא בקרבן נתנאל בפרק כל שעה סי' כ"ב אשר באמת במעשיות כאלו מוכרח להזדמן ברחיים של מים יען כי הקמח יורד ישר מן האבן הסובב אל התיבה והכיס הנקרא בייט"ל מרקד שם הקמח ונתהוה שם חמימה מרובה ועל פי רוב אם מבחוץ העת והזמן האויר קר יתהוה בתוך התיבה עגולי בצק ודבר זה שכיח ומצוי ובפרט בהמקומות אשר התבואה אינה יבשה כל כך אך מכל מקום בכל זה הדבר פשוט לטחון ברחיים של מים בלי שום פקפק ואם יקום כעת אחד לערער ע"ז הלא לא יהי' שומע לו ולצחוק יהי' בעיני כל יען כי כבר יצא הדבר בהיתר מרבני קשישאי מדורות שלפנינו זה כשלש מאות שנה:
<b>והנה</b> עתה נתהווה הקטגוריא זה כמה שנים מדבר הרחיים של קיטור ומראש היה נעשה בהרערי"ן עגולי בצק כמו המעשה של הקרבן נתנאל הנ"ל ולכן בשנת תרל"ג ל"ד כשנתהווה בפה בית רחיים של קיטור שאלתי את פי אדמו"ר רי"א מקאוונא והשיב לי ככתוב בספרו דמר סוף סי' יב"ק אך כי הוא צוה שהרערין יהיו פתוחים לבל יעירו כל חמתם ובפה לא היה באפשר להניח כן פתוחים מחמת כי מלאכת הרערין אשר בתוכם הולכים הפוסקעת הנושאים את הקמח ממטה למעלה נעשים באופן אחר מכפי הנעשים בקאוונא וסביבותיה לכן צויתי לטחון החטים כאשר יצאו מהאבן שלא ילך הקמח על ידי המעגלה עם הסכינים המוליכים את הקמח להפוסקעת רק מהאבן ירד הקמח לשנים כמו שטוחנים דגן על לחם ואחר כך ירימו השקים עם הקמח על ידי ווינדע ממטה למעלה אל המכפלה השלישית ושם ישפכו מהשקים את הקמח לתוך תיבה גדולה עגולה הנקראת קי"ל שטא"ק ומשם ירד הקמח לאט לאט לתוך הבייט"ל של משי תנועת החום יתהוה ממהירות סיבוב האבן וכבר יש על זה ווינטעלאטאר המוציא תיכף ומיד את האויר לחוץ ובאמת זה לא להועיל יען כי מסיבת מהירת תנועת האבן על קיטורו יתחמם הברזל אשר האבק יסוב על ידו יתחמם כמו אש ממש עד שאם יגעו בו ביד יִכָוֶה עד שנשאול נשאל ע"ז הגאון בית שלמה באו"ח סי' פ"ח אם נצרך ללבן הברזל הזה אשר האבן יסוב עליו הנקרא (פאפשיצע) ומשיב שם כי אם ינקהו היטב ולא נתלבן באש גם כן מותר בכל זה לעצמו הורה ללבנו כל זה היה עד כה או איזה שנים מקודם עד אשר יתחכמו עוד לעשות וואלצין סבת הדבר הוא יען כי אשר אני יודע ועד הקמח הנטחן בבית הרחיים של סוסים הוא יותר טוב בעצם מהקמח של בית הרחיים של מים וקמח של רחיים של מים יותר טוב מהקמח של רחיים של קיטור עוד זאת שמן מדה תבואה הנקרא טשעטווער"ט המחזיק עשרה פוד במשקל הוא כן אם ברחיים של קיטור יעשה ממנו שבעה פוד קמח והמותר יהיה סובין וש"ד אלא החטים בעצמם אם יטחנו ברחיים של מים יוציאו מאלו החטים שבעה פוד עם עשרה פונט קמח חטים טוב ולפעמים עד שבעה וחצי פוד וסבת הדבר הוא יען כי כל מה שיטחן החטים ביותר במתינות יוצא הקמח קר ועל כן יתן יותר קמח אך ברחיים של קטור אשר שם יתעגל ויסוב האבן במהירות נפלא ויתהווה מזה חום הרב ועל כן החום יאבד ממשקל הקמח כמה ליטרות מכל טשעטווער"ע ולכן כעת התחכמו לעשות וואלצין אשר עתה החטים לא יראו כלל וכלל את פני האבן ורק כאשר יוקח מהחטים הקמח לכן הנצרך וישאר בהסובים מעט קמח מהסארטין הפחותים אז יטחנו אותם על האבן החטים אשר יטחנו על ידי הוואלצין הם קרים הקמח היוצא מהם קר ממש וצונן כי אם יהיה מעט מזעיר חמימות יבולע תכף ומיד להוואלצין ולהטחונה אשר על כן הטחונה אשר על ידי הוואלצין הוא טוב וכשר ויפה למאוד מאד גם למהדרין מן המהדרין אמנם האיש הטוחן פה בבית הרחיים אומר שבכל בתי הרחיים יש ליקח קמח מכל החטים בשוה אך ורק כי בבית הרחיים של מים יען כי כח המים המגלגל את הרחיים הוא כמעט בחנם נגד כח הפארע אשר יתהוה מן שריפת הגחלים אשר הגחלים קונים במשקל ואם כן אינו שוה העת והזמן ליטפל בזה להוציא יותר קמח מהחטים כי אין השבח יתר על ההוצאה ועל כן יניחו המעט קמח שבהחטים בהסארטין קמח הפחותים ויקחו ביוקר בעד הסאה קמח הפחותים יען כי ישארו בהם יותר קמח אמנם הטחונה על הוואלצין אומר גם כן שהוא ביתר טוב וכשר למאד עצם הטחינה ובכזה נוכל לומר אכשור דרי כי מראש דימו כמה רבנים אשר כח הקיטור יש לו איזה שייכות לעצם הטחונה וכן נמצא שהשיב בשו"ת יד אלעזר להגאון ר"א הורוויץ מווין בסי' ס"ד יעו"ש לא כן עתה וכבר גלוי וידוע לכל כי כח הקיטור איננו אלא כמו כח המים או כח הסוס אשר על ידי כחם מוכרח להתגלגל האופנים וכמו כן כח הקיטור ורק בדבר הרערין הלעווטא כך שלא יתהוה שם זיעה יש לעשות כנ"ל היינו ליקח הקמח היוצא מן האבן בשקים ולהעלותם למעלה וכנ"ל או כאשר יטחנו על ידי הוואלצין ומשם כאשר ילכו על ידי הלוואטרען לא יתהוה שם שום זיעה ובפרט אם עוד יהיו באיזה מקומן פתוחים כדעת מרן הגאון רי"א מקאוונא וכאשר כתב גם אלי כמו כן כאשר הדפיס כת"ר בסוף הסימן עכ"ד יצ"ו ובסוף מכתבו סיים כעת נעשה באופן אשר הברזל הנ"ל אינו חם רק מיעוטא דמיעוטא וברחיים של מים נעשה באמת רותח כמו אש עכ"ד מכתבו:
<b>ובמה</b> שכתוב למעלה (בד"ש שוב נדפס ספר מנחת משה) כתב לי רב גדול אחד מידידי יצ"ו בענין רחיים של קיטור באתי להודיע כי אני הייתי מהשוטים המאבדים מה שנותנים להם כי לא פעם רצו ליתן לי חמשה ועשרים רו"ך ופעם חמשים ולא אביתי להכשיר ועתה אכשור דרי רק על הרב מנחת משה נ"י נבהלתי מראות הגם כי ידעתי אותו ואהוב אצלי מאד בכל הפרטים אך בזה עשה שנאת חנם ומחלוקת מהה"ג הצדיק מסאנצז על הגאון מוהרמ"ז בכתבו אם יסורו התחבולה החדשה אז טוב יותר מרחיים של מים מובן דעכ"פ בלא הוסר הוא טוב בשוה ובמחכ"ת הצעיר בלימוד לא יאמר כדברים הללו הא כל שיעורי חכמים כך דאם יעשו כדבריו טוב יותר ואם לא הרי היא כמו שאמר הה"ג מוהרמ"ז והגאון מוהרש"ק וכו' אך עתה נעשה ההכשר בפי כל וביותר עפ"י המנחת משה אשר נפוצו על פני התבל ומאור המאיר הג' מוה"ח מסאנצז נעשה היתר פשוט ואין בהם כדי שביעה כמ"ש עכ"ד יצ"ו:
<b>ועל</b> מה שהבאתי (בד"ה אחר איזה שנים) בשם הגאון עין יצחק יצ"ו דלכתחלה צריך לחזור שיהא הכיס חדש אבל בדיעבד אין לחוש כתב לי ידידי הרב הג' אברהם צבי הכהן אבד"ק חארסאן יצ"ו וז"ל נשאלתי לענין הכיס של רחיים המיוחד לפסח וטחן עליו בפסח חטים של חמץ תכף אחר הפסח ומיד נקוהו טוב מאד והניחו על פסח אם מותר לרקוד עליו קמח של פסח כי לקנות חדש עולה הרבה בערך מאה רו"ך והושבתי כי הלא המקור מזאת הוא הב"י סי' תנ"א וז"ל וכתב הכל בו הנפה צריך לדקדק בה מאד לנקותה וכו' ואנו לא ראינו מי שנהג בנפה הגעלה היינו דאין צריך הגעלה וסגי בשיפשוף ומנקה היטב ע"כ והביא שם הד"מ ב"א ר"א וז"ל ומיהו בהגהת אלפסי פרק כל שעה כתב דמותר להגעיל נפה וכלים וכו' יעו"ש וכתב הרמ"א בסי' הנ"ל סעיף י"ח שהכיס של רחיים דינו כמו בנפה ואם כן לפי הגה' אלפסי מותר ואם כן כבוס עדיף מהגעלה כי שאם לא יהיה נקי מאד אזי מתקלקל כל הכיס ומה שכתב הרמ"א דאין מועיל היינו שטחן עליו כל השנה ועכשיו רוצה להגעיל על פסח אבל היכא שכל השנה לא רקדו עליו בודאי יהיה מותר ויש לדמותו לעובדא שנזכר בחק יעקב ס"ק נ"א וז"ל ונשאלתי בא' שאמר לפי וכו' לרחוץ היטב אחר הפסח הנפה וכו' וריקד בו קמח לפסח והתרתי מה שריקד בדיעבד ולסמוך על השפשוף היטב כדעת המחבר ועוד דאף וכו' דחמץ נוקשה בטל בששים אף תוך הפסח וכו' משנה שעברה דהוי חמץ נוקשה ובטל בששים ואם כן הכא גם כן יש לצרף דעת המחבר ועוד דהוי חמץ נוקשה ומה שהתיר הח"י דיעבד מחמת שרחץ הנפה דאם כן בודאי יש חמץ אבל הכא הלא אין החטים חמץ בודאי וראיה כי בשעת הדחק לוקחין קמח מהשוק והיינו טעמא דלא מחזקינן איסורא אף במקומינו שלותתים החטים אימור לא לתתה בדרך שיהיה חמץ ועיין חק יעקב סי' תנ"ג ס"ק י"ח י"ט ועוד זה הוא דוקא על החטים בעצמם יש איסור לאכלם בפסח מחמת שהלתיתה שלנו לא דמי ללתיתה שבש"ס אבל בנדון דידן שנטחן חטים של חמץ זמן רב קודם הפסח ועיקר הספק שמא נשאר מעט קמח בנקבי הצילענדר והחשש שמא נתערב קמח חמץ בקמח של פסח יכולים לסמוך על הנחלת שבעה סי' י"ב שמתיר לטחון שלשים יום קודם הפסח אף בלא נקור הרחיים ועיין שם בסי' י"ג דאף בתוך שלשים יום אם אי אפשר בקל לנקר והגם שהאחרונים חולקים עליו אבל הרבה מאחרונים מסכימים לדבריו ואף אם ישאר מעט קמח חמץ הא קיימא לן דקמח בקמח הוי לח בלח ואינו חוזר ונעור בפסח כמבואר במ"א סי' תמ"ז ועוד כתב שם הט"ז דאם נתערב לח בלח פחות מששים קודם פסח יכול להרבות עליו קודם פסח עד ששים כדי להתירו ואין בזה משום מבטל איסור לכתחלה כמו שמותר להשפיל ענפים של אילן על הסוכה שתחתיה לערבם עם הסכך ויהיה הסכך רבה עליהן ומבטלן וכתב המרדכי הא אין מבטלין איסור לכתחלה ותירץ דקודם יו"ט שאינו אסור עדיין נתבטלה ועוד דהני מילי במקום שנהנה אבל מצות לאו ליהנות ניתנו וכ"ת האגודה הובא דבריו באו"ח סי' תרכ"ו בט"ז ס"ק ב' ובמ"א ס"ק ג' (ולפי תירוץ השני יש לאסור לבטל חמץ דהלא הוא נהנה ויש לה"א):
<b>והמג"א</b> כתב בסי' ת"ל מהרש"ל היה דורש שכל אדם יאכל מעט קודם פסח מקמח של פסח והקשה המגן אברהם הלא הוי לח בלח וחק יעקב תירץ כיון דיש איזה פוסק שסובר דהוי יבש ביבש והרב נודע ביהודה תניינא סי' ע"ב כתב בשם הש"ך סי' ק"ט לדעת מהרש"ל מוכח שסובר דמיקרי יבש ביבש ואם כן אזיל לשיטתו דהוי יבש ביבש לכן הנהיג לאכול מעט קודם פסח ואם כן בנדון דידן לא מבעיא להפוסקים דהוי לח בלח בודאי מותר לטחון ערב פסח דאינו חוזר ונעור ואף לשיטת הסוברים דמיקרי יבש ביבש הלא כבר כתב לנו המחבר סי' תנ"ג שהקמח הראשון שומרין אותו עד אחר הרגל:
<b>והנה</b> כתבו התוספות בחולין לענין סכינים של עכומ"ז וז"ל אפי' אתרמו דאשתמש וכו' דכל מה שסופו לפלוט פולט בהגעלה ראשונה והיא סברת ר"ת ואף שכתב שם דדלמא אינו יוצא בפעם אחת ותמיד יוצא מעט מעט זהו דוקא איך שנבלע על ידי אור אמרינן שפולט מעט מעט אבל בנדון דידן שהיתה הבליעה בכיס על ידי טחינה יוכל להיות שקמח חמץ שנשאר בכיס יצאה ראשונה ועכשיו אין בה תערובת כלל ודומה לדברי הט"ז ביו"ד סי' צ"ב ס"ק י"ט וז"ל והנה לפי זה הקדרה גם כן מותרת דאם מפעפע לפנים הוי כנפלה לתוך התבשיל ממש וכו' ואם א"מ לא יאסור גם התבשיל שיבשלו בה אח"כ דמ"ש מהראשון ואם כן הכא נמי אם יש פרורים משנה שעברה אזי נתבטלה בקמח של עכשיו ואם לא יוצא בהטחנה ראשונה גם מן השני לא יצא (עפ"ס הט"ז הנ"ל שלומד הפ' ספק מפעפעת אם מפעפעת לפנים או לא נולד לי חקירה אם בשל בשר עוף ונפל חלב על דופני הקדרה ואין בו ס' שיהי' כשר דס' מפעפע לפנ' או לא ובדרבנן סגי בחד ספק כי לשיט' הש"ך שלומד דודאי מפעפ' רק לא ידעינן כמה בודאי טרפה אבל לשיטת הט"ז יל"ע):
<b>וכן</b> כתב הרדב"ז בח"ו סי' ב' אל"ף ק"ך שנמצא בדופן הנפה בצק וכתב דאחזיקה איסורא מספק לא מחזיקינן ותו דהא אמרינן דחוזר וניעור בפסח לאו דאורייתא ואזלינן לקולא וכמו כן בנדון דידן דיש הרבה פוסקים דסברי דהוי לח בלח דודאי אינו חוזר וניעור כלל וע' בא"ר סי' תנ"א ס"ק ל"ו וז"ל כתב מ"א אם באו מים על הנפה וכו' ועוד כיון דאינו אלא פ"א אפשר לנקרו יותר ממה שרגיל להשתמש הלא חזינן דפ"א אפשר לנקרו וע' במ"ח סי' תנ"א ס"ק ל' דאם נופו קמח בנפה שבא עליה מים אחר הפסח של שנה שעברה מותר דשוב הוי חמץ נוקשה ובטל בששים הרי שרחץ במים התיר בדיעבד וא"כ כשטחנו ב"פ חטים אחה"פ בודאי לא מחזקינן איסורא שלתתה בדרך שנתחמץ ועוד הרי פ' לנו הרמ"א סי' תנ"ג סעיף ג' שאם לא בירר הדגן שצמח ויש ס' מותר וא"כ זהו שטחן עליו חטים של חמץ לא גרע מחטים שצמחו ובאמת קשה לי מדוע מותר לטחן אע"פ שיש חטים שצמחו רק אם יש ס' מדוע אוסרים הנפה לרקד וכן הכיס הרי בודאי יהי' ס' ועי' בש"ך יו"ד צ"ג ס"ק א' ולחלק כמ"ש הט"ז בסי' תנ"ג ס"ק ב' דהיכא דבא החימוץ אחר הטחינה ונתיבש הלחלוחית שעל השק ונעשה חמץ יעו"ש לא ניחא לי חדא דכיון דעובר דרך הכיס יש לו דין קמח ומתערב יפה ומכל שכן דעל ידי הלישה מתערב יפה וע' בזבחים ע"ג בתוס' שם אפילו עיסה עם עיסה מתערב יפה ומ"ק לח בלח וכש"כ פרורים שיוצא דרך הכיס:
<b>ועוד</b> מאן לימא לן הכא שנתיבש דלמא לא נתיבש והוי דינא ס' תנ"ג מתערב יפה והוי בעת הטחינה עושה תערובת ומתערב יפה ולא כמו בס' תס"ו ואין לתרץ דמשום הכי אסור לטחון על הכיס מצד שכ' המ"א בשם הרשב"א ס' תמ"ז ורמז עליו בסי' תנ"ג סעיף קטן ז' דאין להוסיף עד שיהי' ס' רק דוקא היכא שיש ס' וא"כ אצל חטים מצומחים אזי יש ס' אבל גבי נפה אזי יהיה מבטל איסור לכתחלה דהרי אין כוונתו לבטלו רק לטחון והוי כמו בס' פ"ד ביו"ד שכונתו לתקן הדבש וכן בטור סי' תנ"ג לענין עכבר וכ"ש הטור שא"פ אם יש נשוכין בטל וא"כ מבטל איסור לכתחלה שאינו טוחן כדי לבטלה (מזה יש סתירה להט"ז דס"ל דבשעת היתר מותר לבטל בכונה וכאן משמע דאסור בכונה לבטלו ואפ' י"ל דחמץ שאני דשמו עליו וראי' שאוס' נ"ט בנ"ט בחמץ תה"ד וכן הובא במג"א סי' תמ"ז ס"ק כ"ד) ועוד הלא מצאתי איזה אח"כ שכתב בשם העטור דאע"ג דאין מבטלין איסור לכתחלה הנ"מ בדבר שהוא בעין אבל בבליעת קדירה לא אמרינן שאסור לבטלה ועפ"ז יתורץ קוש' התוספות פסחים דף ל' ד"ה לשהינאו ונוכל לת' קוש' הכרו"פ סי' צ"ג ע"ס העיטור דכתבו אם בישל חלב הלא אין מבטלין איסור לכתחלה דהעיטור לטעמו שס' דבליעה בקדירה מותר לבטל אפי' לכתחלה וא"כ ה"נ יכולים לומר דהקמח בנקבי הכיס נקרא בליעה ואפשר י"ל דזאת נק' בעין ע"כ מכל האיך טעמא אין בו שום חשש ופקפוק כלל בודאי כשר לטחן עליו קמח של פסח בלא שום חשש כלל יאכלו ענוים וישבעו עכ"ד יצ"ו אמר המחבר זאת להודיע כי לא נטפלתי כעת לעיין בדבריו בענין זה ורק לעשות רצונו הבאתי דבריו בקונטריסי:
<b>אמנם</b> על מה שהבאתי למעלה (בד"ה אולם) דברי הרב מחצית השקל בסי' תנ"ג ס"ק י"א דלפי מ"ש בסי' תנ"א סי"ח דנפה אין לה הכשר א"כ הוא הדין בכיס של רחיים וכו' (קריינא דאגרתא דברי המחה"ש מר ניהו ידידי הגאון אבד"ק שאוויל יצ"ו) כתב לי ידידי האבד"ק חערסאן יצ"ו הנ"ל וז"ל ופלא בעיני על כת"ר ועל הג' ריז"ש ועל כולם על המחצה"ש הלא מפורש ברמ"א סי' תנ"א סי"ח וז"ל ונהגו שלא להשתמש בנפה ע"י הגעלה ואין לשנות וכן כל כיוצא בזה כגון רי"ב אייזי"נ או הכיס של רחיים בכולן לא מהני להו הגעלה הרי מפורש בדברי הרמ"א דין כיס הרחיים שאין מועיל לו הגעלה כמו שמפורש במפה עכ"ד יצ"ו והצדק אתו:
<b>והנה</b> אחר זמן יצא לאור קובץ כנסת חכמי ישראל וראיתי שם שבקונטריס שני סי' מ"ב אות ז' הובאה הערה זו בשם אומרה הרב דחערסאן הנ"ל ושוב נדפס קונטריס רביעי ושם בסי' פ' אות א' כתב ידידי הרב הג' מוהר"ר אליהו עקיבא ראבינאוויץ יצ"ו אבד"ק פאלטאווא על הערה זו וז"ל ובאמת לולא הוסיף הרב (דחערסאן) תיבת דלמ"ש (בסי' תנ"א סעיף י"ח) שזכרונה לא בא כלל בדברי המחצית השקל לא היה כאן שום פלא יען כי דבריו ברור מללו דכונת המג"א שכתב ועס"י תנ"א סעיף י"ח היא דנפה אין לה הכשר אם כן הוא הדין כיס של רחיים ופשוט וברור שכוונת המחצית השקל היא דכל זה מבואר שם ולא ללמוד מעצמו יצא רק משום דבמוהרי"ל לא נזכר דין כים של רחיים רק דין הנפה לכן העתיק כאן מילתא בטעמא כל עיקר דינא דהרמ"א. ועל פליאה שעל ידי הגהה כזאת אמרו חכמים כל המוסיף גורע עכ"ד יצ"ו:
<b>ואני</b> הדל כבר כתבתי מאז דהצדק עם הרב דחערסאן יצ"ו ובראותי דברים אלו חזרתי על המקרא וראיתי שבמחילת כבוד הרב המשיג יצ"ו הטיח דברים אשר לא כדת והנני נותן לפניכם דברי רבותינו מרן והרמ"א ומגן אברהם ומחצית השקל המדברים בזה. והמעיין ישר יחזה עם מי הצדק וזהו מרן בש"ע סי' תנ"ג סעיף ח' כתב נוהגים לנקר הריחיים דזימנין נתנו בהם תבואה לתותה לסולת. והרב מגן אברהם בס"ק י"א כתב וז"ל משום דזימנין וכו' כשטוחנין ברחיים תבואה לתותה לא יטחנו באותו בית לפסח אפילו ברחיים אחרת דאבק פורח ומתערב וקטן לא ישמור הרחיים עיין סי' תנ"א סעיף י"ח עכ"ל והרב מחצית השקל כתב בזה הלשון עס"י תנ"א סעיף י"ח דנפה אין לה הכשר אם כן הוא הדין כיס של רחיים עכ"ל הלשון מוכיח דהרב מחצית השקל מר הוא דאמר ללמוד דין כיס הרחיים מדין המבואר בסי' תנ"א לענין נפה שאם כוונתו לומר שגם דין כיס הרחיים מבואר בסי' תנ"א בדברי מרן או בדברי הרמ"א היה לו לכתוב בלשון זה עס"י תנ"א דנפה אין לה הכשר וכן כיס של רחיים. וזה ברור וזה לשון מרן הנפה צריך לדקדק בה מאוד לנקותה מפתיתי החמץ הנדבק בה ונסרך ונדבק בנקבי אריגת הנפה ובעץ שבה וישפשפו אותה במים יפה יפה והוא הדין לכל שאר כלי הלישה שהשיפשוף בהם עיקר גדול וכתב הרמ"א ונהגו שלא להשתמש בנפה על ידי הגעלה ואין לשנות (מוהרי"ל וב"י) וכן בכל כיוצא בזה כגון הכלי שקורין רי"ב אייזי"ן או הכיס של רחיים (מהרי"ל) וכולן לא מהני להו הגעלה וכן סלים שמשתמשים בהם חמץ דינם כנפה עכ"ל. ואחרי הציעי מילתייהו דרבנן קדישי הנ"ל עיני הרואה תחזנה מישרים כי צדק הרב דחארסען בהערתו הלזו:
<b>ובעיקר</b> הטחינה ברחיים של קיטור הנה מקרוב נדפס ס' משיב דבר להגאון נצי"ב אבד"ק וואלאזין וראיתי בסי' ל' שנשאל על דבר בית הטוחנות של דאמא"ף והשיב שמעולם לא ראה טוחנות אלו לכן לא יוכל לחוות דעתו אלא שממה שכתב לו הרב השואל שקשה להתיר הרצועה בכל מקום ובכל זמן מתבאר שגם הוא אינו רואה חשש חימוץ בזה אלא שלבתי הרחיים הללו צריך שמירה יתירה משאר בתי טוחנות ולכן מצא מקום לחלק בין מקום למקום ובין אדם לאדם אבל אין דעתו נוחה לחלק כן שזה מביא לידי מחלוקת כדאמרינן בפסחים ד' ל"ז יאמרו כל הסריקין אסורין וסריקי בייתוס מותרין ובאמת בכל בתי רחיים לרבים אין לסמוך על הבעלים שינקום וישמרו כראוי וכהלכה ועל הדברים הנעשים לרבים אין סומכין אלא על מי שמוחזק על פי בית דין בכשרון דעת כדאיתא בירושלמי והובא בתוס' יומא ד' ט' דברבים אינו נאמן עד שיקבל עליו ברבים וכן המנהג שב"ד שולחין איש אחד לבית הרחיים להכשירם ולסלק כל מכשול ולא לסמוך על בעל הרחיים ומאחר שכן אף אם רחיים של קיטור צריך שמירה מעולה יתירה מכל בתי טוחנות לא יפלא להושיב אדם מיוחד על פי ב"ד להשגיח על זה ושוב אין לחלק בין מקום למקום ובין אדם לאדם:
גם על מה שכתב הרב השואל שיש במקומם הרבה בתי רחיים של סוסים כדי הצורך לפסח השיב שכמדומה שהקמח מרחיים פאראווע טובים הרבה מהקמח של בית הרחיים של סוסים וכבר השתנו דרי ורוצים לשמוח ביום טוב על לחם עוני בסלת נקיה ומלפנים הנזהר בשמורה היה קוצר החטים לפני זמנם והיו המצות שחורות ועתה נשתנה הדבר וקוצרים בזמנם ורק בשימור יפה שלא יפלו גשמים עליהם מקצירה ואילך וכלל גדול בעסק שמורה שאין צריך ליזהר אלא כפי האפשר בשעת מעשה זו ואין אומרים שהיה לו לעשות באופן אחר ויהיה משומר ביותר וכדתנן ברביעי ממסכת נדה משנה ה' וכו' והיינו דאיתא בש"ע סי' תנ"ג סעיף ז' וכן יזהר לכתחלה שלא להניח הרבה שקים של קמח פסח זה על זה במקום שאפשר רוצה לומר לאפוקי במקום שמוליכין הרבה שקים ואי אכשר שלא יניחו זה על זה אין לחוש בזה ואין אומרים להוביל כל של בפני עצמו והכי נמי בנדון דידן הרוצה לאכול מצה מקמח יפה מרחיים של דאמפף אין צריך אלא להיות נזהר כל צרכו באותו מקום של הטחינה ועל רב העיר רמי להעמיד איש מוכשר להשגיח יפה כאשר יורהו הרב וסיים כל זה נראה לי לפי מיעוט ידיעתי כאשר הקדמתי שאיני יודע בטיב בתי טוחנות של אש אבל מעלתו יתיישב הרבה אם כדאי להחמיר על הרבים בזה וגם אולי יש מתירין חלילה לעשות מחלוקת בשביל זה ולהוציא לעז שמאכילין חמץ ח"ו ועל כיוצא בזה אמרו בואו חשבון בואו ונחשב וכו' הפסד מצוה כנגד שכרה בבא בתרא ד' ע"ח:
<b>ובסימן</b> ל"א כתב מה דבדיק לן מר בדבר הרחיים של קיטור אשר מכח מרוצת המכונות נמצא עיסה דבוקה בכל הליכות הקמח ונסתפק אם הזיעה היא מהקמח אם כן היא מי פירות ואין ללוש עם מים דממהר להחמיץ או הזיעה היא מחמת הפגשת אויר החם מן הקמח עם אויר הקר והוי תולדה לעצמה הנה רחיים שלנו אינם של קיטור ונמצא גם כן במקום הנפה הרבה לחלוחית מזיעה והקמח סביב דפנות הכלי נעשית עיסה ומעולם לא חששנו שמא מתייבש ונשאר איזה פירור בקמח שזה אינו אלא בנפלו מים שמחמיץ מה שאין כן במי פירות אין לחוש בפירור כל שהו שימהר להחמיץ העיסה בשעת לישה ומה שבחק יעקב סי' תס"ו סק"ז גבי זיעת החומה מסיק שאף שאינו מי פירות ממש ממהר להחמיץ ואם נתייבש ונתערב אין ללוש בהם היינו שנתערב הרבה ולא במעט כל כך דנימא דלא מהני ריקוד (והביא ראיה לזה וסיים) ולא ידעתי מה חסרון יש בזה ברחיים של קיטור יותר מברחיים של מים ולפי מה שחושש לזאת העיסה אין עצה אלא שיהא הקמח יוצא ממקום הטחינה לחוץ עם הסובין ולא להנפה אבל כבר המנהג פשוט שיהא נפה אצל הרחיים רק שצריך שתהיה חדשה כי אי אפשר לקנחה ולנקותה מקמח לתותה אבל הכלי של עץ והילקוטין של ברזל וכדומה אפשר לנקות היטב אלו תורף דב"ק ושוב שקיל וטרי במה שכתב הרב מגן אברהם בסי' תס"ו סק"ו דלחלוחית מים שקבל העץ בעודו מחובר מיקרי מים ומחמיץ עי"ש:
<b>ובשו"ת</b> חיים של שלום להגאון אבד"ק באטישאן יצ"ו בסי' ס"ה כתב שרב אחד אסר לעשות מצות מקמח שנטחן ברחיים של קיטור מחמת הזיעה שמתהווה בהאויפציגע ואמר הרב האיסר שבא מעוצם תנועת כלי השאיבה שבתוכם ששואבים הקמח הולכים בתדירות ממטה למעלה וממעלה למטה ומזה מתאוה זיעה וליחלוח בכותלי האויפציגע ובנפול עליהם אבקי קמח נעשה שם עיסה ובצק ויש לחוש לעירוב העיסה בקמח והשיב שאין חשש לא משום ביטול בששים דהא דעת הר"י מוויינא שבש"ע סי' תס"ו דכשנתייבש הלחלוחית לא מהני גם ריקוד דמיפריך ומתערב דאף דקמח בקמח חשיב לח בלח דוקא כשמתערב חטים חמץ בין כשרים ונטחנו ביחד אז דהוי כלח בלח אבל נתערב אחר טחינה לא מהני ביטול שמא יבא לאפות בפסח שהוא במשהו ויבש בלח חוזר ונעור אלא משום שנרגש בחוש שזיעה זו אינה מתולדת המים והוי מי פירות ולא דמי לזיעת חומה ועץ שדעת כמה מרבוותא דמחמיץ דהתם הוא שבא מכח מים כדכתב מגן אברהם סי' תס"ו סק"ד לא כן כאן דודאי לאו תולדת מים היא ואין לומר דבשעת לישה יהיו מי פירות עם מים דמלבד דגם כשנתערב ממה שנדבק בכותלי האויפציגע ודאי הוא פחות מחלק ששים ובמעט מי פירות ומים כתב מגן אברהם שם לצדד דלא אמרינן ממהר להחמיץ ועיין בית אפרים סי' מ' ובחתם סופר מה שכתבו לענין בצלים שבחטים וממנו ניקח לנדון דידן ועוד דעת הבית חדש סי' תנ"ג שזיעת חומה היא תולדה לעצמה וקיל ממי פירות שגם עם מים לא ממהר להחמיץ ואף למאי דמשמע מהגהות סמ"ק ומוהרי"ל שדומה ממש למי פירות עיין חק יעקב סי' תס"ו סק"ז אכתי בנדון דידן דאינו ודאי שיש בהקמח עירוב מעיסה הנ"ל אלא ספק שמא נתערב אין לחוש כדכתב בחק יעקב סי' תס"ו סקי"ב והוא מהדרישה דכשיש ספק בהליחלוח אם הוא מים או מי פירות יש להתיר גם בנתייבש מספק ספקא שמא מי פירות ושמא לא נתערב כלום וכאן דודאי ממי פירות נתלחלח אלא שיש חשש מי פירות עם מים פשיטא דשרי דהא כמה מגדולי המורים סוברים דמי פירות עם מים הוי נוקשה ורבים הם הסוברים דנוקשה אינו אלא מדרבנן ושוב לא הוי אלא ספק דרבנן שמא לא נתערב כלל ולהקל:
<b>ואף</b> לדעת מאור עינינו הנודע ביהודה בסי' כ"ב דאין לתפוס החבל בתרי רשין דמי פירות עם מים אינו אלא נוקשה ונוקשה אינו אלא דרבנן ובמקור חיים סי' תס"ב חולק בזה אך בבית אפרים סי' מ' הקים דברי הנודע ביהודה הרי דעת הבית חדש שזיעה אין לה חומרא דמי פירות אם כן יש ספק אחד בפלוגתא וספק השני במציאות דהוי ספק ספקא מעליא כדכתב החק יעקב בסי' תמ"ז סק"י ובכנסת הגדולה הובא בפרי מגדים יו"ד סי' נ"ז דספק ספקא כי האי מהני אפילו בנודע ואפילו אם נגבב חומרי ונימא דדעת הבית חדש יחידאה ואין לצרפה לספק ספקא כבר כתב החק יעקב בסי' תנ"ג סקי"ג בשם הרבה פוסקים דבספק נתערב יש לסמוך אריקוד כל שכן אנן דנוהגים שלא לאפות מצות בתוך המועד כי אם בדוחק גדול ושוב שקיל וטרי אם יש בזה איסור לעשות ספק ספקא בידים לגבי של תורה וכן לעשות ספק אחד בדרבנן וכתב דלפי מה שכתבו האחרונים דמה שאסור לעשות בידים הוא משום ביטול איסור לכתחלה אם כן בחמץ שכתב הטורי זהב בסי' תרכ"ח שמותר לבטל לכתחלה ממילא מותר לעשות ספק אחד וכן ספק ספקא בידים ושקיל וטרי קצת וכתב לדעתי הזיידעעאססען היינו שיש בהרחיים של קיטור שמנפים את הקמח אין שום ספק כלל שודאי קולטים הפרורים יותר מנפה דקה מן הדקה באופן שאי אפשר ליפול שום פירור בתוך הקמח ועוד דברור שהבצק אינו נפרר מהכותלים מאליו כי אם על ידי סבה ואיזו סבה יש לנו לחוש שמא נפל מהמדובק להקמח וכו' ועיקר החשש שיש כאן הוא שעינינו רואות שיש בהאויפציגע זיעה ודאי דמזיעה זו קולטת הקמח גם הוא כיון שעובר דרך שם אלא דלא מינכר ואם כן מי יוכל לשער כמה זיעה קלט הקמח ועיין קרבן נתנאל בפרק כל שעה אות קכ"ו אבל אגלה מה שהורנו הנסיון שבשעה שטוחנין הקמח בהוואלצען האויפציגע אין מזיעין כלל וכלל יען הקמח בא אל קרבנה קר אלא בעת שטוחנין האבנים ושוחקים הסובין להוציא מהם שיורי הקמח אם אז הקור גדול ילחמו כח החום שבא מהאבנים עם כח האויר הקר ומהתעצמותם זה עם זה נעשה זיעה וכן מבואר בספרי חכמי הטבע כנודע ליודעים ואף כשאין קור גדול כשדוחקין האבנים הדק היטב רגיל לבא הזיעה לכן החוב מוטל לצוות להמשגחים שלא יניחו לדחוק האבנים היטב וגם בזמן שהקור עצום לא יניחו לטחון הסובין בהאבנים להוציא מהן סלתן שמזה נעשה מיני קמח הגרוע ואם יעשו כן יצאו מחשש זיעה אלו תורף דב"ק:
<b>ועל</b> הנפה אם צריכה חדשה כתב שם (בחיים של שלום) בסי' פ"ה ובנידון הכסים כלומר צילענדערס שלהחליפם באחרים חדשים הוא הוצאה מרובה הנה מאז נהגו פה לקנות חדשים ואולם בבואי הנה וראיתי שהיא גזרה שבעלי הרחיים אין יכולים לעמוד אנן כעין חדתא עבדינן שמנקים אותם יפה יפה משיורי קמח ומכבדים במכבדות של שער היטב עם כי הרמ"א בסי' תנ"א סעיף י"ח כתב שמנהג לקנות כיסים חדשים וכן נפה ודלא כהמחבר שכתב דמהני בהו שיפשוף כבר כתב החק יעקב בס"ק נ"א דשעת הדחק הוי כדיעבד ומהני שיפשוף ואין דחק גדול מזה דלקנות אחרים צריך להוציא סך רב בשגם דבניקבי אריגת הזידעעאססע"ן עינינו הרואות שאי אפשר למיסרך בהו מידי ואף אם נסרך על ידי הכיבוד במכבדות שער נפרד מהם ואזלי ודאי ואף כי נשאר איזה פירור מחמץ אי אפשר לצאת דרך הנקבים שהם דקה מהדקה והזיידעעאססע"ן לא קולטתו ובכעין זה כל המחמיר לקחת חדשים הוא מן המתמיהם שגורם להשחית ולאבד ממון ישראל שהתורה הקדושה חסה עליו ומחומרא דחמץ נהגתי פה שלא ימכרו לפסח הקמח מטחינה ראשונה וזה מנהג כשר הוא עכ"ד:
<b>וזאת</b> להודיע שעל מה שכתבתי בראש אות זו (בד"ה אך לפי) דלא מהני שינהלו הקמח לפי שכבר נתייבש וכו' ומתבאר שדעתו העניה היתה להחמיר בזה גם בשעת הדחק הנה עתה קבלתי מכתב מידידי הגאון רש"ל פרעיידש מח"ס היקר כרם חמד אבד"ק ליאדי יצ"ו (מיום ג' חנוכה תרנ"ז) וכתב לי על זה וז"ל לא ידענא למה החמיר כ"ת יחיה בזה בשעת הדחק הא כבר פסקו גדולי האחרונים להתיר בזה בשעת הדחק אף בנתייבש הלא המה בשו"ת פני יהושע סי' ט' הביאו השערי תשובה בסימן תס"ו וכן פסק בש"ע אדמו"ר מוהרש"ז שם בסעיף יו"ד וכן פסק בספר מגן האלף שם סק"ה וכן פסק בשו"ת צמח צדק החדש חלק יו"ד בסוף סי' ע' וכן פסק במנחת משה בקונטריס חקת הפסח דין ל"ז עי"ש וברור עכ"ד יצ"ו. אמר המחבר עם כי לא כל הספרים הנז"ל היו בידי בזמן שנשאלה השאלה הזאת (היא שנת תרל"ו) ויש אשר לא יצא עוד לאור הדפוס (כספר מנחת משה לידידי הגאון מקאמינקא יצ"ו) בכל זאת יפה העיר ידידי הגאון יצ"ו מסה"ק שהיו בידי גם אז כס' שערי תשובה וש"ע האדמו"ר אמנם למודעי אני צריך כי בעיר שנשאלה השאלה אופים מצות בשעת דוחקם גם בחול המועד פסח ומה שהתירו הפוסקים אינו אלא לאפות קודם הפסח כמבואר בדבריהם ויתכן שמפני זה היה נכון בעיני להעלים היתר זה שלא יבואו לאפות מקמח ההוא גם בפסח כן אני אומר דרך השערה כי לא אוכל לזכור בבירור אחר שעברו עשרות שנים ואפריון נמטייה לידידי הגאון יצ"ו.
<b>ד</b><b>)</b> <b>שנה</b> שרבו הגשמים ונמצא גרעינים רבים מצומחים וצריכים בדיקה אם יש ששים נגד המצומחים ואי אפשר לבדוק כל החטים אף שנראה לכאורה כיון שיש בשק שלשה מצומחים צריך לבדוק כל השק ולא סגי בבדיקת הרוב דדמי לתולעים ביו"ד סי' פ"ד מדבר שדרכו להתליע דלא מהני מה שבדק הרוב דהוי מיעוט דשכיח ואין סומכין על בדיקת הרוב מכל מקום כיון שהוא דבר שאי אפשר יש לומר דלא דמי דהתם כיון שמצא שלשה תולעים אתחזק שמגדל תולעים ומניה קא רבו וכל ירק וירק הוא בחזקה זו אבל הכא אדרבה כל גרעין יש לו חזקה שלא נתחמץ וכו' ולכן סגי שיבדוק בענין זה שיקחו שלש פעמים מעט מן השק ואם יש בהם ששים נאמר דאתחזק שבכל השק יש ששים נגד המצומחים כן כתב הרב חיי אדם בקונטריס נשמת אדם סי' ח"י וקצת תימה בעיני שלא זכר דברי הרב מג"א בסי' תס"ז ס"ק י"ב שהביא דברי מרן בב"י בשם הכל בו דאם נמצאו שלשה שעורים בתבשיל חזקה דאיכא טובא ושמא נתבקעו וכתב דלא קים לן הכי כדכתב הט"ז בשם רש"ל דלא אמרינן כן אלא בתולעים דמניה קא רבו אבל במילתא דאתי מעלמא לא ומשום הכי השמיטו מרן בש"ע והרב חק יעקב בס"ק כ"ד השיג על מה שכתב הט"ז דלא נמצא חילוק זה בשום פוסק וכו' והרב מקור חיים שם סק"ה אחר שהביא דברי הח"י שהקשה על חילוק הט"ז הנ"ל כתב וז"ל ולפי זה היה לנו לחוש גם בחטים הנמצאים בתוכם שלשה שצמחו דילמא איכא טובא וכו' לכן נראה לי דלא אמרינן חזקת שלשה פעמים כי אם בדאיכא דבר הגורם דמסתבר שיהיה כך וההיקש השכל מחייבהו שיהיה כך אבל בדבר שנופל במקרה וליכא דבר הגורם דמסתבר כל כך אין חזקה למקרים וראיה וכו' ועוד ראיה וכו' ומשום הכי מותר בחטים שצמחו דאין ראיה מדירדו גשמים על אלו שירדו גם כן על המותר וכו' ולפי זה בחטין בתבשיל שנפלו דרך מקרה לא אמרינן חזקת שלש פעמים וכדעת המ"א עכ"ל והרב פרי חדש בסוף סעיף ט' כתב לחלק בין תולעים שדקים מאד לחטה וכו' ושהעיקר דלא קיימא לן כדברי הכל בו והוכיח כן מדברי הרי"ף והרא"ש והרמב"ם עי"ש וכן דעת הרב שלחן גבוה בס"ק ח"י וכן דעת הרב בית דוד בסי' רמ"א כמו שהעיד הרב זכור לאברהם בד' קי"ד סוף ע"א וכתב הרב דברי מנחם סי' תס"ז הגב"י אות י"ב דבב"ד שם הביא הרבה גאונים דלא סברי כסברת הראב"ד (שהביא הכל בו) והוא יחיד בסברא זו ושחילק כמה חילוקים בין תולעים לחטים ולפי דברי המג"א ומסקנת כל רבנן קדישי הנ"ל נראה דבחטים האלו שנמצאו בשק שלשה חטים מצומחים לא הוחזק בזה כל השק שיש בו עוד עד שלא יהיה מועיל בדיקת הרוב כי אם לבדוק כל השק (כמ"ש הנשמת אדם) שפיר נוכל לומר דמועילה הבדיקה שהזכיר בנש"א שיקחו שלש פעמים מעט מן השק ויבדקו אם יש ששים נגד המצומחים:
<b>וסבור</b> הייתי לומר דהרב חיי אדם לא סמך על מה שכתב המג"א לפי שראה את כל נאות יעקב שבחק יעקב חלק על מה שסמך המג"א על חילוק הט"ז כנז"ל והרב מוהריק"ש העתיק דברי הכל בו בדין זה ובעיקר חילוק הט"ז הנ"ל כתב הרב פרי תואר ביו"ד סי' פ"ד ס"ק כ"ב הביא דבריו הרב נהר שלום בסוף אות ח' שלבו נוקפו מאחר שלא הוזכר חילוק זה בדברי הראשונים ועיין מה שציין בזה הרב יד דוד ליו"ד שם בהגב"י אות מ"א ועיין לעיל סי' ה' אות מ"א מה שרשמתי שם) והרב מוהר"י עייאש בשו"ת בית יהודה במנהגי ארגי"ל ד' ח"ק סכ"ג כתב דהעיקר כדברי הכל בו ודחה דברי הרב פרי חדש וכתב שכמה פעמים עשו מעשה לאסור על פי דברי הכל בו ומוהריק"ש וכו' ועיין להרב פתחי תשובה יו"ד סי' פ"ד סק"ז בשם הרב מקום שמואל מה שכתב על דברי המג"א הנ"ל הרי דדבר זה אינו פשוט להיתר ולכן לא רצה בנשמת אדם לסמוך על דברי המגן אברהם אך ראיתי שבחיי אדם כלל קכ"א אות ג' פסק כהמג"א דלא אמרינן חזקה בכי האי גוונא והביא מה שהשיגו החק יעקב ודחה דבריו עי"ש ואם כן היה לו לומר דאעיקרא לא הוחזק השק בזה כמו שכתבתי ואולי סובר דשנה שרבו בה הגשמים יש לדמות למה שכתב המג"א שם דבכרי של חטים שנפל עליו גשמים אסור עי"ש וצ"ע:
<b>ומצאתי</b> להרב דברי מרדכי (פרידבורג) סי' מ"א שהביא דברי הנשמת אדם הנ"ל וכתב על דבריו דמה שחילק בין תולעים לחטים ליתא דגם בכל ירק יש חזקת היתר כמו שכתב בעצמו בבינת אדם סי' נ"ד (צ"ל סי' ל"ז עי"ש בשער איסור והיתר) אלא דמה שערער אינו ערעור והמנהג שלוקחים שלש פעמים מן החטים וכו' (כמ"ש הנש"א הנ"ל) הוא נכון דהא בתולעים דנים מדין בריה דבאלף לא בטיל לכן כשנמצא שלשה נתחזק שיש עוד ואף אחת אוסר כולו אבל בחמץ קודם פסח דבטל בששים אף דמחזקינן שיש עוד מחומצים בהשק מכל מקום מותר משום דכמו כן אמרינן דאחר שבדקנו שלש פעמים ומצאנו דיש ששים נגד המחומצים מחזקינן כן כל השק עכ"ד ומתבאר ממה שכתב שם בסי' מ"ה שסובר כדברי הרב חק יעקב לחלוק על הרב מג"א הנ"ל ועל כל פנים הרי גם הוא מסכים לאשר ולקיים המנהג הנ"ל דשפיר יש לסמוך בבדיקת שלש פעמים כנז"ל גם הרב רמ"ץ סי' ל"ה (ד"ה ובדבר הבדיקה) כתב גם כן שאינו דומה לפירות מתולעים וכו' ובחטים לוקחים מהקופה אחר שנתערב היטב שלש פעמים מעט חטים ומעיינין יפה כל גרעין בפני עצמו ואם יש בכל אחד ששים כנגד המצומחין תולין שכל הקופה כן ופוק חזי מאי עמא דבר ודי מה שמחמרינן לבדוק היטב כל גרעין לבדו ובתה"ד לא מצריך כי אם עיונא בעלמא:
<b>ובעיקר</b> בדיקה זו נסתפק הרב תורת אביגדור הביא דבריו בספר הזכרון לידידי הרה"ג אבד"ק ראזישטאש יצ"ו בהלכות פסח ד' י"ד ע"ב אם נמצא באגרוף אחד שאין ששים נגד המצומחים אי מהני אחר כך בדיקת שלשה אגרופים שיש ששים:
ונראה דחטים המצומחים אינם כחטים מבוקעות שיתכן שאחר שיתייבשו לא יהא בקוען ניכר (עיין לקמן אות ה' בשם שו"ת שואל ומשיב וק"ל) אלא לעולם ניכרים הם כי מצומחים המה דאם לא כן מה יושיענו מה שנמצא שיש ששים נגד המצומחים הלא יש לחוש שמא אלו שאין מצומחים עתה היו מצומחים ונשתנה מראיתם.
<b>והנה</b> כל זאת היינו כשידוע שיש בהחטים גם מצומחים אבל אם אין החטים מצומחים אף שהיא שנה שרבו גשמים וירדו עלי ערמות שבשדות עד שהיו קצת משיבולים אשר על הערמות מעלים צמחים אין חוששין לסתם חטים של אותה שנה כמפורש בסי' תס"ז ס"ד וכתב הרב בנין ציון בתשובות החדשות סי' ה' בשם הרב השואל שבשנה שרבו גשמים בימי קציר חטים חוששין לסתם חטים של אותה שנה ואיו ראיה להתיר ממ"ש בש"ע הנ"ל לפי מה שביאר כונת הרשב"א (מקור דין הש"ע) בס' יצחק ירנן סוף הלכות פסחים ונסתפק אם לסמוך על מה שאומרים ישראלים נאמנים איכרים ומוכרי תבואה שחטים שנתגשמו ניכרים הם במראיתם שהוא כעין הכסיפה פניה וחטים שלא נתגשמו פניהם צהובות ומזהירות ובפרט שעת הדחק היא והמחבר הביא תורף דברי הרב יצחק ירנן דמה שכתב הרשב"א בזה היינו שאז לא היו אוספים בשעת הקציר כל התבואות מהשדה אל הבית אלא יש שהיו מדגישים הערמות בצבור גדול על פני השדה ומניחים שם זמן רב ולא היו עושים כן אלא על המיעוט אבל הרוב אספו מיד בשעת הקציר אל הבית ועל זה הוא שכתב הרשב"א שהולכין אחר הרוב ותולין שהתבואה היא ממה שהובא אל הבית מיד בשעת הקציר (כלומר דלפי פירוש זה אם כן לא נשאל הרשב"א כלל על שנה שירדו גשמים בעת הקציר דבזה ודאי חוששין על כל סתם החטים של השנה) והוא כתב שאינו מסכים לגמרי לפירושו בדברי הרשב"א וכו' וביאר כונת הרשב"א וסיים ולא ידעתי למה לא הזכיר מר סיום דברי הרשב"א שהם סמיכה רבה להקל בנדון דידן שכתב ועוד הרי שהו החטים מתחלת הקציר עד הפסח ולא נתבקעו וכו' ולמה נחוש להם על כן איני רואה שום צד ספק ומותר עכ"ל וגם מה שהביא מר מהראש יוסף סמיכה לדבריו נראה שגם הוא מיקל לדינא וכו' והרי גם הוא סיים (אחר כל קושיותיו על הרשב"א) וז"ל אלא שבכל אלה הדברים הולכים אחר החזקה וכיון שאין רואים שום ריעותא אין לנו להחזיק איסור וכן כתב הר"ן בסי' נ"ט בשם הגאון כ"ץ חטים שנגע בהם מים אם אינם לחות ולא נשתנה מראיתם והן קשות מותר לאכול מהם בפסח ואין חוששים לספק איסור דלא מחזיקינן איסורא עכ"ל ועוד נראה שיש לחלק בין ירדו גשמים על החטים דבזה יש חשש חימוץ לכשירדו על השבולים שהם לבוש להחטים שבתוכם וכמעט אי אפשר להחטה שתחמיץ וכו' מכל זה נראה שאין לחוש בנדון זה ומכל מקום כיון שאומרים שיש להם סימן וכו' יש לחוש ליקח חטים שאין ניכר בהם שום שינוי אלו תורף דב"ק:
<b>והגאון</b> בשו"ת רמ"ץ סי' ל"ז מחמיר בשנה שירדו הרבה גשמים על התבואות שבשדות להצריך לטחון לפסח מחטים של שנה העברה בדוקא משום דאף דמבואר בסי' תס"ז ס"ו והוא מתשו' הרשב"א דבירדו גשמים על ערמות שבשדות דהחטים שלא נתבקעו והיינו שבאמצע הערמה מותרים הטעם הוא משום ספק ספיקא שמא לא ירדו גשמים לשם ושמא לא החמיצו ועי"ש בט"ז סק"ד ובח"י דאף דמותרים מכח ס"ס מחמירינן לענין אכילה כיון שאין הפסד בשהייתן והוי כדבר שיש לו מתירין דלא מהני ס"ס ואם כן כיון שמצוי בקל חטים מאשתקוד אף שהם קצת ביוקר יש להחמיר שלא לסמוך על ס"ס דישראל קדושים מחמירין במילי דפסחא ועוד דהרשב"א מיירי בערמות גדולות (וכמשעות לשונו דבזה הוא דשייך לחלק בין בטן הערמה וכו') כדרך שברוב שנים שקוצרים בזמן החום ושוטחים על פני השדה לייבשם ועושים מהם ערמות גדולות וגדיש ובזמן מה מכניסים לביתם ולכן יש ס"ס (ובד"מ דפוס פיורדא מבואר שהערמות היו מכוסים בקשים) אבל בשנה זו שירדו גשמים הרבה על התבואה בהיות שטוחה על פני השדה ובזה אין לחלק בין עליון לתחתון לאמצע וליכא ספק ספיקא ונודע שברוב התבואות היה כן ואי אפשר להתיר לתלות ברובא ואפילו אם היו רוב התבואות בערמות גדולות צ"ע לסמוך ארובא כיון שגם ברובא אין היתר ברור כי אם מחמת ס"ס שהוא כעין רוב ואיכא גם ברובא מיעוט לאיסורא ועוד אף אם היה נודע שבשעת הקציר ובזמן שהיו שטוחים על פני השדה דק דק לא שטף גשם עליהם מכל מקום נודע לכל שנשתהה הקציר כמה ימים אחר גמר התבואה מפני הגשמים ויש חשש דאחמיץ במחובר כיון שירדו גשמים בחוזק והפילו הקשים לארץ והגשמים מזלפין עליהם הוי כמאן דמנחי כבושים בכלי מלא מים ומחמצים כמו שכתב בתשובה מועיל צדקה סי' ס"ט דגם תבואה לחה ויונקת מהקרקע מקבלת חימוץ (דלא כהרשב"א ופסקו מרן בסי' תס"ז ס"ה) אלא דדוקא אם ראינו שנתבקעו אבל בסתמא אין לחוש לחטים שירדו עליהם גשמים במחובר דאגב מידלייהו לא מחמיץ אבל כשירדו הגשמים בחוזק והפילו הקשים לא מהני היתרא דאגב מידלייהו וכו' ולצדד היתר למיזל בתר רוב תבואות דלא נפלו הקשים והשיבולים לארץ איה שוקל וסופר דלא נעשה כן ברובא ורבים אומרים דבכל התבואות שבסביבותינו הכי הוה וישראל קדושים ומחמירים בפסח ודאי ראוי להחמיר ליקח מאשתקד אף ביוקר קצת ולא לסמוך ארובא ובפרט דיש לחוש דליכא רובא ומכל שכן דיש מקום להחמיר מעיקר הדין כיון שהיו שטוחים דק דק על פני השדה וביאר שם דהנוהגים לאכול כל ימי הפסח מצה שמורה משעת קצירה וזה לא ימצא משנה שעברה מוטב שיניחו משנה זו חומרא זו ויאכלו מחטים של שנה שעברה שאין בהם שום פקפוק ואם לא ימצא חטים שמורים משעת קצירה משנה שעברה גם לאכילת מצוה בשתי לילות יוכל ליקח על אכילת חובה בשתי לילות מחטים שמורים משעת קצירה משנה זו דבחטים אלו נזהרים שלא לשוטחם דק דק על פני השדה ולמהר קצירתם שלא ירדו גשמים עליהם אחר שנגמר בשולם ואיכא ספק ספיקא וכו' ומי שלבו נקפו יברור כדי הצורך לשתי לילות כל גרעין בפני עצמו שיהיה קשה ואין בו שום ריכוך עכתד"ק:
<b>ומתבאר</b> מדברי הרבנים נשמת אדם ודברי מרדכי הנ"ל דנקטי בפשיטות דצריך לדעת בבירור דיש ששים כנגד המצומחים ובדיקה הנ"ל מבררת ומחזקת שיש ששים אך בשו"ת עמודי אור סי' ט"ו כתב בשם הרב השואל שמפרש דברי הרמ"א בסי' תנ"ג (מיהו צריך לראות שאין בו כל כך שלא יהיה ששים כנגדו מן ההיתר) שכונתו שידע בבירור שאין בו ששים אז אסור אבל בספק מותר כיון דנתבטל ברוב הוי כשאר מין במינו ונשפך ויש ספק אם היה ששים דשרי משום דספקא דרבנן לקולא והגאון המחבר האריך בזה ומסיק שצריך בירור שיש בו ששים וכתב לדקדק מתוך לשון ההגמי"י שהביא מרן הב"י על הדגן שצמח מלחלוחית הארץ שקורין גירמי וכו' דדגן שצמח עם שאינם מצומחים חשיב מין באינו מינו וא"כ בעי ששים מן התורה וכל שאינו ידוע בבירור שיש ששים הוי ספק תורה וכו' וכתב דבתשו' אברהם העלה גם כן להצריך ששים בבירור ועיין בנשמת אדם סי' י"ט שהאריך בזה אי חשיב מין במינו ועיין חיי אדם כלל קכ"ה אות ה' ועיין במה שרשמתי בקונטריס הכללים מערכת המ"ם אות קט"ף והרב בית מאיר א"ח בסי' תס"ז ד' ע"ג ע"ד כתב בחטים שמקצתם נשקעו במים דאסורים וצריך לחקור מהבקיאים אם יש ששים בהחטים שלמעלה נגד החיטים השקועים מותרים בדיעבד לאכלם בפסח ואם ידוע שאין בהם ששים אסורים אפילו בדיעבד ואם אי אפשר לעמוד על זה והוא ספק אם נתבטלו בששים אם לאו כיון שדבר תורה מין במינו בטיל יש להקל כמו ביו"ד בנשפך ע"כ הנה גם הוא מצריך לכתחלה שיהיה ידוע בבירור שיש ששים וכן מתבאר דעת הרב השיב משה בסי' ח"י וכתב שם שלא לבד כנגד החטים שצמחו צריך ששים אלא גם אם יש חטים שלמעלה במקום שדרך לצמוח נתקלקל ונתרכך רק שלא התחיל לצמוח עדין וגוף החטה קשה כדרך כל החטים אין להקל בפחות מששים כנגד כל החטה דהרכיכה מעידה שירדה בהם לחלוחית וכיון דמינח נייחי אתו לידי חימוץ ואינו דומה לליחה (צ"ל ללתיתה) ואין לומר אחזוקי איסורא לא מחזקינין כיון דאתחזק איסורא בהאי חטה גופא:
<b>וגם</b> מתבאר מדברי הרבנים הנ"ל דכיש בהם ששים מותר לטוחנם לצורך פסח ואין בזה משום מבטל איסור לכתחלה כיון דאין כונתו משום ביטול רק לטוחנם וכתב בשו"ת רמ"ץ סי' ל"ה בחטים שהובאו לטחון על הפסח ונמצא ביניהם גרעינים מצומחים כמו שומים (שקורין קנעבליך) ויש ששים כנגדם כבר פשט ההוראה הלכה למעשה שמותר לטוחנם ולא הוי כמבטל איסור דאין כונתו לבטל כביו"ד סי' פ"ד ואף המחמירים שאוכלים רק מחטים שמורים משעת קצירה לא ישגיחו בחומרת פרי חדש בסי' תנ"ג (ס"ג) ופוק חזי מאי עמא דבר ואם אינם נביאים ומה שכתב פרי חדש בשם הט"ז דלא אמרינן דכשאין כונתו לבטל שרי אלא הוי מבטל איסור היינו דוקא כשאפשר בענין אחר אבל כשאי אפשר בנקל וכו' אבל לברור החטים דאיכא טירחא גדולה לא גם הטעם שכתב הפר"ח משום דניכרים הגרעינים ולא שייך ביטול לא ס"ל להפוס' דכיון שמותר לטוחנם משום דאין כונתו לבטל א"כ לאחר הטחינה אינם ניכרים ובטלים וגם החומרא דחו"ן ליתא לדינא כלל עכ"ל ובשערי תשובה סי' תס"ז אות י"ב כתב דבשו"ת מוהר"ם רוטרונבורג סי' ל"ה השיב בן המחבר בגשמים שירדו על ערמות ויש חטים שצמחו רק שיש ששים כנגדו מההיתר יש להתיר אפי' לכתחלה שלא בשעת הדחק לטחון אותו ואין בזה משום מבטל איסור שאין כונתו לכך ויש לאפות קודם פסח וכו' עי"ש:
<b>וכשאין</b> ששים כנגד המצומחים אי שרי להוסיף עליהם כדי לבטלם על ידי שיטחנם ביחד או אסור משום דהוי כמבטל איסור לכתחלה עיין מה שרשמתי בקונטריס הכללים (בשדי חמד ח"א) ריש מערכת האל"ף אי ביטול חמץ קודם פסח חשיב מבטל איסור וכו' הנה הבאתי שם מערכה מול מערכה ובפרטות בדין זה זיל קרי בי רב בש"ע הרב מוהרש"ז סי' תנ"ג סעיף י' דסתים ותני דאסור להוסיף עליהם קודם הפסח וכו' עי"ש ובסעיף י"א שיש חילוק בין דגן שצמח וניכרים המצומחים לאם נתבקעו חטים ונתייבשו ואינם ניכרים ונתערבו דבזה מותר להוסיף עליהם ולטוחנם גם הרב דברי מרדכי פרידבורג סי' מ"ב עמד בדין זה כשאין בחטים ששים נגד המצומחים אם מותר לערב בהם חטים אחרים שיהיו ששים והביא קצת מדברי הפוסקים שרשמתי בקונטריס הכללים שם ומסיק דאסור לערב בכונה וכתב דבחטים מצומחים יש לומר דגם הט"ז (שכתב דבתערובת לח בלח קודם הפסח מותר להרבות עליו) מודה כיון דניכרים וכן לחטים נשוכות והיה מעשה באיש אחד שהיה לו שלש מדות וחצי מחטים לתותים וערבם עם שאר החטים והיה כל התערובת מאה מדות ורצה לטחון הכל לצורך הפסח ולא התרתי לו להוסיף עד ששים ולטוחנם כי לא היה שום דחק והפסד מרובה כלל ועיין בש"ע הרב מוהרש"ז בסי' תמ"ב בקונטריס אחרון אות יו"ד ובחיי אדם כלל ק"ך אות כ"ג וכלל קכ"ה אות ה' ועיין עוד לקמן באות זו:
<b>ואם</b> טחנו החטים ולא נבדקו אם היה ששים נגד המצומחים שקיל וטרי בזה בנשמת אדם הנ"ל ומסיק בצ"ע וכתב עוד דחטים מצומחים אפילו יאמרו מאה עדים שנקצרו שלא בשעת גשמים ואחר כך שמרו אותם מכל מים הם חמץ גמור דשמא נתחמצו במחובר אחר שיבשו כל צרכן שאין סברא שיצמחו מעצמן כמו שכתב בשו"ת הר"ן סי' צ"ט בהדיא ועל כל פנים מידי ספק דאורייתא לא נפיק.
<b>עתה</b> ראיתי בספר חדש דרכי הוראה לאחד מרבני גאוני דורנו יצ"ו שכתב בח"ב סוף פרק כ"ד בשם הג' מוהרש"ז אשכנזי בהגהותיו למשניות אהא דתנן בתרומות פרק חמישי משנה ט' סאה תרומה שנפלה למאה וטחנן ופיחתו כשם שפיחתו החולין כך פיחתה התרומה ומותר סאה תרומה שנפלה לפחות ממאה וטחנן והותירו כשם שהותירו החולין כך הותירה התרומה ואסור אם ידוע שהחטים של חולין יפות מהתרומה מותר ז"ל הערה קטנה לענין חטים הנצמחין אף בפחות מעט מששים שטחנם כבר יש להתיר בדיעבד דמשערין לפי הקמח וידוע שקמח מחטים שאין מצומחין יותר לפי ערך חטים הנצמחים ודבריו נכונים עכ"ל:
<b>ובעיקר</b> הדין בחטים שאין ניכר בהם שום לחלוחית אם נחוש להם הנה השגתי עתה ספר שאילת שלום מהדורא תניינא וראיתי שבסי' צ"ב נשאל הגאון בחטים הבאים בעגלות ועליהן מכסאות (צאליריס) להגן עליהם אם נחוש שמא ירדו גשמים עליהם והביא מה שהרב השואל כתב בדין קבוע כמחצה על מחצה על דברי דברי הרב פרי חדש בסי' תס"ז ס"ד בדין שנה שרבו גשמים וכו' ופלפל הרב המחבר בזה ושוב כתב (בד"ה ובגוף) דעתי מסכמת עמו להתיר החטים שבהעגלות כיון שראו שהיו נגובים היטב וגם במראיתן לא ניכר שום לחלוחית וגם בהצאלירי"ס שהיו מכוסים בהם לא ניכר שום לחלוחית בהם אחזוקי איסורא לא מחזקינן ולא יהא אלא ספק אם באו עליהם גשמים הרי הוי ספק ספקא שמא לא ירדו עליהם גשמים ואם תמצא לומר ירדו שמא לא נתחמצו ואף דהרמ"א בסי' תס"ז החמיר דלהתיר באכילה לא מהני ספק ספיקא כבר תמה עליו בט"ז דבכמה מקומות מבואר דמהני ספק ספיקא אף באכילה ומה שכתב הש"ך ליישב דכיון דלמר עוקבא אפילו לא נתבקעו אסור הוי ספק ספיקא דפלוגתא ולא מציאות ולא מיקילינן כולי האי כבר דחאו בחק יעקב דספקא דפלוגתא עדיף טפי ובלאו הכי גם למר עוקבא הא דאסור בלא נתבקעו אינו אלא משום ספק שמא נתחמצו ואם כן אכתי הוי ספק במציאות וכו' ומסיק דבמקום הפסד או מניעת שמחת יום טוב יש להתיר באכילה ובפרט בנדון דידן אשר בעל החטים והאיש אשר היה עמו הגידו כי לא היה גשם כלל בדרך כי אם מעט שלג ומה שהשקים של חטים היו מלוחלחים מלמעלה אין מזה הכחשה לדבריהם דשפיר יש לומר דכיון דהשקים היו מונחים על העגלות מלמעלה על כיסוי הצאל"ל אף שגם הם היו מכוסים מלמעלה עם שטריזינע"ס וקש מכל מקום אפשר שלא היו מכוסים כל כך בטוב לאשר היו השקים בולטים וכשנמס מעט השלג והיה למים ירדו המים דרך השטריזינע"ס והקש ונתלחלחו השקים מלמעלה אבל החטים שבעגלות יש לומר שלא בא עליהם כלל כי היו מכוסים היטב וכאשר באמת לא נראה שום לחלוחית גם בהכיסוי הצאלערי"ס שעליהם ואין להחזיק רעותא בהם לכן החטים שבעגלות ודאי יש להתיר בפרט שציוה כ"ת לישאום מלמעלה בערך שני אצבעות אם כן על המותר ודאי אין חשש כלל ועיין בתשובת הר"ן סי' נ"ט הובא בב"י בקיצור
<b>עוד</b> ראיתי (בשאלת שלום) בענין חטים מצומחים שנשאל בסי' ט"ז בחטים השמורים משעת קצירה שנבדקו אחר הדישה והיו בהן הרבה חמוצים ולא היה מהכשרים כנגדם כי אם שלשים ומעט יותר ועתה קודם הטחינה ביררו החטים המצומחים ובפעם ראשונה לא היו ששים ובפעם שניה היו יותר מעט ושאל למורה אחד והגיד לו הלא אם תערב אותם יחד ויהיו ששים והולך וערב אותם עם קאר"ץ חטים שמורים שהיה לו משנה שעברה לטחנם יחד והשיב דהחטים עצמם ודאי לא היו כשרים לפסח כיון שנבדקו אחר הדישה ולא היו ששים אף שבדק עתה ובפעם שניה היה יותר מעט בודאי לא בדק ובררן יפה וכי איסור חמץ שבהן להיכן הלך וכבר כתב בנשמת אדם סי' י"ח שצריך בדיקה מעולה והבנה יתירה כי כשנתייבש מה שצמח אז הצמיחה נופלת ואינו ניכר ובפרט בנדון דידן דיגיד עליו רעו חלק החטים שביד השותף השני שנבדקו עתה ואין בהם ששים ועם כי אין מחזיקים איסור ממקום למקום כאן שנבדקו אחר הדישה ולא היה בהן ששים גילוי מלתא בעלמא הוא שלא בדק היטב ולא הבין יפה בבדיקתם אלא דאחר שערבן עם החטים דאשתקד הנה אם נבדקו החטים הללו ולא היה בהם חימוץ או שהיה בהם כדי לבטל גם המצומחים שבחטים משנה זו היה מקום לדון להקל על פי דעת הט"ז בסי' תמ"ז סק"ה וס"ק י"א דכיון דעדין היתר הוא מותר להוסיף ולבטלן ואין בזה משום מבטל איסור (בענין זה כתבתי באריכות קצת בס"ד בשדי חמד חלק א' בחלק הכללים בתחלת מערכת האל"ף ובקונטריס פאת השדי בחלק הכללים אות י"ג עי"ש) וכן נוטה דעת המג"א שם סקמ"ה וכתב דלכן כתב הרשב"א דהוי כמבטל ולא מבטל ממש משום דעדין היתר הוא ואף דאין להקל נגד דעת הרשב"א סי' תפ"ה שהביא המג"א בכל זאת בשעת הדחק אפשר לסמוך על הט"ז בפרט דגוף האיסור בביטול בדיעבד אינו אלא משום קנס וכו' ובפרט שיש לדונו קצת כשוגג על פי הוראת המורה וכו' (שקיל וטרי קצת בזה):
<b>אך</b> כל זה אם נבדקו החטים והיה בבירור אחר התערובת ששים נגד המצומחים אבל אם גם הישנים לא נבדקו אף דלא מחזיקינן איסורא היינו אם היו נטחנים לבדן אבל כיון שנתערב בהן החטים של שנה זו שלא היה בהן אלא בערך שלשים ומעט נגד המצומחים ואנו רוצים להוציאן מחזקת איסור על ידי הצטרפות חטים הישנים צריך בירור גמור שהיה ששים נגדן ואם לאו אסור מספקא ולדעת כמה הוי ספק תורה ובאיסור כרת גם להרמב"ם ספקו מן התורה לחומרא ואף בספק דרבנן במקום חזקת איסור אסור ובפרט דשכיח דנמצא לפעמים גס בחטים המשומרים כמה מצומחים ואף דלרוב יש בהן הרבה יותר מששים לבטלן בכל זאת מי יודע אם היו די שיעור לבטל גם החטים מצומחים חלילה להתירן לאכול מהם בפסח:
<b>וחטים</b> הנלקחים מאנשים רבים מעט מזה ומעט מזה ונאספו יחד בהאמבאר גם כן הדבר פשוט דאינו מועיל הבדיקה ממקום אחד או שנים או יותר דלא יוכל החלק להעיד על הכלל כיון דלאו ממקום אחד באו כי אם ממקומות שונים אם לא שיערבם יפה יפה עד שיתערבו כולם ואחר כך יבדקם אם כשרים המה לפסח ובאופן אם אין בהם משום חדש ולאשר הדברים פשוטים אין להאריך יותר עכ"ל:
<b>ובשו"ת</b> משיב דבר (להגאון בע"ס העמק שאלה) הנדפס חדש ממש בסי' כ"ח נשאל בשנה שרבו גשמים בעת הקציר והיה כמה מקומות אשר ברוב החטים שלהם היה מצוי חטים מצומחים ופחות מששים מה לעשות בעיר אשר יכול להיות שישארו בלי מצה ובתשובתו ביאר שחטים מצומחים חמץ גמור הוא כדכתב הסמ"ק בשם רבינו יחיאל והובא בב"י סי' תס"ז וכו' והביא מה שכתב בחיי אדם כלל קכ"ה דמותר להוסיף חטים או שעורים ואין בזה משום ביטול איסור דאף דהרשב"א אוסר היינו משום דסובר דחמץ מיקרי איסור לענין הגעלה וליבון אבל לדעת הפוסקים לענין הגעלה דחמץ לפני זמנו מיקרי היתרא ומקילין בליבון קל לדידהו מותר להוסיף ולבטל וכן כתב החק יעקב בסי' תמ"ז סקט"ז עי"ש דמוכח מדבריו גם כן דתליא הך דינא דהוספת בפלוגתא דחמץ קודם זמנו אי איסורא בלע מיקרי או לא וכתב על דבריהם דלא נראה לו המצאה זו לעקור דעת הראשונים שפשוט בעיניהם דאסור לבטל וגם הטור ושאר פוסקים שמתירים בסי' תנ"ג לטחון ולבטל הוא מטעם שאינו מכוין לבטל אבל להוסיף לא עלה על הדעת ולבטל כדי להשהות הוא פלוגתא דרבוואתא אבל לבטל כדי לאכול לא עלה על דעת אחד מן הראשונים להתיר ולא תלי בהא דחמץ איסורא מיקרי או היתרא ואינו דומה איסור ביטל להגעלה שהרי אין לך קיל בהגעלה כתרומה דמהני הגעלה שלשה פעמים לכלי חרס ואפילו הכי תנן בסוף פרק חמישי דתרומות דהמוסיף לבטל במזיד אסור וכו'
<b>ומה</b> שהט"ז בסי' תמ"ז סק"ה פסק גם כן דמותר להוסיף ולבטל קודם פסח כמו בסכך פסול קודם החג בסי' תרכ"ו אני אומר דאף לדעת המרדכי והאגודה שכתבו כן לענין סכך אי אפשר ללמוד אלא לענין שמורה באם צריך לבטל אינו משומר במשומר אבל לבטל איסור בהיתר זו לא שמענו וכל שכן שכל הראשונים תופסים לאסור לבטל וחלילה להקל:
<b>ועל</b> מה שפירש הרב חיי אדם מה שכתב מרן דשנה שרבו גשמים וירדו על ערימות שבשדה עד שהיו קצת מהשיבולים מעלים צמחים אין חוששין לסתם חטים של אותה שנה שכוונתו דלחטים שבודאי אינם מצומחים אין לחוש שמא נתחמצו אלא שמכל מקום לא הגיעו לידי צמיחה לזה אין חוששין אבל מכל מקום יש לבדוק אם הוא פחות מששים ולכאורה הדין עמו דאף שרוב החטים אינם מצומחים וגם יש להם חזקת כשרות מכל מקום הרי הוי מיעוט המצוי ויש לחוש מדרבנן כמו בבדיקת הריאה והאריך דכד דייקת אי אפשר לפרש כן לשון הש"ע וכו' ובמסקנתו כתב דבין להרשב"א ובין להרא"ש שרי לטחון בלי בדיקה ויותר טוב משנבדוק ולבטל בידים מכל מקום לצאת מידי חשש דנותן טעם כדכתב הסמ"ק דחטים צמוחים וחמוצים נותן טעם מהראוי אם אפשר להוסיף כהוראת החיי אדם אבל לא מן הדין ויש לדעת דאחר הטחינה נשאר קמח מן המצומחים פחות משאין מצומחים ורחוק שיהיה כל כך מצומחים שלא יהיה בקמח ששים וא"כ ודאי מן הדין שרי לטחון בלי בדיקה ואף כי להוסיף ודאי אין מן הצורך עכ"ל ובמה שהבין בכונת הרב חיי אדם לדעתי העניה יש לפקפק עיין בדבריו שבכלל קכ"ה סעיף ה:
<b>גם</b> בספר מנחת שי לגאון בדורנו יצ"ו בסי' א' נשאל בחטים שנמצאו בהם הרבה מבוקעים עד שאין בחטים הכשרים ששים כנגדם והרב השואל רצה להתיר לערבם עם חטים כשרים ולהוסיף עליהם עד שיהיו ששים ולטחנם לאכול מהם בפסח וכתב הרב השואל דיש בזה שתי חששות א) משום דאין מבטלים איסור לכתחלה ב) דיש לומר חוזר ונעור בפסח ולזה הביא דברי הטורי זהב דבנתערב לח בלח פחות מששים קודם פסח מותר להרבות כבסכך פסול וכו' וכתב ראיה מסי' תרכ"ו וגם קיימא לן בסי' תמ"ז ס"ד דבלח בלח אונו חוזר ונעור ואם כן ליכא שום חשש עוד והשיב על זה עם כי דברי זקני הטורי זהב חביבים עלי מאד עם כל זה יען שכל הראשונים והאחרונים מחמירים בזה לא נוכל לסמוך להתיר והביא תשובת הרשב"א סי' תפ"ה ודברי המגן אברהם בסי' תמ"ז ס"ק מ"ה דמסכים להרשב"א דאסור להוסיף אפילו כדי להשהותם וגם הבית חדש לא התיר לערב רק כדי להשהותם ולא לאוכלן וכו' והדין אמת דאסור להוסיף כדי לאוכלם בפסח אליבא דכולי עלמא ומלבד החשש הנ"ל יש עוד חשש שכתב הר"ן בתשובה דהיתר בהיתר לא בטיל ואף שהר"ן דחה זה מכל מקום למעשה לא מלאו לבו להקל לטחון ולאכול בפסח רק להשהותם וגם על זה הקשו עליו הפרי חדש ושאר אחרונים והאריך בדין ביטול היתר בהיתר וסיים ועל פי כל האמור לא אוכל להסכים בזה לדעת כ"ת להתיר לערב בשאר חטים כשרים אלו תורף דב"ק:
<b>וכשיש</b> ששים בחטים שאינם מצומחים נגד החטים המצומחים דשרו כתב הגאון מוהר"ם שיק בסי' ר"ל שדעת הרב השואל בשנה אשר החטין צמחו והוצרכו ליקח אותם לחטי דפסחא על פי היתר שבסי' תנ"ג סעיף ג' כשיש ששים נגד המצומחים דיש להניח מהקמח סאה או חציה ויתלו המצומחים בזה או מתורת פדיון והשיבו שכמו זה כתב המגן אברהם סי' ת"ל בשם מוהרש"ל שכל אחד יאכל מעט קודם פסח מהקמח שטוחן לפסח דשמא יש בהקמח מעט חמץ ויתלו במה שאכלו אמנם אין לזה שייכות בנדון דידן והאריך לבאר כונת מוהרש"ל וליישב מה שמקשים עליו האחרונים ותור דב"ק הוא (בד"ה אמנם) דכונתו היא לצאת מחשש אולי נתערב מכל כלי הטחינה איזה פירור או פירורי חמץ והנך פירורים אי אפשר שיתפררו בכל הקמח והם מונחים במקום אחד לזה מהני שיאכל מקצת ממנו דאז יש ספק ספיקא שמא לא נתערב בו אם תמצא לומר נתפרר אולי בא הפירור לתוך הקמח שאכל קודם פסח וכו' אבל באיסור הנבלל הוא נגד החוש ונגד הדין לומר דהאיסור הוא מה שאכל ומה שכתב מצד תורת פדיון אינו מובן דאיך יפדה דבר קודם שחל איסורו כדי שלא יחול איסורו ואף בפסח עצמו למאן דסבר דמהני פדיון היינו להתיר בהנאה ולא באכילה ועל כל פנים לא מצאתי טעם לזה שיאכלו מן הקמח קודם פסח ואינו מעלה ואינו מוריד (והאריך, עוד ליישב כמה עניינים השייכים לזה ובמסקנתו סיים) הדרינן לנדון שלנו שאם הוצרכו ליקח חטים שצמחו והוו מיעוטא דמיעוטא ויש יותר מששים בהיתר שרי ואין נפקא מינה בזה לאכול מן הקמח קודם פסח:
<b>ודע</b> שהשגתי ספר יקר פינות הבית וראיתי שתי תשובות שם סי' ח"י וסי' י"ט משני גאונים בדין החטים בשנה שרבו גשמים מה דינם והאריכו השואל והמשיב בדין זה ולא יכלתי כעת לעיין בדב"ק ואיה"ש אשובה אשנה פרק זה בלא נדר וזאת לזכרון:
<b>ה</b><b>)</b> <b>חטים</b> מבוקעים שנתייבשו ונתערבו בכור של חטים אם אכל מהתבואה קודם הפסח הוי ספק ספיקא ושרי למיכל מנייהו בפסח וכו' כן כתב במג"א בשם בית חדש וחלק עליו הפרי חדש ואסרו אפילו בשהיה והרב בגדי ישע דחה דברי הפר"ח והא ודאי כיון דמידי דרבנן הוא והרב פרי חדש הוא יחיד לגבי הני להם אנו שומעין כן כתב הרב חכמה ומוסר בד' קס"ז אות ל"ז הנה דברי המג"א הם בסי' תס"ז סק"ד שהביא מה שכתב בב"ח בשם המרדכי דכשאכלו מהתבואה עד הפסח הוי ספק ספיקא דשמא אכלו כבר מן האיסור ואם תמצא לומר לא אכלו שמא יאכלו מן המותר לדברי הרב פרי חדש הם בסעיף ב' (ד"ה ומ"ש אסור) איני מסכים עמו ואף להשהותו אסור וכו' ודבר רחוק הוא למתלי שאכלו כל החטים המבוקעים קודם פסח וגם לומר שבפסח יאכלו מן המותר וזה רחוק מהדעת וכו' עכ"ל וספר בגדי ישע אין מצוי אצלי ורואה אני דהרבנים נהר שלום באות ד' וזכור לאברהם ד' קי"ג ע"א הביאו מסקנת הרב פר"ח ובנה"ש כתב על דברי הב"ח דהוראה תמוהה היא והני מילי דמר הרב פר"ח נכונים בטעמם הנך רואה שאינו יחיד בסברתו ואם כן ודאי יש לחוש לדבריו ובלאו הכי בגוף דברי המרדכי עיין בב"ח ומג"א ועיין בש"ע הרב מוהרש"ז בסי' נ"ג אות י"ב ובסי' תמ"ב אות י"ד ט"ו ט"ז:
<b>והנה</b> בדברי הפוסקים מבואר דכשנמצא בכרי קצת חטים מבוקעות מתירים השאר על ידי בירור המבוקעים או כשיש ששים נגד המבוקעים ולא חשו על השאר שמא גם הם נתבקעו אלא שנתייבשו ואין ניכרים ובשו"ת שואל ומשיב מהדורא קמא ח"ג סי' פ"ז כתב בשם רב השואל דרצה לחדש דהמבוקעות מעידות על שאינן מבוקעות דנתייבשו ודחה דבריו דכל שאין מבוקעות וגם המבוקעות אינם חמץ גמור לא מעיד על שאין מבוקעות ולא דמי לבצק חרש שאחת מעידה על חברתה ככתוב בסי' תנ"ט דשם יש חשש חימוץ גמור רק שאינו ניכר וכאן גם הביקוע אינו חמץ גמור ושקיל וטרי לדחות מה שהשואל הביא ראיה לסברתו דהמבוקעות מעידות וכו' ומסיק על כל פנים לענין דינא דהמבוקעות אין מעידות על שאין מבוקעות דאף אי נימא דהביקוע הוי חמץ גמור מכל מקום מדראינן שהרוב אין מבוקעות מהיכא תיתי לחוש שנתייבש ומהראוי לומר שרק המיעוט נתבקעו והמרובות לא נתבקעו כלל ותשו' זו נישנית במהדורא תליתאה ח"א סי' קס"ז עי"ש:
<b>וכתב</b> הרב שואל ומשיב שם דחטים אלו אף שיש בהם ששים נגד המבוקעים אם הם משומרים משעת קצירה לצורך מצוה כנהוג אין ראויים למצות שמורות דשימור בעי שיהיה משומר ודאי וכל שיש ספק אולי היו מבוקעות והתייבשו אחר כך זה לא מיקרי משומרות וכעין מה שכתב בשיטה מקובצת למציעא ד' ז' דכל דכתיב עשירי ודאי אף רוב לא מועיל דעל כל פנים ודאי אינו והוא הדין כאן כיון דכתיב ושמרתם בעי שימור ודאי אלו תורף דב"ק בשתי מהדורות הנ"ל גם בתניינא ח"ד סי' קפ"ב כתב להסכים לדברי השואל דשנה שרבו הגשמים ונמצא בהחטים שנקצרו למצת מצוה הרבה מצומחים ומבוקעים ורוצים לתקן לבררם אחד אחד עד שיהיו נקיים דיותר טוב לאכול מחטים שאין בתוכם מבוקעות רבות כל כך אף שלא נשמרו מעת הקצירה מלאכול מחטים משומרים כאלו דאינו נקרא משומר ודאי וכו' מטעם הנז"ל עי"ש ובזה מתיישב מאי דהוה קשיא לי על רבינו מוהר"ם מלובלין בסי' קי"ט בקמח שהיה בו חשש מחמת נשיכת העכברים בשקים הורה להתיר הקמח לאכילת מצה דרשות ולאכילת מצת מצוה יקחו קמח אחר עי"ש ואינו מובן לכאורה מה בין רשות למצוה אם יש כדי לחוש אף במצת רשות ניחוש ואי לא אף למצוה לישתרי אך לפי מה שהסביר בשואל ומשיב ניחא דאף דלאכילת רשות מותר מן הדין מכל מקום לאכילת מצת מצוה כיון דכתיב ושמרתם בעינן שימור ודאי וכל שיש נידנוד ספק אין זה שימור ודאי וכתב הרב בית מאיר א"ח סי' תס"ו על פי דברי הרב מהרמ"ל הנ"ל דנכון להחמיר בכל ספקות הנופלים למצת מצוה כיון דכתיב ושמרתם אפילו במקום שיש להקל במצות הנאכלים עי"ש וכן כתב בתשובתו שבסי' תס"ז עי"ש (בסוד"ה והשבתי) וכן כתב בשו"ת דברי מרדכי פרידבורג סי' מ"ג ומ"ד הבאתיו בסי' י"א אות ג':
<b>אלא</b> דיש לפקפק לכאורה על מה שהסביר הרב שואל ומשיב דהנה במאי דבעינן שימור לשם מצת מצוה נחלקו רבני האחרונים אם הוא מדאורייתא או מדרבנן דהרב פרי חדש בסי' ת"ס אות א' סובר דהוא מדאורייתא והרבנים בית חדש שהביא שם והט"ז שם סק"א והח"י סק"ב סברי דהוא מדרבנן ועיין שם במשבצות ובאשל אברהם ואם כן דברי השו"מ אתו שפיר לדעת הרב פר"ח דמאי דדרשינן שמור לשם מצת מצוה הוא מדאורייתא ומצינן למימר דשימור ודאי בעינן אבל לדעת הסוברים דענין זה אינו אלא אסמכתא מדרבנן קשה בעיני לומר דצריך שימור ודאי דומיא דעשירי ודאי ולא מהני ביה רוב וס"ס וכו' ומצינו בתשו' מרבנן בתראי שלא חשו להחמיר בחטים השמורים משעת קצירה יותר ממה שהדין נותן לאכילת מצת הרשות בפסח עיין בשו"ת בית שלמה סי' צ"ד והבאתי תורף דבריו לקמן אות ו' ובשו"ת המ"ץ סי' ל"ו הבאתי תורף דבריו לקמן אות חי"ת:
<b>וראיתי</b> בספר הבהיר מנחת משה ד' ט' אות י"ד שכבר קדם והביא כל דברי השו"מ הנ"ל והוסיף משה דבספר שערי דעה סי' קפ"א כתב דאף דבריש פרק אין דורשין חשיב הש"ס מקומות שנאמר בהם שימור בתורה שבת עריות הקדש מצה ולא אשכחן להחמיר בכל הני בספקן יותר מכל התורה כולה אולי הוא משום דלענין גוף האיסור אין לחלק בזה לשאר איסורי תורה רק לענין המצות עשה דשמירה בעינן שיהיה שמור על צד הודאי עכ"ל והנה מצינו כיוצא לזה להחמיר במצות עשה יותר מלא תעשה דבלא תעשה פשיטא לן להקל בכל דבר שיש בו ספק ספיקא במידי דאורייתא ואילו בקיום מצות עשה דעת הרבה מדרבנן בתראי דלא מהני ספק ספיקא לפוטרו ממצות עשה כמו שמתבאר ממה שרשמתי בקונטריס הכללים במערכת הסמך אות כ"ו וכן במחלוקת הראשונים בחומר הספקות אם הוא מדאורייתא יש סוברים דדוקא באיסורין הוא שנחלקו אבל במצות עשה לכולי עלמא חומר הספקות מדאורייתא עיין מה שרשמתי בקונטריס הכללים שם אות מ"א ולפי הנראה הרב שערי דעה קאי בשיטת הרב פ"ח דשימור לשם מצה הוא מדאורייתא וצריך לעיין בגוף הספר ואין נמצא אתי וגם דעת הג' בית מאיר בסי' ת"ס היא דהוא מדאורייתא ודחה ראית החק יעקב מדברי הרמב"ם בפרק חמישי מהלכות חמץ ועיין מה שכתבתי בזה בקונטריס הכללים במערכת האל"ף אות רג"ע (בשדי חמד ח"א) שוב נזכרתי דבשו"ת שואל ומשיב מהדורא תניינא ח"ג סי' פ"ד גילה דעתו דלאו דוקא במצות השמורות משעת קצירה למצוה הוא דסבר הכי אלא בכל המצות הדין כן לדידיה וחידש על פי שיטתו דלא מהני ספק ספיקא לחמץ ועיין מה שכתבתי על דבריו בסי' ב' אות א' בענין ס"ס ובדין מים שלא לנו ולש בהם אם יש לחלק בין מצות דמצוה למצות דרשות עיין להרבנים ט"ז סי' תנ"ה סק"ו וחק יעקב ובאה"ט ס"ק י"ב ועיין לקמן באות ח"י בעיקר סברת הגאון שואל ומשיב בהא דבעינן עשירי ודאי.
<b>וכתב</b> הגאון שאילת שלום במהדורא תניינא סוף סי' י"ד בדבר החטים הנידושים על ידי מכונות אשר כח הבאת המכונה מחסר קצת מהחטים וקצתם חסר מעט בראשם החד גם כן יפה כתב כבודו דאין להחזיק ריעותא מסתמא לחוש להן לנתבקע ותולין במצוי בכח המאשין ואין לפקפק בזה כלל ועיין בסי' תנ"ג אלא דבכל כיוצא בזה אמרו הכל לפי ראות וכו'.
<b>ובשו"ת</b> אורי וישעי להגאון אבד"ק יאסי יצ"ו בסי' ה' נשאל בחטים הנידושין על ידי מאשין וממהירת המאשין דרוסת החטים נמצאים הרבה נשברים והשלמים גם כן נמצאים הרבה שנקלפו הקליפה העליונה עד שנראים נקובים ואי אפשר לבדקן אם נתבקעו או נצמחו ודעת הרב השואל להתירם לפסח והשיב דיש לדון בזה להתיר מטעם דאין מחזיק איסורא כמבואר בסי' תנ"ג סעיף ד' להתיר בשעת הדחק ליקח קמח מן השוק מטעם זה אלא שדעת הצמח צדק בסי' ל"ב דאם יודעים בבירור שדרך לכבס החטים אף אם רק מקצתן מכבסים לאסור ליקח קמח מן השוק והאחרונים חולקים דכשהרוב אין מכבסין אמרינן כל דפריש וכו' עיין חק יעקב סקט"ז וגם הצמח צדק עצמו בסוף התשובה כתב דאף שהנחתומים מכבסין החטים מכל מקום מוכרי הקמח אינם ידועים בזה ואין קמחם נקי כמו הקמחים של נחתומים וכיון שאין נקי כל כך אין להחזיק איסור לומר שנתכבס ועוד מבואר בדבריו דאף אי ידעינן שגם מוכרי הקמח מכבסים מכל מקום ברור שאין מנהגם לכבס תמיד אלא לפעמים מכבסים ולפעמים אינם מכבסים ומותר לאכול הקמח בפסח בשעת הדחק הרי שגם הוא אומר הכלל דאחזוקי איסורא לא מחזקינן להקל וסמך על טעם קלוש שנראה לעינים דזה אינו נקי כמו זה ובנדון שלנו ידוע שכל ימי הקציר הללו לא ירדו גשמים ועת הגריד היתה למה נחזיק ריעותא לומר שיש עוד מצומחים אשר לא ראינו לפנינו ויש ספק ספיקא שמא לא נמצא יותר מצומחים ושמא יש ששים נגדם ובשו"ת השיב משה סי' ח"י העלה היכא דנראה ביקוע למעלה שנראה שהוא הכנה לצמיחה ודאי אין להקל כלל על כל פנים בפחות מששים כנגד כל החטה רק אם לפרקים נסדקה מהדישה אין לחוש וניכר הוא עכ"ד הרי כדברינו דהיכא דניכר שנסדק מהדישה אין לספק שמא היתה ביקוע או צמוח קודם שנסדקה מהדישה ואין צריך ששים נגדה:
גם יש לדון להתיר דיש לדמותו למין במינו ונשפך דמבואר ביו"ד סי' צ"ח דמותר משום דהוי ספק דרבנן ולקולא כמו כן חטים הללו עם החטים המצומחים נחשבים הם כמין במינו לשיטת רוב הפוסקים אף למה שכתב מרן הב"י ביו"ד סי' צ"ח בשם מצאתי כתוב דשאור ועיסה נחשבים מין בשאינו מינו ולדידיה גם חטים מצומחים עם שאינם מצומחים נחשבים אינו מינו כבר דחה רש"ל בים של שלמה חולין דברי המצאתי כתוב מדתנן בערלה מין במינו כיצד שאור של חטים בעיסת חטים ואף להמצאתי כתוב דשאור ועיסה הוי מין בשאינו מינו היינו דוקא היכא דידעינן בודאי שנתערב אבל בספק אם היה כאן איסור כלל אף בספק דאורייתא אין להחמיר כמבואר בסי' ק"י בכללי הספק ספיקא ובאחרונים ובשו"ת ברית אברהם סי' ל"ו האריך להתיר בדיעבד שנטחנו החטים בספק אם היה ששים נגד המצומחים ומדבריו ראיה גם כן לדברינו ועוד יש לצרף דעת הפוסקים דקמח בקמח מיקרי יבש ביבש ולדעתם אמרינן שפיר חד בתרי בטיל אף באין ששים נגד המצומחים וכיון דמהקמח נעשה גיבול במים ואינו אוכל התערובת כך ביבש שפיר שייך לומר שאינו חוזר ונעור בפסח ועם כי אין לסמוך על דעה זו לחוד נגד דעת הפוסקים דקמח בקמח הוי לח בלח על כל פנים חזי לאיצטרופי לכל סניפי היתרים הנ"ל וביחוד דקשה להשיג חטים אחרים שמה ודאי דיש להתיר חטים הללו בלי שום חשש כלל:
<b>ו</b><b>)</b> <b>מה</b> שכתב מעלתו שנמצא בחטים ציבלקי"ס (אמרו לי שהוא בצלים) ואמרו ההמון שהם אסורים ותמה מעלתו שלא ידע הטעם הנה תמוה מי שמזדקק להוראה יאמר שלא ראה זאת שהציבלקיס אוסרין ודעת קצת מאחרונים שאף ששים לא מהני בזה כן כתב הרב שואל ומשיב במהדורא תנינא ח"ג סי' פ"ב הנה משמעות הדברים שנמצאו הציבלקיס בהחטים טרם שנטחנו ואמר מר דאסורים כלומר דאין להם תקנה לטוחנם לצורך הפסח ואני בער ולא אדע אמאי יהיו החטים נאסרים דאף דהבצלים חריפים ומחמצים ונאמר שדינם כפלפלין שאוסר בדיעבד כמו שכתב הרמ"א בסוף סי' תנ"א הרי כתב שם המג"א דדוקא כשנלוש בתוכו אבל אם נפל עליו יסלקנו ומותר והכא נמי יסלק הבצלים ויהיו החטים מותרים ואף אי מיירי שנודע זה אחר שנטחנו החטים ואמר רב לאסור הקמח מפני הבצלים שמחמצים הרי כתב שם הרב חק יעקב בשם הא"ז שפסק להתיר באכילה בכל מיני תבלין ואין לנו לאיסור אלא פלפלין בלבד ואולי משמע ליה דלא התיר הא"ז אלא כשנודע אחר הלישה והאפיה שזה דוקא חשיב דיעבד אבל קודם הלישה אין להתיר הקמח ודוחק:
<b>שוב</b> נזכרתי אשר מעין לנדון דידן נשאל הגאון חתם סופר ונראה דעתו לאסור אם לא נבררו והוא שבסי' קכ"ו כתב השואל חטים דהאי שתא נמצאו ביניהם שגדלו כעין שומים קטנים חדים וחריפים כשומים וכשנטחנים עם החטים איכא למיחש למי פירות ולדברים חריפים הגורמים חימוץ אלא שהוא דבר מועט וכתב המג"א למעט מי פירות ליכא למיחש אלא בפלפלין ואף אם השומים חריפים מכל מקום כיון שהתערבו בריבוי הקמח טרם בא המים אם כן כבר בטיל חורפייהו ובתשובתו כתב בדין דמי פירות אין מחמצין דיש חילוק בין כשהם דרך לישה לכששוהים בתוך דבר ימים רבים כדי שיתחמצו ושקיל וטרי בזה ומסיק וז"ל ובנדון שלפנינו אם החטים נטחנים ובתוכם דבר הנסחט ומתלחלח אפילו טפה אחת אינו מתערב שנאמר בטל ברוב או בטל חורפייהו כי אם מצא מעט קמח בצדו ומתגבל ונעשו עגולים קטנים כעין חרדל וכיון שהוא דבר חמוץ ושוהה יום או יומים מי יודע אם אין העגולים גופיה נעשים חמוצים ושאור לחמץ העיסה ועוד שאין מתערבים בלישה ונשארים בעין במצה ובפסח פוגע בו ואוכלו לכן טוב לברר יפה החטים ואחר כך לנפות הקמח לאט לאט באופן שאם יש בו עגולים כאלו ישארו למעלה בנפה ומכל מקום אם לא נעשה כן אין להחזיק רעותא ולאסור בדיעבד אלו תורף דב"ק משמע דכל שלא נעשה כן כלומר שלא בררו החטים ולא רקדו הקמח אין דעתו להתיר אלא בדיעבד שכבר לשו ואפו ובשו"ת הרב רמ"ץ סי' ל"ה נשאל על חטים שנמצאו בהם קצת גרעינים מצומחים שקורין קנעבלי"ך וכתב באות ה' דאם יש ששים בשופי כנגדם אין שום חשש אולי הוא דבר חריף דחמץ כהסכמת האחרונים דדוקא פלפלין או סיד חי ולא סיד מכותל ואין לחוש ולומר דיש בהם לחלוחית והוי כמי פירות (כלומר ועל ידי הלישה במים הוי מי פירות עם מים) דמנא לן לאחזוקי ריעותא ותולין במצוי דמלחלוחית מים נצמחו מעט ואף אי הוי מי פירות וכשיבא אחר כך במים הוי מי פירות עם מים כמו שכתב בב"י בשם הגמ"י בסי' תג"ן גבי נשיכת עכברים מכל מקום אין לחוש בזה כשיש ששים כנגדם דבמעט מי פירות אין להחמיר וגם יש לומר דכבר נתיבש ונתנגב ואיננו כדכתבו הצ"ץ ומג"א סי' תס"ב ואף שהח"י בסק"ג מחמיר דהמי פירות נשארו בתוכו מכל מקום בפרי חדש סק"ד מסיק להתיר ובפרט בנדון דידן לבדות מלב חומרות כאלה ומה שחשש הגאון חתם סופר דנשאר לחלוחית מהקנעבליך בתוך הקמח וכו' דבר זה מכחיש החוש דכיון שיש ששים נגד הקנעבליך ובלח לכולי עלמא יש בילה ועל ידי טחינה הקמח נבלל כל גרעין כזה בהרבה ולא נשאר לחלוחית זה לבדו ובודאי נתנגב ואינינו וכו' וגם בתשובת בי"א סי מ' מתיר ביש ששים ואך למותר לדבר מזה כיון דהחת"ס עצמו מסיק דאם מרקדין הקמח אין שום חשש ואנחנו מרקדים הקמח וגם בלי ריקוד מתיר בדיעבד ולכן ינהגו בחטים אלו כמו שנוהגים תמיד דלאחר שנבלל הקופה לוקחים מעט מעט שלש פעמים ואם אחר הבדיקה היטב יש ששים נגד הקנעבליך אין שום חשש לטוחנם לפסח עכ"ד.
<b>והנה</b> שו"ת בית אפרים שרמז הרב רמ"ץ אין מצוי אצלי לראות דב"ק דמדברי הרב רמ"ץ נראה דמפורש בבית אפרים דמותר בששים ואילו מדברי הרב תפארת יוסף בסי' ל"ב לא משמע הכי שנשאל שנמצאים בחטים זרעונים הנקראים זעלינטא"ץ אם יש בהם חשש חימוץ ואם לא הוי בכלל מי פירות והשיב שחקר ונודע לו אשר הוא מין חטים שמחמת חום החמה נתייבש ונעשה כן ובפרט כי גם על הקנעבליך שהחמיר הגאון בית אפרים עיקר החשש היה משום דבעת הלישה הוי מי פירות עם מים והמג"א כתב בסי' תס"ב דמעט מי פירות אינו אוסר וכתה"ר כתב במכתבו שנמצא רק א' או שנים בקווארט וכו' ואם כן מעט מי פירות בתערובת מים הרבה לא יוכל לגרום שום חימוץ ועיין בפרמ"ג ומק"ח שכתבו דבדיעבד אמרינן דמעט מי פירות בתערובת מים הרבה לא יוכל לגרום שום חימוץ ועיין בפרמ"ג ומק"ח שכתבו דבדיעבד אמרינן דמעט מי פירות אינו גורם להחמיץ ובפרט כיון שהתערב בקמח המיעוטא דמיעוטא זרעונים קודם שנילוש במים ואולם כל זה לא צריך לנדון דידן שהוא מין חטה ולא מין פירות ובפרט דגם במי פירות כתבו הרבה אחרונים דבטל בששים כיון שהוא חמץ נוקשה ונוקשה בטל בששים בפסח כמו שכתב המג"א סי' תמ"ז אלו תור דב"ק משמע מלשונו דמדעתו הוא דאמר דכיון שיש ששים אין חשש במי פירות עם מים ואינו מפורש כן בבית אפרים ועל כל פנים למדנו מדבריו דגם הוא סובר כדעת הרב רמ"ץ דאף אם נחשוב מי פירות עם מים כל שיש ששים שפיר דמי בזרעונים זעלינטץ הנ"ל ובקנעבליך ונראה דכן הדין גם בהציבלקיס הנ"ל ודינם שוה לקנעבליך ועיין להרב ישועות יעקב בריש סי' תס"ב שכתב להתיר הקנעבליך משום דהוי רק מי פירות ועוד דמי פירות עם מים הוי חמץ נוקשה ונוקשה דמי פירות אם מים בטל בששים ומיירי בשכבר נאפו המצות עי"ש:
<b>ובשו"ת</b> בית שלמה סי' צ"ד נשאל בחטים שמורים משעת קצירה שנמצא בהם שתי גרעינים צבילקיס וזרקום וטחנו החטים ונשאר עוד חטים ונתערב קב מהם עם חטים אחרים שמורים משעת קצירה ואחר כך טחנו באותו בית הרחים הרבה חטים לפסח מה דין חטים ראשונים ושניים והאחרונים והשיב דאין להתיר מטעם דמי פירות עם מים אם לש יאפה מיד ואם כן ילוש ויאפה מיד דזה דוקא בדיעבד וגם משום דהמי פירות דהם המוץ של הזרעונים הם מעט וכתב המג"א דמעט מי פירות אינו מחמיץ הנה בשו"ת בי"א סי' מ' מסיק להחמיר ומשום דמי פירות עם מים חשיב חמץ נוקשה ובטל בששים אין להתיר דודאי חמץ נוקשה דמי פירות עם מים חמיר והוי בכל שהו (עיין מה שרשמתי בזה לעיל סי' ב' אות ב') ועוד כיון שלא חפשו בשאר החטים מנא לן בבירור שיש ששים כנגדם ואם ידוע בבירור שיש ששים אף אם נאמר דנוקשה כזה אסור בכל שהו כהסכמת כל האחרונים זהו בתערובת בפסח אבל כשאופין קודם פסח הוי לח בלח ואינו חוזר ונעור ומיהו בחתם סופר ובי"א כתבו חשש דמחמץ מחמת חריפות המוץ וגם משאר חששות וידעתי שהרבה אחרונים נטו קו להקל בשאלה זו ואני איני מיקל וזכרני בימי חרפי היה מחלוקת רב בזה ויצא הדבר להחמיר אך בנדון דידן שלא נמצא אלא שני זרעונים יש להתיר כדברי כ"ת דבדרבנן נקיטינן דדוקא בתלתא הוי חזקה וענין נדון דידן אינו אלא מדרבנן וכו' ומכל מקום למעשה איני רוצה להקל עד שיסכים הרה"ג וכו' וגם שאר החטים כתב להתיר כיון שאין בהראשונים אלא חשש בעלמא אלו תורף דב"ק ומובן מדבריו דקנעבליך וציבלקיס דא ודא חדא היא או שהם מין אחד או שדינם שוה ושמעינן מיהא דחטים שנמצאים בתוכם צבילקיס אינו פשוט לאסור החטים שלא יהיה להם תקנה כמו שכתב בפשיטות הגאון שואל ומשיב:
<b>ומצאתי</b> את שאהבה נפשי ספר הבהיר מנחת משה בד' ט' אות י"א שהביא שו"ת הרב דברי חיים ח"ב סי' ל"ח שזכור בילדותו היה מחלוקת עצום בחטים שנמצא בהם שומים שקורין ציבלקאס הללו אוסרים והללו מתירים ושהמנהג לאסור ומי יבא להקל באיסור חמור אך אם אי אפשר בחטים אחרים יעשה על דרך שכתב החת"ס ויעשה תחבולות למעט השומים על ידי בדיקה מקודם ובשעת הריקוד ויותר טוב להתיר חטים שיש בו שומים על ידי ברירה ובדיקה היטב מלהתיר חטים שאין בהם רק מעט יותר מששים נגד חטים החמוצים והוסיף משה להביא שו"ת תפארת יוסף הנ"ל ושם באות מ"ז הביא שו"ת הרבנים חת"ס ושו"ת רמ"ץ וישו"י הנ"ל וכתב שבשו"ת שערי דעה סי' כ"ה כתב לחזק סברת החת"ס:
<b>עתה</b> נדפס ספר יקר שו"ת חשק שלמה להגאון משה שלמה אבד"ק נאשעלסק בסי' ד' נשאל בשנה שהיה דוחק גדול שחפשו מאד והוציאו הוצאות רבות למצוא חטים שהם כשרים שלא יהא בתוכם תערובת שומים ובצלים שאוסרים הרבה מאחרונים לפי שהם מי פירות עם מים וכן בשערי תשובה הביא שבתשובת בית אפרים החמיר שלא לאכול מצות שנאפו מחטים שנמצאים בתוכם שומים ששה בכל קאוורט אך יש אצלינו תשובת הגאון מוהר"ם מינץ מבראד אשר נשאל גם כן השאלה שבבית אפרים והתיר לפי שהמי פירות נתייבשו קודם שבאו המים גם בישועות יעקב מתיר לפי שהוא דבר מועט במי פירות וגם שהוא חמץ נוקשה ובטל בששים ועם כי מעולם לא הוריתי להתיר לכתחלה אף כשנמצא רק שנים בכל קווארט אך בשעת הדחק גדול שכמעט אין בנמצא חטים כשרים בלי שום תערובת אבקש מכתה"ר להורות לנו את הדרך וכו' אלו דברי הרב השואל והשיב לו דמה שכתב בשם הגאון מוהרמ"ם הנה בשו"ת בית אפרים כבר הביא ראיות שלא כדברי המוהרמ"ם וכן כתב בחק יעקב סי' תנ"ג ס"ק כ"ב לענין זיעת בהמה אף שנתייבשו מי פירות בתוכם מחמיץ.
<b>והנה</b> עיקר טעם הבית אפרים לאסור בזה הוא כיון שנמצא חמשה או ששה קענעבליך בקאוורט והוא יותר מהרגילות יש לחוש שמא יש הרבה יותר וליכא ששים והביא מה שכתב המגן אברהם בסי' תס"ג ס"ק י"ב בשם הכל בו בנמצא בתוך התבשיל שעורים אך באמת גם בחטים שצמחו כבר המנהג פשוט אף אם נמצאו הרבה חטים שצמחו יותר מהדרך אם בודקים שלשה פעמים משלשה צבורים מהקופה והיה ששים נוהגים להתיר וגם כאן יש להתיר אם בודקין שלשה צבורים והיה להם הערך ששים שוב הבנתי מדבריו שמה שמחמיר בזה הרבה הוא לפי שנוטה לדעת הסוברים שאף למאן דאמר דנוקשה הוא מדרבנן מכל מקום נוקשה דמי פירות עם מים אסור מן התורה ולא מהני ביטול בששים אך כבר הארכתי בתשובה דהעיקר להלכה כדעת הגאון סדרי טהרה בספרו שיורי לקט על אורח חיים דגם מי פירות עם מים דהוו נוקשה אינו אסור אלא מדרבנן ובטל בששים כשאר נוקשה והרביתי ראיות מכמה ראשונים ואף שאין דרכי לסמוך על זה בלבד רק אם יש עוד צירוף היתר הנה גם כאן נוכל לצרף דעת הרא"ש שהביא המג"א בריש סי' תס"ב בדבר מועט אינו אוסר והארכתי בתשובה ליישב מה שאחרונים פקפקו לדחות ראיית המגן אברהם מהרא"ש ועיין במוהרש"א בפסחים ד' ל"ח ובודאי יש לצרף היתר זה לסברת הפוסקים דגם מי פירות עם מים אינו אסור אלא מדרבנן כשאר נוקשה גם יש לצרף דעת הרי"ף דמי פירות עם מים אינם ממהרים להחמיץ ואף שהגאון בית אפרים כתב עוד טעמים אחרים להחמיר המעיין היטב שם יראה שיש לדחות כל דבריו וגם הגאון הנ"ל שכתב טעמים הנ"ל כתבם רק לסניף כדרך בעלי התשובות אבל עיקר טעמו משום דסובר דמי פירות עם מים דהוו נוקשה אסור מדאורייתא אבל לדעתי העיקר דאינו אסור אלא מדרבנן ואם יש ששים כנגדו יש להקל בשעת הדחק גדול כי אין דעתי נוחה להלכה אבל למעשה איני רוצה לפסוק בדבר זה למקום אחר אשר אין עול הוראה מוטלת עלי כי במילי דפסחא יש הרבה מחמירים בדברים שאין להם יסוד על פי דין ומה לי ליכנס לתגר זה להורות בזה במקומות אחרים בפרט שאיזה אנשים יש להם קבלה מאיזה רבנים מפורסמים שלא להקל בזה לכן מנעתי מזה להורות למקום אחר רק אני מגלה שדעתי נוטה לעיקר דעל פי הלכה יש להקל בשעת הדחק גדול:
<b>ז</b><b>)</b> <b>חטים</b> הנמצאים נשוכים מאכילת עכבר לא רצה להכשיר כי אף שהטור בסי' תנ"ד (צ"ל תג"ן ועי"ש בש"ע ס"ג ומג"א וח"י ודו"ק) מיקל מכל מקום צריך ששים לכתחלה ואחר כך אמרו שבא מנשיכת צפורים שבזה אין שום חשש ותמה מעל' דבפרה פרק ט' משנה ג' מבואר דצפורים פוסלים טפי מפני שהיא מוצצת הנה פשוט בעיני דדוקא בשתיה אמרינן מפני שמוצצת אבל לא באכילה ודבר קשה ודוקא עכברי סורן רע וגייזי אפילו גלימא ועץ עיין הוריות ד' י"ג אבל לא עופות כן כתב הרב שואל ומשיב במהדורא תניינא ח"ג סי' פ"ב ויש טעות הניכר וכונת השואל להכריח ממתני' דפרה דצפורים גריעי מעכברי דהא גבי עופות תנן סתמא דפוסלין מי חטאת (חוץ מהיונה שהיא מוצצת) שהמים והרוק שבפיהם מתערבין במי חטאת ואילו בעכבר שנוי במחלוקת דלר' אליעזר פוסל דחייש לרוק שבפיו ולתנא קמא דקיימא לן כוותיה אינו פוסל משום דאינו פולט רוק שבפיו ולזה כתב הרב השואל לחלק דדוקא בשתיה הוא דאיכא למיחש בעופות טפי מעכבר אבל באכילה יש לומר בהיפך דדוקא עכברים דסורן רע ונשיכתן בחוזק ומחמת חוזק הנשיכה פולטין רוק בהחטים מה שאין כן צפורים שאין נושכין בחוזק אין מטילין רוק בהחטים כלל ולכן אין לחוש לנשיכתן זהו הנראה כונתו והודה לדבריו הג' המחבר ועיין בחק יעקב סי' תס"ו סק"ט לענין קמח שאכלו ממנו העכברים שאין להחמיר לאסור כל הקמח אלא יקשור מקום הנשוך ומותר השאר על ידי ריקוד דדוקא בחטין הוא דחיישינן דעל ידי חוזק הנשיכה נשאר איזה לחות בהחטה אבל בלא נשיכה אינו פולט רוק והכריח כן ממתניתין דפרה הנ"ל ומר"ן חיד"א בברכי יוסף שם הביא תשובת הרב בית חדש סי' קט"ו דיש היתר בקמח שאכלו ממנו העכברים מבחטים דבחטים מקום שנשך העכבר נדבק שם לחות הפה אבל בקמח הקמח נדבק בלחות הפה ואינו נופל הקמח ואף דתנן במסכת פרה כל העופות פוסלין במי חטאת חוץ מן היונה שמוצצת ושאר עופות אין מוצצות והמים נופלים מפיהם והוא הדין שאר בהמות וחיות כן דרכן חוץ מן היונה שמא דוקא לענין שתיה דצלול כן דרכן אבל לא לענין אכילה והקשה על דבריו דבסיפא דמתניתין מבואר דלתנא קמא דקימא לן כוותיה אין לחוש בעכבר אף בשתיה וכו' עי"ש וכן הקשה הרב מאמר מרדכי סי' תג"ן סוף סק"ב על הרב בית חדש וכתב דכפי הנראה לא ראה הרב"ח אלא רישא דמתניתין דמיירי בעופות ולא הסיפא דמיירי בשרצים וצ"ע ע"כ ולי הדל נראה דגם רישא דמתניתין לא ראה (כשכתב שו"ת הנ"ל) שהרי כתב והוא הדין שאר בהמות וחיות דמתבאר דיליף בהמות וחיות מדין עופות ואילו ראה רישא דמתניתין לא היה צריך ללמוד בבנין אב שהרי משנה שלמה שנינו שתת מהן בהמה או חיה פסולין ועל דברי הח"י הנ"ל עיין להרב בגדי ישע סי' ה' אות ו':
<b>ח</b><b>)</b> <b>חטים</b> שמורים משעת קצירה שנישוכו מזבובים אף שידוע שנעשה בתלוש אין לחוש לזה דהנה בהיתר חטים הנשוכים מעכברים נאמרו שלשה טעמים א) דרוק העכבר חשוב מי פירות ב) אם תמצא לומר דלחות פה העכברים מביא לידי חימוץ מכל מקום אנו רואים שאינן מתבקעין בזה ואפילו אדם הנושך בשיניו בגרגיר אין לחוש בזה משום חימוץ ג) כיון דהוי על כל פנים מיעוטא ברובא ואי אפשר לבא לידי איסור תורה אם כן אף אם נאמר דהטעמים הראשונים אינם ברורים לדינא מכל מקום מידי ספקא לא נפיק ומקלינן בספק דרבנן לומר דאינו מחמיץ בכי האי גוונא ואין צריך ששים עיין כ"ז בטור וב"י סי' תנ"ג ובתשובות המיוחסות לרמב"ן סי' ק"ן ותשו' הרשב"א סי' תפ"ח ומכל מקום נהגו לחוש לכתחלה להצריך ששים והנה החק יעקב כתב דאם נאמר דרוק העכבר הוי מי פירות אין לחוש מה שאחר כך יבא במים בלישה דהמי פירות כבר נתייבש ונתבטל לגמרי ובנשיכת זבובים ודאי ברור הדבר דכן הוא מעט מזער הוא לגמרי ועיין בסי' תס"ב שהקשו בפסקי הש"ע בסעיף ג' וסעיף יו"ד עי"ש בח"י סקי"ב וסק"ו וכיון שבשעת לישה נזהרין כמנהגם אין ממהר להחמיץ בשביל המעט מי פירות שכבר נתבטלו וטעם השני דרוק העכבר אינו מחמיץ חטה קשה אף המפקפק בנשיכת העכבר יודה בנשיכת זבובים וטעם השלישי שייך גם כן בזה ביתר שאת דיש לומר דיש גם כן ששים דלכל היותר אין חימוץ כי אם במקום נשיכת הזבוב ולא בכל החטה ולזה ודאי יש ששים ולדברי החק יעקב סי' תס"ו סק"ט דבאמת אין רוק יוצא רק בנשיכת חטים קשים יש לחוש לרוק שיצא בנשיכת דבר גוש בחימוץ וכל זה שייך בעכברים דנשיכתן בחוזק ולא בזבובים אלו תורף דברי הג' בשו"ת רמ"ץ סי' ל"ו:
<b>ט</b><b>)</b> <b>שק</b> של חטים הושיבו במקום צואת התרנגולים ונתלכלך השק מבית ומחוץ ויש ספק אם הגיע הלכלוך גם להחטים ושאלו כדת מה לעשות בהחטים אם מותרים לטוחנם לצורך הפסח הנה בהרא"ש פרק כל שעה סי' כ"ב ובטור סי' תס"ו ובמרדכי סי' תקס"ט הן ל"ו הובא מעשה כזה בשק של קמח שנתלכלך מצואת התרנגולים דאינו מחמיץ וירקד הבצק הנדבק לחוץ והשאר מותר הרי דאף דנכנס הלחות עד הקמח ונעשה ממנו בצק התירו משום דצואת התרנגולים אינו מחמיץ ומה שהצריכו לרקד הבצק כתב בהגהות מוהרל"ח משום דכשיבא אחר כך במים יהיה מי פירות עם מים (עיין לקמן סי' י"ג אות י"א שצדדתי בכונתו דלאו מה פירות ממש קאמר אלא כדין מי פירות דעם מים מחמצין אך בבית חדש כתב דלא מסתבר לומר כן אלא מה שצריך לרקד הבצק הוא משום מאיסותא ודקדק כן מדכתבו הטור והרא"ש וירקד הנדבק לחוץ ולא כתבו כן גבי שק שנפל בו מים אלא כתבו סתם ירקד והיינו משום דבזה צריך להשליך הבצק משום בל תשקצו ובט"ז סק"ד כתב דטעם הריקוד משום הקריבהו לפחתך דהמצה היא למצוה או לצורך יום טוב ואם לא רקדו הקמח אין שום איסור כלל ומשמע ודאי דיש חילוק בין טעם הרב בית חדש לטעם הרב טורי זהב דלטעם הרט"ז אם רוצה לאכול מקמח הזה סעודת הרשות בזמן איסור חמץ דהיינו לאכול מצה מבושלת מקמח זה בערב פסח אחרי חצי היום אין שום חשש איסור ולהרב"ח אסור מיהא משום בל תשקצו בכל זמן וראיתי שהרב אפי זוטרי הביא טעם הרב"ח שהוא משום מאיסותא וכתב דטעם זה מבואר במרדכי שהורו חכמי מאגנצא לרקד וכו' וטעמא משום הקריבהו נא לפחתך וכן כתב הרוקח סי' ר"ץ עכ"ל ולי הדל נראה דממה שכתב במרדכי טעמא דהקריבהו וכו' לאו טעמא דידיה לנדונו הוא אלא הם דברי הש"ס במנחות לפיסול חטים ושעורים אשר כגללי בקר ובהמה למנחות ובדידהו לא שייך מאיסותא דאם כן להדיוט נמי אסירי משום בל תשקצו ורק בקמח מה שנעשה בצק מהלכלוך שייך בו משום מאיסותא והם עניינים חלוקים ודברי הרב צ"ע:
<b>והנה</b> במרדכי לא נזכר לרקד לחוץ אלא הורו חכמי מאגנצא לרקד הקמח וכתב שם השל"ה בפירושו הנקרא בגדי ישע בשם רש"ל שפירושו דבצק הנדבק ירקד לחוץ וכן בטור עכ"ל ומשמע דגריס כגירסתנו ואהכי הוצרך לפרש כונתו דירקד לחוץ כמו שכתב בטור ומה שכתב הרב בתי כנסיות סי' תס"ו וז"ל כתב הטור בשם הרוקח והמרדכי דירקד הבצק לחוץ והשאר מותר וכו' אינו רוצה לומר שכתב כן במרדכי בפירוש אלא דמפרש דברי המרדכי כן כמו שפירש השל"ה וסיים בבגדי ישע וז"ל נראה לי דהוא משום מאיסותא ולא משום חימוץ דהא כתב דאינו מחמיץ עכ"ד ומסכים לדעת הרב"ח ולפי הנראה קאי בשיטת הסוברים דמעט מים למי פירות הוא דמחמיץ אבל מעט מי פירות במים אינו מחמיץ (עיין מה שרשמתי בזה לקמן סי' י"ג אות יו"ד) שאם לא כן אינו מוכרח דאינו משום חימוץ מדכתב דאינו מחמיץ דיש לומר דכשיבא אחר כך במים יחמיץ אי נמי אפשר שסובר כהרב"ח דהוי תולדה בפני עצמה עי"ש (עיין בסי' י"ג אות י"א הנ"ל) והנה הראיה שהביא רבינו הרוקח מדאמרינן במנחות ד' ס"ט ע"א שעורים שבגללי בהמה וכו' וחטים שבגללי בקר וכו' למאי אי למנחות הקריבהו נא לפחתך ולא אמר משום חמוץ אלמא דאינו מחמיץ ראיה זו כתבה גם הרב המרדכי בשם חכמי מאגנצא וסיים וז"ל וליכא למימר לחמץ שבתודה דמנחות משמע כל המנחות עכ"ל ונראה שכונתו דהוה ליה לש"ס למימר אלא למנחות פשיטא דלא דאי למצה שבמנחה הא איכא משום חימוץ ואי לחמץ שבתודה הקריבהו נא וכו' ומדלא אמרו אלא טעמא דהקריבהו משמע דבכל המנחות ליכא אלא טעמא דהקריבהו לפחתך ותמיה לי על הגאון קרבן נתנאל שכתב על דברי הרא"ש הנ"ל ויש לדחות דהש"ס רוצה לפסול אפילו לשתי הלחם ולחמי תודה שהם חמץ ע"כ ונעלם ממנו דברי הרב המרדכי באותו פרק באותו מקום כאמור והרב מגן האלף בסי' תס"ו כתב בסק"ז לדחות ראיה הנ"ל דאימור מיירי בלא נתבקעו ואינם קרובים להתבקע דבכי האי גוונא לכולי עלמא ליכא משום חימוץ כדאמרינן בש"ס בד' מ' ותירץ דמסתמא במעיים נתרככו טובא עד שהם קרוב שיתבקעו עי"ש ולפי מה שכתבתי בכונת המרדכי יש לדחות גם דחייתו דהוה ליה לש"ס למימר אי למצה נתבקעו אסורים משום חימוץ וכו' דכיון דחשש חימוץ חמיר מדלהקריבהו לא הוה ליה לש"ס להשמיטו ועיין להרב נודע ביהודה בתניינא סי' ס"ח ודו"ק (אחר זמן רב מצאתי שהרב בית שלמה סי' ע"ו הרגיש על הקרב"ן הנ"ל ועי"ש מה שכתב על דברי המרדכי בזה).
<b>והנה</b> מרן בש"ע השמיט דין דצואת התרנגולים אינו מחמיץ ותמה הרב שלחן גבוה על דבר השמטה כיון דלא אשכחן מאן דפליג בהא עי"ש וכתב הרב אפי זוטרי סוף סעיף ד' דמרן סובר דטעם שהצריכו בזה ריקוד הוא משום מאיסותא כדכתב הב"ח אבל לידי חימוץ אינו בא אף כשיבא במים וסמך עצמו דנלמד דין צואת תרנגולים ממה שכתב בסעיף ג' דאם נתלכלך הקמח מזיעת החומה אינו מחמיץ כיון דזיעה בעלמא הוי ולא מים ממש עי"ש והרב פרי חדש כתב דטעם הריקוד הוא משום מי פירות עם מים וכן כתב הרב בתי כנסיות שם בשם הרב ראש יוסף וכן נראה ממה שכתב בש"ע הרב מהרש"ז ריש סי' תס"ו ונראה דבצואת תרנגולים בחטים אם אפשר להכיר אותם החטים המלוכלכים יש להסיר אותם ולהתיר השאר כדרך שהתירו בהשלכת הבצק בענין זה ואם אין ידוע בודאי שנגע הצואה בחטים עצמם כבנדון דידן דהשק ראינו שנתלחלח אבל בהחטים לא נראה שום ריעותא אין לחוש כלל דלא מחזיקינן ריעותא ושמא לא נגע הצואה בחטים כלל ואף אם נגע כיון שכבר נתייבשו עד שאין ניכר בהם שום לחלוחית יש לומר דאין לחוש שוב למה שיבואו אחר כך במים בלישה כדעת האומרים כן בחטים שנשוכו מהעכברים דאין חשש למה שיבואו אחר כך למים כיון דכבר נתייבשו המי פירות עיין בחק יעקב סי' תג"ן ס"ק כ"ב וכן למאן דאמר דהטעם שהצריכו ריקוד בקמח שנתלחלח מצואת התרנגולים הוא משום מאיסותא הרי בחטים אלו שאין בהם שום רושם לא שייך מאיסותא ושרי והרב הלבוש כתב טעם אחר ואמר שצריך להשליך הבצק שדומה לחמץ ואסור מדרבנן ונפקא מינה בין הטעמים דלטעם דהוי כמי פירות עם מים אם בא ללוש במי פירות אין צריך ריקוד כלל בבצק ולהסוברים הטעם משום מיאוס וכן לטעם הרב הלבוש דמחזי כחמץ מדרבנן גם בכי האי גוונא שרוצה ללוש במי פירות אסור ולכל הדברות נראה דבנדון עובדא דידן אין לחוש כלל דסברת רבינו הרוקח ורבני מגנצא שהובאה ברא"ש וטור ומרדכי הנ"ל דצואת תרנגולים אין מחמיץ אף שמרן לא הביאה בש"ע מכל מקום לא מפני זה נאמר שחולק וסובר דמחמיץ וראינו שהרבנים לבוש ומוהריק"ש ומג"א וכל הבאים אחריהם כתבו דין זה ויש הרבה כיוצא לזה שמשמיט מרן דין בש"ע ואינו מוכרח שאינו סובר הדין ההוא עיין מה שרשמתי בקונטריס כללי הפוסקים סי' י"ג אות ה' ורק דבקמח צריך לרקד הבצק מהטעמים הנ"ל ובנדון דידן לא שייכי כלל כמו שכתבתי למעלה והרב חיי אדם כלל קכ"ה אות י"א כתב בשם הרב אליהו רבה וז"ל צואה עבה אינו מחמיץ אבל רכה בין דאדם בין דבהמה ועוף יש אומרים שדינו כמי פירות והוי מי פירות עם מים בעיסה ויש אומרים דאפילו כמי פירות לא הוי ואין מחמיץ כלל עכ"ל ואין מצוי אצלי ספר אליהו רבה ולפי הנראה היש אומרים שאינו מחמיץ כלל היא סברת הרב"ח והשל"ה בבגד"י הנ"ל ולכולי עלמא מיהא צואת תרנגולים אינו מחמיץ רק החשש משום שיבא אחר כך במים אבל בסברת הרוקח ורבני מגנצא נראה שאין שום חולק וגם למה שכתב הרט"ז דשייך גם במצה משום הקריבהו וכו' מכל מקום כיון דאם לא רקד הקמח אין שום איסור כמו שכתב הוא בעצמו יש להקל בנדון דידן שאין ידוע שנגע הצואה בהחטים ואינו אלא חשש בעלמא:
<b>וראיתי</b> להרב מאמר מרדכי בסי' תס"ו סק"ד בחטים שנמצא בהם צואת חתולים שכתב דהורה לאחד שקנה שק חטים ומצא בתוכו מעט צואת חתולים יבשה דשרו לפסח וכתב דאף דאין ללמוד היתר לזה מדין צואת תרנגולים שברוקח משום דיש לומר שאני עופות דאין לחוש למי רגלים שהרי אינם משתינים דכל מי שאינו יונק אין לו מקוה השתן כמו שכתב בספר שער השמים מאמר ד' אבל בחתולים יש לחוש שהשתינו כמו שהטילו שם רעי ובאו לידי חימוץ ומכל מקום לא מחזיקינן איסורא ושמא לא הטילו מי רגלים כלל או הטילו רחוק מהחטים או שמא לא נתחמצו החטים ואף אם נתחמצו קצת אינו אלא מיעוטא דמיעוטא ועוד עיקר דין מי רגלים שנוי במחלקת כמבואר בב"י ונוסף על זה דעת הפרי חדש וחק יעקב דדוקא מי רגלי אדם מחמיץ ולכן כל שאין רואים שום ריעותא בחטים אין להחמיר כלל דאם לא כן אין לך מגורה שלא תפול בה ספק זה וכן עיקר עכ"ל ומדבריו נלמד לנדון דידן שאין שום חשש כלל כמובן והרב דברי מנחם שם בהגב"י אות ג' כתב בשם הרב לב מבין ד' מ"ב ע"ד דמי שסובר דמי רגלים של אדם מחמיץ סובר נמי דמי רגלי בהמה וחיה מחמיץ ומכל מקום כשיש ספק אי משתין או לא התיר בנדון דידיה משום ספק ספיקא ספק לא השתין ואם תאמר השתין שמא הלכה דמי רגלים אינו מחמיץ עי"ש:
<b>שוב</b> מצאתי בשו"ת שואל ומשיב מהדורא תניינא ח"ג סי' פ"ד באחד שהיה לו שק חטים שמורים משעת קצירה תלוי בקורה בעליה והיו שם תרנגולים והטילו רעי ונתלחלח השק אמה על אמה ולא הרגיש מזה וערב אחד עשר סאין מהנ"ל עם שלשים ושתים סאין חטים אחרים וטחן הכל ביחד ואחר כך הרגיש מלכלוך השק הנ"ל מעבר אל עבר והרב השואל הביא דברי הטור דצואת תרנגולים אינו מחמיץ ושהפרי מגדים באשל אברהם סק"י כתב בשם האליהו רבה דצואה רכה מחמיץ ופירש הרב השואל דרכה היינו שיש הרבה לחלוחית הוא דמחמיץ דאי לחלולחית קצת מחמיץ אם כן צואה דאינו מחמיץ היינו קשה כאבן וזה אין צריך לאשמועינן ואם כן יש ספק ספיקא שמא לא הטפיח בגוף החטים ואם תמצא לומר הטפיח בחטים הא גם בלתיתה אינו אלא ספק וגם שיש לומר דנתבטלו בששים ואף דמבואר בסי' תס"ז דלא מהני ספק ספיקא לאכילה מכל מקום כאן יש ספקות רבים אפשר לצדד להקל והגאון המחבר השיב וז"ל והנה מה שכתב דמיירי בהרבה לחלוחית וכו' זה אינו מוכח רק דיש לומר דצואה שאינו מחמיץ היינו שקרמו פניה ואינה קשה כאבן והמחמיץ היינו שלא קרמו פניה אף שאינו רק מעט וספק ספיקא לא מהני לחמץ וכו' עי"ש (וכתבתי דבריו בקיצור לעיל סי' ב' אות א') וסיים לכן מחוייב להודיע לבעלים שבודאי לא יתרצו בשמירה כזו וזה ברור עכ"ל והנה מה שכתב באשל אברהם בשם הא"ר לפי הנראה הוא מה שכתב כאן בשמו והבאתיו לעיל דברכה הוא מחלוקת אי מחמיץ אחר כך במים או אינו מחמיץ כלל וכיון שכן אף אם נודה לדברי הרב שואל ומשיב דרכה דמחמיץ הוא אפילו אם אין בה לחלוחית הרבה מכל מקום כיון שיש ספק אם נגע כלל בהחטים וספק אם אחר כך כשיבאו במים יחשב כמי פירות עם מים או לא דאיכא ספק פלוגתא אי דינה כמי פירות ויש עוד ספק שמא לאחר שנתייבשו המ"פ בהחטים אינן פועלות שום פעולה אחר כך כשיבאו במים כדברי הרב חק יעקב לדעת המתירים נשיכת עכברים בחטים כמו שכתבתי למעלה וגם שכבר נתבטלו בששים כדברי הרב השואל נראה דמצד הדין מותרים וגדולה מזו התיר הרב לב מבין שהבאתי לעיל אלא שאם אפשר בקל יש לחוש לדברי הרב שואל ומשיב שדעתו נוטה להחמיר בזה ועיין להרב רמ"ץ א"ח סי' ל"ו הבאתיו בסי' זה אות ח'.
<b>ודע</b> דמה שכתבתי לעיל (בד"ה והנה) בשם הרב חק יעקב דכשנתיבשו המי פירות אין לחוש במה שיבאו אחר כך במים ראיתי להרב שמן המשחה בסי' ל"ה שכתב כן בשם הרב פרי חדש בסי' תס"ב סק"ג (צ"ל סק"ד) שכן מוכח מדברי הרשב"א סי' תפ"ח ודחה סיגנון ראיתו וכתב דמכל מקום יש ללמוד דין זה מדברי הרשב"א בסגנון אחר וכתב שגם מתשובת הר"ן סי' ט"ן יש לדקדק דדוקא כשנפלו מי פירות הרבה עד שנתפחה העיסה הוא דאוסר מה שאחר כך יבא במים אבל מעט מי פירות ונתייבשו אין לחוש וציין להחק יעקב הנ"ל ובסי' תס"ו סק"ז ותס"ב סק"ג וגם הרב רמ"ץ בסי' ל"ה אות ה' וסי' ל"ו אות ב' נמשך אחר מה שכתב הרב חק יעקב עי"ש והרב נחפה בכסף בח"ב ד' ז' ע"ב הביא דברי הרב פרי חדש וכתב דהדעת נוטה לסברא זו ועל זה היו סומכים וכו' ומכל מקום נכון הוא להחמיר כדעת הגמ"י בשם סמ"ק שהביא הפר"ח ושם בעמוד ג' השיג על הרב משאת משה (ספר זה אינו מצוי אצלי והנראה מתוך מה שכתב בשמו הרב נחפה בכסף הוא) דבספק אם נפלו מי פירות ונתייבשו או לא נפלו כלל לא התיר אלא בספק ספיקא משום דמשמע דאף אם נתייבשו המי פירות דין מי פירות עם מים יש להם כשיבאו אחר כך במים וכמו שנראה מההגמ"י בשם סמ"ק ושכן נראה מדברי הרב פרי חדש סי' תס"ו ולזה תמה עליו דלא ראה דברי הפ"ח בסי' תס"ב ודחה מה שהביא מהפר"ח סי' תס"ו עי"ש ובשו"ת חשק שלמה שנדפס מקרוב הביא בסי' ד' שנחלקו בדבר זה הגאונים בית אפרים ומוהר"ם מינץ מבראד והבאתי תורף דב"ק בסי' זה אות וי"ו עי"ש (מד"ה עתה נדפס) ובשו"ת עין יצחק סי' ט"ז אות ד' כתב דאף דהחק יעקב סי' תס"ב סק"ג כתב דאף דנתייבשו המי פירות אם אחר כך יתנו מים הוי מי פירות עם מים הנה הפרי חדש סי' תס"ב סעיף ד' הביא בשם הרשב"א והרמב"ן דמוכח דסברי דבכי האי גוונא אינה מחמצת וכו' ואם כן אינו ודאי איסור אלא ספקא דדינא:
<b>יו"ד</b><b>)</b> <b>חטים</b> ושעורים שלמים שבגללי בהמה לא חשיבי כמעוכלין לענין חימוץ כמו בנמצא במעי העוף או בזפק שמבואר באחרונים סי' תס"ז דשלמים ודאי לא חשיבי כמעוכלים ואף שיצאו דרך בית הרעי מבואר בש"ס ותוס' מנחות ד' ס"ט להחמיר בשלמים וכן הכריע הפרי חדש ביו"ד סוף סי' פ"ג ומה שכתב מעל' לפקפק בזה והביא שכן כתב בס' שיירי טהרה אין דברי ס' ש"ט כדאים לפקפק נגד הר"ש וגם מדברי הרא"ש והמרדכי פרק כל שעה מוכח כן ואין להרהר אחר דבריהם אלו תורף דברי הג' בית שלמה בסי' ע"ז (רמזתיו לעיל אות ט'):
<b>יא</b><b>)</b> <b>חטים</b> שנמצא בהם קצת גרגירי מלח מותרים החטים דספק לא נתלחלחו ואף אם נתלחלחו שמא לא החמיצו ואם תמצא לומר החמיצו הרי נתבטלו בששים ואף להסוברים חוזר ונעור מותר כן כתבו הרבנים נחפה בכסף ח"ב ד' ז' ע"ב חכמה ומוסר ד' קס"ז אות מ"ד בית אהרן ד' י"ג אות ז' ויש לפקפק בספק ספיקא זה (בצדדים הראשונים) דלפי הנראה הם משם אחד שמא החמיצו או לא וידוע כמה דיות נשתפכו בס"ס דשם אונס אחד ועיין להרב חתם סופר א"ח סי' כ"ה (ד"ה והנה) וספק ספיקא לא הוי שמא לא היה מלח ואם תמצא לומר היה שמא לא נתחמץ או שמא הלכה כהפוסקים דמלח אינו מחמיץ דשם אונס חד הוא שמא החמיץ או לא החמיץ וצריך להתיישב (לעת הפנאי איה"ש) במה שרשמתי בקונטריס הכללים במערכת הסמך אות כ"א:
עוד יש לפקפק בספק ספיקא הנ"ל ועל דברי הרב חתם סופר דספק נתחמצו אינו פשוט דלא חשיב ספק חסרון ידיעה עיין להרב מג"א סי' תס"ז סוף ס"ק י"ו ובמחצית השקל ושאר מפרשים שם ובנודע ביהודה מהדורא קמא א"ח סי' כ"ה וצריך להתיישב במה שרשמתי בקונטריס הכללים מערכת הסמ"ך אות ב"ן ואולי כיון דאיכא מאן דסבר דגם ספק מחסרון ידיעה מצטרף לספק ספיקא נהי דלא נקיטינן הכי מיהו במאי דלא ברירא לן דהוי ספק חסרון ידיעה אולי סמכינן אספק ספיקא על כל פנים נראה דהדין אמת להתיר כמו שכתבו הרבנים הנ"ל כיון שידוע שאף אם נתחמצו איזה חטים יש כנגדם ששים (כמשמעות דבריהם שכתבו שאף אם נתחמצו הרי נתבטלו בששים) ועיין מה שרשמתי לעיל בסי' זה אות ד' אי בעינן שיהיה ששים בבירור ומה גם דיש לומר כיון שאין ניכר בהם שום לחלוחית דלא ידענו שנתלחלחו כלל לא מחזיקנן ריעותא ומותרים:
<b>יב</b><b>)</b> <b>חטים</b> שהניחו בתוכן חתיכת בורית (שעשוי משמן ומים והוי מי פירות עם מים) כדי שלא יתליעו אם הבורית יבש שאינו בן שנתו מותר לאפות מהם אפילו לכתחלה ואם הוא בן שנתו מותר בדיעבד כן כתב הרב נחפה בכסף בח"ב ד' ח' ע"ב הביא דבריו הרב חכמה ומוסר ד' קס"ז אות מ"א והרואה יראה דמכלל הטעמים שכתב הרב נחפה בכסף להתיר הוא משום דיש גם ספק דשמא החטים שנתחמצו נשארו בתיבה עם שאר החטים שנותרו לו וסיים ובהצטרפות כל הטעמים הנז' צדדנו להקל וכו' עי"ש ומזה יש לדון להחמיר היכא דליכא למיתלי בהנותר כגון שלא הותיר כלל אלא דהרב חכמה ומוסר נראה שלא הבין כן ולכן השמיט בהעתק תנאי זה והכי מסתבר דבלא תנאי זה גם כן מותר משאר הטעמים שהזכיר שם ספק אם נתרכך הבורית ונכנס בחטים ואם תאמר נכנס אפשר שחטה קשה לא תחמיץ בזה (ולפי הנראה יש לפקפק קצת בטעם זה ממה שכתבו קצת פוסקים דרוק של עכבר אף שהוא דבר מועט מחמיץ החטים ומצריכים ברירה מפני זה עיין בסי' תנ"ג) ואם תמצא לומר החמיץ שמא נשארו בתבה וכו' ואם תמצא לומר היו שם הרי נתבטלו בטחינה ושרו להסוברים אינו חוזר ונעור עכ"ל וגם לפי הנראה הבורית בחטים נותן טעם לפגם והוא קודם הפסח וגם נתבטל עיין לעיל סי' ג' אות ב' שיש מחלוקת בזה והרב חכמה ומוסר דעתו להקל ועיין לעיל בסי' זה אות י"א שיש לפקפק קצת בספק ספיקא כזה
<b>יג</b><b>)</b> <b>חטים</b> שנפל עליהם טל במחובר אף דקיימא לן דטל מחמיץ כמבואר בסי' תס"ו כתב הרב המגיה בס' בית אהרן קריספין במערכה זו אות ג' דדוקא בחטים תלושים הטל מחמיץ אבל בעודם מחוברים אף שבשלו כל צרכם שאם נפל מים עליהם היה מחמיץ מכל מקום הטל שהוא דבר מועט אינו מחמיץ ודקדק כן מדברי מרן בסי' תס"ז סעיף ה' דמשמע דוקא אם ירדו גשמים מקבלים חימוץ ולא טל עי"ש ואף אם הדקדוק יש לדחות מכל מקום הסברה נכונה היא דחטים שהן קשות לא יועיל מעט טל היורד עליהן דרך זילוף להחמיצם וכן מתבאר מדברי הרב מעיל צדקה שהביא הרב שערי תשובה סי' תס"ז ס"ק י"ב דהא דקיימא לן דדגן שבמחובר שנתייבש לגמרי מקבל חימוץ היינו דוקא כשרבו הגשמים יום ולילה גשם חזק שמפיל הקשים והשבולים לארץ והגשמים מזלפים עליהן בחוזק אבל בגשם שאינו חזק כל כך ואינו מאריך זמן גדול אין להחמיר אלא אם רואים אותם בקועים ותדע שהרי לא הצריכו שימור אלא משעת קצירה ולא משעה שנגמר בישולם במחובר ועוד הרי טל אינו נעצר ויורד עליהם בכל יום ולא נזכר בשום פוסק מזה ע"כ הרי להדיא דטל אינו מחמיץ החטים שבמחובר כיון שאי אפשר לטל לרדת בזעף וחזק וזמן ארוך כמו הגשמים וכן כתב הרב מאמר מרדכי בסי' תס"ז סק"ז דממה שכתב מרן סי' תס"ז ס"ו דדגן שבמחובר שנתייבש לגמרי וכו' מקבל חימוץ אם ירדו עליו גשמים משמע דטל אינו מחמיץ דא"כ בלא גשמים נמי ליתסר דטל אינו נעצר היינו משום דמעט טל אין בו כח להחמיץ חטה קשה דדוקא קמח היה מחמיץ אי נמי משום שיורד דרך זליפה וכו' ואפילו גשמים אם ירדו רק מעט טיפי גשמים על השיבולים ונקצרו למחרתם אין לחוש אפילו למצה של מצוה שעושין בה שימור משעת קצירה וכן הסכמנו הלכה למעשה שוב ראיתי בפי' הר"מ על הרמב"ם שכ' בפ"ה על דין דתבואה מקבלת חימוץ במחובר וכגון שהגיע זמנה להקצר ואחר כך נפלו עליה גשמים מרובים הרי שהצריך גשמים מרובים ע"כ דברי הרב מאמר מרדכי ודברי רבינו מנוח הם סעד גדול לדברי הרב מעיל צדקה שהביא הרב שערי תשובה הנ"ל והיה נראה לי דהרב מעיל צדקה כתב כן כמפרש פסק דינו של מרן אך ראיתי מה שכתב בשמו הרב עיקרי הד"ט סס"י ח"י ומתבאר דחולק על דברי הרשב"א (שממנו נובע דינו של מרן בש"ע) שוב נדפס שו"ת הרב רמ"ץ וראיתי שם גוף דברי המע"ץ והבאתי דב"ק לעיל באות ד' עי"ש ומה שכתב הרב מאמ"ר דטל אינו מחמיץ חטה וכו' ומשמעות דבריו דאפילו בתלוש אינו מחמיץ צריך לעיין בגוף דברי הגנת ורדים שהביא הרב שערי תשובה אות י"א דמתבאר דטל מחמיץ החטים בתלוש אלא שיש לדחות לפי שעומדים שם ימים רבים:
<b>יד</b><b>)</b> <b>חטים</b> הבאים בספינה והן יבשות וקשות ולא נשתנה מראיתן דקימא לן דמותר לפסח דלא מחזקינן איסורא ככתוב בסי' תס"ז ס"ג נשאל הג' בית מאיר בחטים הבאים בספינה שקורין קאני"ק שידוע שתחתית הספינה תמיד מלא מים ושקועים החטים במים וגם למעלה הוא פרוע וקרוב לחוש שהוגשם מטר עליהם וגם כשהמלחים מגביהים תמיד החובלים מן המים להוליך הספינה אין ספק שנתז עליהם מן הנהר בכל צדדי הספינה ויש לומר דהם כדגן שטבע בנהר שאסור אפילו לא נתבקעו ומה שהתירו חטים הבאים בספינה היינו שהחטים מונחים על עליות שבאמצע הספינה שלמעלה הוא מכוסה ולמטה אין נוגעים במים והשיב דלכתחלה אסור לקנותם ובדיעבד בהפסד מרובה נראה דאין לחוש מה שהוגשם עליהם ולא מימי החובלים על צדדי החטים כיון שאין שוהים בהחטים וכו' כדמוכח מדברי הב"ח וכו' אמנם החטים שבתחתית הספינה ששרוים במים זמן רב דינם כארבא דטבעא בחשתא וצריך לחקור מהבקיאים אם יש ששים בחטים שלמעלה נגד מה שבתחתית הספינה מותרים בדיעבד לאוכלם בפסח ומכל שכן למנהגינו שאופין הכל קודם פסח עיין ח"י תנ"ג ס"ק י"ג ואם אי אפשר לעמוד על זה מפני שנתרוקנו הספינות ויש ספק אם יש ששים כיון שדבר תורה מין במינו ברובא בטיל יש להקל כמו בנשפך ביו"ד סי' ח"ץ עיין מה שרשמתי לעיל בסי' זה אות ד' ד"ה ומתבאר) ועוד האריך קצת בביאור היתר זה מכח ספק בדרבנן וכו' ומכח ספק ספיקא וסיים דכל הטרח בזה בחנם דודאי אין ששים יבשים נגד הלחים השריום במים וכולם אסורים ואף אם ידוע בודאי שיש ששים על כל פנים לא יאכלו בני ישראל מצות מצוה בשני לילות מחטים הללו אתד"ק:
<b>ובתשובות</b> הרדב"ז ח"א סי' פו"ר נשאל בחטים הבאים מן השונה בספינות אם מותרים לפסח שהשונה אינה מקורה ויורדים עליהם גשמים ועוד שבאים בספינה ויש לחוש שמא באו עליהם מים והשיב אף דמדינא אין לחוש שמא באו עליהם מים דלא מחזקינן איסור ואם מחשש גשמים יגרף העליונים ויקח מהתחתונים מכל מקום שומר נפשו ירחק דהדבר מפורסם שהספנים משליכים עליהם מים כדי שלא תחסר המדה שנתנו להם וכיון שמכוונים שיכנסו המים בתוכם אין מניחים אותם להתייבש מיד ודמי לארבא דטבעא בחישתא וכו' דכיון דמינח נייחי אתי לידי חימוץ וגם מהגשמים יש לחוש ושמא מאותם חטים שנפל עליהם מים התערבו באותם שהוא לוקח וידוע שבשעת מדידה מערבים כל החטים מה שלמעלה עם מה שלמטה שכן מצווים מהשר ואי אפשר לגרוף ולקחת התחתונות וכו' וגם לא סגי בגריפה כיון שיורדים גשמים בשופע והמים יורדין ומתפשטין בכל החטים וכן משמע מדברי הטור וכו' והחטים הסמוכות נכנס בהן המים ומשתנה מראיהן וחוזרין ומתערבין בכל החטה וכו' אלו תורף דב"ק לא הזכיר כלל מדין ביטול בששים אולי סובר כהרב בית מאיר דודאי אין ששים ביבשים נגד אותם ששרו במים והרב בתי כנסיות סי' תס"ז כתב שאין לוקחים לפסח חטים הבאים בספינות לפי שנחשדו הישמעאלים לזלף עליהם מים כדי להרבות מדתם ומהפכים בכל החטים כדי שיקבלו מים כל החטים ואין לסמוך על מראיתם וקשיותם כי הם בקיאים בדבר וכו' לכן אין לוקחין לפסח אלא מאוצרות שבעיר ושנה אחת לא היו חטין כי אם הבאים בספנות וצדד להקל לקנות מהספנות של לועזים כי רק הישמעאלים הוא שנחשדו לזיוף ובפרט שהם אניות גדולות מחזיקות הרבה כורין ולהג הרבה יגיעת בשר להריק עליהם מים ולהפך החטים וכולי האי לא חיישינן כאלו האניות שלא הוחזק בהם איסור וכו' ונראה דעתו להתיר בזה בכי האי גוונא שהוא שעת הדחק עי"ש שלא נמצא סיום הדברים ובשו"ת עין יצחק הנדפס חדש ממש להגאון מקוונא יצ"ו בסי' י"ז נשאל ממחוז אחד שהחטים של פסח לוקחים מחטים הבאים בספינות שמביאים תגרים נכרים ונודע כי הספנים התגרים שופכין מים לתוך החטים להכביד משקלם כי העודף שייך להספנים ומוכרים בדרך לסוחרים אם מותר לאכול המצות מהחטים האלו בפסח והשיב דזה ברור דאף שיתברר דשפכו מים בחטים אלו כל שלא נתבקעו אינו אלא ספק חמץ דאף דהיכא דמינח נייחי אסורים אפילו בלא נתבקעו כההיא ארבא דטבעא בחישתא מכל מקום אינו אלא ספק חמץ וכשלא נודע ששפכו בהם מים אין כאן אלא ספק חשש וכיון שהוא תגר יש לומר דלא מרע אומנותו כמבואר בא"ח סי' כ' וביו"ד סי' קי"ד ס"ה וסי' ש"ב ובש"ך סי' קי"ד סוף ס"ק כ"א ובסי' קנ"א סק"ג וחכם צבי סי' ל"ט ונודע ביהודה מהדורא תניינא א"ח סי' ע"א ותפארת צבי א"ח סי' י"ט וכיון שזיוף זה הוא על ידי מעשה רב שאין להתגר במה להשתמט ואיכא קפידא טובה ואם יוודע מזה ענוש יענש על פי חקי הקיר"ה יש לדון בזה ואמרינן מסתמא אומן לא מרע נפשיה ואף אם נחלק באיזה חילוק מכל מקום לכל הפחות מידי ספקא לא נפקא על ידי סברא זו דאומן לא מרע נפשיה ואם כן יש כאן ספק ספיקא שמא לא שפכו בהם מים ואם תאמר שפכו ספק אינם חמץ כיון שלא נתבקעו ואף דכתב הרמ"א דאין לסמוך אספק ספיקא להתיר באכילה בפסח הנה הטעם הוא משום דחמץ הוי דבר שיש לו מתירין ולא מהני ביה ספק ספיקא וזה דוקא בעלמא אבל בדבר שהיה לו חזקת היתר מהני ספק ספיקא גם לדבר שיש לו מתירין וכו' (עיין מה שרשמתי בזה בקונטריס הכללים מערכת הדל"ת אות ל"ו בשדי חמד ח"א) ושקיל וטרי בזה דיש לסתור זה על פי דברי הפרי מגדים בפתיחה להלכות שחיטה שכתב לדון מדאמרינן בחולין ד' קל"ד דלא מהני חזקה במקום חשש עון מיתה כמו שפירש רש"י שם גבי חלה ומכל מקום מסיק באות י"ב וז"ל אכן בנדון זה דהוי ספק ספיקא וחזקה אלימתא כל זמן דלא ראינו ריעותא ידועה דבכי האי גוונא גם הרמ"א יודה דסמכינן על זה לאוכלן בפסח משום דאף לדברי הפרמ"ג דחשש באיסור כרת ומיתה דלא יועיל חזקה יש לומר דזה אינו רק בחזקה דאיתרעי כהך דחולין דהתם הא איתרעי עכשיו דהא נתגייר כעת וכן בנדון הרמ"א דאיתרעי חזקה וכמו שכתבתי לעיל מה שאין כן בנדון דידן דלא הוי שום ריעותא כלל ועדיף זה מנדון הרמ"א כנ"ל ולכן אין לנו כח לאסרן כל זמן דלא ראינו שום ריעותא והדין בזה כמו הא דבש"ע סי' תס"ז ס"ג בחטים הבאים בספינה אם הם יבשות וקשות ולא נשתנה מראיהן אחזוקי איסורא לא מחזיקינן אך דצריך בדיקה אם נשתנה מראיהן או שמא נתבקעו ונתרככו ובדיקתם הוא כבדיקת חטים מצומחים כפי המנהג לבדוק שלשה אגרופין מכל שק ושק ועל פי מה שכתבתי יש לעיין הרבה בהרדב"ז ח"א סי' רפ"ו וכל זה זה לדינא אכן כיון דכתב שם הרדב"ז דשומר נפשו ירחק לכן מן הראוי לכתחלה להשתדל בכל האפשרות אחר חטים אחרים ולא מהבאות בספינה אך היכא דאי אפשר להשיג חטים אחרים כלל אין לאסור להחטים הבאים בספינה ויכולים לקנותם ולאוכלם בפסח עכ"ל ועיין לעיל באות ד' מה שהבאתי שם לענין חטים שלפנינו הם אינם מצומחים אם יש לחוש שהיו מצומחים (בשנה שנמצאים חטים אחרים מצומחים) ונתייבשו ונשתנה מראיתם ואין ניכר צימוחם וכן אם בשנה שרבו גשמים יש לחוש לסוף חטים של אותה שנה או דלמא אחזוקי איסורא לא מחזקינן
<b>טו</b><b>)</b> <b>חטי</b> תוגרמה אם מותר לעשות מהם מצות לשאר ימי הפסח חוץ מאכילת חובה בשתי לילות עיין במה שרשמתי בסי' ו' אות ב':
<b>טו</b><b>)</b> <b>אם</b> מותר ליקח מחטים וואר"ע למצות דפסחא הדבר פשוט שאם לא נזרעו ונשרשו קודם לעומר אסור ללקחם למצות דפסחא כי באמת ההיתר של חדש בזמן הזה בחוצה לארץ הוא פורח באויר ורוב הראשונים סוברים דאסור מן התורה גם בחוצה לארץ והרבה נדחקו האחרונים ללמד זכות על אותם שאין נזהרים בזה אבל למצות דפסחא ודאי יש ליזהר ביותר כיון דרוב ההמון יוצאים בהם ידי חובת מצה בלילה ראשונה שלא יהא ח"ו מצוה הבאה בעבירה ואין יוצאים בה ובשיעור ההשרשה בש"ך יו"ד סי' רצ"ג ובמג"א סי' תפ"ט בשם תרומת הדשן דדי בשלשה ימים קודם לעומר ובנקודות הכסף השיג עליו דשתי שבועות בעינן וגם דעת הנודע ביהודה בתניינא כן ויש להחמיר גם בזה כן כתב הגאון שאילת שלום במהדורא תניינא סי' קפ"ג ואני הדל כתבתי בס"ד קצת באריכות בעיקר דין חדש במערכת חדש בזמן הזה בחוצה לארץ ובפרטות כתבתי באות א' (בד"ה ואף) לענין מצת מצוה בחטים מחדש בשעת הדחק כשאי אפשר למצוא מחטים אחרים עי"ש:
<b>טו"ב</b><b>)</b> <b>קנו</b> חטים מנכרי ואמר קודם מכירתו שרחץ החטים הללו ואמר כן בפני שני עדים בעוד שהיו החטים תחת ידו ושוב מכר החטים לכמה אנשים ולא אמר להם שרחץ החטים ועירבו החטים הללו ברוב חטים אחרים ואפו מהם מצות נשאל הגאון מוהרי"א יצ"ו בשו"ת עין יצחק סי' י"ח אם מותרות המצות לאוכלם בפסח והשיב דאף דהנכרי נאמן קודם שיצאו מתחת ידו לומר שרחצן כדאיתא ביו"ד סי' ט"ז וקכ"ז ובמגן אברהם סי' תס"ז סק"ד מכל מקום לפי מה שכתב הרי"ף בסוף פרק כל שעה דחטים שלא נתבקעו הן ספק חמץ ולכן הן עצמן אסורים אבל אם נפלו לתבשיל אין אוסרין במשהו דאיסור משהו דרבנן וספיקא דרבנן לקולא אם כן הכי נמי הכא שכבר נתערבו במין במינו דמן התורה כבר נתבטלו והוא רק ספק בדרבנן מותרים כדקיימא לן ביו"ד סי' צ"ח בתערובת מין במינו שנשפך דהוא ספק דרבנן דמותר ושקיל וטרי בזה ושוב כתב באות ג' טעם להיתר על פי מה שכתב הרמב"ם בחמישי מהלכות חמץ דין ה' דחטים שלא נתבקעו הם אסורן מדרבנן אם כן יש ספק ספיקא להתיר גוף החטים מן התורה אף אם לא נתערבו היכא שיש ספק אם נתרככו ספק שמא לא נתרככו וספק לא נתבקעו ואין זה ספק משם אחד דהא יש נפקותא בין הספיקות דשמא לא נתרככו מתיר אף מדרבנן וספק לא נתבקעו אינו מתיר אלא מן התורה ועוד דכמה פוסקים סוברים דספק משם אחד נמי חשיב ספק ספיקא וכו' והאריך עוד וסיים דכבר נתבאר היתר נכון בנדון דידן דמותר לאכול המצות בפסח וכמו שכתב כת"ר להיתרא
<b>ח"י</b><b>)</b> <b>במה</b> שחידש הגאון שואל ומשיב דכל דכתיב ביה שימור לא מהני חזקה ולא רוב כדאמרינן עשירי ודאי ולא ספק כמו שהבאתי בשמו בסי' זה אות ה' השגתי עתה שו"ת הגאון מוהר"ם שיק וראיתי בסי' רי"ז שנשאל בחטים משומרים שנמצא בהם מבוקעים בשעת קצירה אם כשרים האינם מבוקעים למצת מצוה והביא מה שכתב בשואל ומשיב בזה וכתב על דבריו וגוף הסברא גם אני אומר כן דכשם שאין סומכין אסתם חטים שהם בחזקתם וגם מצד רוב הם בחזקת אינן מחומצים ואפילו הכי לא מהני לשיטת הסוברים דבעינן שימור משעת קצירה וכל שכן הנך דאיתרעו מקצת ואינן כשרים רק משום דלא מחזקינן ריעותא מחדא אאידך פשוט דמכל מקום שמורים אינן שוב כתב לקיים מנהג העולם דשפיר יוצאים גם לדעת הרי"ף וסיעתו דלכאורה קשה אמה שפסקו בסי' תנ"ג סעיף ד' דאין צריך לשומרן אלא משעת קצירה וכן מנהג העולם והרי בסי' תס"ז סעיף ה' פסקינן דדגן שנתייבש לגמרי ואינו צריך ליניקה כמאן דמנח בדיקולא ומקבל חימוץ ואם כן ליבעי שימור קודם קצירה דהא שכיח דהארץ מתייבשת קודם קצירה וכו' וכתב ליישב דהנה הפרי חדש בסי' תנ"ג כתב דהירושלמי דיליף לאסור קצירה וטחינה ביום טוב מסמיכות דאך אשר יאכל לכל נפש לושמרתם את המצות דמשעת לישה ואילך דוקא שרי אוכל נפש על כרחין חולק על הרי"ף מיהו כבר כתב הצל"ח בביצה ד' ג' בתוס' ד"ה גזרה דבירושלמי גופיה איכא פלוגתא דחזקיה יליף לה מתלתא מיעוטי דאך והוא לבדו והוכיח שם דש"ס דילן סובר דלא הוו אלא חד מיעוט דאך שלא לקצור אבל טחינה והרקדה שרי מן התורה ביום טוב לאוכל נפש ואם כן נראה כשם דלרשב"ל יליף מסמיכות מלאכת יום טוב לושמרתם לאסור קצירה הוא הדין לחזקיה ולפום מאי דסבר ש"ס דילן דרק מאך ילפינן שלא לקצור אם כן אך אשר יאכל לכל נפש מיירי במלאכות שלאחר קצירה ילפינן מסמיכות ושמרתם לאך אשר יאכל דדוקא מקצירה ואילך בעינן שימור אבל קודם קצירה שפיר סמכינן ארוב או חזקה ולא בעינן שימור כי היכי דלשיטת הרא"ש וסיעתו עד לישה סמכינן ארוב וחזקה ומלישה בעינן שימור ידוע הכי נמי להרי"ף וסיעתו על כל פנים עד קצירה סמכינן ארוב וחזקה ומשם ואילך ילפינן דבעינן שימור ואתי שפיר מנהג העולם שאין שומרים קודם קצירה אפילו הוא יבש דאז איכא חזקה שלא נתייבש לגמרי ועדיין יונק ואף אם מצאנו בשעת קצירה חטים מבוקעות יוצא בהמותר שאינם מבוקעות לדעת הרי"ף ובודאי מהיות טוב יש להדר אחר שמורה שלא נמצא בהם מבוקעות כלל ולכתחלה מן הראוי לקצור חטים למצת מצוה מיד כשרואים שמתחילים להתייבש וגם צריך ליזהר שלא יקצרו בשחרית בעוד הטל עליהם דטל מחמיץ ואף בדיעבד נראה דאם ידוע שנתייבשו כבר שהם כתלושים וכקצורים ואם לא קצרם עד אחר כך לא חשיבי כחטים שמורים משעת קצירה כיון דיבשו הם בקצירה ובעינן שמירה ובמגן אברהם סי' של"ו סק"א הביא בשם הרמב"ם דאף ביבש שייך לענין שבת חיוב תלישה ועיין שם במחצית השקל מה שהקשו על המגן אברהם ועי"ש בסעיף י"ב ולהנ"ל איכא למימר דהרמב"ם מיירי בספק יבש ואיכא חזקת קטנות אבל אם בודאי אינו יונק מיקרי תלוש וצריך שמירה אלו תורף דב"ק:
<b>ובעיקר</b> דברי השיטה מקובצת גבי עשירי ודאי דגם רובא לא מהני ראיתי בשו"ת רבינו עקיבא איגר מהדורא תניינא סי' ח"ק פלפלא אריכא וחריפא במאי דקשה לשיטה זו הא דקיימא לן בקהל ודאי לא יבא היכי משכחת לה קהל ודאי הא ספק הוא שמא זנתה אמו ורק משום דסמכינן דרוב בעילות אחר הבעל והרי לשיטה זו רוב לא הוי ודאי ויישב דמיד כשנולד דנין לכמה דברים אם הוא בנו של זה בעל אמו וכיון שהחזקנו אותו לבנו לכמה דברים מכח הרוב ממילא מיקרי קהל ודאי והאריך עוד עי"ש דב"ק:
<b>יט</b><b>)</b> <b>חטים</b> שנבדקו על ידי בית דין שלש פעמים ויצאו בהכשר וטחנו מהם כמה כורין ואפו מצות ובעל החטים טחן החטים בעיר אחרת ומכר הקמח בעירו ולפי שרצה למכור גם בעיר שנטחנו שם החטים ונתהוה מפני זה מחלוקת שנתקלקל על ידי זה הכנסת העיר מחטי דפסחא והביא אחד מבני העיר מלא אגרוף ואמר שלקחם משם ובאו לשאול משפט החטים הללו ומצא האב"ד דשם חיטים מצומחים עד שלא היה ששים נגדן נשאל על זה הגאון אבד"ק פרמישלא יצ"ו בספרו הבהיר בית יצחק בקונטריס אחרון שבחלק יו"ד ח"ב סי' י"ג מה דינן של המצות שנאפו והשיב שבברית אברהם סי' ל"ה הביא המנהג שבודקים שלשה פעמים בכל פעם בלוג ואם לפרקים לא נמצא בלוג אחד ששים מצרפין כל הלוגין הנזכרים אם יש בין הכל ששים כשר אם כן יש לומר אם הוו מחשבין השלשה פעמים חטים שנבדקו עם החטים שבדק בעיר שנטחנו שם היה בון הכל ששים וקרוב הדבר שכן היה ולמה נחזיק ריעותא בפרט שכבר יצאו החטים בהיתר וכבר כתב התבואת שור סי' י"ח ס"ק כ"ט דזה מיקרי חזקה והנה בנדון דידן מצא החטים אחד שיש עליו חשש נגיעה אך גם בלא זה כבר פסק הלבושי שרד בחידושי דינים סעיף כ"א דכשיש צד להיתר מצרפין גם דעת הפוסקים דאין אחד נאמן לאסור בשל אחרים אף שהבעלים אינם יודעים וזה דלא או כחות דעת סי' קכ"ז ולנדון דידן יש צד להתיר שמא הוי מין במינו כמו שמצדד הברית אברהם סי' ל"ו ומדאורייתא ברובא בטיל ובספק הוי כנשפך ואף לדעת הנודע ביהודה תניינא סי' ס"ו דלא הוי מין במינו מכל מקום זה דווקא במצומחים ממש ולא בנתבקעו ובנדון דידן לא נודע אולי קראום מצומחים ולא היו מצומחים ממש ובחטים מבוקעים משמע מדברי הרמב"ם דאינו אסור אלא משום דכתיב ושמרתם את המצות והוא איסור עשה ובאיסור עשה לא אמרינן טעם כעיקר דאורייתא ואם כן אף אם הוא מין בשאינו מינו בטל מדאורייתא וכיון שיש ספק אם היה ששים בצירוף הוי ספק דרבנן וכיון שיש עוד סניפים יש לסמוך על הסוברים דאין עד אחד נאמן לאסור מה שכבר יצא בהיתר ועוד דהוו כמה ספקות שמא משקר ואין כאן ריעותא כלל ושמא בין הכל היה ששים דמסתמא כשהוכשרה לא היה בצמצום ששים ואם תמצא לומר שבשק זה לא היה ששים שמא בשקים שטחנו בראשונה היה ששים ועוד שמא הלכה כהנשמת אדם סי' י"ח דהוי מין במינו ואינו אלא מדרבנן וסגי בספק אחד ואם תמצא לומר דהוי ספק דאורייתא שמא לא היו אלא מבוקעות ואינם אלא קרוב להחמיץ והוי עשה ולא אמרינן טעם כעיקר דאורייתא ואין לומר דהוי ספק אחד בגוף והשני בתערובת כיון דלא נודע מקודם ובשלשה ספיקות מותר אפילו בפסח כל שכן בנדון דידן דמוכחא מילתא שהיה הכל עלילה על כן המצות כשרות והנה מה שכתב דשמא הלכה כהנשמת אדם דהוי מין במינו נראה דצריך לומר שכונתו שמא הלכה כמו שצדד בנשמת אדם דהוי מין במינו ולא כדמשמע מדבריו דלקושטא דעת הנשמת אדם היא דהוי מין במינו שהרי המעיין שם יראה שבסוף דבריו דעתו להחמיר דלא הוי מין כמינו וכן כתב הגאון בית יצחק עצמו בשמו שם בסוף סי' י"ד שדעת הנשמת אדם במסקנתו להחמיר עי"ש ולכן צריך לומר שכוונתו כמו שכתבתי והשגתי עתה (סיון תרנ"ו) ספר יקר אבן יקרה שמו להגאון אבד"ק טשערנוויץ יצ"ו וראיתי במפתחות שמראה מקום לזה לתכשיטין סי' כ"ו ולא ידעתי מאי אמר רב בזה כי הספר שהשגתי נלקה בחסר שני דפים והם כ"א וכ"ב:
<b>ברם</b> זכור אותו האיש לטוב מר ניהו ידידי הרה"ג ישראל אברהם לערניר אבד"ק טרישפאל יצ"ו אשר על ידו השגתי הס' אבן יקרה והודעתיו אשר בספר שלפני הוליד את חסרו"ן הדפיס ובטובו פקד על בן אחיו הרב המאוה"ג מוהר"ר ישראל שבח לערניר אבד"ק דינאוויץ יצ"ו והעתיק לי כל החסרונות זכרה להם אלק"י לטובה כל הימים והנה עיינתי בפנים וראיתי שעל הנדון עצמו שנשאל הגאון בית יצחק מק"ק רישא מהרה"ג יאושע העשיל וואלערשטין יצ"ו נשאל גם הוא והשיב גם כן דאין בית מיחוש מכמה טעמים. א) דאין נאמן האיש המעיד נגד הבעלים בדבר שאין בידו לברר וכו' (האריך קצת בזה). ב) שאין המעיד נאמן נגד עדות הבית דין כמו שהביאו האחרונים בשם השיבת ציון וכו' (כונתו לפי הנראה לדברי השיבת ציון שהביא בפתחי תשובה יו"ד סי' א' ס"ק כ"א בשוחט המכחיש את הרב עי"ש). ג) הדברים מוכיחים שהאיש המעיד יש לו נגיעה בזה וכו' וסיים שיש עוד טעמים שאין הזמן מספיק לבארם וגם הוא רק חשש איסור דרבנן וכל דברי האיש המעיד ישא רוח ואין שום חשש על המצות הנאפות מקמח ההוא והמערער על זה עתיד ליתן את הדין והמצות כשרות אף למהדרין:
<b>ושם</b> (בבית יצחק) בסי' י"ד נשאל בחטים שבדק אחד והכשירם ושוב בדקם רב אחד ולא נראה בעיניו להכשירם ואפו מצות מקמח זה ואחר כך אפו מצות באותו תנור ובאותה מרדה והאריך בתשובתו במה שיש לצדד בזה ומסיק דאם בודאי לא היה ששים נגד המצומחים צריך עיון לדינא אמנם אם יש ספק אם היה בהחטים ששים נגד המצומחים שאר המצות שנאפו אחר כך כשרות בלי פקפוק:
<b>כ</b><b>)</b> <b>במה</b> שאנו נוהגים במצת מצוה כדעת הפוסקים להצריך שימור משעת קצירה לנו לדעת אי מהני הקצירה על ידי נכרי וישראל עומד על גבין לשמור מחשש חימוץ או צריך שישראל בעצמו יקצור ואם תמצא לומר דהקצירה עצמה צריכה להיות על ידי ישראל יש לדעת אי שרי לישראל לקצור משדה של נכרי לצורך מצת עצמו או נימא דצריך שישראל אחר יקצור כאותה שאמר רב הונא לאוונכרי כי זבניתו אסא מכותי לא תקצצו אתון אלא ליגזזוה אינהו כי היכי דליהוי יאוש בידייהו ושינוי רשות בידייכו כדאיתא בריש פרק לולב הגזול ומוקמינן לה בהושענא דאוונכרי גופייהו
<b>ואומר</b> על ראשון ראשון אי מהניא הקצירה על ידי נכרי וישראל עומד על גביו הנה מרן בסי' ת"ס כתב אין לשין ולא אופין מצת מצוה על ידי נכרי וכתב הרב מגן אברהם וז"ל וכתב בית יוסף בשם הרשב"א דאפילו ישראל עומד על גביו לא מהני אבל בסי' י"א סעיף ב' וסי' ל"ב סעיף ט' סובר הרא"ש דמהני בעומד על גביו לכן נראה לי כמו שכתב הבית חדש דאם אי אפשר בענין אחר מותר על ידי נכרי וישראל יעמוד על גביו ויאמר לו לעשות לשם פסח ואם כן לכאורה הכי נמי לענין קצירה דאף דמרן השלחן ערוך לא מיירי אלא לענין לישה ואפייה ולא מקצירה היינו לפי שיטתו שפסק בסי' תנ"ג דמדינא אין צריך שימור משעת קצירה אלא משעת לישה ולדידן דנהגינן כמאן דאמר דשימור משעת קצירה בעינן דינא נמי הכי הוי להקל בנכרי וישראל עומד על גביו ובתשובת הרשב"א מיירי גם לענין קצירה דבין למאן דאמר דשימור משעת קצירה בעינן ובין למאן דאמר דסגי בשימור דשעת לישה קאמר דלא מהני על ידי נכרי וישראל עומד על גביו כיעויין שם וכיון דאמר מר (הרב מגן אברהם) דלהרא"ש גבי עיבוד עורות לכתיבת ספרים תפילין ומזוזות דמהני על ידי שיעבדם הנכרי וישראל עומד על גביו ומינה למד מרן הבית יוסף בסי' י"א (גבי טויית חוטי ציצית דבעינן לשמה) דסגי לדעת הרא"ש בנכרי וישראל עומד על גביו וכן כתב בשלחן ערוך אם כן הוא הדין לדידיה גבי לישה ואפיה דמהני והכי נמי מצינן למימר שפיר לדידן לענין שימור דקצירה דמהני על ידי נכרי וישראל עומד על גביו ושימור דקצירה קיל משימור דלישה ואם בשימור דלישה מהני כל שכן בשימור דקצירה דמהני אליבא דהרא"ש
<b>איברא</b> דלפי מה שכתב הרב מהור"ם פרובינצאל בכתיבת יד הביא דבריו מרן חיד"א בברכי יוסף סי' ט' דציצית של משי צריך זריקה לשמה שהזריקה במשי כטוייה בצמר וכתב וז"ל לפיכך נראה שאין להטיל צצית של משי אלא ממשי שזרקה ומשכה אותו ישראלית לשמו וכו' גם לא יועיל במשיכת המשי שיתעסק ישראל מעט כדרך שדי בעורות שמתקנן נכרי מפני שהעור נתקן כולו בבת אחת ומעשה ישראל בתיקון מועיל לכולו אבל הטוויה והמשיכה נעשית בטווי ובנמשך ממנו מעט מעט והוי כאילו נעשה קצתו על ידי נכרי וקצתו על ידי ישראל שהנעשה על ידי ישראל לשמו כשר והנעשה על ידי נכרי פסול עכ"ל ונראה ראיה לדבריו מדברי הרא"ש בהלק"ט שהביא מרן הבית יוסף ביו"ד סי' ער"א במה שכתב לחלק בין כתיבת הגט לעיבוד עורות דבכתיבה לא מהני כתיבת הנכרי וישראל עומד על גביו ואילו בעיבוד עורות דבעינן גם כן שיהיו מעובדים לשמן מהני לדעתו במעבדן נכרי וישראל עומד על גביו משום דבגט דבעינן שיכתוב כל תורף הגט לשמה זה לא יעשה אבל בעיבוד לא בעינן אלא בתחלת העיבוד כשישים העור לתוך הסיד שיאמר אני עושה כן לשם ספר תורה וזה יעשה הנכרי לשם ישראל כשיאמר לו עשה כך וכיוצא בזה מצינו בפרק אין מעמידין גבי מילה דאף מאן דבעי לשמה סובר דימול ארמאי ולא אמרינן נכרי אדעתא דנפשיה עביד דכיון דברגע הוא עושה ודאי יעשה אדעתא דישראל מה שיאמר לו עי"ש (בד"ה כתב הרמב"ם) וטויית החוטין נראה דדמי לכתיבת הגט דבעינן כל הטויה לשמה ולא מהני אם מקצת החוטין טוויים על ידי נכרי והשאר על ידי ישראל וכן נמי לענין קצירה מאי אהני מה שיקצור הישראל קצת שיבולים למה שיקצור הנכרי אחר כך והוי מקצתו על ידי ישראל ומקצתו על ידי נכרי ולא מהני:
<b>אך</b> יש לומר דהנה הרב מוהר"ם פרובינצאל לפי הנראה סובר דמאי דמהני בעיבוד עורות לדעת הרא"ש על ידי נכרי וישראל עומד על גביו הוא דוקא כשמסייע הישראל מעט אבל בלא סיוע הישראל לא מהני ולכן קאמר שפיר דלא מהני הסיוע או שהישראל מסייע במקצת אך לפי מה שכתב הרב בית חדש בסי' ער"א דהרא"ש ורבינו ברוך שכתבו שישראל מסייע בעיבוד אינו אלא לרווחא דמילתא ולא שצריך כן מדינא דאי הכי כי מסייע מאי הוי הרי מסייע אין בו ממש ועיין להרבנים שפתי כהן שם ומחצית השקל על דברי הרב מגן אברהם הנ"ל אם כן בקצירה אף דליכא סיוע על ידי ישראל כל שישראל עומד על גביו ואומר לו שיעשה לשמה מהני לדעת הרא"ש וכוותיה נהוג עלמא כדכתב הרמ"א ויתכן דעל זה סומכין העולם דאף הנוהגים ליקח למצת מצוה שמורה משעת קצירה מכל מקום אין נוהגים לעשות הקצירה אלא על ידי נכרי וישראל עומד על גביו כנודע ואף שהרב מגן אברהם לא כתב לסמוך על זה אלא בשעת הדחק שאי אפשר בענין אחר אפשר דקצירה נמי אי אפשר בענין אחר מיקרי כיון שהשדה של נכרי מסתמא לא יניח את הישראל לקצור כי הקצירה על ידי מי שאינו בקי בה מאבד חטים הרבה בקצירתו לכן חשיב כאי אפשר בענין אחר וסמכינן בכי האי גוונא על דעת הרא"ש כאמור:
<b>אלא</b> דעדיין צריך לבאר לפי מה שכתב הגאון נודע ביהודה במהדורא תניינא בחלק יו"ד סי' קע"ה ובדגול מרבבה לא"ח סי' י"א לחלוק על דברי מרן הש"ע וסובר דבטוייה גם להרא"ש לא מהני ישראל עומד על גבי נכרי ואמר מר מילתא בטעמא דדוקא בעיבוד דסגי בתחלת העיבוד שזהו עיקר העיבוד נתינת העור לתוך הסיד זה יעשה הנכרי על ידי ישראל במה שאומר לו עשה לשמה מה שאין כן בטוייה דבעינן שכל הטוייה תהיה לשמה לא מהני אמירת הישראל לנכרי שיעשה לשמה ודומה לכתיבת הגט וכן כתב הגאון מוהר"ש זלמן בש"ע שלו בסי' י"א בקונטריס אחרון דבטוייה גם להרא"ש פסול כוותיה וכטעמיה דהנודע ביהודה כיעי"ש ואם כן לדידהו נראה דהוא הדין בלישה ואפייה וקצירה כיון דבעינן שיהא לשמה מתחלת המעשה ועד סופו לא מהני כשיעשה הנכרי וישראל עומד על גביו והנה אמת דהגאון מוהר"ש זלמן שם כתב דאם הישראל מסייע מעט גם בטוייה מהני אך אין נראה כן מדברי רבינו הבית חדש ביו"ד סי' רע"א וגם מדברי הגאון נודע ביהודה הנ"ל משמע שסובר דלהרא"ש בטוייה דינו כעיבוד לדעת הרמב"ם ולא מהני סיוע הישראל ואם כן לפי זה עדיין צריך לבאר על מה סמכו העולם בקצירה ומה גם דלפי הנשמע גם סיוע ע"י ישראל ליכא דאין הישראל מסייע בקצירה כלל וצריך לומר שהעולם סומכים על דעת מרן הש"ע דסובר דלהרא"ש בטוייה נמי מהני נכרי וישראל עומד על גביו והוא הדין נמי לקצירה ואין הכי נמי דלדעת הגאון נודע ביהודה כי היכי דבטוייה להרא"ש נמי לא מהני הכי נמי בקצירה אלא שהעולם נוהגים בטוייה כדעת הרא"ש בעיבוד כמו שהעיד הרמ"א והכי נמי סברי בקצירה וזה דוחק:
<b>והנה</b> הרב ערוך השלחן בסי' ת"ס (ד"ה ודע) הביא מה שכתב הרב מקראי קודש שדעת מרן בדיעבד כדעת הרא"ש מדלא הכריע בסי' י"א וסי' ל"ב בין הרמב"ם והרא"ש וכתב על דבריו שנראה לו שגם הרא"ש דמכשיר בעיבוד מודה הכא דטעמו בעיבוד הוא משום דלא בעינן לשמה אלא תחלת העיבוד שנעשה כרגע מה שאין כן בגט דבעינן שיכתוב כל תורף הגט לשמה דזה לא יעשה הנכרי והכי נמי במצה דבעינן לשמה כל שעה שצריך שימור דמי לגט עכ"ל והוא כחילוק הגאון נודע ביהודה הנ"ל ותמיהני דאחר שהזכיר פסק מרן בסי' י"א גבי טוייה איך לא נרגש דיש סתירה לחילוקו מדברי מרן הנ"ל דלפי חילוקו הדין נותן דבטוייה נמי מודה הרא"ש דלא מהני על ידי נכרי וישראל עומד על גביו ואילו מרן השווה טוייה לעיבוד ואמר דכי היכי דלהרא"ש מהני בעיבוד עומד על גביו הכי נמי לדידיה מהני בטוייה:
<b>וראיתי</b> להגאון חתם סופר בסי' קכ"ח שעמד בזה וז"ל מריש תמהתי הרבה על מה שאנו סומכים על קצירת נכרים וישראל עומד על גביו הא כל דבר דבעי לשמה וסתמיה לאו לשמה לא מהני על ידי נכרי וישראל עומד על גביו לרוב הפוסקים אם כן על מה אנו סומכים דאף אם יתחיל הישראל לקצור קצת אפשר לא מהני דלא דמי לישראל המתחיל עיבוד העור לשמה התם אותה העור עצמה שמתחיל הישראל להניחה לתוך הסיד גומר, הנכרי על דעת ישראל שהתחיל אבל הכא אם התחיל ישראל לקצור מלא ידיו מה יועיל זה לשיבולת שיקצור הנכרי שוב ראיתי הנח לישראל בני נביאים הם אי הוה כתיב קצירך לשם חובך שיהא הקציר לשמה אז הוה שייך כנ"ל אבל אין שום מצוה בקצירה אלא בשימור לשמה אם כן השומרה שלא יבא לידי חימוץ יכוין בשמירתו לשם מצות פסח ואין לנכרי שום עסק בשמירה כי אם בקצירה וישראל הוא המכוין מתחלה ועד סוף ולא דמי לשימור מלישה ואילך דבעינן שילוש ישראל דוקא ולא שילוש נכרי וישמור ישראל התם משנתן מים בקמח אז המגבל בידו הוא המשמר ואי אפשר לרואה לשמור אם המגבל לא ישמור שוא שקד שומר לכן צריך המגבל שיהיה ישראל גדול המכוין לשמה אבל שימור דקצירה אינו אלא שלא יבא לידי חימוץ במקרה והשומר הוא הישראל המכוין לשמה ואין צריך יותר עכ"ל הרי אסברא לן טעמא דמילתא במאי דנהוג עלמא בקצירת חטי דפסחא על ידי נכרי משום דלא בעינן קצירה לשמה כיון דלא כתיב קצירך לשם חובך וכו' ראוים הדברים אליו וטעמו כצפיחת בדבש:
<b>ולא</b> תעזוב נפשי לשאו"ל מה שיש להרגיש על דברי הגאון א) במה שכתב לחלק בין עיבוד לקצירה ולא זכר שר דמרן הבית יוסף משוי טוייה לעיבוד לדעת הרא"ש להכשיר ולדידיה נראה דהוא הדין בקצירה דדמי לטוייה דאי הוה סבירא ליה למרן כמה שחילק הגאון לא היה ממציא מחלוקת זו דהרמב"ם והרא"ש גבי טוייה וכמו שכן היא באמת דעת הרב מוהר"ם פרובנצאל הנ"ל ב) דאף לפי חילוקו היה לו ליישב שפיר לפום מאי דאסיקו הרבנים בית חדש ושפתי כהן בדעת הרא"ש דסיוע אינו מעכב לדינא וכמו שכתבתי למעלה ליישב אליבא דרב מוהר"ם פרובנצל ג) מה שכתב דיש ליישב דלא כתיב קצירך ושאני לישה וכו' לכאורה צריך ביאור דהנה הרשב"א בתשובה שהביא מרן הב"י בסי' ת"ס כתב דכל מידי דבעי שימור לא מהני על ידי נכרי משום דבעינן לשמה ונכרי אדעתא דנפשיה קעביד והפוסקים שסוברים דבעינן שימור משעת קצרה ילפי לה מדאמר רבא בפרק כל שעה ד' מ' כי מהפיכיתו כיפי אפיכו לשם מצוה וכיפי היינו השיבולים ולפי דבריו למה כתב הרשב"א למאן דבעי משעת קצירה לא מהני על ידי נכרי הרי הפיכת השיבולין הוא דומה לקצירה וכי היכי דבקצירה לא איכפת לן משום דהשומר הוא הישראל ויכול לשמור לשמה הכי נמי בהפיכת השיבולין יכול הישראל לשמור אף שיהפך הנכרי ולא דמי ללישה כמבואר וכן נמי הולכת החטים וטחינתם בריחים של יד איכא מרבוותא דאסרי כנודע ואמאי הרי זה דומה לקצירה וכי היכי דבקצירה לא איכפת לן במה שהנכרי קוצר הכי נמי נימא בהפיכת השיבולין אלא ודאי משמע דאין לנו לחלק בהכי:
<b>ומצאתי</b> בספר בית אהרן קריספין שנשאל הרב המגיה דבאיזה מקומות עושים עסק החטים בשעת קצירה על ידי נכרים (לפי שעושים בזול) וישראל עומד על גביו ובאזמיר עושים הקצירה עצמה על ידי נכרים וישראל עומד על גביו ושאר המלאכות הכאתם והרקדתם וכיוצא עושים על ידי ישראל ולכן נפל הספק כשמביאים חטים מאותם המקומות אם יכולים ליקח מהם הנוהגים לאכול מחטים המשומרים משעת קצירה כיון שבכל העסק אף שנעשה על ידי נכרים מכל מקום הרי ישראל עומד על גביו או דילמא כיון שיש בעיר חטים שכל מלאכתם נעשית על ידי ישראל אין ראוי ליקח מאלו הנעשים על ידי נכרי וישראל עומד על גביו ואחר שהאריך קצת בדין זה (דבעינן שימור שנחלקו הפוסקים אי משעת קצירה הוא או סגי משעת לישה ושמה שצריך שימור צריך שיהא לשמה ונכרי אדעתיה עביד ולא מהני עומד על גביו) כתב דמה שכתבו הפוסקים דבעינן שימור משעת קצירה אין בכלל זה הקצירה עצמה אלא מאחר הקצירה והלאה הוא דבעינן לשמה וכדמשמע מלשון רש"י בההיא דאמר רבא בפרק כל שעה ד' מ' ע"ב כי מהפכיתו כיפי אפיכו לשם מצוה שכתב מהפכי כיפי העומרין וקושרין את העומרים בימות הקציר ומה שכתוב ברש"י אשר סביב הרי"ף וקוצרין וכו' הוא טעות סופר וצריך להיות וקושרין וכו' אבל הקצירה עצמה אינה צריכה להיות על ידי ישראל ולא בעינן בה לשמה והביא לשון רבינו מנוח בהלכות חמץ פרק ה' שנראה מדבריו לכאורה שגם קודם הקצירה צריך שימור וכתב דהיינו דוקא אם הגיעו החטים לידי קצירה דאז אף לפני הקצירה צריך שימור שלא יפלו מים עליהם וכיון דצריכים שימור צריך שיהא השימור לשמה אבל למה שאנו נוהגים לקצור קודם שיגיעו לידי קצירה וקוצרים אותם בעוד שעדיין צריכים ליניקה מהקרקע אין צריך שימור ולא לשמה בקצירה עצמה אלא מאחר הקצירה והלאה ואותם העושים שאר מלאכות שמקצירה ואילך על ידי נכרי וישראל עומד על גביו אין יוצאים ידי חובת מצה למאן דבעי שימור משעת קצירה ובסוף התשובה הביא תשובת הרדב"ז דפוס פיורדא סי' תקפ"א שהתיר אפית המצת מצוה על ידי נכרי וישראל עומד על גבו וכתב הרדב"ז ואם תאמר יש לחוש שמא ישהה אותם לפני התנור ויבוא לידי חימוץ ואף שיזהרינו נכרי אדעתיה עביד הא ליתא שהרי הישראל עומד שם והדבר נמסר לו ולא להנכרי כי אין להנכרי עסק אלא להכניס ולהוצא ולמד מדבריו דכל שיש עסק לנכרי לא מהני מה שהישראל עומד על גביו אלו תורף דב"ק:
<b>גם</b> אשו"ר בס' לב חיים למרן החבי"ף בח"ב סי' פ"ו הובאה תשובת הרב מוהרי"ץ דיאס בענין זה וכתב שמקדם קדמתה היו נוהגים כל המלאכות הצריכות לחטי דפסחא שמורים משעת קצירה על ידי נכרים וישראל עומד על גביו וכשנודע זה להגאון חקרי לב ראה והתקין ואסר להם לעשות כן אלא כל המלאכות תהיו נעשות על ידי ישראלים עצמם ולא על ידי נכרי וישראל עומד על גביו וכבר משנים רבות נתקיימה שפיר גזרתו ועושים הכל על ידי ישראלים דוקא אלא שיש מקומות שעושים גם עתה כאשר עשו מימי קדם ולמד עליהם זכות שלא ידעו מגזרת רבינו החקרי לב ולא נחתו לירד לעומק הלכה זו לכן מצא עצמו כמחוייב בדבר לבאר טעמו של מרן החקרי לב ועל מה אדני גזרתו הוטבעו ולפרסם ברבים גזרתו אף גם טעמו ונימוקו וישראל קדושים ישמרו לעשות כאשר שורת הדין מחייבת ואחר שהאריך קצת לבאר שכן הדין נותן שתהיו כל המלאכות נעשות על ידי ישראל בעצמו כתב דעדיין צריכים אנו למודעי דעינינו הרואות דאף מן התקנה ואילך קצירת השיבולין מהארץ עושים נכרים עצמם וכן הוא המנהג פשוט ובודאי שאם מרן החקרי לב היה גוזר עליהם שתהיה גם הקצירה עצמה על ידי ישראל היו עושים כן ומוכח דלא אסר גוף הקצירה על ידי נכרי ולזה דק ואשכח דמלשון רש"י מתבאר דהקצירה עצמה אינה בכלל הזה ואין צריך שתהיה על ידי ישראל אלא מאחר הקצירה אבל לא הקצירה עצמה וכו' והאריך קצת בזה ומסיק שכן הוא מיצוי הדין שהקצירה עצמה אינה צריכה להיות על ידי ישראל אלו תורף דב"ק והסכים על ידו מרן החבי"ף בסי' פ"ז הן לקיים גזרת מרן החקרי לב והן דאין לחוש בקצירה עצמה וכבר האריך בזה בטוב טעם ודעת הרב יום טוב קריספין בתשובתו שבס' בית אהרן וכו' ואם מביאים חטי דפסחא ממקומות אחרים צריך לחקור אם נעשו כל המלאכות שמאחר הקצירה על ידי ישראל דוקא וכו' אלו תורף דב"ק עי"ש הרי נתבאר מכל האמור דאין גוף הקצירה צריכה להיות על ידי ישראל וכן הוא מנהג עוב"י (עיר ואם בישראל) איזמיר ואגפיה אף אחר תקנת מרן החקרי לב כנז"ל:
<b>מעתה</b> נבא לבאר בס"ד הספק השני אם כשקוצרין חטים משדות הנכרים יש לחוש מלקצור על ידי ישראל כההיא דאמר רב הונא לאוונכארו וכו' ומדברי הרבנים שבבית אהרן ולב חיים הנ"ל מתבאר יפה דשפיר דמי לקצור על ידי ישראל ומשמע להו דהכי עדיף טפי שיהיו כל המעשים נעשים על ידי ישראל ולא תהיה יד נכרי באמצע כלל ואמור רבנן בטעמא שלא נהגו ולא הנהיג הגאון חקרי לב שתהיה הקצירה עצמה על ידי ישראל עצמו כדרך שתקן בשאר המלאכות שלאחר קצירה לפי שיש חשש סכנה שכמה פעמים יוצאים נחשים גדולים מבין השיבולים והרב מוהרי"ץ שבס' לב חיים העיד שבדידיה הוה עובדא שבהיותו עומד על גבי הנכרים הקוצרים יצא לקראתם נחש כקורת בית הבד וכמעט סכנה נפשו וכו' ואף דשומר מצוה לא ידע דבר רע היכא דשכיח היזקא שאני ודק ואשכח דמעיקר הדין אין צריך שימור אלא אחר הקצירה ולא הקצירה עצמה וכו' ולכן לא התקין הגאון חקרי לב שתהיה הקצירה עצמה על ידי ישראל ועוד כתבו שהנכרים בעלי השדות לא יתנו להישראלים לקצור לפי שיש הפסד רב בקצירה על ידי מי שאינו בקי והנכרים רגילים בה ולא הישראלים וכו' אלו תורף דב"ק ומוכח דלולא חשש סכנה ואם היו מניחים הנכרים בעלי השדות להישראלים לקצור היה יותר טוב שיקצרו הישראלים עצמם משדותיהם של נכרים:
<b>אמנם</b> לפי הנראה הרבנים הנ"ל לא זכרו שרים הא דאמר רב הונא להנהו אוונכרי דמשם יש ללמוד גם לקצירה שלא תהיה על ידי ישראל משדותיהם של נכרים ולכן ניחזי אנן בסיעתא דשמיא הנה ידוע דהפוסקים הראשונים השמיטו הא דרב הונא והרב טורי זהב בסי' תרס"ד ישנו בנותן טעם לשבח על דבר השמיטה משום דסברי דרב הונא לא אמרה אלא במקומו ושעתו שהיה בבבל והוחזקו אז שם הישמעאלים בגזלנים על השדות אבל במקומות אחרים לא היה חשש על זה וכן בזמן הזה בכל המקומות אין חוששין לזה ומיסתייעא מילתיה דמר מדברי הסמ"ע בעשין קל"ג בהלכות תרומות ומעשרות וז"ל וזו היא תקנה גדולה לדרים בארץ ישראל בזמן הזה ליקח מתבואת הישמעאל אחר שנגמרה כי אפילו מתבואות ישראל אין שם חיוב אלא מדרבנן ושל ישמעאל פטורה לגמרי ואין להחמיר ולומר שישמעאלים גוזלי קרקע הם וקרקע אינה נגזלת שהרי קנאום בכיבוש ואף דחיישינן בפרק לולב הגזול בענין הושענא יש לחלק שהיו ישראל מרובים והיו להם קרקעות והישמעאלים שבאותו זמן היו גזלנים ומאנסין מהם וגם היו אנסים וכו' עכ"ל הרי שכתב לחלק בין זמן לזמן כמו שחלק הרב טורי זהב וכן כתבו הרבה מרבנן בתראי קבצם כעמיר הרב המאסף בספר בית השואבה בדיני דברים הפוסלים בארבע מינים אות יו"ד אך לא נתקררה דעתו בזה דסוף סוף היה להם להביאו כדרך שהביאו רבינו ירוחם ולחלק בין היכא שהוחזקו הישמעאלים לגוזלי קרקעות ישראל לכשלא הוחזקו בכך (כמו שחילק רבינו ירוחם) והאריך הרב להרחיב הדברים ולהסביר שכך היה יפה להפוסקים להביא הא דרב הונא מחשש שמא יש מקומות או יהיו באיזה זמן כמו שהיה בזמן רב הונא בבבל כמו שהסמ"ג עצמו בהלכות לולב בעשין מ"ד הביא הא דרב הונא אף שסובר לחלק בין זמן רב הונא לזמן הזה וכן רבינו ירוחם הביא דין זה וכתב לחלק וכו' אלו תורף דב"ק ולי ההדיוט אין זה מן הקושי על הרי"ף והרא"ש והטור דכיון שאין דרכם להביא מה שאינו נוהג בזמן הזה אין מוכרחים להביא מה שיש לחוש שיחזור הדבר לכמות שהיה והרי כל מה שהוא הלכתא למשיחא אין מביאים אף דלא חשש בעלמא הוא שמא יבנה בית המקדש בימינו בעגלא ובזמן קריב אלא קרוב לודאי הוא ולישועתו אנחנו מצפים ומיחלים ערב ובוקר וצהרים וחלילה לנו להתיאש אף רגע ובכל זאת כיון שעתה לא שכיח לא קבלו עליהם אחריות אותן ההלכות להביאם כל שכן בדבר שהוא חשש רחוק שמא יש או יהיו איזה מקומות שמתנהגים כבבבל בימי רב הונא דודאי אינם מוכרחים להביאו ואם הסמ"ג ורבינו ירוחם ישר יחזו למו להביאו הדין אף שאין דרכם להביא מידי דלא שכיח מי מעכב בידם אבל הרי"ף והרא"ש אינם משועבדים להתנהג גם הם כן וכיון שאין הדבר מצוי בזמנם השמיטו כל עיקר דברי רב הונא ולכן ישובו של הרב טורי זהב הנה נכון לגבי דידהו:
<b>אמנם</b> אין זה מן הישוב לגבי הרמב"ם אשר דרכו בקודש להביא הלכתא למשיחא וכל מה שהוזכר בש"ס אף אי לא שכיח אין דרכו להשמיט כידוע ומפורסם ואם כן הא דרב הונא נמי לא היה לו להשמיט ובקונטריס כללי הפוסקים (שנדפסו עתה בשדי חמד חלק אסיפת דינים בחלק שני שמאות הדל"ת והלאה) בסי' ה' אות י"א הבאתי מה שכתב מרן הבית יוסף בחשן משפט סי' שפ"ט סעיף ה' שדרך הרמב"ם שדבר שמשתנה הדין בזמן הזה ממה שהיה בזמן הש"ס כותב הדין לפי מה שהיה בזמן הש"ס אף דמודה שאין הדין כן עתה והא דידן נמי דכוותה היא ושפיר קשיא על הרב טורי זהב מהרמב"ם כדקשיא ליה להרב בית השואבה ולפי שלא נתקררה דעת הרב בית השואבה בדברי הרב טורי זהב:
<b>לכן</b> כתב ליישב על פי מה שאמרו בירושלמי שהביא הרב מוהרימ"ט בח"א סי' מ"ג ולפי מה שפירש בו הרב מוהרימ"ט הוא דר' יהושע בן לוי הוה סבירא ליה כדעת רב הונא שבתלמודין דחייש דסתם ישמעאלים גזלי ארעתא נינהו וקרקע אינה נגזלת וכו' ואמר לו אליהו זכור לטוב דחומרא יתירה היא לחוש לגזילה דאחזוקי איסורא לא מחזיקינן וחזקה כל מה שביד האדם שלו הוא שקנאו בדמים ולא גזלה וכיון דאליהו זכור לטוב אמר לר' יהושע בן לוי דאין לחוש לזה כלל לכן השמיטוה הפוסקים אלו תורף דב"ק:
<b>ואין</b> דעתי העניה נוחה בישוב זה ואם התירוץ הראשון (של הרב טורי זהב) לא הונח להרב לי הדל השני (תירוץ שלו) קשה הימנו דמלבד דלא היה להם לסמוך בזה על הירושלמי כדקיימא לן בעלמא דאזלינן בתר תלמודין נגד הירושלמי ומדחזינן בתלמוד דידן דמייתו הא דרב הונא בסתם ושקלו וטרו בה טובא ולא חשו לאתויי מה דאמר ליה אליהו זכור לטוב לר' יהושע בן לוי כלל מוכח ודאי דתלמודין נקיט דהא דרב הונא עיקר ותו אי סבירא להו כהירושלמי הנז' ומפרשים בו כפירוש הרב מוהרימ"ט קשה בלא ימנע דאי סברי לפרש הירושלמי דאף במקומות שמוחזקים הישמעאלים בגזלני ארעתא לא חיישינן מידי כל כמה דלא ידעינן דהאי ארעא גזולא היא אי הכי ודאי הוה להו לאתויי ולמפסק הדין בהדיא דלא כרב הונא דבתלמודין דכל כי הא צריכה רבה ואם היו מביאים דין זה ופוסקים בו דלא כדאמר להו רב הונא לאוונכרי היינו יכולים לומר שפסקו דלא כרב הונא משום מאי דאמרו בירושלמי דאמר אליהו זכור לטוב לר' יהושע בן לוי דאין לחוש לזה ולא הוה קשיא לן אלא דכתלמודין הוה להו למפסק אבל להשמיט הדין כלל זה דבר תימה דאדרבא היה להם להזכיר דין זה לשלול מאי דאתמר בתלמודין ולאשמועינן בהדיא דאף דהוחזקו הישמעאלים בגזלני ארעתא לא חיישינן מידי ואם מפרשים דבמקומו של ר' יהושע בן לוי לא היו מוחזקים הישמעאלים לגזלני ארעתא ומשום הכי אמר לו אליהו זכור לטוב דחומרא יתירה היא אבל במקומות שמוחזקים בזה חיישינן אם כן כל שכן דהיה להם להביא ולחלק בדין ועוד מנא להו להפוסקים לדחות הא דתלמודין משום מאי דאמר אליהו זכור לטוב במקום שיכולים אנו לשים שלום ביניהם ולומר דמאי דאמר רב הונא להנהו אוונכרי היינו משום דבמקומו היו מוחזקים הישמעאלים לגזלני ארעתא ובמקום ר' יהושע בן לוי לא הוחזקו לזה אלא שהיה מחמיר שלא ליתן אמונה בהם והיה חושש אף בסתם ואמר אליהו זכור לטוב דבסתם אין לחוש משום דמסתמא אמרינן חזקה כל מה שבידו הוא שלו ואין הכי נמי דאם הוחזקו הישמעאלים בכך מודה לדרב הונא וכל כמה דמצינן לאשווי הירושלמי עם תלמודין בכל טצדקי דמצינן למיעבד עבדינן ומנא להו לדחות הא דרב הונא וגם יש לפקפק קצת דאיך נלמוד הלכה מפי נביא ולא בשמים היא וצריך להתיישב בהחילוקים שנאמרו בזה כי יתכן שלפי החילוקים ההם אין מקום לפיקפוק זה ועיין במה שרשמתי בשדי חמד ח"א בחלק הכללים מערכת האל"ף אות צ"ד ואות קי"ב:
<b>ודאתאן</b> עלה אי שפיר דמי שתהיה הקצירה על ידי ישראל מקרקע של נכרים הנה מרן חיד"א בס' ברכי יוסף סי' תרמ"ט הביא תשובת הרדב"ז בסי' תקי"ד (גבי הושענא) שהתיר לישראל לקצוץ משדה של נכרי וכתב שמעשים בכל יום עושים כן והיה טעמו דכיון דבעל קרקע יש לו שטר בערכאות הקיר"ה ומלכא אמר מאן דאית ליה דסקא ליכול ארעא דינא דמלכותא דינא ונמצאת הקרקע שלו והרב בית השואבה בדיני דברים הפוסלים בארבעה מינים אות י"ב כתב בשם הרב קול אליהו שהאריך לחלוק על הרדב"ז ודעתו היא דלא מהני מה שיש בידו שטר העשוי בערכאותיהם וכתב שדבריו נכוחים בטעמן עי"ש וכפי המתבאר מדבריו שהיה חושש להשופטים שבימיו שהיו מקבלים שחד וכותבים שטרות שלא כדין אשר כל זה רחוק בזמן הזה ובקומות אלו שאין השופטים עושים דבר חוץ מחקי הקיר"ה ככל חקתיו וככל משפטיו יעשו והכל עולה על שלחן מלכים ומה שלוקחין איזה מס לכתיבת השטרות שטרי מקנה והלואה הכל יובא אל גנזי המלך והשרים והשופטים לוקחים שכרם מלשכת בית המלך נראה ודאי דגם הרב קול אליהו מודה דאמרינן בזה דינא דמלכותא דינא וכל מי שיש בידו שטר עשוי בפני ערכאות הקיר"ה שקנה קרקע זו הרי הוא מוחזק בה מן הדין ולא מחזקינן ליה בגזלן אלא קרקע שלו היא ושפיר יכול הישראל לקצור בעצמו משדה של נכרי אם ירצה בזה:
<b>והיה</b> נראה לומר דאין לחוש בקצירה משום הא דאוונכרי לפי מה שכתב מרן חיד"א בברכי יוסף שם לפום ריהטא נראה דאי ידעינן דנכרי זה הוא נטע גינה זו יכול ישראל לקצץ דאף דהקרקע גזולה מכל מקום מה שזרע בה הוא שלו וכמו שכתבו התוספות בראש השנה דף י"ג ע"א ד"ה לא קציר נכרי דאף דירושה להם מאבותיהם מכל מקום יש לו במה שזרע אף אנן נמי נימא דגנה זו שנטעה נכרי זה הגם דהקרקע גזולה בידו מכל מקום יש לו במה שזרע והזרעים שלו ויכול ישראל לקצץ ממנה עכ"ל הברכי יוסף ודון מינה ואוקי באתרין דזה ידוע לכל שהנכרי שממנו יקנו הקצירה הוא עצמו זרע את התבואה והויא שלו ויכול ישראל לקצור משדה של עכומ"ז והיא שלו אך תברא בצדה שהרי סיים מרן חיד"א שם אך ראיתי לרבינו שארינו מוהר"י זאבי בדרשותיו פרשת קרח שכתב דהרמב"ם דכתב הא דקציר נכרי סבירא ליה דלא כהתוספות וסובר דסוגיין פלגן בהדייהו ונקיט כסוגיא דע"ז ודחה סוגית ראש השנה עש"ב וכפי זה יש להחמיר עכ"ל וכן הדין לענין קצירה דיש להחמיר:
<b>והגאון</b> חתם סופר בסי' קכ"ח הנ"ל כתב בענין זה וז"ל אמנם המתחסדים לקצור בעצמם על פי סתרי תורה שאין לנו עסק בהם לכאורה היה נראה החסידים מפסידים על פי נגלה מחשש אוונכרי כמו שכתב מעלתו מכל מקום יש ללמוד זכות על פי מה שכתב מגן אברהם סי' תע"ג סקי"ד כתב מוהרי"ו וכו' ומה שמסיים המג"א וכל שכן כשנשרש בקרקע וכו' כתבתי שם על הגליון וז"ל ולפי מה שכתבו התוספות בראש השנה ד' י"ג ע"א יש לנכרי במה שזרע יש לומר ירק שאיננו מתקיים בארץ ונכרי זה נטעו וזרעו הרי הוא שלו רק משום כחשא דארעא צריך לשלם ממון לבעלים עיין בבא מציעא ק"א ע"ב מה שאין כן אילן הדס אפשר שגזל הקרקע עם האילן הנטוע בו ומשורש כבר מאז עכ"ל על הגליון וישמע חכם ויוסיף לקח עכ"ל ואינו מן התימה אם לא ראה מה שכתב מר"ן חיד"א בברכי יוסף הנ"ל אף שלפעמים מזכיר אותו עיין שם בסי' קל"ה כשכתב תשובה זו לא היה בידו ס' ברכי יוסף ואולי אם ראה דבריו היה חוזר בו:
<b>ואלה</b> דברי הרב מגן אברהם כתב מוהרי"ו מוהרר"א נסתפק כיון דמרור איתקש למצה וגזול פסול אם כן לא יעקור ישראל המרור מן הקרקע כמ"ש בסי' תרמ"ט ונראה לי דלא דמי דהתם אסא מתקיים בקרקע משום הכי הוי כקרקע עכ"ל נראה לי דהכי פירושו כיון דאינו מתקיים בקרקע הוי כמטלטלין וקנייה הנכרי ביאוש ושינוי רשות והוי שינוי רשות ביד הישראל ומכל מקום צריך עיון דהא קיימא לן כל המחובר לקרקע הוי כקרקע כמ"ש סי' תרל"ז סעיף ג' וכל שכן כשנשרש בקרקע כדאיתא ביו"ד סי' ז' סעיף ב' ועיין בח"מ סי' צ"ה וסוף סי' קצ"ג ואפשר דמיירי שהמרור כבר נתבשל כל צרכו ועומד ליתלש דסבירא ליה כל העומד ליתלש כתלוש דמי עכ"ל ועיין בדברי הרב חק יעקב בסי' תנ"ד סק"ו ודעתו היא דהא דרב הונא לא מן הדין הוא אלא חומרא בעלמא וכן דעת הרב בית חדש בתשובות החדשות שהביא הרב בית השואבה והאריך לתמוה על דבריהם על פי כמה הוכחות דרב הונא דינא קאמר עי"ש וחידוש הוא שהגאון חתם סופר לא זכר דברי הרבנים טורי זהב וחק יעקב ובית חדש הנ"ל ואין להאריך:
<b>ודע</b> שהשגתי עתה שו"ת מוהר"ם שיק וראיתי שם בסי' רל"ד שנראה שנעלמו מעיני הגאון הנ"ל דברי מר רבו בחתם סופר שהבאתי למעלה והוא שנשאל אם רשאים לצאת ידי מצת מצוה במצות הנעשות מקמחא דפסחא המובא מעיר פלונית וכו' וכתב לבאר כונת השואל וז"ל אמנם אפשר כונת שאלתו אם שם נטחן על ידי נכרי רק ישראל עומד על גביו אם מועיל הואיל ובסי' ת"ס הסכימו דאפילו עומד על גביו לא מהני ונהי דלהטורי זהב מועיל דאין בו חשש חימוץ אבל הפוסקים פליגי עליה ואם כן בעינן שמירה ולא מהני עומד על גביו ובזה נראה לי דיש לסמוך על ישראל עומד על גביו דנהי דקשה מאי שנא בלישה ואפייה לא מהני עומד על גביו וכאן יועיל כבר כתב החק יעקב לחלק ולי נראה לחלק דבשלמא בלישה ואפייה דהלישה ואפייה והעסק בו עד שיאפה הוא משימור שלא יחמץ וזה אם נעשה על ידי נכרי אלא שישראל מלמדו לעשותו לשמה בזה אמרינן דנכרי אדעתא דנפשיה קא עביד ואינו מועיל עומד על גביו אבל גבי קצירה וטחינה דהשימור הוא שלא יבא עליו מים ממקום אחר וזה עושה הישראל העומד על גביו ומשמר שלא יבא עליו מים להחמיץ ונעשה על ידי הישראל לשמה ונכרי דקא עביד המלאכה מעשה בהמה וריחים בעלמא עביד ואין צריכין לשמירתו לשמה כיון דאיכא ישראל עומד על גביו לכן מועיל גבי טחינה וקצירה אם ישראל עומד על גביו וכן שמעתי לחלק ומעשים בכל יום הקוצרים ומשמרים חטים לצורך מצת מצוה משעת קצירה מניחים לקצור על ידי נכרים ואומרים לו שיקצור זה למצות של פסח וישראל עומד על גביו ומועיל והוא חידוש שלא ראה דברי מר רבו מרן החתם סופר וגם במאי דלא אסיק אדעתיה לפלפל בהא דאמר רב הונא לאוונכרי ובדברי הפוסקים שדברו בזה כנז"ל הוא דבר תימה:
<b>כא</b><b>)</b> <b>חטים</b> שנקצרו בעודם לחים ונתייבשו בתנור חם גרוף נשאל על זה הגאון אבד"ק באטישאן יצ"ו בספרו הבהיר חיים של שלום והשיב פשוט דמותר לעשות מהם מצות לפסח אף דנפקי מיא מחד ובלע אידך הוי מי פירות ואין מחמיצין כבא"ח סי' תס"ג ואף דאחר כך נילוש עם מים והוו מי פירות עם מים דממהר להחמיץ היינו דוקא כשנילושו במי פירות מעורבים במים לא כן כשנתייבשו המי פירות ואחר כך נתן מים אין לו דין זה כדכתב הרשב"א עיין פרי חדש בסי' תס"ב ובשו"ת בית אפרים ובשו"ת חתם סופר בחטים שיש בהם בצלים ואף להר"ן שסובר דגם בכי האי גוונא דין מי פירות עם מים דיינינן ליה הנה מבואר בפסחים ד' מ' דאביי ורבא לא פליגי אלא בקליות שנחרכו בקדרה ואף בזה מתיר דמיא דנפקי הוו מי פירות אבל כשלא חרכן בקדרה מודה אביי לרבא דשרי דאמרינן מיא מידב דייב ועיין חק יעקב סי' תס"ג וכיון שכן הכא דלא נתייבשו בקדרה לח בלעי חד מאידך ואין חשש מי פירות עם מים ואף להצל"ח בריש פרק כיצד צולין דכבד שנצלה בתנור גרוף הוי כנתבשל בדמה דאסורה והכי נמי אף דנתייבשו בתנור כנחרכו בקדרה דמי דלא שייך לומר מידב דייב ואם כן אין להתיר רק מטעם מי פירות אין מחמיצין והיתר זה לדעת הר"ן אינו אלא לאכלם בעיניה לא לעשות מהם מצות מכל מקום יש לצדד היתר ממה שכתבו התוס' במנחות ד' נ"ד דמאי דאמרינן לא ליחרוך תרתי שיבולי בהדי אהדדי דילמא נפקי מיא מחד ובלע אידך לא דהוי ספק שקול אלא דלא שכיח שיצא מים עי"ש ובנודע ביהודה קמא מזה ואם כן יש ספק ספיקא שמא לא יצאו מים מהחטים כלל ואם תמצא לומר יצאו שמא נתייבשו החטים כל כך עד שבאו לכלל קלוי דשוב אינו מחמיץ כמבואר ברמב"ם פרק שישי מהלכות חמץ ועיין בסי' תס"ג סעיף ג' ובאחרונים וכו' (שקיל וטרי אי מהני ספק ספיקא להיתר אכילה ומסיק דמהני והבאתי תורף דב"ק לעיל בסי' ב' אות א' בד"ה ושם בסי'):
<b>אך</b> לצאת ידי חובת מצה נראה דלא חזו שיש לחוש דילמא נתייבשו כל כך עד שנעשו קלוי ואי אפשר לבא לידי חימוץ עוד ואנן בעינן דברים הבאים לידי חימוץ כמבואר בפסחים ד' ל"ה ובא"ח סי' תנ"ג אם כן יש לומר דהוא הדין קלוי דלא בא לידי חימוץ אלא שיש לחלק דמאי דממעטינן דברים שאין באים לידי חימוץ היינו שאר מינים דלאו מין דגן נינהו דאינם באים לידי חימוץ בשום צד לא כן קלוי נעשה ממין דגן דהמין מחמיץ אלא שהקלייה גורמת שלא תחמיץ עוד לא נתמעט מההיקשא ולכן גם למצוה חזיא לצאת ידי חובת מצה:
<b>שוב</b> ראיתי שדבר זה במחלוקת שנוי הרמב"ם בשישי מהלכות חמץ הלכה ה' כתב מצה שנילושה במי פירות יוצא ידי חובת מצה דמקרא דלחם עוני לא נתמעט אלא יין ושמן ודבש ולדעה זו וכפי מה שכתב בלחם משנה שם בטעם רבינו שסובר דמהיקשא דלא תאכל חמץ לא נתמעט אלא דברים שאין יכולים לבא לידי חימוץ בשום אופן לא כן קמח הנילוש במי פירות דהקמח בא לידי חימוץ רק דהמי פירות גורמים שלא תחמיץ לא נתמעט מזה והוא הדין הכא יכול לצאת ידי חובתו ממצה זו אמנם הרב המגיד הביא חולקים על הרמב"ם וסוברים דבנילוש במי פירות לחוד כיון דאין צריך שימור מחימוץ דמי פירות אין מחמיצין וכל שאינו מחמיץ ילפינן מהיקשא דלא תאכל עליו חמץ דאינו יוצא ידי חובת מצה ולדעתם הכא שיש ספק שמא נתייבש עד שנעשה קלוי דמי לנילוש במי פירות דאין יוצא בה ואף לדעת הרמב"ם שסובר דבנילוש במי פירות יוצא ידי חובת מצה יש לומר דמודה דמצה שנעשית מקמח קלוי אינו יוצא ידי חובת מצה דלא דמי לנילוש במי פירות דהתם גוף הקמח אילו היה נילוש במים היה בא לידי חימוץ אלא שהמי פירות גורמים שלא תחמיץ לכן סובר רבינו דאינו יוצא (דיוצא) ידי חובת מצה לא כן הכא שגוף הקמח אישתני שאינו יכול לבא לידי חימוץ כלל אפשר דדמי לאורז ודוחן דלכולי עלמא אין יוצאין ידי חובת מצה ולכן מצה שנאפית מקמח זה אין יוצאים בה ידי חובת מצה אבל בשאר ימות הפסח מותרין עכ"ד יצ"ו ובמה שכתב הרב דאם אחר שנתיבשו המי פירות באו מים על הקמח לא חשיבי מי פירות עם מים עיין מה שרשמתי בזה בסי' זה אות יו"ד ד"ה ודע:
<big><b>סימן</b></big> <big><b>יא</b></big>
<big><b>בדין</b></big> <big><b>קמחא</b></big> <big><b>דפסחא</b></big>
<b>א</b><b>)</b> <b>אם</b> עבר ולא רקד הקמח ועשו מצה מדברי הרב מג"א מוכח דשרי והרב חק יעקב כתב דאפשר דחסור כל העיסה כי כשלא רקד הקמח מציות שברי חטים כאשר באו כמה פעמים מעשה לידינו והרב בגדי ישע כתב בפשיטות לאסור בדיעבד ופה אדם צובה עינינו רואות דקמח שלנו שטוחנים ברחים של מים על הרוב אין מצוים בו חטים לא שלמים ולא שבורים אלא סובין דוקא לכן יש לסמוך על המג"א בשעה"ד כן כתב הרב חכמה ומוסר ד' קס"ח אות ב"ן ודברי המג"א וח"י שרמז הם על דברי מרן הש"ע סי' תנ"א סי"ח והרבנים מחצית השקל ופרי מגדים באשל אברהם הביאו בשם הא"ר דמתיר באם נעשו בלי ריקוד הקמח וכן היא דעתם ומשמע דאפילו בקמח שיש חשש שברי חטים מתירים בדיעבד והרב חיי אדם כלל קכ"ד אות ח"י סתם כדברי המג"א ואילו הרב חכמה ומוסר היה רואה מלתייהו דרבנן קדישי הנ"ל היה מתיר בשופי גם כשיש חשש שברי חטים ושלא בשעת הדחק. אחר זמן רב השגתי ספר מקור חיים וראיתי בסי' תנ"א סק"ט שכתב שדברי הרב חק יעקב תמוהים דהא כתב הטור בסי' תס"ז דאין שום חשש דאם העיסה לא נתחמצה כל שכן החטה שהיא קשה רק דשם אוסר שמא בא החטה מהמים אבל מחשש שבא מהקמח ודאי אין בו שום איסור ואדרבה יותר נראה לפי מה שכתב הרב חק יעקב דכשלא רקדו דמצויין הרבה חטים בקמח יש להתיר כשמצא חטה בעיסה שנעשה מקמח שלא רקדו דתולין במצוי והחטה באה מקמח ואין בו שום חשש עכ"ל:
<b>שוב</b> ראיתי בשו"ת שואל ומשיב מהדורא קמא ח"ג סי' רי"ט מה שפלפל בדברי החק יעקב ומקור חיים הנ"ל וכתב במסקנתו ואף אי נימא דלא כהח"י היינו בסתם קמח אף דלא נרקד מהיכא תיתי לחוש שמא יהיו חטים שלמים מה שדרכו להתפרק לקמחים בעת הטחינה ברחיים ולכך מוטב שלא לרקד משיעשה בנפה מחומצת ולכן נטה המג"א שלא לרקד וכן הסכים בא"ר ופרי מגדים אבל כל שבאמת נמצאו חטים שלמים (כבנדונו) פשיטא דאסור
<b>ב</b><b>)</b> <b>רקד</b> הקמח בנפה של כל השנה מותר בדיעבד למאן דלית ליה חוזר ונעור ויכול לאפות ולבשל תבשיל בפסח מהקמח זה כיון שכבר נתבטל עיין גו"ר א"ח ובשו"ת פרח שושן כן כתב הרב חכמה ומוסר בד' קס"ז אות מ"ג ואין בידי ספרים הנ"ל לראות דב"ק כי מדברי הרב חכמה ומוסר נראה לכאורה דדין זה מוסכם משני הרבנים הנ"ל ואילו הרב שערי תשובה בסי' תנ"א אות ל"ו כתב בזה הלשון וכתב הרב גו"ר כלל ד' סי' יו"ד בריקד קודם פסח בנפה של חמץ אף שיש היתר מדינא שיש ביטול קודם פסח מכל מקום אסור מפני שאינם בני תורה ויבואו לזלזל באיסורין ובפרח שושן כתב דמדינא אסור אם לא בשעת הדחק או הפסד מרובה ויאפה קודם פסח וישליך מעט קודם הלישה ולא יעשה ממנו תבשיל בפסח עכ"ל מתבאר דבין למר ובין למר אסור הקמח למר מדינא ולמר לפי שאינם בני תורה ואפשר דכונת הרב חכמה ומוסר לומר על כל פנים מדברי שניהם אנו למדין היתר מעיקר הדין למי שאינו נוהג חומרת חוזר ונעור (כשאין לחוש לשמא יזלזלו לפי שאינם בני תורה) דהרב גנת ורדים הא קאמר בהדיא דמותר ולהרב פרח שושן דאמר דמדינא אסור משמע ליה דלא אסר אלא למי שנוהג חומרת חוזר ונעור דמסתמא יש בקמח של פסח ששים כנגד הקמח שבנקבי אריגת הנפה ורק משום חומרת חוזר ונעור הוא דאיכא לכן למי שאינו נוהג חומרת חוזר ונעור מותר מעיקר הדין ולכן כתב עיין גו"ר וכו' ולא כתב שכן כתבו הגו"ר ופר"ש וכל זה הוא מעיקר הדין שפסק מרן בסי' תנ"א סי"ח דעל ידי נקיון ושיפשוף היטב במים מותר לרקד בה אבל לפי המנהג שהזכיר הרמ"א דנהגו לקנות חדשה ולא סמכי אהגעלה ושיפשוף כלל וכן הוא מנהגנו נראה מדברי הרבנים חק יעקב שם ומוהרש"ז בש"ע שלו סעיף ג"ן דדוקא אם רקדו בה אחר הדחה ושיפשוף הוא דיש להתיר בדיעבד או לכתחלה בשעת הדחק שאי אפשר למצוא נפה חדשה ואז אפילו ריקדו בה בתוך הפסח מותר באכילה אבל אם ריקדו בה כמות שהיא בלא הדחה ושיפשוף כלל אין להתיר ואף שיש לומר דמה שכתבו הדחה ושיפשוף הוא להתיר אם ריקדו בתוך הפסח אבל אם ריקדו קודם הפסח מותר מכל מקום מתוך דברי הרב חק יעקב מתבאר אצלי דגם בכי האי גוונא לא מהני שכתב ונשאלתי באחד שאמר לפי תומו שדרכו לרחוץ היטב אחר הפסח הנפה כדי לקיים אותה לשנה הבאה וריקד בו קמח לפסח והתרתי מה שריקד בו בדיעבד ולסמוך על השיפשוף היטב כדעת המחבר ועוד דאף אי נימא שנשאר בו דבוק כי לא שפשף היטב ונתערב תוך הקמח וע"ל סי' תנ"ג ותס"ו דפירור תוך הקמח חוזר ונעור אף שריקד הקמח תוך הפסח מכל מקום הא נתבאר לעיל סי' תמ"ז דחמץ נוקשה בטל בששים אף תוך הפסח כיון דליכא רק חשש מאיזה פירור שנשאר דבוק משנה שעברה דהוי חמץ נוקשה ובטל עכ"ל הרי דכשיש לחוש שנשאר בנפה קמח לא כתב להתיר אלא משום שהוא חמץ נוקשה והיינו בנדונו שהקמח שיש לחוש שיש בנפה הוא מאשתקד שהוא חמץ נוקשה אבל בנפה שמשתמשים בה כל ימות השנה שאין הקמח שבה נעשה חמץ נוקשה משמע ודאי דיש לאסור ואם כן בנפה שלא שפשפו והדיחו וריקדו בה נראה ודאי דיש לאסור שבודאי יש בה קמח חמץ ואינו נוקשה ולכן אם לא אפה עדין שאין כל כך הפסד בהקמח הזה אם יאכלנו קודם הפסח או יניחנו לאחר הפסח אין להקל בדבר וכן השבתי לשואלי שרקד כחצי פוד קמח בנפה של כל ימות השנה שלא יאפה מצות ממנו אך שוב הגיד כי כמה חדשים קודם לפסח לא ריקד בה קמח כלל רק יחדה לרקד עפר לבן (ולא זהו סיד אלא אותו שקורין בו"ר) ובשגגה ריקדו בה קמח של פסח והתרתי לו לאפות מצות מהקמח הזה קודם הפסח כי אף שיש לחוש להקמח שנשאר בנפה כבר נעשה נוקשה מחמת העפר לבן שריקדו בה כמה פעמים ומהיות טוב הזהרתיו שלא יבשל מהמצות ההם תבשיל בפסח ויוכל להחליף איזה מצות עם איזה מאוהביו אם יצטרך לתבשיל של מצה בפסח (דברי הרבנים גו"ר ופרח שושן הנ"ל ראיתי עתה שהביאם הרב עיקרי הד"ט בסי' ח"י אות ח' בסגנון אחר עי"ש.
<b>וברחיים</b> של קיטור שעושים הנפה של משי ועולה ההוצאות לסך רב אם אפשר להתיר בהנפה של כל השנה עיין במה שהבאתי לעיל בסי' יו"ד אות ב' ואות ג' ועתה נדפס ס' משיב דבר להגאון נצי"ב וראיתי בסי' כ"ט שכתב להרב השואל אשר עלה בדעתו להתיר לעשות קמח לפסח על הבייטלען של משי הישן באשר החדש עולה לכמה מאות רובלי לא נראה בעיני לפרוץ המנהג שכתב הרמ"א בסי' תנ"א סעיף י"ח שלא להשתמש בנפה ישנה והמגן אברהם הוסיף שאם אין נפה חדשה מוטב שלא ירקדו הקמח כלל ואף שהחק יעקב בס"ק כ"א חולק בזה לפי שאם לא ירקדו הקמח יש בו כמה חטים שבורים ונאסרת המצה או העיסה ובנפה ישנה בדיעבד מהני בה שיפשוף היטב והגעלה ולכן בשעת הדחק כתב לעשות כן לרקד בנפה ישנה על ידי שפשוף היטב והגעלה אין זה אלא בשעת הדחק דליכא בית רחיים אחר אבל בנדון דידן אם נתיר בתחבולות מלחמתה של תורה הלא איכא כמה רחיים ונחבל מעשי ידיו של בעל אותו רחיים כי כל ישראל ילכו אחר הרחיים שיש להם בייטי"ל חדש כי בענייני פסח דכתיב ושמרתם את המצות ופירש הרמב"ם בחמישי מהלכות חמץ דין ט' כלומר הזהרו ושמרו אותה מכל חימוץ כל ישראל שומעים להחמיר ולא להקל ואף למה שרצה הרב השואל להתיר לטחון קודם שלשים יום לפני הפסח כדרך שהתיר הרב נחלת שבעה לטחון קודם שלשים יום בלתי ניקור הרחיים לא הסכים הגאון המחבר לדבריו וסיים איך שיהיה איני מסכים לצאת מהמנהג שלא להשתמש בנפה ישנה בשום אופן גם בסי' ל"א (בד"ה ולא ידעתי) כתב הא ודאי שצריך לעשות בייטי"ל חדש לפי שאי אפשר לקנח ולנקות אותו מקמח לתותה אלו תורף דב"ק ומשמע דבשעת הדחק שאין שם בית רחיים שטוחנים בנפה חדשה גם הגאון הנ"ל מודה דיש להקל כמו שכתב לחלק לההיא דהרב חק יעקב בס"ק כ"א אך נראה דלדעתו גם בשעת הדחק אין להקל שהרי לא היקל אלא על ידי שפשוף והגעלה וזה נמנע בנפה של משי לפי שההגעלה תקלקל אותה מאד ולא דמי לנפה של אריג פשתן וכיוצא שאין מתקלקלת בבואה למים רותחין ואם כן בנפה של משי לא תהיה אלא שיפשוף במים צוננים וזה אפשר דלא מהני אף בשעת הדחק:
<b>אמנם</b> בס' אבן שתיה לידידי הגאון רב אדי' אבד"ק לוצין יצ"ו (נדפס בשנת תרנ"ג) ראיתי בסי' ח"י שנשאל על מה סומכים בכמה בתי רחיים של מים שטוחנים קמח לפסח על הכיס של רחיים שטוחנים בו כל השנה תבואה לתותה והוא היפך המבואר בש"ע ואומרים כי הכיס שנתחדש כעת שהוא של משי ודק מאד יכולים לנקותו היטב בהמסרק המתוקן לזה והאומנים בעלי הרחיים אומרים שזה מנקה יותר מרחיצה וכן ראינו כי אחר הסריקה היטב לא נשאר בו מאומה מאבק הקמח וכל כך נעשה נקי עד שאף אם משפשפים עליו בגד שחור לא ניכר שום לבלונית על הבגד וזו בחינה גדולה שלא נשאר מאומה מהקמח אחר הסריקה במסרק הנ"ל לא כן כיס הרחיים המובא ברמ"א שהיה עב ואי אפשר לנקותו בשום אופן ומשום הכי הצריך הרמ"א לקנות חדשה דוקא ונשאל הגאון יצ"ו אם יש לסמוך על דבריהם בשעת הדחק ובתשובתו חקר חקירת חכם על מה שכתוב בכל בו שהובא בב"י סי' תנ"א ובשלטי הגבורים בפרק כל שעה דהנפה צריכה שפשוף והגעלה דהגעלה זו מה טיבה ומאי מהניא הרי הגעלה אינה אלא לשעה קלה דאם תשתהה יותר מהצורך חוזר ובולע והגעלה לא מהניא אלא להבלוע בכלי לא להנסרך ונדבק בכלי מבחוץ וזה אינו שייך אלא בכלי שמשתמשים בו בחמין דעל ידי חמין נבלע בפנמיות הכלי והגעלה פולטת הבלוע אבל בנפה וכיס שמשתמשים בצונן והחשש הוא שנכנסין איזה פירורי קמח בנקבי הנפה והן בעין לא בלועים מאי מהני בהו הגעלה וכן מתבאר ממה שכתב הכל בו וישפשפו בהו הגעלה אותה במים יפה ולא יסמכו על מנהג ההגעלה לפי שאינה בהן עיקר לפי שלא נשתמשו בהן בחמין עכ"ל וכונתו כנז"ל אלא שהצריך גם הגעלה כפי המנהג):
<b>וכתב</b> שנראה מדברי הרב חיי אדם בכלל קכ"ה שנרגש מזה ומיישב שהגעלה בזה חשיבא כחליטה כי אף אם נשאר לאחר רחיצה מעט קמח הרי על ידי הגעלה נחלטת ואינה נחמצת ולא נתקררה דעתו בזה שאם כדבריו היה ראוי שתהיה הגעלה בתחלה כדי שתהא נחלטת ואחר כך רחיצה בצונן שאם ירחצו בתחלה הרי על ידי רחיצה יתחמץ הפירור ומה תועיל החליטה אחר שנתחמץ לכן כתב ליישב הכל על פי מה שכתב בדרכי משה על דברי הכל בו וז"ל וכן כתב מוהרי"ל דאין להגעיל הנפה ומיהו בשלטי הגבורים פליג על הכל בו ומוהרי"ל וזה לשון השלטי גבורים ונראה בעיני שהנפה והכברה של עור שנותן בהם חמץ כל השנה כדרך שרגילין לתת בהן עוגות בשעת הוצאתן מן התנור אסור להשתמש בהן בפסח בדבר חם עד שיגעילן ברותחין כדרך שבלעו האיסור כך צריכים לפלוט עכ"ל דמבואר דמיירי בנפה שמשתמשים לפעמים בחמין ומתבאר מדברי הדרכי משה שגם מוהרי"ל והכל בו מיירו בהכי וביאר מחלוקותם במחלוקת הקדמונים אם הולכים בכלי אחר רוב תשמישו או חוששין אף למיעוט שמשתמשין בו דמוהרי"ל והכל בו סוברים שהולכין בכלי אחר רוב תשמישו ואין רוב תשמיש של הנפה בחמין לכן אין צריכה הגעלה והעיקר הוא השיפשוף ושלטי הגבורים סובר דחוששין למיעוט ולכן כיון שלפעמים משתמשים בחמין צריך הגעלה ולפי זה בכיס של רחיים דאין תשמישן לעולם אלא בצונן לא שייך בה הגעלה כלל ואפילו לכתחלה והאריך עוד לביאור דברים אלו וכתב (בד"ה אך לענין) דלפי מה שנתחדש עתה כיס רחיים חדש של משי והוא דק מאד ומנקים אותו על ידי מסרקת וכו' ככתוב בהשאלה היה נראה לכאורה להקל דסמכינן על המראית עין ועל הבקיאין דמה לי ניקיון זה או זה דהא רחיצה דמהני הוא נמי מצד שנתברר אצלינו שעל ידי רחיצה לא נשאר כלום הכי נמי דכוותא והאריך קצת בזה:
<b>שוב</b> כתב דיש מקום להחמיר לפי מה שנראה מדברי מוהרי"ל שהחשש הוא שעל ידי נידנוד הנפה או הכיס נכנס הקמח בין חוטי השתי לחוטי הערב ולפי זה אין ראיה כל כך מהמראית עין שלנו שלא נראה למעלה הקמח דשמא נשאר איזה פרורים בין חוטי השתי להערב ואינן נראין ושקיל וטרי בזה וכתב מיהו לענין דינא היכא דאי אפשר לרוחצו כי האומנים אומרים שמתקלקל הרבה על ידי רחיצה וגם הוא שעת הדחק אפשר שיש להקל על ידי תיקון של הסרקה היטב שנראה שמוהרי"ל מיירי בשרוצה לטחון בפסח עצמו או דמיירי היכא דאפשר להשיג בקל כיס רחיים חדש שאם לא כן לכאורה אין מקום לחומרא זו דהחשש זה שמא נכנס קמח בין החוטין אינו אלא ספק וכמו שלא חששו לזה שאר הפוסקים ואי מיירי קודם הא מה בכך אפילו אם נשאר שם מעט קמח כבר נתבטל קודם הפסח ואף שמוהרי"ל סובר דאף לח בלח חוזר ונעור מכל מקום קשה על הרמ"א איך פוסק בזה כמוהרי"ל הא הרמ"א סובר בסי' תמ"ז ותנ"ג דקמח בקמח שנתבטל קודם פסח בששים מותר לאפות בפסח ואינו חוזר ונעור ואף אם נאמר דהפירור שבין חוטי הנפה הוי יבש בלח מכל מקום הוא אינו אלא חמץ נוקשה וכו' לכן נראה כדכתיבנא דאיירי בפסח עצמו ואף זה רק מצד חומרא בעלמא דודאי כל שמנקין היטב בענין שאין נראה שום קמח והוא שעת הדחק נראה דגם מוהרי"ל והרמ"א מודו דאין שום חשש ולא גרע מנפה ישנה שמותרת גם בפסח בשעת הדחק על ידי שיפשוף והגעלה ושקיל וטרי על דברי ביאורי הגר"א במה שציין על דברי מוהרי"ל וכיון שמוהרי"ל עצמו לא החמיר אלא לכתחלה כדכתב האליהו רבה וגם יש לומר שגם עכשיו לא נכנס כלל לתוך הקמח וכי האי גוונא כתב הרדב"ז בסי' שני אלפים ק"ך דפעם אחת רקדו על נפה קמח לפסח ואחר כך נמצא בצק בנפה והבצק היה בשעת הריקוד והתיר בסברא זו דאחזוקי איסורא לא מחזקינן ואמרינן אולי לא נתפרר מהבצק לתוך הקמח אף שנמצא בצק ממש וכל שכן לחשש רחוק אולי יש שם קמח כל דהו מצורף לזה אולי לא נתחמץ הכיס כלל דהא דעת רוב הפוסקים דלא חיישינן ללתיתה רק במקום ששוהים החטים כמו חצי יום להסיר קליפתם ולא נשאר אלא ספק ספיקא בחומרא של מנהג מוהרי"ל וגם קרוב לומר שעל כיס כזה שנתחדש כעת והוא דק מאד של משי ובכל דהו נעשה נקי לא כהכיס הרחיים הישן שהיה עב מאד והיה קרוב לומר שנכנס בין החוטים מה שאין כן בכיס זה וגם אפשר לומר דבאמת קמח בקמח הוי לח בלח דלשיטת הרמ"א לא אמרינן חוזר ונעור ומה שהחמיר בכיס של רחיים הוא משום שחושש שמא נשאר שום פירור שנתיבש שזה אינו בטל בתוך הקמח כמו שפסק בסי' תמ"ז סעיף ז' ואם כן לפי מה שפסקו החק יעקב ושאר מחברים דבפירור דק מאד שנתערב בדבר לח דינו כלח בלח והכא בכיס זה של משי אי אפשר שידבק שם רק פירור דק מן הדק שאינו אלא כלח בלח שנתבטל קודם פסח הלכך אפשר שגם הרמ"א מודה שאין בו שום חשש גם במה שחידשו הפוסקים דבאיסור שיש לו הכרה בעולם רק שאי אפשר לבררו אין לו ביטול כמו שהאריך הטורי זהב בסימן ק"ד ומטעם זה החמירו בפירור יבש שנתבטל בקמח שאינו מתבטל לעולם כדכתב החק יעקב בסי' תס"ו הנה בשו"ת שער אפרים הראשון סי' פ"ז חולק על סברא זו וסובר דגם בכי האי גוונא מתבטל והחק יעקב ושאר מחברים לא ראו סברתו ועיין בצמח צדק החדש יו"ד סי' ע' הלכך מכל זה נראה דבשעת הדחק קצת יש להקל:
<b>ובשו"ת</b> אבן יקרה להגאבד"ק טשערנאוויץ יצ"ו בסי' כ"ה נשאל מהרה"ג מוהרי"ץ ראגלעד ברחיים לקמח של פסח שאין בעל הרחיים רוצה להחליף הכיסין והגורוטי"ן ויש שם רחיים אחרים שרוצים לעשות הכל מחדש אם יש להתיר שלא להחליף והשיב רואה אנכי דעת מכ"ת להחמיר ובאמת באין שום דוחק והכרח מי יקל ראש נגד פסק הרמ"א בסי' תנ"א סעיף י"ח שלא להשתמש בכיס ישנה אפילו על ידי הגעלה אם אמנם החק יעקב בסי' תנ"ג ס"ק ס"ד הביא בשם נחלת שבעה שקודם שלשים יום לפני הפסח מותר לטחון בלא ניקור הרחיים ואם כן בשאלתינו שאנו עומדים בחדש כסלו היה מקום להתיר אך כבר הביאו בשם שאלת יעב"ץ שחולק על זה דמה חילוק יש בין קודם שלשים לתוך שלשים וכו' והרב המחבר יצ"ו כתב להסביר טעם לסברת הנחלת שבעה וסיים ואם כן לפי זה היה מקום להתיר בנדון דידן אולם אחר שהאחרונים החמירו אף בקודם שלשים יום לפני הפסח ובפרט לכתחלה כזה שיש שם רחיים אחרים שבעליהן רוצים ליתן כיסין חדשים ולעשות הכל מחדש על צד היותר טוב אף ידי תיכון עם מעכ"ת שלא להתיר לטחון בלא חליפות הכיסין:
<b>ג</b><b>)</b> <b>במה</b> שנחלקו הקדמונים לענין קמח בקמח אי חשיב לח בלח או יבש ביבש רשמתי בקונטריס הכללים במערכת היו"ד אות מ"ב עי"ש:
<b>והנה</b> בקמח שנפל עליו מים או נתלחלח השק ונתייבש קודם הפסח אי שרי לרקדו ולאפות קודם הפסח מבואר בסי' תס"ו ס"ד דלא מהני ריקוד משום דמיפריך וכתב הרב חק יעקב דגם בדאיכא ששים אסור דאף דקמח בקמח הוי לח בלח ולא אמרינן חוזר ונעור פירור זה חשיב יבש בלח עי"ש ובש"ע הרב מוהרש"ז שם ולהרב חיי אדם כלל קכ"ה אות י"ג והרב קמח סולת ד' ק"ד סוף ע"ג כתב דהרב שיירי כנסת הגדולה הורה לאסור כל השק כשנמצא דבוק מעט עיסה יבשה אפילו כל שהו ובכל מקום שנמצא בין מלמעלה בין מלמטה בין באמצע ועיין להרבנים בתי כנסיות ערך השלחן שערי תשובה וזכור לאברהם ח"א סי' תס"ו ולהיות כי דבר זה נמצא בשנים רבות מחמת הגשמים והשלגים מתלחלחים הקשים בהולכה וחזרה לבית הרחיים וכיוצא ונמשך מזה שעת הדחק והפסד מרובה לכן במקום שאין מנהג לאסור אפשר לסמוך על דברי המתירים באם הוא דבר מועט ויש ששים לבטלו דירקד הקמח ויאפה קודם הפסח דכיון שמה שנתייבש הוא קודם הפסח לא אמרינן חוזר ונעור ומצוה להעתיק פה דברי הרב מגן האלף בסי' תס"ו אות ה' (אחר שנשא ונתן בטעם חומרא זו דהוא משום דכשנתייבש חשיב יבש בלח דחוזר ונעור וכתב דלא ברירא ליה האי מילתא והוכיח דגם אותו הפירור שנתייבש ונפרך דין קמח בקמח יש לו והוי לח ואינו חוזר ונעור סיים וז"ל) ואם כן קודם הפסח לדידן לא גרע מקמח בקמח ויש להתיר בכל ענין חששא דמשהו קודם הפסח על ידי הרקדה ואם לבך נוקפך מאחר שגדולי האחרונים החמירו עיין סי' תמ"ז סק"ט וכ"א דשדינא נרגא בהכרעה זו שחלקו בין לח ליבש ואם כן המחמיר יחמיר לעצמו אבל לא בשל אחרים בפרט דרובא דרובא שעת הדחק והפסד למצא קמח אחר לכן יש להורות בין בעכברים או איזה ליחלוח שאין חשש בהרקדה רק במשהו אפילו נתייבש אין להחמיר כלל ויוכל לאפותו קודם הפסח ולאפושי בהיתרא יקח קצת מן הקמח ויאכלנו קודם הפסח ונתלה במה שאכל ככתוב בסי' ת"ל ובמג"א סי' תס"ו ועיין מה שכתבתי שם וכל שכן בעכברים שיש להתיר בכל גוונא על ידי הרקדה לאפות קודם פסח ובתחלה מקום המלוחלח אפילו נתייבש יקח בתחלה לפי אומד הדעת וכל שאין בו רק חשש משהו אין להחמיר כלל ולהפסיד ממון של ישראל ויש לסמוך על הריקוד בכל אופן עכ"ל.
<b>גם</b> אשו"ר להגאון מליבאוויץ בשו"ת צמח צדק שלו שכתב בחלק יו"ד סוף סי' ע' וז"ל ועיין בא"ח סי' תס"ו ס"ד וח"י שם דהפירור יבש אינו מתבטל בקמח דהוי כיבש בלח ובאמת מאחר ששם אחר הריקוד אי אפשר להכיר האיסור בשום אופן אין להחמיר כלל לולא מצד האומרים חוזר ונעור אבל על כל פנים יש ליתן לזה דין קמח חמץ בקמח דפסח ואינו ענין כלל לדין יבש בלח ויש להתיר לאפותו קודם הפסח עכ"ל:
<b>אחר</b> שנים רבות בא לידי (בשאלה) ס' עמק הלכה וראיתי את אשר דבר בקדשו בהלכות פסח סי' קל"ה בדין אכלו עכברים מקמח של פסח או שנתלחלח השק וכבר נתיבש דהמחמירים שלא לאפותו היינו בפסח גופיה דחיישי לפירור בעין והוה ליה יבש בלח ולא בטל ושוב אי אפשר לאפותו ולעשותו יבש ביבש חדא דיבש ביבש בפסח נמי לא בטל לרוב הפוסקים ואפילו המתירין דבטל מכל מקום הוה ליה מבטל איסור לכתחלה מה שאין כן לאפות קודם הפסח הרי נעשה קודם הפסח באפייה יבש ביבש דאף הלח נעשה יבש ומותר לאפותו דלא יהא אלא חמץ גמור קודם הפסח ובטל היתר בהיתר כמו שכתב הרמ"א ביו"ד סי' צ"ט ואין חוזר ונעור בפסח אחר דכבר נתבטל ומשום שמא יבשלם ויתן טעם ליכא כמו שכתב הש"ך ביו"ד סי' ק"ט דאחר דמדאורייתא בטל בששים רק מדרבנן אסור ואיתא ביו"ד סי' ק"י דיבש ביבש ונאכל אחד מהם דתלינן שנאכל אחד של האיסור הביאו גם כן המגן אברהם בסי' תס"ז לענין חמץ (ולא מיבעיא לדעת הרא"ש הובא בסי' ק"ט דיבש ביבש שנתבטל שוב מותר לבשלן ודאי פשוט דמותר לבשלן וקל וחומר הוא דהכא ליכא טעמא אלא אפילו לדעת הרשב"א דבקדרה אחד אסור מכל מקום בשתי קדרות ודאי מותר והכא כשתי קדרות שלא נודע באיזו מצות ישנן ומכל שכן למה שכתב דכיון שנאכלו כמה מצות ביבש תלינן הפירור בהם ואם כן לכולי עלמא היתר פשוט) שנימא דיבש ביבש חוזר וניעור אפילו ביבש לאוכלן והא ודאי ליתא דעד כאן לא כתב הרמ"א בסי' תמ"ז בפת שנפל ליין דחוזר ונעור אלא משום שנותן טעם בפסח אבל לא כל זמן שהם ביבש מה שייך חוזר ונעור אלא ודאי דכי היכי דפליגי הרא"ש והרשב"א ביבש ביבש לענין טעם הוא הדין וכל שכן לענין משהו ואם כן בשתי קדרות כולי עלמא מודו דאין חוזר ונעור הלכך היתר גמור לאוכלן בעין ואף לבשלן דהפוסקים שהחמירו בזה לא איירו אלא לאפות בפסח עצמו וזה ברור פירוש דברי הר"א מגרמיזא שכתב בתוך הפסח קולא גדולה היא רוצה לומר דקודם הפסח מותר לרקד ולאפותו וכן הוא במרדכי על שק קמח שנפל לטיט בפסח עי"ש הכונה כנ"ל ומה שכתב ודוקא אם נתייבש קודם הפסח היינו לאפותו בפסח אבל לאפות קודם הפסח נראה לי פשוט ומקום הניחו לי האחרונים להתגדר וברור בלי גמגום להיתירא אחר הריקוד דאז אין הפירור אוסר באפייה כדכתב הרשב"א שבמגן אברהם סי' תס"ז שאין דבר מועט מחמיץ כל העיסה וקודם הפסח אין אוסר מכדי נטילה כהכרעת הרמ"א סי' תס"ז ומכל מקום יש להחמיר ליקח מצות אחרות ללילות הראשונים דמכל מקום אין זו מצה משומרת כן נראה לי עיקר:
<b>ובספר</b> כפי אהרן ח"ב סי' ו' נשאל הרב בשק של קמח שאחר שלשו י"ד שיעורין מצה מצאו בו פירורין יבשים והשומר הכניס ידו עד תחתית השק ומצא בצק יבש דבוק הרבה בשק וקשר מקום הדבוק והוריק ממנו כל הקמח ובכל זאת נמצאו בו פירורין יבשים וכבר אפו המצות לפסח ונשאל אם מותרות המצות שכבר אפו וכתב שהורה לאסור ולפי שקצת חכמים תמהו על הוראתו ביאר טעמו ונימוקו והוא דבסי' תס"ו סעיף ד' פסק מרן בנפלו מים על קמח או שנתלחלח יאחוז וכו' ודוקא כל זמן שהוא לח אבל אם נתייבש הלחלוחית לא מהני ריקוד דמיפריך ומתערב עם השאר והאחרונים הקשו דבסי' תמ"ז סעיף ג' ד' דעת מרן דאין חוזר ונעור ותרצו הרבנים כנסת הגדולה ומגן אברהם דהכא שאני דהוו פירורין ולא מיתערבי קודם פסח ובפסח מתערב ונותן טעם כמו חטה בתרנגולת והרבה מן האחרונים נמשכו אחריהם עיין מאמר מרדכי וחקת הפסח וט"ז ואף שנאמרו תירוצים אחרים ליישב דעת מרן עיין פרי חדש ובית דוד ודבר משה ולפיהם אין חילוק בין איכא פירורין לליכא פירורין מכל מקום יש ספק ספיקא להחמיר דהנה שגור בפי כל יושבי ירושלים תוב"ב דמנהגינו כמאן דאית ליה חוזר ונעור ממה שמחמירים לברר החטים וכן ממה שלא נהגנו לאכול גבינה ודגים ובכמה חומרות נוהגין שהן כמאן דאמר חוזר ונעור והרב זכור לאברהם בריש הלכות פסח כתב שמנהג בני טורקייא בכל החומרות ואית להו חוזר ונעור ואף שאין דבר זה פשוט על כל פנים מידי ספק לא נפיק ויש ספק ספיקא להחמיר ספק מנהגינו כמאן דאמר חוזר ונעור ואם תמצא לומר דמנהגינו כמאן דאמר אינו חוזר שמא הלכה כהפוסקים דבפרורין אף למאן דלית ליה חוזר ונעור הכא חוזר ונותן טעם בפסח דומיא דחטה ולכן הורה לאסור ושמע שהיו רוצים להתיר מטעם כאן נמצא וכאן היה וכתב דזה שיבוש דלא אמרינן הכי אלא בשתי מקומות ולא במקום אחד כמבואר בש"ע סי' תס"ז סעיף י"א בהגהה ובמגן אברהם ס"ק ט"ז וכ"ה וטורי זהב שם וכן הסכמת האחרונים וזה פשוט והמתיר בזה אינו אלא מן המתמיהים ולפום ריהטא נראה דלפי מה שהבאתי אני הדל למעלה בענין זה אין להזניח סברת המתירים ולא פניתי כעת לעיין בזה ואתה תחזה ומה שכתב בשם הרב זכור לאברהם נראה שהרב הבין מדבריו שמעיד כן בדרך כלל על כל בני טורקייא ואינו מוכרח לומר כן עיין במה שכתבתי לעיל סי' ג' אות א' (בד"ה ומדברי):
<b>ואם</b> נמצא בהקמח כמין עיסה וידוע שלא נעשה כן על ידי מים כי אם מחמת זיעת בית הרחיים כתב בספר זכרון לידידי הרה"ג אבד"ק ראזישטש יצ"ו בהלכות פסח ד' י"ד ע"ב בשם ס' שיורי לקט בסי' תנ"ג שציוה ליקח מכסה העליון שלא יהיה חום כל כך ולרקד הקמח כמה פעמים ולאפותו קודם הפסח דיש לצרף הדעה דזיעה הוי מי פירות ובעל נפש ירחק מהקמח הזה דיש לומר דכשיבא למים יהיה מי פירות עם מים ואסור לדברי הכל ולסמוך דנתייבש המי פירות הא הוי פלוגתא אם מהני:
<b>ושק</b> קמח שנישוך מעכברים במקום שנהגו להחמיר כסברת האוסרים מכל מקום אם הוא שעת הדחק יש להתיר שיוציאו כל הקמח שעד מקום הנקב ומשם ולמטה יבדקו אותו אם אין שם ריעותא מצואת עכבר וכיוצא מותר כיון דיש ספק ספיקא ספק לא על ואם תאמר על ספק לא החמיץ ואם תאמר החמיץ הרי איכא ששים ולא בעינן בכי האי גוונא מתהפך כן כתב הרב נחפה בכסף ח"ב ד' ז' ע"א בית אהרן ד' י"ג אות ה':
<b>והוה</b> עובדא שאחר שאפו המצות ונשאר בשק מעט קמח הוליכוהו לבית ואחר שלש שעות ראו נקב בשק ובדקו הקמח הנשאר והיתה בו צואת עכבר רכה שנראה שזה נעשה מקרוב אחר שהובא השק לבית יש להתיר המצות ואם מכיר המצות שנעשו בסוף יסיר מהם כדי שיעור אחד משום מהיות טוב מרן החבי"ף בס' לב חיים ח"ב סי' קל"ז:
<b>וכתב</b> הרב דברי מרדכי (פרידבורג) בסי' מ"ג דאם בעת הרקדת הקמח נמצא על השק עיסה יבשה יש להקל על ידי שירקד שנית באופן שלא תכניס יד לתוך הנפה למעך בקמח אלא שתנענע הנפה בלבד דאז אם יש איזה פירור ישאר בנפה כמו שהנפה מקלט המורסן ולכן אף אם התמעך איזה פירור מעיסה עד שנעשה דק מן הדק כקמח ויצאו מן הקמח לא אכפת לן דהוי לח בלח ובטל קודם הפסח דקיימא לן דקמח בקמח הוי לח בלח והגאון מוהר"ר יעקב אבד"ק קארלין הסכים לי שיש להורות כן וכן אני מורה מאז ועד עתה ואם נאפה על ידי ריקוד ראשון שלא נזהרו מהכניס יד לתוך הנפה יש לדון בזה דבש"ע סי' תס"ו ס"ד כתב ירקד הקמח וכו' אבל אם נתייבש הלחלוחית לא מהני ריקוד וכו' ושקיל וטרי בדברי המג"א שם ובמסתעף לזה והביא דברי רבינו מוהרי"ט בח"ב סי' ב' ודברי הרא"ש בפרק כל שעה סי' כ"ב בשם הרוקח וסיים היוצא מהנ"ל דהרוקח מיקל לגמרי על ידי הרקדה וכן דעת הפר"ח וכן דעת הג"א וכן דעת המוהרי"ט להתיר באפיה קודם הפסח וכדאי הם לסמוך עליהם להקל במקום הפסד לאפותם קודם פסח אף בנתייבש ושמחתי בראותי שהגאון בס' מגן האלף מיקל זה בפשיטות ומסיים וכל שאין בו רק חשש משהו אין להחמיר ולהפסיד ממון של ישראל ויש לסמוך על הריקוד בכל אופן וכיון שכן דעת הרבה גדולים ודאי דאין להחמיר כלל רק שלא לצאת בה ידי מצת מצוה בשתי לילות אבל בכל ימי הפסח מותר בלי שום חשש וכן כתב בשערי תשובה בשם פנ"י שהורה כן כמה פעמים לכן המחמיר בזה מאבד ממון ישראל עכ"ל:
<b>והוה</b> עובדא שנמצא בשק אחר הרקדה נשיכת עכברים בשנים ובשלש מקומות במקום העליון ולקחו כל הקמח שבסביבות הנקבים והמותר אפו למצות וכעת אי אפשר להשיג לא חטים ולא קמח וגם הפסד מרובה שהמצות עולה יותר מחמשה רו"ך נשאל על זה הג' בשו"ת דברי מרדכי (פרידבורג) בסי' מ"ד והשיב דאף דנראה מדברי השואל שאפו המצות בלי הרקדה שנית מכל מקום מותר על פי דברי הט"ז בסי' תס"ו סק"ד דמה שכתב רש"ל וב"ח בנפל מים על קמח דאף שאוחז בידו כל מקום המלוחלח בשק (ככתוב בש"ע) צריך לרקדו אחר כך אינו אלא חומרא בעלמא כיון דאפשר למעבד הכי אבל לא לאסור בלי ריקוד אחר כך ואף שהא"ר והחמד משה השיגו על הט"ז וסברי דאף אם לוקח מה שבסביב צריך ריקוד מדינא כיון דעתה נתייבש ולא נוכל לידע שפיר מקום הספק ודוקא בלח הוא דמהני מה שאוחז כל סביבו וכו' מכל מקום יש להוכיח כדברי הט"ז מדתנן בפסחים ד' ע"ב נטף מרוטבו על הסלת יקמוץ את מקומו ומשמע אפילו בנתייבש ולא מצריכינן ריקוד וכו' והאריך קצת להוכיח מזה דאין לנו לחוש ולהחזיק ריעותא יותר ממה שנראה לעינינו עי"ש ועיין להרבנים חק יעקב ופרי מגדים ומחצית השקל העתיקו דברי הט"ז והפרמ"ג ומחצ"ה בכמה מקומות מביאים דברי הא"ר ובזה לא חשו להביא סברתו מוכח דנקטי כהרב ט"ז ועיין בחיי אדם כלל קכ"ה אות י"ג דאם נתלחלח במקום אחד שאפשר לאחוז במקום המלוחלח מותר אפילו בנתייבש ואפילו בפסח יש להתיר בהפסד מרובה מכל מקום טוב לרקד הקמח וכו' ע"כ מוכח דגם הוא סובר כן דמהני אחיזת הסביבות גם בנתייבש ורק מהיות טוב צריך הרקדה אבל לא לאסור בלי הרקדה קודם הפסח או בפסח במקום הפסד מרובה
<b>עוד</b> כתב בדברי מרדכי שם דבנדון זה שלא נמצא רק השק נשוך ואפשר שלא אכלו העכברים מן הקמח יש הקולא שכתב המג"א בסק"ט בשם הב"ח לחלק כן לענין היתר שהיה עי"ש ואף שהפרי חדש הרבה להשיב דכיון שנשך השק עד הקמח מסתמא אכל מן הקמח ועוד שאותו מקום מתלחלח וכו' ועוד שהקמח מבצבץ וכו' יש ליישב וכו' ושפיר יש מקום להקל בזה ועוד דהוי ספק משהו דרבנן וכו' ולכן יש להתיר ואין צריך לשבור מכל מצה חתיכה אחת ולאכול החתיכות קודם פסח על דרך שכתב המג"א בסי' ת"ל בשם רש"ל דכבר לקחו מה שבסביבות השק וסגי בהכי ויקחו להם מצות המשומר לשני לילות ראשונות וכו' אלו תורף דב"ק וצריך לומר דבנדונם לא היה מקום לתלות שנעשה הנקב על ידי דבר אחר דאם יש לתלות שנעשה על ידי יתד או דבר אחר כתב הרב זכור לאברהם בד' קי"ב ע"ב דאפשר דשרי לכולי עלמא אף באכילה עי"ש.
<b>ד</b><b>)</b> <b>כתב</b> הרב פרי חדש סי' תנ"א סי"ח דנפה של פסח שנפלה מקצתה במים ומיד הסירוה מן המים אין לה תקנה ודינה כשאר נפות של חמץ והקשה על זה הרב שלחן גבוה דהן לו יהי כנפה של חמץ הרי יש לה תקנה על ידי שיפשוף במים כמו שכתב הכל בו וכתב הרב אפי זוטרי דמה שכתב הרב פרי חדש אין לה תקנה רוצה לומר להתירה לפסח בלא שיפשוף אבל על ידי שיפשוף שרי ע"כ וכן ראיתי להרב אהל יצחק בסוף סי' י"ג שכתב כן עי"ש ואין דבריהם נראים דודאי כונת הרפ"ח דאין לה תקנה כלל דאם לא כן היה לו לומר צריכה שיפשוף ולא לומר אין לה תקנה ומה שהקשה הרב שלחן גבוה לא קשיא מידי דהנה הרמ"א כתב דנהגו שלא להשתמש בנפה על ידי הגעלה ואין לשנות ומתוך דברי הרב חק יעקב שם מתברר דלפי מה שנהגו אין תקנה לנפה על ידי הגעלה ושיפשוף אלא צריך דוקא נפה חדשה וכן כתב בש"ע הרב מוהרש"ז אות ב"ן ואפילו נפה חדשה שהתחילו לנפות בו קמח של פסח ונפלו מים אפילו על מקצתה אין לה תקנה אפילו בהגעלה אלא צריך נפה חדשה ע"כ וכיון דהרפר"ח כתב על דברי הרמ"א דכן עיקר לכן כתב בנפה הנ"ל דאין לה תקנה והרי היא כשאר נפה שהעיקר הוא שאין לה תקנה אלא צריך נפה חדשה ועיין להרב דברי מנחם בהגב"י אות ג' שפירש כונת הרפ"ח כדכתיבנא והוא פשוט ומיהו בשעת הדחק ודאי דיש לסמוך על מה שכתב מרן בש"ע דישפשפו אותה יפה יפה וכן כתב הרב חיי אדם כלל קכ"ד אות ח"י אלא דמה שהזכיר שם שיפשוף והגעלה נראה דסברא דנפשיה קאמר מהיות טוב דאילו לדעת מרן ודאי לא בעי הגעלה אלא די בשפשוף וק"ל ודברי הרב מוהרש"ז בש"ע שלו אות ג"ן שכתב דבשעת הדחק מעמידין על עיקר הדין ומותר על ידי שפשוף והגעלה צ"ע שהרי באות מ"ט ביאר דמעיקר הדין אין צריך הגעלה כי אם שיפשוף עי"ש ובאות ג"ן עצמו לענין דיעבד לא הזכיר הגעלה אלא הדחה ושיפשוף ואמר דמותר משום דבדיעבד מעמידין על עיקר הדין ואם כן כשכתב וכן בשעת הדחק צריך להיות כמו בדין דיעבד ולולא דמסתפינא מפיקנא הגעלה ומעיילנא הדחה והבוחר יברור לו דרך ילך בה ובפרי מגדים באשל אברהם ס"ק ל"ד כתב אם ריקדו בנפה אחר שיפשוף היטב בלא הגעלה כדאי הוא מרן הב"י לסמוך עליו ולהתיר בדיעבד ע"כ:
<b>ה</b><b>)</b> <b>קמח</b> שריקדו לפסח ונמצאו שלשה תולעים בנפה וגם תולעת גדולה והיא עש אם מותר למצות או חיישינן לחימוץ הרב שיירי כנסת הגדולה סי' תג"ן השוה חטים שאכלו אותם תולעים לחטים שאכלם עכבר והרב חזון נחום חלק דדוקא למנחות פסולים משום הקריבהו לפחתך וכו' ולא מחשש חימוץ וכן דעת הרבנים ברכי יוסף סי' תג"ן וזרע אמת סי' ז"ן והרב מוהרי"מ בספר שפת הים ד' ב' ע"ב כתב דהרב שיירי כנסת הגדולה לא אסר משום נשיכת התולעים כי אם משום שנטחנה התולעת עם החטים וגוף התולעת מחמיץ ולפי זה בתולעת שנמצא בהקמח. שאפשר לנפותו בנפה שלא תשאר שום תולעת ואם כן ירקדו הקמח ואם תמצאנה תולעים שעברו דרך הנפה אסור אפילו לחמץ ואם לאו מותרים לחמץ ולא למצה לחוש לסברת הרב שיירי כנסת הגדולה לפי מה שהבינו בדעתו רבנן בתראי דמשוה אכילת תולעת לאכילת עכבר וזה באם היו התולעים בתוך הקמח אבל אם נמצאו ב' ע"ג השק מבחוץ ואחד בתוך הקמח איכא למימר מעלמא אתו ולכן ירקדו הקמח היטב ויראו אותה לעיני השמש ואם אין שום תולעת קטנה וגדולה שם אזי שרי אף למצוה אלו תורף דברי הרב לב חיים ח"ב בסי' ע"ז ואני עני לדידי חזי לי דאין שום חשש להחמיר על פי דברי הרב שיירי כנסת הגדולה דאם הדברים כפשטן נרפים הם וכמו שעמדו על דבריו רבנן בתראי ורבים לוחמים עליו והלכה כרבים ואינהו בתראי ועיין להרב ערך השולחן שם שהביא דברי הרב חזון נחום הנ"ל בשתיקה כהודאה ואם באנו ליישב דבריו כדברי הרב שפת הים אם כן בנדון זה דלא היו חטים מתולעים ואין שום חשש שנטחנו התולעים עם החטים רק שבאנו לחוש להרוק של התולעים שהטילו בהקמח בכי האי גוונא גם הרב כנסת הגדולה מודה דשרו:
<b>וראיתי</b> להרב מאמר מרדכי סי' תג"ן שכתב באות ב' דהרב שיירי כנסת הגדולה לא אסר אלא כשהרוב מתולעים או דאיכא על כל פנים הרבה מהם שאינם בטלים בששים באותם שאינם מתולעים אבל כשיש ששים מהשלמים שרי לטחון מהם לפסח וכן הוריתי הלכה למעשה ע"כ ולפי זה בעובדא דבלב חיים הנ"ל דנמצא שלשה תולעים בנפה וריקדו הקמח ולא נמצא עוד והרי אנו מחזיקים אותם שאין שם עוד ומפני זה מתירים אותם לשאר ימות השנה אם כן אין מקום לאסור לפסח דבלי ספק דשלשה תולעים עצמן בטלים הם בשק של קמחו בכמה ששים (ומה שכתב עוד בלב חיים דאם יש שנים על גבי השק וכו' מעלמא אתו יש לפקפק על דבריו וכמו שיראה הרואה) ובלאו הכי נראה דנדון הלב חיים אינו ענין לדברי השכנה"ג דהשכנה"ג מיירי בחטים מתולעות וסובר דנשוכים מתולעים שוים לנשוכים מעכבר ובזה חלקו עליו הרבנים חזון נחום וברכ"י דהברכ"י מותיב ליה מדברי הר"ן בשם הרמב"ן שהביא מרן הב"י בריש סי' תנ"ד והחזון נחום מוכיח מדאמרינן במנחות ד' פ"ה ע"ב דחטים מתולעים אין בהם חשש חימוץ אבל בקמח שנמצא בו תולעים והחשש הוא מהרוק שהטילו התולעים בקמח אפשר דמודה השכנה"ג דאין לחוש כמו שכתב הרב חק יעקב סי' תס"ו סק"ט דלא דמי לחטין שהם גוש אחד ומכח חוזק הנשיכה חיישינן שנשאר איזה לחות בהחטה מה שאין כן בקמח יש להקל בכל ענין ומסיק לקשור מקום הנשוך שבשק ולהתיר השאר על ידי רקוד וכפסק הט"ז והמחמיר בזה לא חש לקמחיה עי"ש ועיין בפרי מגדים באשל אברהם סק"ט ובמחצית השקל שם ובש"ע הרב מוהרש"ז באות ט"ו ובמגן האלף סק"ה כתב דכשהוא חשש משהו וקודם הפסח יש להתיר על ידי ריקוד שאין חשש בהרקדה רק במשהו ואפילו נתייבש ואין להחמיר כלל ויוכל לאפותו קודם הפסח ולאפושי בהיתר יאכל מעט קודם הפסח ונתלה במה שאכל ואין להפסיד ממון של ישראל שעל הרוב הוא שעת הדחק והפסד למצא קמח אחר עי"ש ועוד בדברי האחרונים בדין הנ"ל
<b>ובספר</b> בית אהרן קריספין במערכת החי"ת אות ב' כתב בשם ספר. משה ידבר. דחטים שיש בהן נקובות אסורות דחיישינן שמא פירשו ורחשו בכלי ואסורות בכל השנה אפילו למכור לנכרי ואם הם שלמים ומתולעים (נראה דרוצה לומר דכשחותכים אותם נמצא תולעים בתוכם) הוה ליה גדלים בתלוש ומותר אפילו לפסח ודוקא כשאין לחוש שהתליעו במחובר כמו בנדונו ששני בני אדם לקחו חטים בשעת קצירה ממקום אחד בבת אחת והיו לחים והאחד שטחם בחמה והתייבשו היטב וחברו לא שטחם והתליעו מחמת לחותם והשטוחים לא התליעו ומזה נודע שהתליעו רק בתלוש ושוב כתב דאפילו התליעו במחובר היו מותרים כיון שהתולעים קיימי אדוכתייהו במקום צר ולא ניידי כי אם על ידי חודה של מחט שרו ויש בזה ספק ספיקא דלא כמי שאסרן אף בהנאה ע"כ מוכח דסובר דהתולעת אינה מחמצת דלא כמו שכתב הרב לב חיים בשם מוהרי"מ דגוף התולעת מחמיץ ושוב הביא דברי מוהרי"מ הנ"ל בהרחבה קצת וכתב שהעלה המוהרי"מ בנדון דידיה דאם יש לחוש שרוב החטים מתולעות (ונטחנו עם התולעים שבתוכם כן נראה כונתו אף שלא כתב כן בשמו בפירוש מכל מקום ממה שכתב שם קודם לכן בשם מוהרי"מ מתבאר כן כיעי"ש) אסורים גם לשאר ימות השנה ואפילו למכרן לנכרי:
ו) קמח של פסח נשאלתי אם מותר לשלחו למקום רחוק כמה ימים על ידי נכרי בחותם בתוך חותם בלא שומר ישראל ורב אחד התיר ככל דבר הנשלח ע"י נכרי ובא רעהו (הרב השואל) ואמר דנהי דחותם מהני לחשש איחלופי מ"מ לא יצאנו ידי חובת שימור דא"ק ושמרתם את המצות דבעינן שימור לשם מצה (והביא במכתבו מש"כ הרא"ש בפרק כ"ש סי' כ"ו דנהגו לשמור משעת טחינה ומש"כ שם בשם הרי"ף והשאלתות וכתב דמה שכתב בשאלתות לא נפיק איניש ידי חובתו אלא במצה דמנטרא מדנפל מיא וכו' רוצה לומר משעת טחינה כמו שכתב מרן הב"י וסיים) אם כן איך נתיר להוליך בלא שומר וקרוב שירדו גשמים ויזובו המים דרך הכיסוי על השקים ובקמח לא יהיה ניכר כלל הלחלוחית שהיתה מעט או נתייבש הכלל שצריך שימור למצת מצות מגזרת הכתוב וע"י ישראל גדול ובר דעת דוקא כמו שכתב בשאלתות ואי אמטינהו נכרי חש"ו לא נפיק י"ח ועיין חת"ס סי' קכ"ח וע"כ בודאי שלא בשעת הדחק אין לקנות קמח זה למצת מצוה דלשאר ימי הפסח יש לומר דלא מחזקינן איסורא ועיין בסי' תנ"ג בט"ז סק"ג ומג"א סק"ח ע"כ דברי הרב השואל יצ"ו:
<b>והנה</b> בקמח קורפיצני שיש בו מדרגות מדרגות וכל מדרגה מהן ניכרת וידוע אם שולח אדם לחברו שק קמח ממדרגה ראשונה (על דרך משל) ומודיע להמקבל שיקבל מהנכרי שק (או שקים) מקמח ממדרגה א' וכיוצא ורואה המקבל שכן הוא הקמח ממדרגה שכתב לו השולח לכאורה יש לומר דאף בלא חותם אין לנו לחוש שמא החליפו הנכרי דמה הנאה יש לו בחלופיו והרי נקיטינן בסי' קי"ח סעיף יו"ד דלא חיישינן שיחליף בדבר שאין לו הנאה כדי להכשיל להישראל ואם כן למה נחוש שלקח הקמח של פסח ונתן קמח אחר חמץ ממדרגה זו אחרי שאין להנכרי שום תועלת בזה אלא דמכל מקום לכתחלה ודאי אין לשלוח על ידי נכרי בלא חותם וידוע שיש מחלוקת בפוסקים דיש סוברים דאף בדבר שאין לו שום הנאה לנכרי חיישינן שיחליף להכשיל את הישראל (עיין במה שרשמתי לעיל בסי' ח' אות ל"א בענין זה) ועל כן ודאי יפה עשה הרב המתיר במה שהצריך חותם כדי לשלוח על ידי נכרי ובודאי צריך גם כן שיהא השלוח באופן שלא יהיה מקום לחוש שיבא לידי חימוץ מחמת גשמים וכיוצא ועיין להרב פרי מגדים סי' תמ"ה במשבצות סק"ד ד"ה מעשה וכו' לענין שלוח יי"ש של פסח על ידי נכרי הבאתי דבריו לעיל בסי' ג' אות כ"א:.
<b>ובמה</b> שחשש הרב השואל יצ"ו משום דבעינן שימור לשם מצת מצוה העתקתי לו מה שכתב הרב לב חיים ח"ב סי' צ"ח וצ"ט דמתבאר דאין חשש משום זה דכל מאי דשקיל וטרי בנדונו הוא משום חשש חלוף או משום חשש שמא יפלו מים על הקמח והעיד שם דנהוג עלמא לשלוח קמח וחטים ומצות על ידי נכרי בחותם על ידי חותם ולפי שאין הספר מצוי ביד כל אדם אעתיק תורף דבריו והוא שבסימן צ"ח נשאל בקמח שמור משעת קצירה ששלחו מעיר לעיר על ידי נכרי בלי חותם אלא שמו הקמח תוך תיבה מצופה מבפנים וקשרו התיבה בחבל הדק היטב ונסתפק השואל אי חיישינן שהחליף הנכרי ורמז מה שנחלקו הפוסקים אם יש חשש שיחליף הנכרי בדבר שאין לו הנאה כי אם להכשיל הישראל וצדד לומר דהנכרי המביא לא מרע נפשיה ולא מצאנו בפוסקים שהצריכו חותם בזה ועוד דלפי פשט דברי הפוסקים שמורה מ"ק ר"ל שיהיה עשוי לשם מצת מצוה ושלא יפלו עליהם מים וכבר רקדנו הקמח ולא היה שום חשש טפת מים ובסי' צ"ט השיבו דודאי לשלוח על ידי נכרים חטים או קמח דפסח אסור ואם נשלח אין לאוכלו בפסח דאף דאינו משתכר בחליפיו מכל מקום אינו נזהר לשמרו מלבא לידי חימוץ:
<b>וכתב</b> דבשערי תשובה בסי' תנ"ה סק"ט מבואר בפירוש דהקמח לשם מצת מצוה צריך שימור ולא מהני כשהוא אצל נכרי (והמעיין בשערי תשובה יראה ויבין מה שיש לפקפק על מה שכתב הרב לב חיים בשמו) וסיים מכל מקום נראה לי דאם נתנו לספן או לעגלון קמח להוליך ממקום למקום בתוך תיבה קשורה בחבל והמקום קרוב כשש שעות אין להחמיר דמשום חלופין אין חשש (נראה דכוונתו משום שאינו משתכר בחליפיו כמו שכתב בתחלת דבריו) ומשום שימור ממים אין לחוש שיוציאנו מהתיבה או שהוא ישפוך מים דאין לחוש שיטרח בכדי ויש מקום להתיר על ידי שירקד הקמח ואם לא נמצא שום ריעותא אין לאסור ונהגו העולם לשלוח על ידי נכרי בחותם בתוך חותם ואם שלחו ע"י נכרי ופתחו במכס והסירו החותם אין לחוש שמא יחליפו כי הספן והעגלון יש להם נאמנות דאומן לא מרע נפשיה וגם אנשי המכס לא מרעו נפשייהו משום מוראת מלכות כמו שכתב הרב פחד יצחק במערכת הבית ד' ע"א ע"ב גבי צוארי האווזות אם הביאם הספן או קרוני וכו' אלו תורף דב"ק הנה מתבאר דכל החשש שלו משום חשש חימוץ שיזדמן בו או משום שיחליף הנכרי הא בלאו הכי אין לחוש משום דבעינן שימור למצת מצוה ושיהיה הכל על ידי ישראל כי בהולכה ממקום למקום אין שום מעשה בהקמח רק מעשה קוף בעלמא:
<b>וראיתי</b> למרן חיד"א במחזיק ברכה סי' ת"ס אות ג' כתב בשם הרב מטה יהודה דלדעת הרב פרי חדש גם טחינת מצת מצוה צריך להיות על ידי ישראל וראה מדקדקים שמביאים רחיים של יד לתוך ביתם וטוחנים ע"י ישראל וכן ראוי לנהוג ע"כ וכתב על דבריו דאיברא דכן הוא האמת לדעת הרב פרי חדש וכו' אך מה נענה דברוב קהלות ישראל וגם בארץ הצבי ו שנוהגים לעשות מצות שמורות משעת קצירה והטחינה היא על ידי נכרי ולא ראינו שום חסיד שהקפיד לטחון על ידי ישראל וכתב ליישב המנהג דדוקא בעסק שהוא בעיסה ובמצה כלישה ואפיה הוא דקפדינן שיהיה על ידי ישראל ולא מהני על ידי נכרי אף אם ישראל עומד על גביו אבל ברחיים שהטחינה על ידי בהמות והנכרי אינו עושה כי אם לתת החטים בכלי וכל זמן הטחינה הנה זה עומד הישראל ומכוין לשם מצוה הישראל הוא העיקר ולא משגחינן בנכרי וכו' ולפי זה ברחיים של יד יש להחמיר שלא יהיה ע"י נכרי דלא כהרב חק יעקב שמיקל גם בהרחיים של יד על ידי נכרי אלו תורף דב"ק ונראה דבטחינה שהוא עסק בגוף החטים הוא שיש לפקפק אם נעשה על ידי נכרי ואף בזה דעת הרב חק יעקב להתיר לטחון על ידי נכרי אף ברחיים של יד אבל בהלוך אל בית הרחיים וכיוצא ממקום למקום כל שאין חשש לאיחלופי ולא חשש שיבא לידי חימוץ אין לחוש מה שההולכה היא על ידי נכרי:
<b>אחר</b> ששלחתי תשובתי להרב השואל יצ"ו שאלתי על זה להגאון הגדול מוהרי"ז שטערין בעל ספר היקר זכר יהוסף יצ"ו וזאת תשובתו בנדון השאלה בהולכת קמח של פסח על הבא"ן הנה כבר העיר הישועות יעקב חלק א"ח סי' ת"ס במה שכתב הרב ט"ז דשימור דבעינן משעת טחינה על כל פנים לא הוי רק משום חשש חימוץ וכיון דישראל עומד על גביו ורואה דאין בו חשש חימוץ מהני וכתב שאין דבריו נכונים דשימור משעת קצירה להרי"ף ושימור דשעת טחינה במצת מצוה הוא מקרא דושמרתם את המצות וכו' ובעי שימור לשם מצוה ולכך בנעשה ע"י נכרי וישראל עומד על גביו לא מהני וכן משמע בשו"ת הרשב"א סי' כ"ו דאפילו שימור דשעת קצירה מחויב להיות משומר לשם מצוה ופסול אם נעשה על ידי נכרי עכ"ל אך כל זה אינו נוגע לכאן בהולכה על הבא"ן במסלת הברזל בחותם תוך חותם דהוי כמו חטים בעליה שהוא סגור דפשוט דחשיב שימור לשם מצה ואטו יצטרך שלא יזוז הישראל רגע אחת מלשמרו בעצמו וכשהוא ישן יצטרך גם כן שומר אחר במקומו שלא יזוז רגע משם ולא בעינן רק שיהיה תמיד השמירה בא מכחו ממש ועיין להרב מגן האלף סי' ת"ס כמ"ש בדהרא"ש בהלכות ס"ת ויש אתי אריכות דברים בכמה פרטים בענייני מצת שימור ולא ראיתי מהצורך להאריך בפרט בנדון דידן שא"י מקום ספק במה שמנהג פשוט לשלוח על הבא"ן גם מצת שמורה בתנאי שלא יהיה מקום לחוש לחימוץ וספר לב חיים ח"ב שהביא מר במכת"ק לא ראיתי ולא שמעתי עד היום וכו' עכ"ד יצ"ו פוק חזי גברא רבא דמסהיד שמנהג פשוט להתיר בזה ואסברה לן דאין מקום לחוש משום שימור כשאין חשש חימוץ:
<b>עתה</b> יצא לאור ספר ברכת משה לידידי הגאון המפורסם בעל ספר מנחת משה יצ"ו וראיתי בקונטריס התשובות סימן ד' שנשאל בקמח סלת של פסח שהובאו על ידי עגלון א"י ממקום רחוק בלא שומר ולא שום חותם על פי השקים ויש חשש שמא החליף וכתב דכבר נשאל על קמח הבא על ידי מסילת הברזל בלא חותם ובלא סימן ושהסכים לדעת האוסר אף דהיה מקום לצדד דליכא חשש חילוף וזיוף בהמשרתים במסילה שהיא תחת דגל הממשלה דלא מרעי נפשייהו מכל מקום יש להחמיר לחוש לדעת הסוברים דאף בדבר שאין הנאה חיישינן שיחליף (עיין מה שרשמתי בזה לעיל סי' ח' אות ל"א ולפום ריהטא יש לפקפק קצת דלא מצינו דהחמירו גם בדאיכא למימר אומן לא מרע וכו' וכיון דהנשלח על ידי מסלת הברזל שהיא תחת דגל הממשלה ומיסתפי לזייף יש לומר דלא מרעי אומנותייהו אם כן אין מקום לחוש בדבר שאין לו הנאה בחלופו) ואין לצדד היתר משום דהדרך הוא מעבר לרבים כביו"ד סי' קי"ח ס"ז דזהו דוקא במקום קרוב כמגורן לעיר:
<b>ולפי</b> שבעל הקמח הוא עני גדול ויש הפסד מרובה יש לסמוך להתיר בטביעת עין שיאמר על כל פנים שמכיר בודאי שאלו הם הסארטין שקנה ולא סארט גרוע ממה שקנה דבזה יש סמוך על דעת הסוברים דלא חיישינן לחליפין בדבר שאין לו הנאה ודוקא אם האיש הזה הוא איש הגון שראוי לסמוך על מה שאומר דלא הוי סארט נמוך אף כ"ש ממה שקנה דבטביעות עין צריך דקדוק יפה ובפרט דיש עוד צד היתר דאף אם החליף אין הקמח איסור ברור דשמא לא כבסו במים את החטים עד כדי שיתחמצו ואיכא ספק ספיקא שמא לא החליף ואם תמצא לומר החליף שמא לא הוחמצו ובספק ספיקא במקום הפסד מותר אף באכילה בפסח עיין מה שרשמתי בסי' ב' אות א' כזה) וכו' ובצירוף הטביעות העין. ומשום שמא נתלחלח בדרך לא חיישינן דאחזוקי איסורא לא מחזקינן ואם לא היה יום מעונן והיה יבש מותר גם למצת מצוה בשתי הלילות ושוב כתב דבצמח צדק החדש על א"ח סי' נ"ה נשאל על זה ומסיק דבלא חותם אחד ודאי אין להקל ובחותם אחד יש לצרף כמה טעמים לסניפים ועיין בספר עמודי אש שרשמתי בקונטריס הכללים מערכת החי"ת אות קכ"ז ולקמן בסי' י"ד אות י"ב על שילוח מצות בלא שומר ישראל:
<b>והשגתי</b> עתה שו"ת הגאון מוהר"ם שיק וראיתי בסי' רל"ד דהלכה זו רופפת בידו אם מותר לשלוח קמח של פסח על ידי נכרי בחותם בתוך חותם בלא שומר ישראל ומקום ספקו טהור הוא לפי שביו"ד סי' קל"א גבי מטהר יינו של עכומ"ז פסקינן דלא מהני חותם בתוך חותם ובעינן שומר או יוצא ונכנס אלמא היכא דבעינן שומר לא מהני חותם וכאן דכתיב ושמרתם את המצות נראה דלא מהני חותם ואף להרמ"א גבי מטהר יין הנ"ל וסגי בחותם אינו אלא להתיר בהנאה ואם כן צריך כאן ישראל משמרו משעת טחינה ותו כיון דמשעת טחינה בעינן שימור ניתוש שמא בא עליו מים בדרך ונראה דאף דכתב הרא"ש דמשמרין משעת טחינה ומדברי הטור בסי' תנ"ג שהביא על דברי הרא"ש הנ"ל דברי השאלתות דהוא לעיכובא מכל מקום הא כתב הרא"ש בפרק כל שעה סי' כ"ו הטעם משום דאז מקרבין אותו למים דטוחנים בריחים של מים אם כן הואיל ומקרבין אותו למים הוא בכלל ושמרתם את המצות כמו משעת לישה דאז בא עליו מים ואם כן אם שמרן בשעת טחינה ושוב עד שעת לישה לא שמרן ונודע לנו על ידי חותם בתוך חותם שהוא אותו הקמח ששמר בשעת טחינה יש לומר דמותר דמאותה שעה ואילך אין צריך שוב שמירה וכל שכן דלא בעי לשמה וראיה לזה ממעשים בכל יום דאף הטוחנים בעירם מכל מקום הקמח כשיוצא מהריחים מניחים אותו באיזה מקום מיוחד ושם אי אפשר שיהא יושב שומר אלא חותמין אותו מקום בחותם בתוך חותם ואם כן על כרחין דהשמירה בעינן רק בשעת טחינה אלא דמלשון הרא"ש משמע דמשעת טחינה ואילך בעי שמירה משום לא פלוג ובאשל אברהם הנדפס אצל באר היטב כתב דאף ברחיים שאינן של מים בעינן שמירה משמע דאמרינן לא פלוג ואם כן מבואר דאין נכון להביא קמח ממקום אחר בלי שמירת ישראל אלא דלפי זה גם מנהגינו הנ"ל (מעשים בכל יום וכו') לא אתי שפיר מה שעושים על ידי חותם בתוך חותם דהרי לא חשיב כשמירה וצריך לומר כיון דהוא רק משום לא פלוג סמכינן אדעת ספר התרומה שביו"ד סי' קל"א דחותם בתוך חותם הוי כשומר ולפי זה בחטים המשומרים משעת קצירה דחיישי לדברי הרי"ף דבעינן שמירה משעת קצירה ואילך ולהפרי חדש אינו יוצא בענין אחר אם כן לדידהו לא סגי בחותם בתוך חותם ואין רשאי להניח קמח משומר משעת קצירה ביד נכרי על ידי חותם בתוך חותם ואפשר לחלק דהרי חותם אחד דמהני בעלמא ביין הוא משום דמרתת לזייף אבל במטהר יינו של נכרי דאין הנכרי מרתת אין מועיל חותם אחד אבל שתי חותמות מועילים משום שאינו טורח כל כך לזייף שתי חותמות ועל זה פליגי בסברא זו אי הוי ברורה כשומר או דאינה ברורה כל כך אבל היכא דיש שתי סברות דמרתת לזייף וגם אינו טורח לזייף כולי האי אפשר לכולי עלמא מהני חותם בתוך חותם כמו שומר ועדיין צריך עיון לדינא אלו תורף דב"ק:
<b>ז</b><b>)</b> <b>קמח</b> מחטי תוגרמה עם שאר חטים אם אפשר לאפות ממנו מצות לפסח רשמתי בסי' ו' אות ג' עי"ש:
<b>ח</b><b>)</b> <b>לדעת</b> הסוברים דחמץ נוקשה הוא מדרבנן מכל מקום אם אכל כזית מצה העשויה מנוקשה בלילה ראשונה אינו יוצא ידי אכילת מצה מדאורייתא דנהי דחמץ לא הוי מכל מקום שם מצה אין עליה כן דעת רב אחד הובא בשו"ת בן יאודה לגדול בדורנו יצ"ו והרב המחבר כתב דאין נראה לו כדבריו דאף על גב דמדרבנן ודאי לא יצא ידי חובתו מכל מקום מדאורייתא מיהא יצא ידי חובת אכילת מצה והאריך בזה עי"ש בסי' קי"ד ואל יפלא בעיני הקורא מאי נפקא מינה מהאי דינא שהרי על כל פנים הרי הוא בריא בחיובא מדרבנן מיהא לחזור ולאכול מצה המותרת אם יש לו ואם אין לו מצה המותרת מה יעשה אותו הבן כשנאמר לו שלא יצא ידי חובתו מן התורה דיש לומר דמיירי ביש לו מצה המותרת ורוצה לכרוך המצה עם המרור ולאכלם ביחד דאם באמת כבר יצא ידי חובתו מן התורה אם כן אינו חייב באכילת מצה אלא מדרבנן וכיון ששתיהן מדרבנן אין מבטלות זו את זו ואם לא יצא ידי חובתו מן התורה מצוה דרבנן מבטלת לדאורייתא כדאיתא בפרק ערבי פסחים ד' קי"ד ואינו יכול לכרכן ולאוכלם ביחד כן ביאר פתרון שאלה זו הגאון עמק הלכה בהלכות פסח סי' קל"ז ובתשובתו עמד במקצוע גדול שנתחבטו בו רבני האחרונים בדבר שאינו ראוי מדרבנן אי חשיב אינו ראוי מן התורה והביא תורף דברי הגאון שער המלך בשמיני מהלכות לולב דדבר האסור באכילה מדרבנן פסול ללולב ולמצה אף מן התורה ואחר שהאריך בזה לבנות ולסתור בפלפול עצום וחריף מסיק שכן עיקר כמו שכתב בשער המלך דלא יצא ידי חובתו מן התורה ואם כן צריך לאכול מצה בפני עצמה והוא כדעת הרב השואל שבשו"ת בן יהודה הנ"ל:
<b>ט</b><b>)</b> <b>קמח</b> פסח שנמצא עיסה בבית הרחיים בדופני הליוונטארין השיב בקצרה דמותר הקמח הזה באכילה בפסח ורב אחד יצא לערער כי לא ידע טעמו והשיבו כי טעמו היה על פי דברי הנשמת אדם בהלכות פסח סי' כ"א (כ"ב) בכעין זה שהעלה להתיר על ידי ספק ספיקא שמא זיעת החומה הוי מי פירות ואין מחמיצין ואם תמצא לומר מחמיצין שמא לא נתערב כלום וישב על הבא"ר כל מה שיש לפקפק בספק ספיקא הזה ואישר וקיים הספק ספיקא הזה וביאר דאף אם היה הרבה היה מותר כל שכן שלפי הנראה הוא דבר מועט וקיימא לן דמעט מי פירות עם מים אינו ממהר להחמיץ אלו תורף הדברים אשר דבר בקדשו גדול בדורנו הגאון מוהרי"ץ אלחנן שליט"א בספרו הבהיר עין יצחק הנדפס חדש ממש בחלק א"ח סי' י"ו:
<b>כיוצא</b> לזה נשאל הגאון שאילת שלום במהדורא תניינא סוף סי' ט"ז בחטים שמורים משעת קצירה שנטחנו ברחיים של מים ובשעת ריקוד הקמח נמצאו קצת חתיכות עיסה כחצי צפורן והוא שעת הדחק והפסד מרובה והשיב דחתיכות הללו ודאי נתהוו מחום האבנים בטחינתם ונתלחלחו קצת מהקמח מזיעתם ופשוט דאף לדעת הרוקח שאוסר בזיעת החומה דמחמץ היינו משום דהחומה מזעת מכח המים שיש בה כיון שנבנה בטיט הלח ואף בכותל עץ יש לומר שמזיע מכח המים שקבל בעודו במחובר כמו שכתב המג"א בסי' תמ"ז אבל הזיעה מחום האבנים לא הוי תולדת המים כלל ואף מי פירות לא הוי ועדיף מצואת תרנגולים שדעת הרבנים ב"ח וט"ז דהוי תולדה בפני עצמה ואף בזיעת אדם נראה ממתניתין דמכשירין פרק ו' ומדברי הרמב"ם בעשירי מהלכות טומאת אוכלין דלא הוי משקה כלל אלא תולדה בפני עצמה ומכל שכן בזיעה מחום האבנים דהויא ודאי תולדה בפני עצמה ואף עם מים אינו ממהר להחמיץ וכבר כתב החק יעקב סי' תס"ו סעיף ג' בשם הדרישה דאף אם הוא ספק אם נתלחלח ממי פירות או ממים יש להתיר אחר הריקוד מספק ספיקא מכל שכן בנדון דידן דודאי נתלחלח מזיעת חום האבנים דלא הוי אף מי פירות כי אם תולדה בפני עצמה יש להתיר אחר הריקוד ובספרי סי' צ"ג כתבתי דגוף חשש פירור דק אחר הריקוד היא חומרא יתירה ומלבד זה נראה דאף אם נכנס פירור דק יבש בנקבי הנפה כשבא למים אחר כך נתלחלח ושב לעפרו ונתעצם עם העיסה ובטל בששים ויותר כדין לח בלח וכל שכן בנדון דידן ודאי אין להחמיר אחר הריקוד בנפה יפה ובפרט בשעת הדחק והפסד מרובה ובכל זאת אם אפשר למצוא למצות של מצוה מצות אחרות יש ללקחם יותר וגם מה שלא נטחן עדיין יטחנו בזארנ"ע שאין כל כך חימוץ:
<big><b>סימן</b></big> <big><b>יב</b></big>
<big><b>בדין</b></big> <big><b>המים</b></big> <big><b>ללישת</b></big> <big><b>המצות</b></big>
<b>א</b><b>)</b> <b>מצה</b> שנילושה במים שלנו שהעמידום בחדר סגור וקיר אחד מהחדר הוא כותל לתנור שאפו בו מצות וחיממוהו שתים ושלש פעמים ביום ועמדו שם המים מערב עד בקר ולפעמים עד הצהרים ולשין בו קמח למצות ואמר המורה שניסה באצבעו שהמים קרים וגם חלונות שבאותו חדר נקפאים ונקרשים מהקור שבחוץ המורה הזה לא חש לקמחיה ואין זה המבחן אבן בחן ועינינו רואות שכל המים הנשאבים מהבאר צנים הם מאד ולפעמים עד להקפיא ככפור ומכל מקום אמרו חז"ל אשה לא תלוש אלא במים שלנו כי חממות המים מאמצעיותם וגידי המים מתחממים ונכנסים תוך הקמח ואין זה נרגש וכו' ומה שקפאו החלונות הוא מחמת זיעה מהבל הבית על כן חלילה לעמוד על הוראתו כן כתב הגאון חתם סופר בשו"ת אה"ע ח"ב סוף סי' קנ"ג:
<b>ב</b><b>)</b> <b>לש</b> ואפה בפסח ומצא חטים בהמים שלש מהן ראיתי בתשובת מוהר"ם שנדפס מחדש דהמצה כשרה וישפוך המים שלא ללוש בהם עוד כן כתב הרב חכמה ומוסר ד' קס"ז אות מ"ה והרב דברי מנחם סי' תס"ז אות יו"ד כתב דמי שמצא גרעין חטה בפסח בחבית לאחר שפינו ממנה המשקה דיש ספק אם היה החטה בעוד שהמשקה בתוכה או שמא עתה נפלה צדד בזה בשו"ת גבעת שאול סי' פ"ג וספרים אלו אין מצויים אצלי לראות דב"ק ודינים אלה מתבארים ממה שכתבו הפוסקים בסימן תס"ז סי"א כמו שיראה הרואה בדברי המפרשים ובש"ע הרב מוהרש"ז באות כ"ט ול' עי"ש
<b>ג</b><b>)</b> <b>מצות</b> של מצוה לכתחלה צריך לשאוב המים שלהן על ידי ישראל והיכא דאי אפשר בענין אחר הוי כדיעבד ומותר לשאב על ידי נכרי ומטעם זה כשצריך לאפות ביום א' ושכח לשאב עד ליל שבת בין השמשות שפיר דמי לשואבן על ידי נכרי עיין בסי' תנ"ה במג"א סק"ד ובמחצית השקל ובש"ע הג' מוהרש"ז אות י"ב וזה פשוט ומה שכתב הרב יפה ללב נר"ו בסי' תנ"ה דמדברי המג"א בסק"ד משמע מסתמיות דבריו דגם למצות מצוה יכול לשאב על ידי נכרי וצ"ע דהרמ"א כתב אחרי כן בהגהה דאסור לשאב על ידי נכרי למצות של מצוה עכ"ל לי הדל דבריו תמוהים ואין מקום לתמיהתו כלל:
<b>וכתב</b> עוד המג"א דכשאי אפשר בענין אחר יקח מים השאובים בביתו אף על פי שלא נשאבו לשם מצוה כיון דאי אפשר בענין אחר שפיר דמי ובזה נראה לי הדל דמה שכתב הרב מוהר"י מולכו בתשובה כ"י הביא דבריו מרן חיד"א בברכי יוסף דמותר ללוש במים שהנכרי מסיח לפי תומו שלנו בביתו דמידי דרבנן הוא והמחמיר תבא עליו ברכה וכתב על זה הרב שערי תשובה אות ט' דודאי אין לצאת במצות אלו ידי חובת מצה שהרי אין כאן שימור לשם מצה עי"ש ולי הדל מסתמיות דברי התשובה כתיבת יד והברכי יוסף מוכח ודאי דגם לצאת ידי חובת מצוה סברי דמהני ויש לומר דהיינו באופן שאי אפשר בענין אחר דלולא כן ודאי לא היה נזקק הישראל ליקח מים שבבית הנכרי וכיון שכן אף שלא נשאבו לשם מצת מצוה שפיר דמי אלא דגם לשאר המצות מפקפק הרב שערי תשובה ורק בשעת הדחק כתב להתיר על ידי סינון עי"ש ובשו"ת לב חיים ח"ב סי' צ"ט:
<b>ד</b><b>)</b> <b>חביות</b> של יין שהדיחום ונגבום ורצו לשאב מים למצה עניה ואסרתי להם לעשות כן וצריך להגעילן כמו שכתב במג"א סי' תנ"ה סק"ט והגם דאין המים שוהים בכלי מעת לעת ואם כן לא יבואו לידי בליעה מפליטת הכלים עיין באשל אברהם שם הנה ראיתי להג' חתם סופר סוף סי' קכ"ט שכתב דאין הטעם משום הפליטה אלא משום שחרסי הכלים עצמם שבלעו מי פירות ושהו בתוכן הבלוע החרסים עצמם מתחמצים מדופני הכלי לא מפליטתו ע"כ.
<b>ולפי</b> טעם זה נראה דבכלי שהוא של מים ורוצים ליתן בתוכו יין כדי ללוש בו מצה לפסח אם נתנו היין אחר שנגבו הכלי ונתייבש היטב עד שאין שום חשש שנשארו מים בעין כלל שפיר דמי שאין דופני הכלי מתחמצים מחמת המים ואף לטעם שכתב הגאון אשל אברהם משום הבליעה מפליטת הכלים הנה אם לא השהו היין בתוכו מעת לעת לא יבא לידי שום פליטה וכן אם לא היו המים בכלי כי אם פחות ממעת לעת ושוב נגבו הכלי ושמו בתוכו יין אף אם שהה שם מעת לעת אין כאן בית מיחוש דכיון שלא שהו המים מעת לעת לא נבלעו בכלי דניחוש לשיפלוט עתה דמי הכניסה שתצא ומה שכתב הרב שלחן גבוה בסי' תס"ב אות ד' (ד"ה ולענין) שהיה מעשה שהביאו יין בנודות וקודם שנתנו היין הדיחו הנודות ביין והעידו מוכרי היין שדרכם של נודות האלו לנגבם מכל טפות מים ואסר הרב בית דוד ללוש ביין הזה לכתחלה עי"ש לפי הנראה חומרא יתרה הוא דבכלי שנתנו בו מים לפי שעה ונגבוהו היטב איני יודע מקום לחוש בו והיה אפשר לומר דטעמו הוא משום דלא סמך לגמרי אעדות מוכרי יין שדרכם לנגבם היטב וחשש שמא אין מנגבים היטב והוי מי פירות עם מים אלא דאין נראה כן ממה שסיים הרב שלחן גבוה וז"ל וכן מנהג כל יודעי ספר להדיח ביין הצלוחית שיתנו בה יין ללוש מצה ביין וכן כתב בבית דוד סי' ר"ל דראוי ליזהר ליקח היין הצריך למצות קודם הטאראמור"ה (לפי הנראה כונתו קודם שיוציאו השמרים מן היין) משום שמשפשפין החבית במים והוי מי פירות עם מים עכ"ל משמע קצת דאין שום תקנה אם משפשפין במים ולא מהני ניגוב היטב וזו חומרא יתירה וראיתי למרן החבי"ף בספר לב חיים ח"ב סי' קמ"א שהביא דברי הרב בית דוד סי' ר"ל וסיים דדוקא אם יש לחוש שמא נשארו מים כל שהו יש לאסור אבל אם נתייבש הכלי היטב עד שאין בו לחלוחית וטיפת מים נראה להתיר עי"ש ונראה שמפרש טעמיה דרב בית דוד משום ספק שלא יהיה הכלי נגוב היטב ומה שנראה מדבריו דכשיש חשש זה יש לאסור המצות שלשו עי"ש הנה צריך לומר לפי זה במעשה דנודות הנ"ל האמין הרב בית דוד לדברי מוכרי היין שאין שום חשש ממים ולכן התיר המצות שכבר אפו אותם כיעי"ש או שמא משום שהיה הפסד מרובה בדבר וקצת תימה על מרן החבי"ף שלא זכר דברי הרב שולחן גבוה הנ"ל ואיך שיהיה לענין דינא נראה ודאי כמו שכתב בלב חיים דאם הוא ברור שאין שום חשש לחלוחית מים אין לחוש לתת בו יין למצות וגדולה מזו ראיתי להרב חיים מדבר ד' ט"ו ע"ג שכתב בשם מרן החבי"ף בתשובה דדוקא מים בעין הוא שעם מי פירות ממהרין להחמיץ אבל מה שהערבה לחה מחמת המים לית לן בה וסיים הוא וכל שכן בדליכא אפילו לחות אלא טעם בעלמא דאינו נקרא מי פירות עם מים עכ"ל והביא שם דהרב ידיו של משה כתב שתשובת הרב כנסת הגדולה הנ"ל היא היפך דברי המג"א סי' תנ"ה הנ"ל בשם הרב מטה משה והוא כתב על זה דמר אמר חדא ומר אמר חדא ולא פליגי משום דיש לחלק בין כלי של מי פירות לכלי של מים דבכלי של מי פירות הוא דיש לחוש דהטעם של המי פירות עם המים שיתנו עתה ימהרו להחמיץ אבל בכלי שהוא בלוע ממים (כעובדא דשו"ת כנה"ג) גם הרב מטה משה יודה והכריח כן מדברי הרב מגן אברהם בסי' תס"ב סק"ו במיני טיגון וכו' דאי אפשר לסוחטן וכו' עי"ש:
<b>וראיתי</b> בספר זכרנו לחיים ח"ב בד' ח' אות ה' שהביא דברי הרבנים חיים שנים (חיים מדבר ולב חיים הנ"ל) ותמה עליהם שלא זכרו שרים תשובת מרן החבי"ב שהביא הרב ידיו של משה דאף בדין ההוא (של המג"א בשם הרב מטה משה הנ"ל) התיר וכל שכן בדין זה דיש להתיר בשופי לדעת מרן החבי"ב ואין אתי שו"ת כנה"ג הנ"ל לראות את דב"ק כי ממה שכתב בחיים מדבר מתבאר יפה דלא מיירי אלא בכלי של מים שרוצים לתת בתוכו יין ואהכי כתב לחלק דלא פליג אמה שכתב הרב מטה משה ואילו ממה שכתב בזל"ח נראה מבואר דהרב כנסת הגדולה מיירי בכלי של מי פירות ואף אם האמת הוא כן אין לשונו מדוקדק דהרב חיים מדבר כבר זכר שר תשובת הרב כנסת הגדולה ולחלק יצא כנז"ל ורק היה לו לתמוה דבתשובת הרב כנסת הגדולה מבואר הפך חילוקו וק"ל. וראיתי לידיד נפשי הרה"ג מוהרא"פ נר"ו בספר מר ואהלות באהל ים המלך סי' י"ט ד' ע"ו ע"ב (ד"ה עוד) שכתב לחלק כדברי הרב חיים מדבר בין ממשות לטעם בעלמא ומחלק כן גם במי פירות בין גופן לטעמן עי"ש ובהורמנותיה דמר אין נראה לי הדל כן דאחרי שמתבאר מדברי הרב מטה משה וקבלו דעתו המג"א וכל הבאים אחריו דבמי פירות גם הטעם ממהר להחמיץ אין אנו רשאים לחלוק בסברא דנפשין אך לענין מים הנה אמת נכון לחלק כמו שכתב הרב חיים מדבר:
<b>ה</b><b>)</b> <b>אחר</b> אפיית המצות לעת ערב הגיד האיש העומד בהחדר לעשות מלאכתו איך שנתן גלוסקא אפויה מחמץ לתוך החביות של מים ונתחמצו המצות ואחר שני ימים הוסיף לומר כי גם להקאני"ן הושלך גלוסקא חמץ וכתב הרב השואל בשו"ת יד יוסיף סי' י"ג דאינו נאמן לומר שהשליך חמץ כיון דעולה גדולה ומעשה רשע הוא להשחית ולגרום היזק רב ואין אדם משים עצמו רשע ואף שכתבו התוס' בבבא מציעא ד' ג' ד"ה ומה דאם רוצה לעשות תשובה לא אמרינן אין אדם משים עצמו רשע היינו רק לגבי עצמו שלא לכופו להביא קרבן אבל לגבי אחרים אינו נאמן היכא שמשים עצמו רשע וכתב על דבריו דאף שסברא זו כתובה בנודע ביהודה מהדורא תניינא אה"ע סי' קנ"ו (ד"ה אמנם אמינא) לא דמי לההיא דהתם שאני דהחלוץ בא לקלקל רק את היבמה ואין הדבר נוגע לעצמה אבל הכא שלפי דבריו שהתחמצו המצות אסורות גם לו בזה אפשר לומר דאומר דרך תשובה דמיגו דנאמן על עצמו למשוייה חתיכה דאיסורא נאמן לאסור לאחרים ובשם חכם אחד כתב דמגו דנאמן על עצמו להפסיד ממון שהרי יתחייב לשלם הנזק כדין מזיק נאמן לאסור המצות ודחה דבריו דאפשר דסומך על עצמו שלא יתבעו ממנו ממון או שאם יתבעו לא יתן להם ולא הוי מפסיד לעצמו ולא דמי לסופר שאומר שלא עיבד גוילין לשמן דנאמן לפסול הספר תורה במיגו דמפסיד שכרו דהתם ודאי מפסיד שכרו שלא יתן לו הבעל הבית ומכל מקום מסיק דאין שום סלקא דעתין להאמינו דהא קיימא לן דעד אחד דנאמן באיסורין דוקא במה שבידו ונחלקו הפוסקים הובא בש"ך יו"ד ריש סי' קכ"ז) בפירוש מה שבידו עי"ש בש"ך ולכל הדעות הכא אין נאמן דלהרא"ש הרי הכא לא מסרו הדבר לידו וזה היה שם רק לעשות מלאכתו ולא מיקרי שם בעלים עליו ולפירוש רש"י ותוס' שהוא מטעם שהיה בידו לאוסרו או יש בידו עכשיו היינו שהיה הדבר בידו שהיה באפשרות לעשות בפני שני עדים שלא יצטרך לנאמנתו לא כן הכא שלא היה שום אדם כלל וכו' אלו תורף דב"ק ועיין מה שרשמתי בקונטריס הכללים (בשדי חמד ח"א) במערכת האלף אות ל"ד בדין אין אדם משים עצמו רשע אי אמרינן הכי באומר שרוצה שלא להכשיל באיסור וכמה סברות שנאמרו בענין זה עיש"ב ובסוף האות הבאתי דברי הרב בשו"ת שואל ומשיב שהסביר שאף לדברי התוס' דבמקום שרוצה לעשות תשובה יכול לעשות עצמו רשע היינו כשאי אפשר לעשות בענין אחר רק לעשות עצמו רשע אבל כשיוכל לעשות באופן אחר ואפילו הכי טוען טענה שמשים עצמו רשע אינו נאמן ואם כן בנדון הרב יד יוסף הנ"ל שהיה יכול לומר שנפל חמץ מעצמו ולא איסתייעא ליה מילתא להוציאו תכף ומיד כי שכח או נאנס וכיוצא ובזה לא היה משים עצמו רשע וטוען שהוא עצמו השליכו אית לן למימר דלא מהימן דהדרינן לכללין אין אדם משים עצמו רשע.
<b>ו</b><b>)</b> <b>בדין</b> מים שלא לנו דמתבטלים ברוב מים שלנו כמבואר בסי' תנ"ד סעיף ד' ידידי הרה"ג דומ"ץ לאדז יצ"ו בספרו הנחמד חמדת משה בסי' י"ב חקר חקירת חכם אם מותר להוסיף בכל פעם ופעם מים שלא לנו לבטלן אי מדמינן לאיסור שנתבטל בששים וניתוסף אחר כך מן האיסור שפסק הרמ"א ביו"ד סי' צ"ט סעיף ו' דחוזר ונעור אפילו מין במינו או דילמא לא דמי דהכא אין הטעם משום איסור דהא מותר לבטל לכתחלה כמו שכתב שם המגן אברהם אלא הטעם הוא דכשלא לנו הן חמין וכשנתערבו נעשו צוננין אם כן יש לומר כיון שנעשו צוננים בביטול פעם ראשון שוב לא יתחממו כיון שבכל פעם שיוסיף מים שלא לנו יש כנגדן רוב מים שנצטננו וקמא קמא דמטי נעשו צוננים ואיכא למימר לאידך גיסא דאף לדעת הבית חדש שם גבי איסור והיתר שהתיר בלח בלח מין במינו בנודע קודם שניתוסף האיסור אבל במים שלא לנו שהאיסור מחמת מים חמין יש לומר כל פעם ופעם שניתוסף מים שלא לנו חוזר וניעור חימום המים ואסור וראה הרב יצ"ו שבכל בתי האפיה נוהגים היתר בזה ודבר עם איזה רבנים מורי הוראות כי יש חשש איסור בזה ולא ענו דבר וכתב לאחיו הרב הגדול אברהם צבי אבד"ק ראדום יצ"ו וגם כתב לו שנראה שיש ללמוד להקל ממה שכתב בחידושי רבינו עקיב"א בא"ח סי' תנ"ה אם נתערב מעט מים שלנו תוך מים שלא לנו יש לומר דבעינן אחר כך רוב נגד כל המים שכבר נתחממו גם אותם שלנו אשל אברהם סק"ז עי"ש ואם כן נראה דהוא הדין בהיפך כבחקירה הנ"ל יש לדון לקולא שבכל פעם שנתבטלו המים שלא לנו נעשו צוננין וכו' זו היא חקירת חכם הרב המחבר יצ"ו והרב הגדול מר אחיו מגן אברהם יצ"ו האריך קצת לברר ספק זה בדברים טובים ונכוחים לב הקורא משמחים ומסיק כיון שלדעת איזה פוסקים עיקר דין זה דמים שלנו הוא רק למצת מצוה ולדעת כמה פוסקים בדיעבד מותר ונראה מסברא דלאו ודאי דמחמיץ דבשמירה יתירה וזהירות רבה יש ליזהר שלא תחמיץ העיסה ומשום הכי רב יהודא בדורו אפשר שראה שהזהירות נתמעטה לכן גזר אומר דלא תלוש אלא במים שלנו וכעין שכתבו לענין מי פירות עם מים עיין חק יעקב סי' תס"ב וכו' ולכן יש לומר דאם אחד עבר ועשה כן אפילו במזיד מותרין העיסה והמצות אבל להתיר לכתחלה לבטל על זה האופן צריך עיון וכו' ולכן אף דעמא דבר להקל אבל לא יותר מזה שהקילו הם מה גם בדורות הללו ויתבטל כל תורת מים שלנו ובתחלת אפיית מצות ישאבו חבית אחת וכל שעה יוסיפו לכן לדינא אין להורות להקל לכתחלה:
<big><b>סימן</b></big> <big><b>יג</b></big>
<big><b>בדין</b></big> <big><b>העיסה</b></big> <big><b>ואפייתה</b></big>
<b>א</b><b>)</b> <b>חריטה</b> אי מועלת להציל את העיסה מן החמוץ ידוע דהגאונים אסרו חליטה וכתב הרדב"ז סי' רמ"ב דאף דהאידנא לא בקיאינן בחליטה הני מילי לכתחלה אבל בדיעבד מנא לן ועוד הני מילי להתיר הדבר הנחלט עצמו אבל לאסור בכל שהו תערובתו זו לא שמענו כן כתב הרב חכמה ומוסר ד' קס"ט ע"א וקצת תימה שלא הזכיר מדברי הרבנים מגן אברהם סי' תנ"ד סק"ד וחק יעקב שם ומסקנת הח"י להתיר בכי האי גוונא דוקא בהנאה עי"ש ומכל מקום מסיק הרב ערך השולחן שם אות ה' דסמכינן על הרדב"ז להתיר בדיעבד אף באכילה עי"ש ומרן חיד"א במחזיק ברכה סי' תס"ז אות יו"ד כתב בשם הרב מוהר"ח בן עטר דאף דהאידנא לא בקיאינן בחליטה היינו לכתחלה אבל בדיעבד שרי והגם דמיירי לענין אורז מכל מקום משמעות דבריו הוא דבעיקר הדין סובר לחלק כן ועיין להרב ערוך השולחן שם אות ח' ונראה דהא דמהני חליטה ברותחין בדיעבד היינו דוקא אם נתנו המצה לתוך המים רותחין מרותחים מאד אבל אם עירו על גבי רותחין לא מהני למישויה חלוט רק לעליונו וכדי קליפה אבל כשיגיעו המים לתחתית המצה אין בהם כח למיחלט כמו שביאר הגאון חתם סופר בא"ח סי' חל"ק (ד"ה ואין על כיוצא לזה) עי"ש:
<b>עוד</b> כתב הרב חכמה ומוסר בדף ק"ע ע"ב שראה לאחד מהאחרונים שכתב דמה שאסרו הפוסקים חליטה ברותחין לאו דוקא מים אלא הוא הדין יין ושמן רותחין נמי אסור לחלוט שלא לחלק בין רותחים דמים ליין ושמן והוא כתב ולא ידעתי טעמו דהיא גופא שלא לחלוט משום גזרה שמא לא יחלוט כראוי ואנן ניקום וניגזור גזרה לגזרה:
<b>ב</b><b>)</b> <b>עיסה</b> שהיתה רכה והוסיפו בה קמח דנחלקו רבנן בתראי והרב בני חיי אסרה כתב מרן חיד"א בברכי יוסף סי' תנ"ט אות ג' בשם מר רבו בתשו' כ"י דהורה הלכה למעשה כהרב בני חיי לאסור לאכול אפילו המצה לבדה עכ"ל משמעות הדברים כפשטם דמר רבו אוסר מדינא אמנם אנכי הרואה בתשובה הנ"ל והיא ל"ו נדפס"ה בספר נחפה בכסף ח"ב ד' ז' ע"א דאחר שכתב דהורה כהרבנ"ח סיים וז"ל ואף דמדברי מרן בש"ע נראה דבדיעבד שרי מכל מקום נכון להחמיר כל שאין הפסד מרובה ולא דוחק גדול עכ"ל מבואר דרק מדרך חומרא ומהיות טוב הוא דקאמר ולא מדינא וספר בני חיי אין מצוי אצלי לראות אם כתב בהדיא לאסור אפילו המצה לבדה כי בנחפה בכסף הנ"ל לא בא מפורש זה כיעי"ש ולענין דינא כתב מרן חיד"א במחזיק ברכה שם דהמיקל לא הפסיד ובעל נפש יחמיר ומותר בשהיה והרב דברי מנחם שם בהגב"י אות ז' אחר שהביא תורף דברי המחזיק ברכה הנ"ל כתב ועיין כסא אליהו סק"ג דאין לחוש במצות שלנו שהן רקיקין והיא נקלית יפה מבית ומחוץ ע"כ וספר זה אין מצוי אצלי לראות אהיכא קאי אי אלכתחלה או על דיעבד ופשט משמעות הלשון דאלכתחלה קאי ואמר מר דבכי האי גוונא אין לחוש אפילו לכתחלה ובתשובת שמש צדקה סי' ט' נחית לחלק בין מצות גסות לרקיקין ולא נחה דעתו מאחר שלא חלקו הקדמונים עי"ש ובזכרונות שבסוף ספר תפארת אדם במערכת הפ"ה אות ב' כתב שהיה מעשה בעני אחד שלש במי פירות והוסיף קמח בהעיסה והתיר לאכול המצה לבדה שלא בתבשיל כמו שהתירו האחרונים והא עדיפא וכן הסכימו רבני דורו והצריך להדיח פיו אחר האכילה שלא ידבק בחניכיים ויתחמץ והובא בזכרנו לחיים ח"ב ד' ח' ע"א ועיין להרב בית אהרן ד' י"ג ע"ג ובקובץ יגדיל תורה קונטריס ט' סי' לק"ט אות ב' כתב רב גדול בדורנו בקונטריס כרם לשלמה יצ"ו בשם ספר חידושי דינים מירושלים בהגהות הרה"ג מקיוב אות ע' במי שהוסיף קמח בעיסה הרכה ונתערבו המצות שכתב להתיר מטעם ספק ספיקא אם נאכל קצתם קודם הפסח שמא נאכלו אותם שנכנסו בספק דהא הכא הוי רק חששא בעלמא ואם תמצא לומר לא נאכלו שמא אין בהם חשש קמח וכתב על דבריו דלפי מה שכתב הפרי מגדים סי' תמ"ז באשל אברהם ס"ק מ' (ד"ה והנה) דאם נולד ספק חמץ במצה ונתערבה עם שלש אחרות קודם הפסח אז אף תוך הפסח שרינן דהוי ספק ספיקא גמור וכו' אם כן בנדון זה נמי אף אם לא נאכלו קודם הפסח שרו דבלאו הכי איכא ספק ספיקא ספק אין בהם חשש קמח בעין אם תמצא לומר יש דילמא המצה שאוכל הוי היתר עכ"ד מתבאר דדעתם לאסור בלא תערובת וכבר כתבתי דדעת רבנן בתראי להתיר בדיעבד לאכול המצה לבדה ובפרט במצות הנהוגות שהן רקיקין דודאי אין לחוש לקמח שנקלית יפה מבית ומחוץ ומשמע ממה שכתבתי בשם הרב כסא אליהו דאין צריך בזה להחמיר לאכול המצה לבדה ואם שאר רבני האחרונים לא סברי לחלק בין מצות למצות ובכל ענין מצריכים לאכול המצה לבדה איצטריך שפיר האי שקלא וטריא שביגד"ת לענין תערובת כדי להתיר לאכול ע"י תבשיל וק"ל:
<b>ג</b><b>)</b> <b>אם</b> מותר ליתן מלח בעיסה ואם יש לחלק בין מצה שיוצא בה ידי חובתו לשאר מצות ואם יש לחלק בין לכתחלה לדיעבד בכל זה נחלקו הקדמונים כאשר יראה המעיין בטור ובית יוסף סי' תנ"ה ומשם באר"ה ולענין לכתחלה הדבר מבואר דאסור אחרי שמרן בב"י מעיד בגדלו שפשט המנהג שלא ליתן מלח בעיסה כלל (כלומר אף במצות שאין יוצאין בהם ידי חובה), וכתב ונכון הדבר וכן כתב גם בש"ע בסעיף ה' וכיון שאבותינו ואבות אבותינו מזה כמה מאות שנים נהגו כן לחוש לדעת הקדמונים האוסרים ללוש במלח ויש אוסרין בדיעבד גם כן וכתבו דהאוכל מצה שיש בה מלח כאוכל חמץ ואף המתירים בדיעבד כתבו דעל כל פנים לכתחלה אין ללוש במלח כלל משום אל תטוש תורת אמך ומרן הב"י הביא בשם הגהות מיימון בפרק ה' שרשב"ט היה רוצה להתיר למלוח מצה בפסח חוץ מיום ראשון וחבריו אוסרין דמליח כרותח והוי כמו לש בפושרין (בהגמי"י שלפני כתוב זה בשם רשב"ם ובלשון היה מדקדק מכאן מדאמר ריב"ל יומא קמא לא תלושו בחלבא וכו' עי"ש באות ש') ומשמעות לשון היה רוצה להתיר וכו' מורה דלא מלאו לבו לעשות מעשה נגד חבריו האוסרין אף שלדעתו מוכח כן בש"ס בכל זאת בטל דעתו נגד חבריו האוסרים (עיין למרן הב"י בא"ח סי' רמ"ד דמה שכתב רבינו הטור בלשון ר"ת היה מתיר הוא משום דבסוף חזר בו כשבא מעשה לידו כן הוא מסתמא משמעות לשון זה ועיין במה שרשמתי בשדי חמד ח"א בחלק הכללים ד' קי"ו אות ח"ק) ואנן מה נענה אבתריה אחר שכבר נהגנו מדור דורים לאסור מי יקל ראש להתיר ואף מרבני האחרונים שכתבו לדחות ראיות האוסרים ומאשרים ומקיימים ראיות המתירים לא כתבו אלא להתיר בדיעבד כאשר יראה המעיין בגוף דב"ק הנה כי כן אין לנו צורך לדבר בזה לענין לכתחלה דודאי אסור ורק על דיעבד ארשום בקצרה מה שראיתי שדברו בזה הנה הרמ"א כתב בהגהה דאף בדיעבד יש לאסור גם בדרכי משה כתב דאף בדיעבד יש לאסרה אף דהרבה גאונים מתירים מכל מקום מאחר שנהגו להחמיר אף בדיעבד יש לאסרה וכן כתב המרדכי דהאוכל מצה מלוחה כאוכל חמץ עכ"ל גם הרב הלבוש ועוד מרבני האחרונים נמשכו אחר דברי הרמ"א דאסורה בדיעבד:
<b>והנה</b> הרב פרי חדש כתב דאין דברי הרמ"א בזה עיקר ופשיטא דבדיעבד יש להכשיר ודחה כל ראיות האוסרים דעל הראיה מדאמרינן בשבת ד' ע"ט שלש עורות הן וכו' מצה כמשמעה דלא מליח ולא קמיח ולא עפיץ כתב דאינה כלום דפירוש מצה הוי כל שלא נגמר תקונו ותדע שהרי קאמר דלא קמיח עכ"ל הנה בזה כיונה דעתו לדברי הרא"ש בפרק כל שעה סי' כ"ג שכתב לדחות ראיה זו כדבריו אלא שהרב פרי חדש הוסיף להכריח שכן הוא דהא אמרינן דמצה דהתם היא דלא קמיח ולפי דבריהם מי נימא דאין ליתן קמח בעיסת מצה אלא ודאי מצה דהתם ענין אחר הוא וכן כתב הרב קרבן נתנאל על דברי הרא"ש הנ"ל הכרח זה ולא ראה דברי הרב פרי חדש ועל מה שהביאו ראיה מדקיימא לן מליח כרותח כתב דאינה ראיה דשאני התם דהוי מליח שאינו נאכל מחמת מלחו ומה ענין זה למעט מלח שנותנים בעיסה כדי שתהיה מוטעמת ועוד דחה זה הרשב"א בתשו' סי' רכ"ד וכו' עי"ש ובהורמנותיה דמר נראה לי הדל דאין זו דחיה שהרי המביאים ראיה ממליח כרותח אין כונתם לומר דגם מצה שיש בה מלח חשיבא כרותח דזה ודאי אי אפשר כיון שאין בה מלח עד שאינה נאכלת מחמת מלחה רק כונתם לומר דמדקיימא לן מליח כרותח אנו למדין דהמלח גורם חימום ואם כן אף שאין מליחת המצה בגדר שאינה נאכלת מחמת מלחה מכל מקום חימום קצת מיהא אית בה ויש לחוש שמא תחמיץ וזהו שסיימו והוי כמו לש בפושרין (כמו שהעתקתי למעלה דברי ההגמי"י) ולא כתבו והוי כמו לש בחמין ובחפשי בדברי המפרשים ראיתי שכן כתב הרב נהר שלום בסק"ד דנהי דאינה בסוג אינה נאכלת מחמת מלחה ולא הויא כרותח ממש על כל פנים יש קצת חמימות בה ויש לחוש שתחמיץ:
<b>עוד</b> כתב הרב פרי חדש והראיה נכונה לסמוך עליה להתיר הזכירה הר"ן בפרק כל שעה והרשב"א בסי' רכ"ד ותנ"ה היא מהא דתניא ותיקא אסור ומפרשינן דהוי במיא ומלחא וטעמא משום דאדמבשל ליה מחמע אבל עיסה הנאפית בתנור לא דאם לא כן לישמועינן רבותא ומה שדחה הבית חדש דאתא לאשמועינן דאיכא לחלק בין ותיקא לותיקא אינה דחיה דמידי גבי הדדי תניא הלא ההיא דותיקא שריא היא מימרא ודותיקא אסירה הוא בריתא ואין לומר דבריתא גופא דתני דותיקא אסורה אתיא לדיוקי דבמלחא ומשחא שרי שהרי בברייתא לא הזכירו מים ומלח אלא ותיקא סתמא והרב נהר שלום הביא מה שהוכיחו הרשב"א והר"ן דמותר מההיא דותיקא אסירה וכו' וכתב דיש ליישב לדעת האוסרים דלא תיקשי עלייהו מהא משום דיש לומר דבריתא דתני ותיקא אסור לא משום שנותנים מלח אסור דבלא מלח נמי אסור דקמח במים אדמבשל ליה מחמיץ כדאמרינן התם אבריתא דאלו דברים שאין באים לידי חימוץ האפוי והמבושל ופרכינן מבושל אדבמשל ליה מחמיץ ומשני רב פפא האפוי שבשלו קאמר אלמא כל מאכל קמח ומים אסור דאדמבשל ליה מחמיץ ואם כן בריתא דתני ותיקא אסור היא גופא קמשמע לן דקמח ומים מחמיץ בבישול והוא הדין בלא מלח ומה שאמרו בש"ס הא דעבדיה במשחא ומילחא הא דעבדיה במיא ומילחא מה שהזכירו מילחא הוא לאשמועינן שמצה שנילושה במי פירות אינו גורם חימוץ כמו שכתב הרא"ש אבל לעולם שפיר יש לומר שמלח במים ממהר להחמיץ ואסור אף באפוי (כלומר אף באפיה) עכ"ל ולא נחה דעתי העניה בדחייה זו דכל כי האי משנה שאינה צריכה היא ולא איכפל תנא לאשמועינן דקמח ומים על ידי בישול מחמיץ שזה דבר פשוט ונראה החוש"ה אל העין כדמתמה תלמודא מבושל אדמבשל ליה מחמע וגם לא הוה ליה לש"ס למימר הא דעבידא במיא ומילחא אלא הא דעבידא במשחא ומילחא והא דעבידא במיא ואין נכון בעיני לומר דאיידי דהוצרך לומר לגבי משחא מילחא אמר נמי גבי מיא מילחא וחזרה ונראית ראית הקדמונים דמלח במים אינן מחמיץ אלא על ידי בישול ולא בדרך אפיה ונראה דאף הרב נהר שלום אין כונתו לומר דהלכה כדעת האוסרים רק כתב ליישב שיטתם אבל לענין הדין אפשר דמודה לסברת האומרים דאינו אוסר בדיעבד וכדעת הרב פרי חדש גם הרב שלחן גבוה מסכים לדברי הרב פרי חדש דבדיעבד אין לאסור המצה בשביל המלח שנתנו בה גם הרב מגן האלף בסק"ו הביא מה שכתב הרשב"א להוכיח דמלח אינו אוסר וכתב גם הוא להוכיח כן מדאמר רב בפסחים ד' ז' הפת שעפשה כיון שרבתה מצה מותרת ופרכינן למה לי רבתה ניזיל בתר בתרא וכו' ומאי קושיא הרי קימא לן דכל דאפשר לברר מבררינן והכא אפשר לברר על ידי קפילא שיטעום אש יש בה טעם מלח דמסתמא לא יאכל החמץ טפל מבלי מלח אלא ודאי דגם במצה בזמן הש"ם היו נוהגים ליתן בה מלח וגם הפוסקים כשכתבו הא דהפת שעיפשה לא כתבו לחלק בין אם יש בה טעם מלח וכו' ועוד הוכיח כן מדאמרינן בצקות של נכרים אדם ממלא כרסו מהם ובלבד שיאכל כזית מצה ואמאי מותר לאכול מבצקותיהם (אף שלא ראה הלישה רק שלא הכסיפו פניו כמו שכתבו רש"י והרא"ש) ניחוש שמא יש בהם מלח דמסתמא הנכרי לא יאכל תפל בלי מלח אלא ודאי דאין לאסור משום המלח ולכן מסיק דאם הוא מעט מלח אין לאסור והרבנים מגן אברהם וחק יעקב כתבו דאם לש במעט מלח תאפה מיד וכתב הרב מוהרש"ז בש"ע שלו באות ל' דאם לח אפה מיד יש לאסרה באכילה עי"ש דב"ק:
<b>ובחפשי</b> בספרי הפוסקים מצאתי את שאהבה נפשי בשו"ת חתם סופר סי' קכ"ג שכתב לקיים דברי חכמים הקדמונים שהביאו ראיה מדקימא לן מליח הרי הוא כרותח (שכתב הרב פרי חדש דאינו ראיה) ודחה ראית המתירים מההיא דותיקא במיא ומילחא וז"ל (בד"ה אמנם) הנה באיסור מצה מלוחה יש שני טעמים לאסור. א) דהמלח שחופרין מהארץ יש לו דין מי פירות ומי פירות עם מים ממהרים להחמיץ ודבר זה כתב מג"א סוף סי' תס"ב. והשנית בכל מלח שבעולם כיון דהוי כרותח הוי כלש בפושרין ומה שכתב הרב פרי חדש דוקא כשאינו נאכל מחמת מלחו אבל מעט מלח בעין שנותנים לעיסה ליתן בו טעם לא הוה כרותח ודבריו אלו מרומזי' במ"ג במ"ש (לעיל) לציין ביו"ד סי' צ"א וכבר הוזכר מזה בב"י ולפע"ד דבריו תמוהים דודאי שיהי' הדבר הנמלח כרותח מהמלח שנותן בתוכו צריך שיהי' אינו נאכל מחמת מלחו וה"ה נמי הכא אלו נתן מלח במים ונמס בתוכו ושוב לש עיסה באותן המים שפיר י"ל שאין המים מרותחים על ידי המלח כיון שהיו נאכלים מחמת מלחם לא מיקרי רותח וכל זה כשנתן מלח במים ונמס בתוכה. אך מלח בקמח או בעיסה הלא לא יכחיש אדם שהגרגר מלח בעצמו רותח כי הוא אינו נאכל מחמת מלחו ובמקום שהוא בעין העיסה הרי מחמם מקומו ומחמיצו באותו מקום ואפשר נמי כיון שהחמיץ כל שהוא מן העיסה הרי מעט חמץ הזה נעשה כעין שאור ומחמיץ כל העיסה כולו נמצא אפילו נניח דמעט מלח במים אינו אוסר מכל מקום בקמח ועיסה אוסר וממילא נסתלקה ראיו' הרא"ש והרשב"א ור"ן להתיר מותיקא בש"ס ל"ט ע"ב ולקמן בש"ע סי' תס"ג ס"ב ועיין בפנים ברא"ש ותשובת רשב"א סי' רכ"ד ומ"ש פר"ח בזה ולהנ"ל ליתא די"ל האי דותיקא מיירי שנותן המלח לתוך המים ומשו"ה אי לאו דמבשל ליה היה מותר לאפות אבל ליתן מלח בתוך העיסה או קמח אה"נ דאסור אפי' בדיעבד וכן לק"מ מחלת תודה דמייתי הרא"ש ואין דברי פר"ח כדאין בזה נגד המרדכי והפשטות מנהגינו לאסור אפי' בדיעבד אך היינו דוקא שיהא עכ"פ מלח הרבה קצת אבל לא גרגר א' וכדומה וכמ"ש הר"ן לדעת האוסרים וכמ"ש מג"א עכ"ל ונראה דעל פי דב"ק יש לדחות גם הראיות שהביא הרב מגן האלף נגד דעת האוסרים מההיא דרבתה המצה וכו' ומההיא דבצקות של נכרי וכו' שיש לומר שבזמן הגמרא אף שהיו נוהגים ליתן מלח בלישת העיסות כדי להטעימן לא היו נותנים המלח בעין בעיסה אלא היו נותנים מלח במים ובהן לשין את העיסה ומשום הכי כל שלא היה בסוג אינו נאכל מחמת מלחו לא היה לחוש לזה בפסח אבל ליתן מלח בעיסה כמו שעושים כן בשאר ימות השנה אף שאין העיסה בסוג אינה נאכלת מחמת מלחה יש לומר דאסור מטעם שבאר הרב חתם סופר:
<b>ונשאל</b> בחתם סופר שם על מעשה שהיה שנטחנו חטים ברחיים של יד המוכנת לטחון מיני קטניות ולא תבואה ולא מלח (לפי דברי הנכרי ובעל הרחיים) ונקרו הרחיים הדק היטיב וליתר נקיון טחנו בתחלה איזה מדות מקטניות ואח"כ החטים למצה ומהנטחן למצה הסירו גם כן איזה מדות מהנטחן תחלה ולא עשו מהם מצות והשאר אחר כך טחנו למצה ושוב אחר שמונה ימים נמצא ברחיים הנ"ל בין אבני הרחיים גרגיר מלח ויש לחוש שהיה מלח גם בשעת הטחינה המצות האלו כשרות בלי שום פיקפוק יאכלו ענוים וישבעו כיון שבדק ונקר בתחלה אמרינן השתא הוא דנפל כ"ש שלא היה כאן חזקת מלח מעולם ובדק יפה יפה והמערער אינו אלא מהמתמיהין ובאם לא בדק וניקר בתחלה ויש לחוש שמא היה שם הגרגיר מלח בשעת הטחינה צדד ג"כ להקל עי"ש דב"ק באורך:
<b>ואם</b> נמצא מלח בתחתית קצת מן המצות ובא זה מקרקעית התנור עצמו שכשהוא חדש נותנים מלח בין הרעפים שבקרקעית הבור וכשמסיקים התנור נפלטים איזה גרגירי מלח ואפו המצות בתנור חדש זה ונדבקו מהמצות מהגרגרים הנפלטים נשאל על זה מרן החבי"ף בספר לב חיים ח"ב בס' ע"ח ובא לו בארוכה בתשובתו בנדון זה אם מלח מחמיץ ואם מלח הוי מי פירות ובעיסה שלשין במים הוי פירות עם מים דממהרים להחמיץ ואם יש להתיר בדיעבד כשאין המצות בגדר אינן נאכלות מחמת מילחן ושוב אחר זמן נדפס ספרו רוח חיים וראיתי שבסי' תנ"ה אות ח' הביא מעשה זה ותורף דברי תשובתו שבספרו לב חיים הנ"ל ואיידי דזוטרי אעתיק דב"ק פה וז"ל מעשה שהיה שאפו המצות בתנור חדש שהושם מלח בתחתית התנור כנהוג וכשאפו המצות התחיל המלח לבצבץ ולצאת החוצה ונדבקו במצות אם יש לאסור אותם או לא זה היה מעשה שבא לפני בית דיני ב"ש התקצ"ח ונשאנו ונתנו בדבר וזו הלכה העלינו דאם הוא דבר מועט מעט המצות נראה דיש להתיר דהגם דנימא דהוי המלח דין מ"פ הרי קי"ל דתאפה מיד והרי אין לך נאפה מיד כמה שהוא בתוך התנור עצמה וכמ"ש בהדיא הרב מג"א ס"ק ט"ז וא"ר ס"ק י"ב והרב חק יעקב בסי' זה ס"ק י"א דאם נתן בה מעט מלח אם תאפה מיד מותר באכילה יע"ש וכ"כ הרב ארחות חיים בה' חו"מ שאחר שהביא ס' האוסרים לתת מלח במצה כתב דאם נתן בה מעט מלח תאפה מיד ומותרת באכילה ועוד נראה להתיר דטעם שאסר המרדכי בפרק כל שעה סי' תקצ"ד הוא מפני שהמלח חוץ לתנור מוסיף חום בעיסה ועוד דמליח הרי הוא כרותח וכו' והרי זה יש לאסור כשהוא חוץ לתנור כלישה בלתי חום האש שבתנור דאז מחמם העיסה בלתי כח הבישול לאפותה ברם כשהוא בתוך התנור שהאש התנור יש בו כח לאפות מה הפסד יש בזה אם יש מלח שמוסיף חום דאדרבא מה שמוסיף חום כשהוא בתוך התנור הוא יפה דגורם יותר חום שתאפה במהרה ואין מקום לחלק לזה ולומר דאימא דחום המלח מתנגד לחום התנור שהרי ראיתי להרב ארחות חיים שם בה' חו"מ אות ס' שהביא לדחות ראיית המתירים וכו' וגם מדברי הרשב"א בתשו' ח"א סי' רנ"ד מוכח כן ודוק ועמ"ש בספרי זוטא לב חיים ח"ב סי' ע"ח בס"ד ועיין לקמן סי' תס"א אות א' ושם בסי' תס"א כתב שלכתחלה אין לאפות המצות בתנור חדש שהושם בתחתיתו גרגירי מלח דרק בדיעבד אם אפו המצות מותרות ואם צריכים לאפות בתנור כזה יטיחו אותו בטיט בכל המקומות שנותנים בהם מלח ואם יאפה בו חמץ תחלה כמה פעמים עד שירגיש ויבין שכלה כל המלח ולא יבצבץ עוד לצאת ולהדבק באפיית המצות שפיר דמי:
<b>והנה</b> מכל האמור למעלה באות זו מתבאר יפה דמנהג פשוט הוא שלא ליתן מלח במצות כלל והוא מנהג קדום אישרוהו וקיימוה כל רבני הדורות מדור דור ועתה בשנת התרנ"ב קבלתי מכתב מאחד מידי"ן הרב הגביר המרומם מוהר"ר משה היילפרין מעיר בערשיד יצ"ו עתה באתי בזה כאשר במ"ע הצפרה נומר ש"ז הדפיס שו"ת הרשב"א סי' רכ"ה להתיר לכתחלה ליתן מלח בעיסת מצה ולא הביא שום חולק על הרשב"א כאלו הוא דבר פשוט להיתר וכוונת המ"ע וכו' כעת דבר בעתו קרוב לחג הקדוש וקוראי הצפירה לא ראו דברי הטור אשר נוהגין בכל אשכנז לאסור ואף שאין טעם לאסור אך אין להתיר משום אל תטוש תורת אמך ובשו"ת הרשב"א להלן סי' תנ"ה כפל את דבריו הנ"ל אך שם כתב יש אוסרין ויש מתירין ואני מן המתירים ומדוע לא הדפיס בעל הצפירה דברי תשובת הרשב"א הזו מזה נראה וכו' ובמרדכי הביא בשם תשובת הגאונים לויתר שכל האוכל מצה מלוחה כאוכל חמץ ומביא ראיה משבת ג' עורות מצה דלא מליח ואף שגם הרא"ש מביא ראיה זו ומדחה אותה אך מי יקל נגד הגאונים ואף שהגאון בס' מגן האלף על הלכות פסח סי' תנ"ה ג"כ דעתו להקל ומביא ראיה מפסחים המוצא בפסח ספק מצה ספק חמץ. אזלינן בתר בתרא ואם מצה הוא בלא מלח הא איכא לברירא ע"י קפילא כי חמץ מסתמא עם מלח אך לדעתי הקלושה אין בכח ראיה קלושה כזו לדחות דין מפורש מהקדמונים ולהתיר את האסור לדעתם כי אף אם הקפילא לא יטעם טעם מלח ג"כ יש לחוש שמא חמץ הוא כי אפשר נזדמן במקרה שלא נתנו מלח בעיסת חמץ וסוף כל סוף צריכין אנו לדין ליזל בתר בתרא וכן הכל בו בשם הראב"ד מביא לאסור סוף דבר הקולר תלוי בצואר הגדולים להדפיס במ"ע הצפירה איסור כולל שלא ליתן מלח כלל בעיסת מצה ולא יסמכו על שו"ת הרשב"א כי בפסח מחמירין יותר עי' ברדב"ז חלק ג' סי' תקט"ו ובפרט בעוה"ר בדור פריץ בודאי נחוץ לעמוד בפרץ בחיש ומהר שלא יכשלו ח"ו לי לא ישמעו עכ"ד ואני ההדיוט כתבתי לו מכיר אני את מקומי והדבר תלוי בגדולי הדור יצ"ו ועל פיהם יקום דבר והודעתיו שבקונטריסי כתוב אצלי בענין זה בהרחבה שוב הראוני בהצפירה שנת תשע עשרה י"ב ימים לחדש אדר שנת תרנ"ב נומר 51 ונומר 53 שרבים השיגוהו והתנצל שלא היתה כונתו להורות הלכה למעשה על פי תשובת הרשב"א רק כונתו לומר שיש מקום לסמוך לפי צורך השעה על סברת המתירים וכו':
<b>ד</b><b>)</b> <b>מצה</b> בערב שבת אחר שגמרו האפיה בתנור שאופין בו בני העיר ראו שהיתה עיסה דבוקה בדפים שעורכין על גבן ולהיות העת נחוץ לא גררו החמץ הדבוק וביום ראשון כשחזרו למלאכתם שכחו מלגרור החמץ והעריכו איזה עיסות בהם ושוב נזכרו ולשאול הגיעו אם יש לחוש במצות הנעשות האלה שמא נדבק בהם מהעיסה הדבוקה שהיא חמץ גמור ששהתה זמן רב בלי עסק והנה כשבאו עתה לגרור החמץ המה ראו שהיה דבוק היטב שלא יכלו להוציאו כי אם בקושי ודוחקא דסכינא נראה דמצות האלה מותרות דקרוב לודאי שלא נדבק בהעיסה מחמת שנתקשה מאד ונדבק היטב בדפים האלו ועיין להרדב"ז חלק חמישי סי' שני אלפים ק"ך במעשה שהיה שאחר שאפו המצות כמה בעלי בתים מצאו בדופני הנפה בצק דבוק בחוזק שלא נקלף אלא בסכין וכתב דהתורה חסה על ממונם של ישראל ואף שפסק הרמב"ם דחמץ שנתבטל חוזר ונעור לאו דאורייתא ואזלינן לקולא עכ"ל והביא דבריו מרן החבי"ף בספר לב חיים ח"ב סי' פ' ומרן חיד"א בברכי יוסף סי' תמ"ז אות כ' והרב חכמה ומוסר ד' קס"ח אות ה"ן
<b>ואם</b> הדף שעורכים עליו כדי לעשות נקבים העלה חלודה ונדבקה החלודה בתחתית המצות מתבאר מדברי מרן החבי"ף בס' לב חיים ח"ב סי' ע"ט דאין לחוש לזה כלל אלא דלכתחלה ודאי צריכים ליזהר בכל הכלים שלא יהיה בהם שום חלודה ככתוב שם:
<b>ואשה</b> שצבעה ידיה בצבע הנקרא אלחנייא כנהוג שאלה אם מותרת ללוש המצות ונראה שאין חשש כי ידוע שאין שום ממשות צבע כי אם חזותא בעלמא ועיין בלב חיים ח"ב סי' פ"ב והרב תפארת אדם בזכרונותיו בד' קע"ט ד' ע"ג אות ג' כתב בשם חי' רבינו אברהם בן הרמב"ם שבספר מעשה רוקח לענין טבילה דצבע שאין בו אלא מראה אינו חוצץ:
<b>ה</b><b>)</b> <b>מה</b> שכתב הרמ"א בסי' תנ"ט שלא ללוש המצות כנגד חלון פתוח כתב הרב חק יעקב והביאו דבריו הרב באר היטב והרב מוהרש"ז בש"ע שלו דאם סתום בזכוכית אף שהשמש זורח שם מותר ללוש כנגדו (ויזהר שלא תתחמם העיסה) והרב פרי מגדים באשל אברהם שם כתב דיש לומר דכל שהשמש זורחת אף בזכוכית אסור ללוש כנגד השמש ומנהגא אף בסביבה חמה לדרום וכו' ראוי להחמיר בזה ע"כ גם הרב דברי מנחם הגב"י אות א' כתב בשם הרב חמד משה שחולק על הח"י ואף נגד חלון של זכוכית אין ללוש ומר"ן החבי"ף בספר לב חיים ח"ב סוף סי' פ"א כתב בשם הרב חק יוסף שתמה על הח"י בזה דעינינו הרואות שמבער יותר על ידי זכוכית ובכל הגנות עושים חדר קטן מלאים חלונות כלי זכוכית כדי שהירקות והעשבים יתבשלו מהר והוא פקפק על דבריו ומכל מקום מסיק דיש לחוש לאסור אף נגד כסוי של זכוכית ובנדון דידיה שלשו ביום המעונן כנגד חלון המכוסה בזכוכית הורה להתיר שלא יגיע שום חמימות לשם ביום המעונן ושם נשא ונתן וישב על הבא"ר בעיקר הדין דשלא ללוש תחת השמש וביום המעונן אם יש לחלק בין לכתחלה לדיעבד ובין לישה וניקור המצות עיש"ב ועתה נדפס ס' יפה ללב ח"ב למר בריה דמרן החבי"ף נר"ו ועי"ש מה שכתב בסי' תנ"ט על דברי מר אביו ואשר וקיים מה שכתב הרב חק יוסף עי"ש:
<b>ו</b><b>)</b> <b>מי</b> פירות דקימא לן דאין מחמיצין מסתמיות דברי הפוסקים בסי' תס"ב משמע דאין חילוק בין אם המי פירות צונן לחמים דאפילו חמין אין מחמצין אמנם הרב באר המים סי' ח"י פלפל בזה ונראה מסקנתו לדינא דכשהם חמין מחמצין עי"ש ובספר זכרנו לחיים במערכת חמץ אות ג' כתב בשם הרב שמחת יהודה דמצה שלשו אותה בשמן חם התירה באכילה וכתב דאין נראה כן דעת הרב באר המים הנ"ל:
<b>ואי</b> שפיר דמי לדידן ללוש בכל מי פירות או דוקא ביין ושמן הרב החסיד מוהרי"ך בספר אהלי יהודה ד' ע' ע"א שקיל וטרי בזה וכתב דשמן ויין דמבואר בש"ס דאין מחמיצין בזה ודאי אין שום חשש אך שאר מי פירות איכא דמחמצין ואיכא דאין מחמיצין דאף דאמרו בש"ס דרך כלל מי פירות אין מחמצין אין למדין מן הכללות וכיון דאיכא מי פירות דמחמצין חמץ גמור מי זה יערב לומר דזה מחמיץ וזה אינו מחמיץ דבר שלא נמצא מפורש בש"ס ולכן אף שגדולי הפוסקים כתבו על שאר מי פירות דאין מחמצין הירא את דבר ה' יחוש ויפריש עצמו מידי ספק איסור חמץ וכו' עי"ש וכבר ידוע דבכמה מיני מי פירות יש מחלוקת בפוסקים אי מחמצין או לא כגון במי בצים ויין צמוקים ומפורטאקאל וכו' ולכן ודאי לפי חומר איסור חמץ ראוי לחוש לדברי הרב הנ"ל שלא ללוש במי פירות שלא פורש בש"ס דאין מחמצין ומרן חיד"א בברכי יוסף אות ז' כתב דמנהג שם ללוש דוקא ביין ולהזהר בה לעשות המצות במהירות האפשרי ויוצא בזה לדעת רוב הפוסקים:
<b>ז</b><b>)</b> <b>עיסה</b> שנילושה במי פירות ונתערב בה שכר הורה המורה הובא בשיירי כנסת הגדולה סי' תנ"ה שהמצות אסורות שהשכר חם מחמם העיסה והוא חלק עליו מסברא דאין החמום גורם חימוץ אלא השהיה והרב באר המים סי' ח"י רצה ללמוד ממה שכתב הרמב"ם דאורז וקטניות שלשן בחמין ונתפח כבצק שהחמיץ דמותר באכילה שאין זה אלא סירחון דהוא הדין למי פירות וכו' ושוב כתב דשאני קמח אורז שאין טבעו להחמיץ וכו' עי"ש שדעתו נוטה להחמיר ועם שהיה אפשר לומר דלא חזר בו אלא לענין מי פירות חמין אך במפתחות שם כתב דחזר בו על ענין השכר עי"ש והרב פרי חדש סי' תס"ב ס"ג פשיטא ליה דשכר הוא מי פירות ואם כן אינו מחמיץ אלא דבשכר שעושין מצימוקים ששורין אותם במים מספקא ליה ומסיק דיש להחמיר והרב חכמה ומוסר ד' קס"ח ע"א כתב בשם הרב מוהריק"ש סי' תס"ג דשכר היוצא מצמוקים השרוים במים דינו כמים ולא הוי מי פירות עם מים וסיים ולפי זה אם לש בשכר הזה ושהה יותר מהשיעור אסור לאכלו בפסח ואם (וגם) להשהותו אסור עיין שו"ת דרכי נועם סי' ז' בארך עכ"ל מכל זה מוכח דחמימות השכר אינו גורם להחמיץ ובשו"ת פני יאושע ח"ב סי' י"ב מצדד דאפשר דשכר מחמיץ כיון שיש בו מים וטעם השכר שהוא מי פירות:
<b>ח</b><b>)</b> <b>ללוש</b> מצה ביין צימוקים אי חשיבי מי פירות ומותר או חשיבי מי פירות עם מים הוא מחלוקת הפוסקים עיין להרבנים מג"א סי' תס"ב סק"ו ובאר היטב שם ומרן חיד"א בברכי יוסף שם אות ה' הביא דברי מרן בבדק הבית בשם הרשב"ץ יין צימוקים הוא כיין ענבים לענין מי פירות שאין מחמיצין כי המים ששרו בהם הצימוקים נשתנו בברייתן אחר שנשרו בהם הצימוקים כמו גשמים שנשתנו בתוך העבים וכתב שהרבנים חכם צבי וגנת ורדים השיגו על הרשב"ץ דמה ענין מעשה שמים למעשה אדם ומה ראיה ממים מלוחים שנשתנו בתוך העבים ועמהם הסליחה דהדבר ברור דטעות נפל בבדק הבית וצ"ל כמי גשמים שנשתנו בתוך הענבים וכן הביאו דברי הרשב"ץ הרבנים המבי"ט ומוהרימ"ט ופרי חדש ואם כן לא קשיא מידי דהרשב"ץ לא דימה יין צימוקים כי אם למים שנותנים בענבים כשעושים יין וכדעת מרן וסמ"ג דלכתחלה רגילים לתת מים בשעת הבציר ומשתנים ונעשים יין והתימה עליהם שראו דברי הרבנים המבי"ט ומוהרימ"ט ועם כל זה החזיקו בנוסחא מוטעית שבבדק הבית והקשו עלה עכ"ל והנה ס' גו"ר אין מצוי אצלי לראות דב"ק אמנם דברי הרב ח"ץ בסי' ק"מ ראיתי שכתב וז"ל הרב מוהרי"ט כתב בשם הרב דוראן שהוא כיין גמור לענין מי פירות שאין מחמיצין כי המים נשתנו בברייתן אחר כך כמו המים של גשמים שנשתנו בתוך הענבים ושהרב אביו הביא ראיה וכו' ובעיני הם דחויים מעיקרא כי ראיית הר"ד אינה כלום דמה ענין מעשה שמים שהטבע פועל ומשנה העצמיים למעשה ידי אדם שהם המים הניתנים על גבי הצימוקים שאין בו כח לשנות עצם המים ע"כ לענייננו הנך רואה שאין הדבר כמו שייחס אליו מרן חיד"א שקושיתו היא על פי הנוסחא מוטעית שבבדק הבית (שכתב בה בתוך העבים) שהרי לא הזכיר דברי הרב בדק הבית כלל רק דברי הרב מוהרימ"ט והעתיק דבריו כמו שהוא באמת (שכתוב בתוך הענבים לא בתוך העבים) ובכל זאת תמה עליו מה ענין מעשה שמים וכו' (וגם בסיגנון לשון מה ענין מעשה שמים וכו' יש שינוי בין מה שכתב מרן חיד"א בשמם להכתוב בגוף תשובת הרב ח"ץ והרי הוא כמבואר) ובאמת גם בבדק הבית אשר בידי (הוא הנדפס בתוך הב"י דפוס קיניגסבערג שנת מקרא קודש כולם) כתוב בתוך הענבים (לא בתוך העבים) וגם יש שינוי דק מהלשון שכתב מרן חיד"א להכתוב בבדה"ב הנ"ל כי מרן חיד"א העתיק נשתנו בברייתן אחר שנשרו בהם הצימוקים כמו גשמים שנשתנו וכו' ואילו בבדה"ב הנ"ל כתוב נשתנו בברייתן אחר שנשרו בהם הצימוקים כמים של גשמים שנשתנו בתוך הענבים וכלשון הזה ממש העתיק הרב ח"ץ בשם הרב מוהרימ"ט שכתב בשם הרב דוראן כנז"ל והרב מג"א בסק"ו כתב בשם הרב המבי"ט דהוי כמו מי גשמים שנשתנו בתוך הענבים וכו' וסיים ע"ז וכ"כ הרב"י בבדה"ב בשם הר"ש בן הרשב"ץ עכ"ל (אפשר דתיבות הר"ש בן יתר כנטול דמי כי בבד"ה לא כתב דברים אלו אלא בשם הרשב"ץ כיעי"ש) מתבאר דגם לפניו היתה הגירסא בבד"ה כמו שהיא לפני אך הרב מוהריק"ש בסי' תס"ב העתיק דברי הבדה"ב בתוך העבים כגירסת מרן חיד"א:
<b>ומה</b> שפירש מרן חיד"א בכונת הרב דוראן שמדמה למים שנותנים בענבים בעת הבציר הוא דחוק מאוד לי הדל דאם כן לא היה לו להזכיר גשמים כלל דמה לי אם הם מי גשמים או מי בארות והיה לו לומר כמים שנשתנו בענבים (או שנשתנו בהיין) לכן נראה דכונת הרב דוראן היא כמו שפירש הרב מחצית השקל שרוצה לומר כטפות הגשמים שיורדים על הענבים בעודם במחובר והם נעשים יין וגם הרב ח"ץ הבין כן בכונת הרב דוראן ולכן שפיר קא מותיב דמה ענין מעשה שמים שהטבע פועל וכו' למעשי ידי אדם וכו' כן נראה ברור ודברי מרן חיד"א בזה במחכה"ר נפלאו ממני ובחידושי מוהרל"ח (על דברי מרן בבדה"ב הנ"ל) כתב ר"ל כטפות של גשמים שיפלו לתוך הענבים בשעת הבציר וכמ"ש הב"י לעיל מניה בשם סמ"ג עכ"ל מתחלת לשונו נראה שרצה לפרש כפירוש הרב מחצית השקל ומסוף דבריו נראה שכונתו לפרש כמרן חיד"א והנכון הוא מה שפירש הרב מחצית השקל שהלשון מדוקדק הדק היטב אל כונה זו ומדברי הרב שערי תשובה בזה מתבאר שגם בגנת ורדים העתיק הלשון שנשתנו בתוך הענבים ובכל זאת הביא בשתיקה השגת מרן חיד"א על הגו"ר וח"ץ שלא הרגישו שט"ס הוא בבדה"ב וכו' ואנכי לא ידעתי א"כ למה לא השיב שגם הגו"ר לא סמך על הנסחא המוטעית אלא אף שהעתיק הלשון כהוגן קשיתיה כמו שכתבתי להשגתו על הרב ח"ץ גם מה שהוסיף הרב שערי תשובה ויותר תימה על הגו"ר שהזכיר דברי המבי"ט ומוהרי"ט איני מבין מה יתרון לאדם ואטו הרב ח"ץ לא הזכיר דבריהם ובאמת כי אחר שכתבתי כל הנ"ל עיינתי בס' מחזיק ברכה וראיתי שבאות ג' כתב וז"ל ודע דבברכ"י יש חיסור לשון וכצ"ל לק"מ דהרשב"ץ לא דימה מי צימוקים כי אם לגשמים שיורדים על הענבים אחר שגדלו ואינם צריכים עוד לקרקע או שירדו עליהם אחר שבצרום דאלו הגשמים דומים למים כשנותנים בענבים כשעושים יין וכו' כצ"ל מה שתמהתי על מוהר"ץ שהחזיק בנסחא מוטעית אינו כלום דמוהר"ץ העתיק בענבים והוא לא הביא מדברי מרן בבדה"ב אלא מדברי מוהרי"ט ועתה אמת אגיד שדבר זה היה כתוב אצלי בקיצור וכשסדרתי ברכ"י לא היו לפני תשובת מוהר"ץ והרחבתי הדברים ושניתי הלשון וכונתי מבוארת דהרשב"ץ לא רצה להביא ממים שנותנים בשעת הבציר דיש שאינן נותנים וסמ"ג דבר לפי מקומו אך הביא מהגשמים היורדים בענבים כשאינם צריכים עוד לקרקע או אחר שבצרום בכרם ודוק עכ"ל ומעתה ניצול אותו צדק מרן חיד"א מהשגותינו והרב שערי תשובה לא ראה דבריו שבס' מחזיק ברכה בזה:
<b>ובעיקר</b> דין זה שהביא הרב המבי"ט ראיה דלא הוו מי פירות עם מים מדאמרינן גבי נסכים יין צימוקים לא יביא ואם הביא כשר יין מזוג לא יביא ואם הביא כשר ודחה דבריו הרב ח"ץ דיין צימוקים דגבי נסכים כשר הוא בלא שריה במים כתב הרב שערי תשובה דהרב שאלת יעבץ ח"א סי' ע"ג תמה על הרב אביו ח"ץ שהרי"ף וכל הראשונים פירשו שהוא על ידי שריה במים ושנראה מדבריו להקל על כל פנים ברמי תלתא ואתי ארבע עי"ש וכן השיג הרב פרי מגדים באשל אברהם סק"ו (בד"ה ובשו"ת) על הרב ח"ץ וסיים דאינו אומר בזה היתר וכו' ורק לשהותו ולמכרו שרי עי"ש אמנם הרב מוהרח"ך ראפאפורט בשו"ת מים חיים סי' ג' מלבד שיישב השגת הפרמ"ג עוד הביא ראיה לסברת הרב ח"ץ עי"ש גם הרב חיי אדם בכלל קכ"ה אות ח' כתב שדברי הח"ץ נראים והרב שלחן גבוה בסי' תס"ב מחודש ב' הביא מחלוקת זו וכתב דלענין מעשה המחמיר יחמיר והמיקל יש לו לסמוך על הרבנים הגדולים מבי"ט ומוהרימ"ט ומוהריק"ש וכנה"ג ופר"ח אך דוקא אם שרו אותם במים כ"ד שעות כדין כבישה וגם בזה צריך שמירה כמים כמו שכתב הרב מוהריק"ש דאין להחליט שיהא דין מי צמוקים כדין מי פירות בלבד והרב מוהרש"ז בסי' תס"ב אות י"א כתב בסתם דיין צמוקים דינו כמי פירות ובודאי לא ראה דעות האוסרים שאם כן לא הוה מישתמיט מלהעלות סברתם על שלחנו הטהור.
<b>והנה</b> על ראיית הרב המבי"ט מההיא דנסכים יין צימוקים לא יביא וכו' ראיתי בשערי תשובה שכתב בשם הרב גינת ורדים לדחות ראייתו דטעם דמי פירות אין מחמיצין הוא מפני שטבעם חם גורם למנוע החימוץ וכשיש בהם מים קרירות המים יחום של המי פירות גורמים למהר החימוץ ובמי צימוקים יש שם משניהם ולכן דעתו שאין להורות היתר בזה עכ"ל ועל פי דבריו נראה דממה שכתב הריב"ש בסי' ט' דמקדשין על יין צמוקים והוכיח כן מדאמרינן גבי נסכים יין צמוקים לא יביא ואם הביא כשר ודוקא למנחות הוא דלכתחלה לא יביא אבל לקידוש מקדשין עליו לכתחלה דמתבאר שסובר דיין צמוקים יין גמור הוא אין להוכיח מזה שסובר גם לענין חימוץ דחשיב מי פירות ממש ואין מחמיצין שיש לומר שסובר כמו שמחלק הרב גנת ורדים הנ"ל והרב אגודת אזוב מדברי בריש סי' ט"ו שכתב בשם גיסו הרב משה חיים שהביא מה שכתב הרב מוהרימ"ט דהוי כמי פירות ושהרב חכם צבי בסי' ק"מ חלק עליו ושהראה (גיסו) שבהריב"ש סי' ט' מבואר כדעת מוהרי"ט נראה שלא ראו דברי הרב גנת ורדים שהביא הרב שערי תשובה הנ"ל שלפי דבריו אין מקידוש ראיה לענין חימוץ כמובן ועי"ש בדברי הני תרי גיס"י דנהר"א מה שהאריכו לפלפל בענין יין צימוקים לכמה דינים:
<b>ולענין</b> <b>הלכה</b> כבר כתב מרן חיד"א בברכי יוסף והביא דבריו גם הרב שערי תשובה שיש לאסור כי רבו האוסרים ומעשה רב בימי מרן הב"י הובא בספר שלחן מלכים כ"י הביאו הרב אדמת קדש והיתה לבער כל מצה שנילושה ביין צימוקים עי"ש ולפי דברי הרב מוהריק"ש דעל כל פנים בעיא שימור כדין מצה שנילושה במים לבד נראה דאין ראיה מעובדא דעבוד בימי מרן דאפשר דהעושים כן דנו ליין צימוקים כדין מי פירות לחודייהו ולא עשו שימור כלל משום הכי דנוה בשרפה אבל לא מפני שדעתם לדון כמי פירות עם מים וכן העובדא שבשנת התר"ו שהביא הרב בית אהרן במערכת המ"ם אות ד' שאחד מכר מי צימוקים בחזקת יין והכריז הרב אביו שהמצות שנעשו ממנו אסורות לפסח וכתב שיש מן החכמים שקראו ערער על הוראתו עי"ש נראה ודאי דאין מזה הכרח דחשבי להו מי פירות עם מים דיש לומר דמאחר שהקונים היו סבורים שהוא יין ואלא ששוב נודע הדבר כי המוכר זייף וכו') בודאי התנהגו בהם כדין מי פירות בלבד ולא עשו להם שמירה כלל משום הכי אסרום אלא דשם הביא בשם הרב מוהר"י הלוי בס' לב שלמה שכתב דהרב דוראן כתב דיין צימוקים הוי מי פירות והרב מוהרימ"ט הביא ראיה לסברתו וסיים כפי מה שקבלנו מרבותינו וכפי מה שראינו נוהגים הוא דלא מיקרי מי פירות לענין מצה ואסור ללוש במי צימוקים עכ"ל מזה מתבאר דנקטי דחשיב מי פירות עם מים ולא סגי להו בשמירה כמצת מים:
<b>אחר</b> החיפוש ראיתי שעל המעשה שבשנת תר"ו שהביא הרב בית אהרן נשאל גם הרב הפרד"ס בס' אות היא לעולם ח"ב סי' י"ג ושם הביא דברי הרב אדמת קדש במילואם (ומרן חיד"א קצר בהעתק לפי שלא היה צריך לו) שאחר שהביא מה שכתוב בס' שלחן מלכים כתב ועל פי זה עלתה הסכמתי גם כן לאסור וכן נעשה מעשה והכריזו בבית הכנסת שלא ללוש ביין צימוקים בהסכמת רוב החכמים הנמצאים עכ"ל דמתבאר שגם רבני דורו של הרב אדמת קדש הבינו בכונת מרן וכל קדושיו עמו שדנים ליין צימוקים כמי פירות עם מים דלא סגי להו שמירה וכתב הרב הפרד"ס דגם הרב מוהריק"ש יודה בנדון זה לאסור דלא היקל אלא על ידי שיזהרו בלישה ועריכה שמירה מעליא כדין תורה וגם שלא תהיה בה תערובת שמן ודבש כמו שכתב הרב גו"ר וכו' מה שאין כן בנדון זה דאי אפשר בלא תערובת וכו' וגם אין נזהרים כעיסה שנילושה במים דנקטי כללא מי פירות אין מחמצין ודאי דאסורות ועוד שהיין צימוקים שבנדונו היה מצימוקים אדומות שכבר נהגו שלא לאכלם בפסח מחשש שמפזרים קמח עליהם ומבשלים אותם ואם כן אסור מצד המנהג והאריך קצת אם יש לחלק בין הנוהגים חומרת חוזר ונעור להאין נוהגים חומרא זו ומסיק לאסור וכתב שכן עשו מעשה ואכלו המצות קודם הפסח ושם במפתחות הס' כתוב דהרב נדיב לב בח"א סי' י"ז הגם שצדד להתיר בהסכמה עלה שלא לאוכלם ורמז דבריהם מרן החבי"ף בס' משא חיים ד' ט"ן אות קפ"ז שוב השגתי ספר יפה ללב ח"ב וראיתי להרב נר"ו בסי' תס"ב שהביא דברי הרב אדמת קודש ועוד כתב בשם הרב נחפה בכסף בח"א בחידושיו על הרא"ם ד' קע"ו וז"ל זכורני שבשנה אחת לא נמצא יין של ענבים ורצו להתיר יין צימוקים וכו' ושוב נמצא בכת"י שהיה מחלוקת גדול בזמן מרן הב"י בצפת על זה בין הרבנים ושוב הסכימו כלם לאסור שלא ללוש בהם ולכן מנעו עצמם חכמי עיר הקודש ירושת"ו להורות היתר ולא ידעתי טעם האיסור כי נער הייתי ומכל מקום נראה נכון להחמיר מפני שלפעמים אינו מתבשל בטוב ויש בו טעם מים ויש להחמיר לכתחלה ומיהו בדיעבד ודאי נראה להתיר היכא שנתבשל היין בטוב שלא היה בו טעם מים כיון דמדינא שרי וכתב הרב המחבר ולא סיימו קמיה דברי הרב אדמ"ק שלחן מלכים דשרפו כל המצות דמוכח דאפילו בדיעבד אין להתיר אף שנתבשל היין בטוב שלא היה בו טעם מים דמסתמא בכל גוונא אין היתר עכ"ל עי"ש שלא זכר דברי מרן חיד"א בברכי יוסף ומחזיק ברכה ועל מרן חיד"א יש לתמוה שנעלם ממנו דברי רבו נחפה בכסף ומה שכתב הרב יפה ללב דלא סיימו קמיה דרב נחב"כ סיום לשון השלחן מלכים נראה דאינו מוכרח והוא שראיתי בקונטריס אחרון שבמחזיק ברכה שכתב מה שכתוב בס' שלחן מלכים ששרפו המצות וכתב שהרב מזבח אדמה כתב שאין כל יינות צימוקים שוים וסיים הוא ונראה לי דאין לסמוך על זה ועם שלא הביא החילוק של הרב מז"א על כל פנים חזינן דניחא ליה לחלק בין יין צימוקים זה ליין צימוקים זה אם כן גם הרב נחפה בכסף יוכל להיות דמסתברא ליה לחלק דדוקא ביין צימוקים שלא היה מבושל בטוב הוא דאסרו:
<b>עתה</b> נדפס ס' יקר המעלות לשלמה להרב מוהר"ש חזן אבד"ק נא אמון וראיתי במערכת השי"ן אות ע"ח האריך קצת בדין יין צמוקים אי חשיבי מי פירות ממש וארשום תורף דבריו בקיצור והוא שכתב שהרב גנת ורדים כתב שדעת מרן שלא כדעת הרשב"ץ שהביא בבדק הבית שאם כן לא היה משמיט דינו בש"ע שחיברו אחר שחיבר הספר בדק הבית (בענין זה כתבתי אני הדל בקונטריס כללי הפוסקים סי' י"ג אות ל' עי"ש) ועל זה השיב הרב הנ"ל שאדרבא יש לומר שספר בדק הבית חיברו אחר הש"ע שאם לא כן על כל פנים היה לו להביא בש"ע דינו של הרשב"ץ אם להסכים כדבריו או לחלוק ולפסוק בהיפך ומדלא הביאו בש"ע כלל מוכח ודאי שאחר שהדפיס ספר ש"ע (ועדיין לא הדפיס הספר בדק הבית) ראה דברי הרשב"ץ וקבעם בבדק הבית וכתב שבאמת כל רבני האחרונים שהביאו מה שכתב בבדק הבית בשם הרשב"ץ ולא כתבו דמרן בש"ע שהשמיט דבר זה לא סבירא ליה כהרשב"ץ מוכח שסוברים דאין מזה הכרח דיש לומר דאף אם נאמר דחבור בדק הבית קודם להש"ע כדעת הסוברים כן מכל מקום לא הוצרך לכתוב דינו של הרשב"ץ משום שהוא דבר הלמד מדינו של הסמ"ג שפסקו בש"ע דמים שנותנים בשעת הבציר להתיר ניצוק לא הוו מי פירות עם מים דהוא הדין ביין צמוקים ומלבד שדקדק כן מדברי איזה מחברים כתב שמצא שהרב מטה יהודה כתב בפירוש שמרן שהביא דינו של הרשב"ץ בבדק הבית דעתו לפסוק כן ומה שהשמיטו בש"ע יש לומר לפי שהוא פשוט ונלמד מדין מים שנותנים ביין בשעת הבציר דטעם היתרן הוא מחמת השינוי וכן הטעם ביין צימוקים ותרווייהו חד טעמא אית להו שהרי מוהריק"ש בהגהותיו קודם שראה דברי הרשב"ץ למד מדעתו דיין צימוקים הוי מי פירות מדין מים שנותנים ביין בשעת הבציר וכדמוכח גם כן מתשובת מוהרי"ט וסיים במטה יהודה דאף החומרא שהחמיר מוהריק"ש ונגרר אחריו הרב דרכי נעם (אחר שהביא דברי הרשב"ץ סיים הרב מוהריק"ש ואין זה כדי להתיר בלי שמירה כלל מחימוץ כמו מי פירות לבד) אין לחוש אליה וכך נהגנו לעשות יין צימוקים כיין של ענבים לענין חימוץ ואין בזה פיקפוק עיי"ש שדחה דברי הגנת ורדים מעיקרן והוכיח הרב המחבר שכן דעת הרב אדמת קדש בסי' ט' דממה שפסק מרן דינו של הסמ"ג נלמד גם כן דינו של הרשב"ץ והאריך קצת וסיים דהרשב"ץ והרבנים מבי"ט מוהרימ"ט וכנסת הגדולה ומגן אברהם ופרי חדש ומקראי קדש וחמד משה ואדמת קדש ומטה יהודה דיין צימוקים דינו כיין של ענבים ומהם יש שכתבו בפירוש שכן גם דעת מרן:
<b>שוב</b> הביא סוף דברי הרב אדמת קדש וז"ל והרצתי דברים אל לפני מר גיסי ונשא ונתן ומצא בספר שלחן מלכים שבימי מרן נפל מחלוקת על זה בין גדולי הדור ורבו האוסרין על המתירים ושרפו כל המצות שלשו ביין צימוקים ועל פי זה הסכים גם כן לאסור וכן נעשה מעשה וכו' בהסכמת רוב החכמים הנמצאים וכו' ודקדק מלשונם שמר גיסו וכן בספר שלחן מלכים לא אסרו מכח פלפול וסברא לסתור ההיתר רק מפי השמועה שהיה מעשה ורבו האוסרים וכו' ואין אתנו יודע מי הם האוסרים שהרי הרב המבי"ט מגדולי הדור שבזמן מרן היה והוא מתיר ואם מרן היה מן האוסרים היה צריך לרמוז זה אחר לשון הרשב"ץ שהביא בבדק הבית ולא לשתוק מזה לגמרי אחר שראה שנחלקו בזה זיוותני עולם לא היה לו לשתוק מזה לגמרי (נראה שזה הוא לפי שיטתו שבדק הבית נדפס באחרונה בתר דנח נפשיה דמרן כמובן) ואם נאמר שגם מרן היה מכת המתירין אלא שהיו כמה רבנים גאוני עולם שאסרו אכתי קשה דלא לישתמיט אחד מרבני הדור ההוא להודיענו דבר זה בספרים שהדפיסו ובפרט מרן מוהריק"א והרבנים המבי"ט ומר בריה שהיה קרוב לזמן מרן ולא רמז מזה כלום וכיון שלא נתברר לנו גוף המעשה איך היה ומי הם האוסרים נראה דמי שרוצה לעשות מעשה בסברת הרשב"ץ ודעמיה יש לו על מה לסמוך אך בתנאי שיזהר בעשיית היין צימוקים שיהיה עשוי על פי התנאים שכתבו באדמת קדש ומטה יהודה והרוצה להחמיר על עצמו תבא עליו ברכה:
וכתב ששוב ראה שהרב מזבח אדמה בסי' תס"ב הביא דעות הרבנים הנ"ל ובסוף דבריו הביא לשון מוהר"י בואנו (בספר שלחן מלכים) כמות שהוא ומשם באר"ה שהרב מוהר"י בואנו שמע מהרר"י בנימין ומהרר"י בנימן שמע מחכם אחד מצפת ועל אותה שמועה כתב מוהרר"י בנימן וז"ל ונראה שאין כל היינות של צמוקים שוים דיש שמרבים בו מים ויש שממעטים המים והצמוקים עצמם יש מהם לחים ומשנים טעם המים לגמרי ויש שאינם לחים כל כך וסיים מוהר"י בואנו מכל מקום טוב שיזהר שלא יחמיץ ומלשון טוב שיזהר וכו' מוכח דלא סמכו על אותה שמועה לאסור רק על דרך המחמיר תבא עליו ברכה ותמה על הרב גיסו של אדמת קדש מה ראה לעשות מעשה היפך פסק הרב אדמת קדש שבנוי לתלפיות מפי סופרים וספרים ועל פי סברא ישרה וצריך לומר דמשום חומרא דחמץ בפסח הוא דעבוד אי נמי שמפני שלא נתברר להם עשיית אותו יין צימוקים שהיו רוצים ללוש בו מצות אם מימיו הרבה או מעט וכיוצא לכן הכריזו שלא ללוש מצות ביין צימוקים אלו תורף דב"ק:
<b>ט</b><b>)</b> <b>ללוש</b> בחומץ יין אי שרי הוא מחלוקת הפוסקים דהרב פרי חדש בסי' תס"ו סק"ה והכנה"ג והב"ד סי' רכ"ו כתבו דאינו מחמיץ ועיין חק"ל יו"ד ח"א סי' קפ"ג והראב"ד ה"ד רבינו מנוח בפ"ה מהל' חו"מ ס"ל דחומץ יין מחמיץ וכ"כ רבינו ישעיה ה"ד בערוך השלחן סי' תס"ב אות ב' ונראה דאף להאוסרים אם ראו שהיין נוטה מעט להחמיץ ונתנו בו צימוקים למתקו ואין מרגישים שום חימוץ מותר ללוש ביין זה כן כתב מרן החבי"ף בלב חיים ח"ב סימן פ"ד:
<b>יו"ד</b><b>)</b> <b>במאי</b> דקימא לן בסי' תס"ב דמי פירות עם מים ממהרים להחמיץ נסתפק הרב מג"א שם סק"א אם יש לחלק בין רב למעט ודעתו נוטה דבמעט מי פירות לית לן בה והביא ראיה מדברי הרא"ש (על ראיתו מדברי הרא"ש יצאו עוררין דהרא"ש לא כתב כן אלא לשיטת הת"ק דאף שאין לשין מקטפין ולא לשיטת רבנן דסברי את שאין לשין אין מקטפים ובשו"ת תפארת יוסף הנדפס מקרוב יישב הרב בסי' ל"ב דברי המג"א ונקיט נמי כוותיה דבמעט מי פירות אין חשש עי"ש) והרב נתיב חיים שם הראה לדברי מוהרש"א בפסחים ד' כ"ח (ט"ס הוא וצ"ל ד' ל"ח) ע"ב עי"ש במה שאמרו בש"ס רביעית היא ומתחלקות לכמה חלות שכתב לחד שינויא דמשום דבר מועט אינו ממהר להחמיץ יותר מאילו היה הכל מים אמנם לאידך שינויא שם אין הכרח לזה ואפשר דאפילו דבר מועט חשיב מי פירות עם מים וכן דעת הרב פרי חדש בסי' תס"ז סעיף ט"ו (בד"ה ועכשיו) דכיון דאמור רבנן סתמא מי פירות עם מים ממהרים להחמיץ משמע אפילו בכל שהו אלא דמר קעסיק במים מועטים שנפלו לתוך מי פירות ואמר רב דממהרים להחמיץ אפילו כל שהו אבל איפכא שנפלו מעט מי פירות לתוך המים (כי ההיא דמיירי הרב מוהרש"א) אפשר שסובר דאין לחוש וכן ראיתי להרב נהר שלום בסי' תס"ב אות ב' שכתב דלדידן דקיי"ל מי פירות עם מים ממהרים להחמיץ אפילו אם נפל טיפת מים למי פירות ממהר להחמיץ והקשה לו מדברי הרב פר"ח בסי' תס"ב דאם נפלו מעט מי פירות לתוך המים מותר ללוש בהם על ידי שמירה דמוכח דבדבר מועט לית לן בה ונתקררה דעתו על פי חילוק הנ"ל בין מים כל שהו לתוך מי פירות (דממהר להחמיץ) למי פירות כל שהו לתוך המים (דאין בזה חשש) ואף דהרב הנ"ל כתב כן מסברא מיסתייעא מילתיה מדברי הרב פרי חדש בסי' תס"ז הנ"ל שהרי כתב שם דאפילו טיפת מים שנפל לתוך מי פירות ממהר להחמיץ והוא היפך מדבריו בסי' תס"ב דאם נפלו מעט מי פירות לתוך המים מותר ללוש בהם דאלמה אין להם דין פירות עם מים לאסור ללוש לכתחלה ועל כרחין לחלק בין מעט מי פירות למעט מים ודברי הפר"ח שרמז הנהר שלום לפי הנראה הם שם סעיף ב' שכתב דמוכח בפרק כל שעה דמעט מי פירות בעיסה מרובה הוי לחם עני (היינו ההיא דאיירי בה מוהרש"א הנ"ל) עי"ש ובס"ד וכן ונראה מדיקדוק דברי הרב מוהרש"ז בש"ע שלו בסי' תס"ב דבסעיף ג' כתב דאפילו מעט מים לתוך מי פירות חשוב מי פירות עם מים (וכן כתב בריש סי' תס"ו ושם באות ז') ואילו בס"ד כתב דמעט מי פירות כגון קיטוף שפיר דמי עי"ש גם הרב מחצית השקל על דברי המג"א סק"ג כתב דלא נסתפק המג"א בסק"א אלא במעט מי פירות למים אבל מעט מים למי פירות פשיטא ליה דאסור הרי דעת רבנן קדישי הנ"ל דיש לחלק בזה בין מעט מי פירות למים למעט מים למי פירות והרב ישועת יעקב בריש סי' תס"ב הביא דברי המג"א דמעט מי פירות אין מחמיץ והביא גם דברי מוהרש"א הנ"ל עי"ש ובס' זכרנו לחיים במערכת חמץ אות ז' הביא בשם הרב מוהר"ם יקותיאל בכלי חדש שנפחו לתוכו הבל פה כדי לבודקו אם אין בו שום סדק שאסר לרוס הסלת בשמן שניתן בכלי הזה משום דההבל חשיב משקה מים ועם השמן הוי מי פירות עם מים עי"ש וההבל ודאי לא חשיב אלא מעט מים ובכל זאת אסר משמע שסובר דמים כל שהו לתוך מי פירות אוסרין אבל במעט מי פירות למים אפשר דמודה דאין לחוש וכן כתב הרב רמ"ץ בסי' ל"ה אות ה' דבמעט מי פירות אין חשש ואין להחמיר כל כך שהרי דעת הרי"ף והרמב"ם דמי פירות עם מים אין מחמצין ואף דנקיטינן להחמיר מכל מקום במעט מי פירות אין להחמיר וכן כתב שם בסי' ל"ו אות ה':
<b>אמנם</b> אין הכל מודים לחלק בין מעט מי פירות למים למעט מים למי פירות שהרב קרבן נתנאל בפרק כל שעה סי' י"ג ס"ק ע"ה כתב דהרבנים מוהראנ"ח בח"ב סי' ע"ד ומוהרש"א בד' ל"ח כתבו דמעט מי פירות עם המים אין ממהרים להחמיץ ושהמג"א שנסתפק בסי' תס"ב נעלם ממנו דבריהם והביא סברת הרב פרי חדש בסי' תס"ז ס"ק ט"ו דאוסר ליתן מעט מים למי פירות וכתב על דבריו וכבר הוכחתי מקושית מוהרש"א דליתא וכו' עי"ש מבואר שאינו סובר לחלק בין מעט מי פירות למים למעט מים למי פירות ולכן משיג על הרב פר"ח (דמיירי במעט מים) מדברי מהראנ"ח ומוהרש"א (דמיירו במעט מי פירות אלא דאין סברתו מוכרחת ושפיר נוכל לומר דהרב פר"ח מחלק כן וכדמוכח מדברי עצמו וכמו שכתבתי למעלה) גם הרב מאמר מרדכי סי' תס"ב סק"ה כתב דאין שום סברא לחלק בין מעט מי פירות למעט מים וכן מתבאר דעת מרן החבי"ף בס' נשמת כל חי סי' י"ו בדם שנמצא בדף שעורכים עליו המצות דבהדי דקעסיק בדעת הסוברים דדם הוי מי פירות והוו מי פירות עם מים צדד להקל על פי סברת המג"א הנ"ל דדבר מועט לא חשיב מי פירות עם מים ושוב כתב אלא דהפר"ח סי' תס"ז כתב דאין חילוק בין רב למעט מדכתב הרמב"ם מים כל שהו וכן הסכים הרב מטה יהודה סי' תס"ב ס"ב ודחה ראית המג"א מדברי הרא"ש וכו' עי"ש הא למדת דלא שני ליה בין מעט מים למעט מי פירות והכי רהטי דבריו שבס' לב חיים ח"ב סי' ע"ט עי"ש והרב חק יעקב בסי' תס"ב ס"ק י"ב כתב דמעט מים לתוך מי פירות בטלי ולא חשיבי כמי פירות עם מים לאסור ללוש בהם רק הרי הם כמים לבד וסגי בשמירה כעיסה במים וכן כתב בסי' תס"ז ס"ק י"ז עי"ש ומה שכתבתי למעלה דנראה מדיקדוק דברי הרב מוהרש"ז בש"ע שלו דמחלק בין מעט מים לתוך מי פירות למעט מי פירות במים הנה עתה ראיתי שם בסי' תנ"ה סי"ט בענין שאיבת המים בכלי עץ דאין להקפיד אם הם ישנים ובלבד שלא נשתמש בהם אלא מים בלבד אבל אם היה בהם מי פירות טוב ליזהר שלא לשאוב בו בלא הגעלה לפי שמי פירות כשנתערב מעט מהם במים ממהרים המים להחמיץ את העיסה שנילושה בהם עכ"ל דנראה בעליל דגם במעט מי פירות לתוך המים סובר דממהר להחמיץ וקצת נראה כן מדברי הרב פר"ח בסי' תס"ו ס"ה שכתב שדברי הטור בשם הרקח דאם נפלה צואת תרנגולים בקמח ירקד הקמח וכו' היינו כי היכי דלא ליהוי מי פירות עם מים דממהרים להחמיץ ומסתמא צואת תרנגולים דבר מועט הוא וקאמר דהוי מי פירות עם מים דממהר להחמיץ דלא כמו שכתבתי למעלה לדעתו:
<b>גם</b> אשו"ר להרב בית שלמה בסי' צ"ד שכתב בשם הרב בית אפרים בסי' מ' שהביא ראיה לדברי המג"א דמי פירות מועטים אינם ממהרים להחמיץ מדברי מוהרש"א בפרק כל שעה וכו' ושאף על פי כן מסיק להחמיר וכן נראה גם דעת הרב בית שלמה דיש להחמיר עי"ש הא למדת דבכל גוונא (בין במעט מים למי פירות בין במעט מי פירות למים) מידי פלוגתא לא נפיק ונכון להחמיר כשאין הפסד מרובה או שעת הדחק דבזה יש להמתיר על מה לסמוך כמו שמתבאר ממה שרשמתי ועיין לעיל בסי' יו"ד אות ט' מה שהבאתי בשם הרב של"ה בבגדי ישע שלו והרב משל"מ שהביא הרב שלחן גבוה בסי' תס"ב סק"ד (מחודש א') נראה דנקיט דבין מעט מים למי פירות ובין בהפך לא בטלי משום דהוי היתר בהיתר וגם דעת הרב שלחן גבוה כן מטעם אחר (דהוי דבר שיש לו מתירין) ובקונטריס הכללים (בשדי חמד ח"א) במערכת הבי"ת אות כ"א כתבתי קצת על דב"ק עי"ש ובשו"ת חשק שלמה שנדפס מקרוב ראיתי בסי' ד' שכתב שבתשובה האריך ליישב מה שהאחרונים פקפקו לדחות ראיית המגן אברהם מדברי הרא"ש.
<b>ודע</b> דמה שכתבו הפוסקים במי פירות עם מים דדבר מועט אינו מחמיץ כתבו הרבנים חק יעקב בסי' תס"ב סק"ב ופרי מגדים באשל אברהם אות א' ועוד כמה מחברים דדבר מועט הוא שבטל בששים וכן נמשכתי אחר סברתם לעיל בסי' ח' אות ז"ך (בד"ה וזאת תשובתי) אמנם עתה ראיתי להרב חכמה ומוסר בד' קס"ט ע"א שכתב דבמעט מים והם מתבטלים ברוב יש מחלוקת בין האחרונים ואזלינן לקולא וגם הרב נשמת כל חי בסי' י"ז כתב בשם ספר ויבטלו ברוב עי"ש
<b>וכתב</b> עוד הרב חכמה ומוסר שם דהא דקיימא לן דמי פירות עם מים ממהרים להחמיץ ויאפה מיד אם שהה כשיעור האמור ללוש במים לבד אסורין ודוקא במים שאין להם שיעור לבטלם אבל מעט מים שמתבטל ברוב דאיכא פלוגתא בין האחרונים אזלינן לקולא בדרבנן ועוד דאיכא ספק ספיקא אם הלכה כמאן דאמר דמי פירות אם מים אינם ממהרים להחמיץ אלא הם כמו מים לבד אם תמצא לומר דהלכה דממהרים להחמיץ שמא הלכה כהסוברים דמים מועטים בטלי ומדברי מרן בש"ע שכתב וכבר נתבטלו בלישה אין הכרע דאפשר משום שהם מועטים וכמו שהביא הרב מ"ץ באופן דאזלינן לקולא בנדון זה עכ"ל:
<b>ואם</b> נפלו מעט מי פירות ונתייבשו אם יש לחוש ללוש אחר כך במים רשמתי בסי' יו"ד אות ט' עי"ש:
<b>יא</b><b>)</b> <b>זיעת</b> אדם אינו מחמץ כמו שכתב הרב ב"י סוף סי' תנ"ג ולפיכך הלש עיסה ונפל זיעת פניו לעיסה אינו נידון כמי פירות עם מים לחייבו לאפות מיד ואפילו טיפות הרבה דלא כבאר היטב סק"ג שדימה זיעה למי פירות כן כתב מרן חיד"א בשיורי ברכה בסי' תס"ב בשם הרד"ק בכ"י ואלה הם דברי הרב באר היטב הראשון שכתב בסי' תס"ו שהורה להתיר משום שמעט טיפת זיעה הוא שנפלו לעיסה וכתב הרב מגן אברהם דמעט מי פירות אינו מחמיץ והרב באר היטב השני השיגו דלא היה צריך לזה דאפילו אם היו טיפות הרבה הא כתב הטור ופסקו הרמ"א בסי' תס"ו דזיעת אדם אינו מחמיץ. והנה לכאורה יש לאשר ולקיים סברא זו דאפילו טיפות זיעה הרבה אינו מחייבו לאפות מיד מסברת רבינו הרקח בסי' ר"ץ דסובר דזיעת אדם מחמיץ וכמו שכתב הרב נהר שלום בסי' תס"ו וכן כתב מרן חיד"א בבברכי יוסף שם אות ד' וכתב שכן כתב בא"ח בשם הרא"ה וא"כ אין לחוש להזיעה אפילו טיפות הרבה שנופלות לעיסה דאינו אלא מים במים ודינה כשאר עיסה שנילושה במים ואין צריך לאפותה מיד:
<b>אמנם</b> הרב מאמר מרדכי שם בסק"ג כתב ליישב השגת הבאה"ט השני דאף על גב דזיעה אין מחמיץ מכל מקום כשהיא עם מים מחמיץ דומיא למי פירות ולזה הוצרך הרב באר היטב הראשון לומר דדוקא אם נפלו מעט טיפות זיעה וזהו שציין הרב באר היטב הראשון לעיין בחק יעקב סי' תס"ו סק"ו דשם כתב דכל הני שאין מחמצין עם מים מחמצין עכ"ד דאף דהרב ב"ח סובר דדוקא במי פירות הוא דאמרינן דעם מים ממהרים להחמיץ אבל דבר שהוא תולדה בפני עצמה ואינה מי פירות אינה ממהר להחמיץ כשהוא עם מים הרב חק יעקב חולק עליו וסובר דכל דבר שהוא לבדו אינו מחמיץ אם יש בו מים מחמץ גם בסי' תנ"ג ס"ק כ"ב (בדין זיעת בהמה) בתחלה רצה לומר דאפשר דהוי תולדה בפני עצמה ואף אם אחר כך ילושו במים אין מחמיץ ושוב כתב דממה שכתב בהגהות סמ"ק שהביא מרן בב"י משמע דגם בכי האי גוונא מחמיץ וציין למה שכתב בסי' תס"ו סק"ו הנ"ל וכלומר ששם העלה כן לא כהרב בית חדש וכן נראה שהיא דעת חידושי הגהות מוהרל"ח בסי' תס"ו שעל מה שכתב רבינו הטור דקמח שנפל בו צואת תרנגולים ירקד הקמח וכו' כתב אף דצואת תרנגולים אין מחמיץ מכל מקום כשילוש במים יהיה מי פירות עם מים עכ"ל ובודאי אין כונתו לומר שצואת התרנגולים הויא מי פירות ממש אלא כונתו דאף דצואת תרנגולים הויא תולדה בפני עצמה מכל מקום כללא הוא דכל דבר שאינו מחמיץ בפני עצמו כשהוא עם מים ממהר להחמיץ (עתה ראיתי בס' כרם חמד לידידי הגאון אבד"ק ליאדי יצ"ו בח"ג ד' ה' ע"ג שכיונה דעתו לדברי הרב מאמר מרדכי ליישב השגת הרב באר היטב השני על הראשון עי"ש):
<b>ומדברי</b> הרב פרי חדש נראה גם כן דסובר דאף דבר שהוא תולדה בפני עצמה כשהוא עם המים ממהר להחמיץ שכתב בסי' תס"ו ס"ה וז"ל ומה שכתב הטור בשם הרקח וכן כתב המרדכי בפרק כל שעה דצואת תרנגולים אינו מחמיץ ואם נפל על הקמח ירקד הבצק לחוץ והשאר מותר יראה דהיינו טעמא דצריך לרקדה משום שיש לה דין מי פירות ועם מים ממהרים להחמיץ ע"כ הרי שדקדק לכתוב שיש לה דין מי פירות כלומר דודאי מי פירות ממש לא הויא רק תולדה בפני עצמה אלא שדינה כמי פירות שכן שורת הדין בכל דבר שתולדה בפני עצמה הוא כשהוא עם מים ממהר להחמיץ כמי פירות עם מים ואף דממה שסיים בזה וז"ל דלא כהב"ח שכתב דתולדה בפני עצמה היא אלא שירקד משום מיאוס שעובר על בל תשקצו עכ"ל משמע קצת דבא לחלוק על מה שהרב בית חדש סובר דתולדה בפני עצמה היא דאינו כן אלא מי פירות הויא ואם כן יתכן דדבר שהוא באמת תולדה בפני עצמה גם הוא יודה לסברת הרב ב"ח דגם עם מים אינו מחמיץ לי הדל אין נראה כן אלא כונתו שאף שבאמת תולדה בפני עצמה היא לענין הדין דינה כמי פירות ודלא כהרב ב"ח דתולדה בפני עצמה לא הוי דינה כמי פירות:
<b>וממה</b> שכתב הרב שני לוחות הברית בפירושו על המרדכי (בגדי ישע) בפרק כל שעה סי' תקס"ט נראה קצת דקאי בשיטת הרב ב"ח אך אינו מוכרח כמו שצדדתי לעיל בסי' יו"ד אות ט' וכן כתב הרב מוהרש"ז בש"ע שלו ריש סי' תס"ו דצואה בין של אדם בין של חיה ועוף ומי רגלים של חיה ועוף וזיעת אדם והחלב והשומן והחלב ומי המרה דינם כמי פירות שאין מחמצין אלא אם כן נתערב בהם מים כל שהו שאז ממהרים להחמיץ וכו' וצריך לאפות מיד ושם בסי' תנ"ג סעיף כ"ז שכתב דמסתברא דזיעת בהמה דומה לזיעת אדם שאינה מחמצת ולכן אם עבר ונתן שק של קמח על גוף הבהמה ממש אין לאסור הקמח לפסח נראה דהיה צריך לבאר דאין ללוש הקמח הזה לכתחלה במים ואם לש תאפה מיד כדין מי פירות עם מים אלא דסמך אמה שכתב בסימן תס"ו שרמז שם ששם הוא מקור הדין על כל פנים מתבאר דלא שאני ליה בין מי פירות לתולדה בפני עצמה וכל שהוא עם מים ממהר להחמיץ והרב פרי מגדים במשבצות סי' תס"ו סק"ב הביא סברת הרב ב"ח דשלשה מינים יש וכו' ותולדה בפני עצמה עם מים אינו ממהר להחמיץ ולא הזכיר דהפרי חדש וחק יעקב חולקים עליו ולא ידעתי למה:
<b>והרב</b> שמן המשחה בסי' ל"ה מר קעסיק על מה שכתב הרב פרי חדש בסי' תס"ב סק"ד דאם נתבטלו המי פירות שוב אין לחוש אם ילושו אחר כך במים וכתב (בד"ה וממ"ש) דמדברי הרב תרומת הדשן סימן קי"ח בשקים של קמח שמוליכים על הבהמות ורגילות שהבהמות מזיעות דאין להקל משום דאינו פשוט דדמי לזיעת אדם שאינו מחמיץ עי"ש משמע כסברת הפרי חדש דאם לא כן אף אם נאמר דדמי לזיעת אדם הרי כשילושו אחר כך במים הוי מי פירות עם מים ודחה דאין מזה ראיה כלל דאפשר דס"ל דזיעת אדם הוי תולדה בפני עצמה וכמו שכתב הרא"ש בפרק כל שעה עכ"ל דמי פומיה דמר דפשיטא ליה דתולדה בפני עצמה אין דינה כמי פירות עם מים וכאילו כתב כן מפורש הרא"ש בפרק כל שעה ולא ידעתי איה מקום כבוד דברי הרא"ש הללו דהרואה יראה שם בסי' כ"ב שאף שכתב דזיעת אדם אינו מחמיץ לא כתב דהוי תולדה בפני עצמה ושאין דינה כמי פירות עם מים כיעי"ש וסברא זו דתולדה בפני עצמה אינה כמי פירות עם מים הולידה הרב בית חדש וחלקו עליו כמו שנתבאר אבל בדברי הרא"ש לא נמצאת סברא זו בפירוש ואולי מפני זה ציין לעיין בחק יעקב בסי' תנ"ג ותס"ב סק"ג ותס"ו סק"ז וכלומר דלפי מה שכתב החק יעקב אזדא לה דחייתו ולדידיה גם הרא"ש שכתב דזיעת אדם אינו מחמיץ מודה דדינה כמי פירות ועם מים ממהר להחמיץ:
<b>וראיתי</b> לידי"ן רא"ג הרב המגיה לספר ימי שלמה יצ"ו בד' כ"ז ע"ג שעל מה שכתב הרב המחבר דמ"ש רבינו ירוחם דדם אינו מחמיץ היינו משום דחשיב כמי פירות ואם כן כשנילוש אחר כך במים הוי כמי פירות עם מים דממהר להחמיץ כתב לדחות דאפשר דהוי תולדה בפני עצמה כמו זיעת אדם לדעת הרא"ש בפרק כל שעה דהוי תולדה בפני עצמה עי"ש עכ"ל. ועמו הסליחה דאין בדברי הרא"ש שום גילוי דזיעת אדם הוי תולדה בפני עצמה ואין דינה כמי פירות עם מים כמו שכתבתי וחידוש הוא שנעלם ממנו שזו סברת הרב בית חדש ורבני האחרונים חולקים עליו ואין נכון לייחס לרי"ו מילתא דלא סברי לה האחרונים. והרב בתי כנסיות בסי' תס"ו כתב בשם הרב ראש יוסף דזיעת אדם וצואת תרנגולים הוי כמי פירות ועם מים ממהר להחמיץ וכתב שגם דעת הפרי חדש היא כן בצואת תרנגולים ואף שכתב בס"ג דזיעת החמה וזיעת אדם אין מחמצין ואין להם דין מי פירות צ"ל דהיינו דוקא לענין הכשר אבל להחשב כמי פירות יודה להרב ראש יוסף וכמו שכתב הוא עצמו גבי צואת תרנגולין עכ"ל.
<b>ולשון</b> הרב פרי חדש אינו מורה לכאורה שכונתו לזה שכתב והכי נקיטינן דזיעת בתים וכו' וזיעת אדם אין מחמצין וגם אין להם דין מי פירות משום דלא חשיב משקה לענין הכשר עכ"ל הרי דלא לבד לענין הכשר קאמר אלא מדלהכשר לא הוו משקה מוכיח דאין להם דין מי פירות וצ"ל דכונתו דאין להם דין מי פירות לענין שיהא מותר ללוש בהם לבדם בלא שמירה אבל מודה שעם מים ממהרים להחמיץ כמו בצואת תרנגולים (ומה שנראה מדברי הרב פרי חדש הללו דלהחשיבו כמי פירות תלי בהכשר הקשה הרב אבני שהם בדף ס"ג ע"א שהוא היפך ממה שכתב הוא עצמו בסעיף ה' לענין מי רגלי בהמה דדין מי פירות יש להם אף שאינם מכשירים כמו שכתב הרמב"ם בפרק יו"ד וכן בסי' תס"ב ס"ה שהביא בסוה"ל דברי התוס' דאינו מכשיר ואפילו הכי כתב דיש לו דין מי פירות ומה שתירץ המגיה דמה שכתב משום דלא חשיב משקה הוא נתינת טעם למ"ש דאין מחמצין אבל מ"ש שאין להם דין מי פירות כתב כן מסברא עי"ש עם שהלשון דחוק על כרחין נקבל הדוחק ליישב דב"ק):
<b>גם</b> הרב יפה ללב יצ"ו בסי' תס"ז כתב דזיעת אדם שנפלה על העיסה שנילושה במים דינה כמי פירות עם מים דממהר להחמיץ ושעל כן הזהיר הרב עושה שלום בד' צ"ט ע"ב שלא ילוש העיסה מי שעלול להזיע שלא יכול מזיעת פניו וזרועותיו להעיסה והוי מי פירות עם מים וכתב עוד שיפה השיב בספר עושה שלום על השגת הבאה"ט השני וציין לעיין בספר כסא אליהו וטוב עין ותמה על מרן חיד"א שהביא מה שכתב רד"ק בכת"י ולא יעיר עליו דאדרבא דבריו ליתא כמו שמתבאר מדברי רבנן בתראי הנ"ל עי"ש ולפי הנראה דברי הרב עושה שלום הם כדברי הרב מאמר מרדכי שהבאתי למעלה (וספר עושה שלום אין מצוי אצלי) מתבאר מכל הרשום שדעת רבנן בתראי היא שכל מה שאמרו חכמים שאינו מחמיץ היינו בלא מים אבל עם מים דינם כמי פירות עם מים דממהרים להחמיץ:
<b>והנה</b> אחר זמן רב השגתי ספר מקור חיים וראיתי בסי' תס"ו (על מ"ש הרמ"א בסעיף ה' דחלב וזיעת אדם אין מחמצין) שכתב בביאורים הני תרתי לא דמו להדדי דחלב עם מים ממהר להחמיץ וזיעת אדם לא הוי אפילו מי פירות כמו שכתב הרב חק יעקב בסק"ו וסיים בחידושים דאפילו עם מים אינו ממהר להחמיץ ופליאה דעת ממני איך מייחס כן בדעת הרב חק יעקב שהרי ממה שכתב בסי' תנ"ג ס"ק כ"ב ובסי' תס"ו סק"ז מתבאר דלא נחה דעתו בסברת הרב ב"ח דכל שהוא תולדה בפני עצמה אינו מחמיץ עם מים משום דבהגהות סמ"ק מוכח בהיפך וכו' וצ"ע ועיין מנחת משה סי' ט"ו דין ל"ז ושאילת שלום תניינא סוף סי' ט"ז הבאתי תורף דב"ק בסי' י"א אות ט':
<b>ובעיקר</b> הדין דזיעת אדם אינו מחמיץ וכתבתי למעלה דהרבנים מרן חיד"א בברכי יוסף ונהר שלום כתבו בשם הרקח דסובר דזיעת אדם מחמיץ תמיה לי דמדברי הרא"ש בפרק כל שעה סי' כ"ב מתבאר דדעת הרקח דזיעת אדם אינו מחמיץ שהרי הביא מה שכתב הרקח דזיעת החומה מחמיץ וכתב על דבריו לא ידעתי למה דימה זיעת בתים לרוק ולא נדמה לזיעת אדם ששניהם אינם מכשירים עכ"ל הרי הוא כמבואר דדעת הרקח דזיעת אדם אינו מחמיץ דאם לא כן מאי קשיא ליה על דבריו והן אמת דהרב פרי חדש תמה על דברי הרא"ש שהרי הרקח העתיק בתחלת דבריו זיעת אדם גם כן ועל כולם הוא אומר אף על פי שאין מכשירים מחמצים ומה שכתב הרב פרי חדש ליישב דברי הרא"ש וז"ל ואולי להר"ש פשיטא ליה שזיעת אדם אינו מחמין מדתנן האשה לא תשרה המורסן שמוליך בידה למרחץ אבל שפה היא על בשרה יבש וביאר דאף על גב דאיכא מי זיעה על בשרה ואין זה הכרח דהרקח יסבור וכו' עכ"ל לכאורה אינו מובן איך נחה דעתו ליישב דברי הרא"ש בזה דכי פשיטא ליה להר"ש מאי הוי הרי הרקח הלא מראש גילה דעתו דסובר דזיעת אדם מחמיץ ואם כן מה מקום לתמוה עליו דלמה לא נדמה לזיעת אדם וכו' ולא היה לו להקשות אלא על מה שנראה שסובר הרקח דזיעת אדם מחמיץ דזה אינו כמו שמתבאר מההיא דשפה על בשרה יבש אבל לתמוה עליו למה לא נדמה לזיעת אדם וכו' אין לו מובן לכאורה. ונראה דכונת הרב פרי חדש ליישב דברי הרא"ש היא דלפי מאי דפשיטא ליה להרא"ש דזיעת אדם אינו מחמיץ משמע ליה דגם הרקח סובר כן ומה שכתב ומיהו מחמיצין לא קאי אזיעת אדם נמי אלא אזיעת בתים בורות שחין ומערות דכיון דנקיט זיעה של מקומות רבים שייך לומר לשון רבים ומיהו מחמצין וכו' ולכל הדברות מבואר בדברי הרא"ש דהרקח סובר דזיעת אדם אינו מחמיץ היפך ממה שכתבו הרבנים הנ"ל לדעתו:
<b>שוב</b> השגתי ספר הרקח וראיתי שיש קצת שינוי בסיגנון הלשון ובזה נוכל להבין מה שהרבנים הנ"ל מייחסים בדעת הרקח שסובר דזיעת אדם מחמיץ והוא ששם כתוב בלשון זה שק מלא קמח שנתון במרתף אצל החומה ונתלחלח מזיעת החומה אף על גב דאמרינן זיעת הבתים וזיעת אדם טהורה מיהו מחמצין כדאמרינן רוק אינו מכשיר וכו' עכ"ל הנה לא נקט זיעת בתים בורות שחין ומערות בסיגנון לשונו שבהרא"ש אלא זיעת בתים לחוד וזיעת אדם וכיון דאמר בלשון רבים מיהו מחמצין בהכרח לומר דקאי אשתי זיעות היינו זיעת הבתים וזיעת אדם ושמעת מינה דסובר דזיעת אדם מחמיץ כנ"ל לומר בדוחק ומכל מקום אין דיוק זה מוכרח והרב חיי אדם בקונטריס נשמת אדם סי' כ"ב כתב דגם הרקח סובר דזיעת אדם אינה מחמצת והאריך קצת בזה דרק בזיעת החומה סובר רבינו הרקח דמחמיץ משום שהיה מים בהחומה אף שנתיבש חוזר ונעור עי"ש:
<b>ונסתפק</b> הרב יפה ללב יצ"ו בזיעת מצרי אם מחמיץ או לא מי אמרינן כיון דכתבו סתמא זיעת אדם ואינהו נמי אדם מיקרו כדאמרינן בסנהדרין ד' ט"ן שאפילו נכרי העוסק בתורה הרי הוא ככהן גדול שנאמר אשר יעשה אותם האדם או דילמא כיון דכתיב במצרים אשר בשר וכו' כמו שאמרו בברכות ד' ח"ן דינה כזיעת בהמה שפסק מרן בסי' תנ"ג ס"ז דמחמצת ודבריו תמוהים דפשיטא ליה דאדם כולל גם נכרי ומייתי מקרא דהאדם ולא זכר מה שכתבו התוס' והראשונים דהאדם הוא דמרבה נכרים אבל מאדם ממעטינן נכרי כמו שאמרו אתם קרויים אדם ואיי המצרים קרויים אדם וילפינן לה מדכתיב ואתן צאני צאן מרעיתן אדם אתם ואם כן אם באנו לדקדק מלשון הפוסקים כדדייקינן במקרא אית לי למימר דמדכתבו הפוסקים זיעת אדם מיעטו בזה זיעת מצרי והיה לו לקבוע ספקו טהור לדעת הפוסקים דלא כר' שמעון דאמר קברי מצרים אין מטמאים באהל דלדידהו לא אמרינן דאדם דכתיב בקרא ממעט מצרי כמו שביאר מרן חיד"א בספר יעיר אזן במערכת האל"ף אות פ"ז דדבר זה אי ממעטינן ממלת אדם את המצרי שנוי במחלוקת דלהרמב"ם וסיעתו שפסקו כר' שמעון דאין קברי מצרים מטמאים באהל אדם ממעט מצרי ולר"ת וסיעתו שפסקו דלא כר' שמעון אדם כולל גם מצרי עי"ש והבאתיו בקונטריס הכללים מערכת האל"ף אות ע"ג (בשדי חמד ח"א) ומחלוקת זה הוזכר בטור יו"ד סי' שב"ע ומרן בש"ע כתב דנכון ליזהר שלא יכנס הכהן באהל מת מצרי:
<b>וראיתי</b> להרב פתחי תשובה שם הביא בשם תשובת ושב הכהן שהעלה דמדינא יש לפסוק כן ולדידהו היה לו להסתפק כיון דכתבו הפוסקים זיעת אדם אינו מחמיץ אם כן גם מצרי בכלל אדם או דילמא דדין זיעת בהמה דיינינן לזיעת מצרי אלא דלעניות דעתי נראה דאף אי מאדם ממעטינן בעלמא מצרי בדין זה מסתברא דגם זיעת מצרי בכלל זיעת אדם ואינו מחמיץ דלא כהרב יפה ללב דדעתו נוטה יותר לחלק בין זיעת ישראל לשל מצרי דגופא מסאבא אינון וכו' עי"ש ומה גם דאעיקרא מאי דפשיטא ליה דזיעת בהמה מחמיץ כמו שפסק מרן בסי' תנ"ג ס"ז אין דבריו מוכרחים שכן פוסק מרן שהרי מרא דההוא דינא (דאסור ליתן הקמח על גבי בהמה כשמוליכו מבית הרחיים אם אין אוכף או עור על גבי בהמה) מר ניהו הרב תרומת הדשן שהביא בב"י וכתב לזה ב' טעמים. א) מפני שהקמח מתחמם מגוף הבהמה כשמונח על גבה. ב) לפי שרגילות שמזיעות תחת כובד המשא ואף דאינו ברור דזיעת בהמה מחמצת ומסתברא דדמי לזיעת אדם דאינו מחמיץ מכל מקום אין להקל מסברא עכ"ל ומרן בשלחנו הטהור פסק הדין בלא שום טעם ואם כן מי מכריחנו לומר דסובר דזיעת בהמה מחמיץ אמינא לך אנא לא היא והיה טעמו משום שהקמח מתחמם מגוף הבהמה וכו'
<b>והכי</b> חזינא לתנא דידן הרב פרי חדש שם שפירש כן בדברי מרן והשמיט טעם השני של התרומת הדשן והיינו ודאי משום דסבירא ליה דאדם ובהמה שוים בזה דאין זיעתם מחמיץ וכן כתב מפורש בסי' תס"ו ס"ג (על מה שכתב מרן שק מלא קמח שנתלחלח מזיעת החומה מותר ויש אוסרין) דמה שיש גורסין מזיעת החמור הוא שיבוש דלכולי עלמא זיעת הבהמה אינה מחמצת דלא כהתרומת הדשן שכתב דאין להקל בזיעת בהמה דליתא ויש קצת ראיה שהרי מי רגלי בהמה אין מחמצין אף שמי רגלי אדם מחמיץ עכ"ל הנך רואה דפשיטא ליה שכן דעת מרן ג"כ דזיעת בהמה אינו מחמיץ ולכן כתב דגירסת החמור שיבוש היא והרב ט"ז גם כן כתב רק הטעם שמתחמם:
<b>והרב</b> מגן אברהם שכתב שני הטעמים מ"מ סיים דבדיעבד אין לאסור גם הרב חק יעקב כתב דנ"ל עיקר דזיעת בהמה אינו מחמיץ. והרב מוהרש"ז בש"ע שלו אף שכתב בסעיף כ"ז שני הטעמים שבתה"ד מכל מקום סיים דבדיעבד אין לאסור הקמח לפסח לפי שהדעת נוטה שזיעת הבהמה היא כזיעת אדם שאינו מחמיץ וכן כתב הרב חיי אדם בכלל קכ"ז אות ז' דבדיעבד אין לאסור והרב שלחן גבוה בסי' תנ"ג ס"ק י"ב כתב בשם הרב הלק"ט בח"ב ס"ד דזיעת אדם ובהמה הם שקולים דמהיכא תיתי לחלק ביניהם. ואף שהרב נהר שלום אחר שהביא מה שכתב המגן אברהם דבדיעבד יש להורות שאינו מחמיץ. וגם מה שכתב הרב פרי חדש דודאי אינו מחמיץ סיים ולעניות דעתי אין להקל במה שנסתפקו הראשונים כי אין להפר"ח ראיה מכרעת עכ"ל (שם כתב בשם הט"ז שסיים דלא ברירא לן אם זיעת בהמה מחמצת אך בט"ז שלפני ליתנהו להני מילי כיעי"ש) ומשמע שכונתו דיש להחמיר גם בדיעבד דלא כהמגן אברהם אך לדעתי העיקר הוא כדעת הרבנים הנ"ל דאין לאסור בדיעבד ועל כל פנים ברור דמפסק מרן בזה אין הכרע דסובר דזיעת בהמה מחמיץ:
<b>הן</b> אמת שהרב שלחן גבוה שם כתב דאף דמסתברא דשניהם שוים מכל מקום כיון שהתרומת הדשן מספקא ליה לנו מבעיא והביא מה שכתב הרב פרי חדש בסי' תס"ו דלכולי עלמא זיעת בהמה אינו מחמיץ וכתב על דבריו ולענין דינא אין להקל כיון שרבינו סתם לאסור לי הדל אין הכרח מדברי מרן דשפיר נוכל לפרש דהוא מטעם שמתחמם כמו שכתבו הרבנים טורי זהב ופרי חדש ולענין דינא נכון כהכרעת הרבנים הנ"ל להחמיר לכתחלה ולהתיר בדיעבד
<b>ולענין</b> שמרי יין אי הוו מי פירות הנה הרב חק יעקב בסימן תס"ב סק"ה כתב דיש ללמוד מדברי רבינו אפרים שבהג"א דאין נקראים מי פירות אלא דינם כמים דמחמצין וכתב שדבריו תמוהים וכו' עי"ש וגאון בדורנו בספר דרכי הוראה בח"ב פרק ל"ב כתב מקור לסברת ר"א מש"ס פסחים ד' כ"ח ע"ב נתחמץ מחמת דבר אחר מנין וכו' ועל פי דברי ריב"א שבתוס' שם עי"ש ד"ק:
<b>והנה</b> ידידי הגאון יאודה ליב איסטירין אבד"ק שעדרין יצ"ו כתב לי במה שכתבתי לעיל (בד"ה ולענין שמרי יין) וז"ל כבר קדם הגאון בית מאיר בסי' הנ"ל והשיג על החק יעקב מדברי ריב"א שבתוספות ואני כתבתי להצדיק דברי החק יעקב דהנה בש"ע אדמו"ר הרב בסי' תס"ד בסעיף א' כתב דשמרי יין שנתייבשו בתנור ונתחמץ העיסה על ידי זה הוי חמץ גמור וחייבין כרת והוא דעת ריב"א בתוס' ואחר כך בסעיף ב' כתב דשמרי יין הוה מי פירות ולכאורה קשיא אהדדי אך באמת לא קשה דבסעיף א' שהוא דעת ריב"א מיירי עם מים ולהכי הוה חמץ גמור דלא לחנם נקט הריב"א בלשונו שמרים שנתייבשו בתנור כמו שעושין באשכנז עכ"ל אלא אדרבא מוכח מדברי ריב"א גופיה דאם לא נתייבשו בתנור הוה מי פירות ודוקא אם נתייבשו בתנור דכלה כל הלחלוחית של יין וכמו שכתבו התוס' בע"ז ד' ל"ד בד"ה דורדיא דאמראי עי"ש דהעיקר דאין בהם שום יין והמים עם השמרים מחמיצין להכי הוה חמץ גמור אבל אם לא נתייבשו גם הריב"א סובר דהוה מי פירות ומוכרח לומר בדברי הרב הח"י כמו שכתבתי דהנה הח"י שם בסי' תס"ב הביא דברי הרב אפרים המובא בהג"א:
פרק אין מעמידין שמיירי בשמרים לחים ועל זה חולק עליו ולמה הביא ממרחק לחמו ולא הביא דברי הרב אפרים המבואר בתוס' ורא"ש שם להדיא אלא על כרחין כמ"ש דבתוס' ורא"ש מיירו שנתייבשו ועל זה אין חולק החק יעקב דגם הוא מודה דהוי חמץ גמור והנה הגאון דבבארוסוק כתב לחזק דברי הבית מאיר ואני כתבתי ושניתי ושלשתי ונתקיים ותתן אמת ליעקב וצדקו דברי החק יעקב עכ"ד יצ"ו:
<b>ועל</b> מה שהבאתי למעלה בשם הרב יפה ללב יצ"ו דנוטה דעתו לומר דאף דזיעת אדם אינו מחמיץ זיעת מצרי מחמיץ הנה ראיתי עתה בס' יפה ללב חלק שישי (הנספח לספר לב חיים ח"ג) שנדפס מקרוב שבדף ג' הובאו דברי רב אחד מוהר"ר חיים בכמוהר"ר שמעון מנשה יצ"ו שתמה עליו דהיכי תיסק אדעתין לחלק בזיעת אדם בין ישראל למצרי דמי ישתנה טבע ומזג האדם בהיותו מצרי ממה שהוא בישראל ואם איתא לא הוו שתקי הפוסקים ועוד האריך קצת ומרן המחבר יצ"ו העתיק לו מה שכתב בעצמו בספרו יפה תלמוד חלק ג' במתניתין דפרק ב' דמכשירין ששם גילה דעתו שחזר בו ממה שכתב לחלק בין זיעת ישראל לזיעת מצרי ומכל מקום גם שם דעתו לומר דנכון ליזהר וכו' ושוב הובאו שם דברי רב משרשיא דרב מוהר"א אבואלעפיא יצ"ו ושקיל וטרי בין על דברי הרב המחבר ובין על דברי הרב המשיג יצ"ו ובאמת לא פניתי לעיין בדקדוקי סופרים ובפיטפוטיהן דטבין כדרכה של תורה וזאת תורת העולה דמצד הדין ודאי אין חילוק בדין זיעה בין של ישראל לשל מצרי ולמאי דקיימא לן דזיעת אדם אינו מחמיץ גם בזיעה של מצרי הדין כן מעיקר הדין:
<b>יב</b><b>)</b> <b>אודות</b> המאשינע בשביל אפיית מצות הנה כל גדולי אשכנז וגאליצייע עושים כן ואיש אחד הגיד לי שראה בקהל קדוש לבוב שאפו מצות ע"י מאשין רק הגאון מוהרש"ק לא היה דעתו נוחה מזה והוגד לי כי כונתו בזה כי חס על העניים העוסקים באפיית המצות אשר רבו בעירו ובזה אי אפשר לחוות דעת רק למראה עיניו ישפוט והחכם עב"ר עכ"ד הגאון שם אריה בחלק יו"ד סוס"י ג"ן והנה לא גילה לנו מה מקום יש לפקפק ולחוש בזה ובהיותי בעיר גדולה קושטא יע"א בשנת התרכ"א (או סמוך מלפניה או מלאחריה) התחילו להביא מצות אפויות הנעשות על ידי מאשין בעיירות אחרות ואז נפלגו חכמי העיר הללו אוסרין והללו מתירין ואחר זמן הביאו מאשין לשם על פי היתר קצת החכמים הגדולים והמון רב מהחכמים שבעיר צווחו על זה ולית דאשגח בהו לאסור המאשין הנ"ל ואחד מן החכמים מפורסם מומחה ופקיע רב ועצום יצ"ו עשה פסק ארוך וספחו לספרו יקהיל שלמה וביאר דאין להתיר לעשות המצות ע"י מאשין מכמה טעמים ואף כי כמעט שעברתי על דבריו ראיתי כי נרפים הם ויש להשיב עליהם:
<b>אך</b> שמעתי מהחכמים אחרים שאמרו טעמים אחרים לאסור ואיני זוכרם ע"כ לא אעלם על שפתי. ועל כל פנים אין ספק דבהצטרף כל הטעמים והחששות שנאמרו בענין זה פשוט דאין ראוי להתיר כלל. וכמה שנים שהייתי שם אחר שנתהווה ענין זה ראיתי ושמעתי כי רבים ועצומים מיראי ה' וחרדים אל דברו לא בא בפיהם בחג הקדוש מהמצות הנ"ל, ולפי הנשמע גם החכמים שהתירו לאחרים מפני הלחץ והדחק להספיק מצה לעם רב הע"י. לא עשו מעשה בעצמם והיו מחמירים על עצמם כי רק בקושי התירו ובארצות הללו לא ראיתי ולא שמעתי בלתי היום בספר שם אריה הנ"ל שעושים מצות על ידי מאשין. ומה שהגיד לו האחד שבלבוב ראה שאופים כן. אין מזה הכרח שהוא היתר פשוט כי אולי שלא ברצון חכמים עושים כן ורק נמצאו איזה חכמים שהתירו ועושים על פיהם אף אם רבים צווחו ע"ז מי יתן אזן קשבת לדברי המחמיר ודרך ההמון בכיוצא בזה למינקט כללא בידייהו בכל פלוגתא דרבנן ק חכמי הדור) הלכה כדברי המיקל וספיקא דרבנן לקולא כי ע"כ פי עניות דעתי כל מקום שכח ב"ד יפה להיות דבריהם ומעשיהם נשמעים ורצוים חובה מוטלת עליהם להסיר המכשלה ולשמור ולעשות ככל חוקת הפסח בלתי שום חשש איסור משהו כלל וכצאתינו יראינו נפלאות יגאילנו ויפדה נפשנו מרדת שחת בב"א:
<b>אחר</b> זמן רב ראיתי במכתב אלי מהגאון הגדול מוהריז"ש יצ"ו בעל ספר זכר יהוסף בענין זה וז"ל נידון המכונה (מאשין) הנעשית לאפיית מצות הנה זה קרוב לשלשים שנה שנדפס בזה חוברת מודעה לבית ישראל מהגאון רש"ק ועוד רבנים האוסרים ואחר כך נדפס חוברת ביטול מודעה מאת הגריש"ן מלבוב והמסכמים עמו להיתר ושם הביא את כל טענות האוסרים והשיב עליהם בטוב טעם ודעת ובמדינתינו נתפשט להיתר פשוט בכל המקומות מפראווין על ידי צילענדער חדש אך המכונה לאפיית המצות לא נמצא בסביבותינו עדין ולא ראיתיה בעיני ובזכרוני שהרש"ק מדמה מעשה המאשין למעשה קטן ובעינן מתחילת הלישה עד הגמר שיהיה נעשה על ידי ישראל גדול ובפרט במצת מצוה שאם נדמהו לחרש שוטה וקטן היה לנו לחוש במצת מצוה וכמו שאמרו מחגיגה כ'. אין אדם משמר מה שביד חברו אבל כפי שרשמו מטיב המכונה הזאת הכל נעשה על ידי העושים במלאכה אחד לש העיסה על ידי העץ המוכן לזה ואחרים מעגלים בגלגל ואחר כך כשיוצא מצה ארוכה כפי ערך השלחן הסמוך להוואלצן ומחופה בטס מתכת לוקח ביד כמו ו' או ח' רעדליך מחוברים יחד קרובים זה לזה ועובר על המצה הארוכה ונמצאת כולה מנוקבת ואחר כך חותך בכלי עגול כמדת המצה ונותנים לתנור שיש לו שתי פיות אחד נותן המצה מצד מזרח והשני רודה מהתנור מצד דרום. ואם אחד יסלק ידו כרגע לא נעשה מלאכתו והכל במהירות שבין הכל ישתהה חמשה מינוט והכלים אינם שובתים ואם כן מה לי המארגער האל"ץ או המעגל בגלגל רק שצריך השגחה לפירורים הנדבקים בתוך המאשין:
<b>אך</b> מצד שנותנים האבפאל שנית לתוך העיסה אם לא יתמהמה חמשית שיעור חימוץ ומותר לשבר המצה ולחזור לעשותה בסי' תנ"ט ס"ב בהגהה ועי"ש במגן אברהם סק"ו דאין לעשות כן לכתחלה. ולזה נתנו עצה לחתוך בסכין ולעשות מרובעות ואם לענין פת עבה טפח אנו למדין מלחם הפנים נלמוד גם הריבוע מלחם הפנים שהיתה מרובעת ורק מה שחשש הרש"ק דעיניהם של עניים נשואות לאפיית המצה כמו במקרא מגילה במגילה ד' יפה השיב הגאון רי"ש דהתם לא תתקיים עיקר המצוה ממתנות לאביונים ואטו נאסור הדפסת הספרים על מאשין וכדומה שהיו כמה עניים מתפרנסים מקודם מזה ובפרט שבזה עושה המצוה בזריזות ושמירה יתירה אשר הידים כבדות מרוב עמל כן נזכרתי בדרך כלל ואין החוברת תח"י ולא אוכל לשפוט בפרטות על מה שאינו למראה עיני עכ"ד יצ"ו:
<b>והנה</b> מקרוב נדפס ספר מנחת משה לאחד מגאוני דורנו יצ"ו וראיתי שם בסי' ט"ו אות ח' הביא תורף דברי הרב דברי חיים סי' כ"ג שכתב שראה תשובת גאוני זמנו שהסכימו לאסור וצדקו מאד וכו' ודי לאסור במה שכתב הגאון מוהר"ר מרדכי זאב מלבוב שראה בעיניו שאי אפשר לגרור היטב הנדבק בו וכמה מכשולים יכול לבא בזה וקבלתי שבכמות אלה הדברים אין לגלות הטעם רק לפסוק הדין השומע ישמע וכו' ובדרך כלל אני אומר כי מצות מכלי זה הם חמץ גמור ואין להתיר בשום אופן. ואם לא יאבו שמוע מה נעשה להם אם אוכלין חמץ ממש בפסח ע"כ וכתב שגם בסי' כ"ד האריך לאסור והביא דברי הגאון מוהרמ"ז הנ"ל דצווח ככרוכיא לאסור איסר וכתב שמתחלה נשאל על זה וקודם שראה המאשין הנ"ל אסר:
<b>ואחר</b> ב' ימים הביאוה ללבוב (שלא ברשותו ורצונו) וראה כי רבו האיסורין והחששות וכתב סדר האפיה במאשין הנ"ל ויש בה שהיה בלי עסק ד' מינוטין בבת אחת ואחר כך עוד כמה פעמים שהיות והם סמוך לתנור ובזה אין צריך שיעור מיל כי אפילו רגע אחד אוסר וגם שנשאר בצק דבוק במאשין ועל הוואלץ ואמרו לתקן חשש זה על ידי שיקחו כפעם בפעם הוואלץ מהמאשין ויגררו וכתב על זה דמלבד דבודאי לא יעשו כן כפעם בפעם להסירו מהמאשין ולהחזירו אחר הגרירה אף גם מה יעשו על החורין וסדקין שאי אפשר לגררם וגם יש חשש שעל ידי הילוך המאשין יתחמם ויחמיץ אף אם הברזל לא יזיע וגם יפקד אחת מהדברים שצריכים עשיה לשמה וכו' וכו' הן אלה הגלויות לנו ומי יודע הנסתרות וכו' והאריך בדברי מוסר ובקשה מבני עירו שיחדלו מזה וכו' עי"ש:
<b>ולפי</b> הנראה לא נתקבלו דבריו בעיני ההמון וזהו שראה המגיד להגאון שם אריה הנ"ל שעושים כן בלבוב אך מובן שהוא כאשר דמיתי שעושים כן שלא ברצון חכמים וקרוב לשמוע דגם מה שכתב הגאון מהרש"ק לאסור הוא מטעמים שכתב הגאון מהרמ"ז ולא משום שרצה לכרות ברית של חסד ורחמים עם העניים כמו שכתב הרב שם אריה. וכבר כתבתי למעלה בסי' י' אות ג' דבעניינים כוללים המסורים ביד כל אדם שההיתר בהם מפוקפק אם לא על ידי התיקונים יתבטלו ויתפשט ההיתר לגמרי בלי שום תיקון הנך רואה שבדברי הגאון שם אריה לא הוזכר שום תיקון רק כתב סתם שגדולי אשכנז וגאליצייע עושים כן וכל השומע ורואה דברים האלו יבין בלבבו שעשיית המצות במאשי"ן הותר מכללא בלי שום תיקון כלל וזה בודאי אסור גם להמתירים ולפי שהגאון מוהרמ"ז הנ"ל היה בזמן אחד עם הגאון מוהרי"ש נאטאנזאהן בלבוב צריך לחפש בתשובותיו שואל ומשיב אם דבר מזה ודברי הגאון מוהרמ"ז העומדים לפנינו בריאים וטובים וכל הירא את דבר ה' לא יסור ממנו כי דבריו חיים וקיימים:
<b>והנה</b> בענין זה כתב אלי ידידי הרב הגדול מוהר"ר אלימלך מילנער אבד"ק טאקמאק יצ"ו וז"ל אשר חקר בספרו דברי חכמים בסי' קט"ו בדין לאפות מצות על המאשין הנני לשלוח לו לוטה פה את אשר ערערו בזה הרבנים הגאונים מוהרש"ק והרמ"ז ואת אשר נגזר עליו ונדפס בהלבנון והנני שולח זאת לכת"ר שישפוט למראה עיניו כי כבר ה' התירו פרושין את הדבר וכמעט שאין לפקפק על זה והראיה היותר גדולה הן ידוע כי בכל המקומות שאופין מצות על ידי אנשים ונשים המגלגלים גם אם יאפו שנים עשר שעות ביום והנשים המגלגלות יהיה בשנים עשר לא יאפו יותר מן עשרה פוד בכשרות או אחד עשר פוד ועל המאשינע יראה כת"ר לנדפס שאופין בשמונה שעות עד 600 פוד פרייסישע אשר עולה על משקל שלנו בארץ רוסיא מן שבע מאות ועשרים עד שבע מאות וחמשה ליטרות אשר זהו בערך שמונה עשר פוד ורק על ידי ארבעה או חמשה אנשים ואם יצטרך הלא אפשר להוסיף עוד משגיחים להשגיח ויתר החששות הלא יראה כת"ר מהנדפס ואת אשר השיב בכבוד הלבנון הרב המאוה"ג דעיר זעזעמר וכבר נעשה מעשה גם בעה"ק ירושלים תוב"ב וברוב ערי ישראל הגדולים אדמה כי בטח ישים כת"ר עיונו בדברי
<b>הקול</b> <b>קורא</b> וגם בהמאמר השני בכבוד
<b>הלבנון</b> ובודאי ישים לזה מקום באיזה מקומן בספרו היקר להעתיקן ולהדפיס דברים אלו ויעשה כרצונו ואל יחר אפו עלי על אשר הרהבתי עוז בנפשי להציע עלי גליון דברים אשר נגד דעתו חלילה לי מזה רק כי יודע אני כי מגמתו ומטרתו אל האמת אשר על כן בטח ישים לב ועין לזה וכו' הכ"ד הבא עה"ח היום יום ה' ויקרא ג' ניסן תרנ"ב לפ"ק טאקמאק נאום אלימלך במ"ו יששכר בער זלה"ה מילנער החופ"ק הנ"ל עכ"ד יצ"ו והני מעתיק פה דברי העלים הנדפסים אשר שלח אלי הרב הנ"ל יצ"ו והן הקול קורא וכבוד הלבנון:
<b>אלה</b> דברי <b>הקול</b> <b>קורא</b> לכבוד הגאונים והרבנים בכלל ולגדולים אשר בארץ רו"פ המה בפרט מעת קחתי על שכמי הטורח לפקח על ענייני אפיית והכנת לחם העוני על חג המצוה פה בעיר מגורי ובעיר הסמוכה לה רבות שבעה לה נפשי פעם בפעם תוגת לב ומכאב מהאי סדרים שמצא קן לו בכל בתי אפיה בעת הזאת אחרי שכל ענין האפיה מסור בידי אנשים ונשים וטף מההמון אשר לא ידעו בין ימינם לשמאלם מהלכות אפיית מצות ואך להשתכר כונתם ותכלית עבודתם עבודת פרך לדוגמא אציג פה שמץ דבר בבתי אפייה הקטנים לרוב החום הולך ומתרבה משעה לשעה בבצק אחר הלישה נמצא קמח שאינו מגובל מפני שהעוזרים במצות עיפים מעבודתם אחרי עזיבת המלאכה בשעה 10 וגם 12 בלילה ישארו כלי הלישה במשך כל הלילה עם בצק בתוכם וכן על השלחנות ועל הוואלגערהעלצליך ישאר בצק יען כי העוזרים עומדים על רגליהם מאור הבוקר (שני שבועות כסדר) וידיהם נתפחו מרוב העבודה וגלגול הבצק. השנה גוברת עליהם וחוטפתם. פעם בפעם מזכירים את העוזרים במצות כי ההוצאות מרובות והנוגשים אצים לאמר כלו מעשיכם ובכן תתקבצנה מצות בלתי אפויות אשה על רעותה על הטס שמנקבים אותם עליו והטס סמוך לתנור או לפני האש (נגד התנור) כללו של דבר הסדר (הסדר) המבואר במסכת פסחים דף מ"ח ע"ב מתקלקל ואינו נהוג כלל:
<b>ויהי</b> כאשר שמעתי אומרים כי כבר נמצאה תרופה למכה וכי בערים אחרות מחוץ לארץ רוססיא כבוקארעסט וכדומה כבר אופים מצות לחג על מאשין אותה נפשי לדעת אם כן היא למען הביא התועלת אשר כמותה אין די באר גם לאחב"י פה ובסביבות בהסרת המעוות הנ"ל שאי אפשר לתקנו באופן, אחר ותהי ראשית מלאכתי לשאול את פי האב"ד דק"ק בוקארעסט הרב ר' יצחק אייזיק שור נ"י על אודות הענין הנ"ל ואחרי קבלי מענה מכ"ת מן עש"ק כ"ד טבת תרל"ו כי כן היא (וז"ל ואודות המאשין אפות מצות גם בכאן אופין על מאשין והותר הדבר מגדולי זמנינו ובראשם הגאון מ"ו יוסף שאול נ"ז אבד"ק לבוב ובוויען נמצאים המאשינין וגם לכאן הובא מוויען) החילותי לשאת ולתת בדבר בהודיעי את מחשבתי לאנשי קהלתנו וכי כוונתי לא להשתכר מעות אך ורק להסיר המכשלה כי רבה היא ושתאפינה המצות בהכשר רב כל ישעי וכל חפצי וגם עניתי ואמרתי כי הריוח מאפיית המצות על המאשין יחלק בין אופי מצות בכל שנה (אם המה יקנו את המאשין בעד כספם) אנשי קהלתנו השיבוני כי רצונם שיסכימו על זה גאוני דורנו שדרים בארץ רוססיא אשר שמעם הולך בארץ ככבוד הגאונים דק"ק קאוונא רמ"ל מלבים וכדומיהם. ואפנה אני והדומ"ץ דפה להגאב"ד דק"ק קאוונא הרב ר' יצחק אלחנן נ"י וישיבנו דבר מן כ"ה שבט תרל"ו (ע"ד שאלתם אם לאפות מצה על המאשין הנני להשיבם כי במדינתינו אינו בנמצא כלל המאשין הלז ואין אנו יודעים ממנו כלום ושמוע שמעתי מכבר כי כמה רבנים גאונים נתווכחו על דבר המאשין אם לאסור או להתיר. ולפי שאין לי ידיעה כלום מטוב המאשין לכן אין אני יכול לחוות דעתי בזה ולכן אין אני מזדקק בענין הלז וה' יורה להם הדרך הנכון):
<b>אחר</b> כך בא לידי ספר קטן מודעה לבית ישראל (נדפס בשנת תרי"ט לפ"ק) תשובות גאונים ורבנים לאסור המצות האפיות על המאשין אז נתתי דעתי ואמרתי אני עם לבבי אפנה נא עוד להרב הגאון ר' צבי ארנשטיין אבד"ק לבוב (וכה השיבני מן עש"ק תצוה תרל"ו בדבר שאלתו ידע כבודו כי בכאן עורכין המצות על ידי מאשינען כאלו אבל בכגון זה אמרו לא כל הסריקין שוין ואין לו לדיין אלא מה שעיניו רואות אם העריכה היא בטוב מבלי שישאר בצק שלא יוכל לנקות אותו תיכף היטב גם השלחן צריכים לחפותו בטסין חדשים איזה פעמים במשך הזמן אחרי כי נתקלקל על ידי ההכאה בהסכינים עגולים ונעשה סדקין בהטסין גם מה טוב אם לא יכו בהסכינים כלל רק יחתכו בסכין ויעשו מצות בלתי עגולות ומי שירצה דוקא במצות העגולות אזי לא יתנו תחת הוואלץ האבפאלל רק פעם אחת ולא יערבו אותו בתוך בצק אחר והיינו רק הראשונות יעשו עגולות והשניות יהיו מרובעות בלי שישאר עוד שיריים ממנו זאת אשר מצאתי להודיעו ועיניו יבחנו היטב ויראו) בין כך וכך קרבו ובאו ימי האפיה בשנה דאשתקד עד שמוכרח הייתי לבטל רצוני גם בפעם ההיא אמנם התקוה החזיקתני כי עוד ימים יבואו לשוב לדבר מהענין ולהוציא לאור איה"ש את הדבר הגדול למען דעת אם להימין או להשמאיל או לבער ולבטל את כל האי סדרים מבתי אפיית המצות בשגם יתנהגו נגד חקי השלחן ערוך אשר על פיו אנו חיים ולהכין המצות על פי חקי תורתינו הקדושה באין שטן ומפריע הנולדים לרגל ההכרח כנזכר למעלה או אם באמת אסורה האפיה על המאשין תאפינה המצות גם להבא כמקדם:
<b>המודעה</b> לבית ישראל תודיענו כי לפי דעת הרב הגאון ר' שלמה קלוגער שלשה אבות איסורין לאפות מצות על המאשין. א) גלל העניים אשר עיניהם נשואות כי מן העזר שהם עוזרים במצות יש להם סעד גדול להוצאות הפסח המרובים (לפענ"ד נקל להסיר הטעם הנ"ל באמצעות איזה הוספה על הקמח מכל פוד מצות או על כל בית אפיה וההוספה תחלק לעניים העוזרים מלבד שתצמח תועלת כללית לשאר העניים שמוכרחים לשלם בעד המצות כאשר יושת עליהם). ב) מלבד זה שלשה טעמים דאסור הוא מדינא האחד כי מעשה המאשין לא עדיף ממעשה קטן דאין לו דעת ולפי משמעות הפוסקים בעינן שמצת מצוה מתחלת לישה עד האפיה יהיה הכל על ידי ישראל גדול (אם משמעו רק בשנים החרשתי ואם גם בזריזותו ובבקיאותו. לדאבון לב לא ראיתי כמוהו בכל בתי האפייה מהמון העוזרים ההמונים) השני שיש להם לחוש מה שנשאר הרבה פירורין ובצק תחוב בתוך המאשין אשר אחרי שנתעסקו בהם מיד מחמיצין שלישי כיון ששכיח שיהיה במצות חטין שלמים או שבורין ואם כן העוזר במשמוש היד מרגיש כן ועושה שאלה (ימים ידברו ההיתה פה בעיר גדולה שאלה כזאת עד עתה ואם תמצא לומר כי מילתא דשכיחא היא גם אחרי שהקמח הובא קודם הלישה בכברה. אין לך ראיה גדולה מזו כי ההמון אינו יודע לשאול אחרי שחוקי השלחן ערוך מוזרים לו) מה שאין כן במאשין מי ירגיש אם יהיה במצה איזה חטה או מחציתה:
ג) <b>אין</b> עושין סריקין בפסח משום דשייך לומר דכל המצות הנעשים שלא על ידי אדם גדול בשנים אסורין והנעשים על ידי מאשין מותרים לפי דעת רב גדול אחד דפה אשר כבר יצא מוניטון שלו בעולם בחבוריו בפלפולא דאוריתא והגאון מוהרש"ק וכן הגאון מלבוב נתנו מהודם עליו בהסכמותיהם בניקל הוא לדחות הראיות הללו אכן טעמו ונימוקו של הגאון מוהרש"ק הוא העיקר שירא מחדשות בדת ומרוב צדקתו ויראתו פן דבר המאשין הוא חדשות מהמתחכמים לעשות תיקונים בדת וכוונתם לא לשם שמים העלה ברוב חריפותו הטעמים הללו אף דאין להם שורש ועיקר נגד הטעם כי מעשה המאשין לא עדיף ממעשה קטן שאין לו דעת ובמצת מצוה בעינן על כל פנים מתחילת לישה עד האפיה יהיה הכל על ידי ישראל דבעינן שימור לשם מצוה יש לו להרב הנ"ל פירכא מפורשת מסוגית הש"ס דמס' חולין דף ט"ז דאיתא התם אמר מר השוחט במוכני שחיטתו כשרה והא תניא שחיטתו פסולה לא קשיא הא בסרנא דפחדא הא בסרנא דמיא וכו' ועדיפא היה להש"ס לתרוצי דהא הש"ס לעיל דף י"ב קאמר מאן תנא דלא בעינן כונה לשחיטה ר' נתן הוא דתני אושיעה זעירא דמן חבריא זרק סכין לנועצה בכותל והלכה ושחטה כדרכה ר' נתן מכשיר וחכמים פוסלים עי"ש ולסברת הגאון מוהרש"ק דעל ידי מכונה לא עדיף ממעשה קטן שאין לו דעת לישני הא ר' נתן והא חכמים כיון דסברי דבעינן כונה לשחיטה משום הכי על ידי מוכני שחיטתו פסולה ועל כרחין דפעולת המוכני הנעשית בכח אדם העושה לשם מצוה אינו דומה להנעשית על ידי חרש שוטה וקטן וזה ברור ועוד ראיה ממה שכתב המגן אברהם בסי' ת"ס אל יסייע מצרי חרש שוטה וקטן לא בלישה ולא בעריכה ולא באפיה אבל נקוב שמנקבין המצות אין קפידא אבל במוהרי"ל כתוב וכן כל תיקונים אסור דבעי שימור לשם מצה ושם בסק"ג מביא המג"א בשם מהרי"ל דאסור לעשות ציורים בדפוס שהבצק נכנס בדפוס ומתחמץ עי"ש.
<b>ולדעת</b> מהרש"ק למה לו למוהרי"ל טעם שהבצק נכנס בדפוס ואם כן משמע דבדפוס העשוי כשני מסרק מותר כדכתב המג"א שם ומוכח מהש"ס הלא לסברת מוהרי"ל הנ"ל דכל התיקונים אסור על ידי חרש שוטה וקטן משום דבעי שימור לשם מצה בלאו הכי אסור על ידי דפוס אפילו העשוי כשני מסרק משום דבעי שימור לשם מצה ועל כרחין דעל ידי דפוס ומאשין הנעשית בכח אדם העושה לשם המצוה שפיר דמי וזה ברור ואחר כך הוסיף הרב הנ"ל ואמר לדעתי הנמוכה אין זה חדשות בדת כלל רק הנהגה טובה בתיקון המצות שיהיה בהכשר וכעין שכתב הב"י בסי' תנ"ו בשם האגור שהתיר ללוש ולקטוף בעמילת עץ לפי שממהר להשלים מלאכתו וכן מביא בפרי חדש בשם ספר הזכרונות שיש מצפין אותה בטס של מתכות כדי שתהיה העיסה עומדת בקרירות ולא תמהר להחמיץ ויש שמוסיפין לעשותה מאבן חלקה וכי כל זה דרך חדש בדת חלילה שנאמר בזה אל תטוש תורת אמך וכו' ח"ו:
<b>ומאשר</b> אלה דברי הרב הגאון ר' שלמה קלוגער ז"ל היו לראש פינה לאיסור אפיית המצות על המאשין והם המה הסעיפים הראשיים גם לשאר הרבנים אשר הלכו בעקביו לכן העתקתי בקיצור רק אותם הק' יצחק ליבוש בלוישטיין ראבבינער פה קאמינעץ.
(הערת המו"ל) <b>הקונטריס</b> מודעא לבית ישראל שהזכיר הרב הקורא בקול הנז"ל פתוח גם לפנינו בו ראינו כי הרבנים הגאונים שכורו לראשונה לאסור את עשיית המצות על ידי מאשין בקראקא המה מוהר"ש קלוגער ומוהרמ"ז איטונגא זצ"ל וטעמי שניהם כמעט שוים (כמו שנזכרו בהקול הקורא) אחריהם בא הרב הגאון מוהר"ח האלברשטאם זצ"ל ואומר הגם כי על קצת דברים יש להשיב אך די לאסור במה שכתב מוהרמ"ז נר"ו שראה בעיניו את המאשין וכי אי אפשר לגרור היטב הנדבק בו. אולם גם לדעתי הרבה טעמים על פי דין לאסור אך הם כמוסים אתי וכו'. אחריו בא הוראה לאיסור מהרבנים גאונים מוהר"א לנדא אבד"ק טשערנאווי ומוהר"י מאיר בק"ק ווארשא ומוהר"י נתן ליפשיטץ אבד"ק שאנטאב ומוהר"י העשיל אשכנזי אבד"ק לובלין. אלה כולם כאחד יאמרו שלא ראו את המאשין אך סומכים על הרב הגאון מוהרמ"ז איטונגא שמעיד שראה אותה ויש לחוש לחשש חימוץ בהמצות שנעשה על ידו ולכן גם הם מסכימים לאסור אחריהם בא הרב הגאון מוהר"מ אווירבאך נ"י האבד"ק קאליש (וכעת אבד"ק אשכנזים בעיה"ק ירושלים ת"ו) הוא מייעץ את השואל לבלי הדפיס כל הפלפולים וכל הטעמים והנימוקים לאסור כי יבואו בעלילה לחקור על כל סעיפי האיסורים אשר הגאונים נרם יאיר עשו רק לסניפים ישימו סוללה עליהם למצא בדק להקליש טעם מן הטעמים בפרט במה שדן הגאון האמיתי מוהרש"ק לומר איסור משום גזרה אטו מצות מצוה אשר לדעתו מדאורייתא אינו יוצא בכי האי גוונא מידי דהוי כעל ידי חרש שוטה וקטן על זה יחתרו אחריו כי לבד שיש לומר דפעולת המאשין הנעשית בגרמת וסבת וכח אדם העושה לשם מצוה אינו דומה לעושה על ידי חרש שוטה וקטן דהמה אדעתא דנפשייהו קעבדי מה שאין כן הנעשה על ידי בן דעת באמצעות המאשינע שהוא רק כלי ומשרת הבן דעת וגם כי הערוכה לבדה נעשית על ידי המאשינע:
<b>גם</b> עצם הדבר שהלישה והאפיה החיוב שיהיה נעשה לשם מצת מצוה לא הוה רק מדברי סופרים וקרא רק אסמכתא בעלמא היא או דמן התורה לא בעינן רק שיהיה משומר מן החימוץ כדכתב חק יעקב (סי' ת"ס) וראיה לזה מהא דחלת תודה ורקיקי נזיר עשאם למכור לשוק יוצא בהם מטעם דאי מיזדבן מיזדבן ואי לאו איפוק אנא ואם נאמר דמדאורייתא בעינן לעשות לשם מצת מצוה הא קיימא לן בדאורייתא אין ברירה אלא ודאי דלא הוי רק מדבריהם עכ"ל ובכל זה נוטה לאסור באשר סומך על הבירור שבררו הגאונים שיש חשש חימוץ במצות הנעשות על ידי מאשינע ולאחרונה בא הרב הגאון מוהר"ד בערוש מייזליש אבד"ק ווארשא ואומר בהיותי בוויען זה מספר שנים ונדרשתי לחוות דעתי על אותו המאשין שנתחדש שמה וכאשר התבוננתי על תארו ומעשהו אסרתיו אז בצירוף הגאב"ד דשם וישמעו בקולינו (ועיקר החשש היה מפני הבצק שבצדדים אחר שכבר נעשו שיריים הוא חוזר ומצטרף יורד ומתגלגל בתוך המאשין וכן תמיד וקרוב לודאי שיש בזה כדי חימוץ:
<b>ועתה</b> אם אמת הדבר שהרב הגאון דלבוב שלח ליעקב שלא כדת בלי ספק לא עשה כן אלא מיראת מעמידיו וחייש לגומלין ומי יודע עד היכן הציקוהו בדבר זה כי ידעתיו מכבר מן המחמירין ולא מן המקילין ולא לבי הלך לקדש עליו מלחמת מצוה במלחמתה של תורה ופלפולים בדברים כאלה אשר אין יסודתם בהררי קדש רבותינו הראשונים כי אם בדמיון גזרה לגזרה ומשמרת למשמרת. ויותר נח לחכמי הדור לאסור איסר ולגזור גזירה בלי שום טעמים ופלפולים כי כן כח בית דין יפה להוראת שעה בכל דור ודור עכ"ל:
<b>עוד</b> זאת חובתינו להודיע קושט אמרי אמת כי בעינינו ראינו בעיה"ק ירושלים ת"ו לפני י"ד שנים עושים מצות על המאשינע שהביאה לראשונה מטריעסט בעצמו ובכבודו הרב המאוה"ג הצדיק המפורסם מוהר"י אוזילאנער שהיה לפנים דומ"ץ בק"ק מינסק ואחר כך בעיה"ק ירושלים ת"ו והוא לבדו הכין לו מצות על המאשינע ואחריו רבים יראים וכן שלמים והנזהרים בזהירות יתירה המה היו הזריזים לעשות מצותיהם על המאשינע ונשפוט כי הדבר אשר הרב הגאון מוהר"מ אווירבאך נ"י שנטה אחרי האוסרים בשנת תרי"ח לא הורה לאיסור גם בעה"ק ירושלים הוא אולי באשר בירושלים ראה בעיניו אופן עשיית המצות על ידי המאשינע ונודע לו שהמצות הנעשות על ידי זריזים וזהירים על ידי המאשינע אין לחוש בהן לחשש חימוץ שחשש לו על פי השמועה בשנת תרי"ח:
<b>והנה</b> כבר נודע אשר ברוב ערי אשכנז נעשות המצות על ידי מאשינע ונזכיר בזה הערים המפורסמות פה בעירנו מגנצא עושים מצות על ידי מאשינע זה ל"ב שנים על פי הוראת הרבנים המאוה"ג הצדיקים המפורסמים מוהר"ל עלינגער ויבדל לחיים מוהר"ש באנדי הי"ו הרב הצדיק הזה היא וכל כבוד ביתו וזרעו לברכה אוכלים רק מצות השמורות משעת קצירה ואינם נותנים המצות במרק ואינם אוכלים הלביבות שקורין קנדליך והוא לבדו אוכל רק המצות שיאפה בערב פסח מחטים שמורים הנטחנים בביתו על ידי רחים של יד ובכל זאת יאכל המצות הנעשות על ידי מאשינע רק שלא יתן לעבור דרך הוואלץ המגלגל את השיריים (אבאפלל) הנשארים מהמצה שנעשתה עגולה על ידי המאשינע ובעיר ואם בישראל פפד"מ על פי הוראת הרב הגאון מוהר"ז טריער ובעוב"י אלטונא על פי הוראת הרב הגאון מוהר"י עטלינגער ובעוב"י ווירצבורג על פי הוראת הגאון מוהרי"ד הלוי באמבערגער הי"ו בעיר האלבערשטאדט על פי הוראת הרב הגאון מוהר"ץ דר אבירבאך לעומת זה בעוב"י האמבורג עושים עד היום בידי אדם כנהוג מקדם וכפי שהוגד לנו לא מפני חשש חימוץ כי אם מפני שבערך חמש מאות נפשות מבני ישראל מתעסקים בעשיית המצות ולא יוכלו לקפח פרנסתם:
<b>היראים</b> באמת באשכנז אומרים כי על ידי המאשינע אם משגיחים עליה בהשגחה יתירה תעשינה המצות בכשרות יותר מכפי הנהוג מקודם ומאד נכון הדבר כי הרב הגאון המאיר לארץ ולדרים מוהרמ"ל מלבי"ם נ"י האבד"ק קאניסבערג יתן עינו הבדולח על המאשינע (אשר בלי ספק נמצאת בקאניסבערג) וביחוד על המאשינע שהמציאו מחדש אשר הגלגול של המצות והעשיה בעגול והנקבים בהמצות נעשה הכל בפעם אחת ובמאשינע אחד ובמהירות גדולה ויחוה דעתו הרמתה בשערי הלבנון ודבריו יהיו לעינים לשאר הרבנים הגאונים אשר לא ראו את המאשינע לדעת להורות הלכה למעשה ואנחנו פותחים לרוחה את שערי הלבנון לפני ההוראה הזאת ונדפיס במוקדם הוראת הרבנים (בלי פלפול) בענין הזה ושלום על ישראל:
<b>ואלה</b> הדברים אשר כתוב בכבוד הלבנון שנת שלש עשרה צד 20 על דבר המאשין של מצה לקול הקורא בעלה הנוספת להלבנון גליון כ"ו נתעוררתי גם אני אם כי לא קראתי בשם כי בסוד הגאונים עוד לא בא נפשי ובקהל גדולים אשר בארץ לא נפקד כבודי בכל זאת מצאתי חובה לנפשי לתאר לפני הקוראים היקרים בכלל ולפני הרבנים הג' בפרט את אשר עיני ראו ואין אומרים למי שלא ראה את החדש יבא ויעיד אלא למי שראה (נדה ז') רוב כל רבני מדינתנו כן ראו את המכונה שנעשית לאפיית המצה לחג הפסח ואנכי אם כי צעיר עודני למים ראיתי את המכונה בהיותי בבערלין בשנת תרי"ח ועם כי אז אך עלם בר תמיסר הוינא בכל זאת שמתי עיני והתבוננתי היטב על כל פרטיה והלכותיה וכאשר רשום בזכרוני לא זכיתי להבין כל טעמי האסור אשר הוצעו בהקול קורא בשם הרב הגאון הגדול מוהרש"ק וביחוד מה שכתוב בשמו באות ב' נומער א' שדימה מעשה המאשין למעשה קטן ובעינן מתחילת לישה עד גמר יהיה הכל על ידי ישראל גדול ובכי האי גוונא מדאורייתא אינו יוצא כדכתב בשמו הגאון הגדול מוהר"מ אווירבאך נ"י אברא אם נדמהו לחרש שוטה וקטן היה לנו לחוש לזה במצת מצוה וכאשר כבר האריך בזה אחד גדול הדור לפנינו בחבורו מנחת חינוך מצוה יו"ד והרחיב בראיות הרבה דהשימור הוא מדאורייתא לשמה יעו"ש ומה שכתב הרב הגאון מוהר"מ הנ"ל לדחות זאת מחלות תודה ורקיקי נזיר שאם עשאן למכור בשוק דיוצאין ידי מצה ואי הוי מן התורה הא קים לן בדאורייתא אין ברירה הא שפיר אם נאמר דמצה שהיא משומרת למצת מצוה אסורה או פסולה לחלות תודה ורקיקי נזיר ואז מוכרחים אנו לומר שהמצות שנמכרו לחלות תודה ורקיקי נזיר לא היו לשם מצת מצוה והנשאר בידו לצאת ידי מצת מצוה אך המה נשמרו לשמה ומאן מוכח הלא בדאורייתא אין ברירה (ויעויין מה שכתב בכיוצא לזה הגאון מוהר"ע איגר זצ"ל בתשובתו סי' ב' בקלף הנעשה לס"ת לכתוב עליו דבר חול ע"ש) אבל באמת אף אם יהיה המצה שמורה אך לשם מצת מצוה אך שיהיה משומרת מחימוץ כשר גם לחלות תודה ורקיקי נזיר דשם אף אסמכתא ליכא דיהיה צריך גם שימור לשמה רק העשיה בארבע עבודות כמבואר במנחות י"ב יעו"ש וברש"י ד"ה כל הקומץ בעי לשמה ואם גם הארבע העבודות לא היו לשמה אינו פסול בלחמי תודה ורקיקי נזיר רק דלא עלו לבעלים לחובה ויעויין היטב רש"י פסחים ל"ח ע"ב ד"ה שאינה נאכלת לשבעה וכו' בסו' הד' ואם כן כיון דבמשומרת למצת מצוה כשרה גם לתודה ורקיקין ממילא אין מקום לדין ברורה בכאן דישמור כולה לשם מצת מצוה ואם כן כיון דעלה בדעתו שלא ימכור הכל וחשב לצאת ידי מצה בהנשאר בידו בודאי שמר כולה לשם מצת מצוה אף דצריך שימור מן התורה וכן מוכח מלשון הרמב"ם פרק שישי מהלכות חמץ הלכה ט' יעו"ש:
<b>אבל</b> כל זה אם היה מכונה קיטורית או עלעקטרית אשר רק ההתחלה נעשה בידי אדם ואחר כך הולכת מעצמה ודמיא לסרנא דמיא וגם בזה היה מקום לדון אי דמיא לחרש שוטה וקטן או מהני אם אחר משמר והאחרונים מצאו מקור לזה דלא מהני מגמרא דחגיגה דף כ' דאין אדם משמר מה שביד חברו ויעו"ש וברש"י ד"ה טמאה ואין כאן מקום להאריך אבל במכונה הזאת הלא עינינו רואות כי הכל נעשה על ידי אדם ואנשים העושים במלאכה אחד לש העיסה על ידי העץ המוכן לזה ואחר כך מושיט בידו לבין הוואלצען ואחד או שנים מעגלין בגלגל ואחר כך כשיוצא כמו מצה ארוכה כפי אורך השלחן הסמוך להוואלצען ומחופה בטס מתכת (בלע"ך) לוקח ביד כמו שבעה או שמונה רעדליך מחוברים יחד קרובים זה לזה ועובר על המצה הארוכה מלמעלה למטה ומלמטה למעלה ונמצאת כולה מנוקבת ואחר כך חותך בכלי עגול כמדת המצה ואח"כ נותנים לתנור שיש לו שתי פיות אחד נותן המצה מצד מזרח ד"מ והשני רודה מן התנור מצד דרום ואם אחד יסלק ידו אף רגע לא נעשית מלאכתו בלעדו והכל במהירות ונקיות נפלאה שערתי בדעתי כי בין הכל ישתהה ערך חמשה או ששה מינוט (האופה מעירנו שתנורו רק בעל פה אחד הגיד לנו כי במשך ח' שעות עושה לערך שש מאות פפונד [שלנו גדול מפפונד רוסיא] מצות דקות וקטנות והעושים במלאכה הם רק ארבעה גדולים ועוד ארבע נערות ומזה נוכל לשער כי הזמן הצריך לשיעור עיסה אחת מעט הוא המו"ל) והכלים אינם שובתים טפחו של זה בצד טפחו של זה:.
<b>ועתה</b> אשאל את רבותי הגאונים הכי צריך שהאשה תאחוז המצה בידה דוקא ותחמם את המצה שתמהר להחמיץ אשר הוזהרנו על זה לבלי עשות ככה כמבואר במג"א סי' תנ"ט סק"ד יעו"ש ואם האשה עורכת המצה אינה נוגעת במצה עצמה רק אוחזת הוואלגערהאלץ בידיה מבלי נגוע במצה מה טוב ומה נעים ואם כן מה לי הוואלגערהאלץ או המעגל בגלגל אך מה שחשש לפרורין הנדבקין ותחובין בתוך המאשין על זה צריך שימור והשגחה אם יצוייר זאת ואך האחת והוא העיקר מה שנותנים האבפאל שנית לתוך העיסה אם לא מתמהמה אף חמישית משיעור חמץ ומותר לשבר המצה ולחזור לעשותה כמבואר ברמ"א סי' תנ"ט ס"ב בשם הרוקח אך לכתחלה ודאי דאין לעשות זאת כמבואר שם הטעם במג"א סק"ו:
<b>ובזה</b> הלא טוב ויפה עצת הגאון הגדול מוהר"ץ הארנשטיין הגאב"ד דלבוב שיחי' לחתוך בסכין ולעשות מרובעות ואם כי לענין פת עבה טפח אנו למדין מלחם הפנים דכשירה כדאיתא בפסחים ל"ז נלמוד גם הריבוע משם לחם הפנים היתה מרובעת כדאיתא מנחות כ"ה ולא נשאר מכל החששות כ"א המבואר באות א' בהקול קורא דעיניהם של עניים נשואות לאפיית המצה עד כי בעירנו אשר מספר יושביה ערך ת"ן בתי אבות בערך מאה נפשות מרויחים בזה מעט או הרבה וגם כי בהמשך הזמן יוכל להתבטל מצות חביבת האפיה לגמרי וכמבואר בטור סי' ת"ס מצוה על כל אדם להשתדל בעשיית המצות ובאפייתן ובכל מקום אשר המכונה הזאת עשויה כולם קונים מצות אפויות (לדעתנו הדבר אשר במקומות שעושים מצות על המאשינע רובם [לא כולם] קונים מצות אפויות הוא משום דלא אכשור דרא ורובם חביבין עליהם ממונם [הזמן הוא ממון יאמרו עתה גם האוריפים] מלעשות המצוה בעצמם בחביבות בשעתה וכתיקונה לכן קונים מצות אפויות שלא יצטרכו לבטל זמן שהוא ממון וגם אם היו המצות עשויות עוד היום כנהוג מקדם היו אלה קונים מצות אפויות והודות לה' כי גם בדורנו ובארצנו ישנם מיעוטא דמנכר אשר המצוה של אפיית מצות בעצמם חביבה עליהם ובכל שנה קונים קמח מהאופה ומכינים מים שלנו ולעת האפיה יבאו בעצמם עם בני ביתם לעמוד בעת האפיה ולעזור בכל מה דאפשר להם ומשגיחים על כל חששי חימוץ שלא יראו ולא ימצאו אף כי המצות נעשות על ידי המאשינע המו"ל) ואין שום אדם עוסק באפייתן:
<b>אך</b> לעומת זה אם ישקלו גדולי הדור במאזני התורה והדעת הפסד חביבת המצות נגד שכר ההצלה מחשש חמץ ח"ו כאשר תיאר לפנינו הרב השואל בקול קורא וכמעט כן הוא בכל מקום למרות רוח השתדלות הרבנים והמורים אשר יראת ה' נגע בלבם לתקן האפשרי ובעירנו רוב האופים יש להם כלי מתכות וטסי בלא"ך בכל זאת הנשים המיגעות תכבד עליהם לעשות על הבלעכי"ן ובסור ההשגחה תיכף תערוך על הדף אף כי אינינו חלק אך להקל מעליה העבודה העמוסה עליה ערך שש עשרה שעות כל יום אך בכל זאת ח"ו אינני בא להורות ח"ו כי קטן אנכי בדעת ודל בימים וביחוד באשר הרבה גאונים אסרו מפורש והגאון מוהרר"ח האלבערשטאם כתב שיש לו עוד טעמים כמוסים לאסור:
<b>אך</b> את אשר חזיתי אספרה בהיותי בבערלין היה אז הגאון הישיש מוהר"ר יעקב יוסף עטינגער האב"ד והרב המאוה"ג י"א לאמתו מוהר"א ראזינשטיין והרה"ג מוהרי"מ דאקטאר זאקש שנתקבל אח"כ לאב"ד שם והרב הג' החריף מחזיק ישיבה ממופלגי תורה העומדים לשרת בכהונת הרבנות מוה"ר מיכאל לאנדסבערג והרב המופלג בתו"י מוהר"מ וויטאקאווסקי עוד היו שם אז גאוני ארץ הרב הגאון אמיתי ציס"ע מוהר"מ פיילכענפעלד הראב"ד דראגאזין והרב המאוה"ג אב"ד דסלאתוי ועוד ועוד הרבה גדולי ומופלגי תורה ויראים אמיתים ולוא היה בזה חשש חמץ דודאי היו מערערים כי לא היה מצה אחרת נאפית שמה וכל הנזכרים והגאב"ד הנ"ל מוהר"י עטינגער הנ"ל כולם אכלו ממצה זו על כן ראוי לכל הגדולים לתת לב לזה אולי יגולגל זכות על ידי בעל הלבנון שיצא הדבר בהיתר מגודל בטחוני אומר שלום כה דברי העמוס בעול הרבים יקותיאל ליב עיליאן חופ"ק זעזמער:
<b>יג</b><b>)</b> <b>נוהגים</b> כמה בעלי בתים לדרוך ענבים בין פורים לפסח לעשות מצה עשירה ויש בעלי בתים שמערבים מים בשעת דריכה באמרם דבשעת הבציר המים שמערבין בהיין לא הוי מי פירות עם מים אך האמת הוא דלאו שפיר דמי למיעבד הכי כמבואר מדברי מוהרימ"ט בא"ח סי' ב' ובפרי חדש סי' תס"ב סעיף ג' וכנסת הגדולה שם הרחיב הדבור בזה באר היטב ועיין בדבר משה ח"א סי' כ"ו ואהל יוסף סי' ט' באורך והעולה מדבריהם לענין דינא הוא דדוקא בשעת הדריכה שמתערבים המים עם התירוש בה שעתה או בתוך השלשה ימים ראשונים ומניחו כך עד שיעשה יין שרי דהיישון מהני דכמו שהתירוש נעשה יין כן המים נעשות יין ואם כן להטיל מים בשעת הדריכה ולעשות המצות תיכף קודם שיעשה יין ודאי אסור דעדיין המים מעורבים בתוכו ולא נהפכו ליין ובדבר משה שם כתב דשמע שהיה במקומו חרם מהקדמונים שלא להטיל מים אפילו בתוך שלשה ימים כי אם בשעת הדריכה דוקא עי"ש ובאהל יוסף והרי בנדון דידן אף אם יהיה בשעת דריכה הרי אין ממתינים שיתיישן ויהפך ליין אלא עושים המצות בעודו תירוש ואם כן ודאי דאסור להטיל מים כלל וכן הסכים הרב מר אבי וצוה להכריז על זה בבתי כנסיות להזהיר את העם על כך ועיין בית דוד א"ח סי' רכ"ט ד' ט"ן ע"ג שהביא מחלוקת במעט מים ואנו אין לנו אלא דברי הרב כנסת הגדולה מאריה דאתרין כן כתב הרב בית אהרן בדף י"ב ע"ב אות ד':
<b>יד</b><b>)</b> <b>מה</b> שנהגו העולם שאם נפל עיסה לארץ בשעת עשיית המצות מחזיקין אותו הבצק לחמץ אף שלא שהה שיעור מיל אין לזה טעם וכל שכן אם עושים כן בערב פסח אחר חצות ואוסרין הבצק בהנאה ועוברין על בל תשחית בלי שום טעם והוא מנהג טעות ורשאים לבטלו כדאיתא ביו"ד סי' רי"ד כן כתב הרב השואל שבשו"ת מוהר"ם שיק סי' רכ"ז והגאון המחבר השיב שמנהג בני ישראל תורה וכמה חומרות החמירו בפסח יעויין ברמ"א סי' תמ"ז סעיף ה' אם מלאוהו תוך שלשים אסור לשתות ממנו בפסח ובסי' תנ"א דמחמירין בכלי שני משום דלפעמים משתמשים בכלי שני והן חומרות גדולות שהחמירו ואסרו בפסח ואפילו בצונן וכל שכן בזה שבמקום שעושים המצות בודאי מלאה הארץ מפירורין שנפלו מקודם ושהו שם שיש חשש חימוץ ולפעמים נדבקים הפירורין בעיסה זו שנפלה לארץ ואף שיכולים לראות ולהכיר אם נדבק בהם החמירו וחששו על דרך שכתבו התוספות בחולין ד' ט"ז ע"ב ד"ה אמר דאף דאמר ברי לי שלא דרסתי מכל מקום שמא ידרוס פעם אחרת והמנהג הוא משום סייג וגדר ואין לבטלו בשום אופן:
<b>טו</b><b>)</b> <b>מה</b> שנוהגים העולם ללוש בכלי נחושת דעת הרב השואל בשו"ת מוהר"ם שיק סי' רל"ז שבשעת הדחק אם אין להם כלי של נחושת מותר ליקח כלי חרס ללוש בה באופן שיהיה הכלי חלק שיוכלו לרחצו היטב וגם לכל הפחות אחר שילושו בה שתי עיסות ירחצו הכלי היטב ובן תורה אחד חלק עליו מאד והשיב הגאין המחבר דבודאי יש לנו לחוש לכל מנהג שבישראל כמבואר בסי' תר"ץ סעיף י"ז ברמ"א דאין לבטל שום מנהג דלא לחנם הוקבע וכן הוא בכל מנהג צריכים אנו לקיים בכל מאי דאפשר ומכל מקום יפה הורה שאם אין כלי של נחושת רשאים ללוש בכלי חרס כי אין זה מנהג קבוע ובגליל שלי ובשאר מחוזי מארמאריש ברוב ישובים לשום (ללוש) בכלי חרס ומה שכתב המגן אברהם בסי' תנ"ה סק"ט דנוהגים ללוש בערבות של נחושת ריבותא קאמר דאף בשל נחושת שאין לוקחים בהם מים מחשש חימום רשאין ללוש בהם דהמנהג הוא כן על כל פנים ללוש בהן דאין לחוש לחימום ומה שנהגו בקערה של נחושת אף דיש בה פקפוק הוא משום דשל חרס אין יפה כל כך ללישה וגם אם לשין בכח ודוחקין הרבה בעיסה משתבר הכלי חרס והספרדים והחסידים שבקהילתי אף שיש להם עריבות של נחושת אין לשון בהם אלא בשל ברזל דמצופין באבר דינן ככלי חרס כדקיימא לן לענין הגעלה דגלאזי"ר הוי ככלי חרס דזה מקרר טפי משל מתכת ואם יכולים יקנו אותן כי בהקערות הן של חרס והן של ברזל יש בהן נקבים קטנים שקשה לשלוט בהן ראות העין וצריך השגחה בעין פקיחא ועל כל פנים כשאין קערות נחושת מצויות רשאים ללוש בערבות של חרס ובמקום שלא היה מצוי כלי נחושת לא היה המנהג לחפש דווקא אחר כלי נחושת ללוש בהם ומרן החתם סופר היה לו גם שלחן אחד של נחושת שעשו עליו המצות אבל שלחן של עץ היה עדיף טפי אם היה באפשרות שיהיה חלקים לגמרי בלי שום בקע וסדק ודאי מותר ללוש בהם דכל שיש קערות או ספלים יותר עדיף טפי שיוכלו לנקות אותם אחר כל לישה ולישה כראוי ואף שאין כדאי להאריך כתבתי כדי לברר שאין שום פיקפוק בזה.
<b>טו</b><b>)</b> <b>במה</b> שהקטנים עוסקים באפיית המצה ופעמים שאינם שכירי יום חקר הרה"ג יעקב קוצויצקי מקעניגסבארג בפרייסין יצ"ו אי יוצאין ידי חובת מצה כיון דאומן קונה בשבח כלי וקטן מיקנא קני אקנויי לא מקני כדאמרינן בסוכה ד' מ"ו לא ליקני איניש הושענא לינוקא ביומא טבא וכו' וכעין קושית הקצות החשן בקטן שכשר לכתוב הגט וידידי הגאון אליהו קלעצקי יצ"ו בס' הבהיר אמרי שפר סי' ע"א האריך לבאר דאין חשש בזה משום אומן קונה בשבח כלי על פי החילוקים שנאמרו בעיקר דין אומן קונה וכו' וסיים בתשובתו אמנם לכתחלה יש לאפותה על ידי גדולים כמבואר בסי' ת"ס:
<b>יז</b><b>)</b> <b>בערב</b> פסח בין העוסקים בעריכת מצת מצוה היה חרש אחד שאינו שומע ואינו מדבר ולא שמו על לבם לזה שמצות הנערכות על יד חרש אינן ראויות לצאת בהן ידי חובת מצה ואחר שנתערבו המצות שערך החרש עם המצות שערכו כל הבני דעה שמו על לבם שיש קפידא בזה נשאל על זה הגאון אבד"ק באטישאן יצ"ו בס' חיים של שלום סי' מ"א וכתב דמשום דבר חשוב ליכא באלו המצות קטנות שלנו ולא הוו ככרות של בעל הבית דאין להם ביטול אבל מה שיש לחוש הוא משום דבר שבמנין דלא בטיל דאף שנמכרות גם במשקל ואינן מיוחדות למנין מכל מקום כיון שנמנות למצותן חשיבי דבר שבמנין כמו בנרות של חנוכה וכו' והאריך מאד בחילוקי דינים בדין דבר שבמנין והעלה דבטלות הן המצות שנערכו על ידי חרש ברוב המצות שנערכו על ידי שאר בני דעה ומותרות.
<big><b>סימן</b></big> <big><b>יד</b></big>
<big><b>בדין</b></big> <big><b>המצות</b></big> <big><b>וחיוב</b></big> <big><b>אכילת</b></big> <big><b>מצה</b></big>
<b>א</b><b>)</b> <b>הוה</b> עובדא שרדו המצות ברחת חמץ שנשתמשו בה חמץ בערב שבת קודם וביום ראשון אפו מצות ורדו אותם בהרחת הנ"ל והנה אחר העיון בדברי הפוסקים על דברי מרן בש"ע סי' תנ"א סי"ט נראה דכיון שהרחת אינה בת יומא והאפיה היא קודם הפסח אין לאסור המצות כשהרחת נקיה ואין בה שום סדק דמה שכתב הרב שערי תשובה שם אות מ"ב בשם הרב מוהר"מ גאלאנטי לאסור באינה בת יומא והם דברי מרן חיד"א בקונטריס אחרון שבמחזיק ברכה הנה כתב הרב מזבח אדמה והביא דבריו הרב דברי מנחם שם בהגב"י אות ה' דטעמו משום אולי היה דבוק בה איזה חמץ ובפרט דיש ברחת איזה סדק דחיישינן שמא היה שם איזה חמץ וחוזר ונעור וכו' ובנדון הנ"ל שהרחת נקיה ואין בה סדק והאפיה קודם פסח נראה דאין חשש בדיעבד ומתבאר ממה שכתבו הרבנים שלחן גבוה ס"ק מ"ז וזכור לאברהם ד' ק"ו ע"א ודברי מנחם שם דגם אם הרחת בת יומא יש מתירין על ידי קליפה וכשהמצה דקה שאי אפשר לקולפה שרי בלא קליפה ויש מי שמתיר בלאו הכי משום דהוא משהו קודם פסח ואינו חוזר ונעור כיעי"ש ולכן נראה דבנדון הנ"ל אין שום חשש כלל ומצאתי שנשאל הרב כתב סופר בסי' פ"ט שרדו ברחת המוכנת למצות לחם חמץ בבלי דעת וכשידעו מזה נתנו להאומן וקלפה וגם הגעילו אותה ואחר האפיה של כל בני הישוב נודע להמורה ואפיית המצות היה אחר שלשה ימים ובתשובתו האריך לפלפל במה שכתב הרב שערי תשובה בשם מוהרמ"ג הנ"ל ובדברי שיירי כנסת הגדולה במה שפסק מרן בש"ע דצריך לקנות חדשה דהוא משום דחושש לדעת הסוברים דנותן טעם לפגם אסור בפסח והוא כתב דאין זה נכון דהא בסי' תמ"ז סעיף יו"ד פסק דמותר ומאי שנא רחת מכל נותן טעם לפגם (וכן הקשה הרב מאמר מרדכי בס"ק כ"ה עי"ש) והנכון כתירוץ השני שבשיירי כנסת הגדולה דנותן טעם לפגם מותר רק בדיעבד וזה אפילו קודם הפסח אסור אבל אם כבר נאפה קודם הפסח הוי נותן טעם לפגם קודם הפסח ומותר בפסח כמו בכל האיסורין ואם נאפה בפסח להסוברים דלפגם בפסח אסור יש לצדד להקל אחר ההגעלה דהא בש"ע הביא סברת מאן דאמר דלא מהני הגעלה בשם יש אומרים ולאו כולי עלמא היא ובצירוף דהוא נ"ט בר נותן טעם הגם דאסורא הוא כשגעלה קודם פסח כבר הוקלש טעמו קודם הפסח יש לצדד להתיר באפשר אפילו אפו בפסח וכל שכן קודם פסח אחר ההגעלה ומוהרמ"ג אינו אוסר אלא בלא הגעלה והשיירי כנסת הגדולה מתיר גם בזה ובנדון זה שהוגעלה וגם הוקלפה יש להתיר בדיעבד שכבר נאפו בלי פיקפוק ושוב כתב דאפילו לא הוגעלה ולא הוקלפה היה נראה להתיר דהנה טעם של מוהרמ"ג לא ידענא למה הפריז להחמיר כל כך בנותן טעם לפגם קודם פסח בדיעבד דלא חמיר קודם פסח משאר איסורין דשרי התבשיל ונראה דסובר דמה שהתירו התבשיל ואסרו הכלי הוא משום הפסד דהכלי חרס כל אחד בפני עצמו אינו הפסד מרובה והתבשיל הוא הפסד מרובה ויש מהראשונים שסוברים כן אלא שאין כן דעת תוס' והרא"ש והג"א וכו' וכו' ומטעם זה יצא חומרת מוהרמ"ג בנותן טעם לפגם קודם פסח שאפשר לאוכלו קודם פסח או אחר הפסח וליכא פסידא אסור בפסח וכיון דהתוס' והרא"ש וכו' לא סברי האי טעמא בטח לבינו להלכה ולמעשה כהרב שיירי כנסת הגדולה ואפילו אפו בלי שום תיקון ובנדון דידן דאיכא הפסד מרובה וטרחה הרבה לאפות המצות של כל בני הישוב וגם שלא אפו בה רק פעם אחת לחם אחד כבר יצאנו ידי חומרת מוהרמ"ג וכו' אלו תורף דב"ק וכבר כתבתי למעלה בשם הרב מזבח אדמה שכתב טעמו ונימוקו של הרב מוהרמ"ג מחשש חמץ דבוק וכשהרחת נקיה ואין בה סדק אין לחוש והטעם שכתב הגאון כתב סופר (לפי שלא ראה דברי הרב מזבח אדמה הנ"ל) לדעתי העניה יש לפקפק בו דהדבר ידוע כי המצות הנאפות לפסח אתייקור"י הוא דמייתקר"ו ביוקר עומדים לכל אחד ואחד וטירחא מרובה והוי הפסד מרובה בלי ספק ועיין להרב עיקרי הד"ט סי' י"ח אות כ"ח בשם הרב זקן אהרן דיש לאסור אף שגררוה והגעילוה תחלה אך בזאת שיהיו בה שלשה תנאים. א) שיהיה תוך זמנו דאילו קודם לכן בטל בששים ואינו חוזר ונעור. ב) שהמרדה בת יומא דאם אינה בת יומא הוי טעם לפגם דמותר גם בפסח לרוב הפוסקים. ג) אם הוא לכתחלה אך בדיעבד אין לאסור ואם משום גדר רוצים לאסור הכל לפי השעה עכ"ל ועי"ש לענין ספק אם היא בת יומא מה דינה ובנדון דידן דכולהו תלתא לטיבותא דאין הרחת בת יומא וקודם הפסח ובדיעבד נראה דאין חשש כלל וכבר כתבתי דלאסור המצות שנאפו קודם הפסח הוי הפסד מרובה וטירחא מרובה כל שכן בנדון זה שהוא שבוע שחל פסח בתוכה כי בא מועד ויהיה דוחק גדול מאוד לכמה בני אדם שאפו בזה נראה ודאי דאין נכון להחמיר כלל והאל יתברך יצילנו משגיאות אמן. עתה נדפס ספר הבהיר מנחת משה וראיתי שם בסי' ט"ו אות ג"ן שהעתיק שו"ת כתב סופר הנ"ל ולא ראה דברי רבנן קדישי שהבאתי למעלה כי אינם מצוים אצלו.
<b>ב</b><b>)</b> <b>מצה</b> שבעודה חמה ברדייתה מהתנור נפל הקמח עליה התיקון לזה הוא שתכף יחזירנה לתנור ועל ידי חום התנור נקלה הסולת יפה יפה ככתוב בא"ח הלכות פסח בשם הרא"ה וכו' ואפילו אם יש במצה נקבים מהני תיקון זה ואין לחוש שמא נכנס הקמח בנקבי וסדקי המצה ואינו נקלה בזמן מועט ואם נאמר לו שישהה אותם בתנור יש לחוש דחייס שמא יתחרכו דכיון שאינו אלא אבק בעלמא במהרה הוא נקלה על ידי חום התנור וכן כתב הרב כסא אליהו בסי' תנ"ט שהרב מר אביו הורה כן הלכה למעשה כן כתבו הרבנים בספר די השיב בשו"ת א"ח סי' י"ב גם הרב דברי מנחם בסי' תט"ן הגב"י אות ו' הביא כן בשם הא"ח וז"ל ומי שנפל קמח על פתו ראוי לו שלא לישרות אותו פת במשקה וכן אין ראוי שיבצע אותו בפיו שהרי המשקה שבפה וכו' אלא יחזור ויאפה אותו עיין בספר ארחות חיים ד' ע"ג ע"ד ובס' חיים שאל ח"א סי' ל"ב כסא אליהו שם עכ"ל ולמעשה צ"ע כי ראיתי להרב שערי תשובה שכתב בשם תשובה שבסוף ס' משנת רע"ק שלא להחזיר המצות לתוך התנור חם שיעשה הקמח קלוי להקל האיסור ובפרט כשידו משגת לעשות מצות אחרות עכ"ל (מה שכתב שם בשם הבני חיי עיין מה שרשמתי בסי' י"ג אות ב'):
<b>ג</b><b>)</b> <b>בליל</b> שימורים כשעה אחת בלילה ראשונה הביא הפאסט לאחד מצות שמורות שנשלחו לו ונסתפק. א) אם מותרות באכילה דשמא היו בתחלת הלילה חוץ לתחום. ב) שאין מפרישין חלה ביום טוב והשיב הגאון מוהר"י דייטש בשו"ת יד יוסף סי' ע"ט להתירם דמשום חוץ לתחום אין חשש בנדון דידן לפי שהשולח כתב להמקבל שכשנתן המצות להבי דואר במקומו התנה עם ראש הבי דואר לכתוב על גבי התיבה שלא יעכבוה בדרך כי נחוץ מאד להמקבל ובראשו נגעו פשע ולא כתב כן ונתעכבה בדרך ואם כן הרי זה דומה למה שכתב מרן בסוף סי' תקט"ו דישראל ששלח דורון לחברו בערב יום טוב והיה באפשרות להביאו ליד המקבל קודם הלילה ופשע השליח ולא הביאו עד הלילה דמותר אף למי שהובא בשבילו דשלוחא הוא דעוית ואין קונסין לישראל וכל שכן הכא שהתנה כן בפירוש והשליח פשע ובפרט שיש לומר שבתחלת הלילה כבר היה תוך תחום העיר ועל הפרשת חלה כתב להתיר לפי שהמעשה כך היה שראובן שלח לחברו שבעיר אחרת קמח לאפות המצות ולשלחם לו וכן עשה והנה בסי' תק"י סק"י כתב המגן אברהם בשם המרדכי שאם לא הפריש חלה בערב יום טוב קנסינן ליה ורצה המגן אברהם לומר שאם שכח מלהפריש חלה ביום טוב לא קנסינן ליה ורפיא בידיה דשכחה במזיד הויא ובנדון שלא היה אפשר לא לשולח המצות ולא להמקבל להפריש בערב יום טוב ועל ידי אונס לא הגיע לידו עד יום טוב שרי להפריש ביום טוב אלו תורף דב"ק:
<b>ד</b><b>)</b> <b>אכילת</b> מצה בליל פסח דצריכה כזית והיו שני בני אדם בספינה וכיוצא ואין להם רק כזית אחד הרב בית יהודה כתב דמאן דאלים גבר והרב עיקרי הד"ט בסי' י"ט אות י"ג הביא דבריו מרן החבי"ף בספר ראה חיים ח"א ד' י"ד ע"א כתב דכיון דגם בחצי שיעור איכא מצוה מסתברא דיחלקו הכזית בין שניהם דטפי עדיף שיעשו השנים מצוה שלא מן המובחר ממה שיעשה האחד לבדו מצוה מן המובחר. ומרן החבי"ף כתב דאם יאכל כל הכזית אחד מהם יקיים המצוה כדינה אבל אם יחלקו לשנים אין גם אחד מקיים מצוה שלמה ולכן מוטב שיקיים האחד מצוה כדינה ומאן דאלים גבר וכדעת הרב בית יהודה הנ"ל. ומרן חיד"א במחזיק ברכה סי' תע"ה שקיל וטרי אי איכא מצוה באכילת חצי שיעור למי שאין לו אלא חצי זית מצה. ועיין לגאון עוזינו הרב פתח הדביר בח"ב סי' צד"ק אות א' ובמפתחות ד' קמ"ז ע"ב והרב חכמה ומוסר ד' קע"ו אות קמ"ה הביא בסתם סברת הרב בית יהודה דכל דאלים גבר ונראה דאם יש לאחד מהם מצה כדי אכילת פרס מכזית חטים על ידי תערובת ואם יאכל הוא לבדו כל האכילת פרס מקיים מצוה אליבא דכולי עלמא טפי עדיף שיאכל כזית והשאר יתן להנמצאים עמו דיש כאן ספק ספיקא ספק אי הלכה כרבינו תם דבתערובת שיש בו כזית בכדי אכילת פרס חייב על כל זית שבו והכי נמי יוצא ידי חובתו בכל זית שבו ואם תמצא לומר דהלכה כהר"א דאם אינו אוכל כל הפרס אינו חייב והכי נמי לענין לצאת ידי חובתו הוי חצי שיעור. עיין להגאון פרי חדש סי' תג"ן סעיף ב' שמא הלכה כמאן דאמר דבחצי שיעור מקיים המצוה והוא מתהפך (למאן דמצריך) כן נראה לכאורה וצריך להתיישב לעיין בדברי הרבנים שרשמתי בקונטריס הכללים מערכת הסמ"ך אות מ"ג:
<b>והנה</b> כל הכתוב למעלה הוא מזמן רב שכתבתי כנז"ל על פי מה שראיתי בספר ראה חיים הנ"ל ולא היה בידי ספר עיקרי הד"ט. ועתה השגתיו וראיתי כי אין הדברים מכוונים דנראה ממה שכתב בשמו בספר ראה חיים דהרב עיקרי הד"ט פוסק בעובדא דהרב בית יהודה שיחלקו הכזית בין שניהם והמעיין בדברי עיקרי הד"ט בגופן שלהן יראה דאין דעתו לפסוק כן וכל עצמו לא בא אלא להכריח כדעת הרב שבות יעקב שהביא שם דמי שאין לו אלא חצי זית מצה אינו חייב לאכול דאכילה בכזית ובציר מהכי ליכא מצוה וכתב על זה דהרב מחנה ראובן הסכים להרב שבות יעקב ושמרן חיד"א בספר חיים שאל סי' ג' חלק עליו והחליט דיאכל מה שיש לו בלא ברכה ועל זה הוא שהביא מה שכתב הרב בית יהודה בשנים שאין להם אלא כזית כל דאלים גבר וכונתו רצויה להוכיח מזה כדעת השבות יעקב שסיים (בעיקרי הד"ט) בזה הלשון ואם אפילו בפחות מכשיעור מתקיימת המצוה למה לא יאכלו שניהם חצי זה וחצי זה דנהי דבאכילת כזית תהיה מצוה מן המובחר מכל מקום לא היה בדין לעכב על חברו שלא יקיים המצוה כל עיקר כדי שיקיים הוא באלמות וחזקת היד מצוה מן המובחר וכמעט מסתברא דעשייתו היא מצוה שאינה מן המובחר ולזכות בזה גם את חברו עדיף מעשותו לבדו מצוה מן המובחר עכ"ל. וסגנון הלשון מורה ודאי דכוונתו לומר דבהכרח הדין נותן לפי דברי הרב בית יהודה דליכא מצוה כל עיקר וכדעת הרב שבות יעקב דאם לא כן היה לו לפסוק הדין שיאכלו כל אחד החצי זית. ולפי זה גם הרב עיקרי הד"ט מיסתמיך ואזיל ונקיט כדעת הרב בית יהודה ובמחלוקת הרבנים שבות יעקב וחיים שאל סובר כדעת הרב שבות יעקב דבפחות מכזית אין שום סרך מצוה אלא דלדעתי הקצרה דברי הרב עיקרי הד"ט אין מוכרחים דשפיר יש לומר דאף דבדליכא אלא חצי שיעור חייב לאוכלו מכל מקום בדאיכא כזית שלם עדיף שיאכלנו אדם אחד ויעשה המצוה כתקנה דבחצי שיעור אין המצוה נעשית כתקנה אלא דמכל מקום חייב לאוכלו לקיים מה שבידו לקיים אבל כזית שלם הויא מצוה כהלכתה ולכן כתב הרב בית יהודה דאחד מהם יקיים המצוה ומאן דאלים גבר. ובזה גם מרן חיד"א מודה כמו שנראה ממה שכתב בברכי יוסף סי' תפ"ב דבאות ג' העתיק דין הבית יהודה מאן דאלים גבר ובאות ד' הביא מה שכתב הרב שבות יעקב בדין חצי שיעור וחלק עליו עי"ש וכתב שם בעיקרי הד"ט באות י"ד דהרב בני חיי סי' עת"ה הוכיח דאין מצוה באכילה פחות מכזית ומה שדחה במחזיק ברכה הוכחתו הנה הרב חקרי לב בסי' ץ' עמד בזה וקיים סברת הבני חיי ובנדון הבית יהודה הנ"ל כתב דלדעתו אין בקיום מצוה דינא דאלים גבר ומדנים ישבית הגורל עי"ש:
<b>ונדפס</b> מקרוב ספר רוח חיים למרן החבי"ף וראיתי בסוף סי' עת"ה ציין שו"ת החק"ל הנ"ל וציין לעיין במה שכתב על דבריו בספר כסא רחמים ולפי הנראה אשתמיט מיניה לשעה מה שכתב הרב חקרי לב הנ"ל בקונטריס כונן לחקור שציין הרב פתח הדביר הנ"ל ששם הביא מה שכתב מרן חיד"א בפתח עינים להשיב על דברי הרב חקרי לב והוא עמד על כל דבריו והעלה דאין חצי שיעור בעשין ושכן דעת מרן מוהריט"א בקהלת יעקב מערכת החי"ת אות קל"ז ובמפתחות הספר בד' קמ"ז ע"ב הנ"ל כתב דבספר הלכות יום טוב ד' ק"ך ע"ג כתב בהיפך והצריך א עיון והרב כפי אהרן בחלק א"ח סי' י"ב כתב דיש להוכיח ממה שאמרו בבכורות ד' מ"ח חמש ולא חצי חמש וכתבו התוס' דחמש סלעים רמי רחמנא עליה ולא מקיימא בפחות מחמש עי"ש דכל דליכא שיעורא לא הוי קיום המצוה ותמה על הרבנים הנ"ל דנעלם מהם סוגיא זו וראה זה חדש כי כמעט שעברתי בדברי רבנן קדישי בזה לא ראיתי שנחלקו אלא במצוה הבאה על ידי אכילה ולא בשאר מצות כארבעה מינים שבלולב וכיוצא עיין בספר היקר עמודי אש ד' כ"ה סוף ע"ד דאין להכריח דליכא מצוה בחצי שיעור מדקיימא לן בסי' תקצ"ג דאם אינו יודע כל התקיעות לא יתקע מה שיודע כדכתב להכריח כן בשו"ת ספר יאושע בפסקים וכתבים דטעם הסוברים דיאכל חצי שיעור הוא דסברי כהרא"ם דאכילה בכל שהוא רק דההלכה עקר פשט הכתוב ובמצות עשה קיים בכל שהו וזה לא שייך בתקיעה עכ"ד ועיין בשערי תשובה סי' תע"ה וסי' תפ"ב ובקונטריס הכללים מערכת החי"ת אות י"ב כתבתי דנראה ממה שכתב בהקדמת ספר תולדות יצחק בשם הגאון כרתי ופליתי דסובר דליכא מצוה בקיום חצי שיעור עי"ש. ועתה נראה לי הדל דאינו מוכרח דיש לומר דלענין לדחות לא תעשה שאני וק"ל. ובקונטריס הכללים הנ"ל כתבתי דהרב עיקרי הד"ט סובר דאיכא מצוה בפחות מכזית וכו' עי"ש שנמשכתי אחר מה שנראה ממה שכתב בראה חיים כי לא ראיתי אז גוף דברי הרב עיקרי הד"ט ומה שהבאתי שם דבהגהות מוהר"ץ הירש חיות ליומא ד' ט"ל כתב בשם הרב חתם סופר לדחות הראיה מלחם הפנים דשניא היא דאינה מצוה על אדם פרטי כו' עי"ש עיין מה שכתב בתשובות חתם סופר א"ח סי' מ"ט בענין זה:
<b>אחר</b> זמן השגתי ספר חדש דברי מרדכי לגאון מופלא מרבני אשכנז (מוהר"ם פרידבורג) וראיתי בסי' ך' שהאריך מאד בעניינים אלו הפליא עצה הגדיל תושיה לא הניח פינה וזוית והביא דברי הראשונים והאחרונים המדברים בענין זה צלל במים אדירים מענין לענין והביאם לאותו ענין. והעלה הלכה ברורה דהגם דמרש"י ותוספות ישנים והריטב"א למסכת יומא ד' ט"ל מוכח דסברי גבי לחם הפנים דליכא מצוה בבציר משיעורא (כיעי"ש עד סעיף י"ח) מכל מקום במצה ומרור וכיוצא כל משהו ומשהו נחשב לו מקצת ממצות ה' ברה ועל כן מי שאי אפשר לו לאכול כזית שלם חייב לאכול כל מה שביכלתו והנה שכרו אתו כי כן שורת נותנת זאת חקת התורה ועי"ש עוד בסי' נ"א וכתב שם בסי' ב"ן דלפי מה שהעלה בסי' ן' דאיכא קצת מצוה באכילת חצי שיעור ומי שאי אפשר לו לאכול שיעור שלם חייב לאכול כל מאי דאפשר יש להסתפק אם יברך על אכילה חצי שיעור דאף דנוסח הברכה הוא על אכילת ואין אכילה פחותה מכזית יש לומר דהברכה היא על עיקר הציווי כזית שלם ואף שעתה אוכל פחות מכזית לית לן בה מעין מה שכתבו התוספות בפסחים ד' ז' ד"ה בלבער כו' אף דלהכניסו משמע להבא לא קשיא דלא על זאת הנעשה עכשיו מברך אלא משבח ומודה להקב"ה שציוונו על המילה כל שכן בנדון דידן שאין יכול לאכול כו' ושקיל וטרי בזה ומסיק להלכה דאם יש שם אצלו מי שאוכל כזית יש לו לכוין לצאת בברכת חברו ואם לאו לא יברך על פחות מכזית דלפי שיטת מוהרלנ"ח שבש"ך סי' רל"ט סק"ך חצי שיעור גרע ממצוה דרבנן ובפרט שקצת האחרונים כתבו דבפחות מכזית אין מצוה כלל עכ"ל ודבר זה קיימתי בעצמי מסברא דנפשאי מזה שתי שנים אשר אין ביכולתי לאכול כזית מרור בשום אופן ואני מצוה לחתני הי"ו שיכוין להוציאני ידי חובתי בברכתו ואוכל כזית ואני אוכל מעט בקושי וגם דעת מרן חיד"א במחזיק ברכה סי' עת"ה הוא למי שאין לו כזית שלם שיאכל חצי שיעור בלא ברכה עי"ש:
<b>ואת</b> זה אגיד כי כל הכתוב למעלה כבר נדפס בשדי חמד ח"א בחלק אסיפת דינים במערכת אכילה ונשנו הדברים כאן (בתיקון השגיאות) מפני שנתחדשו איזה דברים כמו שארשום בזה בס"ד והוא כי בזמן שכתבתי כל הכתוב למעלה לא עיינתי בדברי מרן מוהריט"א שבספר הלכות יום טוב שציין במפתחות פתח הדביר כי ציין לספר הלכות יום טוב הנדפס בפני עצמו ואשר בידי הוא הנספח להשסי"ן ואין הדפים מכוונים ולא פניתי לחפש בזה. אמנם אחרי כן ראיתי מה שכתב מרן מוהריט"א בפרק שמיני דבכורות אמתניתין דאין פודין לא בעבדים וכו' (בד"ה והנה ראיתי להתוס' לעיל בפירקין ד' מ"ח ע"ב ד"ה דר' מאיר) שאחר שנשא ונתן בדברי התוס' כתב שסוברים התוספות דמקיים מקצת מצוה בנתינת חצי חמש דהא נקיטינן דחצי שיעור אסור מן התורה וכדאמרינן לענין לאו הוא הדין דאמרינן לענין מצות עשה דאם אין לו כי אם פחות מכזית מצה בליל פסח חייב לאכלו כיון דמקיים מקצת מצוה והוא הדין אפילו בפדיון דשיעורו מפורש בתורה חמשה סלעים דאם נתן חצי חמש מקיים קצת מצוה וכו' ע"כ לענייננו וזהו שהצריך עיון הרב פתח הדביר שדבריו סותרים למה שכתב בקהלת יעקב דבעשין ליכא חצי שיעור דודאי דוחק גדול לומר דלדעת התוספות הוא דקאמר דסברי הכי ואיהו לא סבירא ליה הכי ולפי דרכנו למדנו דממקום שהכריח הרב כפי אהרן שהבאתי למעלה (מההיא דחמש ולא חצי חמש) דאין מצוה כלל בחצי שיעור משם מכריח מרן מוהריט"א לדעת התוספות בהיפך גם מה שהיה נראה לי דלא נחלקו רבנן בתראי בחצי שיעור דעשין אלא במצוה שבאכילה כמו שכתבתי למעלה מתבאר מדברי מרן מוהריט"א הנ"ל בהיפך כמובן:
<b>והשגתי</b> עתה ספר כפי אהרן ח"ב וראיתי שם בחלק א"ח סי' ג' שרב אחד יצ"ו השיג על מה שכתב בכפי אהרן ח"א הנז"ל מדברי מרן מוהריט"א בהלכות בכורות ד' פ"ז ע"א והרב המחבר הודה לו שהאמת שלא ראה אז דברי מרן מוהריט"א הנ"ל ואמנם אף אחר שראה דב"ק לא חזר מסברתו אשר על כ"ף הראשון והאריך לדחות דברי מרן מוהריט"א וככחו אז כחו עתה דאין דין חצי שיעור בקיום מצות עשה עי"ש דב"ק והדברים אשר הובאו שם בשם מרן מוהריט"א הם מכוונים למה שהבאתי בשמו ולפי הנראה הם דפוסים חלוקים כי שם כתוב ד' פ"ז (כנז"ל) ובפתח הדביר כתוב ד' ע"ג ואולי דבר בקדשו בשני מקומות בסיגנון אחד ולא ראה זה כראה זה ולענין דינא כבר כתבתי למעלה דנראין דברי הרב דברי מרדכי פרידבורג בענין זה. וידידי הגאון מפארעמישלא יצ"ו בשו"ת בית יצחק חלק א"ח סי' ד' אות ג' אף הוא היה מתכוין להוכיח מהא דולא חצי חמש דלא נאמר דין חצי שיעור בקיום מצות עשה ושוב דחה דיש לומר דמי שאין לו כי אם חצי שיעור מצה חייב לאכלו לקיים מקצת המצוה מה שאין כן פדיון הבן שאינו נותן להכהן בחנם אך בתורת שיעבוד זה קונה הבן אצל הכהן אם כן כשאין לו רק חצי ממש ולא יועיל פדיונו למה יתן לכהן בחנם כיון דאין תועלת בפדיון זה עי"ש:
<b>ה</b><b>)</b> <b>בחג</b> המצות שהמנהג ליקח מן מצת מצוה ומשאר המצות ומצרפין אותם לחלה כתבתי בתשובה דלאותם הנוהגים כדעת הרבה פוסקים דאין יוצאין למצת מצוה רק בחטים משומרים משעת קצירה ואילו בשאר מצות אין מקפדים שיהיו משומרים נראה לי ברור דאין מצרפין העיסות כיון שמקפיד על תערובתם וגרע מעיסה שאין בה כרכום שאינה מצטרפת מחמת שמקפיד עליהם שלא יתערבו דכ"ש בזה דחשיב קפידא וז"פ לדינא כן כתב הרב ישועות יעקב בחיו"ד בנימוקיו לסי' שכ"ו:
<b>ו</b><b>)</b> <b>מה</b> שלא אסרו מצה ומרור בפסח שחל להיות בשבת משום גזרה דרבה שמא יעבירנו ארבע אמות ברשות הרבים כשופר ולולב הוא משום שאין דרך לצאת בלילה ומה שאסרו קריאת מגילה הוא משום קריאה דיממא כן כתב הגאון העמק שאלה (פי' על השאלתות) בפרשת ויקהל בשאלתא לפורים אות כ"א ולפום ריהטא יש לפקפק בדב"ק דהא עיקר טעמא דרבה הוא משום דאין הכל בקיאים וחיישינן שילך אצל בקי וגו' וזה אינו שייך במצה ומרור דאין בהם חסרון בקיאות ולא שייכה הגזרה הגזרה כלל:
<b>ז</b><b>)</b> <b>אם</b> אכל כזית ממצה שנעשית מחמץ נוקשה דאינו אסור אלא מדרבנן אם יצא ידי חובתו מדאוריתא רשמתי בסי' י"א אות ח':
<b>ח</b><b>)</b> <b>אחד</b> הניח מצות שאפה על חג הפסח ושומן של פסח בבית אדון אחד בחדר מיוחד שישנים שם ואין אוכלים שם ואחר כך בא ולקח המצות והיה משקלם שוה כאשר הניחם ובהשומן היה לו טביעות עין נשאל הגאון עמודי אש נר"ו בסי' ח' אם יש לחוש שמא החליף האדון והאריך מאד בדין חשש חלוף בדבר שביד נכרי במה שאין לו הנאה אי חיישינן שיחליף להכשיל את הישראל והעלה דנקיטינן דכל שאין הנאה לנכרי לא חיישינן שיחליף אפילו באיסורי תורה ובד' ס' סוף ע"ד כתב החכם אחד דשמא לא היה פת להאדון ולקח המצות ואפה אחרות תחתיהן וכמו שכתב הגאון חכם צבי סי' ט"ל דבכי האי גוונא חיישינן ודחה דבריו דלא אמר כן הח"ץ אלא במקום שאין פת מצוי אבל בסתם לא חיישינן ופלפל קצת בזה וסיים ומה גם שהנכרי אינו יודע איך מנקרין המצות ואיך אופין אותן ומרתת שיכיר הישראל וכי האי גוונא כתב רש"י בתשו' גבי ניקור הבשר ומה גם דמשקלם שוה דזה הוי סימן וכו' וגם השומן מועיל בו הטביעות עין והאריך קצת במהות הטביעות עין אי בעינן שבעתן העין וכתב דשבעתן העין לכתחלה בעינן ואחר כך סגי אם מכירו בטביעות עין כל דהו וכתב בשם ספר שבילי תורה באה"ע סי' קמ"ב דלא מהני טביעות עין גבי גט אלא לצורבא מרבנן וכתב על דבריו דליתא דדוקא גבי אבדה דאיכא חימוד ממון הוא דלא מהדרינן בטביעות עין אלא לצורבא מרבנן אבל באיסורין מהני טביעות עין אפי' להדיוט ומסיק דהמצות והשמן מותרים
<b>ט</b><b>)</b> <b>מי</b> שאין לו מצה בליל ראשון של פסח אלא מן החדש אי אמרינן דאתי עשה דבערב תאכלו מצות ודחי לא תעשה דאכילת חדש הנה רב אחד בשו"ת מים רבים סי' מ"ג נסתפק בזה והעלה דשב ואל תעשה עדיף ולא אמרינן בזה אתי עשה ודחי לא תעשה דאיסור חדש מפורש בתורה ומצות אכילת מצה בזמן הזה לא מיקרי מפורש בתורה אף דבאמת היא מן התורה כיון שאינו מפורש לא אמרינן ביה אתי עשה ודחי לא תעשה והאריך בזה ובא רעהו הרב המחבר בסי' מ"ד ודחה כל יסודותיו והלכה זו העלה דחדש בזמן הזה בחוצה לארץ בשל נכרי אינו אלא חומרא בעלמא ואפילו נימא דהוי איסור גמור אינו אלא מדרבנן ולכן מי שאי אפשר לו לקיים מצות אכילת מצה בלילה ראשונה שהוא מדאורייתא אלא בחדש שבחוצה לארץ שהיא תבואה של נכרי יקיים המצוה בזה ולא יחוש לאיסור חדש כשהוא של נכרי וחוצה לארץ ולא גזרינן בזה כזית ראשון אטו כזית שני וכו' והביא מה שכתב הרב בית חדש בסי' ת"ס בשם רש"ל מעשה באדם אחד שהיה תפוס ולא רצה לאכול מצה שתקנה הנכרי וכו' וכתב הרב בית חדש דלאו למימרא שלא אכל כלל דאטו בשופטני עסיקינן שיבטל מצות עשה דאורייתא משום שלא לעבור אאיסור דרבנן והרב פרי חדש שמגמגם על דברי הרב בית חדש. היינו משום שסובר דשימור מן התורה וכו' אבל בעיקר סברת הבית חדש שלא לדחות מצות עשה דאורייתא משום איסור דרבנן כולי עלמא מודו ולי הדל נראה דאם נאמר דאיסור חדש בחוצה לארץ בשל נכרי הוא איסור גמור מדרבנן קשה להתיר לו כדי לקיים מצות עשה של תורה דאדרבה יש לומר מוטב שיעבור מצוה דאורייתא בשב ואל תעשה ולא יעבור איסור דרבנן בקום עשה וצריך להתיישב במה שרשמתי בקונטריס הכללים במערכת האלף אות שי"ז (בשדי חמד ח"א) שוב ראיתי להרב חק יעקב שכתב גם כן דיש לומר דהעמידו דבריהם בשב ואל תעשה וצריך לעיין בדברי המפרשים שם אך אם איסור חדש בחוצה לארץ בשל נכרי אינו אלא חומרא בעלמא דברי הרב מים רבים טובים ונכוחים ועיין מה שרשמתי בזה במערכת חדש בדינים אלו בס"ד:
<b>אחר</b> זמן רב ראיתי שהגאון שאגת אריה בסי' צ"ו עמד בזה במי שאין לו מצת מצוה של היתר אלא של חדש או של איסור אחר אי אמרינן יבא עשה דמצה וידחה לא תעשה ומסיק דאם הוא של חדש וכיוצא דאין בו אלא לאו לבד בלא עשה ובלא עונש מיתה יאכל ממנו כזית מצה בליל פסח אבל אם יש עשה עם הלאו או שיש בו עונש מיתה לא ועיין להרב תפארת ישראל פירוש המשניות בפרק שני דפסחים משנה ו' אות מ"ט והרב פתח הדביר בח"ג ד' שי"ח ע"ב כתב בשם מרן מוהריט"א בספר שמחת יום טוב סי' מ"ב ד' קס"ח שחקר במאי דקיימא לן דמצה של טבל אינו יוצא בה משום דהוי מצוה הבאה בעבירה אם הוא דוקא כשיכול לקיים מצות מצה בלאו הכי אבל אם נמצא בדרך ואין לו אלא מצה של טבל מי אמרינן דחייב לאכול כזית לקיים המצוה דאתי עשה ודחי לא תעשה כיון שאי אפשר לקיים שתיהן ופשוט דלא יצא דדחיית הלאו אתי על ידי פשיעה דאם היה משתדל שלא לבטל המצוה והיה מבקש מקודם מצה של היתר היה יכול לקיים המצוה בלא עבירה וכיון שהיה פושע שלא בקש הוה ליה מצוה הבאה בעבירה ולא אמרינן בזה אתי עשה ודחי לא תעשה עכ"ל וצריך לעיין בגוף ספר שמחת יום טוב אי קאי אדיעבד כדמשמע ממה שכתב ופשוט דלא יצא או קאי אלכתחלה כמשמעות שאר הלשון ועיין בשאגת אריה סי' צ"ז. לענין דיעבד באיסור טבל וכיוצא שאינן נדחין מפני עשה דמצה אם יצא בהם ידי חובתו ונפקא מינה באם השיג אחר כך מצה מאיסור קל שנדחה מפני עשה דמצה אם יאכל ממנו כזית לקיים המצוה ועיין בעניינים אלו בשו"ת זכרון צבי מנחם סי' י"א ובחתם סופר א"ח סי' קל"ז ובשו"ת כתב סופר סי' ע"א (הבאתי תורף דבריו בשדי חמד ח"א ד' ט"ז ע"ד אות י"א בחלק אסיפת דינים):
<b>שוב</b> ראיתי במנחת יאודה (שבספר דעת זקנים המיוחס לרבותינו התוס') בפרשת ראה על פסוק ששת ימים תאכל מצות שכתב פירש רש"י שבעה מן הישן וששה מן החדש וקשה תיפוק ליה מלחם וקלי וכרמל לא תאכלו ותירץ רבינו יוסף מניקולא דאי לאו ששת ימים הוה אמינא דאתי בערב תאכלו מצות ודחי לא תעשה דחדש ונפקא מינה היכא דלא משכחת כלל (בליל) ט"ו בניסן אלא החדש שיטול ממנו אפילו קודם הקרבתו קא משמע לן ששת ימים דמשמע ששת ימים ולא שבע ולאו הבא מכלל עשה עשה ואיכא לאו ועשה ואין עשה דוחה לא תעשה ועשה עכ"ל. הנה מבואר דבחדש איכא לאו ועשה דלא כדתפסו רבני האחרונים הנז"ל דאין בחדש אלא איסור לאו ושקלו וטרו אי אתי עשה ודחי לא תעשה אך כבר כתב מרן חיד"א במחזיק ברכה סוף סי' עת"ה דדברי רבינו יוסף הנ"ל הם היפך מה שאמרו בירושלמי פרק שני דחלה וניחא ליה שרבינו יוסף כתב כן לדרשת הספרי שהביא רש"י ובהכי פליגי עי"ש:
<b>והנה</b> בענין זה כתב לי ידידי הגאון אברהם צבי הכהן קארקילאנסקי אבד"ק חארסן יצ"ו וז"ל במי שאין לו מצה אלא מן החדש אי אמרינן דאתי עשה ודחי לא תעשה דחדש הביא כת"ר הרבה המדברים מענין זה הנה באור זרוע הגדול הלכות פסחים סי' רצ"ג שם פלפל ארוך אם עשה דאכילת מצה דוחה לאו דחדש והביא הירושלמי בפרק שני דחלה ושם הביא מה שתירץ הירושלמי דאין עשה דקודם הדבור וכו' והתוספות בקידושין ד' ל"ח גם כן הביאו התירוץ של הירושלמי הנ"ל. ושם באור זרוע הנ"ל מפלפל אי עשה דקודם הדבור עדיף מעשה דלאחר הדבור כי בבבלי מצינן ביבמות ד' ה' ע"ב ממילה ותמיד שכן ישנו לפני הדבור אלמא דקודם הדבור עדיף יעויין שם מה שתירץ. ואני אמרתי כי באמת הבבלי והירושלמי מחולקים בענין זה אם עשה שקודם הדבור עדיף או עשה שאחר הדבור עדיף ובזה הסברתי הגמרא דקידושין ד' כ"ט ע"ב ת"ר ללמוד תורה ולישא אשה וכו' ולא פליגי הא לן והא להו עי"ש בפירוש רש"י שמחלק בני בבל לומדים חוץ למקומם וכו' ועיין שם בתוספות ד"ה הא מה שר"ת מקשה על פירוש רש"י ומת"ר שם איפכא עי"ש ונראה לי לומר פירוש חדש דהלא פריה ורביה עשה שקודם הדבור והתורה ולמדתם עשה שלאחר הדבור ואם כן לפי הבבלי עשה שקודם הדבור עדיף הילכך ישא אשה ואחר כך ילמוד תורה ולפי הירושלמי עשה שלאחר הדבור עדיף לכך ילמוד תורה ואחר כך ישא אשה וזאת פירוש הא לן פירוש לבבלי והא להו פירוש לארץ ישראל עכ"ד יצ"ו:
<b>ובספר</b> תורת משה להגאון חתם סופר בפרשת בא ד' י"ט על פסוק שבעת ימים מצות תאכלו ראיתי שאין דעתו כדעת הגאונים הנז"ל לענין טבל וחדש דמר משוה להו אהדדי ומר סבר דטבל דאית ביה עונש מיתה חמור לענין זה ואילו החתם סופר סובר דקיל טבל מחדש והסביר טעם לחלק בדין זה בין מצה מחדש למצה מטבל וז"ל בפסחים ד' ל"ח ע"ב מצה הנאכלת לשבעה ימים פירש רש"י דרב יוסף סמך נמי אדרשה דרבה דבעי מצה העשויה לשם שבעה ימים וכן כתבו התוספות ובזה נראה ליישב קושית התוספות בקידושין ד' ל"ח ע"א ד"ה דאקרוב עומר והדר אכול דאמאי לא אתי עשה דמצה ודחי לא תעשה דחדש ולהאמור ניחא דהך לא חזי אלא לכזית מצה זה דיש בו עשה ודחי לא תעשה אבל תו לא חזי למיכל מניה עד דאקרוב עומר ואינה נאכלת כל שבעה ולא דמי למצה של טבל דאפשר דהוה אתי עשה ודחי לא תעשה דהתם חזי שפיר לכל שבעה כשיפרוש ממנו תרומה ותהיה התרומה לכהן והחולין לישראל מה שאין כן הכא עכ"ל ואתה תחזה פלפלא חריפא בס' אורי וישעי לידידי הגאון אבד"ק יאסי יצ"ו בסי' מ"ב ליישב בכמה פנים קושית הגאון שאגת אריה בסי' צ"ו על טבל דלמה לא יבא עשה דאכילת מצה וידחה הלא תעשה דטבל ובאחד מהישובים שכתב הרב יצ"ו במה שמדמה מצוה הבאה בעבירה לדינא דכל מלתא דאמר רחמנא לא תעביד ועל פי כלליה דמרן מוהרימ"ט דלא אמרינן אי עביד לא מהני אלא היכא דעל ידי זה דלא מהני יתוקן האיסור ולא היכא שלא יתוקן האיסור דמאי הוה הוה וכו' עי"ש דב"ק לפום ריהטא יש לי לפקפק דלפי הנראה עניינים חלוקים הם מצוה הבאה בעבירה עם הא דכל דאמר רחמנא לא תעביד וכעת אין לי פנאי להתיישב בזה ואני אמרתי בחפזי להעיר אזן שומעת ועל תשובת הגאון חתם סופר סי' קל"ז שציינתי למעלה (בד"ה אחר זמן) עיין לתלמידיה דרב בשו"ת מוהר"ם שיק סי' רס"ב באורך לקיים דברי מר רבו:
<b>יו"ד</b><b>)</b> <b>בענין</b> אכילת מצה בכל ימי הפסח בימים ובלילות חוץ משני לילות ראשונים הדבר פשוט שאינה אכילת חובה ואי בעי אכיל ואי בעי לא אכל מצה ולא ראיתי ולא שמעתי בהיותי בעיר מולדתי עיר הקודש ירושלים תוב"ב ולא בשכני בעיר גדולה של חכמים מי שברך על אכילת מצה בימי פסח לא בימים ולא בלילות כי אם בשני הלילות ראשונים אבל בימים אפילו בימים ראשונים וכן בשאר הלילות אין מברכים כי אם ברכת המוציא אבל לא ברכת על אכילת מצה והטעם פשוט כיון שאין האכילה בהם חובה או מצוה רק רשות כדאמרינן בש"ס (פסחים ד' ק"ך ע"א) וכן פסקו הפוסקים הרי"ף והרמב"ם והרא"ש והטור עי"ש ומרן בש"ע סי' עת"ה ס"ז כתב אין חיוב אכילת מצה אלא בלילה הראשון בלבד ואין לדקדק מלשון זה דחיובא הוא דליכא הא מצוה איכא דכל כי האי איבעי ליה לפרושי בהדיא אלא ודאי סתמו כפירושו דאינו לא חובה ולא מצוה אלא רשות וכמו שמפורש בדברי הרמב"ם בפרק שישי מהלכות מצה ובדברי רבינו הטור עי"ש וכן כתבו הפוסקים בסי' תנ"ה בדין מים שלנו אם לשפכן מפני המת או התקופה שיש לחלק בין מצה שיוצא בה ידי חובתו בשתי הלילות דקפדינן שלא יהיה נראה כמזלזל במאמר הכתוב שומר מצוה לא ידע דבר רע למצה של הימים ושאר הלילות עי"ש וכן כתבו מרבני האחרונים עיין להרב פחד יצחק הובא בעיקרי הד"ט סי' ח"י אות ס"ב הבאתיו בשדי חמד ח"א במערכת אכילה אות ח':
<b>וזה</b> לשון הרב דרך פקודיך במצות עשה יו"ד בחלק הדבור אות ד' ובשאר ימות החג אין מצוה לאכול מצה רק שלא לאכל חמץ ושם בחלק המחשבה אות א' כתב שבעת ימים דמצות רשות רק אם בא לאכול לחם לא יאכל חמץ עכ"ל ואם זכרוני אינו מכזיב ראיתי כן בכמה ספרים דאכילת מצה בימים ובשאר לילות אינו אלא רשות ואי בעי לא אכיל ומשום הכי אין מברכין על אכילת מצה עליהם ואף דהרב חתם סופר בחלק יו"ד סי' קצ"א (בד"ה ומ"ש התוס') כתב שדעת החזקוני על התורה דמצוה איכא באכילת מצה כל שבעה וכתב שבחידושיו עשה לו סמוכים וייחס לזה דעת הרא"ש והר"ן מכל מקום כבר כתב מפורש דרשות היא ואי בעי לא אכיל כלל ומשום הכי אין מברכין על מצה כל שבעה אלא דמכל מקום אי אכיל מצוה קעביד עי"ש איברא דאיני מבין לדעת החזקוני דאי אכיל מצוה קעביד למה לא יברך ומאי שנא משחיטה דאי בעי לא שחיט ואי שחיט מצוה קעביד ומברך על כל פנים הרי כתב מפורש דאינו מברך על אכילת מצה והראשונים הרז"ה בסוף פסחים והרשב"א בתשובה וכמה מרבני האחרונים עמדו לבאר מפני מה אין מברכין על המצה כל שבעה עיין למרן חיד"א בספר ברכי יוסף סי' עת"ה אות ו' ובמחזיק ברכה וחק יעקב ושלחן גבוה ס"ק כ"ח ובשו"ת בנין ציון החדשות סי' מ"ו שמעת מינה דנקטי בפשיטות דאין לברך על אכילת מצה בשאר לילות ולא בימים כלל:
<b>וכל</b> זה היה פשוט מאד בעיני ולא הייתי צריך לכתבו כלל לולא שנודע לי שבעיר הזאת הרבה בעלי בתים וקצת מבינים יש מהם שהיו נוהגים לברך על אכילת מצה בכל ימי הפסח בימים ובלילות כל זמן שעושים סעודה מברכים המוציא ועל אכילת מצה כדרך שמברכים בשני הלילות ויש מהם שהיו מברכין רק בשני הלילות ושני ימים ראשונים ועמדתי מרעיד לקול השמועה וחקרתי בדבר והנה אמת והודעתי להם (בהכרזה בכל בתי כנסיות) שלא יברכו ברכות לבטלה כי מנהג זה לפי דעתי אין לו מקום ומנהג בטעות הוא ואף שראיתי להרב יפה ללב בח"ב שמדבריו יש לעשות סמוכים למנהגים הנ"ל נראה לי הדל דאין לסמוך על זה כמו שאבאר בס"ד והוא שכתב בדף ט"ל ע"ב דמדברי הרב אבן עזרא בפרשת בא על פסוק שבעת ימים מצות תאכלו מתבאר שסובר דאכילת מצה כל שבעה היא חובה וכו' ושם בדף ח"ק ע"ב כתב שכן מתבאר גם כן ממה שכתב בפרשת משפטים על פסוק את חג המצות תשמור ששת ימים תאכל מצות ושכן נראה מדברי הרב צדה לדרך במאמר ד' כלל ו' פ"א במה שנתן טעם לאכילת מצה שבעת ימים וכתב דאף דמרן חיד"א בשם הגדולים בקונטריס ועד לחכמים (בשם ראב"ע) כתב בשם רבני איטלייא שנתברר שתלמידי הראב"ע שלחו יד בפירושו והוסיפו מדעתם דברים אשר לא כן וכל לשון שימצא בחומש ובנביאים שהוא מתנגד לדברי רז"ל אינו מהראב"ע עצמו רק תלמידיו אחרי מותו שלטו יד זרים שלא בידיעתו לכתוב אשר לא עלה על לבו והראב"ע וכסאו נקי מכל מקום בכגון דא דבגמרא לא אמרו אלא רשות שנתנו הבחירה ביד האדם לעשות מה שירצה לא מצי פטר נפשיה שלא לאכול שהרי יש אומרים שמצוה לאכול ואין זה מנגד לדברי רז"ל כיון שהם אמרו שיעשה מה שלבו חפץ ועליו תבא ברכת טוב שמרבה בברכות ליכול וליחדי כל הימים אלו דבריו יצ"ו:
<b>הנה</b> אם כונתו לומר שיאכל ויברך ברכת על אכילת מצה אין דעתי העניה נוחה בזה דאף אם לדעת הראב"ע חובה לאכול כל שבעת הימים וכן לדעת הרב צדה לדרך מכל מקום אין לנו לסמוך על זה לברך מדעתינו דאף אם היו אומרים בפירוש לאכול ולברך ברכת המצוה מכל מקום כיון שאין כן משמעות הש"ס וכל הפוסקים אין לנו ליכנס בספק ברכה שאינה צריכה דאף למאן דאמר דאיסור דרבנן הוא מכל מקום איסור חמור הוא (עיין מה שרשמתי בזה בקונטריס הכללים מערכת הבי"ת אות קט"ו בשדי חמד ח"א) כל שכן שבאמת לא נמצא בפירוש מי שיאמר לברך והרי הרב החזקוני שסבר דאיכא מצוה באכילת מצה כל שבעת הימים בכל זאת כתב הרב חתם סופר לדעתו דאין מברכים עליה בשאר ימים ולכן יותר נכון בעיני לומר דמה שכתב הרב יפה ללב ועליו תבא ברכת טוב שמרבה בברכות כונתו שיאכל מצה ויביא עצמו לידי חיוב ברכת על נטילת ידים והמוציא וברכת המזון אבל ברכת על אכילת מצה גם הוא מודה דאין לברך דלו יהי אלא ספק הא קיימא לן ספק ברכות להקל וברכת המצות אין מעכבות:
<b>ומה</b> שכתב עוד הרב יפה ללב דמדברי הריב"ה ברמזיו על התורה משמע דגם ביום ראשון איכא חיוב אכילת מצה ולאו דוקא בלילה ממה שכתב בפרשת בא על פסוק בערב תאכלו מצת חסר וי"ו ששת ימים יהיה רשות לאכול מצה אך ביום הראשון אך בגמטריא חובה שאין חובה אלא ביום הראשון עכ"ל דמוכח דגם ביום הראשון איכא חיובא דביום הראשון משמע כל היום כדאמרינן בפסחים ד' צ"ו ע"ב מנין לפסח מצרים שאין חימוצו נוהג אלא יום אחד שנאמר לא יאכל חמץ וסמיך ליה היום ופירש רש"י יום אחד משמע כל היום הכי נמי דכתיב ביום הראשון הוא כל היום לילה ויום עכ"ל אין דבריו נראים לדעתי הקצרה ופשוט דהריב"ה ברמזיו לא נתכון לרמוז דאיכא חיוב אכילת מצה גם ביום (היפך ממה שכתב איהו גופיה בטור סי' עת"ה דרק בלילה ראשונה חייב לאכול ומכאן ואילך היא רשות ואף בליל ראשון רק כזית חייב) אלא כונתו לרמוז דאף דבכל ששת ימים היא רשות בין בימים בין בלילות מכל מקום יום ראשון חלוק מהם דחייב מיהא בלילה כדכתיב בערב תאכלו מצת ומפשטיה דקרא אך ביום הראשון תשביתו דרשינן בש"ס שחמץ אסור בערב פסח מששה שעות ולמעלה ולא אמרו שיהא אסור כל היום ואם כן כונת הכתוב שביום הקודם לפסח יש בו חיוב השבתה ואך חלק הכי נמי כשנאמר שבא לרמוז אכילת מצה בראשון לא שיהיה כל היום בחיוב אכילת מצה אלא שיש בכללות היום חיוב אכילת מצה והיינו בלילה כדכתיב בערב תאכלו מצות ולא דמי לההיא דפסק ראשון דהתם כתיב היום והכא כתיב ביום כן נראה לי הדל פשוט ונמצא לפי זה דאין מקום להמנהגים הנ"ל לברך על אכילת מצה לא באכילת שני ימים ראשונים וכל שכן בשאר לילות וימים וראוי לבטל המנהגים האלה כי אין להם יסוד לברך ברכה שאינה צריכה
<b>אפס</b> כי עז שמצאתי כתוב בקונטריסי שבהיותי לפני איזה שנים בעיר הסמוכה ראיתי בספר חדש שכתב בשם ביאורי הגר"א על ש"ע א"ח ובמעשה רב שמחליט להלכה ולמעשה שאכילת מצה מצוה מן התורה היא בכל ימי הפסח ולפי שבלילה הראשון היא חובה קראו חז"ל אכילת שאר ימים רשות שמצוה לגבי חובה מקריא רשות אלה הדברים מצאתי בקונטריסי והיה בדעתי אז לחקור על זה מרבני דורנו אם כנים הדברים שכן כתב הגר"א כי אין מצוי בעיר הזו ביאורי הגר"א לא"ח ולא ספר מעשה רב וגם למודעי צריך אם כתב לברך גם כן על אכילת מצה כל שבעה אחרי שלדעתו מצוה מן התורה היא לאכול מצה כל שבעה (כמו שכתב בשמו בספר הנ"ל) או שסובר כדעת החזקוני לפי מה שכתוב בדעתו הגאון חתם סופר הנ"ל דאף דמצוה איכא אינו מברך אלא בשני לילות שהאכילה בהם חובה על כל זה היה צריך לחקור ומלתא מני אזדא ועתה על ידי מעשה הנז"ל נתעוררתי לחקור על זה.
<b>וזאת</b> אשר השיב בזה הגאון המפורסם כקש"ת מוהר"ר יוסף כריא שטערין יצ"ו בנדון שאלתו בשם המעשה רב ומבקש להודיעו אם המובן מדבריו כהחזקוני כמו שכתב החתם סופר בדעתו כיון דמכל מקום אין עליו חובה לאכול דוקא מצה או שדעתו גם כן לברך למלאות חפצו הנני להעתיק לשונו בשלמות באשר איננו בנמצא במחנהו לעיין עליו וז"ל באות קפ"ה שבעת ימים תאכל מצות כל שבעה מצוה ואינו קורא לה רשות אלא לגבי לילה ראשונה שהיא חובה ומצוה לגבי חובה רשות קרי לה אף על פי כן מצוה מדאורייתא היא וכן פירשו יום טוב אינו צריך אות פסח ומצה סוכות בסוכה ועוד כמה ראיות והיה מחבב מאוד מצות אכילת מצה כל שבעה וביום טוב האחרון היה אוכל סעודה שלישית אף שלא היה אוכל שלש סעודות בשאר ימים טובים מפני חביבת מצות אכילת מצה שזמנו הולך לו ובמוצאי יום טוב היה משתדל לטעום חמץ וכן חדש באורתא נגהי תמניסר והיה נמנע לאכול לאחר פסח מצה שיוצאין בה ידי חובתו בפסח וכל זה להיכרא לעשיית המצוה שאין עושין אותה להנאה אלא מפני גזרת הבורא יתברך שמו עכ"ל המעשה רב ובהערת המביא לבית הדפוס בדפוס ווארשא בשנת תרי"ח ולא נזכר שמו על מה שכתב ומצוה לגבי רשות וכו' וז"ל א"ה עיין תוס' ברכות ט' ע"א ד"ה טעה ובר"נ פרק קמא דשבת סוגיא דלא ישב אדם לפני הספר וכן דעת רוב הפוסקים שתפלת ערבית מצוה אף על פי שקראוה רשות ועל מה שכתב סוכות בסוכה א"ה עיין ש"ע שלו סי' ל"א ס"ק ג' ועיין תוספות מנחות ל"ו ד"ה יצאו ותוספות ערובין צ"ו ד"ה ימים ואפשר שדעת הגאון דכל מידי דלאו מיתסר אלא בלאו לא בעשה לא מקרי אות ואף להמפרשים שהאות הוא שביתת מלאכה שאני איסור מלאכה משבתות וימים טובים שהוא בעשה ולא תעשה כשבת ריש ד' כ"ה וביצה ד' ח' עכ"ל המגיה:
<b>ובעיקר</b> הסברא מהחתם סופר להחזקוני עיין ברכות ד' מ"ט ע"ב דאי בעי לא אכיל וכו' וזה רק לענין אי מחזירין ויעיין בפני יהושע פסחים ד' כ"ח ע"ב ד"ה בשעה שישנו בקום אכול מצה וכו' דמאי קאמר ובשעה שאינו בקום אכול מצה אינו בבל תאכל חמץ והא בכל שבעה ימים אינו בקום אכול מצה לבר מלילה ראשונה דהוי חובה ועל כרחין דאף על גב דאינו מצוה אלא רשות אפילו הכי שייך האי לישנא כיון דכתיב להדיא שבעת ימים תאכל מצות ועוד אפשר לומר דלרבי שמעון בכל שבעת ימים אכילת מצה מצוה כפשטא דקרא דהא לקמן סוף פרק ערבי פסחים משמע דהא דאין מצות אכילת מצה אלא בלילה ראשונה לא ידעינן אלא מרומיא דקראי כתוב אחד אומר שבעת ימים וכו' וכתוב אחד אומר ששת ימים ודרשינן מה שביעי רשות אף ששה רשות ואם כן לרבי שמעון דדריש לענין חדש וישן בספרי פרשת ראה והובא בילקוט ועיין מנחות ד' ס"ו וכו' יעיש"ב. ובזה מיושב קושית הטעם המלך פרק שישי מחמץ ומצה על השאגת אריה סי' ל"ו על תמיהת התוספות סוכה דף ל' ללישנא קמא במצה של טבל הא הוי מצוה הבאה בעבירה דיש לומר דעשה דמצה דוחה לא תעשה דטבל והא אין ראוי לשבעה כפסחים ל"ח ב' ולפי דעתי יש לומר למאי דמוקי כרבי שמעון דאין איסור חל על איסור ולדידיה הוי מצה הראויה לשבעה והארכתי בחידושי ומה שכתב הפני יהושע מרומיא דקראי ליתא שם רק מה שבעה רשות ופירש רש"י שהרי הוציאו וכו' ורק במכילתא פרשת בא כתוב אחד אומר שבעת וכו' עיי"ש ומובא ברש"י פרשת בא וראה:
<b>ואולם</b> בפסחים ד' ל"א ב' רבי שמעון אומר פסח באנשים חובה ובנשים רשות ומשמע דבמצה מודה שהוא רשות ומה שהביא מראב"ע פרשת בא ומשפטים בשם ספר יפה ללב הספר הזה לא ראיתיו ולא אדע מה שכתב שם אך בכבוד הלבנון שנה ששית נומר כ"ג בהערות שונות הביא מחכם אחד כי מעולם לא עלה על לב ראב"ע לפרש בחיוב על כל שבעת הימים מלבד שהכריח את דבריו פרשת בא לקבל פירוש בלתי טבעי עליהם הנה אשמיטתיה עוד מה שכתב ראב"ע בספר יסוד מורה ד' פ"ה (דפוס פראג) וז"ל ויש שבעת ימים מצות על דרך הפשט כי הם חיוב כי הכתוב הזכיר ואמר שבעת ימים תאכל עליו מצות לחם עני למען תזכר את יום צאתך מארץ מצרים והנה הזכיר הטעם כי עד שבעה ימים אכלו ישראל המצות מהדברים אלה נראה ברור כמו שכתבתי ואי אפשר להתעקש עוד יותר ולהוציא כונת הדברים מפשוטן כו' עכ"ל הכותב בדברי חכמים בכבוד הלבנון ועיין בדברי שאול פרשת ראה בפסוק ששת ימים וכו' בפסחים ק"כ מה שביעי רשות וכו' מכאן תימה מה שכתב במורה ח"ג פרק מ"ג דאכילת מצה אלו היה יום אחד לא היינו מרגשים בו רק בהתמיד אכילתו וכו' והרי באמת לא היה מצוה בכל השבעה ימים רק שלא לאכל חמץ עיין שם שנדחק לדחות ואסיים ברכה ושלום וכו' יוסף זכריא בלא"א הרב מ' נתן שטערין אבד"ק שאוויל:
<b>אחר</b> איזה ימים השגתי תשובת הגאון המפורסים כקש"ת מוהר"ר נפתלי צבי יאודה ברלין יצ"ו על שאלתי הנז"ל וז"ל על דבר אכילת מצה בשבעת ימי הפסח אמת כי כן נמצא במעשה רב בשם הגר"א דמצוה לאכול מצה כל שבעה אלא שאינו חובה כמו בליל ראשון ולא נתבאר מאין למד הגר"א הכי והיה נראה מדאיתא בפסחים ד' מ' דאמיה דמר בריה דרבינא מנקטא ליה בארביה ואי משום לילי יום טוב ראשון לבד למה לן ארבי אלא מצוה לכל ימי הפסח איברא יש לדחות ולומר שאי אפשר להוכיח מכאן אלא שאם רוצה לאכול לחם מחויב לאכול שמורה או מצה וכבר הראיתי בזה בהעמק שאלה סי' ע"ו אות ג' מחלוקת רבותינו הראשונים ולא כהר"ן אבל אין ראיה דמצוה לאכול לחם מצות איך שהוא לא שמענו לברך על זה בכל ימי הפסח ומכל מקום מסופקני אם יש בזה משום ברכה לבטלה יעיין מר מה שכתבתי בהעמק שאלה דפורים שאילתא ס"ז אות ג' וידוע דרב סעדיה גאון כתב לברך אשר קדשנו במצותיו וצונו על טבילת ערב יום הכיפורים והביאו הרא"ש והטור א"ח סי' תר"ו והשיגו עליו וה' ישמרנו מלבד בהוראה כנפש העמוס נפתלי צבי יאודה ברלין (עתה יצא לאור ספר משיב דבר להגאון הנ"ל וענין זה נדפס בספרו בחלק יו"ד סוף סי' ע"ז עי"ש):
<b>וזאת</b> תשובת אישי כהן גדול ידידי הגאון המפורסם כקש"ת מוהר"ר שלמה הכהן יצ"ו מווילנא יע"א ולענין מה ששאל כת"ר נ"י לנו ולדעתינו אודות אכילת מצה בשאר ימי הפסח שכתב בספר מעשה רב (והוא ספר שנכתב בו כל ההנהגות שהנהיג מרן הגר"א להלכה ולמעשה וקבע בה מסמרות וכעת נדפס פעם שנית בתוספת מרובה הגהות וחידושים מגאוני הזמן וגם קצת חידושים והגהות נדפס על שמי בתחלת הספר והנני שולח את הספר היקר הזה למתנה לכת"ר נ"י בפאצט הזה וימחול כת"ר נ"י לקבלו מיד הפאצט אמר המחבר קבלתיו ורב תודות לאדוני יחיה) דבכל ימות הפסח הוי מצוה דאורייתא ומה דקרו ליה חז"ל רשות משום דמצוה לגבי חובה רשות קרי לה וכן כתוב באמת בספר הזה באות קפ"ה וכתוב שם דיש לזה כמה ראיות אך ח"ו להעלות על הדעת שצריך לברך ומאד תמיהני דהאיך נמצא במחנו אנשים כאלו שיטעו בטעות גדול כזה בדבר הפשוט לכל ואכן טעמא בעי באמת לפי דעת הגר"א דהוי מצוה דאורייתא ונכלל בקרא דשבעת ימים מצות תאכלו למה אין טעון ברכה דנהי דלא דמי לסוכה דהתם אף דבשאר ימות החג גם כן אינו חובה לאכול דבר הטעון סוכה מכל מקום אי אפשר לאדם בלא שינה והוא אחד מהדברים שטעונים סוכה כמו שתירץ הבעל המאור (ומה שתירץ בבנין ציון בסי' מ"ו דבמצות אינו מצוה רק הכונה שלא יאכל חמץ זה לא יתכן לדעת הגר"א הנ"ל ועל כרחין אנו צריכים לתירוץ של הבעל המאור) מכל מקום הא מצות ציצית גם כן אינו חיובא כלל דהא אם רוצה שלא ילבש בגד של ארבע כנפות הרשות בידו ואף על פי כן אם לובש צריך לברך ומאי חילוק יש בין מצה בכל ימי הפסח לציצת והגם דיש לחלק קצת בין ציצת למצה דהתם לכל הפחות בבגד של ארבע כנפות אם לובש מוטל חיוב מצות עשה ממש להטיל ואם אינו מטיל עובר בעשה אבל גבי מצה אפילו אם רוצה לאכול פת של חמשה מינים אינו מחויב לאפות אותו מצה מן התורה רק שלא יהיה חמץ ולמאן דאמר דחמץ נוקשה דרבנן יכול לאפות אותו דיהיה שיאור דאינו לא חמץ ולא מצה דעל כרחין צריך לומר דהא דכתיב שבעת ימים מצות תאכלו הכוונה שלא יאכל חמץ דהא בהדיא כתב קרא דבערב תאכלו מצות משמע דבערב ותו לא ואם כן אינו מוטל עליו שום חיוב מצות עשה רק דדעת הגר"א וסייעתו (וכן כתוב בספר באר אברהם להגאון בעל משכיל לאיתן בפסחים דף ל"ה בשם הפני יהושע שכן כתב בשם הספרי דכל שבעה הוא מן התורה) דכיון דלאיסור חמץ בלחוד לא הוצרך דכבר נאמר כמה אזהרות על אכילת חמץ ועל כרחין דאתא נמי להורות דאם אוכל מצה מקיים נמי מצוה אבל חובה לעולם ליכא והילכך לא דמי לציצית ומכל מקום לא נחה דעתי עדיין בזה ואם ירצה ה' לעת הפנאי אראה לעיין עוד בזה ולא באתי רק לעורר כה דברי הדו"ש בלונ"ח וקשור באהבתו כל הימים ומברכו בברכת כהנים שלמה בלא"א מנ"ה ישראל משה הכהן זללה"ה מו"ץ בפ"ק ווילנא:
<b>וידידי</b> הגאון שלמה פרעדיש מח"ס כרם חמד יצ"ו אבד"ק ליאדי כתב לי על זה וז"ל בספרו הקדוש במערכת אכילה (בד"ה ומה) בכונת בעל הטורים ברמזיו יעיין בקובץ יגדיל תורה קונטריס עשירי סי' קנ"ג אות י"א ד' רע"ח ע"ד ודו"ק עכ"ד יצ"ו.. ועיינתי שם והם דברי ידידי הגאון אליהו דוד ראבינאוויץ אבד"ק פאניוועז יצ"ו דבהדי דשקיל וטרי שם אי איכא עשה דתשביתו חוץ מערב פסח הביא דברי הריב"ה ברמזיו דאך חובה ביום ראשון וכו' וכתב על דבריו ותמוה מאד דהא בביעור חמץ קאי קרא ולא באכילת מצה ולהאמור יש לומר גם כן סבירא ליה כדברינו דמצות עשה דתשביתו רק ביום הראשון שהוא ערב פסח לבד עכ"ל יצ"ו וכוונת הרב מוהר"ש יצ"ו להביא סמוכות למה שכתבתי אני הדל דאין להוכיח מדברי הריב"ה ברמזיו דאיכא חיובא גם ביום הראשון שהרי לפי דברי הרב אד"ר הנ"ל יצ"ו לא עסיק בהכי הריב"ה כלל רק על מצות תשביתו אמנם במחילת כבוד הגאון אד"ר יצ"ו אין דעתי העניה נוחה בפירושו דסגנון לשונו מורה שעל יום ראשון של פסח קאמר דחובה ביום ראשון דוקא ואף דקרא מיירי בביעור ולא באכילת מצה הנה הריב"ה לא כתב זה לילפותא גמורה ואינו אלא רמז בעלמא ואף אי קרא לא מיירי בהכי הדרשה יפה נדרשת בכל הרמ"ז הרומ"ז על האר"ש:
<b>ובעיקר</b> דעת הגר"א שיש מצוה לאכול מצה כל שבעה ימי הפסח כתב לי ידידי הרב הג' זר"ק בנש"ק יעקב זלמן ליפשיץ מעיר בריסק דליטא יצ"ו וז"ל בספרו אסיפת דינים מערכת אכילה חקר כת"ר בהא דמצות אכילת מצה אי הוי מצוה כל שבעת ימי הפסח כמו שכתב הגר"א ולמה לא מברכין על אכילת מצה בכל ימי הפסח אי הוי מצוה ולדעתי הפעוטה נראה לחלק כי בלילה הראשונה הוא מצות מצה חיובית מצד עצמה מפני טעם המצוה בעצם שיש בה אבל כל שבעה ימי הפסח הוא רק מצוה לא מצד עצמה אך להראות שלא יאכל חמץ כי בכל לא תעשה הוא לא ניכר קיומא שמנוע מלעשותה מפני גזירת מלך כי הוי בשב ואל תעשה ואולי לא יחפוץ עתה לאכול כלל לכך לא יאכל נבילה או שאר איסורין והתורה לא צוה להראות בפועל כי מפני המצוה ימנע מלעבור על לא תעשה אולם במצות לא תאכל חמץ הוי מצוה להראות בפועל כי ימנע מלאכול וזה לא הוי רק אם יאכל פת ולא יאכל חמץ בזה ניכר שמקיים הל"ת מפני גזירת מלך כי אם לא יאכל פת נוכל לומר כי לא ירצה עתה בפת לאכול ואם כן שפיר הוי מצוה בכל שבעה ימי הפסח באכילתה שמקיים הל"ת לבל לאכול חמץ וניחא שפיר דלכך לא מברכין משום דעל קיום לא תעשה לא מברכין ועיין פרי מגדים יו"ד סי' י"ט שהקשה ע הריצב"א בתוס' שבועות ד' כ"ד שסובר דליכא עשה שאינה זבוחה והוי רק תיקון הלאו אם כן למה מברכין על השחיטה עי"ש ואף דבתורה מפורש שבעת ימים תאכל מצה עם כל זה כיון דכתיב ששת ימים למדו דאינו מצוה כדכתב רש"י שם ועל כרחין הא דכתיב שבעת הוא לכונה זו דרק מפני להראות קיום הלא תעשה ולא משום מצוה עצמית עכ"ד יצ"ו:
<b>גם</b> ידידי הגאון משה אהרן אלופין אבד"ק חאלוי יצ"ו כתב לי בענין זה וז"ל במערכת אכילה הביא כ"ת דברי שלשה הרועים נ"י בביאור דעת הגר"א דאכילת מצה כל שבעה מצוה מן התורה אלא דלגבי חובה מיקרי רשות ואולם אם יש לברך לדעתו כל שבעה נראה ברור שהגר"א בעצמו לא בירך רק בשני הלילות דאם איתא שהוסיף לברך כל שבעה דלא כהמנהג והפוסקים לא היה שותק בספר מעשה רב מלהשמיענו חידוש זה וטעמא נראה דלא דמי לסוכה דהתם נהי דאינו חייב לאכול בסוכה כל שבעה מכל מקום אם אוכל הוי חובה ולכן אין אכילת שאר הימים טפילה לאכילת ליל ראשון דכל סעודה וסעודה הוי חובה בפני עצמה מה שאין כן מצה כל שבעה דלא הוי רק מצוה ומיקרי רשות לגבי חובת לילה ראשונה הילכך מפטרי כולהו בברכת לילה ראשונה כטפילה לגבי עיקר וראיה לזה מהא דסוכה (מ"ה ב') דרבה ב"ב אמר ר"י לולב יום אחד משום דלולב דרבנן סגי ליה בחד יומא (אף דמפסקי לילות מימים ולא הוי כיומא אריכא) וקשה הא על מצוה דרבנן נמי מברכינן אלא ודאי דהכא שאני דכיון דאיכא יום ראשון דהוי דאורייתא מגררא כולהו יומי בתריה כטפילה לגבי עיקר וסגי להו בברכת יום ראשון בלבד ואף דאנן פסקינן כרבין אמר ר"י דלולב שבעה כסוכה היינו משום דלולב מפסקי לילות מימים וסוכה חובה דאורייתא כל שבעה לא כן מצה דלא מפסקי לילות מימים וכולהו שבעה לגבי חובת לילה ראשונה מיקרי רשות הילכך נפטרו כולהו בברכת לילה ראשונה נטפלה לגבי עיקר ולכן נראה דגם להגר"א איכא בשאר ימים משום ברכה לבטלה ועוד יש לי לדבר ביסוד זה אלא שקשה עלי מלאכת הכתיבה בכתב רש"י עכ"ד יצ"ו:
<b>וידידי</b> הרה"ג מוהר"ר לייב בערגער יצ"ו מעיר בענדין הסמוכה למדינת פראסיין כתב לי בענין זה וז"ל מה שכתב במערכת אכילה אות ז' בענין אכילת מצה אם יש מצוה כל שבעה והביא בשם הגר"א דהיא מצוה כל שבעה לעניות דעתי ראיה לדבריו קצת מדברי תרגום יונתן בן עוזיאל פרשת ראה ט"ז פסוק ג' על פסוק לא תאכל עליו חמץ שבעת ימים תאכל עליו מצות לא תיכלין על פסחא חמיע שבעה יומין תיכלין לשמי' פטיר וכו' וממה שכתב לשמי' משמע דהיא מצוה דאי לאו הכי מאי לשמי' שייך בזה ואגב אזכיר מה שראיתי בספר גבורות ד' מהמר"ל מפראג פרק מ"ח שכתב דהגם שמקיים המצוה דבערב תאכלו מצות בכזית מכל מקום אם אוכל יותר מקיים גם כן מצוה ועל כן פסק דכל מה שאוכל בליל ראשון צריך הסיבה יעיי"ש ומשמע מדבריו דשאר הימים לא הוי מצוה כלל רק רשות ובדבריו האלה יש ליישב קושית האחרונים אהירושלמי המובא תוספות קידושין (ד' ל"ח ע"א) ד"ה אקרוב עומר דאמאי לא אכלי מצה מחדש ניתי עשה ונידחי לא תעשה דחדש והקשו הא שיעורין נשתכחו בימי אבלו של משה ואם כן לא הי' יודעין כמה יאכלו כזית דלמא השיעור שני כז זתים ולא מקיים המצוה בכזית וחצי שיעור אסור מן התורה ואם יאכלו שני זתים דילמא השיעור כזית והוי הזית שני איסור עכ"ן וי"ל דהנה מבואר בפירוש הראב"ד על התורת כהנים דגם נשים מותרין ללבוש כלאים בציצית הגם דנשים פטורין ממצות עשה דציצית מכל מקום אם עושה מקיימת מצוה ועל כן שייך בזה עשה דוחה לא תעשה ואם כן חזינן מדבריו דגם מצות עשה דהיא רשות שייך עשה דוחה לא תעשה ומיושב קושייתם דשפיר הי' מצי לאכול שני זיתים כיון דמקיימין מצוה גם בכזית שני כדברי המר"ל שייך בזה עשה דוחה לא תעשה ויתיישב בזה קושית המרי"ט בחידושיו לקידושין שם שהקשה אמה שכתבו תוספות דמשום הכי לא שייך עשה דוחה לא תעשה דאין עשה דקודם הדיבור דוחה לא תעשה דלאחר הדיבור הא ביבמות (ד' ה' ע"ב) איתא דעשה דלפני הדיבור עדיפא דקאמר שם דמשום הכי אין למילף מפסח מילה ותמיד משום דהי' לפני הדיבור ועל פי מה שכתבנו למעלה י"ל דהנה כמה אחרונים כתבו דכל עשה דוחה לא תעשה הותרה דכלאים בצצית הותרה עיין תוספות מנחות (ד' מ' ע"א) ד"ה כיון דאפשר במינן רק עשה דקודם הדיבור כיון דלא דמי לכלאים בציצית ע"כ הוא רק דחוי' ובאמת לענין דחוי' עדיפא מעשה דעלמא כיון דהוא לפני הדיבור כדאמר שם ומכולהו שכן ישנו לפני הדיבור רק כונת תוספות כיון דהוא רק דחי' אם כן לא שייך בזה עשה דוחה לא תעשה כיון דלא ידעו השיעור שיאכלו ובזה לא שייך סברת הראב"ד דגם מצות עשה של רשות דחי דהראב"ד לא כתב כן רק בכלאים בציצית דהותרה אבל הכא דהוא רק דחויה בודאי אין בכח מצות עשה של רשות לדחות ויותר מדויק דברינו בדברי הירושלמי ראש השנה (ד' י"ג ע"א) תוספות שם ד"ה דאקריבו עומר דמשום הכי לא דחי משום שאין כתובה בצידה וזהו הכוונה דכלאים בציצית הותרה מטעם דכתיבה בצידה אם כן הפירוש דבמקום העשה לא נאמר כלל הלאו אבל הכא כיון שאין כתובה בצדה אם כן הוא רק דחויה ולא שייך עשה דוחה לא תעשה כיון דלא ידעי כמה יאכלו כקושית האחרונים הנ"ל. וגם יש לישב בזה דברי תוספות שם קידושין שכ' א"נ גזרה כזית ראשון אטו כזית שני עכ"ל ובשו"ת שאגת אריה סי' צ"ו תמה על דבריהם וכי לחלוק על הירושלמי באו דאמאי לא תירץ בירושלמי כן והגם דמצינו בש"ס יבמות (ד' כ' ע"ב) גזירה ביאה ראשונה אטו ביאה שניה מכל מקום אין לדמות גזירת חכמים זו לזו ומנא לן גזירה זו ועל מה שכתבתי י"ל דהם פירשו כן בדברי הירושלמי כיון דאין כתובה בצידה אם כן הוא רק דחויה ואם כן אסור כזית שני דלא שייך עשה דוחה לא תעשה וע"כ גזרינן כזית ראשון אטו כזית שני ויעיין בזה שו"ת בית יצחק יורה דעה סי' קס"ד ויש לפרש בזה דברי הירושלמי ביצה פרק א' הלכה ג' וז"ל חברייא אמרין שמצות עשה דוחה למצוה בלא תעשה (קאי על יחפור בדקר ויכסה מפרש) על דעתיה דר' יונה דו אמר מצות עשה דוחה למצוה בלא תעשה אף על פי שאין כתובה בצידה ניחא על דעתיה דר' יוסה דו אמר הואיל ואין מצות עשה דוחה בלא תעשה אלא אם כן היתה כתובה בצידה מכיון שהתחיל במצוה אומר לו מרק עכ"ל והוא מחוסר הבנה והקרבן עדה פירש דכיון שהתחיל לשחוט מותר לו לגמור אף על פי שאין עשה דוחה בעלמא אלא אם כן כתובה בצידה והוא תמיה כיון שאין עשה דוחה לא תעשה אמאי מותר הכא כיון שהתחיל ועל פי דברינו יש לומר דעיקר כונת הירושלמי כיון היכי שאין כתובה בצידה הוא רק דחויה אם כן היה לנו לחוש דילמא יחפור יותר מכשיעור יעיין מר בשו"ת בית יצחק יור"ד סי' קס"ד) ועל זה מתרץ מכיון שהתחיל במצוה אומר לו מרק והכוונה י"ל על פי מה שכתב בספר יראים לר"א ממיץ עמוד זמנים אות קי"ז וז"ל ובהארכת תקיעתו יותר מכשיעור אין בזה חילול יום טוב כל זמן שהוא עסוק ולא פירש מן התקיעה כדתניא בשבת כל זמן שהוא עסוק במילה חוזר בין על ציצין המעכבין את המילה בין על ציצין שאין מעכבין את המילה פירש על ציצין המעכבין את המילה חוזר על ציצין שאין מעכבין אין חוזר הילכך לאחר שפירש יזהר שלא יחזור ויתקע עכ"ל מבואר מדבריו אלה דהגם דאם פירש ל"ה מצוה מכל מקום אם עוסק במצוה הוי הכל מהמצוה וראיה ממילה דדחי שבת ויעיין עוד כיוצא בזה ברשב"א יבמות (ד' כ' ע"ב) ד"ה אלא מעתה שתירץ על הקושיא למה ליה לרבא למימר גזירה ביאה ראשונה אטו ביאה שניה ואמאי לא קאמר גזירה משום גמר ביאה דיבמה ניקנית בהעראה וכן הקשו התוספות שם וז"ל א"נ משום דכתיב להקים לאחיו שם ובגמר ביאה הוא דאיכא הקמת זרע אלא שריבה הכתוב אף העראה עכ"ל וכונתו יש לומר כדברי היראים דכיון דלא פירש גם גמר ביאה הוי מצוה ויש לדחות ואין כאן מקום להאריך וזה הפירוש בדברי הירושלמי דמשום הכי לא חיישינן דלמא יחפור יותר מכשיעור דאפילו יחפור יותר הכל הוא מהמצוה כיון שלא פירש וגם על זה אמרינן עשה דוחה לא תעשה וזה לא חיישינן דלמא יחפור לאחר שפירש זה בדות וזהו כונתו מכיון שהתחיל במצוה אומר לו מרק ועיין עוד יש לומר בכונת דברי הירושלמי על פי מה שכתבתי למעלה דהיכי שאין כתובה בצידה הוא רק דחויה והי' ס"ל להירושלמי דמצות כיסוי הוא מצוה של רשות דבידו שלא ישחוט ולא יחייב בכיסוי והיכי דהוא דחויה אין בכח מצות עשה של רשות לדחות ועל זה משני מכיון שהתחיל במצוה אומר לו מרק דכיון ששחט אם כן השתא הכיסוי הוא חיוב כמו כלאים בציצית דאם לא ילבוש הבגד לא יחייב בציצית מכל מקום אם לובש מחייב שפיר מיקרי מצות עשה של חובה וכ"כ במצות כיסוי וזה ברור בכונת דברי הירושלמי (ב) נלע"ד להביא ראיה לדברי הרב יפה ללב דיש מצוה באכילת מצה כל יום ראשון מדברי המכילתא פרשת בא פיסקא פ"ג וז"ל משארותם אלו שירי מצה ומרור אתה אומר כן או אינו אלא שירי פסחים כשהוא אומר ולא תותירו ממנו עד בוקר הרי שירי פסחים אמור ומה אני מקיים משארותם צרורות בשמלותם אלו שירי מצה ומרור צרורות בשמלותם על שכמם ר' נתן אומר וכי לא הי' שם בהמה והרי כבר נאמר וגם ערב רב עלה אתם וצאן ובקר ומה תלמוד לומר על שכמם אלא שהיו מחבבין את המצות עכ"ל ומובא דברי המכילתא זאת בפירוש רש"י חומש משמע מפורש מזה דהוא מצוה דאי לאו הכי מאי שייך בזה שהי' מחבבין את המצות דהא הם יצאו בבוקר וצ"ל לפי זה הא דנטלו שירי מרור דזה ודאי לאו מצוה כדי שיהיה להם זכר לוימררו את חייהם ומה דק' שהי' מחבבין את המצות קאי על מצה ואפשר לפי זה יש להוכיח דהוא מצוה כל שבעה דכמו במצרים היה מצוה כל יום ראשון דלא נהג חימוצו כ"א יום ראשון לדברי ר' יוסי הגלילי פסחים (ד' צ"ו ע"ב) כמו כן לדורות דיש איסור חמץ כל שבעה וכתבה התורה שבעת ימים מצות תאכלו הוא מצוה אכן יש לדחות דברינו על פי מה שכתב בספר בני יששכר במאמרי חודש תמוז מאמר א' אות יו"ד והביא שם בשם ספר עיקרי דינים בשם ספר קול אליהו וז"ל בעה"ק ירושלים תוב"ב נהגו שלא לאכול בשר מר"ח אב עד התענית ואם נשאר בשר ממה שקנה לצורך אוכל נפש לר"ח או לשבת שמע שאומרים בשם הרב מהר"א יצחק שהי' אוכל משיורי ר"ח ושבת ושכן נהגו אחריו והביא ראיה לזה מאיברי בשר נחירה וכו' עכ"ל ואם כן על פי זה יש לומר דכונת דברי המכילתא משום שהי' שירי מצוה על כן גם זה מצוה ועל פי זה שייך גם על מרור שהי' מחבבין את המצות ויש מזה ראיה ברורה לדברי קול אליהו:
<b>ובמה</b> שהובא למעלה בשם ספר מעשה רב שהגר"א היה משתדל לטעום חמץ במוצאי יום טוב של פסח כתב לי על זה ידידי הגאון צבי הירש הלוי בליווייס מעיר ווארשא יצ"ו וז"ל הלכתי לטייל בשדי חמדתו ומצאתי בו להבין דברי מוהרי"ל בסוף הלכות פסח שכתב וז"ל במוצאי פסח בלילה לא היה שום חמץ בבית מוהר"ש ולא חשו ואכלו מצה עכ"ל וזה כמה אשר נשאלתי לבאר הדברים ולא ידעתי ולפי מה שהביא כ"ת בשם הגר"א מבואר היטב ומכאן למד הגר"א דבר זה עכ"ד יצ"ו:
<b>ודע</b> שמה שכתב הגאון חתם סופר שבחידושיו עשה סמוכין לדברי החזקוני שבכל יום ולילה מימי חג הפסח יש מצוה לאכול מצה אף שאינו חובה (כנז"ל בד"ה וזה לשון) הנה מקרוב השגתי ספר היקר חתם סופר על הסוגיאות שנדפס בשנת תרנ"ג בעיר הקודש ירושלים תוב"ב וראיתי מה שכתב בסי' מ"ד א ס"ט ע"ב בד"ה שבעת ימים) ולפי הנראה לדבריו שבספר הנ"ל היתה כונתו בתשובתו שביו"ד סי' קצ"א הנ"ל ואעתיק תורף דב"ק לפי שבמקומות אלו לא נתפשט ספר התורה הזה והוא שהביא שם הא דתניא במכילתא והביאה רש"י על פסוק עד יום האחד ועשרים לחדש בערב כיון דכתיב שבעת ימים תאכל עליו מצות אין לי אלא ימים לילות מנין תלמוד לומר עד יום האחד ועשרים לחדש בערב והא באמת ליכא חיוב מצה כלל לא בימים ולא בלילות אלא בלילה ראשונה ואי לאסור חמץ בלילות כבר כתיב ונכרתה הנפש ההיא מיום הראשון עד יום השביעי והרא"ם האריך מאד ולא עלה בידו כהוגן והחזקוני כתב תירוץ נכון מאד והוא דנהי דאין חובה אלא לילה ראשונה דאי לא אכל נענש מכל מקום בכל יום יש מצוה לאכול מצה אלא שאינו נענש אם לא עשה ולגבי חובה דלילה ראשונה קרי להנך רשות דמצוה לגבי רשות חובה קרי ליה והיינו שבעת ימים תאכל מצות דאיכא מצוה על כל פנים והוה אמינא ולא לילות קא משמע לן עד יום האחד ועשרים דאפילו בלילה מקיים המצוה והשתא אתי שפיר דיליף היקשא אכל שבעת ימים למצות ולילה ראשונה לחובה ויש להביא סעד לזה מתוספות מנחות ד' ל"ו ד"ה ושמרת עי"ש דנראה דוחק שיהיה איסור אכילת חמץ אות במקום הנחת תפילין ולא דמי לשביתה ממלאכה בשבת דודאי דבר הניכר הוא אבל אם סועד כל היום כל מיני מטעמים ופת הנילוש במי פירות רק שאינו אוכל חמץ איה האות בזה אך אם יש מצוה בכזית מצה בכל יום אפילו לא יהיה חיוב רק מצוה כישיבת סוכה שפיר הוי אות אלא דמשמעתין מוכח דלא כהחזקוני דאם כן אמאי מכאן ואילך לושו לי בחלבא וכי לא בעי למיעבד מצוה לאכול כזית מצת עוני והכתיב שבעת ימים תאכל עליו מצות לחם עוני אלא ודאי ליכא מצוה כלל ודלא כהחזקוני ואפילו הכי הוי חול המועד אות באיסור אכילת חמץ כפשטות משמעות לשון התוס' מנחות הנ"ל והאריך עוד מאד בדבר זה לבנות ולסתור סברת החזקוני וקשה להעתיק כל אריכות דב"ק.
<b>וידידי</b> הרה"ג ברוך עין מח"ס דבר מצוה (מעיר אמדור) יצ"ו כתב לי וז"ל במערכת אכילה אות ז' (בד"ה אפס) צריך לציין לעיין בספר דמשק אליעזר ע"ב הגר"א בש"ע א"ח סי' תנ"א (במכתבו רשימת הסימן אינו ניכר היטב אם תנ"א או תנ"ח או תנ"ג ס"ק י"ד עש"ה דאין אצלי הס' דמשק אליעזר וגם ביאורי הגר"א אין אצלי):
<b>יא</b><b>)</b> <b>אם</b> לא אכל כזית מצה קודם חצות בלילה ראשונה יאכל אחר חצות ויש להסתפק אם יברך והמברך לא הפסיד דהעיקר דהחיוב כל הלילה שכן פסק הרמב"ם וגם הרי"ף השמיט דין זה כן כתב בספר הזכרון לידידי אבד"ק ראזישטאש יצ"ו בשם שו"ת משכנות יעקב סי' זק"ן:
<b>יב</b><b>)</b> <b>אם</b> מותר לשלוח מצות דרך מסילת הברזל עיין במה שהבאתי לעיל בסי' י"א אות ו' לענין שילוח קמח של פסח על ידי נכרי בלא, שומר ובמה שהבאתי שם (בד"ה אחר ששלחתי) שמנהג פשוט לשלוח קמח וגם מצות שמורות על הבאן וכו' ובספר תוספות ירושלים בסי' תנ"ג הובא בספר זכרון לידידי הרה"ג מראזישטאש יצ"ו בהלכות פסח ד' ט"ו ע"ב כתב המיביאין קמחא דפסחא על הבאן נראה דמותר מכל מקום לענין שמירה למצת מצוה צריך עיון:
<b>יג</b><b>)</b> <b>מצה</b> שלא נאפית לשמה שנערבה במצות האפויות לשמן נסתפק הרב השואל בשו"ת משיב דבר להגאון מוואלאזין בסי' ל"ד אם יוצאים בהם ידי חובתם והשיבו דפשוט דביטול במצות עשה דומה לביטול באזהרה דלא תעשה כמו בכל כללי התורה וכו' וכל שכן לענין ביטול ברוב דעיקרו מדכתיב אחרי רבים עיין רש"י חולין ד' צ"ח ד"ה דמדאוריתא ברובא ובנדה ד' מ"ז בד"ה חייבת בחלה ובהרא"ש פרק גיד הנשה והאי קרא לא כתיב באזהרה דלא תעשה ועיקרו הוא בדיינים וממילא הוא גם כן במצות עשה דמצה שנתערבה ברוב כשרות תולין בכל מצה שהיא מן הרוב שנאפו לשמן ויוצאים בה ידי חובתם והמעיין בגוף דב"ק יראה כי לא היתה שאלה הלכה למעשה כי אם לפילפולא ולכן לא השיב הגאון אלא אם מעיקר דין תורה שייך בזה דין ביטול שאם היתה הלכה למעשה היה לו לבאר אם יש בזה חשש משום דבר חשוב דלא בטיל או משום דבר שבמנין שהרי מצות של מצוה חשובות הן כככרות של בעל הבית וגם הרי נמכרות במנין מפני חשיבות המצוה ועם כי יש לצדד בכל זה על כל פנים לא הוה שתיק מלבאר אם יש חשש משום זה או לא (עיין לקמן אות ח"י):
<b>יד</b><b>)</b> <b>חולה</b> שהוזהר מפי הרופאים שלא לאכול מצה ומרור שאם יאכל יהיה בסכנה גדולה והחולה רוצה להחמיר ולאכול נשאל הגאון מוהר"ם שיק בסי' ר"ס אם רשאי לברך מידי דהוה אנשים שפטורות ממצות עשה שהזמן גרמא ורשאות להחמיר לקיים המצוה ולברך כמו שכתבו התוספות בקידושין ד' ל"א בשם רבינו תם או דילמא דחשיב מצוה הבאה בעבירה ואינו רשאי לברך ולברר ספק זה חקר באוכל דבר המזיק לו לבריאות גופו אי מיקריא אכילה או לא ועמד לבאר כמה מקומות שנראים כסותרים בענין זה ולא הזכיר הדין פשוט בש"ס ופוסקים גבי שמן זית שאם אכלו בעין אינו מברך משום דמזיק לו ועיין מה שכתבתי אני הדל בשדי חמד ח"א בחלק אסיפת דינים במערכת ברכות סי' א' אות ל"ג ובקונטריס פאת השדי במערכת ברכות אות כ"ח בס"ד ואין כאן מקומו ומסיק וכל זה אם אין בו סכנה אבל אם אמרו הרופאים שיש חשש סכנה אף אם נאמר שדברי הרופאים הם רק כספק עיין למרן חתם סופר ביו"ד סי' קנ"ח מכל מקום גם ספק פיקוח נפש דוחה שבת ובכל התורה וחי בהם כתיב ואסור לו להחמיר אף למאן דאמר ביו"ד סי' קנ"ז דבמקום שאמרו יעבור ואל יהרג רשאי להחמיר היינו אם מכוונים להעבירו וא למה שכתב השפתי כהן שם בסק"ג דבפרהסיא אפילו אין מכוין להעבירו היינו אם יש קידוש השם אבל בנדון כנ"ל בודאי אין רשאי להחמיר על עצמו ועיין במגן אברהם סי' קנ"ד סק"א ובסי' תרי"ח ברופא אומר צריך מאכילין אותו כתב הרדב"ז והובא באליהו רבה שם דבעל כרחו מאכילין אותו ואם אינו רוצה לאכול עובר על אך דמיכם לנפשותיכם אדרוש וזה בקום עשה כל שכן בשב ואל תעשה ומה שכתב המחצית השקל בסי' ק"ד סק"ח דתליא בפלוגתא לדעתי קשה דנראה לי דבכי האי גוונא לכולי עלמא אסור למסור נפשו ותו הרי קיימא לן בסי' תרנ"ו לענין קיום מצות עשה המבזבז אל יבזבז יותר מחומש ואיך יבזבז את ימי חייו וכיון שאינו רשאי להחמיר ועבירה הוא עושה איך יברך ואף למאן דאמר דעל רשות מברכין כאן אין שום מצוה אלא עבירה ולא הוי אף מצוה הבאה בעבירה שהרי אין מצוה וחיוב כלל אלא עבירה או ספק עבירה ואם אינו אוכל עדיפא ליה שהרי אמרו חשב לעשות מצוה ונאנס ולא עשאה הוי כאילו עשה מצוה ואם יעשה ומפסיד והא דר' טרפון קרא והטה ואמר סכנתי בעצמי וכו' וכו' ומשמע מהרמב"ם בפירוש המשנה שהביא עצמו לידי סכנה ואמרו לו כדאי היה וכו' שעבר על דברי בית הלל דמשמע שאם היה הדין כבית שמאי היה רשאי להביא עצמו לידי סכנה משום קיום מצוה כבר העיר בזה בפתחי תשובה סי' קנ"ז בשם תפארת ישראל וכתב דשם לא היה שכיח היזקה ומצוה אגוני מגנא אבל במקום דאיכא סכנה על פי רופאים ודאי אין רשאי להחמיר ומתחייב בנפשו אם מחמיר וכל שכן שאין לברך ובלאו הכי לאו בכל רשות רשאי לברך אלא בדבר שחבירו באופן זה חייב אבל כל שכולן בכי האי גוונא פטורין אין כאן מצוה ולא שייך ברכה וכעין שחלק הפרי מגדים באשל אברהם סי' מ"ד סק"ה אלו תורף דב"ק וכל דבריו נכונים ונאוים אליו ומה שחילק בסוף דבריו דלא בכל רשות רשאי לברך וכו' כיונה דעתו לדעת הראשונים שהבאתי בשדי חמד חלק הכללים במערכת הכ"ף כלל ט"ז סק"ב עי"ש שהארכתי בס"ד בכמה חילוקים הנאמרים בדברי הפוסקים בהא דאמור רבנן דבי מערבא כל הפטור מן הדבר ועושהו נקרא הדיוט ובאיזה ענין אמרינן המחמיר תבא עליו ברכה:
<b>טו</b><b>)</b> <b>אם</b> הסיק התנור בחמץ ואפה בו מצה דקיימא לן בסי' תמ"ה סעיף ב' דהפת והתבשיל שנתבשלו בחמץ אסורים נחלקו הרבנים שפתי כהן ומגן אברהם (שם בסק"ו) דלהשפתי כהן בסי' קמ"א יכול למכרם לנכרי חוץ מדמי איסור שבהם שינכה דמי הנאת החמץ שהסיק בו התנור מדמי הפת והתבשיל שנוטל מהנכרי דנמצא שאינו נהנה כלל מהחמץ שהסיק בו (כן ביאר הגאון מוהרש"ז בש"ע שלו אות ט') אך יחתוך הפת בענין שאי אפשר ששוב ימכרם לישראל אחר דהרי אסור לקנות פרוסה מנכרי כביו"ד סי' קי"ב והמג"א חלק עליו וסובר דאינו יכול למכרם לנכרי חוץ מדמי איסור שבו עי"ש ובדברי רבני האחרונים הנה הגאון בשו"ת מוהרן יפה סי' ט"ז האריך מאד בזה ומסיק דלדינא קיימא לן כדעת המגן אברהם דלא מהני מכירה חוץ מדמי איסור שבו וגם בהתקנה שהמציא הרב שפתי כהן שלא לבא לידי תקלה על ידי שיחתוך הפת וכו' תמה שם דאכתי ניחוש שמא יקנה הישראל ליתן לפועלים נכרים וכדכתבו התוספת ביבמות ד' פ"א בד"ה כולם ידלקו והאריך גם בזה עי"ש:
<b>ואם</b> אפה או בישל על גבי גחלים (של חמץ) עוממות או על גבי אפר חמץ בלא אבוקה כנגדו או שעשה כרכר מחמץ וארג בו בגד אם נאסרים בהנאה הפת והבגד עמד בזה הגאון עמק הלכה בהלכות פסח סי' קל"א והביא דברי הרב שפתי כהן ביו"ד סי' קמ"ב לגבי עצי אשרה דאף בלא אבוקה אלא גחלים עוממות אוסרין משום דאפר עצי אשרה אסור והוא הדין באפר חמץ דגם הוא אסור והרב מגן אברהם בסי' תמ"ה סק"ה הביא מה שכתבו הר"ן והמגיד והרמ"ה לגבי חמץ דדוקא כשאבוקה כנגדו וכתב דנראה לו כהשפתי כהן ולא מטעמיה אלא משום שאסור במשהו אסור אפילו גחלים והוא הדין חמץ דאסור במשהו אסור בכל ענין והוא הוכיח מדברי התוספות בפסחים ד' כ"ו גבי הקדש דאין הטעם משום דאסור בכל שהו אלא כדברי הרב שפתי כהן דתלי באם אפרו אסור ובחמץ דאפרו אסור אפילו בישל על גבי גחלים או בחום התנור אסור ושוב שקיל וטרי במה שהקשה הרב מקור חיים דהא דוקא במה שדינו בקבורה הוא דאפרו אסור אבל חמץ דינו בשריפה וכו' והאריך בזה וגם במה שכתב הרב מגן אברהם דכיון דאסור במשהו זה וזה גורם נמי אסור ובסוף הסימן כתב לענין נטל כרכר מחמץ דלכאורה אסור הבגד דהא קיימא לן יש שבח חמץ בבגד וכמו מקדש אשה באיסורי הנאה דאינה מקודשת עיין קדושין נ"ד למאן דאמר חולין שנשחטו בעזרה דאורייתא אך לפי זה יקשה למה לא תנן גבי שאר איסורי הנאה נטל הכרכר אבל יש לומר דהוי שלא כדרך הנאתן כדאיתא דרבינא שייף לברתיה בגוהרקי דערלה והך דתנור שהסיקו בקליפי ערלה אף דעל כרחין בקליפי הפירות דעצי ערלה לא נאסר מכל מקום הוי דרך הנאתן כדאיתא מסיקין בקליפי אבל אם כן אמאי לא יסיק בו תנור וכירים הא הוי שלא כדרך הנאתן דאין לומר דאתי כר"י דאמר אין ביעור חמץ אלא שרפה והוי דרך הנאתן דהא שם פריך פשיטא ומשני לא צריכא אלא לר"י סלקא דעתך אמינא בהדי דשריף ליה ליתהני משמע דכל שכן לרבנן ויש לומר דמכל מקום אפילו לרבנן לפי מה שכתבתי דבשרפה עיקר מצותו הוי דרך הנאתן אבל כרכר הוי לא דרך הנאתו לאריגה אלו תורף דב"ק ועיין במקור חיים סוף סימן תמ"ג (בד"ה ועח"י) מה שכתב לענין כרכר מאיסורי הנאה שארג בו את הבגד דאסור אך לא כתב בפירוש אם גם בכרכר מחמץ אסור או שדוקא בכרכר של שאר איסורי הנאה הוא דאסור עי"ש
<b>ובעיקר</b> דין אפר חמץ אם אסור בהנאה אחר שנשרף הוא מחלוקת הקדמונים דהריב"ה בסימן תמ"ה סובר לדידן דקיימא לן כרבנן דמקיים מצות השבתה במפרר וזורה לרוח וכיון דאינו מן הנשרפין דינו ככל הנקברים דאפרן אסור וכן דעת התוספות בריש פרק כל שעה והרא"ש שם בסוף סי' ב' ומדברי הרמב"ם מתבאר שסובר דמותר בהנאה מדכתב דביעור חמץ הוא בשריפה ואם היה סובר דאסור בהנאה לא היה מתיר לשורפו כמו שפסק בסוף הלכות פסולי המוקדשין דכל הנקברין לא ישרפו אתה תחזה פלפלת נאה בס' פרי יצחק לידידי הגאון יצחק בלאזער יצ"ו (שהיה אבד"ק פעטרבורג) בסי' י"ט גם בשו"ת הגאון מוהר"ם שיק בחלק א"ח סי' ר"ח האריך לבאר דין ביעורי איסורי הנאה הנקברים והנשרפים עי"ש:
<b>טז</b><b>)</b> <b>מי</b> שנמצא בכפר (על פי הכרח) רחוק מהעיר ארבע שעות ביום ארבעה עשר לעת ערב ובכפר אי אפשר לו לקיים מצות אכילת מצה ולומר ההגדה וכו' נשאל הגאון מוהר"ם שיק בסי' רס"א אם רשאי לבא בליל יום טוב לעיר ויגיע קודם חצות ויקיים המצות והשיב דפשוט דאסור לו לחלל יום טוב אפילו באיסורין דרבנן כדי לקיים המצות כדתנן בראש השנה ד' ל"ב שופר של ראש השנה אין מעבירין עליו את התחום וכו' וכתב לצדד דבדיעבד לא מיקרי עברין ואחר שהאריך מסיק דבודאי אסור לו לילך חוץ לתחום ואם הלך חילל יום טוב ולדעת הפוסקים דתחומין שנים עשר מיל דאוריתא הרי עשה איסור תורה שהרי בהילוך ארבע שעות יש יותר משנים עשר מיל וצריך תשובה וכפרה ואף דטעה בדבר מצוה ועשה מצוה פטור והכא נמי הרי עשה מצוה יש לומר דהיינו דוקא שטעה היינו ששכח שהוא שבת ולא שאומר מותר וכו' וכו' והעיקר תלוי בתשובה לקבל עליו להיות זהיר מאד בשמירת שבת ויום טוב ואין לדיין אלא מה שעיניו רואות הכל לפי האדם:
<b>יז</b><b>)</b> <b>אם</b> אכל כזית מצה מנוקשה לדעת הסוברים דחמץ נוקשה הוא מדרבנן דעת הרב הירש בער דולדנער דאינו יוצא ידי חובת אכילת מצה מדאורייתא בלילה ראשונה דאף דחמץ לא הוי מכל מקום אין שם מצה עליה וראייתו ממנחות ד' ג"ן ע"א דמסיק הש"ס מצה תהיה הכתוב קבעה חובה ואי אמרינן דחמץ נוקשה לר' יהודה דאמר שאור ישרף והאוכלה פטור הוא דאינה אלא מדרבנן מוכח בהדיא דאפילו הכי אין שם מצה עליה ואם כן אינו יוצא מדאורייתא ג"כ ידי אכילת מצה אלו תוכן דבריו הובאו בש"ת בן יהודה לגדול בדורנו בסי' קי"ד והרב המחבר חלק עליו דאף דמדרבנן אינו יוצא כמו בטבל טבול מדרבנן בפסחים ד' ל"ה ע"ב מכל מקום אין לומר דמדאורייתא אין שם מצה על נוקשה ואינו יוצא מדאורייתא והאריך לברר דבריו ומסיק דבנוקשה לדידן דהיינו הכסיפה פניה אם עשאה מצה יוצא בה מדאורייתא ואין בה אלא איסורא דרבנן עי"ש נועם פלפולו ולפי הנראה דבר זה תלוי במקצוע גדול שנתחבטו בו קמאי ובתראי אם מה שאינו ראוי מחמת איסור דרבנן משוי ליה לא חזי מדאורייתא שהאריך מרן המשנה למלך בריש פרק ז' מהלכות תרומות גבי אוכל תרומה טמאה מדרבנן בטומאת הגוף אי חשיבא מחוללת ועומדת מחמת הטומאה דרבנן או נימא כיון דמדאורייתא טהורה היא האוכלה בטומאת הגוף חייב וכל הבאים אחריו שלמים וכן רבים האריכו במקצוע זה בכמה עניינים שונים וחילקו כמה חילוק דינים ויש שתלו דבר זה במחלוקת תנאים ואמוראים וגם אני הדל בימי חרפי כתבתי בסיעתא דשמיא בספרי הקטן מכתב לחזקיהו בסוגיא דסוכה דף כ"ג ע"א ר' מאיר סבר כיון דמדאורייתא חזי וכו' וגם במקומות אחרים המצויינים במפתחות הספר עי"ש באות האל"ף אינו ראוי מדרבנן) וגם בקונטריס הכללים במערכת הרי"ש וראוי מן התורה) רשמתי קצת בזה ועיין אור לי סימן ל"א וחידוש הוא שלא נתעוררו בזה שני הגדולים השואל והמשיב הנ"ל:
<b>יח</b><b>)</b> <b>מצות</b> אפויות שיש חשש שנזלף עליהן יין שרף חמץ ועובדא הכי הוה לעיר אחת הובאו בעגלה מצות בערך שלש מאות וחמשים כיכרים ואחר שפרקו מהעגלה ערך שתי מאות וחמשים ככר טרם שפרקו המאה הנותרים הרגיש המשגיח על הפריקה שכמו טיפת יי"ש נפל בעיניו ואמר שאין זה כי אם שאחד רצה לשפוך על המצות להכעיס ולהפסיד ותכף בדקו המצות בחוש המישוש ולא נמצא שום רטיבות ולא שום ליחלוח וגם עיינו על המחצלאות ולא ראו דבר ועל פי שני עדים הללו קיימו שלא נפל על המצות מאום ואין שום שיור ספק אכן משום חומרא דחמץ ניחות חד דרגא בשאילתא לספק אם נפל יי"ש על איזה מצה ולזה השיב בס' חיים של שלום להגאון אבד"ק באטישאן יצ"ו בסי' ס"ט דודאי יש כאן ביטול חד בתרי דגם אם נפל יי"ש לא נפל אלא על איזה מהם ומשום דבר שבמנין ליכא כיון שלא נאסרו אלא מחמת בליעה כבמגן אברהם סי' תמ"ז סק"מ וביבש מהני ביטול קודם פסח חד בתרי כבסימן תמ"ז סעיף ט' אף דהבליעה הוי אינו מינו עם השאר מכל מקום הא נגד הבליעה ודאי יש ששים בין הכל דשרי כביורה דעה סי' ק"ה בש"ך ס"ק ל"א ואף דביבש ביבש שנתבטל חד בתרי כתב במגן אברהם שם דלא מהני הביטול אלא לאכלו בערב פסח עד הלילה אבל לא בפסח היינו משום דחוזר ונעור וזה לא שייך כאן דהוי לח ביבש ועיין ביו"ד סי' צ"א בשפתי כהן סק"ד ובכנסת הגדולה שם מובא בפרי מגדים בשפתי דעת סק"ד אי מהני הדחה בלחם שנגע באיסור לח ואף דלא אמרינן דאינו חוזר ונעור אלא כשנתבטל בששים שכלה ואבד ממשו של איסור (עיין לעיל סי' ג' אות כ"ח) זהו באיסור ודאי לא כן בספק שמא אין כאן איסור כי הכא אף תוך הפסח שרי מספק ספיקא שמא אין כאן איסור ושמא הלכה כהסוברים דלא אמרינן חוזר ונעור ביבש ביבש וסיים:
<b>עד</b> כה דברנו ביש ספק שנפל יי"ש על איזה מצות וכל שכן דלפי ציור השאלה אין שום ספק מנפילת יי"ש עליהן ועל צד היותר טוב יש לאכול איזו כיכרים מהמצות קודם פסח עיין מגן אברהם סי' תס"ז ס"ק ד' ובס"ק ב' ובדגול מרבבה ובטורי זהב סי' תמ"ז ס"ק ח' וכנסת הגדולה שם וריש סי' תס"ז שכתב דאין ספק של הר"ן מוציא מידי ודאי של רב"ה והרשב"א ומרדכי הארוך שהביא הבית חדש עיין היטב והבן וגם לדעת הר"ן דחמץ איסורא מיקרי כיון דשמו עליו מותר באוכל מקצת קודם פסח ואין כאן משום ביטול איסור לכתחלה דכל שיש ספק אם יש כאן איסור מותר לבטל לכתחלה כביורה דעה סי' פ"ד בשפתי כהן ס"ק ל"ח ובסי' צ"ב סק"ח ועוד דלא גרע מיבש ביבש דיכול לבשלו קודם פסח שיהא נימוח ויתערב בששים עיין במגן אברהם סי' תמ"ז סק"י ויש כאן הרבה ספקות שמא לא נתחמצו כלל ושמא הלכה דאין חוזר ונעור ואם תמצא לומר דחוזר ונעור שמא כבר נאכל האיסור ואין זה האיסור ובכי האי גוונא גם לפי פשטיות דברי הרמ"א בסי' תס"ז ס"ב דלא מהני ספק ספיקא לענין אכילה אין להחמיר אלו תורף דב"ק ובספר פאת השדה (ס' שו"ת קובץ קטן נדפס בלבוב שנת תרמ"ב) בסי' י"ג כתב להסביר דלא מהני גבי חמץ מה שנאכל אחד קודם הפסח לתלות האיסור בנאכל עי"ש טעמו:
<b>יט</b><b>)</b> <b>כזית</b> חמץ שנתערב בשני זתים של מצה ומדאורייתא חד בתרי בטיל יבש ביבש נסתפק הגאון אליעזר זיסמאן מח"ס ילקוט אליעזר הובא בספר פאת השדה (שו"ת דפוס לבוב תרמ"ב) סי' ל"ד דאפשר דדוקא לענין היתר אכילה הוא דמהני הביטול אבל לא לצאת ידי חובת מצוה שיהיו מותרים השלשה זיתים לשלשה בני אדם לצאת בהם ידי חובת מצה ורצה לדקדק כן מדברי רש"י ביומא ד' ס"ד ע"א גבי הא דאמר ר' אליעזר אם קרב ראש אחד מהם יקרבו כל הראשים והרב המחבר שדי נרגא בדבריו ועוד הרבו בראיות לכאן ולכאן ולא פניתי לעיין בדב"ק לך נא ראה:
<big><b>סימן</b></big> <big><b>טו</b></big>
<big><b>בדין</b></big> <big><b>מרור</b></big> <big><b>וחרוסת</b></big> <big><b>וארבע</b></big> <big><b>כוסות</b></big>
<b>א</b><b>)</b> <b>מרור</b> נוהגין ההמון למלול החריין לבטל חריפותו והג' בעל חות דעת אמר שאין יוצאין בזה וראיותיו נכונות לכן אין להקל ובפרט דאיכא למיחש לברכה לבטלה כן כתב הרב דרך פקודיך במצות עשה יו"ד בחלק הדיבור אות ה' ובהורמנותיה דמר אומר אני שאין להחמיר בזה כמו שמתבאר מדברי רבני האחרונים עיין באה"ט סי' תע"ג ס"ק י"א והרב שערי תשובה שם כתב דהמחמיר יחמיר לעצמו אבל לא לאחרים בפרט בדורות הללו חלושי המזג שהקלח שהוא חריף מאד מזיק הרבה וכו' עי"ש והרב ישועות יעקב שם סק"ב כתב מנהגנו על פי מר אבא הג' החסיד למלול החריין שאז יכול לאכול כזית ממנו ומה שמפקפק על זה חכם אחד מדברי הרשב"א בחידושי ברכות דהיכא דפרמינהו פרימי זוטי הופג טעמו ואנן בעינן טעם מרור וכו' (האריך ליישב וסיים וז"ל) ואם כן אינו ענין למרור שאין דרכו לאוכלו מבושל וכן דרך אכילתו למוללו פשיטא דלא נשתנה טעמו כלל והחוש מעיד שלא נאבד ממנו טעם מרור ויוצא ידי חובתו בחריין שנמלל ולזכות הרבים שיקיימו מצות ה' ולא נזקו הגופים החלשים הארכתי אף כי הוא פשוט מאד עכ"ל גם הרב חיי אדם בקונטריס נשמת אדם סי' ל"ג הביא בשם הרב חוות דעת כמו שכתב בישועות יעקב בשם חכם אחד על פי דברי הרשב"א לברכות ד' מ' (ד"ה קבעי עולא) והאריך לדחות ראיתו ומסיק דיש לנהוג כמו שכתב הגר"א וכן נהגו אחריו לאכול החריין מפורר כי אי אפשר בשום אופן לאכול אותו שלם בלי מפורר שהוא סכנת נפשות כמו שאירע לאיזה אנשים רחמנא ליצלן:
<b>ב</b><b>)</b> <b>מרור</b> שנכבש במים מעת לעת אם יוצא בו ידי חובתו עיין בסי' תע"ג במג"א ס"ק י"ד שפסק דאין יוצאין במרור שנשרה מעת לעת וכתב הרב משנת רבי אליעזר ח"ב ד' כ"ח ע"ד אות ט"ו דההמוניים אינם נזהרים ומניחים הירקות במים יותר ממעת לעת ולכאורה אינם יוצאים ידי חובתם ועיין באחרונים ז"ל מ"ש ולי נראה להתיר מטעם ספק ספיקא ספק אי הלכה כמ"ד דשיעור כבישה היינו שלשה ימים ואת"ל דהלכה מעת לעת ספק הלכה כרש"י וכן דעת התוס' ישנים כמו שכתב הרב חיד"א בפתח עינים בפרק ו' דברכות דדוקא בחומץ אבל לא במים וכל שכן דהוי מילתא דרבנן ובזה מודה הרא"ם עכ"ל. ולפי הנראה כונתו להתיר לעשות כן לכתחלה ולזה הוא דסיים ובזה מודה הרא"ם כלומר דאף דהרא"ם סובר דספק ספיקא בדאורייתא וחד ספיקא בדרבנן דאזלינן לקולא היינו דוקא בדיעבד ולא לכתחלה עיין מה שרשמתי בקונטריס הכללים במערכת הסמך אות ל') מכל מקום בדבר זה שיש ס"ס בדרבנן מודה דלכתחלה נמי שרי כנ"ל כעת בכונתו דבלא זה לא ידעתי להבין מאי מודה הרא"ם דקאמר. ואם לכך נתכוון עמו הסליחה דודאי אין לעשות מעשה לכתחלה על סמך שנתיר על ידי ספק ספיקא דאין לעשות ספק ספיקא בידים והכא הא סמי בידן שלא להשהותן כ"ד שעות בצירוף במים כי אם יסלקם אחר כ"ג שעות ויחזירם אח"כ למים דכי האי גוונא לא חשיב כבישה באיסורין (כמו שרשמתי בקונטריס הכללים מערכת הכ"ף אות מ"ד) וכן כתב הרב פרי מגדים באשל אברהם על דברי המג"א הנ"ל תקנה זאת בענין זה וכן בש"ע הרב מוהרש"ז באות כ"ט וכן כתב הרב חתם סופר בחיו"ד סס"י פ"א על לולב ומיניו שנותנים אותם בתוך המים ובשבת שבתוך החג נהגו להסירו מן המים על ידי נכרי בסוף היום כדי שלא יהיו כבושים ויופסלו (והבאתיו במערכת ארבעה מינים סי' ב' אות ב' בשדי חמד ח"א בחלק אסיפת דינים) ואולי סבירא ליה דבמידי דרבנן לית לן בה או שסובר דספק ספיקא בפלוגתא דרבוותא אפשר להתיר לעשות ספק ספיקא בידים עיין מה שרשמתי בקונטריס הכללים במערכת הסמ"ך אות ל"א ועל כל פנים לענין דיעבד נראה דיפה אמר רב דיש להתיר וכבר בא הדבר מפורש בחק יעקב סק"ך להתיר בדיעבד על פי דעת הסוברים דכבוש הוא בחומץ ושבזה אפשר דכולי עלמא מודו ודעת הסוברים דלא חשיב כבוש במעת לעת אלא בשלשה ימים וכן כתב שם הרב מחצית השקל בשם שו"ת פ"מ ותימה עליו ועל הזל"ח ח"ב בד' טו"ב ע"ב שלא ראו את כל נאות יעקב מה שכתב בחק יעקב הנ"ל ועיין למרן חיד"א בברכי יוסף אות ח' שכתב שבס' חק יוסף דחה דברי הח"י לענין דינא וכתב (הברכ"י) שאין דבריו מחוורין ושם באות ט' כתב בשם הרב פני"מ ח"ב סי' ק"י דכבוש במים מעת לעת אין יוצאין בו מכל מקום בתמכא שהוא קרין אף גם שרוי במים מעת לעת יוצאין בו (מסיגנון דברי מרן הברכ"י נראה דבשאר ירקות לא פשיטא ליה להפ"מ דיוצאין בכבוש במים מעת לעת אך מסיגנון דברי הרב מחצית השקל הנ"ל נראה קצת דקאי בשיטת הח"י להתיר בכל הירקות אף שבאמת הזכיר שם תמכא כמו שיראה הרואה וצריך לעיין בגוף הספר אין מצוי אצלי] ועיין בזה להרב כתב סופר א"ח סי' קכ"ב ובמה שכתבתי בקונטריס הכללים מערכת הכ"ף אות מ"ה:
<b>והרב</b> נהר שלום באות ו' הביא מה שכתב המג"א הנ"ל וכתב ולפי זה יש ליזהר בערב פסח שחל להיות בשבת שקונים ירקות מערב שבת ואם לא יניחם במים יכמושו ואין יוצאים בהם כמש"ל (שם באות ה' שקיל וטרי בזה והעלה כן עי"ש) ואם יניחם במים הוו להו כבושים ואפילו לא יהיו כלם בתוך המים איכא מאן דאמר ביו"ד סי' ק"ה דעל ידי הכבישה מפעפע למעלה הילכך יש לנהוג לכורכם במטפחת שרויה במים עכ"ל ולא תעזוב נפשי לשאול אמאי נקט אזהרתה בערב פסח שחל בשבת דלא שכיח כולי האי והרי בכל שנה גם כן צריכים אנו למודעי איך להתנהג בהירקות שקונים בערב פסח ועד הלילה שניה של פסח יכמושו ולבני ארץ ישראל ניחא אבל לנו היושבים בחו"ל צריך ליזהר בזה בכל שנה ודוחק לומר דהירקות שקונים בערב פסח לא יכמושו עד לילה שניה של פסח רק כשחל ערב פסח בשבת שלילה שניה של פסח היא ליל שלישית ודאי יכמושו ואהא קמזהר דהחוש יעיד שגם עד לילה שניה יכמושו ומאי דלא ניחא ליה לצוות שיוציאו המרור מן המים קודם מעת לעת אפשר דלא פסיקא ליה דלא חשיב כבוש בסירוגין או שמא לא יזהרו בזה ויבואו לידי שכחה:
<b>ג</b><b>)</b> <b>כתב</b> הרא"ש בפרק ערבי פסחים סי' כ"ה דמרור בעי כזית מדמברכינן על אכילת מרור וכתב הגאון שאגת אריה בסי' ק' דמשמע דזולת זה לא הוה בעי כזית ותמה עליו דהא ודאי בעי כזית מדכתיב ביה אכילה וסתם אכילה בכזית והאריך להוכיח כן עי"ש ובקונטריס אחרון שם הובא בשם הגאון מוהר"י צייטעלש בהגהותיו על הסמ"ק שכתב שהרא"ש לא נתכוון שמרור אין צריך כזית דהא ודאי איתקש לפסח רק משום דהברייתא דתני אכלו לחצאין יצא והמשנה דהביאו לפניו וכו' מיירי בדלית ליה שאר ירקי ולכתחלה צריך כזית מרור אף בטיבול ראשון והיינו דתני יצא דמשמע דוקא דיעבד לזה כתב הרא"ש דזה דוקא אם עושה הטיבול ראשון גם כן בחזרת דמברך בטיבול ראשון על אכילת מרור להכי צריך לכתחלה כזית ובדיעבד יוצא בכזית בשני הטיבולין אם אכלן בכדי אכילת פרס אבל בדאית ליה שאר ירקי לטיבול ראשון אין צריך כזית אף לכתחלה ודלא כהרמב"ם הנה גם הוא מודה דגם בלא נוסח הברכה ידעינן דאכילת מרור היא בכזית:
<b>אמנם</b> הגאון חתם סופר בסי' ק"מ כתב על הגאון שאגת אריה ותמהתי על זה הגאון במחילת כבודו לא ירד לעומק הענין ואלו דברי אשר כתבתי בתשובה אחרת זה שנים רבות ודברי ס' הנ"ל לא ראיתי אז כי אין דרכי לחפש בספרים אם לא יעוררני אדם עליו הנה כה אמרתי בפ' בא בפסח ראשון כתיב ואכלו את הבשר בלילה הזה צלי אש ומצות על מרורים יאכלוהו ובפ' בהעלותך בפסח שני כתיב על מצות ומרורים יאכלוהו וההפרש קל להבין בפסח ראשון איכא מצות עשה באכילת פסח בפני עצמו ובאכילת מצה בפני עצמו אך מרור אינו מצות עשה בפני עצמו אלא טפל לפסח ע"כ כתי' מ"ע של אכילה על שניהם פסח ומצה ואמר על מרורים יאכלו שני אלו נמצא כתיב אכילה בפסח ובמצה ולא במרור אמנם בפסח שני גם המצה טפלה לפסח ומי שאינו אוכל פסח שני אינו אוכל מצה ע"כ כתיב על מצות ומרורים יאכלנהו לפסח ולא כתיב אכילה אלא אפסח ולא אמצה ומרור ומכל מקום אף על גב דלא כתיב אכילה בהדיא במרור לא בראשון ולא בשני מכל מקום ודאי דבעי כזית דאיתקש למצה ופסח אלא שאין אנו יכולין להמציא זה מלבינו לכן הוכיח הרא"ש מדאמרינן בפרק ערבי פסחים דמברך על אכילת מרור שמעת מינה פשיטא לרבנן מהקישא הנ"ל דשיעורו בכזית ובדבריהם הללו ניחא מה שיש לדקדק בפע"פ בהא דהלל היה כורך מייתי קרא דבהעלותך ולא קרא דפ' בא והיינו משום דרבותא קא משמע לן דאפילו שני טפלים היינו מצה ומרור אינם מבטלים כזית א' של פסח שהוא עיקר טפי דמכל מקום מצות מיקרי ומצות אין מבטלים זה את זה אלו דברי שם:
<b>ואומר</b> אני הדל שאם הגאון חתם סופר היה רואה דברי רבינו התרומת הדשן בפסקים סי' רמ"ה היה שמח לקראתם דקרו בחיל דאכילה דכתיבה באורייתא לאו אמרור קאי וזה לשונו גם אכילת מרור אם אדם יכול לצאת ידי חובתו בקלח אחד עם העלין שלם כמו שהוא אף שאין בו כזית מטעם דבריה חשיב ולא בעינן כזית כי ההיא דירושלמי שהביא הרא"ש בכיצד מברכין אפילו לא אכל אלא פרידא אחת צריך לברך אחריה והרי דברים קל וחומר דאפילו ברכה דכתיב בה אכילה בהדיא באורייתא אפילו הכי חשבינן בריה פחות מכזית כל שכן מרור דלא כתיב ביה אכילה כלל דיאכלוהו אפסח קאי וכן כתב הרא"ש בערבי פסחים להדיא טעמא דבעינן כזית במרור משום דמברכינן על אכילת מרור ואין אכילה פחותה מכזית ולא יהא לשון ברכה כמאי דכתיבא באורייתא וכו' עכ"ל הרי דמשמע ליה וכן הבין מדברי הרא"ש דיאכלהו דקרא לא קאי אמרור ודברי הרא"ש הם כפשטן ולא כמו שפירש בכונתו הג' מוהרי"ץ בהגהותיו על הסמ"ק הנ"ל אלא דיש קצת הפרש בין מה שכתב מרן החתם סופר לדברי רבינו התרומת הדשן דלהתרומת הדשן נראה דלפי האמת אין למרור ילפותא דליבעי כזית רק מנוסח הברכה הוא דילפינן הכי ולהחתם סופר הברכה היא גילוי מלתא דאיתקש מרור למצה ואם כן מן הדין צריך כזית למרור כמו למצה וראיתי בשו"ת דברי מרדכי פרידבורג לגאון בדורנו בסי' מ"ח (השני) שהביא דברי השאגת אריה והגהות הסמ"ק הנ"ל והשיג על הגהות הסמ"ק מדברי התרומת הדשן שהבין בדברי הרא"ש כמו שהבין השאגת אריה וכתב דהגאון עמק יהושע בסי' ח' הביא ראיה לדעת הרא"ש דלולא הברכה לא בעינן כזית במרור ודחה ראיתו וכתב להוכיח כדעת השאגת אריה עי"ש דב"ק ואתה תחזה דלפי מה שפירש הגאון חתם סופר בכונת הרא"ש אין שום סתירה לדברי הרא"ש מהמקומות שהביא ואין להאריך ועיין בשו"ת בית יצחק א"ח לידידי הגאון אבד"ק פראמישלא יצ"ו סוף סי' ע"ד שפלפל בענין זה (בדברי מרדכי הראה לעיין בבית יצחק בסופו בתשובתו להגאון דשיקלאו לפי הנראה לא זהו הבית יצחק הנ"ל אלא ספר אחר שאינו מצוי אצלי):
<b>והגאון</b> שואל ומשיב במהדורא שתיתאה בסי' יו"ד עמד גם הוא בדברי הרא"ש והביא דברי השאגת אריה ועוד הוסיף לתמוה וכתב אמנם לדעתי היה נראה דלכאורה צריך ביאור גוף סברת הרא"ש מנא לן דנשתנה דין מרור ממצה ומכל השיעורים אמנם נראה לכאורה דבשלמא מצה שהיא זכר ללחם עוני שהיו אוכלים אם כן במידי דאכילה שיעור בכזית אם מפשטא דקרא או מהלכה למשה מסיני דאכילה בכזית אבל מרור זכר הוא שמררו את חיינו ולכך בלע מרור לא יצא דבעינן שיטעום המרירות ואם כן מאי ענינו לכשיעור ועוד נראה כיון דבפסח מצרים לא היה שייך שיעור דעוד היה להם דין בן נח ושיעורין לא נתנו לבן נח כדכתב הרמב"ם בתשיעי ממלכים וקודם מתן תורה היה להם דין בן נח ורק פסח ומצה שהן לדורות ואהדריה קרא אם כן אחר כך נשתנה השיעור שנתנה תורה ונתחדשה הלכה אבל מרור דבזמן הזה דרבנן דעיקר הוא מצותו על הפסח ואם כן לא עדיף מפסח מצרים שלא היה בו שיעור ואין צריך שיעור ומכל שכן המרור שטפל לפסח ובזה מיושבים כל קושיות השאגת אריה על הרא"ש עכ"ל ושוב האריך עוד בעניינים אלו וחידוש הוא שלא הזכיר מדברי התרומת הדשן וחתם סופר הנז"ל:
<b>וראיתי</b> אחר זמן רב שהגאון כתב סופר בסי' פ"ו האריך מאד בענין זה ולא איסתייעא מילתא לעיין בדב"ק לך נא ראה:
<b>ובמרור</b> של הכריכה שקיל וטרי ידידי הגאון בעל ספר מנחת משה בחלק א"ח סי' יו"ד אי סגי בציר מכזית דבטור סי' תפ"ו וברוקח סי' רפ"ג ובש"ע הרב מוהרש"ז סי' עת"ה מבואר דצריך כזית אלא דלמה שכתב הרא"ש בפרק ערבי פסחים סי' כ"ה דמה שצריך כזית במרור הוא משום הברכה. יש לומר דבכורך אין צריך כזית ומסיק דאף דאין להקל בזה נגד הפוסקים הנ"ל וצריך לדחוק לקיים מצות חז"ל מכל מקום מי שקשה לו לאכול כל הזתים יש לו לסמוך על רבינו הרא"ש במרור דכריכה בפחות מכזית ועיין עוד בספרו ברכת משה הנדפס חדש ממש בסי' מ"ב אות ג':
<b>ד</b><b>)</b> <b>מי</b> שאינו בקו הבריאה ואינו יכול לאכול כזית שלם אם חייב לאכול מה שאפשר לו לאכול או אינו עושה מצות כלל בזה עיין מה שרשמתי במערכת אכילה אות ד' (בשדי חמד ח"א בחלק אסיפת דינים):
<b>ואם</b> אי אפשר לו לאכול כלל אם חייב ללעוס בפיו מרור שיטעום ויפלוט או אפשר יקח איזה ירק שיש בו מרירות קצת לזכר בעלמא כמו שכן עושים איזה אנשים נשאל על זה הגאון דברי מרדכי (פרידבורג) בסי' ג"ן והביא דברי הרב חק יעקב סי' תע"ג ס"ק כ"א דמי שהוא חולה או איסטניס על כל פנים יאכל מעט או ילעוס בפיו לזכר טעם מרירות בלא ברכה וגדולה מזו כתב גאון מפורסם מאחרונים (מר ניהו מוהרש"ז עיין בש"ע שלו סי' תע"ג סל"א) דאם אין לו מרור יקח איזה ירק מר שירצה וכו' והוא שיש לו שרף וכו' ואם אין לו ירק שיש בו שרף טוב שיאכל איזה ירק שיש בו מרירות קצת לזכר בעלמא והוא יצ"ו כתב דאין נראה לו כן דיש לחוש לתקלה דכי משכח מרור ממש נמי שביק ליה ונקיט האי כדאמרינן בסוכה ד' ל"א ע"ב ואף דבסי' תרנ"א סי"ב בחסר אחד מהמינים קיימא לן דיטול השאר לזכר בעלמא ולא חיישינן לתקלה היינו כמו שכתב הרא"ש בפרק לולב הגזול י"ד דכיון דארבעה מינים מפורשים בתורה לא אתי למיטעי וגם על מה שכתב הרב חק יעקב ללעוס בפיו וכו' פקפק ומסיק דירק שאין יוצאין בו ידי חובה לכולי עלמא אסור ליקח דחיישינן לחורבה ומה שכתב הח"י ללעוס וכו' צ"ע ושם בסי' דן הביא מה שכתב לו רב אחד לפקפק על דבריו והשיבו לקיים דבריו שבסי' ג"ן עי"ש:
<b>ה</b><b>)</b> <b>חומץ</b> שנמצא בו פירור חמץ אם ראוי לעשות ממנו חרוסת לליל פסח רשמתי בסי' ג' אות ז':
<b>ו</b><b>)</b> <b>במאי</b> דאמר ריב"ל בפסחים ד' ק"ח ע"א נשים חייבות בד' כוסות וכו' כתב אלי רב רחומאי הגאון המפורסם חיים ברלין יצ"ו דנראה לו דין חדש בזה לשיטת רש"י אכתוב פה דב"ק ואשר השבתי לו בזה. וז"ל הגאון הנ"ל יצ"ו ראיתי במכתב לחזקיהו שעמד על דברי רש"י בפסחים ד' ק"ח ע"א בטעם ד' כוסות ששינה את טעמו ממה שפירש במשנה בריש פרקין כנגד ארבעה גאולות וכאן הוסיף לבאר שהם כנגד שלש כוסות של שר המשקים ורביעי ברכת המזון והגם ששני טעמים הללו נמצאו שניהם בירושלמי ובמדרש מ"מ יקשה למה לו להביא את שניהם ולא הספיק לו באחד. מהם ואם כך עלה במחשבה לפני רש"י להביא את שניהם היה לו להביאם כאחת בראש הפרק ולמה המתין מלהביא הטעם הב' עד ד' ק"ח וכבר עמדו על זה הגאונים באור חדש ופתח עינים אף אני אענה חלקי לבאר דברי רש"י על פי המבואר במדרש רבה פרשה ו' והוצאתי והצלתי וגאלתי ולקחתי ד' גאולות יש כאן כנגד ד' גזרות שגזר עליהם פרעה וכנגדן תיקנו חכמים ארבעה כוסות בליל פסח עכ"ל:
<b>והנה</b> מה הן ארבע גזרות בפרטן אין מבואר כאן במדרש אבל מבואר במדרש בשלח פרשה כ"ו לא שלותי מגזרה ראשונה וימררו את חייהם ולא שקטתי מגזרה הב' אם בן הוא והמיתן אותו ולא נחתי מגזרה ג' כל הבן הילוד וכו' הרי שלש גזרות וגזר רביעית מבוארת גם כן במדרש שמות לעיל פ"ה על גזרת התבן שזו היתה גזרה רביעית וכנגד ארבע גזרות הללו אמר הקדוש ב"ה ארבעה לשונות של גאולה וכנגדן תיקנו ארבע כוסות ומעתה יש לחקור דהרי שתי גזרות מהם השניה והשלישית לא גזר פרעה אלא על הזכרים אבל על הנקבות לא גזר אלא ב' גזרות הראשונה והרביעית ולמה התחייבו נשים בארבע כוסות לא היה להן להתחייב אלא בשתי כוסות לא מבעיא לפירוש המפרשים שאף הן היו באותו השיעבוד ודאי קשה שהרי לא היו אלא בשתי הגזרות ולא בארבע אלא אפילו לפירוש המפרשים שאף הן היו באותו הנם היינו שבזכותן נגאלו ג"כ קשה ארבע כוסות בנשים מאי עבידתייהו אמטו להכי כשהגיע רש"י למימרא דריב"ל נשים חייבות בארבע כוסות הללו שאף הן היו באותו הנס שביק טעמא קמא דארבע גאולות ונקיט טעמא אחרינא כנגד הכוסות של שר המשקים אלא ששינה רש"י מלשון הירושלמי ששם איתא כנגד ד' כוסות של שר המשקים והיינו משום דמנו גם לשון הפתרון של יוסף אבל רש"י תמך יתדותיו על ממרא דרבא בפ"ק דסוטה ד' ט' ע"א ובחולין ד' צ"ב ע"א דרק שלשה כוסות נאמרו במצרים ולא חשבינן רק הנאמר בחלום ולא מה שנשנה הדבר בפתרונו של יוסף והיינו משום דאם נחשוב גם לשון כוס האמור בפרשה בקיום הפתרון ויתן הכוס על כף פרעה ויהיו חמש כוסות אלא ודאי לא חשבינן אלא האמורים בחלום שר המשקים לבד והן שלשה כוסות ורביעי ברכת המזון וכן כתב גם בספר פתח עינים לרב חיד"א גאון:
<b>אלא</b> דבמשנה דריש פרקין הוכרח רש"י ז"ל למינקט טעמא דד' גאולות דהרי שנינו שלא יפחתו לו מארבע כוסות ואפילו מן התמחוי ואי משום הכוסות של שר המשקים לא היה לנו ליתן מן התמחוי רק ג' כוסות שהרי בכל השנה כולה אין חייבים ליתן מן התמחוי כוס ברכת המזון ומאי שנא האידנא לכן פירש רש"י במשנה הטעם משום ד' גאולות ומיושבין דברי רש"י כמין חומר דשפיר איצטריכו הני תרי טעמי תריצי:
<b>ולפי</b> דברינו יוצא לנו דין חדש דאשה המקבלת מן התמחוי אין חייבים גבאי צדקה ליתן לה מן התמחוי רק ג' כוסות ממה נפשך דאי משום טעמא דד' גאולות הרי אינה צריכה רק ב' כוסות אלא שכדי לחוש לטעמא אחרינא דכוסות שנאמרו בשר המשקים יש לתת לה ג' כוסות שנאמרו בחלומו אבל לברכת המזון אין צריך ליתן לה כוס מן התמחוי כן נראה לדעתי בדעת רש"י עכ"ד הגאון עליון נר"ו:
<b>וזאת</b> תשובתי האף אמנם דבריו חדים חריפים וזכים מאירים ומזהירים אית להו פירכא (לעני בדעת כמוני). א) לפי המצאתו תקשי לן על ריב"ל מנא לן דנשים חייבות בכל ארבע כוסות הלא חיוב ארבע כוסות לנשים לא יתכן אלא אם נאמר שהן כנגד שלש כוסות שנאמרו בחלום שר המשקים וכוס ד' לברכת המזון דאם נאמר שהם נגד לשונות של גאולה אין לנשים אלא שתים. וכיון דמדתנן ולא יפחתו לו מארבע כוסות ואפילו מן התמחוי מוכח דאין הטעם כנגד הכוסות דאם כן לא היה לנו ליתן מן התמחוי כוס ברכת המזון דמה נשתנה הלילה הזה אם כן מנא ליה לריב"ל לחדש טעם ולחייב את הנשים דתקשי ליה דממתניתין מוכח דאין הטעם אלא כנגד לשונות של גאולה ולפיהן אין לנשים אלא ב' כוסות:
<b>ב</b><b>)</b> <b>מה</b> שכתב מני"ר שיחל"א דרש"י ששינה מלשון הירושלמי ששם נאמר ד' כוסות והוא כתב ג' כוסות תמך יסודתו על דברי רבא בסוטה וחולין וכו' הנה אם בעל השמועה בירושלמי היה איזה אמורא יהיה מי שיהיה (חוץ מריב"ל) החרשתי ויכולנו לומר דאותו האמורא לא סבירא ליה כרבא והוה ניחא לן לפרש מילתיה דריב"ל (דאמר נשים חייבות בארבע כוסות וכו') כשיטת רבא בש"ס דילן. אמנם אנן דחזינן דבעל השמועה בירושלמי מר ניהו ריב"ל איך נרהיב עוז לפרש מילתיה דלא כשיטתיה הא ודאי מילתא דתמיה ומרן מוהרד"ף בספר שושנים לדוד פרק ערבי פסחים התפלא על מאור הגולה רש"י מה ראה על ככה לשנות לשון המדרש בבראשית רבה שאמרו ארבע כוסות ובציר חדא ונקיט בידיה תלת ואני עני כתבתי על הגיליון דנעלם ממנו דברי הש"ס ירושלמי בזה דאילו ראה דברי הירושלמי היה מגדיל התימה אחרי ששמועות הללו שתים זו שמענו מפי ריב"ל עצמו דאילו על דברי המדרש נוכל ליישב דניחא ליה לרש"י לפרש מילתיה דריב"ל כשיטת רבא שבתלמודין כמ"ש כת"ר יחי' אך מה שמבואר בירושלמי שבעל השמועה הוא ריב"ל אינו מתיישב על הלב כלל. ובתוס' מרדכי כשהוקשה לו דנימא ד' לחמים כתב דלכך יש מפרשים שהוא כנגד ארבע כוסות של פורענות שעתיד להשקות את ישראל ארבע כוסות של נחמה וכו' עי"ש ושבקי היש מפרשים דרשת ריב"ל שבירושלמי ואינו מן התימה מאחר שדבריהם מיוסדים על גופא דמתניתין ולא יפחתו לו מארבע כוסות ולא על מילתיה דריב"ל מצו לפרש מאי דמסתבר להו אבל רש"י עומד בפר"ש דברי ריב"ל הא ודאי ראוי ונכון לפרש כשיטתו בכל מכל כל:
<b>וראיתי</b> להרב בגדי ישע על דברי המרדכי שכתב שמפני קושית התוס' מרדכי דנימא ד' לחמים הוצרך רש"י לטעם שני (שבדף ק"ח) כי היכי דלא נימא ד' לחמים ובההוא טעמא לחוד לא סגי דמאן לימא לן דיקח כוסות כנגדן מאחר דאינם רומזים על גאולת ממצרים וכו' עי"ש ופלא בעיני שלא זכר שר שחז"ל דרשו שנתבשר יוסף בחלום זה על הגאולה כמו שכתב הרב פני משה על הירושלמי שם ודבריו נאמנו מאד עיין בש"ס דילן בחולין ד' צ"ב ע"א ובראשית רבה סדר וישב פרק ח' ואמר יוסף לשר המשקים את בשרתני בשורה טובה אף אני אבשרך בשורה טובה עי"ש. ומה שכתב ידידי הגאון הנ"ל יצ"ו דאם באנו לחשוב כוס של פתרון החלום היה לנו לחשוב גם כוס של קיום החלום וכתב כן גם בשם מרן חיד"א בספר פתח עינים בפירוש מוהרז"ו על דברי הב"ר הנ"ל הקשה כן וניחא ליה שהחלום עם הפתרון יש לחשבם יחד ולא הפתרון עם המעשה לכן נכון לומר דגירסא אחרת היתה לרש"י בירושלמי כמו שכתב ידידי הגאון אישי כהן גדול מוהרש"ך מווילנא יצ"ו בהגהותיו מראה כהן:
<b>ג</b><b>)</b> <b>כל</b> לגבי דידי אין שום נפקא מינה לדינא בין הני טעמי דהא ודאי לא הוו אלא רמז ואסמכתא בעלמא דבלא הני טעמי נמי כך נראה לחז"ל לתקן להודות לה' ד' פעמים בלילה הזה ולפי שאין אומרים שירה אלא על היין תקנו ארבע כוסות של יין (כמ"ש מרן מוהרד"ף על קושית התוס' מרדכי) ואף אי לא שייכי הני רמזי איתא לתקנתא דרבנן ולכן נראה לי דאף לטעם דכנגד הכוסות נותנים מהתמחוי כל הארבע כוסות אף אם בעלמא אין נותנים כוס ברכת המזון מן התמחוי משום דאין כוס זה בא בשביל ברכת המזון כדאמרו בש"ס סוף ד' קי"ז ד' כסי תקינו רבנן כל חד וחד ניעביד ביה מצוה וכתב רשב"ם כלומר ראוי שיעשה בו מצוה וכו' שאף כאן אין הכום בא בשביל ברכת המזון. ואף לטעם דכנגד לשונות של גאולה נראה לי דנשים חייבות בכולהו דמפני שאף הן היו באותו הנס ראו חז"ל לכללן בהדי גברי בתקנתא דידהו ולא פלוג רבנן והשוו תקנתם שכולם חייבים בכל ארבע כוסות וכימי צאתנו ממצרים יראנו נפלאות ותחזנה ענינו בנין בית מקדשנו במהרה בימינו אכי"ר:
<b>ו</b><b>)</b> <b>חתן</b> בליל פסח יברך השבע ברכות בכוס ברכת המזון ולא על אחד השש ברכות ובורא פרי הגפן על כוס אחר כמו שעושים בשאר הזמנים והרב יעב"ץ כתב בסידורו דיכול גם כן לעשותן בשתי כוסות ויניח לכוס רביעי את אשר בירך עליו ברכת חתנים כן כתב הרב עיקרי הד"ט בסי' י"ט אות כ' בשם מרן חיד"א בחיים שאל ח"א סי' ע"ב אות י"ג וכתב על דבריו ולי נראה טוב ונכון הדבר לעשותו כסברת הרב ברכות המים סי' תע"ט שכתב שאף למנהגם שמברכין השבע ברכות על כוס אחד מכל מקום בליל פסח אחד מהמסובין יברך שש ברכות על כוס שלו והמברך ברכת המזון יברך בכוסו וציין לעיין בספר יוסף אומץ (למרן חיד"א) סי' מ"ז ואין אצלי ס' יוסף אומץ לידע מאי אמר רב בזה אך ראיתי שהרב המגיה לספר זכור לאברהם אלקלעי בחלק ג' בחלק אהע"ז במערכת ברכת חתנים הביא תורף דב"ק שביוסף אומץ שחיזק דבריו שבחיים שאל שהנכון שיברך ברכת חתנים על כוס ברכת המזון דכיון שפסק כן והעיד שכן המנהג אף דבשאר ימות השנה אין אנו נוהגים כן עתה בליל פסח הנכון לברך שבע ברכות וברכת המזון על כוס אחד:
<b>ורבין</b> חסידא בספר כפי אהרן ח"ב עמד לברר דין זה והביא דברי הרבנים חיים שאל וברכות המים דשניהם שוים לומר ברכת המזון וברכת חתנים על כוס אחד אלא שיש הפרש ביניהם דלמרן חיד"א צריך לברך בתחלה ברכת היין ואחריה שש הברכות ולהרב ברכות המים בתחלה יש לברך שש הברכות ואחריהן בורא פרי הגפן ומר ניהו מרן המחבר האריך להכריח כדעת הרב ברכות המים והשיב על כל הראיות שהביא מרן חיד"א בחיים שאל להכריח סברתו והביא שהרב פחד יצחק במערכת ברכת חתנים בברכת המזון הביא תשובת הרב ישראל פי נצי ומבואר שסובר כדעת הרב ברכות המים ואף שמרן חיד"א הביא שבחידושי הריטב"א לכתובות הביא דבריו רבינו בצלאל באסופת זקנים על דף ז' ע"ב הביא שתי הסברות יש אומרים לברך ברכת היין תחלה ויש אומרים לברך ברכת חתנים בתחלה מכל מקום כיון שהריטב"א לא הכריע יש לנו לתפוס כדעת רבינו נסים גאון שהביא המרדכי בפרק ערבי פסחים סי' ל"ז שמתבאר להדיא שדעתו לברך בכל זמן ברכת היין באחרונה ולכן העיקר כדעת הרבנים ברכות המים ומהרי"ף שבפחד יצחק ועיקרי הד"ט לברך ברכת היין באחרונה ולא שנא לן בין כשמברך על שתי כוסות לכשמברך על כוס אחד וכן עשה מעשה בחופת מר נכדו אברהם רחימא יצ"ו וביאר עוד שכן הדין בברכת אשר ברא שמברכים כשאין שם עשרה לברך אותה קודם ברכת היין אלו תורף דב"ק:
<b>ח</b><b>)</b> <b>בזמן</b> הבית שהיו להם עבדים שאינם משוחררים וכן בזמן הזה בערי תוגרמה לא נתבאר בפוסקים אם חייבים בארבע כוסות ככל מצות שהנשים חייבות או לא ונראה דתלי בפלוגתא דרשב"ם ותוספות בפסחים ד' ק"ח ע"ב בפירוש אמרם שאף הן היו באותו הנס דרשב"ם שפירש שעיקר הנס נעשה על ידן זה לא שייך בעבדים בזמן הבית אבל למה שפירשו התוספות שאף הן היו משועבדות לפרעה במצרים גם העבדים בכלל החיוב ועיין בכרתי ופלתי בהלכות שחיטה סי' א' סק"ג ודוק כן כתב ידידי הגאון מוהרש"ף אבד"ק ליאדי יצ"ו בספרו הבהיר כנים חמד ח"ג ד' ח' סוף ע"א ודברי הגאון בפלתי שם הם שעל מה שכתב מרן הכל שוחטין אפילו נשים ועבדים הביא מה שנחלקו רבותינו הטורי זהב והשפתי כהן בסתם עבדים האמור בש"ס אם הם שאינם משוחררים שוב כתב ודע דהרמב"ם בהלכות מגילה פרק ראשון דין א' כתב הכל חייבים בקריאת מגילה אנשים ונשים גרים ועבדים משוחררים הרי שלא כתב סתם עבדים רק עבדים משוחררים אך באמת יש לומר דסבירא ליה דאף דכללא דכל מה שאשה חייבת עבד חייב מגזרה שוה דלה לה במגילה דנשים גופייהו חייבות מטעם שהיו באותו הנס וזה לא שייך בעבדים ולא גזר המן רק על בני ברית ולא על עבדים לכן עבדים פטורים ולכן כתב הרמב"ם משוחררים וזה באמת נגד דעת התוספות דהקשו למה לי קרא דנשים חייבות בארבע כוסות תיפוק ליה דהיו באותו הנס דיש לומר דאיצטריך דמכח היו באותו הנס היו עבדים פטורים מה שאין כן השתא דרבינהו קרא אף הם חייבים מגזרה שוה דלה לה עכ"ל ומובן מזה שדעת הגאון בפלתי דמאי דעבדים חייבים בארבע כוסות הוא משום דרבי קרא חיובא בנשים דאי לאו הכי מטעמא דהיו באותו הנס לא הוה מחייבינן לעבדים בארבע כוסות וזה כנגד היסוד של הרב יצ"ו שכתב דלפי פירוש התוספות בההיא דהיו באותו הנס שהיו משועבדות לפרעה גם העבדים חייבים זהו מה שנראה בכונת רמיזתו וציינו לדברי הכרתי ופלתי
<b>ואולם</b> לי הדל פליאה דעת ממנו ואני בער ולא אדע היכן מצינו שהקשו התוספות כן שהרי זה לשון התוספות בפסחים ד' ק"ח (על מה שאמר רבי יהושע בן לוי נשים חייבות בארבע כוסות שאף הן היו באותו הנס ואי לאו האי טעמא לא היו חייבות משום דנשים פטורות ממצות שהזמן גרמא אף על גב דארבע כוסות דרבנן כל דתקון רבנן כעין דאורייתא תקון עכ"ל הנך רואה שאין שום רמז בדב"ק ממה שכתב בשמם ואעיקרא דמילתא לא ידענא שום ילפותא בש"ס לחיובי נשים בארבע כוסות לבר מטעמא שהיו באותו הנס כי היכי דתיקשי להו לרבותינו התוספות למה לי קרא וכו' ולולי דמיסתפינא אמינא שיש טעות סופר בדב"ק ובמקום ארבע כוסות צריך להיות אכילת מצה וכונתו למה שכתבו התוספות במגילה דף ד' ד"ה שאף יש מקשה למה לי היקשא דכל שישנו בבל תאכל חמץ ישנו בקום אכול מצה תיפוק לי' משום שהן היו באותו הנס אף הוא היה מתכוין ליישב קושיא זו דאי חיובא דנשים הוה מהאי טעמא היו עבדים פטורים וכו' ולכל הדברות מאי דפשיטא ליה להגאון פלתי דמטעמא דהיו באותו הנס היו העבדים פטורים מארבע כוסות או מאכילת מצה דמשמע ליה שהעבדים לא היו בכלל הנס נראה שאינו מוכרח ואף אם לגבי מגילה נאמר דהם לא היו בכלל להשמיד דלא עליהם היתה גזרת המן מכל מקום לגבי ארבע כוסות או אכילת מצה לפי פירוש התוספות בשאף הן היו באותו הנס שהיו משועבדות לפרעה נראה דשפיר קאמר ידידי הרב כרם שלמה יצ"ו שגם העבדים היו בכלל הנס ולא עוד אלא דגם בגזרת המן יש לומר דלפי פירוש התוספות גם עבדים היו בכלל הנס דכיון דגזר המן על כל בני ברית וסתם עבדים מלין אותם לשם עבדות הרי גם הם היו בכלל בני ברית בגזרת המן ומה שנראה מדברי הרמב"ם דעבדים שאין משוחררים פטורים מקריאת מגילה אפשר שטעמו משום שמפרש כרשב"ם דעיקר הנס נעשה על ידן אבל לפי פירוש התוספות ודאי גם הם חייבים ומטעם שהיו באותו הנס כן נראה לפום ריהטא וצריך להתיישב והודעתי מזה לידידי הרב כרם חמד יצ"ו וכתב לי שכדברי ממש נמצא בהקובץ תורה מציון חוברת ב' סי' ל' דף ל"ה ע"א האי קושיא והאי פירוקא:
<b>ט</b><b>)</b> <b>נשאל</b> רבין חסידא בס' כפי אהרן ח"ב סי' ח' אם נשים רוצות לעשות הסדר של ליל פסח בחבורה לעצמן על ידי אשה חכמה שיודעת לקרות ההגדה ולעשות כל הסדר על פי הדין אי שפיר דמי או לא והשיב דאף דלכאורה נראה שיכולות לעשות כן כמו בזימון בסי' קצ"ט דאף שאינן מצטרפות לזימון עם אנשים מזימנות לעצמן וכן במגילה וכו' מכל מקום בסדר של פסח יש מצות רבות יש שהן מדרבנן ויש מדאורייתא כקריאת ההגדה וכולן מצות שהזמן גרמא ונשים פטורות ורק מטעם שאף הן היו באותו הנס באנו לחייבן ודעת הרבה פוסקים דטעם זה לא מהני אלא למצות דרבנן ולא למצות דאורייתא וא"כ אינן חייבות בסיפור יצי"מ בלילה הזו דהיא מצוה שהזמן גרמא ונחלקו הקדמונים במצות שהזמן גרמא אם רשאות לקיים המצוה ולברך גם כן או דוקא לעשות המצוה בלא ברכה הוא דרשאות ודעת מרן בסי' תקפ"ט כצד זה ומה שנוהגות הנשים לברך על שופר ולולב הוא שלא כדעת מרן וכתב מרן חיד"א בברכי יוסף סי' תרנ"ד אות כ' שנכון לבטל מנהגן אלא ששוב מצא להן סמך מתשובות מן השמים ובאמת שאין זה מספיק אלא שקשה לבטל מנהגן ואם כן ברכת אשר גאלנו בלי ספק היא על גם יציאת מצרים וכיון שקריאת ההגדה היא מצוה שהזמן גרמא ואין הנשים חייבות משום דלמצוה דאורייתא לא מהני הטעם דאף הן היו באותו הנס אין נכון לעשות שלא כדעת מרן ואף שבשופר ולולב נהגו לברך הטעם בשופר הוא מפני שלא כל הנשים יכולות לבא לבית הכנסת לצאת בתקיעת השליח צבור ולולב הרי היא מצוה שבגוף ואי אפשר על ידי שליח ומיסתיין להחזיק במנהגן בדבר שכבר נהגו כן מקדם קדמתה ולא לחדש דבר מעתה לעשות לכתחלה היפך דעת מרן הבית יוסף והרי בקל יכולות לשמוע מפי האנשים לכן אין להקל להן לעשות הסדר לעצמן רק תשמעו מפי האנשים אלו תורף דב"ק
<b>נשמט</b> <b>מסידור</b> <b>הספר</b> <b>במקומו</b> <b>בסי'</b> <b>ט'</b> <b>אות</b> <b>ט"ל</b> <b>בסוף</b> <b>האות</b> <b>חסר</b> <b>כל</b> <b>הד"ה</b> <b>הנדפס</b>
<b>פה</b> <b>מטה</b><b>.</b> <b>וכזאת</b> תמיה לי על מה שראיתי להגאון בית שלמה בסי' כ"ג שנשאל בישראל שמכר היי"ש שלו לנכרי קודם הפסח כדינו ובתוך הפסח מכר אותו היי"ש לישראל אחד (אשר קנה ממנו כמה פעמים לפני הפסח שיקחנו אחר החג ולעזה עליו [על הקונה] המדינה על אשר קנה חמץ בפסח ורב אחד אמר שחלילה לעשות כן שהוא פרצת גדר ומופלג אחד אמר שאין בזה חשש איסור ונשאל הגאון לחוות דעתו והשיב שנראה דאסור לעשות כן מתרי טעמי. א') שהוכיח סופו על תחילתו שמכירתו קודם פסח להנכרי היתה רק הערמה וקתני בתוספתא ובלבד שלא יערים ופירש הבית חדש בסי' תמ"ח שלא יניח חותם על חמץ והט"ז מחמיר מאד בזה אף בדיעבד רק שהחק יעקב כתב שאם הניח חותם אחר המכירה אין לאסור בדיעבד ומבואר שם דלכתחלה אסור לעשות כן אף אחר המכירה אף שלא היתה הערמה ניכרת בשעת מכירה ויש לפקפק גם על דיעבד לדעת הרמב"ם שפסק בש"ע יו"ד סי' רכ"א סעיף ט' כמותו דאמרינן בכי האי גוונא הוכיח סופו על תחילתו אם כן אף בדיעבד יש לאסור אך יש לחלק דשם יש גילוי דעת יותר וכו' אמנם לכתחלה כתב גם החק יעקב לאסור וכו' (שקיל וטרי עוד בדין הוכיח סופו על תחילתו וגם בהגהה מבן המחבר האריך קצת בזה וסיים) מכל מקום דבר מכוער מאד הוא ונוטל להערמה ניכרת. ב') משום שרוצה בקיומו של חמץ וכו' אלו תורף דב"ק הנה מתבאר דרפיא בידיה אם יש לאסור אף בדיעבד ומצדד אי אמרינן בזה הוכיח סופו על תחילתו שהוא מחלוקת הרשב"א והרמב"ם ואנכי לא ידעתי למה לא יהא אסור אף בדיעבד מטעם שעל ידי מכירתו להישראל בפסח הרי נתבטלה מכירתו להנכרי קודם הפסח ואם כן החמץ ברשותו והוי חמץ של ישראל שעבר עליו הפסח שאסור בהנאה:
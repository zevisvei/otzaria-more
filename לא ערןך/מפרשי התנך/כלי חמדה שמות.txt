<h1>כלי חמדה שמות</h1>
ר' מאיר דן פלוצקי
<b>פרשת</b> <b>שמות</b>
<b>א</b><b>)</b> <b>בסנהדרין</b> (דף נ"ח ע"ב) אמר ר' חנינא עכו"ם שהכה את ישראל חייב מיתה שנאמר ויפן כה וכה וירא כי אין איש ויך את המצרי. וברש"י ז"ל ד"ה ויך את המצרי כתב בזה"ל משום דהכה איש עברי עכ"ל. נראה דבא להזהיר בזה דלכן נקט ר"ח דוקא עכו"ם שהכה את ישראל דדוקא אם מכה ישראל דינא הכי כיון דהתם ג"כ הכה איש עברי. ועיין בחידושי הר"ן ז"ל שמסופק בדעת ר"ח אם הכוונה דוקא על ישראל משום דהי' קודם מתן תורה. אמנם יגיד עליו ריעו מימרא דר"ח הסמוכה לזו בש"ס שם בזה"ל ואמר ר"ח הסוטר לועו של ישראל כאילו סוטר לועו של שכינה שנאמר מוקש אדם ילע קודש דהכא ע"כ כוונת ר"ח על ישראל בדוקא כמו שפירש רש"י ז"ל ד"ה מוקש אדם עיי"ש. א"כ נראה דה"ה הכא בדקדוק נקט ר"ח ישראל. דדוקא בעכו"ם שהכה את ישראל דינא הכי. אך לכאורה קשה מנ"ל לר"ח הא דילמא גם ב"נ שהכה ב"נ דינא הכי דחייב מיתה והכא מעשה שהי' כך הי' שהכה איש עברי ולא משום דצריך דוקא להיות בגדר ישראל דהרי בנ"י קודם מתן תורה ג"כ לא היו בכלל ישראלים גמורים:
<b>ונראה</b> דר"ח דייק זה מדכתיב וירא כי אין איש שבין עפ"י פשוטו שנתירא מאיש אחר ובין עפ"י מדרשו שראה שאין עתיד לצאת ממנו איש קשה אם דינא הוא דב"נ חייב מיתה על שהכה את חבירו א"כ נתחייב מיתה מדינא והי' מוטל על משה להרגו מצד מצות דינים וכמ"ש הר"מ ז"ל טעם עונש בני שכם משום זה שלא הרגו את חמור א"כ למה הי' משה רבינו מתיירא לקיים המצוה המוטלת עליו. וגם מה נ"מ אם יש עוד מי שיצא ממנו או לא לכן דייק מזה ר"ח דרק ב"נ שהכה את ישראל גמור חייב מיתה וכיון דלא היו עוד אז בכלל ישראלים גמורים רק להחמיר הי' דינם כישראל לכן ל"צ לסכן את עצמו בהריגתו וכן אם הי' רואה שעדיין עתיד לצאת ממנו זרע מעליא לא הי' הורגו אמנם מפני שראה שאין איש כפשוטו וכמדרשו לכן הרגו וזה נכון בפירוש דברי ר' חנינא:
<b>ועפי"ז</b> עמדתי על כוונת מרנא הכסף משנה ז"ל שכתב על דברי הר"מ ז"ל פ"י ממלכים הל' ו' שכתב בזה"ל. ועכו"ם שהכה את ישראל אפי' חבל בו כ"ש אינו נהרג וכתב הכ"מ ז"ל דהר"מ ז"ל ס"ל דקרא דויפן כה וכה אסמכתא בעלמא הוא עכ"ל. וכבר תמהתי עליו בספרי דלמה צריך לדוחק הזה תיפוק לי' כיון דויפן כה וכה נראה דלא נתחייב מיתה מדינא דאל"כ למה הי' צריך לראות שאין איש. אמנם עפ"י דברינו א"ש דברי הכ"מ ז"ל כיון דהר"מ ז"ל ג"כ מדייק דינא דר"ח דעכו"ם שהכה את ישראל דוקא א"כ א"ש הא דויפן כה וכה לראות אם אין איש כיון דלא נתחייב מיתה מדינא מחמת שלא הי' עוד בכלל בני ישראל גמורים וא"כ במכה ישראל גמור צריך להיות נהרג ג"כ ולכן כתב מרן ז"ל דדעת הר"מ ז"ל דקרא אסמכתא בעלמא הוא והיינו כמו שפירשו המפורשים דלא משום שהכה את ישראל חייב מיתה אלא משום שבא על אשתו. ולפי שזה נתגלה רק למשה רבינו ע"י רוה"ק לכן הרגו רק ע"י שם המפורש אבל משום שהכה ישראל אינו חייב מיתה בדיני אדם:
<b>ובעיקר</b> פירושא דקרא נלענ"ד להעיר בדבר חדש עפ"מ דמבואר בדברי רבותינו ז"ל דמשה רבינו הי' באותו מעשה בן י"ב שנה וכן נראה מדברי רש"י ורמב"ן ז"ל. ועיי' ברמב"ן ז"ל שהביא כן מחז"ל ולכן דחקו לפרש ויגדל היינו שבא לכלל דעת או שפרעה נתן לו גדולה ולא פירשו כפשוטו מפני שבאמת לא הי' גדול עוד בד"ת וא"כ נראה פשוט דאע"ג דנתחייב המצרי מיתה מ"מ לא הי' מוטל על משה רבינו להרוג אותו כיון דעוד הי' קטן ואינו בני מצות כמבואר בר"מ ז"ל פ"י מהל' מלכים הל' ב' עיי"ש ולכן שפיר דוקא מפני שראה שאין איש היינו כפשוטו וכמדרשו הי' הורג אותו אבל להסתכן עליו וכן אם הי' רואה שעתיד לצאת ממנו זרעא מעליא לא הי' הורגו כיון דאין מוטל עליו להרוג אותו מצד שהוא עדיין קטן. וזה נכון וברור:
<b>ואולי</b> י"ל בזה פירוש הקרא ויפן כה וכה וירא כי אין איש היינו שראה שלא הי' איש בזה שהרג את העברי לכן הרגו הוא דאם הי' איש היינו גדול ממש א"כ מצות הריגה מוטלת על הגדול ולא עליו אבל כיון שאין איש ע"כ קיים הוא בו מצות דינים. איברא דיש לעיי' לפי דעת הפוסקים דבב"נ ל"צ גדול בשנים ובשערות ומשבא לכלל דעת הוי בכלל גדול א"כ לענין זה לדין ב"נ הוי בכלל גדול. אך יש לדחות דנהי דפסק הר"מ ז"ל דמוטל על ישראל ג"כ לדון דיני ב"נ מ"מ כיון דבדיני ישראל עדיין הוא קטן וא"כ כיון דמשה רבינו דינו כישראל אינו מוטל עליו לדון את המצרי ויש בזה פנים לכאן ולכאן. וי"ל בזה דיקדוק הלשון מה שאמרו לו דתן ואבירם מי שמך "לאיש" שר ושופט עלינו וגו'. שלכאורה הך תיבת "לאיש" מיותר. ולהנ"ל י"ל בטוב טו"ד. דאמרו לו כיון דבעצם אתה אינך עוד איש בדיני ישראל נהי דלענין ב"נ עשית עצמך איש והרגת את המצרי אבל מי שמך לאיש שתהי' גם שר ושופט עלינו דהרי אנחנו בני ישראל ובדיני ישראל אין אתה איש כלל. ויש לפלפל הרבה בזה ואכ"מ:
<b>ב</b><b>)</b> <b>במסכת</b> עכו"ם (דף כ"ז ע"א) איתמר מניין למילה בעכו"ם שהיא פסולה דרי בר פפא משמי' דרב אמר ואתה את בריתי תשמור וריו"ח המל ימול מאי בינייהו וכו' איכא בינייהו אשה למ"ד ואתה את בריתי תשמור ליכא דאשה לאו בת מילה היא ולמ"ד המל ימול איכא דאשה כמאן דמהילא דמיא. ומקשינן בגמ' ומי איכא למ"ד אשה לא והכתיב ותקח צפורה צר ותכרות קרי בי' ותכרת דאמרה לאינש אחרינא ועבד. ואב"א אתיא איהו ואתחלה. ואתא משה ואגמרה עכ"ל הגמ'. והנה הך תירוץ דואב"א אין לו מובן כלל כיון דאמרינן השתא דמילה באשה פסולה איך מותרת להתחיל. ומ"ש משחיטה דשחט הפסול וגמר הכשר פסול משום דישנה לשחיטה מתחילה ועד סוף ה"ה מילה כיון דמבואר להדיא בשבת (דף קל"ג ע"ב) דליכא על אומן שמתחיל במקצת מילה ואינו גומר עונש כרת משום חילול שבת משום דיכול לומר אנא עבדית פלגא דמצוה עיי"ש. מבואר להדיא דמצות מילה מתחילה ועד סוף וא"כ כיון דאמרינן דאשה פסולה למול נראה ברור דגם ההתחלה פסולה ע"י אשה. וראה נפלאות בתורת ד' בר"מ ז"ל פ"ב ממילה הל' א' שס"ל דמילה באשה כשירה אבל נכרי לא ימול כלל עכ"ל הרי שדקדק רבינו ז"ל לכתוב דגם ההתחלה פסול ע"י עכו"ם וכמוש"כ א"כ השתא דס"ל דמילה באשה פסולה גם אשה פסולה להתחיל המצוה (וראיתי בספר חוט המשולש הובא בשם פרדס דוד כיון דאין המצוה נקראת אלא על מי שגומרה אין נפ"מ אם ההתחלה הי' ע"י פסול וזה בדותא ואין צריך להשיב עליו ולדבריו לר' נחמי' דס"ל דעיקר דמצוה הוא המתחיל כמבואר במדרש תהלים מובא בתשו' שב יעקב סי' י"ג עיי"ש והי' מותר לגמור ע"י פסול אלא ודאי דזה אינו ענין כלל להכשר המצוה והבן כי קצרנו] וראיתי בספורנו שכתב שהיא מלה אותו ואח"כ לא הניח עוד המלאך לגמרי ואמרה חתן דמים למולות היינו שצריך פריעה ג"כ וזה עפ"י הירושלמי פרק ר"א דמילה דר"א בן פזי יליף מזה מילה ופריעה עיי"ש. ונראה מדבריו ז"ל דצפורה מלה אותו ומשה פרע אותו. אך זה בודאי לא יתכן לכאורה ח"נ דמילה באשה פסולה:
<b>אמנם</b> לאחר העיון נלענ"ד דבאמת כן כוונת הגמ' לתרץ אב"א דהיינו דהיא מלה ומשה רבינו פרע והטעם נראה לענ"ד ונקדים לבאר פלוגתת רב וריו"ח דרב יליף לה מואתה את בריתי תשמור וריו"ח לא יליף לי' מקרא זה אלא מהמול ימול. וקשה אמאי לא יליף לה מטעמא דרב דלכאורה זה נכון מאוד דעכו"ם שאינו בן ברית צריך להיות פסול וכמו דקיי"ל בציצית ותפילין ושחיטה לכן נלענ"ד דרב וריו"ח אזלי בזה לשיטתם ונקדים מה שיש לתמוה על הר"מ ז"ל שפסק דבני קטורה חייבין במילה לדורות ואיך אפשר לומר כן כיון דכתיב מפורש בתוה"ק ואתה את בריתי תשמור אתה וזרעך אחריך לדורותם וכיון דבני קטורה לאו בכלל זרעו של אברהם איך אפשר לומר דחייבים במצות מילה ובאמת הוא קושית הגמ' בסנהדרין (דף נ"ח ע"ב) ותירץ את בריתי הפר לרבות בני קטורה אך א"כ הוי סתירה בקראי מרישא לסיפא ובאמת נראה שזה שדוחקתו לרש"י ז"ל לפרש דכל השו"ט בגמ' על בני קטורה עצמן בני אברהם משום דאין סברא דאברהם אבינו לא מל כל בניו שהיו לו בחייו. אבל לדעת הר"מ ז"ל קשה כנ"ל וגם דעת רש"י ז"ל צ"ע דהר' מבואר בקרא וערל זכר אשר לא ימול את בשר ערלתו ונכרתה וע"כ דקאי על מילת גדולים וכבר נתקשה בזה בחידושי הר"ן ז"ל בסנהדרין שם:
<b>ומה</b> שנראה לענ"ד שזה שדוחקתו להירושלמי שבת פרק ר"א דמילה לומר דא"א נצטווה על הפריעה ג"כ ויליף לה מדכתיב המול ימול אחת למילה ואחת לפריעה. ומעתה י"ל עפ"מ דמבואר בר"מ ז"ל דעיקר מצות פריעה הוא לגלות בשר העטרה כמבואר פ"ב ממילה ה"ב. ומעתה פירוש המקראות כך הוא דהקב"ה אמר לאברהם ואתה את בריתי "תשמור" היינו שתשמור אותו שלא יתכסה ויהי' נגלה בשר העטרה והוא ע"י פריעה כנ"ל וזה הוא דק אתה וזרעך אחריך לדורותם וזה שכתוב בתוה"ק אח"כ המול ימול והיינו מילה ופריעה דא"א נצטווה על דורותיו מילה ופריעה אמנם אח"כ כתיב בתוה"ק וערל זכר אשר לא ימול בשר ערלתו ונכרתה הנפש ההוא בכאן לא נזכרה פריעה אלא מילה בלבד דעל מניעת הסרת הערלה ענוש כרת וע"ז אמרה תורה את בריתי הפר דמי שלא מל עצמו כלל זה מלבד שאינו שומר הברית אלא שמיפר הברית ביד רמה ולכן ענוש כרת וע"ז אמרינן דמזה נתרבו בני קטורה דחייבין במילה דאע"ג דשמירת הברית לא נצטווה אברהם אבינו אלא לדורותיו אמנם על הפרת הברית אתרבי בני קטורה ג"כ אמנם זה דוקא אם אמרינן דנתנה פריעה לא"א אבל אם נימא דלא נתנה פריעה לא"א א"כ ע"כ הך קרא דאתה וזרעך אחריך קאי על מילה א"כ נהי דאמרינן דאתרבי מאת בריתי הפר בני קטורה היינו רק זרעו של אברהם אבל ב"ק אין חייבין במילה. ומעתה יובן היטב דעת הר"מ ז"ל דנראה ברור דהוא ז"ל פסק דנתנה פריעת מילה לא"א כהירושלמי מדלא הזכיר כלל דפריעה הלל"מ וכתב סתמא דפריעה בכלל מילה נראה דס"ל דנתנה לא"א ולכן פסק דבני קטורה חייבין במילה לדורות והיינו על מילה בלא פריעה כיון דבכלל שמירת הברית לא אתרבי בני קטורה כן נראה לענ"ד בשיטת הר"מ ז"ל:
<b>ומעתה</b> נראה דרב וריו"ח אזלי לשיטתם דרב ס"ל ביבמות (דף ע"א ע"ב) דלא נתנה פריעת מילה לא"א וא"כ שפיר יליף מקרא דואתה את בריתי תשמור לפסול מילה בעכו"ם כיון דלדידי' הך קרא קאי על מילה משא"כ ריו"ח לשיטתו דס"ל בירושלמי דהמול ימול אחת למילה ואחת לפריעה וכ"כ שטעמו של דבר דס"ל דבני קטורה חייבין במילה לדורות וע"כ קרא דואתה את בריתי תשמור קאי רק על פריעה א"כ אין ללמוד מזה דמילה בעכו"ם פסולה דמזה לא נשמע כ"א על פריעה שהיא פסולה בעכו"ם אבל על מילה לא נשמע מקרא זה כיון דקרא זה לא קאי על מילה כלל ולכן מוכרח ריו"ח ללמוד דדוקא מי שנימול יכול למול אבל עכו"ם פסול אף לענין מילה ורב וריו"ח אזלי לשיטתם בזה דפליגי אי נתנה פריעה א"א:
<b>והיוצא</b> לנו מזה שכתבנו דאם אמרינן דנתנה פריעת מילה לא"א אמרינן דבני קטורה חייבין במילה לדורות והא דכתוב בתוה"ק ואתה את בריתי תשמור אתה וזרעך אחריך לדורותם קאי על פריעה ומזה נתמעטו בני קטורה ומעתה אומר אני דקושית הגמ' ומי איכא למ"ד אשה פסולה לא על רב לחודא קמקשה דגם על ריו"ח קשה קושית הגמ' דהנה זה פשוט דאף לריו"ח דס"ל דאשה כשירה דכמאן דמהילא דמיא מ"מ ה"ד באשה ישראלית אבל בנכרית ולא באה מכלל ישראל ל"ש לומר כמאן דמהילא דמיא וא"כ לכאורה קשה על צפורה איך מלה. אך כבר כתבתי בספרי דמזה מוכח כדעת הר"מ ז"ל דבני קטורה נתחייבו במילה לדורות ויתרו הי' מבני קטורה דמדין מבני קטורה הוא ושפיר הוי כמאן דמהילא ויכולה למול:
<b>אמנם</b> לפי"מ שכתבנו דאע"ג דבני קטורה חייבין במילה היינו רק מילה אבל מפריעה נתמעטו בני קטורה א"כ אכתי קשה לריו"ח לשיטתו דס"ל דסתמא דירושלמי דא"א נצטווה על הפריעה ג"כ א"כ מסתמא עשתה צפורה מילה ופריעה ואיך נתקיים מצות מילה ופריעה כיון דל"ש לומר על הפריעה דצפורה כמאן דמהילא דמיא וקושית הגמ' בין לרב ובין לריו"ח לרב על המילה ולריו"ח לשיטתו על הפריעה וע"ז תרצינן בגמ' לרב דאחר מל דליכא למימר דצפורה מלה כלל כיון דאשה לאו בכלל ואתה את בריתי תשמור ולריו"ח דס"ל מהמול ימול כיון דס"ל דנתנה פריעת מילה לא"א א"כ נהי דבני קטורה נתמעטו מזה מ"מ היתה צפורה יכולה למול כיון דבמילה חייבת ופריעה באמת פרע משה וזהו פירוש הגמ' אתא איהי ואתחלה ואתא משה ואגמרה. ומעתה א"ש הכל דלהלכה דמילה בעכו"ם פסולה גם ההתחלה פסולה בעכו"ם דאע"ג דס"ל להלכה דנתנה פריעת מילה לא"א וקרא דואתה את בריתי תשמור קאי רק על פריעה א"כ יש סברא דעכו"ם יהי' כשר למול אך הרי עכו"ם נתמעט מהמול ימול ולכן גם מילה פסולה בעכו"ם ואף ההתחלה פסולה כמו שמדקדק הר"מ ז"ל בלשונו הזהב. והנה לא נכחד ממנו שדברינו נגד כל דברי רבותינו האחרונים ז"ל בזה:
דפשיטא להו דדבר זה אם ב"ק חייבין בפריעה תליא אי נתנה פריעת מילה לא"א וגם דבר זה אי בפריעה איכא כרת תליא בזה. ועי' באריכות בתשו' חת"ס יו"ד סי' רמ"ט וגם אנחנו בקונטרס המילה שלנו כתבנו דרכים אחרים בזה אך ע' פנים לתורה:
<b>ולענ"ד</b> לאחר העיון יתכנו דברי אלה לכל הישר הולך. אמנם כן במה שכתבנו להביא ראי' לדעת הר"מ ז"ל דב"ק חייבין במילה מהא דצפורה דנראה מסוגית הגמ' דלמ"ד המול ימול צפורה כשירה אע"ג דהיתה נכרית אע"ג דזה ברור דלהלכה דמילה בעכו"ם פסולה גם בנכרית פסולה ולא אמרינן אשה כמאן דמהילא דמיא. זה יש לדחות דבאמת סברת הגמ' אשה כמאן דמהילא דמיא אין הטעם משום דבאה מכח בני ישראל החייבין במילה אלא הטעם כפשטא כיון דאינה שייכה במצוה זו ול"ש בה מצות מילה כלל אמרינן כמאן דמהילא דמיא והא דקיי"ל להלכה דגם נכרית פסולה למול הוא מטעם אחר כיון דחזינן דגם עכו"ם הנימול ואפי' בני קטורה שחייבין במילה מ"מ אינו בכלל המול ימול כיון דעכו"ם נקראים ערלים ואינם בכלל המול אע"ג דחייב במילה והוא נימול באמת כמו שכתב בפשיטות בתשו' שאג"א וא"כ מהאי טעמא גם נכרית אע"ג דכמאן דמהילא דמיא מכל מקום הרי היא בכלל ערלות וממילא פסולה והבן היטב:
<b>ומעתה</b> זה דוקא לאחר מתן תורה דנתחדש זה עצם פסול על העכו"ם דהם בכלל ערלים ואין נפ"מ אם הם נמולים או לא משא"כ קודם מתן תורה דנראה פשוט דלא הי' שייך למיפסל עכו"ם מצד דאינו נימול אם הי' באמת נימול כהלכתו ורק דעכו"ם פסול מצד דאינו בגדר המול או משום שאינו חייב או משום שאינו נימול וא"כ זה דוקא עכו"ם אבל נכרית אע"ג דלא נתחייבה במילה מ"מ כיון דאיתתא כמאן דמהילא דמיא היתה יכולה למול וא"כ אינו ראי' מסוגית הגמ' לדעת הר"מ ז"ל אמנם בכל זאת נראה עיקר כמוש"כ לעיל דסברא דאשה כמאן דמהילא דמיא הוא רק בישראלית כיון דנולדה מישראל או אפי' בגיורת שנתדבקה בישראל אבל נכרית אינה בכלל מהילא וכמו"ש בספרי אך העליתי על הספר שלא נעלם ממני גם מה שיש לדחות והמעיין יבחר.
<b>ב</b><b>)</b> <b>במסכת</b> נדרים (דף ז' ע"ב) אמר ר"ח אמר רב השומע הזכרת השם מפי חבירו צריך לנדותו וכו' שכל מקום שהזכרת השם מצוי' שם עניות מצויה ועניות כמיתה שנאמר כי מתו כל האנשים וגו' וכתב הר"ן ז"ל בד"ה שנאמר כי מתו וכו' דהכא ע"כ שהענו דליכא למימר שנסתמו דהא כתיב במחלקותו של קרח העיני האנשים ההם תנקר לא נעלה ול"ל נמי שהיו מצורעין דהא כתיב בקרב כל ישראל וליכא למימר שנתרפאו במתן תורה דהא אמרינן שחזרו למומן במעשה העגל וכו' וע"כ דכוונת הקב"ה במה שאמר למשה רבינו כי מתו כל האנשים היינו שהענו עיי"ש בדבריו. ומקשין העולם לדעת הר"ן ז"ל דס"ל דאותן מצורעים שהיו קודם מתן תורה ונתרפאו בשעת מתן תורה ואח"כ כשחזרו במעשה העגל היו מטמאין משום נגעים. איך יפרנס משנה ערוכה פ"ז דנגעים משנה א' אלו בהרת טהורות שהי' בו קודם למתן תורה וע"כ דכוונת המשנה אע"ג דלא משכחת לה דנתרפאו בשעת מתן תורה וצ"ל דאע"ג דחזרו למומן במעשה העגל מ"מ נשארו טהורין כיון דהי' אותן הנגעים שהי' בו קודם מתן תורה וא"כ אזדא לי' ראיית הר"ן ז"ל שלא היו מצורעים כיון דמבואר במשנה באלו נגעים טהורין:
<b>והנה</b> בפשיטות יפה כתב בזה הגאון בעל נחל אשכול ז"ל בדיני אבילות שנראה שיש פלוגתא בזה בין המדרש ובין המכילתא אי נתרפאו מכל המומים או דוקא מאותן המומין שהי' מזיקין להם בקבלת התורה כגון חרש וסומא או שנתרפאו מכל המומין דדעת המכילתא נראה דלא נתרפאו מכל המומין וא"כ י"ל דגם המשנה דילן ס"ל כן דלא נתרפאו כלל מצרעתם במתן תורה ולכן שפיר אמרינן דטהורין הן משא"כ ראיית הר"ן ז"ל הוא אליבא דהמדרש דנתרפאו מכל המומין וא"כ כשחזרו למומן במעשה העגל הוי נגע חדשה וצריך הסגר והחלט ושפיר הכריח הר"ן ז"ל דלא הי' מצורעין. ובאמת מדברי התוס' שבת (דף פ"ו ע"א) ד"ה מניין לפולטת ש"ז נראה להדיא דלא נתרפאו מצערתם במתן תורה ומוכרח דס"ל כהמכילתא הנ"ל. וכן נראה מדברי הגמ' נדה (דף ד'). אמנם לקושטא דמילתא אינו מספיק לתרץ דברי הר"ן ז"ל. א' כיון דלפי"ז מוכרח דהמשנה ס"ל דלא נתרפאו במתן תורה וא"כ מניין הוכיחו בגמ' דהעני דאין סברא דהש"ס יחלוק על המשנה ויסמוך על דברי המדרש. ב'. גם לפי דברי המדרש דדרש כולך יפה רעיתי ומום אין בך על שעת מתן תורה וס"ל דנתרפאו מכל מומין במתן תורה מ"מ כיון שחזרו למומן במעשה העגל ג"כ הנגעים טהורין לפמ"ש התוס' בכמה דוכתין לפרש דהא דדרשינן מאדם כי יהי' בעור בשרו מן הדיבור ואילך היינו מדיבור מצוה זו דפרשת נגעים וא"כ אף אותן נגעים שהי' להם ממעשה העגל ואילך טהורין כיון דג"כ הי' לפני הדיבור וא"כ נדחה ראיית הר"ן ז"ל:
<b>ובאמת</b> נלענ"ד להוכיח קצת שדעת התורת כהנים כן דהנה בתו"כ תזריע בפ' נגעים איתא בזה"ל מראות נגעים שהי' בעכו"ם ונתגייר בקטן ונולד וכו' לכך נאמר אדם כי יהי'. ב'. כי יהי' מן הדיבור ואילך וכו' ועיי' בפירוש הר"ש משאנץ ז"ל שהקשה דאמאי לא כייל לה התו"כ לעיל עם עכו"ם ונתגייר וקטן ונולד משום שדומה לעכו"ם עד שלא נתגייר דישראל נמי קודם מתן תורה ב"נ נקראו עכ"ל. וזה דוחק לענ"ד כיון דאין זה דבר ברור דהי' להם דין ב"נ קודם מתן תורה א"כ שפיר הו"ל לכלול דין זה לעיל וכמו דבמשנה נכלל דין זה בדינים הנ"ל:
<b>לכן</b> נלענ"ד שדעת התו"כ כהמדרש דישראל נתרפאו מכל מומין במתן תורה ולכן לא כייל דין זה דנגעים קודם מתן תורה דזה לא משכחת לה כנ"ל אמנם מ"ש בפיסקא ב' דכי יהי' מן הדיבור ואילך היינו על אותן מומין שהי' להם אח"כ אם הי' בהם קודם דיבור הפרשה של נגעים הם טהורים אף שהי' בהם הנגעים לאחר מתן תורה ושני ענינים הם וזה פשוט בכוונת התו"כ וא"כ נסתרה ראיית הר"ן ז"ל לגמרי ובאמת כבר כתבו המפרשים די"ל דגם כוונת המשנה דנגעים שהיו קודם ותן תורה טהורין היינו קודם מתן תורת נגעים וזה נקרא קודם מתן תורה דכל מ' שנה היו בכלל מתן תורה ולכאורה יש לתלות הדברים בפלוגתת ר"ש ור"ע בזבחים (דף קט"ז) אי כללות ופרטות נאמרו למשה בסיני או דכללות נאמרו בסיני ופרטות באוהל מועד ולפי"ז להלכה דקיי"ל כר"ע דכללות ופרטות נאמרו למ"ר בסיני א"כ כל קבלת התורה הי' אז ועיין ברמב"ן ז"ל בספר המצות מצוה קצ"ד בחלק הלאוין ומ"ש במגילת אסתר שם וכ"כ בזה במק"א ואכ"מ. וכיון שנאמר הכל למשה רבינו בסיני עבור ישראל והוא הי' השליח של ישראל לקבל תורה עבורם כמו שאמרו ישראל למשה רבינו שהוא שמע מפי הגבורה כל דברי התורה וא"כ נראה פשוט דזה הוי לאחר הדיבור לגמרי דמיד שנאמרה הפרשה למשה רבינו הוי כאילו נאמרה לישראל ושפיר הוי בכלל אדם כי יהי' בעור בשרו:
<b>ונראה</b> שמטעם זה ס"ל להר"ש ז"ל בפשיטות שלאחר מתן תורה הוי בכלל לאחר הדיבור אמנם כאשר נעיין בזה בעומק העיון יתבאר לנו היטב דברי התוס' דס"ל דלאחר הדיבור היינו אחר דיבור של המצוה לישראל דבאמת בזה מודים התוס' דבשעת מתן תורה הי' קבלת התוה"ק בשלימות עבור ישראל אמנם התוס' ס"ל כיון דלאחר חטא העגל שיבר משה רבינו את הלוחות וכמ"ש המפורשים דביקש לדונם כפנוי' ולא כא"א א"כ ממילא בטל אז כל קבלת התורה שהי' מקודם ובטל השליחות לגמרי ונהי דאח"כ עשו תשובה ונתקבל תשובתם וביוה"כ כשירד משה רבינו מן ההר עם הלוחות האחרונות נשלמה כפרתן של ישראל מ"מ שוב לא היתה קבלת התורה בשלימות עד ששמעו כל מצוה ומצוה מפי משה רבינו ולכן ס"ל להתוס' דלפני הדיבור היינו לפני אמירת הפרשה:
<b>ויש</b> להמתיק הדברים ביותר עפמ"ש המפורשים לפרש הא דאמרו חז"ל דלוחות הראשונות היו מעשה ידיו של הקב"ה ולוחות האחרונות מעשה ידיו של משה כמו שנאמר בתוה"ק פסל לך שני לוחות אבנים כראשונים דלוחות הראשונות היו לישראל ישר מהקב"ה ונתנם עבור ישראל אמנם לאחר חטא העגל ונתקיימו ישראל בזכות מ"ר היתה כל הקבלת תורה למשה רבינו והוא נתנם לישראל א"כ בוודאי צדקו דברי התוס' דלאחר חטא העגל כל מצוה ומצוה ששמעו ישראל מפי משה הי' אז קבלת התורה באותה מצוה ולכן ס"ל לתוס' דתליא בדיבור הפרשה וכן נראה דעת התו"כ:
<b>ואם</b> כנים הדברים אחות לן שמעתתא טובא עפי"ז לתרץ קושית המפורשים מובא בצל"ח פסחים (דף צ' ע"ב) דלמ"ד נדב ואביהוא מתו בפנים א"כ נטמא אוהל המשכן וכל הכלים ומה שתירצו דבאותו יום נאמר פרשת טמא מת ובאותה שעה עדיין לא נאמר פרשת טומאה תמה המג"א בזית רענן ז"ל דא"כ איך נטמאו מישאל ואלצפן. ומה שכתב הצל"ח לתרץ דנאמרה פרשת טומאת מת בשעה שנשאו אותו מישאל ואלצפן אחרי שכבר הוציאו אותו מן המשכן גם זה דוחק גדול מנשוא. אמנם לפי דברינו י"ל ברווחא דהנה באמת בפשיטות הפירוש הא דאינו מטמא אלא לאחר הדיבור היינו לאחר מתן תורה אך מפני שישראל חטאו אח"כ ונתבטלה הקבלה לכן אמרינן דלאחר הדיבור פירושו אחרי דיבור הפרשה. ומעתה נראה דזה דוקא כל ישראל אבל שבטו של לוי שלא היו בחטא העגל כלל ואדרבה קנאו עוד קנאת ד' צבאות א"כ אצלם בוודאי נשאר כח התוה"ק מקבלה הראשונה ונראה דמשום זה נבחרו שבט לוי להורות חוקי ד' לישראל דהם נשארו המקבלים הגמורים מהשי"ת שלא נתבטל מהם אח"כ וכ"כ במק"א גדולה מזו בשם הג' מוהר"י חגיז ז"ל בהלכות קטנות לתרץ קושית התוס' שבועות (דף י"ד ע"א) ד"ה כולן שתמהו דלוים במה יתכפרו עיי"ש וכתב הגז"ל דלוים א"צ כפרה כלל כיון שלא היו בחטא העגל א"צ כפרת יוה"כ כלל והארכנו בזה שם ואכ"מ:
<b>ומעתה</b> א"ש מאוד קושית המפורשים די"ל דאז בשעה שנשרפו נדב ואביהוא לא נאמר עוד פרשת טומאת מת ולכן המשכן דהי' של ישראל ותכלית בנינו לתקן חטא העגל ולכפר עליהם א"כ אע"ג דנאמרה אח"כ פרשת טומאת מת מ"מ לא נטמא המשכן כיון דאצל ישראל הי' זה טומאה דלפני הדיבור משא"כ מישאל ואלצפן דהיו לוים הם שפיר נטמאו ע"י נדב ואביהוא אע"ג דהפרשה נאמרה אח"כ מ"מ אצלם הוי לאחר הדיבור כיון דקבלת התורה נשארה אצלם בתוקפה וזה נכון מאוד בישוב קו' הנ"ל:
<b>ומעתה</b> אחרי שזכינו לזה נאמר שעפ"י דרכינו יש לתרץ גם דברי הר"ן ז"ל בטו"ט ודעת ונאמר דגם הר"ן ז"ל ס"ל כפירוש התוס' דטומאה דלפני הדיבור אינו מטמא בנגעים היינו קודם שנאמרה הפרשה והוא מטעם הנ"ל כיון דקבלת התורה הראשונה שהיתה ע"י משה רבינו בשליחותן של ישראל נתבטלה אח"כ והי' אח"כ קבלה מחדש ממ"ר בעת שנאמר להם כל מצוה ומצוה. אמנם הוכחת הר"ן ז"ל הוא מקרח לשיטתו שאמר כל העדה כולם קדושים וגו' ומדוע תתנשאו על קהל ד' וברש"י ז"ל כולם שמעו מפי הגבורה אנכי ולא יהי' לך וגם דתן ואבירם אמרו כן המעט כי העליתנו מארץ מצרים וגו' כי תשתרר עלינו גם השתרר הרי שחלקו על נשיאות של משה רבינו והיו סבורים שזה שהי' במתן תורה שכל ישראל היו בבחינת ממלכת כהנים זה לא נתבטל כלל בחטא העגל ומשה רבינו דשיבר את הלוחות מדעתו עשה וזה מוכרח מטענת קרח דאמר דכל העדה שמעו מפי הגבורה אנכי ולא יהי' לך וקשה עכ"פ יתר הדברות וכן כל התוה"ק הכל הי' ע"י משה רבינו ועכצ"ל דהם טענו שזה הי' ע"י רצונם כמו שאמרו דבר אתה עמנו ונשמעה וגו' וכיון שזה הי' ע"י רצונם והוא נעשה שלוחם אין לו לנהוג גדולה משום זה וכיון שכן הרי אמרו שקבלת התורה הקדושה נשארה בתוקפה וא"כ לשיטתם פשיטא דלאחר הדיבור פירושו לאחר מתן תורה וא"כ איך הוי דתן ואבירם במחלקותו של קרח בקרב כל ישראל וע"כ דלא היו מצורעים דאם היו מצורעים הי' להם לשלוח אותם חוץ למחנה כיון דבזה הי' כל יסוד המחלוקת עם מרע"ה ושפיר מוכח דהא דאמרה תוה"ק כי מתו כל האנשים וגו' היינו שהענו ודוק היטב בכל זה כי הוא ענין נכבד לענ"ד בבירור הדברים בהא דלפני הדיבור:
<b>והנה</b> עתה בסדרי הדברים לדפוס בא לידי ספר בית האוצר מידידי הג' מוהר"י ענגיל שיחי' וראיתי בכלל ג' שנו ע ג"כ בענין זה בטומאה דלפני הדיבור לאחר מתן תורה אם הוי בכלל טומאה עיי"ש שהביא בזה מחלוקת הרא"מ והגור ארי' ז"ל ועיי"ש מה שהגאון המחבר שיחי' כתב הסדר הדברים דטומאה כל זמן שלא נודע כלל בעולם אין עלי' שם טומאה כלל ומאריך בזה בדברי חכמה. אך באמת לפי"מ שכתבתי לעיל דמשה רבינו הי' שלוחן של ישראל א"כ י"ל דכשנאמרו המצות למשה רבינו הו"ל כאילו נאמרו לישראל והוי בכלל נודע ג"כ אמנם כיון שאח"כ נתבטל השליחות ומשה רבינו זכה בתוה"ק בזכותו והוא נתנם לישראל שוב י"ל כדברי הגאון שיחי' וא"כ דברינו נכונים מאוד אף לפ"ד המחבר שיחי' בזה ויש אתנו עוד אריכות דברים בזה בדברי הצל"ח פסחים שם ויבואר אי"ה בפרשת בהעלותך:
<b>ודע</b> דלכאורה יש לעיין בדברי הר"ן ז"ל דמייתי ראי' דאין הפירוש דהיו מצורעין מדהיו בקרב כל ישראל במחלקותו של קרח וא"ל משום דנתרפאו במתן תורה הא חזרו למומן במעשה העגל ומנ"ל לר"ן ז"ל דהיו מצורעין עד מתן תורה דילמא עתה היו מצורעין ואח"כ נתרפאו עוד קודם מתן תורה וממילא לא חזרו למומן במעשה העגל. ונראה דכוונת הר"ן ז"ל כיון דדיבורו של השי"ת הוא נצחי וא"כ כיון שאמר הקב"ה כי מתו כל האנשים אי נימא דפירוש מת היינו מצורע ע"כ הפירוש ככל מת שהוא לעולם וא"כ ה"נ א"א לומר שנתרפאו אח"כ מצרעתם ע"י רפואות דא"כ אינה מיתה קיימת וזה לא יתכן לומר בדיבור הקב"ה אמנם מזה שנתרפאו במתן תורה מזה אינו נסתר הדיבור הראשון דבשעת מתן תורה נזדככו כמלאכי השרת ובטל מהם חלק האנושיות לגמרי ולא הי' שייך בהם צרעת כלל ולכן שפיר כתב הר"ן ז"ל דא"א לומר שנתרפאו באופן אחר כ"א ע"י מתן תורה אך לפי"ז שוב חזרו למומן במעשה העגל. וזה נכון בכוונת הר"ן ז"ל:
<b>והנה</b> בעיקר דברי השי"ת למשה רבינו שאמר לו לך שוב מצרימה "כי מתו כל האנשים המבקשים את נפשך" לכאורה יפלא דלמה הוסיף לו להקב"ה זאת דמנ"מ אם מתו או לא הא ביד הקב"ה להמית אותם כרגע אם ירצו לעשות לו רע ומלבד זה הא מחויב למסור נפשו לקיים מצות הקב"ה וא"כ מה זה שאמר לו הקב"ה כי מתו כל האנשים ולדעת רש"י ז"ל דשבועת משה לפרעה הי' משום זה יש ליישב קצת אמנם לדעת הר"ן ז"ל בנדרים (דף ס"ה) דנראה דהשבועה הי' לתועלת יתרו שיהי' רועה צאנו וא"כ מה זה שהוסיף לו הקב"ה דברים אלו [ועיי' בנימוק"י נדרים דפירש דהי' שני שבועות וכתבנו מזה בחידושי לנדרים ואכ"מ]. ומה שנראה לענ"ד בזה דחשש השי"ת שמשה רבינו לא ירצה ללכת למצרים מפני האנשים המבקשים את נפשו אע"ג דהי' בטוח שלא יוכלו לעשות לו רע וזה לא ירצה משה רבינו שיענשו אנשים אחרים על ידו או שיכשלו על ידו בעבירות לחשוב לקחת את נפשו והי' מסרב לקיים דברי השי"ת שלא יכשלו אחרים על ידו לכן הקדים הקב"ה לאמר לו כי מתו כל האנשים המבקשים את נפשך ומעתה שוב אין לך מניעה מללכת למצרים. ועפ"ז מובן גם מה שמצאנו בשמואל כאשר אמר לו השי"ת ללכת למשוח את דוד אמר לו איך אלך ושמע שאול והרגני שלכאורה אינו מובן כלל איך יתכן לדבר דברים כאלו להשי"ת אם הוא מצווה עליו לעשות מעשה ומה בכך שיהרג הכי שמואל לא הי' מוסר נפשו על מצות השי"ת ובגמ' שו"ט מצד שלוחי מצוה אינן ניזוקין ותרצינן דהוי בגדר שכיח היזיקא ותמי' מאוד דלא הקשו כלל על גוף תשובת שמואל איך שייך להשיב כן על מצות השי"ת אמנם נראה דהענין ג"כ כנ"ל דשמואל השיב איך אלך ושמע שאול והרגני ויוסיף שאול לחטוא בחטא דשפיכת דמים ולזאת אין רצוני לקיים מצות השי"ת במקום שחבירו יכשל על ידו בחטא דשפיכת דמים וזה הוא יותר מסירת הנפש ממסירת גופו בעבור מצות השם וכאן מסר נפשו ונשמתו שלא לשמוע להשי"ת בשביל שלא יכשל ישראל אחר על ידו והפקיר את עצמו בשביל זה כדי שלא יבוא חבירו לידי חטא על ידו:
<b>ועל</b> דרך זה שמעתי אומרים בשם כבוד מרן הגאה"ק בעל חידושי הרי"ם זצוק"ל שביאר מאמר חז"ל בהא דתפסי' הקב"ה לירבעם בבגדו ואמר לו חזור בך ואני ואתה ובן ישי נטייל בג"ע ושאל אותו מי בראש והשיב לו הקב"ה בן ישי בראש והשיב א"ה לא בעינא. שדברי הגמ' סתומה וחתומה מה היתה כוונת ירבעם ב"נ ומה השיב לו הקב"ה ואמר מרן זצ"ל דהנה מבואר בחז"ל שלא חטא דוד אלא להורות תשובה ליחיד וירבעם בן נבט ג"כ חטא להורות תשובה רק שהוא רצה לחדש יותר דגם לחוטא ומחטיא את הרבים מהני תשובה וא"כ לכאורה אם יעשה תשובה צריך להיות גדול מדוד המלך עליו השלום כיון שהורה דרכי תשובה גם לחוטא ומחטיא את הרבים וזה ששאל מי בראש. אמנם השי"ת השיב לו בן ישי בראש והכוונה דדוקא דוד שהפקיר את עצמו בעבור כלל ישראל להורות תשובה זה הוא דרך לאדם גדול אבל ירבעם שהחטיא את אחרים ג"כ כדי להורות תשובה זה אינו מדרך ישראל להחטיא את אחרים בשביל להורות תשובה ודוקא את עצמו יכול אדם להפקיר אבל לא להפקיר אחרים בשביל להורות תשובה ודפח"ח. ועיי' בשער המשפט הלכות רבית סי' ק"ס ס"ק ח' בענין להכשיל את חבירו ברבית לצורך פיקוח נפש. וכתבנו מזה במק"א ואכ"מ:
<b>ד</b><b>)</b> <b>אעתיק</b> בזה מ"ש זה זמן רב ע"ד יד"נ האברך המופלג חו"ב מו"ה נפתלי צבי הירשקר נ"י כעת בק"ק זדונסקאוואלי יצ"ו. וז"ל שם ראיתי מ"ש לתרץ קושית הגאון בעל פרשת דרכים ז"ל בדרך האתרים דרוש ד' שהקשה על מה דמבואר במד"ר שמות בפסוק ויאמר בילדכן את העבריות דלמה צוה להרוג אותם ע"י המילדות כדי שלא יתבע הקב"ה ממנו ויפרע מהם. והקשה הגז"ל הא מבואר במדרש בראשית דבב"נ יש שלד"ע ודייק לה מקרא דשופך דם האדם באדם דמו ישפך דהיינו אפי' ע"י אדם אחר ג"כ חייב מיתה. וע"ז כתבת לתרץ דלכן צוה פרעה להרוג אותם בעודם עוברין כמו"ש המהרש"א ז"ל וא"כ ממ"נ יהי' פטור דאם נדייק מלשון "באדם" על שליח א"כ אין לנו לימוד על עוברין וי"ל דב"נ אינו מוזהר על עוברין א"כ לא הוי שפכ"ד כלל ואי דנפקא לן משופך דם האדם באדם על עוברין א"כ אינו ראי' על שליח דתרתי לא משתמעי מיני' וא"כ שוב פטור מצד דא"ש לדבר עבירה והבאת ראי' ע"ז מדברי הר"מ ז"ל דפסק דב"נ מוזהר על העוברין כמבואר בדבריו בפ"ט הל' ד' מהל' מלכים אמנם דין זה דב"נ נהרג אף כשהרג ע"י שליח לא הביא הר"מ ז"ל וע"כ דהר"מ ז"ל ס"ל כיון דילפינן מהאי קרא עוברין שוב אין ללמוד מזה דיש שלד"ע וא"כ מתורץ לנכון קושית הפרשת דרכים ז"ל. אלו ת"ד. והם נאמרים בהשכל ודעת:
<b>אמנם</b> לקושטא דמילתא לא תקנת כלל דהרי מבואר בר"מ ז"ל פ"ב מהלכות רוצח ה"ג דההורג ע"י שליח חייב בד"ש. ונפק"ל מקרא הנאמר לנח ובניו מיד האדם מיד איש אחיו אדרוש את נפש האדם. זה השוכר אחרים להרוג את חבירו. ויען שנאמר בו לשון דרשה הרי דינו מסור לשמים וא"כ עכ"פ בדיני שמים יש חיוב על המשלח בשפכ"ד וא"כ אכתי קשה על לשון המדרש שלא יתבע הקב"ה ממנו ויפרע מהם הא בדיני שמים עכ"פ יש שליח לד"ע וא"כ יתבע הקב"ה גם ממנו. איברא דיש לקיים דבריך ונאמר דאע"ג דהר"מ ז"ל ס"ל דב"נ מוזהר על העוברין ונהרג עליהן מ"מ אין זה שפכ"ד גמור וראי' דהרי ישראל אינו מוזהר על זה רק דב"נ מוזהר גם על עוברין אע"ג דאכתי לאו נפש הוא מ"מ כיון שעי"ד הריגתו גורם לאבד נפש חייב מיתה:
<b>אך</b> י"ל דבזה שוב אין לנו לימוד דע"י שליח ג"כ חייב מיתה ביד"ש די"ל דדוקא בהורג עצמו חייב מיתה אע"ג דלאו שפכ"ד הוא מדישראל אינו מוזהר על זה דב"נ גלי רחמנא דח"מ משא"כ לחייבו מיתה ע"י שליח ביד"ש זה לא נאמר בתורה לנח ובניו אלא בשפכ"ד ממש ולא בעוברין. ויש להמתיק הדברים ביותר דבאמת ע"י שליח ג"כ הוי רק גורם וגלי קרא דבשפכ"ד יש על הגורם חיוב מיתה ביד"ש וא"כ י"ל דזה דוקא בגורם להרוג נפש ממש אבל עיבור דאינו בכלל נפש רק שגורם שלא יבוא לכלל נפש הוי בכלל גורם דגורם ולכן בעוברין ע"י שליח ליכא עונש כלל על המשלח ומתורץ קושית הפר"ד:
<b>ובאמת</b> כשנעיין היטב בפר"ד נראה ג"כ שלמד לחלק בין עוברין ובין שפכ"ד גמור דהרי הוא ז"ל כתב שם בזה"ל וסבור הייתי לומר דהא דאמרינן דבב"נ חייב המשלח היינו דוקא בשפכ"ד אבל בשאר עבירות א"ש לדבר עבירה דומיא דישראל ודוקא בשפכ"ד דגלי קרא דשופך דם האדם באדם דמו ישפך אמרינן דיש שליח לדבר עבירה ומצינו כיוצא בו בפ"ב דקידושין דתניא האומר לשלוחו צא והרוג את הנפש שמאי הזקן אומר משום חגי הנביא שולחו חייב שנאמר ואותו הרגת בחרב בני עמון ואמרינן מ"ט דשמאי ומשני ואיב"א שאני התם דגלי רחמנא ואותו הרגת בחרב בני עמון. הרי דלשמאי הזקן שחילק בישראל בין שפכ"ד לשאר עבירות דבשפכ"ד יש שליח לד"ע וא"כ אפשר דבב"נ נמי יש חילוק וכו' עכ"ל. והנה יפלא מאוד על רבינו ז"ל שלא כתב כלל שבזה לא יתיישב הקושי' על המדרש הנ"ל דהתם גם שפכ"ד הי' ואעפי"כ ס"ל להמדרש דפרעה הי' חושב שהוא לא יענש כיון שהורג ע"י המילדות. ודוחק לומר דהמל"מ אינו בא כלל לתרץ קושי' זו כי אם הקושי' ממסית דא"כ נשארת תמי' זו בלא ישוב עיי"ש היטב. וע"כ דכוונת המל"מ ז"ל ג"כ דא"נ דדוקא בשפכ"ד יש שלד"ע בב"נ א"כ בעוברין דלאו שפכ"ד גמור הוא י"ל דאינו בכלל שפכ"ד לענין זה א"כ ה"ה לדידן דילפינן מהא דנאמר בשפכ"ד אנכי אדרוש מעמו דיש חיוב בד"ש בהורג ע"י שליח י"ל דזה רק בהורג נפש ממש אבל לא בעוברין. וז"ב ופשוט לענ"ד:
<b>והנה</b> עפ"ד המל"מ הנ"ל נתעוררתי לפרש דברי הגמ' קידושין שם ואציע אותם לפניך בזה. דהנה זה לשון הגמ' שם והא דתני האומר לשלוחו צא והרוג את הנפש וכו' שמאי הזקן אומר בשם חגי הנביא שולחיו חייב שנאמר אותו הרגת בחרב בני עמון מ"ט דשמאי הזקן קסבר שני כתובים הבאין כאחד מלמדין וכו' ואיב"א לעולם דריש ומאי חייב חייב בדיני שמים מכלל דת"ק סבר אפי' בדיני שמים פטור בתמי' אלא דינא רבה ודינא זוטא איכא בינייהו עכ"ל הגמ'. והנה צריך בירור א' מה מקשה הגמ' מ"ט דשמאי הזקן הא יליף לי' מקרא דאותו הרגת וגו'. ב' דמה מקשינן בגמ' כ"כ מכלל דלת"ק אף בדיני שמים נמי פטור. ומנ"ל דחייב בד"ש עד שמקשה כ"כ בפשיטות על הת"ק. ועיי' בפנ"י מ"ש בזה:
<b>אמנם</b> לפענ"ד נראה עפמ"ש במק"א בדעת הר"מ ז"ל דס"ל דמלך הורג עפ"י ע"א ושלא בהתראה ודינו בסייף דהענין הוא דמלך יש לו לדון את ישראל בדיני ב"נ דהוא הנהגה בטבעיות וכמו שנאמר בקרא ככל הגוים אשר סביבותינו [ויען כי כבר נדפס בספרי לא אכפול הדברים ועיין בספרי במצות ל"ת אות ע"ב ותמצא נחת] ומעתה כיון דאמרינן התקוששו וקשו קשוט עצמך ואח"כ קשוט אחרים א"כ הוא בעצמו צריך להיות ג"כ נידון בדיני ב"נ וצריך להיות נקי וצדיק אף בדיני ב"נ וכיון שכן לפי המבואר במדרש הנ"ל דבב"נ אמרינן יש שליח לד"ע ויליף לי' מקרא א"כ מלך ג"כ הורג אף מי שהרג ע"י שליח א"כ בדיני מלך ההורג ע"י שליח חשוב רוצח ולכן שפיר אמר לו ואותו הרגת בחרב בני עמון אמנם בדיני ישראל שפיר אמרינן אין שליח לדבר עבירה והמשלח פטור:
<b>ומעתה</b> א"ש מאוד הסוגיא דמקשינן מ"ט דשמאי הזקן דאיך נשמע מאותו הרגת דגם בדיני ישראל יש שלד"ע וע"ז תרצינן דשמאי ס"ל דשני כתובים הבאין כאחד מלמדין וס"ל דלקושטא דמילתא מה שאמר לו ואותו הרגת בחרב בני עמון אינו מצד דינא דמלכותא רק שגם עפ"י ד"ת כן הוא וע"ז אמרינן ואבע"א דמה חייב היינו בד"ש. היינו דשמאי הזקן ס"ל באמת דאינו ראי' מאותו הרגת לדיני ישראל די"ל דמפאת היותו מלך אמר לו כן אך עכ"פ נשמע מזה דבדיני ב"נ חייב המשלח מיתה כאילו הרג בעצמו וא"כ בישראל עכ"פ חייב מיתה ביד"ש וכמו"ש הכסף משנה בפ"ב מהלכות רוצח הי"א בשם המכילתא עיי"ש דמבואר כן להדיא דישראל לא יצאו מכלל ב"נ להקל אלא מחיוב מיתת ב"ד אבל נשארו בחיוב מיתה ביד"ש וע"ז מקשינן בגמ' מכלל דת"ק סבר אפי' בדיני שמים נמי פטור בתמי' וקושית הגמ' הוא דאפי' א"נ דלא כהמדרש הנ"ל דדריש מקרא דשופך דם האדם באדם על שליח ונאמר דדרש זה קאי על עוברין כדעת הר"מ ז"ל. אך עכ"פ איכא חיוב ביד"ש מקרא דמיד איש אחיו כמו"ש הר"מ ז"ל פ"ב מרוצח הנ"ל וא"כ אא"ל דליכא חיוב בד"ש בהורג ע"י שליח. וע"ז תרצינן דינא רבה ודינא זוטא איכא בינייהו והכוונה דשמאי הזקן ס"ל כדברי המדרש דיליף לי' מקרא דשופך דם האדם באדם הורג ע"י שליח וא"כ הו"ל רוצח ממש ונהי דבישראל אינו חייב מיתת ב"ד אבל בדיני שמים הוי לי' רוצח ממש. אמנם רבנן ס"ל דקרא זה נדרש על עוברין בב"נ וא"כ נהי דילפינן מקרא דאדרוש מעמו דיש חיוב בדיני שמים אבל אינו מבואר דהוי חיוב מיתה בידי שמים רק דיש עונש בדיני שמים ובאמת בר"מ ז"ל מבואר דיש חיוב מיתה ביד"ש רק דס"ל דקאי על שוכר דוקא אמנם בשליח י"ל דאין חייב מיתה ביד"ש אמנם עונש איכא בד"ש גם ע"י שליח. ועי' היטב בפנ"י בסוגיין ותראה שלא ראה דברי הר"מ ז"ל הנ"ל ויש להאריך עוד בזה ואכ"מ. כי רציתי רק להעירך שנראה מסוגיא זו ששמאי ורבנן פליגי בשני דרשות הנ"ל אי יש חיוב גמור בב"נ ע"י שליח או רק חיוב בידי שמים והבן:
<b>פרשת</b> <b>וארא</b><b>.</b> א) אעתיק בזה מכתב שכתבתי להגאון הספרדי בעל שדי חמד מה שפלפלתי בספרו דברי חכמים סי' קט"ז והוא שייך לסדר היום וז"ל שם:
<b>ראיתי</b> לכ"ג שליט"א בספרו הביא בשם כבוד הגאון מוהר"ח שליט"א מביאלא שכתב לתרץ סתירת דברי רש"י ז"ל בפסחים דסותר משנתו בטעם חיוב ד' כוסות דבמשנה דריש ערבי פסחים כתב דש"י ז"ל הטעם נגד ד' פתילות שבתורה. אמנם (בדף ק"ח ע"א) במימרא דריב"ל דנשים חייבות בד' כוסות שאף הן היו באותו הנס כתב רש"י ז"ל טעם חיוב ד' כוסות. שלשה כוסות נגד ג' כוסות שנאמרו בפסוק וכוס פרעה בידי ורביעית ברהמ"ז. ותמי' מאוד. וכתב הגאון הנ"ל דהי' קשה לרש"י דנשים דלא היו בכלל הגזירה אינן בכלל הד' לשונות של גאולה לכן פירש רש"י ז"ל משום הדרש דג' האמור גבי פרעה. את"ד. והם דברים שא"צ להשיב עליהם כלל. ולדבריו שבטו של לוי שלא היו בכלל השיעבוד כלל אמאי חייבין בד' כוסות וע"כ כיון שאחיהם כל בית ישראל היו בכלל השיעבוד ונגאלו גם הם יש להם לשמוח כי בצרת ישראל גם להם צר ובשמחתם שמח לבבם א"כ מכ"ש בנשים שנטלו מהם הבנים להשליך ליאור או להמיתן איך יתכן לומר שלא היו בכלל הגזירות ולכן אין לדברים אלו שורש וענף ותמהני על הג' הנ"ל שבנה בזה דין חדש ושרי לי' מארי' בזה
<b>אמנם</b> בעיקר דברי רש"י ז"נ הנה בפשיטות לק"מ אחרי שרש"י מפרש דברי ריב"ל וריב"ל ס"ל כן בירושלמי ריש ערבי פסחים דהד' כוסות הם כנגד ד' כוסות האמורים בשר המשקים עם יוסף אך בכ"ז אינו מתורץ. ושני קושיות קשה על רש"י ז"ל. אחד דלמה כתב רש"י טעם זה שנראה לכאורה דעת רש"י ז"ל דמשום דריב"ל סובר טעם זה לכן אמר זה דנשים חייבות בד' כוסות שאל"כ הו"ל לרש"י ז"ל לשתוק לגמרי ומה כוונת רש"י ז"ל בזה שכתב כאן טעמא דריב"ל על ד' כוסות. ב' קשה מאוד דרש"י ז"ל משנה מהמדרש והירושלמי דשם מבואר על כל הד' כוסות טעם זה ורש"י ז"ל מפרש לה על ג' כוסות ועל כוס ד' מפרש שהוא ברהמ"ז וכבר נתקשו בזה כל המפורשים. ומקודם נבאר מה שנלענ"ד בדעת רש"י ז"ל דמפרש כאן טעם דריב"ל בד' כוסות ונקדים מה שנראה לכאורה מירושלמי בשני מקומות דחיוב ד' כוסות הוא מה"ת א' מירושלמי דשקלים פ"ג ה"ב דאיתא שם בזה"ל מה לצאת [ד' כוסות] ביין של שביעית תני רב אושעיא יוצאין ביין של שביעית והנה פירוש הקרבן העדה דהשאלה הוא אם בד' כוסות צריך לכם הוא תמי' הא בכל שביעית אם זוכה בו הוא לכם וצ"ל כמ"ש הג' בעל תקלין חדתין דהשאלה הוא בפירות שביעית לאחר הביעור והשאלה הוא אם מותר באיסה"נ בפירות שביעית אמנם לא מטעמא דהגאון תקלין חדתין ז"ל מצד מללה"נ דזה תמי' לומר במצות ד' כוסות שהם משום שמחת הנס להודות ולהלל ולומר שירה על היין לומר בזה מצות לאו ליהנות ניתנו כמ"ש במק"א בזה. אמנם נראה דכוונת הירושלמי אם מצות ארבע כוסות דוחה איסור דפירות שביעית לאחר הביעור וא"כ ע"כ דס"ל דמצות ד' כוסות הוא מצוה של תורה. ב' יש להכריח כן מדברי הירושלמי פ"ו דנזיר ה"ה דאיתא שם בהא דאמרינן דנזירות חל על דבר מצוה כדבר הרשות דהיינו דוקא בד' כוסות כיון דנזירות חל מקודם חל גם על דבר מצוה משא"כ כשנשבע מקודם הנזירות לשתות יין אינו חל הנזירות על השבועה. וא"כ נראה ג"כ דס"ל דד' כוסות הוא מצוה דאורייתא דאי נימא דהוא דרבנן בלא"ה חל הנזירות אף אם היו ד' כוסות קדום והמעיין בירושלמי יראה שמוכח כן. ובאמת מלשון הירושלמי ריש פרק ערבי פסחים דאיתא שם בזה"ל מניין לד' כוסות ר' יוחנן בשם ר"ב כנגד ד' לשונות של גאולה וכו' נראה דמה"ת הוא ודריש לי' מקרא ועיין בקרבן העדה שפירש דמניין היינו רמז מקרא עיי"ש. אמנם יותר יתכן כדאמרן אך זה נראה ברור דזה דוקא אם ילפינן מד' לשונות של גאולה שפיר י"ל דהוא דאורייתא אבל לריב"ל דיליף לה מד' כוסות האמור ביוסף דהיא דרשה רחוקה מאוד פשיטא דהיא רק אסמכתא ואינה מה"ת. ומעתה י"ל עפמ"ש במק"א לתרץ דעת רבינו הרא"ה ז"ל בספר החינוך שכתב בפשיטות דנשים חייבין לספר ביציאת מצרים בלילי פסח ותמהו עליו הא הוי מצ"ע שהזמ"ג ונשים פטורות. וכתבנו לתרץ די"ל דדוקא מצ"ע שממתן תורה ואילך. נפטרו נשים מכח היקשא דתפילין היכא דהוי מצ"ע שהזמ"ג. משא"כ מצ"ע דקודם מ"ת נשים חייבות אע"ג דהוי מצ"ע שהזמ"ג והארכנו בזה לתרץ ממצה ואכ"מ:
<b>וא"כ</b> י"ל דהי' קשה לרש"י ז"ל דלמה צריד ריב"ל לומר הטעם מפני שנשים היו באותו הנס הא לפי"מ דמבואר דחיוב ד' כוסות הוא מפני ד' לשונות של גאולה וא"כ היא מנוה דאורייתא ונצטוו בה מיד קודם מ"ת א"כ גם נשים חייבות אע"ג דהוי מצ"ע שהזמ"ג כמו דחייבות בסיפור יצ"מ אע"ג דהוי זמ"ג לכן הזהיר רש"י ז"ל דריב"ל לשיטתו דס"ל דטעמא דד' כוסות הוא משום ד' כוסות של שר המשקים וא"כ פשיטא דהוי רק דרבנן ולכן צריך טעם לחייב נשים משא"כ א"נ טעמא דנאמר במשנה ל"צ טעם לחייב נשים דבמצות דאורייתא שב לי פסח נשים חייבות אע"ג דהוא זמ"ג או מטעמא דידי או מטעמים אחרים כמ"ש המפורשים לתרץ דברי החינוך ז"ל דסבירא לי' דכיון דחייבין באכילת מצה ופסח ה"ה דחייבין בסיפור יצ"מ וא"כ ה"ה בד' כוסות אם הוא מצוה של תורה [ומה שקשה על רש"י ז"ל לשיטתו בברכות (דף כ' ע"ב) דבמצוה דרבנן ל"ש פטור דמצות עשה שהזמ"ג א"כ למה צריך לטעם שאף הן היו באותו הנס עיי' בתוס' כאן ובתוס' ברכות שם ד"ה בתפלה. הנה מלבד שי"ל בפשיטות דאף לפי הבנת התוס' ברש"י ז"ל מ"מ הרי דברי רש"י ז"ל צריכין ביאור דאמאי בדרבנן ל"ש ההבדל בין מצ"ע שהזמ"ג או לא. וע"כ משום דבדרבנן איכא לאו דלא תסור א"כ לריב"ל לשיטתו דס"ל דאין מברכין על דרבנן וע"כ דס"ל דליתא ל"ת בדרבנן שפיר צריך לטעמא דאף הן היו באותו הנס. ונראה דמשום זה לא הקשו התוס' על רש"י ז"ל ממימרא דריב"ל גבי נר חנוכה ומגילה וד' כוסות דלדעת רש"י ז"ל יקשה לכאורה למה צריך לטעם זה [וכעת ראיתי שכבר העיר קצת בזה יד"נ כבוד הגאון מוהרא"ד תאומים שיחי' ועיי' לעיל בפרשת מקץ מ"ש בזה] אמנם בלא זה כ"כ במק"א שלענ"ד לולא דברי התוס' שהוסיפו בלשון רש"י ז"ל עיי"ש היטב ראיתי שכוונת רש"י ז"ל להיפך ממש ממה שכתבו התוס' בדעתם וכוונת רש"י ז"ל דלכן ל"ש בזה פשיטא כיון דהוא רק דרבנן בוודאי צריך לפרש אם חייבו את הנשים ג"כ דסתם תקנת חכמים וחיובם בוודאי דהי' רק לאנשים וכמו דמצאנו בריב"ל שצריך טעם לחייב נשים בכל הנך והארכתי הרבה בזה ואכ"מ ורצוני לשמוע דעת כ"ג בזה]:
<b>ועתה</b> נשוב לתרץ דעת רש"י ז"ל למה משנה מדברי הירושלמי דמבואר דריב"ל בעצמו אומר דהוא נגד ד' כוסות שבשר המשקים ורש"י ז"ל כתב כוס ברהמ"ז ומה כוונת רש"י ז"ל בזה. ומה שנראה בזה דרך דרוש דהנה באמת יש לעיין על ריב"ל דחשב גם כוס הפתרון כמו שכ' כת"ה והג' הנ"ל. אמנם נראה עפי"מ דאיתא במדרש דישראל נגאלו בזכות שיהיו גדורין מעריות ואיתא במדרש רבה אמור פ' ל"ב יוסף ירד למצרים וגדר א"ע מן הערוה ונגדרו כל האנשים על ידו שרה אמנו ירדה למצרים וגדרה את עצמה מן העריות ונגדרו כל הנשים בזכותה מבואר מזה דכוחו של יוסף הגן על ישראל שיהיו גם הם גדורים בעריות וזהו הפירוש דראה ארונו של יוסף היינו דראה בכל ישראל את הארון דהיינו הכלי של יוסף שבו הי' יוסף שכל ישראל היו בבחינה זו וזה הי' למעלה מן הטבע שהיו במצרים מקום שטופי זימה כזו והם היו מוקפים בארונו של יוסף והיו גדורין בעריות לכן הים ראה וינוס וכיון דזה הי' הכל בכוחו של יוסף שע"י יוסף זכו לשמור עצמם מן הערוה ויען שתחילת גדולתו של יוסף נצמח ע"י פתרון של שר המשקים לכן ס"ל לריב"ל דגם כוס זה הוא במנין ושפיר חשיב ד' כוסות כנגד ארבעה כוסות שבחלום ובפתרון וזה נכון:
<b>ומעתה</b> י"ל דהי' קשה לרש"י ז"ל דהכא אמר ריב"ל דנשים חייבות בד' כוסות והא בנשים ל"ש כוס רביעי דהרי מבואר במדרש הנ"ל דנשים ניצולו בכת שרה בכח זה ששרה גדרה א"ע מן הערוה בכח זה ניצולו הנשים וא"כ אמאי נשים חייבות בד' כוסות ולכן כתב רש"י ז"ל דכוס ד' הוא ברהמ"ז. וי"ל בכוונת רש"י ז"ל עפ"י מה דמבואר בתוה"ק פרשת וירא ויאמרו אליו אי' שרה אשתך ופירש רש"י ז"ל יודעים היו מלאה"ש וכו' אמר ריב"ח כדי לשגר לה כוס של ברכה וא"א השיב להם הנה באוהל צנועה היא ונתבאר דכוס של ברכה צניעות של שרה אמנו ע"ה וכיון שעי"ד שרה נגדרו כל הנשים מעריות וניצולו בזכות זה לכן תקנו גם להם כוס רביעי בברהמ"ז לזכור זה. כן נלענ"ד בכוונת רש"י ז"ל דרך דרוש ולא נמנעתי להעתיק הדברים לפני כ"ג שליט"א כי לדעתי קרובים המה יותר לדרך הפשט מדברי הגאון מו"ה ר"ח שיחי' הנ"ל ולכת"ה משפט הבחירה. עכ"ל המכתב שכתבתי זה כביר להגאון בעל שדי חמד שליט"א:
<b>אמנם</b> לכאורה י"ל בפשיטות בכוונת רש"י ז"ל עפ"י הנ"ל די"ל דלפי דרש דהצלתי וגאלתי ד' כוסות דאורייתא ומעתה הי' קשה לרש"י ז"ל איך מחייב אותם ריב"ל מצד שאף הן היו באותו הנס הא במצוה דאורייתא אין מחייבין את הנשים אף מדרבנן מטעם שאף הן היו באותו הנס כמו שכתב להוכיח הגאון טורי אבן ז"ל פ"א דמגילה (דף ד' ע"א) ד"ה שאף הן היו באותו הנס מהא דאין נשים חייבות בסוכה אף מדרבנן עיי"ש לכן פירש רש"י ז"ל דריב"ל לשיטתו דס"ל דדרשה דד' כוסות המה כנגד הד' כוסות האמורים בשר המשקים וא"כ פשיטא דהוא רק אסמכתא דרבנן ולכן יש לחייב נשים מצד שאף הן היו באותו הנס. איברא דלפי"ז יצא לנו דלמ"ד דד' כוסות הוא דאורייתא לא יהיו נשים חייבות בד' כוסות ודא ודאי בדותא הוא ועיקר דברי הטו"א ז"ל אינם מוכרחין דמה ראי' מסוכה דפטרה אותם רחמנא בהדיא מקרא דמכל האזרח ל"ש לחייב אותם מדרבנן משא"כ היכא דהפטור רק מכח מצ"ע שהזמ"ג שפיר י"ל דחייבות עכ"פ מדרבנן מכח שאף הן היו באותו הנס ויש להאריך הרבה בענין זה ואכ"מ:
<b>ב</b><b>)</b> <b>בר"מ</b> ז"ל פ"ט ממלכים ה"א כתב בזה"ל על ששה דברים נצטווה אדה"ר וכו'. ובמצרים נצטווה עמרם במצות יתירות עד שבא משה רבינו ונשלמה תורה על ידו עכ"ל. וכתב מרן הכ"מ ז"ל דמ"ש הר"מ ז"ל דעמרם נצטווה במצות יתירות צ"ע היכא מייתי לה וראיתי להגאון חיד"א ז"ל בת' חיים שאל ח"א סי' צ"ה הביא בשם הרב מקום שמואל דכוונת הר"מ ז"ל לדברי הגמ' סוטה (דף י"ב) עמד עמרם וגירש את אשתו וקשה אמאי גירש הא סגי בהפרשה לבד וע"כ דגירש כדי שיוכל אחר ליקח אותה ויקיים בה מצות פו"ר ואמרינן בסנהדרין דמצות פו"ר נאמרה לישראל ולא לב"נ ועמרם וכולם גירשו כדי שיקיימו פו"ר א"כ מוכח דנצטוו על פו"ר וחופה וגירושין את"ד. ועיי' שם להרב חיים שאל שדחה דבריו. אמנם תמהני על הרב חיד"א ז"ל דשקיל זוטרי ושבק רברבי והניח להרב מקום שמואל להוכיח מזה דנצטוו על פו"ר דהי' להם דין ישראל ושכח כי קודם מתן תורה ב"נ נצטוו על פו"ר לכ"ע ורק מצד דנאמרת ולא נשנית לאחר מתן תורה ניטלה מב"נ וניתנה לישראל וז"ב. אמנם בכל זאת לכאורה יש לקיים קצת ד' המקום שמואל מה שהביא הראי' מגירושין דנראה מזה דנצטוו במצות גירושין דהנה לכאורה צ"ע על התרגום דמתרגם על הא דויקח עמרם את יוכבד דודתו "אחות אבוהי" דמה בעי בזה ואמאי לא תרגם כפשטו ואע"ג דהאמת הי' כן דהיתה אחות אביו אבל מה קמ"ל בזה ונראה עפמ"ש הפני יהושע בקידושין (דף י"ג) דבב"נ אין מיתת הבעל מתיר מקרא דודבק באשתו ולא באשת חבירו וגירושין ג"כ אין מתירין בב"נ כמו"ש בירושלמי פ"ק דקידושין א"כ לא משכחת לה דודתו באופן אחר שתהי' מותרת לב"נ אלא אחות אביו דאין לומר אשת אחי אביו דהרי אסורה לו מצד א"א כיון דבב"נ ליכא מתיר ותמיד איכא העשה דודבק ומעתה כיון דנראה מזה דבב"נ ל"מ גירושין ואעפי"כ עמד וגירש את אשתו ובפרט א"נ כמו"ש התוס' דאלצפן נשאה בינתיים ואח"כ החזירה עמרם א"כ מוכח דהוא נכנס בכלל זה לדיני ישראל שיהי' לו דיני גירושין וממילא נראה דה"ה קידושין וחופה דזה בזה תליא כמו"ש לעיל בפרשת וישלח אות א' וא"כ א"ש דברי המקום שמואל אע"ג שהוא ז"ל לא נתכוין לזה. איברא דלכאורה זה טעות דהרי בשיטת הר"מ ז"ל קיימינן והר"מ ז"ל ס"ל להדיא בפ"ט ממלכים ה"ח דבב"נ ג"כ מהני גירושין ואדרבה קיל מישראל דא"צ ספר כריתות רק בדיבור בעלמא יכולין לפרוש זה מזה:
<b>אמנם</b> לאחר העיון נלענ"ד להעיר בדבר חדש דהנה באמת יש לעיין בדעת הר"מ ז"ל דפשיטא לי' להכריע דב"נ מגרשין זא"ז מה שנראה שנסתפקו בזה אמוראי בירושלמי פ"ק דקידושין ה"א. ובאמת מסברא נראה דצדקו דברי הפנ"י כיון דמפורש בסוגיא דקידושין דצריך קרא דמיתת הבעל מתיר ואי לאו הכי אכתי איכא איסור עשה דודבק וא"כ נראה דפשוט להש"ס דבב"נ אין מיתת הבעל מתיר ולפי"ז גם גירושין מנ"ל דמתירין בב"נ:
<b>לכן</b> נראה לענ"ד דיש נפ"מ בזה בין קודם מתן תורה לאחר מתן תורה ונאמר כיון דכתיב בקרא ודבק באשתו והיו לבשר אחד נראה דהוי חיבור גמור ואינו נפרד לא ע"י מיתה ולא ע"י גירושין אמנם זה דוקא קודם מתן תורה שהי' ב"נ מצווה בפו"ר והי' עליו החיוב להדבק באשתו והי' חיבורן חיבור אמנם לאחר מתן תורה שניטל מהם מצות פו"ר וניתנה רק לישראל ואין להם מצוה באישות כלל שוב הוי רק כקנין בעלמא לכן מי שירצה יכול לבטל הקנין משא"כ קודם מתן תורה שהיו מצווין על פו"ר והי' נשיאתם מצוה להעמיד דורות הוי חיבור גמור ולא יתפרד כיון דהתוה"ק לא גילתה שום מתיר ורק בישראל לאחר מ"ת עשאה התוה"ק מזה הקדש וגילתה דמהני מיתת הבעל וגירושין שתהי' מותרת להנשא לאחר אע"ג שהוא חיבור גמור. ועיי' ביבמות (דף ס"ג ע"א) אמר ר' אלעזר כל יהודי שאין לו אשה אינו אדם שנאמר זו"נ בראם ויקרא שמם אדם נראה דשם אדם הוא רק בהצטרפות איש ואשה ומה שמדייק ר"א כל יהודי לכאורה צ"ע כוונתו ונראה דהכוונה דדוקא בישראל דליכא מתיר אלא מיתה וגירושין דוקא והיא א"י לגרש את בעלה לכן משלים זה שנושא זו אשה לשם אדם משא"כ ב"נ כיון דמגרשין זא"ז ומתי שתרצה יכולה להפרד ממנו גם לאחר הנישואין אינו בכלל אדם ונראה שזה כוונת חז"ל מה שדרשו אדם אתם אתם קרויין אדם דהכוונה כנ"ל כיון דשם אדם הוא רק ע"י הצטרפות איש ואשה וזה שייך רק בישראל משא"כ בב"נ ועפי"ז יובן היטב שיטת התוס' דקודם מתן תורה גם ב"נ הי' ג"כ בכלל אדם כיון דקודם מתן תורה לא הי' מהני בב"נ גירושין א"כ שפיר נקראו אדם. ויש להאריך בזה ולברר היטב כל מה שאמרו חז"ל בענין אישות ב"נ לפי זה. אך אין כאן מקומו. ולחכם יספיק דברינו שכתבנו:
<b>היוצא</b> לנו מזה דקודם מתן תורה כיון דתחילת הבריאה הי' להעמיד תולדות ולהמשיך הלאה הבריאה ע"י מצות פו"ר ובזה נשלמה צורת האדם בודאי לא הי' מהני גירושין ולא מיתה להסיר הקשר משא"כ לאחר מתן תורה שניתן תכלית הבריאה לישראל שהם ימשיכו תולדותם בעולם וניטל מצות פו"ר מב"נ יפה כתב הר"מ ז"ל דמגרשין זא"ז דלאחר מתן תורה ל"צ גירושין ופשיטא דמיתת הבעל מתיר בהם. ובזה א"ש דברי הפנ"י הנ"ל מה שמחדש במיתת הבעל אינו מתיר לב"נ ותמהו עליו שנעלם ממנו גמ' ערוכה בסנהדרין (דף נ"ח ע"א) דר"ע דריש ע"כ יעזוב איש את אביו היינו אשת אביו ומקשינן בגמ' היינו באשתו ולא באשת חבירו ותרצינן לאחר מיתה וא"כ מבואר דמיתת הבעל מתיר בב"נ. אמנם להנ"ל הדברים נכונים דהרי פשוט דר"א ור"ע נחלקו על ב"נ לאחר מתן תורה שפיר אמר ר"א דצריך קרא על אשת אביו. והמעיי' בפנ"י יראה דקאי רק על לפני מתן תורה עיי"ש שכתב כן גבי יהודה ותמר אמנם לאחר מתן תורה גם הפנ"י מודה דמיתת הבעל מתיר ומעתה מדגירש עמרם את אשתו ע"כ דנצטווה במצות יתירות היינו גירושין וקידושין ונכנס לזה בכלל ישראל והסברא נותנת כן דלידת משה רבינו הי' בקדושת ישראל עפ"י קדושת האישות
<b>שניתן</b> לישראל. ודו"ק היטב בכ"ז כי קצרנו וסמכנו על המבין. ולדעתינו הוא ענין נכבד שמה שכתבנו לדקדק מד' התרגום אינו דקדוק כלל "שדודתו" אין לו תרגום אחר מ"מ הענין בעצמותו נכון לענ"ד:
<b>ג</b><b>)</b> <b>אעתיק</b> בזה מחידושי בני הרב זצ"ל השייך לסדר זה. במס' פסחים (דף נ"ג ע"ב) אר"י תודוס איש רומי הנהיג את בני רומי לאכול גדיים מקולסים בע"פ וכו' איבעי' להו תודוס גברא רבה הוה או בעל אגרופין הוה ת"ש עוד זו דרש תודוס איש רומי מה ראו חנני' מישאל ועזרי' שמסרו עצמן על ק"ה לכבשן האש נשאו ק"ו בעצמן מצפרדעים וכו' ואנו מצווים על ק"ה על אחת כו"כ. וראיתי בספר בית יהודה להגאב"ד מליטעמורסק ז"ל שהביא קושית העולם דלכאורה נראה דעיקר פשטות הגמ' דגברא רבה הוא מדדריש דרשות כחז"ל והא מדקתני עוד זו דרש נראה דחז"ל מסדרי הש"ס הוי ידעו ממנו עוד דרשות וא"כ למה בחרו דוקא דרשה זו להביא ראי' דגברא רבה הוא ועיי"ש בספר הנ"ל מ"ש בזה דבר חכמה דרך פילפול ויש לעיין בדבריו כמו שיראה המעיין ואכ"מ:
<b>אמנם</b> מה שנ"ל ג"כ דרך פילפול לתרץ קושית העולם הנ"ל עפי"מ דמבואר במדרש שה"ש בקרא דזאת קומתך דמתה לתמר וז"ל למה באו ישראל בספק סכנה בימי המן פליגי רבנן ור"ש רבנן אמרו על שעבדו ישראל עכו"ם ור"ש אומר על שאכלו ישראל מתבשילי עכו"ם א"ל רבנן לר"ש והלא לא אכלו אלא אנשי שושן בלבד א"ל ר"ש והלא כל ישראל ערבין זה לזה דכתיב וכשלו איש באחיו איש בעון אחיו אמר ר"ש לרבנן אם כדעתיכם אתם חייבתם את כל ישראל כליי' דכתיב זובח לאלקים יחרם א"ל רבנן לר"ש אעפי"כ לא עבדו עכו"ם מלבם שנאמר כי לא ענה מלבו ע"כ לשון המדרש. והנה ביאור דברי המדרש דר"ש ס"ל דע"כ דלא הי' עכו"ם גמורה מה שעבדו ישראל בימי נ"נ דאל"כ איך ניצולו וכי משוא פנים יש בדבר וע"כ דהי' רק אנדרטי וא"כ למה נתחייבו כליי' לכן ס"ל לר"ש דנענשו על שאכלו תבשילי עכו"ם וכולם נענשו משום ערבות אמנם רבנן ס"ל דהי' עכו"ם גמורה והא דניצולו היינו משום דהי' רק מיראה ונהי דהדין דיהרג וא"י מ"מ בעבר אין נענשין עונש הראוי להם כמו"ש הר"מ ז"ל ולכן ניצולו ישראל. וזה פשוט וברור בכוונת המדרש:
<b>ומעתה</b> נאמר דתודוס איש רומי כיון דדרש דמה ראו חמו"ע למסור את עצמם על ק"ה וצריך לבוא לק"ו מצפרדע וקשה ת"ל דקיי"ל דבעכו"ם הדין דיהרג ואל יעבור וע"כ דס"ל ג"כ דלא הי' עכו"ם גמורה דאל"כ ל"צ לק"ו כנ"ל ולפי"ז מוכרח הא דנתחייבו ישראל כליי' בימי המן היינו משום ערבות שלא הוכיחו זה את זה על שאכלו תבשילי עכו"ם. אך לכאורה יש לעיין כיון דבאמת מודעה רבה לאורייתא והיו יכולין לחזור מקבלת התורה א"כ ממילא אין איסור באכילת תבשילי עכו"ם וא"כ איך שייך בזה ערבות ומצות תוכחה כיון דיש בידם לגמרי להפקיע עצמם מאיסורין וע"כ צ"ל דנהי דיש בידם להפקיע מהחיוב מ"מ כ"ז שלא הפקיעו את עצמם מן הכלל יש חיוב ערבות וז"ב. וא"כ נראה דמכ"ש דיש חיוב תוכחה לגבר אלם דאע"פ דיוכל להיות דלא ישמע לו מ"מ אנו חייבין להוכיחו וזה במכ"ש דחיוב תוכחה על ישראל בימי המן. וא"כ א"ש מאוד דברי הגמ' דבעי למיפשט דתודוס גברא רבה הוא מדדריש דמה ראו חמו"ע שמסרו עצמם על קה"ש משום שלמדו ק"ו מצפרדעים וקשה דלמה צריך לזה ת"ל דקיי"ל בעכו"ם יהרג ואל יעבור וע"כ דל הי' עכו"ם גמורה וא"כ קשה למה נתחייבו ישראל כליי' בימי המן וע"כ משום מצות תוכחה ואע"ג שיש בידם להפקיע עצמם מהחיוב יש חיוב תוכחה א"כ מכ"ש בגברא אילמא דיש חיוב תוכחה וא"כ הא דלא הוכיחו אותו חכמים ע"כ משום דגברא רבה הוא וזה נכון דרך פילפול. [הן אמת שהתוס' במס' ע"ג (דף ג' ע"א) ד"ה שלא השתחוו לצלם כתבו בסוף דה"ק ראי' מגמ' דמגילה דהם לא עשו אלא לפנים שלא הי' עכו"ם גמורה דאל"כ הי' להם למסור נפשם על קה"ש אך באמת הדבר צ"ע דמה בכך דהי' להם למסור על קה"ש מ"מ כיון דעבדו רק מיראה והיו אנוסים גמורים א"כ אינן חייבים כליי'. ונראה מזה דתוס' פליגי על הר"מ ז"ל בדין יהרג ואל יעבור אמנם לדעת הר"מ ז"ל נראה פשוט כדאמרן וכן מוכח מפשיטות לשון הגמ' ששאלו וכי משוא פנים יש בדבר ואם הי' רק אנדרטי מה ק"ל ואמאי נתחייבו כליי' ודברי התוס' צ"ע]:
<b>איברא</b> דלכאורה יש לדחות ולומר דתודוס ג"כ ס"ל דהי' עכו"ם גמורה והא דהוצרך לדרוש טעם על שמסרו חמו"ע את עצמן לקה"ש היינו ג"כ מה"ט כיון דאז קודם קבלת התורה בימי אחשורוש הי' טענת מודעה והיו יכולין לחזור מקבלת התורה א"כ הי' בידם לחזור מקבלת התורה וממילא יהי' דינם כב"נ דאינו מוזהר על קה"ש. לכן הוצרך ללמוד ק"ו מצפרדעים כנ"ל. אמנם לקושטא דמילתא זה אינו דנראה ברור דאפי' אם היו חוזרים מקבלת התורה מ"מ מה שנוגע לעבודת עכו"ם לא היו יכולין לחזור לפמ"ש התוס' במס' שבת (דף פ"ח ע"א) סוד"ה מודעה דמה שכרת עמהם יהושע ברית היינו שלא לעבוד עכו"ם וברור הדבר דאין כוונת התוס' על עבודת עכו"ם גרידא דזה הוא מז' מצות ב"נ אך הכוונה על עזיבת עכו"ם בהחלט גמור כמו שאמרו חלילה לנו מעזוב את ד' והיינו אפי' על שיתוף עכו"ם וכבר ביאר א"א מו"ר שיחי' בדרשותיו שענין זה דב"נ אינו מוזהר על קה"ש ואינו מוזהר על שיתוף כו"מ הוא חדא מילתא דכיון דאינו מוזה על שיתוף כו"מ והטעם שחיותו אינו מהשגחת השי"ת לבדו רק תלוי במשטרי הטבע לכן א"צ למסור נפשו על קה"ש משא"כ ישראל דמוזהר על שיתוף עכו"ם כיון דכל שורש החיות שלו מהשי"ת לבדו וזולת זה אין לו חיות והעמדה כלל ממילא כשרוצים להפרידו מיחוד השי"ת רוצים לעקרו מחיות שלו ולכן מחויב למסור נפשו על קדושת השי"ת ודפח"ח. וא"כ ה"נ כיון דיהושע כרת עמהם ברית שלא לעבוד עכו"ם כלל ממילא דמוזהרין על קה"ש ול"ש בזה טענת מודעה וכן מוכרח מדברי התוס' הנ"ל דפשיטא להו דאם הי' עכו"ם גמורה היו חייבין למסור נפשם על קה"ש וקשה הא הי' להם טענת מודעה א"ו כדאמרן דמה שנוגע לעכו"ם ל"ש טענת מודעה וא"כ דברינו נכונים:
<b>אמנם</b> כן בעיקר דברי המדרש שה"ש הנ"ל בפלוגתת ר"ש ורבנן לכאורה תמי' מאוד שהיא סתירה מפורשת לדברי הגמ' מגילה (דף י"ב) דשם מבואר להיפך ממש דתלמידיו שאלו את רשב"י מפני מה נתחייבו שונאיהם של ישראל כליי' ואמר להם רשב"י אמרו אתם והשיבו הם מפני שנהנו מסעודתו של אותו רשע ואמר להם רשב"י א"כ שבשושן יהרוגו ומסיק משום שהשתחוו לצלם וקשה מאוד הלא רשב"י בעצמו ס"ל במדרש דהוא משום שאכלו תבשילי עכו"ם ועל הקושי' דא"כ שאר היהודים אמאי נתחייבו תירץ רשב"י משום שלא הוכיחו אותם והוא תימא גדולה. והראה לי אאמו"ר שליט"א שכבר נתעוררו בזה המפורשים וערבים עלי דבריו היקרים שאמר לתרץ קושי' זו בשנדקדק בלשון המדרש דשם איתא הלשון למה נכנסו ישראל בספק סכנה בימי המן אמנם בש"ס דילן איתא הלשון למה "נתחייבו" שונאיהם של ישראל כליי' וצ"ע על שינוי לשון השאלה. הענין הוא עפמ"ש המפורשים דיש שני מיני עונשין יש עונש שחייב אותו עונש בדיני שמים ויש שאינו חייב אותו עונש רק כיון שאינו מתנהג בדרכי התורה הקב"ה מסיר השגחתו ממנו ונופל הוא תחת מקרי הזמן ופגעיו. ומעתה יובן היטב דהמדרש ס"ל דבאמת לא נתחייבו ישראל כליי' בימי המן כלל רק שהיו בבחינת הסתרת פנים כמו שאמרו חז"ל אסתר מן התורה מניין ואנכי הסתר אסתיר וע"ז אמרו במדרש מפני מה נכנסו ישראל בספק סכנה היינו מפני איזהו חטא גרמו להם שיפלו תחת מקרי הזמן וכגעיו ויהיו בספק סכנה ע"י המן וע"ז אמר ר"ש מפני שאכלו מתבשילי עכו"ם ואע"ג דחטא זה אין בו עונש מיתה מ"מ כיון שלא התנהגו עפ"י תורה ממילא הסיר הקב"ה השגחתו מאתם ועיד"ז באו לידי ספק סכנה כנ"ל. וע"ז שאלו אותו א"כ שבשושן יהרוגו ושאר ישראל מה חטאו וע"ז השיב להם רשב"י שפיר דהי' להם להוכיח אותם מצד ערבות וכיון שלא הוכיחו אותם א"כ ג"כ סרו מדרך התורה לכן גם הם היו בספק סכנה אמנם בתלמודא דידן דשאלו תלמידיו את רשב"י מפני מה נתחייבו שונאיהם של ישראל כליי' הרי דהי' ס"ל להתלמידים דהיו חייבין באמת בעונש זה מדיני שמים ושאל אותם רשב"י אמרו אתם וע"ז השכילו לענות בתשובתם "מפני שנהנו מסעודתו של אותו רשע לא אמרו מפני שאכלו מאכלות אסורות' כמו שאמר רשב"י במדרש הנ"ל דזה לא יספיק לחייבם כליי' רק מפני שנהנו מסעודתו של אותו רשע שביקש להעבירם על דת והם נהנו מזה והוי בכלל מחשבת עכו"ם וחייב מיתה בדיני שמים וע"ז שפיר שאל רשב"י א"כ רק שבשושן יהרוגו דע"ז לא יספיק התירוץ מפני שלא הוכיחו אותם דמניעת תוכחה שהוא רק ביטול עשה בשוא"ת לא יתחייבו עיד"ז מיתה לכן אמר להם רשב"י שאם תרצו לומר שנתחייבו מיתה ע"כ משום שהשתחוו לצלם שבזה היו כל ישראל ודברי המדרש ודברי הגמ' אחת הם. אלו דברי אאמו"ר שליט"א:
<b>אלא</b> דאכתי צ"ע דבמדרש אמר ר"ש לרבנן אם כדעתיכם חייבתם את ישראל כליי' ובגמ' דילן אמר ר"ש עצמו הם לא עשו אלא לפנים וצ"ל דקיבל דבר זה מחכמים והודה לדבריהם ובאמת יפלא קצת שאלת ר"ש במדרש לדעתיכם חייבין ישראל כליי' אטו ר"ש לא ידע שהיו אנוסים על השתחוואה לצלם בימי נ"נ. והנראה לענ"ד עפמ"ש הגאון הפלאה ז"ל דאע"ג דאונסין לאדם על הדבר אם עושה זאת מרצונו הוי בכלל רצון ואע"ג דאונסין אותו על זה ואילולי רצונו ג"כ הי' מוכרח לעשותו מ"מ זה שרוצה ג"כ הוי רצון גמור. וכבר ראיתי לאבי מורי שיחי' שמפלפל בזה דעכ"פ אינו יותר ממחשבה דאיסורא ולא נוכל לחייב ע"ז מיתת ב"ד כיון דעל המעשה הוא מוכרח מכח האונס. אמנם לפי"ז י"ל עפי"מ דס"ל לרשב"י בסנהדרין (דף ע"ד) דעובד עכו"ם ניתן להצילו בנפשו אע"ג שלא עבד עדיין עכו"ם מבואר דרשב"י ס"ל דבעכו"ם גם על המחשבה נהרג בידי אדם לכן שפיר אמר רשב"י שלא עשו אלא לפנים והיינו שלא עשו אלא מחמת א נס ולא הי' רצון אף במחשבה ושפיר אין חייבין כליי' וקיבל מהם רשב"י דבריהם והשיב כן לתלמידים. ויש להאריך עוד בזה ולברר הדברים ואין כאן מקומו:
<b>ד</b><b>)</b> <b>אמר</b> הכותב העתקתי דברי בני שיהי' שפתותיו דובבות בקבר וימליץ טוב בעדינו. ואשתעשע בהם קצת ובמה דסיים אפתח. מ"ש בסו"ד ליתן טעם לקושית ר"ש אם כדעתיכם אתם חייבתם את ישראל כליי' אם כי הוא דבר חכמה בכ"ז יש לדחות כמובן אמנם לענ"ד י"ל סברא אחרת בזה ואקדים מה שנלענ"ד לחדש בהא דקיי"ל ברודף אחר נערה המאורסה ניתן להצילו בנפשו דאפי' אם הי' אונס על מעשהו זה דיהרג אם לא יעשה זאת מ"מ ניתן להצילו בנפשו וטעמא דמילתא כיון דחיוב זה דניתן להצילו בנפשו אינו מכח חומר העבירה אלא מכח פגם חבירו וזה אסור אפי' במקום סכנה להציל את עצמו בפגם חבירו ואם אמרו שאסור להציל את עצמו בממון חבירו אם לא ע"מ לשלם מכ"ש בפגם חבירו וא"כ פשיטא דרודף אחר נערה המאורסה ואחר הזכר אפי' אם אונסין אותו על כך מ"מ ניתן להצילו בנפשו. ומעתה י"ל דאע"ג דפסק הר"מ ז"ל דהיכא דהדין דיהרג ואל יעבור מ"מ בעבר ועשה אין הב"ד ממיתין אותו מ"מ היינו דוקא באותן עבירות שאין בהם פגם של חבירו ולא ניתן להצילו בנפשו אבל היכא דיש בהם פגם של חבירו כיון דזה ברור דמכח אונס שלו אין להציל את עצמו בפגם של חבירו שוב אינו בגדר אונס ושוב יש עליו אח"כ עונש מיתה בב"ד. ומעתה י"ל דרשב"י לשיטתו דס"ל דעובד עכו"ם ניתן להצילו בנפשו מכח פגם שמים הרי דס"ל ג"כ דאינו מכח עבירה שהוא עובד עכו"ם רק מכח שנעשה מזה פגם שמים וחמור מפגם הדיוט א"כ גם באונס דינא הכי וניתן להצילו בנפשו דגם בזה איכא ק"ו מפגם הדיוט כנ"ל וא"כ לרשב"י אינו תירוץ כלל מה שהוא אונס בעכו"ם שיהי' פטור אח"כ מחיוב מיתה שעליו כיון דהדין דיהרג וא"י וניתן להצילו בנפשו מכח פגם שמים שוב ל"ש בזה פטור אונס כלל וכמו"ש המפורשים דבשפכ"ד ל"ש פטור אונס מה"ט וגם הר"מ ז"ל מודה דיש עציו חיוב מיתה אם הרג את חבירו באונס מיתה וה"ה בעכו"ם לר"ש דחד טעמא הוא כמובן. וא"כ א"ש הא דאמר ר"ש אם כדעתיכם נתחייבו ישראל כליי' דר"ש לשיטתו אפי' בעובד עכו"ם באונס יש עליו חיוב מיתה:
<b>ועפי"ז</b> יש לתרץ דברי התוס' במס' עכו"ם הנ"ל שדייקו מזה דהשיב רשב"י בגמ' דילן דהם לא עשו אלא לפנים דע"כ הי' רק אנדרטי דאל"כ הי' חייבין למסור עצמן על קה"ש דלכאורה תמי' מאוד כמו שתמה בני זצ"ל דמה בכך דהי' חייבין למסור עצמן על קה"ש הא מ"מ בעבר ולא נהרג לא עברו אלא עשה דוקדשתו. אמנם להנ"ל מובן היטב דכוונת התוס' על רשב"י לשיטתו דלדידי' בעכו"ם כיון דניתן להצילו בנפשו ל"ש טענת אונס כלל וכדברי רשב"י הנ"ל במדרש והא דבגמ' דילן הודה לחכמים היינו מכח דהי' חוזר בו וס"ל דהי' רק אנדרטי ולא היו חייבין למסור נפשם מדינא. וזה נכון בישוב דברי התוס' דרך פילפול:
<b>אמנם</b> לקושטא דמילתא יש לעיי' הרבה בזה. א'. עיקר היסוד מש"כ לחדש דהיכא דניתן להצילו בנפשו גם באונס ניתן להצילו בנפשו עדיין צריך ראי' ואם כי הסברא נותנת כן בפרט דהדין דיהרג ואל יעבור א"כ מהכ"ת שיפגום חבירו את עצמו בשביל הצלתו מ"מ שיהי' מצוה להרגו שלא יפגום חבירו על ידו צריך ראי' די"ל כיון דהוא עושה זאת מאונס מיתה אין לו דין רודף. ואם אמנם כי ברודף אחר חבירו להרגו פשיטא דאפי' באונס יש לו דין רודף וניתן להצילו בנפשו כמבואר בסנהדרין (דף ע"ב ע"ב) דהא דביצא ראשו אין נוגעין בו הוא רק משום דמשמיא קרדפי לה אבל לא מטעם דהוי אונס מבואר דאונס יש לו דין רודף וכן נראה מבואר מר"מ ז"ל שמפרש דברי הגמ' משום שטבעו של עולם הוא נראה דבא להזהיר דלא נימא דהפירוש בגמ' משום דהוי אונס רק דהוא טבעו של עולם ובירושלמי מבואר דהטעם דיצא ראשו אין נוגעין בו כיון דכבר הוא בכלל נפש א"ר מאיזהו טעם אתה מחליט שהעובר רודף את האם דילמא היא רודפת את העובר. עכ"פ מבואר דאונס לא מיפטר מצד רודף. אך י"ל דזה רק ברוצח כיון דהסברא דאמרינן בי' יהרג ואל יעבור הוא מכח מה חזית א"כ גם באונס הוי רוצח ויש עליו כל העבירה של הרציחה ושפיר ניתן להצילו בנפשו משא"כ ברודף את נערה המאורסה היכא דהוא אונס כיון דאונס רחמנא פטרה רק שיש עליו עשה דונקדשתי הוה כמו רודף דחייבי לאוין וחייבי עשה דלא ניתן להצילו בנפשו אע"ג דפוגם אותה ויש להביא ראי' לזה ממה דמבואר ברש"י ז"ל בסנהדרין שם בהא דאמר ר"ה קטן הרודף ניתן להצילו בנפשו דהוא רק בקטן הרודף אחר חבירו להרגו וכן הר"מ ז"ל מפרש כן דברי ר"ה ולכאורה כיון דרוצח ילפינן מנערה המאורסה א"כ מה נ"מ בין זה לזה. אמנם לדברינו י"ל דזה הוא ההבדל דקטן הוי כמו אונס כיון דאין בו דעת ורוצח גם באונס הוי רוצח כיון דהוא מכח מה חזית משא"כ ברודף אחר נערה המאורסה ואפי' א"נ דקטן חייב אף ברודף אחר הערוה מ"מ באונס מחמת מיתה יש לומר דאין עלינו המצוה להרגו מצד רודף מחמת פגמה דידה. ומהא דלא תירץ הגמ' בסנהדרין (דף ע"ג ע"ב) על הקושיא דא"נ שיש להם קנס דמיירי דהי' באונס מיתה אינו ראי' דגם באונס ניתן להצילו בנפשו דמלבד די"ל דהוה בכלל חייבי מיתות שוגגין ואכתי קשה דנימא קלבד"מ. אך זה יש לדחות מתרי טעמי. א' דיש לחלק בין חייבי מיתות שוגגין לח"מ אונסין וכ"כ במק"א מדברי האסיפת זקנים כתובות (דף ל' ע"ב) באמצע ד"ה ואי לא מצי לאהדורי שכתב כן דבחייבי מיתות אונסין לא אמרינן קלבד"מ. ב' יש לומר דניתן להצילו בנפשו דאפי' במקום דניתן להצילו בנפשו אינו יותר מחייבי מיתות שוגגין א"כ י"ל דהיכא דהדין דאסור להצילו בנפשו גם בכלל ח"מ שוגגין איננו כיון דאמרינן דבאונס אינו בחיוב מיתה ושוב ל"ש קלבד"מ וכבר כתבנו מזה במקום אחר ואכ"מ:
<b>אמנם</b> בלא"ה יש לומר דלכן לא תירץ הגמ' דמיירי דהי' באונס מיתה די"ל דבכה"ג אינו חייב קנס כיון דהי' אונס על העבירה ל"ש קנס אע"ג דהדין דיהרג וא"י משום דבא על חייבי כריתות מ"מ חיוב קנס הוא בשביל שבא על הבתולה וזה לא חייבה רחמנא באונס וצ"ע בזה הרבה אם יש חיוב קנס באונס ונהי דאמרינן דאדם מועד לעולם בין שוגג בין מזיד בין ער ובין ישן מ"מ י"ל דזה דוקא בחיוב ממון ולא בקנס והבן. ויש להאריך עוד לדעת הר"מ ז"ל דאין אונס בערוה משום דאין קושי אלא לדעת ול"ש בזה דין אונס כלל ואכ"מ כי לא רציתי בזה להעיר אלא ראשי פרקים במה שיש לעיי' בענינים אלו וישמע חכם ויוסיף לקח:
<b>ב</b><b>)</b> <b>אפי'</b> א"נ דיש לו דין רודף בשעת מעשה ומצוה להרגו שלא יפגום חבירו על ידו וה"ה בעכו"ם לרשב"י שלא יהי' פגם שמים על ידו מ"מ בעבר ועשה העבירה י"ל דאין עליו חיוב מיתה כיון דסוף כל סוף עשה העבירה מחמת אונס וע"ז שפגם ע"ז ליכא ח"מ אח"כ דהחיוב מיתה היכא שכבר עבר הוא רק על חומר העבירה עצמה והבן היטב:
<b>ג</b><b>)</b> <b>והוא</b> העיקר דנראה דגם בשפכ"ד דהדין דיהרג וא"י מכח סברא דמה חזית מ"מ בדיעבד כשהרג את חבירו מחמת אונס מיתה פטור ממיתת ב"ד אפי' כשהתרו בו וזה מב' טעמים. א' דאין להמית אדם מישראל במה שכל האיסור הוא רק מכח הסברא ואע"ג דסברא דאורייתא הוא מ"מ לא מצאנו שמכח סברא נוכל להרוג אדם מישראל בב"ד. ב' מטעם דאיתקש שפכ"ד לשחוטי חוץ דממעטינן דבאונס אינו חייב כרת ומלקות ה"ה בשפכ"ד בעבר והרג באונס אינו חייב מיתה וכבר העיר בזה הג' מוהר"ז באסקאוויטץ ז"ל בספרו סדר למשנה פ"ה מיסוה"ת עיי"ש שהביא הרשב"א קידושין (דף מ"ג) בשם הראב"ד שכתב לתרץ קושית התוס' דלכן צריך קרא למעט בשחוטי חוץ באונס ולא ילפינן מכל התורה דאונס רחמנא פטרי' ותי' דהוא כיון דכתיב בשחוטי חוץ דם ישפך יהי' איתקש לרוצח מה רוצח יהרג וא"י ה"ה שחוטי חוץ לכן צריך קרא למעוטי ומעתה נאמר אע"ג דברוצח אמרינן מכח סברא דיהרג ואל יעבור ואין למידין מהיקישא דש"ח כיון דשייך בי' מה חזית מ"מ אם עבר והרג באונס שוב ילפינן משחוטי חוץ דפטור ממיתת ב"ד. אלו דברי קדשו ודפח"ח:
<b>ובאמת</b> בעיקר קושית התוס' דלמה לי קרא למעט אונס בש"ח ת"ל דבכה"ת כולה אונס רחמנא פטרי' לכאורה י"ל כיון דקיי"ל דמהני שאלה בקדשים א"כ הא יכול למיתשל ואין זה אונס וע"כ דכופין אותו שישחוט קדשים של חבירו בחוץ וכיון דקיי"ל דאסור להציל א"ע בממון חבירו א"כ שפיר הו"א דיהרג ואל יעבור. וי"ל יותר לפימ"ש האחרונים להוכיח מדברי רש"י אבות בהא דלא הפילה אשה מריח בשר קודש דכמו דאסור להציל עצמו בממון חבירו ה"ה דאסור להציל את עצמו בממון גבוה א"כ בש"ח תמיד יש סברא לומר דהדין דיהרג וא"י כיון דמציל א"ע בממון גבוה ושפיר צריך קרא למעוטי ש"ח באונס. ונראה דא"נ כן דאסור להציל א"ע בממון גבוה ע"כ הא דממעטינן אונס בש"ח היינו בדיעבד דא"ח מלקות משום ש"ח כיון דסוף כל סוף אנוס הי'. אמנם לכתחילה באמת הדין דיהרג וא"י וא"כ לגמרי איתקש שפכ"ד לש"ח ויש להאריך בזה טובא ואכ"מ. עכ"פ נראה דגם בשפכ"ד בעבר והרג אין עליו ח"מ א"כ מבואר דאף מי שניתן להצילו בנפשו בעבר ועשה אין עליו ח"מ. ונראה דגם מח"מ ביד"ש נתמעט מהיקישא דש"ח וא"כ נסתרו דברינו בכוונת התוס'. ועיקר בדעת התוס' נראה דס"ל כדעת הסמ"ג מובא בתוס' מס' ע"ז (דף נ"ד ע"א) ד"ה הא בצינעא דבעכו"ם בפרהסי' יש אזהרה ועונש מיתה ג"כ ודלא כדעת הר"מ ז"ל. ועיין בכ"ז:
<b>ואשיב</b> לדברי בני ז"ל מ"ש דלענין עבודת עכו"ם אפי' בשיתוף לא הי' להם טענת מודעה משום דע"ז כרת עמהם יהושע ברית בזה בודאי צדקו דבריו וארווח לן בזה לתרץ מה שיש להעיר בד' התוס' עכו"ם הנ"ל דמייתי ראי' מהא דאמרינן בש"ס דאלמלא הוה נגדיהו לחמו"ע הוי פלחי לצלמא דלא הי' עכו"ם גמורה דאל"כ כיון דהדין דיהרג וא"י ה"ה דחייבין לסבול יסורים והרי מדברי רש"י ז"ל עה"ת בפרשת תשא בפסוק כ"א פרשה ל"ב שכתב בזה"ל כמה יסורים סבלת עד שלא תבוא עליהם חטא זה ועיי' ברמב"ן ז"ל שתמה על רש"י ז"ל. עכ"פ דעת רש"י ז"ל נראה לכאורה דביסורין אמרי' דיעבור. אמנם לדברי בני ז"ל נראה דגם רש"י ז"ל מודה דהיכא דהדין דיהרג וא"י גם כל יסורין שבעולם צריך לסבול שלא יעבור ח"ו אך כוונת רש"י ז"ל כיון דעגל הי' רק עכו"ם בשיתוף ולא הוזהרו ב"נ ע"ז וא"כ היו יכולין לחזור מכח טענת מודעה. ובלא זה כיון דב"נ אינו מצווה על קה"ש א"כ הי' אהרן יכול לחזור מקבלת התורה ויהי' דינו כב"נ לכן שפיר שאלו מ"ר כמה יסורין סבלת בזה. אמנם התוס' הוכיחו שפיר מחמו"ע כיון דהם לא הי' להם טענת מודעה לענין עכו"ם כלל א"כ איך אמרינן בגמ' דאלמלא נגדיהו וכו' וע"כ דהיתה רק אנדרטי. והרמב"ן ז"ל דלא ניחא לי' בדברי רש"י ז"ל נראה לענ"ד דאזיל לשיטתו דמאברהם אבינו ואילך הי' להם דין ישראל בכל מה שנוגע לעכו"ם הן לענין שיתוף עכו"ם והן לענין קה"ש כיון דהיו בכלל ישראל ממילא דינם כישראל ולכן גם אז לא הי' מהני טענת מודעה בענין חטא העגל אמנם רש"י לשיטתו במס' זבחים (דף קט"ז) דעד מתן תורה כולהו בכלל ב"נ הוי ודינם כב"נ ולכן מהני טענת מודעה בחטא העגל וכתבנו מזה במק"א ואכ"מ:
<b>אמנם</b> מ"ש בני ז"ל בשמי דשיתוף עכו"ם וקידוש השם חדא הוא אם אמנם כי בדרשותינו כ"כ אבל לקושטא דמילתא נראה שאינו כן לפימ"ש במק"א שנראה עיקר דגם גר תושב מוזהר על שיתוף עכו"ם ואעפי"כ פשיטא להש"ס דגר תושב אינו מוזהר על קה"ש דהרי ראיית הגמ' מנעמן דהי' גר תושב ועיי' במסכת עכו"ם (דף ע"ד ע"ב) איזהו גר תושב שקיבל עליו שלא לעבוד עכו"ם דברי ר"מ וכו' וחכ"א אלו לא באו לכלל גר תושב וברש"י ז"ל בזה"ל שהרי גם עכו"ם גמורים נצטוו על עכו"ם ועל שאר מצות. וקשה דילמא כוונת ר"מ שקיבל עליו שלא לעבוד עכו"ם אפי' במקום אונס דב"נ אינו מוזהר בקה"ש א"ו דפשיטא להש"ס דרק ישראל שייך בקה"ש. אך יש לעיי' הא י"ל דכוונת ר"מ על שיתוף עכו"ם. ואולי י"ל דפליגי באמת בזה ר"מ וחכמים אי ב"נ שאינו גר תושב מוזהר על שיתוף עכו"ם ועיי' ברש"י סנהדרין (דף מ"ח ע"א) ד"ה מידי דאורחה ודו"ק. ויש להאריך הרבה בכ"ז ולברר הדברים ואכ"מ אפס לחיבת הקודש דברי בני ז"ל כתבנו בזה ראשי פרקים לעורר לבב המעיין:
<b>פרשת</b> <b>בא</b><b>.</b> <b>א</b><b>)</b> <b>הנה</b> בפרשה זו נצטוו בנ"י במצות קידוש החודש שהוא היסוד הראשי לקדושת ישראל וקידוש מועדי ד' שתלוי בב"ד שמקדשין את החודש וזה הי' המצוה ראשונה שנצטוו ישראל בתורת ישראל עוד בהיותם במצרים. לזאת אמרתי להעתיק בזה שני ענינים במצוה זו. באגדה ובהלכה. ממש"כ בחידושיי בענינים אלו. ונתחיל באגדה ממ"ש בדרוש לשבת הגדול דהאי שתא וז"ל שם. במדרש רבה פרשת בא החודש הזה לכם למה אמר הקב"ה למשה ולאהרן לפי שקידוש החודש בשלשה כשביקש הקב"ה לקדש את החודש אמר הקב"ה למשה ולאהרן אני ואתם נקדש את החודש הדא הוא דכתיב ויאמר ד' אל משה ואל אהרן עכ"ל המדרש. והנה צריך ביאור למה נשתתף הקב"ה בעצמו במצות קה"ח הראשון ולמה לא צוה הקב"ה למשה ולאהרן שיקחו עמהם אחד מהזקנים לקדש את החודש:
<b>והנה</b> בפשיטות י"ל עפמ"ש במק"א ביאור הענין דבכל יו"ט ליכא אלא חיוב מלקות בב"ד על מלאכה וביוה"כ כרת ובשבת מיתת ב"ד דהנה ההבדל בין שבת ליו"ט דשבת נתקדש בקדושת השי"ת אמנם יו"ט ב"ד הוא דמקדשי לי' ולזאת כיון דכוחו של שבת ע"י קדושת השי"ת בעצמו ולכן חייב מיתה מי שמחלל את השבת אבל יו"ט דהוא רק מכח ב"ד אין החיוב מיתה לגמרי אלא מלקות וכיון שילקה ה"ה כאחיך וביוה"כ דיש חיוב כרת בד"ש הוא מטעם שכתב הרא"ה ז"ל בספר החינוך במצות יוה"כ דמיד בעת הבריאה קבע הקב"ה יום אחד בשנה שיהי' יום כפרה. וא"כ ביוה"כ יש בו שני קדושות. קדושת השי"ת וקידוש ב"ד שע"י שמקדשין ב"ד את חודש תשרי עשירי בו יוה"כ הוא. והוא הוא היום אשר יעדו הקב"ה מתחילת הבריאה להיות ליום מחילה וסליחה לכן יש בו כרת ומלקות. אך לכאו' אינו מתורץ בפסח דיש בו כרת על מניעת אכילת הפסח בי"ד בניסן ועל אכילת החמץ כל ז' אע"ג דכולי' בב"ד. אמנם הענין הוא משום דבר"ח ניסן הראשון הקב"ה בעצמו נשתתף בקה"ח והקב"ה הוא למעלה מהזמן וא"כ יש בכל חודש ניסן קדושת השי"ת עצמו ולכן יש בו חומר כרת על ענינים המיוחדים בחודש זה לבדו היינו קרבן פסח ואכילת חמץ וא"כ מובן היטב הטעם דהשי"ת נשתתף בקידוש של ר"ח ניסן כדי שחידש זה יהי' בו כח קדושת השי"ת:
<b>אמנם</b> מה שנראה להמתיק הענין ביתר ביאור עפי"מ דמבואר במדרש שם ד"א החודש הזה לכם הרואה את הלבנה האיך צריך לברך. ויש אומרים מקדש ישראל שאם אין ישראל מקדשין אותו אין אותו קידוש כלום ואל תתמה ע"ז שהקב"ה קידש את ישראל שנאמר והייתם לי קדושים ולפי שהם מקודשים לשמים לכך מה שהם מקדשים הוא מקודש רצונך לידע צא ולמד מכלי שרת. משה רבינו קידש את המשכן ואת כל כליו מכאן ואילך מי הי' מקדשם וכו' הי' הכהן מקבל בו דבר של קודש והכלי מתקדשת. ואם כלי חול כשהוא מתמלא מן הקודש מתקדשת על אחת כו"כ ישראל שהם קדושים ומקדשים את החודש עכ"ל המדרש. מבואר מדברי המדרש דענין קה"ח הוא משום דישראל נעשו כלי שרת להקב"ה ולכן כל מה שהם מקדשים ה"ה קודש כמו כלי שרת ממשה רבינו ואילך דעבודתן מחנכתן ונעשה הכלי קודש ועיד"ז נתקדש מה שבתוכו ובאין שתי הקדושות בב"א כן ישראל יש להם כח זה. והנה הכא במצות קה"ח הראשון עדיין לא נתקדשו ישראל בקדושת ישראל לבד ממצוה זו דקידוש החודש שהיא היתה המצוה הראשונה שנתנה להם בקדושת ישראל לפי דעת הר"מ ז"ל דבמילה גם בני קטורה חייבין ועיד"ז נתקדשו בקדושת ישראל ונעשין כלי שרת לקדש את החודש דבאין כאחת כנ"ל ולכן נשתתף הקב"ה באותו קידוש שקידש אותם ע"י המצוה דקידוש החודש. וממילא יכולין לקדש:
<b>ובאמת</b> נלענ"ד עפי"ז לתרץ מה שהקשיתי בספרי חמדת ישראל על הרמב"ן ז"ל בחידושי עה"ת ובס' המצוה שלמד מהא דאמרינן בקה"ח אתם אפי' שוגגין אתם אפי' מוטעין דה"ה בכה"ת כן הוא וקשה מאוד דא"כ למה צריך קרא בקה"ח כיון דבכה"ת כן הוא אמנם עפ"י דברי המדרש הנ"ל דענין קידוש החודש הוא מצד שישראל נעשו כלי שרת ועיד"ז הם מקדשין את החודש א"ש עפי"מ שכתבו התוס' סוכה (דף נ' ע"א) ד"ה חזקי' דאע"ג דקיי"ל דכלי שרת מקדשין אף שלא מדעת היינו דוקא בזמנו אבל שלא בזמנו אינן מקדשין אלא מדעת עיי"ש וא"כ שפיר צריך קרא דאתם אפי' שוגגין בקידוש החודש כיון דמקדשין שלא בזמנו בלא ראו את הלבנה וצריך להיות החודש מעובר וא"כ היום הוא שלא בזמנו ורק עפ"י טעות שהי' סבר ר"ג שאפשר לראות הישנה שחרית והחדשה ערבית עיד"ז קידש את החודש א"כ אי לאו קרא דאתם אפי' מוטעין לא הי' מהני קידוש החודש שלא בזמנו שלא מדעת לכן צריך קרא דאתם להורות דאפי' שלא בזמנו מקדשין ישראל שלא מדעת:
<b>והנה</b> יוצא לנו מדברי המדרש דבמצות קידוש החודש שנתן הקב"ה לישראל בזה נתקדשו בקדושת כלי שרת ועיד"ז קדשו את החודש וזה הי' ענין קה"ח הראשון שנשתתף הקב"ה בקה"ח והיינו קידוש ישראל כנ"ל שמשה ואהרן היו כלל ישראל שמשה רבינו הי' מלך והוא לב של ישראל כמו"ש הר"מ ז"ל בהלכות מלכים ואהרן הי' כה"ג ג"כ הוא כלל ישראל ולכן ביוה"כ התודה עבור כל ישראל וכל ישראל כלולין בהם ולכן ע"י קדושתן נתקדשו כל ישראל להיות כלי שרת להקב"ה. אך לכאורה צ"ע הא בכלי שרת קיי"ל דאם נשתמשו להדיוט פסולין לגבוה וא"כ איך יוכל אדם להיות כלי שרת כיון שצריך אדם לעבוד בעניני עוה"ז על פרנסה והוי משתמש להדיוט. אך באמת במתן תורה נזדככו ישראל לגמרי כמלאה"ש ונעשו הכל ברי' חדשה ולא הי' פוסל השימוש הקודם מה ששימשו קודם לכן להדיוט ואחר מ"ת נתקדשו בכל ענינים הגשמיים שיהי' הכל לצורך עבודת השי"ת וזה הוא עיקר נתינת התורה לישראל שמורה לאדם שכל עניניו בגשמיות יתקדש לעבודת השם הן באכילה והן בשתי' ושינה ועמל הפרנסה הכל יהי' נתקדש בקדושת גבוה וממילא אין כאן שימוש הדיוט כלל ולכן מצות קידוש החודש היא המצוה הראשונה שנצטוו ישראל להורות זה היסוד דעיקר קבלת התורה הוא שישראל יהיו נעשין כלי שרת להקב"ה וזה רק ע"י שיתקדשו כל עניני עוה"ז בקדושת גבוה. וזה הוא ענין תורה שבע"פ שניתנה לחכמי הדור שבכל דור ודור לחדש בה ולתקן תקנות לצורך השעה וכמו שכתב הרמב"ן ז"ל דמהא דאתם ילפינן לכה"ת כולה. ולהנ"ל הכל הוא ענין אחד דע"י ישראל שהם כלי שרת כל מה שהם מקדשין הוא קדוש כמו"ש במדרש הנ"ל ועיי' בצל"ח בפתיחה למסכת ברכות שכתב לפרש עפי"ז את הסימן שאמרו חז"ל על תורה שבע"פ "זמן נקט" דהיינו מקדושת המועדים מוכח יסוד תורה שבע"פ ולפי דברינו ממצות קידוש החודש עצמה דהוא מכח שנעשו ישראל כלי שרת וע"כ דכל עניני הגשמיים הם תורה וזה רק ע"י כח תורה שבע"פ וא"כ זה הפירוש "זמן נקט" כנ"ל. ויש להרחיב הדיבור בזה ובדרוש הארכנו לבאר עפי"ז כמה ענינים ואין כאן מקומו:
ועתה אעתיק בזה מה שכתבתי לח"א והוא בעומק הלכה במצות קידוש החודש וזה לשוני שם:
<b>שלום</b> <b>לך</b> <b>ידידי</b> <b>וחביבי</b> <b>וכו'</b>
<b>מכתבך</b> הגיעני במועדו ומרוב הטרדות אשר סביב שתו עלי לא יכולתי להשיב לך עד כה ועתה באתי להשיב לך עד"ת אשר עוררתני לעיין בדברי הריטב"א ז"ל בחולין (דף ק"א ע"ב) ד"ה אלא אמר רבא גזירה הוי שהביא בשם התוס' שהקשו דאיך עקרו יוה"כ הא בשעת הגזירה אפי' אערקתא דמסאני יהרג וא"י וכתב בזה"ל ונ"ל דהא ל"ק דקידוש חדשים דב"ד עשה הוא ועל עשה יעבור ואל יהרג כדפרישנא בכמה דוכתי אלא א"כ למדת חסידות הוא כההוא דמצאנו בסוגיא ואפשר דהכא גזרו אומות העולם לב"ד שלא לקדשו דאין כאן יוה"כ עכ"ל. ותמהת ע"ז דהרי הלכה כר"א בר צדוק בר"ה (דף כ"ד) דאם אין הב"ד מקדשין אותו בזמנו הר"ז מעובר וא"כ מאי נ"מ בזה שלא קידשוהו ב"ד את החודש הא מ"מ יוהכ"פ הוא בעשרה בתשרי רק דהחודש הוא מעובר. ומדברי הריטב"א ז"ל נראה דאם אין הב"ד מקדשין את החודש אין כאן חודש תשרי כלל וממילא אין כאן יוה"כ והיא תימא. אלו דבריך היקרים:
<b>א</b><b>)</b> <b>דע</b> אהו' יד"נ שגם אני נתעוררתי על דברי הריטב"א ז"ל אלו שבאמת הם דברים חדשים מאוד ות"ל יש לי לישא וליתן בהם מאיזהו מקומן בש"ס ופוסקים וטרם נבוא לזה הנני להעתיק לך מ"ש בחידושי לבאר עיקר דברי הריטב"א ז"ל כאן שיש לי עיון בדבריו הקדושים ואח"כ נבוא לבאר עיקר חידוש דינו ז"ל מה שיש לבנות ולסתור בדה"ק.
<b>והנה</b> מקודם נבאר סוף דברי הריטב"א ז"ל מ"ש בזה"ל ואפשר דהכא גזרו אוה"ע לב"ד שלא לקדש את החודש וכו' ולכאורה תמי' מאוד דלמה הוצרך לזה ת"ל כיון דאוה"ע גזרו לבטל יוה"כ נהי דזה א"א מצד דהוי קו"ע מ"מ הא הב"ד יכולין לבטל המצ"ע דקידוש דזה הוי רק בשוא"ת וממילא לא יהי' יוה"כ כלל ולמה הוסיף הריטב"א ז"ל דהגזירה היתה על הב"ד שלא יקדשו את החודש ויותר קשה לפימ"ש הריב"ש בתשו' ובהגהות אשרי פרק קמא דכתובות בהא דגזרו דכל הנשאת בד' תבעל לטפסר תחילה ותמהו בזה הא בשעת הגזירה אפי' בערקתא דמסאני יהרג וא"י וא"כ איך עקרו חז"ל התקנה דתהי' נשאת בד'. ותירצו כיון דהב"ד לא היו אנוסים לעקור את התקנה א"כ ע"ז ל"ש שעת הגזירה וא"כ הב"ד היו יכולין לעקור דבריהם וממילא לא יהי' איסור כלל וישראל לא יוצרכו למסירת הנפש. ומעתה ה"נ למה הוצרך הריטב"א ז"ל לזה דהב"ד היו אנוסים שלא לקדש נימא להיפך דהב"ד לא היו אנוסים שלא לקדש החודש רק דאוה"ע אנסו את ישראל לבטל יוה"כ וכיון דהב"ד לא היו אנוסים א"כ ע"ז ל"ש שעת הגזירה וא"כ הב"ד יכולין שלא לקדש את החודש וממילא לא יהי' יוה"כ ויהי' א"ש אפי' א"נ דאפי' בשוא"ת חייבין למסו"נ בשעת הגזירה ועכ"פ מדת חסידות איכא לכ"ע כמבואר במדרש הובא ברמב"ן על התורה פרשת יתרו מ"ל יוצא ליהרג על שמלתי את בני וכו' [ודעת הרמב"ן ז"ל שם נראה דלדינא חייבין למסו"נ אפי' בשוא"ת בשעת הגזירה וכ"כ בזה במק"א ואכ"מ] מ"מ כיון דלא היתה הגזירה על הב"ד שלא לקדש את החודש א"כ פשיטא דהב"ד יכולין לבטל שלא לקדש את החודש וממילא לא יהי' יוה"כ:
<b>אמנם</b> לאחר העיון נראה דדבר גדול דיבר הריטב"א ז"ל דס"ל דנהי דחז"ל יכולין לעקור ד"ת בשוא"ת מ"מ כיון דצריך טעם וסייג לזה ואל"כ אין יכולין לעקור ד"ת אפי' בשוא"ת כמוש"כ התוס' יבמות (דף פ"ט) א"כ י"ל דהכא אם לא היו הב"ד אנוסים שלא לקדש את החודש היו חייבין לקדש את החודש ואע"ג דעיד"ז יהיו חייבין כל ישראל למסו"נ על קידוש השם מ"מ כיון דמסיה"נ על קידוש השם הוא המעלה הגדולה שאין לך למעלה הימנה א"כ זה לא מיקרי טעם נכון לעקור ד"ת עדי"ז אדרבה יקיימו ד"ת כיון דעל זה אינם אנוסים ואי דעיד"ז יהיו מוכרחין ישראל למסור נפשם לפני השי"ת מה בכך ובשביל זה א"י לעקור ד"ת אפי' בשוא"ת לכן מוכרח הריטב"א ז"ל לומר דהב"ד היו אנוסים שלא לקדש את החודש וא"כ כיון דהיו אנוסים ע"ז ובשעת הגזירה בשוא"ת א"צ למסור נפשם ושפיר הב"ד לא קידשו החודש וממילא אין כאן יוה"כ וזה ברור בדעת הריטב"א ז"ל. ומש"כ הריב"ש והגה"א הנ"ל כיון דהב"ד לא היו אנוסים לכן הב"ד עקרו התקנה דנשאת בד' התם שאני כיון דהוא רק דרבנן א"כ בודאי יכולים רבנן לעקור כדי שלא יוצרכו ישראל למסור נפשם. ויש להמתיק בזה יותר עפי"מ דמבואר במסכת ב"מ (דף צ"ו ע"ב) בעי רמי בר חמא בעל בנכסי אשתו מי מעל וכו' נמעלו ב"ד. ועיי"ש ברש"י ז"ל וז"ל כיון דהם תקנו הקנין שיהי' לבעל בנכסי אשתו הם מועלים. א"כ חזינן דהם נקראים הגורמים א"כ ה"ה דהיכא דע"י תק"ח יהיו מוכרחין ישראל ליהרג ויש בידם לעקור את גזירתם בוודאי חייבין לעקור תקנתם דאל"כ הו"ל כאילו הם הורגים את ישראל ח"ו משא"כ בעשה של תורה כיון דא"א לעקור ד"ת אף בשוא"ת אלא א"כ יש איזהו סייג וגדר לא מצי הב"ד למיעקר אע"ג דיסבב עיד"ז אח"כ שיהיו חייבין למסור נפשם בקידוש השם ולכן מוכרח הריטב"א ז"ל לומר דהב"ד היו אנוסים שלא לקדש את החודש וממילא לא היו צריכין לקדש דבשוא"ת א"ח למסור נפשם ודו"ק היטב בכ"ז כי הדברים נכונים בעזהש"י:
<b>ובאמת</b> בעיקר קושית הריטב"א ז"ל לולי שהייתי כדאי הייתי אומר להעיר בדבר חדש לפי שיטתו דבשוא"ת אין חייבין למסור נפשם בשעת הגזירה י"ל הסברא בזה שדוקא אם גוזרים האומות לבטל ד"ת בקו"ע אז אם יהרגו ישראל ח"ו לא יתקיים מחשבתם לכן צריכין ליהרג ולא לעבור משא"כ בשוא"ת כיון דאם יהרגו ישראל ג"כ יתקיים מחשבתם ולא יקיימו ד"ת בקו"ע א"צ למסור נפשם כיון דרצונם בביטול המצות ודבר זה יתקיים בידם גם כשיהרגו ישראל ח"ו ומעתה נראה דהכא כשגזרו על יוה"כ דנראה דלא רצו האומות לכוף את ישראל על פרט אחד מיוה"כ דהיינו לעשות מלאכה או לאכול רק שרצו לבטל יוה"כ לגמרי מישראל וא"כ אם היו ישראל נהרגין ממילא לא הי' יוה"כ דלא הי' על מי לכפר וא"כ שוב ל"צ למסור נפשם ומיושב קושית הריטב"א ז"ל. אך קשה עלי לחדש סברות מעצמי ועיי' בר"ן שבת פרק במה טומנין בעובדא דאלישע בעל כנפים מ"ש הסברא לחלק בין שעת הגזירה לעבור בקו"ע ובין לעבור בשוא"ת ולדבריו ז"ל ליתניי' לדברי עיי"ש]:
<b>אמנם</b> מה שקשה ביותר על הריטב"א ז"ל דעיקר תירוצו שכתב דאם אין הב"ד מקדשין את החודש אינו יוה"כ כלל והא מבואר בר"ה (דף כ"ד) דאם אין הב"ד מקדשין את החודש הר"ז מעובר ואפי' בלא קידשו כלל את החודש דקיי"ל כר"א בר' צדוק וכן מבואר בר"מ ז"ל פרק ב' מקה"ח ה"ח והא דמבואר בגמ' בחולין שם לחלק בין שבת ליוה"כ דשבת קביעא וקיימא ויוה"כ ב"ד הוא דמקדשא לי' היינו לענין הזמן דשבת זמנו ביום השביעי ולא תליא בב"ד כלל אבל ביוה"כ תליא בב"ד דאם הב"ד מקדשין או מעברין אפי' בטעות הוא יוה"כ לפי חשבונם אבל שנימא שאם אין מקדשין החודש אין כאן חודש תשרי כלל וממילא אין כאן יוה"כ זה חידוש גדול ואינו לפי הלכה דקיי"ל כר"א בר' צדוק. אמנם יפה אמר בזה כבוד יד"נ הרב הגדול אב"ד דק"ק וויערשאוו שיחי' לפימ"ש התוס' סנהדרין (דף י' ע"ב) ד"ה שכבר קדשוהו שמים דהב"ד שלמעלה מקדשין ביום ל"א כיון דיודעים בטח דהיום יוקבע ר"ח ולכן הם מקדשים אותו מלמעלה א"כ נראה דזה דוקא אם ב"ד של מטה רוצים לקבוע ר"ח אבל במקום שעפ"י דין אין ב"ד של מטה קובעין את החודש אז אין מקדשין אותו כלל בב"ד שלמעלה ובאמת לא נתקדש החודש כלל וממילא ליכא מועדי ד' ויפה אמר בזה שמשמעות לשון התוס' נראה כדבריו:
<b>אמנם</b> עיי' בחידושי רבינו יונה ז"ל על סנהדרין שם שכתב בזה"ל אם לא נראה בזמנו אין מקדשין אותו שכבר קדשוהו שמים פירוש כיון שלא בזמנו אינו תלוי בדעת ב"ד ואינו צריך קידוש מפני שממילא הוא מקודש וקידוש שמים הוא שאין החודש יכול לפחות עוד אבל אם נראה ביום שלשים יכולין לקדש מפני שהדבר תלוי בדעתם שאם יקדשו מקודש ואם לאו אינו מקודש כדאמר בפרק אם אינן מכירין אשר תקראו אותם במועדם אפי' שוגגין ואפי' אנוסין ואפי' מוטעין עכ"ל. העתקתי כל לשונו הזהב להורות שמבואר מזה כדברינו דהא דתליא בב"ד היינו לקדשו ביום שלשים אבל אח"כ לא תליא בב"ד כלל ושלא כדעת הריטב"א ז"ל אבל עכ"פ לא קשה על הריטב"א ז"ל מגמ' הנ"ל די"ל דס"ל כפירוש התוס' הנ"ל דנראה דס"ל דאפי' ביום ל"א שמקודש מלמעלה הוא ג"כ רק מטעם דבטח יקבעו הב"ד החודש אותו היום:
<b>ובאמת</b> כאשר נדקדק בעומק לשון הרבינו יונה ז"ל נראה דכוונתו דהא דאמר ראבר"צ דשלא בזמנו אין מקדשין אותו שכבר קדשוהו שמים אין הפירוש דבאמת ב"ד שלמעלה מקדשין את החודש ביום ל"א. רק דהכוונה דאין מקדשין כלל רק כיון דא"א להיות חודש פחות ממילא הוא ר"ח אבל באמת אין הב"ד שלמעלה מקדשין כלל החדשים רק דזה נקרא בידי שמים והיינו מה שהוא עפ"י תורה אבל ליכא קידוש כלל וכן נראה לענ"ד להכריח מדעת הר"מ ז"ל שפסק בפ"ג מהלכות קידוש החודש הלכה ט"ו ט"ז דאם עיברו ב"ד את החודש ואח"כ באו עדים יכולין לחזור ולמנות מיום שלשים ואי נימא כיון דלא קידשו ב"ד ביום ל' קידשו ב"ד שלמעלה ביום ל"א והוי קידוש מצד ב"ד שלמעלה א"כ איך יכולים חכמים אח"כ לעקור הקידוש הזה שנתקדש בב"ד שלמעלה ולקבוע אח"כ ר"ח מיום ל' לכן נראה דגם הר"מ ז"ל ס"ל דאין הפירוש שכבר קדשוהו שמים שיש קידוש בפועל רק כיון דיותר מזה לא יוכל להיות החודש העבר ממילא מתחיל ר"ח החדש. לכן אם באו אח"כ עדים יכולין לחזור ולקדש מיום ל'. [ובאמת נראה שלכן רש"י ותוס' ז"ל נא ס"ל כהרמב"ם ז"ל דמקדשין את החודש למפרע אע"ג דסוגיא דשמעתתא מתפרשת ברווחא טפי לפי דעת הרמב"ם ז"ל כאשר האריך בזה הגאון במנחת חינוך ז"ל מצות קה"ח דהוא משום דס"ל דאם אין הב"ד מקדשין את החודש ביום ל' הב"ד שלמעלה מקדשין את יום ל"א וממילא ל"ש קידוש למפרע] אמנם לדברי הירושלמי וכפי"מ שפירשו התוס' דבריהם דס"ל דב"ד שלמעלה מקדשין את החודש ביום ל"א כיון דהב"ד יקבעו את החודש בודאי ביום זה א"כ דברי הריטב"א ז"ל נכונים מאוד לדינא דאם אין הב"ד מקדשין את החודש ודעתם שלא לקבוע ר"ח כלל אין הב"ד שלמעלה מקדשין כלל ודו"ק בכל זה:
<b>ב</b><b>)</b> <b>אחר</b> שביארנו דברי הריטב"א ז"ל שדבריו מתאימין ע"פ דברי הירושלמי כפי"מ שכתבו התוס' בשיטתם נבוא לבאר שיש להביא ראי' שדעת הירושלמי כדעת הריטב"א ז"ל והוא מדברי הירושלמי פ"א דמס' שקלים ה"ב דאיתא התם מניין שהיא פטורה מן המעשרות ר"י ברי' דר' יצחק ב"א שמע לה מן הדא אין מעברין את השנה לא בשביעית ולא במוצאי שביעית ואם עיברוהו הר"ז מעוברת וחודש אחד שהוא מוסיף לא פטור ממעשרות עכ"ל הירושלמי. ולא זכותי להבין כלל דאיך אפשר לומר דחודש העיבור הוא רק מדרבנן אבל מה"ת אינו מעובר א"כ איך מותר לאכול בו חמץ כיון דמה"ת הוא ניסן והרי הוא פסח ואוכלין אנו חמץ בפסח ועכצ"ל דנהי דאין מעברין מ"מ כשעיברוהו הר"ז מעוברת מה"ת וכמו דקיי"ל בקה"ח אתם אפי' מזידין ואפי' שוגגין וכו' ה"ה בעיבור שנים וא"כ מה"ת הוא אדר וא"כ מה עלה על דעתו להביא ראי' מזה דהפקר ב"ד הפקר יכול לפטור ממעשר. הן אמת דבירושלמי לקמן אמר ר' אבין אין מן הדא לית את ש"מ כלום שמור את חודש האביב שמרי' שיבוא בחידושו ועיי' במפורשים דבאמת מה"ת צריך לעבר ונהי דחז"ל אמרו שלא לעבר אבל כשעיברוהו אוקמי' אד"ת. אמנם לפענ"ד גם בלא זה יפלא בעיני טובא דקארי לה מאי קארי לה ואיך עלה בדעתם להוכיח מזה דהפקר דרבנן פוטר ממעשר ואיך אפשר לומר דחודש העיבור הוא רק דרבנן וחכמים מבטלים ד"ת בקו"ע לאכול חמץ בפסח וכיו"ב:
<b>לכן</b> נלענ"ד להוכיח מזה כדעת הריטב"א ז"ל דאם אין הב"ד מקדשין את החודש אינו ר"ח כלל ומעתה א"ש דזה לא הי' קשה לו הא אוכלין חמץ בפסח ז"א כיון דב"ד עיברוהו לאדר נהי דבאמת אינו מעובר ואינו אדר מ"מ גם ניסן אינו כיון שהב"ד לא קידשו אותו בתורת ניסן וא"כ ליכא חשש מצד אכילת חמץ בפסח כיון שקידוש החדשים תליא בב"ד אבל הא שפיר קשיא לי' דנהי דמועדות תליא בקידוש החודש וא"כ לא יצמח מזה מכשול בקו"ע בשום אופן אמנם זה ברור כיון דמה"ת אינו מעובר א"כ השנה אינה גדולה משנה פשוטה וא"כ כשיהי' אלול לפי קידוש הב"ד יתחיל שנה שמינית ומדרבנן הוא עוד שנה שביעית ואיך יכולין חז"ל לפטור הפירות שנגמרו אז מן המעשר כיון דבאמת העיבור ל"מ וכבר הוא שנה שמינית דענין זה שתהי' שנה גדולה מכמות שהיא בוודאי לא תליא בב"ד כיון דאמרינן דבאמת אינה מעוברת הרי מתחיל שנה החדשה וא"כ מוכרח דהפקר ב"ד הפקר פוטר מן המעשר וא"ש דברי הירושלמי וראי' גדולה מכאן לשיטת הריטב"א ז"ל [ואין להקשות על דברי מר"ה (דף ו' ע"ב) דמקשינן בגמ' בשלמא רגלים בלא שנה משכחת לה אבל שנה בלא רגלים האיך משכח"ל ולדברינו הרי משכחת לה בכה"ג כגון שלא קידשו ב"ד את החדשים א"כ לא הי' רגלים ואעפי"כ השנה לא נתגדלה וא"כ משכחת לה שנה בלא רגלים דזה דוחק לאוקמא בכה"ג שלא נתקדשו החדשים וזה פשוט]:
<b>אמנם</b> כן בעיקר הדבר שכתבנו דאם הב"ד עיברו את השנה אע"ג דבאמת אינה מעוברת מ"מ כיון דלא קידשו את החודש ניסן א"כ באמת אינו ניסן ואינו פסח ולא יצא מזה מכשול לענין חמץ בפסח לכאורה הוא נגד גמ' ערוכה בסנהדרין (דף פ"ז ע"א) דאוקמה קרא דכי יפלא וגו' במופלא שבב"ד הכתוב מדבר ממך זה יועץ שיודע לעבר שנים ולקבוע חדשים כדתנן הם העידו שמעברים השנה כל אדר שהיו אומרים עד הפורים דאי להאי גיסא קא שרי חמץ בפסח ואי להאי גיסא קא שרי חמץ בפסח מבואר מדברי הגמ' דבין אם אמר הזקן ממרא שהוא מעובר ובין שאמר שאינו מעובר שרי חמץ בפסח וקשה בשלמא אם האמת שהוא מעובר והוא אומר שאינו מעובר א"ש דשרי חמץ בפסח כיון דלפי האמת הוא מעובר והחודש הזה הוא אדר והחודש הבא אחריו הוא ניסן ואסור לאכול בו חמץ והוא אומר דאינו מעובר ומתיר לאכול בו חמץ משא"כ כשחכמים אומרים שאינו מעובר והוא אומר שהוא מעובר א"כ נהי דבאמת אינו מעובר מ"מ כיון דעיברוהו הרי לא קראו לחודש זה ניסן ולא קידשו אותו וא"כ אע"ג דאינו מעובר מ"מ כיון דלא נתקדש בשם ניסן הרי אינו מתיר חמץ בפסח וא"כ מה בכך דהוא אומר דהוא מעובר מ"מ אינו מתיר עיד"ז חמץ בפסח כיון דגם לחכמים דאומרים דל"מ העיבור מ"מ כיון דלא נתקדש בשם ניסן הרי אינו פסח ואינו אסור באכילת חמץ אלא וודאי דאם העיבור ל"מ ממילא נעשה החודש ניסן וא"כ מבואר היפך דברינו ודברי הריטב"א ז"ל. הן אמת שבדברי רש"י ז"ל מבואר דזקן ממרא מחולק עם החכמים דהוא אומר דאינו מעובר וחכמים אומרים דמעובר. אך מלשון הגמ' דאי להאי גיסא וכו' ואי להאי גיסא קא שרי חמץ בפסח נראה מבואר דבכל צד נעשה זקן ממרא וא"כ הדרה קושיא לדוכתא:
<b>אמנם</b> לאחר העיון נלענ"ד דאין כאן קושי' כלל ונקדים לתרץ קושית התוס' שם דאי להאי גיסא שתמהו הא בדיעבד אם עברוהו מעוברת א"כ איך יצמח מזה היתר חמץ בפסח כיון דבדיעבד כ"ע מודים דמעוברת ונשארו בקושי'. ומה שנלענ"ד בזה ולמדתי עפ"י דברי המרגניתא טבא דהנה באמת בלא רשות ב"ד הגדול היושבים בלשכת הגזית אסור לעבר השנים ול"מ העיבור כלל וא"כ לכאורה קשה הכא כיון דב"ד הגדול אומרים דאינו מעובר מצד דהוא בלא רשותם לכן נלענ"ד דהכא מיירי דהב"ד הגדול שבלשכת הגזית נתנו רשות לב"ד לעבר את השנה והתעצלו ולא עיברוהו עד לאחר פורים ועתה פליגי הזקן ממרא והב"ד דהב"ד ס"ל דאין מעברין אלא עד הפורים א"כ נהי דבדיעבד מעוברת מ"מ הכא כיון דלכתחילה אסור הרי הוא שינוי בשליחות וממילא לא מהני מצד דהוא בלא רשות ב"ד הגדול אמנם הזקן ממרא אומר דגם לכתחילה מעברין כל אדר וא"כ שפיר הוי ברשות ב"ד הגדול והוי עיבור מעליא ול"ק קושית התוס' דבדיעבד הר"ז מעוברת ולהנ"ל ז"א כיון דלכתחילה אין מעברין שוב לא מהני מצד דהוא בלא רשות ב"ד:
<b>ומעתה</b> נראה פשוט דהב"ד הגדול כשאומרים שאינה מעוברת והיינו מפני שאין מעברין אלא עד הפורים א"כ ממילא מה שעיברו הב"ד הי' שלא ברשותם הם מקדשין את החודש ניסן וקורין אותו שם ניסן אמנם הזקן ממרא אומר דאינן יכולין לחזור ולקדש את החודש ניסן כיון דנתנו רשות לב"ד לעבר את השנה והם עיברוהו אע"ג דעיברוהו לאחר הפורים מ"מ לא הוי שינוי והר"ז מעוברת וה"ה חולק על הקידוש של ב"ד הגדול וא"כ שפיר אמרינן דשרי חמץ בפסח כיון דלפי הדין מהני קידוש ב"ד הגדול והרי חודש הזה ניסן ואין זה פלוגתא בדרבנן כלל אלא בעיקרי תורה אם מהני קידוש ב"ד הגדול או עיבור ב"ד האחר וזה ברור ומוכרח בפירוש הגמ' בס"ד וא"כ אין סתירה מזה לדברי הריטב"א ז"ל דאה"נ דאם עיברוהו ואמרינן דהוא מעובר אע"ג דהוא רק מדרבנן מ"מ כיון דלא נתקדש הרי אינו יוצא מכשול מזה לענין חמץ כנ"ל והכא מיירי שהב"ד הגדול קידשו את החודש בשם ניסן ופליגי אם מהני קידוש שלהם אחר שעיברוהו ב"ד אחר ודוק היטב בכ"ז [ועיי' במרגניתא טבא על ס' המצות שורש א' שחתר הרבה לתרץ קושית התוס' עפ"ד הנ"ל ולא עלה בידו ולפענ"ד הדברים נכונים כמוש"כ בעזהשי"ת]:
<b>ועפי"ז</b> יש לתרץ, דעת הרמב"ן ז"ל שנראה לכאורה סתירה במשנתו דבחידושיו על התורה בקרא דלאוהביו ולשומרי מצותיו נראה מבואר מדעתו ז"ל דס"ל דהא דקיי"ל דבשעת הגזירה ר"ל אפי' בערקתא דמסאני יהרג וא"י היינו אפי' באם רוצים לבטל בשוא"ת ג"כ דינא הכי ובמלחמות פ"ק דמגילה על הא דכתב הרי"ף ז"ל ויש גורסין הואיל ומסתכנין בה וכו' הביא הרמב"ן ז"ל שם דברי הירושלמי על זה תני במקום שמסתכלין בה קורין אותה בי"ד ר"י בעי אי במקום שהם מסכנין לא יקראו כל עיקר הא אין עליך לומר אלא כלשון האחרון שכתב רבינו יצחק ז"ל עכ"ל הרמב"ן ז"ל. וקשה לשיטתו דבשעת הגזירה אפי' בשוא"ת יהרג וא"י א"כ ל"ק קושית הירושלמי כלל דאי במקום שמסתכנין לא יקראו כל עיקר. שוב ראיתי בציון ירושלים להג' מלבוב ז"ל בירושל' שהרגיש ע"ד הירושלמי בזה אך לא הביא דברי הרמב"ן עה"ת דס"ל דגם בשוא"ת יהרג וא"י ומצאתי בדבריו קצת הערה ממ"ש בריש דברינו אך לא דרכינו דרכו וק"ל] ובאמת היא קושי' אלימתא לשיטת הרמב"ן ז"ל בפרט דנראה דעת הירושלמי דמקרא מגילה הוא מצ"ע של תורה ממש וכמו שהאריך בזה אדמו"ר גאון עוזינו הרה"ק מסאכטשאוו שליט"א בהשמטות לספר ביכורי שלמה ס"א אמנם עפ"י דברינו דהירושלמי סובר כשיטת הריטב"א ז"ל י"ל דכוונת הירושלמי אם במקום שמסתכנין בה אל יקראו כל עיקר והיינו שהב"ד לא יקדשו את חודש אדר כלל וא"כ ממילא לא יהי' פורים ולא יהיו חייבין בקריאת מגילה כלל וכמו"ש הריטב"א לענין יוה"כ וזהו פירוש נכון בעזהשי"ת:
<b>ג</b><b>)</b> <b>אמנם</b> מה דיש לעיין לשיטת הריטב"א ז"ל דהנה בחידושי נתקשיתי על דעת הר"מ ז"ל פ"ג מהלכות גירושין ה"ו דנראה מדבריו ז"ל דמפרש דלכן בכותב גט לאשה לכשאכנסנה אגרשנה דאינו גט דהוא משום כיון דעתה לאו אשתו היא אינו בכלל נכתב לשמה דלשמה לא מיקרי אלא אם בעת שעושה מעשה זו יש לה חלות וצורך הא בלא"ה אינו לשמה וקשה איך נפרנס משנה ערוכה דסוכה (דף ט') דאפי' לב"ש דס"ל דבעינן בסוכה עשוי' לשמה מ"מ אם עשאה לשמה אפי' מתחילת השנה כשירה עיי"ש וקשה אמאי כשירה לשמה בעושה סוכה בתוך השנה הא אז אינה חזי' כלל לסוכה וא"כ איך מיקרי עשוי' לשמה. אך באמת לק"מ עפמ"ש המגי' במל"מ שם דאפי' לפי דעת הר"מ ז"ל מ"מ במקדש אשה לאחר ל' ואח"כ כתב לה גט שיהי' חל לאחר זמן הוי בכלל לשמה דמחוסר זמן אינו חסרון וא"כ י"ל דגם במצוה כן הוא כיון דהוא רק מחוסר זמן אינו פוסל מצד שלא לשמה והוי בגדר לשמה וי"ל יותר דממקומו הוא מוכרע הרי כל עשיית הסוכה צריך שיהי' קודם יו"ט וא"כ ע"כ דאפי' קודם הזמן הראוי לצאת בו מיקרי עשוי' לשמה דהרי תמיד צריך לבנותה קודם יו"ט וע"כ מהאי טעמא דמחוסר זמן אינו חסרון ושפיר הוי לשמה. אמנם א"נ כשיטת הריטב"א ז"ל קשה טובא נהי דעשיית סוכה קודם לחג כשר מ"מ נימא דזה דוקא לאחר שנתקדש חודש תשרי דשוב אינו אלא מחוסר זמן גרידא ושפיר הוי לשמה משא"כ בעושה סוכה בתוך השנה כיון דצריך קידוש ב"ד שיקדשו את חודש תשרי ובלא"ה לא יהי' סוכות א"כ כמות שהוא עתה אינו ראוי לשם סוכת החג וא"כ איך הוי לשמה והיא קושי' גדולה על שיטת הריטב"א ז"ל:
<b>שוב</b> ראיתי בתשו' נו"ב מה"ת חלק אהע"ז סי' נ"ד אות ב' שהביא הגאון מו"ה סענדיר מרגליות ז"ל דברי התוס' נדרים (דף ל"ד ע"ב) על מימרא דרבא היתה לפניו ככר של הפקר ואמר ככר זו הקדש שהקשו והא הוי דשלב"ל וא"א מקדיש דבר שלב"ל ואין זה דומה לאומר הרי הטלה קדוש לפסח לאחר ל' יום דהוי קדושה דהתם בידו להקדיש מיד עכ"ל והוכיח מזה הגר"ס ז"ל שהתוס' ז"ל ס"ל דגם מחוסר זמן הוי דשלב"ל וכתב הגאון בעל נוב"י ז"ל לדחות ולהוכיח מדברי התוס' להיפך דהנה באמת יפלא על לשון התוס' דלמה להו למינקט מספר ימים אמאי לא כתבו סתם אם אחד אומר שיהי' זה הקדש לכשיגיע ערב פסח אלא ודאי דפשיטא להו דמחוסר זמן ל"ח דשלב"ל לכן נקטו ל' יום וכוונתם בעומד ל' יום קודם ערב פסח ואומר שיהי' הקדש לאחר ל' וא"כ אי לאו מצד דידו להקדיש מיד והוה אמרינן דאין הקדש חל אלא בערב פסח אחר חצות הי' מחוסר מעשה קידוש ב"ד דילמא ב"ד לא יקדשו את ניסן ביום ל' עיי"ש:
<b>ולענ"ד</b> הדבר רחוק מאוד לפרש בכוונת התוס' כמו"ש הגז"ל כיון שלא הזכירו כלל בדבריהם דמיירי בל' יום קודם לפסח לכן נלענ"ד יותר כדעת הג' מוהר"ס ז"ל דהתוס' ס"ל דגם מחוס"ז הוי דשלב"ל היכא דאינו בידו ולכן נקטו במכוון במקדיש לאחר ל' דהוי רק מחוסר זמן משא"כ במקדיש על ערב פסח הוי מחוסר מעשה כיון דצריך קידוש ב"ד את ניסן ואי לאו הכי לא הוי פסח וכדעת הריטב"א ז"ל ופשיטא דהוי דשלב"ל והתוס' רצו להשמיע דאפי' מחוסר זמן הוי דשלב"ל לכן נקטו במקדיש לאחר ל' [ובאמת לפי דעת הריטב"א ז"ל דבלא קידוש ב"ד ליכא יו"ט כלל ליתני' לדברי הנוב"י כיון דגם באומר שיהי' הקדש בערב פסח הוי מחוסר מעשה כנ"ל]:
<b>ולכאורה</b> עלה בדעתי דנהי דקידוש ב"ד מיקרי מחוסר מעשה וכמו"ש הנוב"י היינו דוקא קידוש ביום ל' דתליא אם יבואו עדים ויראו הלבנה א"כ אם אנו דנין אימתי יהי' ר"ח שפיר הוי מחוסר מעשה משא"כ אם אנו דנין לענין מועדות אם יהי' יו"ט שפיר אמרינן דל"ה מחו"מ כיון דמצוה על הב"ד לקדש את החודש הוי כמו ממילא כיון דעכ"פ הב"ד יקדשו את החודש ביום ל"א וכמו"ש הר"ן ז"ל כיוצא בזה בנדרים (דף נ"ח) לענין דשיל"מ דהיכי דהוי מצוה הוי כמו ממילא ואינו מיקרי מחוסר מעשה אך לפי"ז יקשה גם ביבמתו דאיבעי' בגמ' אי מהני הגט וכן פסק הר"מ ז"ל שם דספיקא הוא וקשה הא מצוה לייבם וחליצה במקום יבום לאו מצוה הוא וא"כ אמאי בשומרת יבם לא יהי' מיקרי לשמה ולא נכחד ממני כי יש לחלק בין ב"ד ליבום דהוא ביחיד ואפשר בחליצה שפיר י"ל דהוי מחו"מ אך כ"ז דוחק בעיני אך לקושטא דמילתא לק"מ על הריטב"א ז"ל מכאן לפימש"ל דבאמת למאי דקיי"ל כר"א בר' צדוק דאם לא נראה בזמנו אין מקדשין אותו שכבר קדשוהו שמים א"כ א"צ קידוש ב"ד כלל ביום ל"א וממילא נתקדש החודש ביום ל"א למה שהוא ראוי אלא דהריטב"א ז"ל סובר דכ"ז רק באם הב"ד מסכימים ע"ז אבל אם הב"ד שלמטה אינם רוצים לקדש את החודש גם ב"ד שלמעלה אין מקדשין אותו ולפי"ז א"ש דאף לפי דעת הריטב"א ז"ל אין כאן מחוסר מעשה כיון דהב"ד א"צ לקדש בפועל רק שנחוש שהב"ד לא ירצו לקדש את החודש כלל בזה וודאי ל"ש לחוש ואין זה יותר ממחוסר זמן ושפיר הוי לשמה וז"ב ופשוט. אך מ"ש בפי' דברי התוס' נדרים יש לקיים לת"ק דס"ל דגם שלא בזמנו צריך קידוש ב"ד דאז שפיר הוי מחוסר מעשה אם לא יקדשו ב"ד את החודש ודו"ק:
<b>ובפילפול</b> התלמידים אמרתי לתרץ קושי' הנ"ל דאמאי כשר לשמה בסוכה באמצע השנה הא השתא אינו ראוי לשם סוכה ואם כן ל"ה לשמה לפי"מ שנראה להעיר בדבר חדש דדוקא בגט אשה ס"ל לר"מ ז"ל כיון דהשתא אשה לאו בת גירושין היא ואין לגט השתא חלות כלל בשום פנים לכן ל"ה לשמה משא"כ מצוה כיון דקיי"ל דבכל המצות שלא בזמנן עובר עליהן בבל תוסיף וא"כ גם השתא יש חלות לשם סוכה אם ישב בה עתה לשם מצוה ילקה משום בל תוסיף וכיון שכן שוב יש לו חלות מיקרי ושוב כשעושה אותה לשם מצוה בזמנו הוי עשיי' לשמה ויוצא בה ידי חובתו. וסברא זו למדתי מדברי מרן הכסף משנה ז"ל פ"א מהלכות ציצית הל' ט"ו שכתב לתרץ דעת הר"מ ז"ל דפסק דהטיל למוטלת דאם נתכוין להוסיף שניהם פסולין דהרי מסוגית הגמ' מנחות (דף מ' ע"ב) מבואר להיפך וכתב הוא ז"ל לפרש דברי הגמרא לדעת הר"מ ז"ל דמה דאמר רבא שם השתא בבל תוסיף קאי מעשה לא הוי הוא בלשון בתמי' והכוונה כיון דהוי מעשה לענין ב"ת ממילא הוי ג"כ מעשה המכשיר להיות הציצית כשרין אח"כ ולא מיקרי תעשה ולא מן העשוי ור"פ חולק ע"ז וס"ל כיון דבמעשה זו עבר בבל תוסיף לא מהני הך מעשה גופא להיות מעשה המכשיר אח"כ כשיקצץ את הציצית הראשונות ולכן דוקא בנתכוין לבטולי הוי מעשה עיי"ש. ומעתה אני אומר דלא מיבעי' לרבא דס"ל דאפי' עושה לשם איסור ב"ת הוי מעשה לענין הכשר אח"כ וא"כ מכ"ש הכא דשפיר אמרינן כיון דיש לו עתה חלות שם סוכה לענין ב"ת דאם עשאו לשם הכשר סוכה בודאי דהוי לשמה רק אפי' לר"פ החולק על רבא ה"ד התם דאותה מעשה שעשאה בפסול יהי' מהני להכשיר אבל בגוף הסברא מודה ר"פ דהיכא דמהני המעשה לענין ב"ת מיקרי יש לו חלות עתה ושפיר הוי לשמה [ובאמת יש להכריח יותר דברינו הנ"ל משם לפ"ד הפוסקים דבעי בציצית תלוי' לשמה ג"כ ואפי' הר"מ ז"ל דמכשיר בתלאן ישראל שלא לשמה כ"כ הפוסקים דטעמא משום דסתמא לשמן הן עומדים וא"כ קשה על הכ"מ ז"ל דבתלאן להוספה דבזה ל"ש סתמא לשמן הן עומדים א"כ אז בשעת התלוי' בודאי לא הי' חזיא לשמה ואיך מהני תליית הציצית כיון דלא הוי' לשמה אמנם להנ"ל א"ש דזה גופא מיקרי לשמה כיון דיש לו חלות לענין ב"ת ויש לפלפל בזה הרבה ואכ"מ]:
<b>ולענ"ד</b> היא סברא נכונה בעזהשי"ת לחלק בין גט אשה לכל המצות כולן דהויין לשמה אפי' קודם זמן חיובן אע"ג דאין מקום כלל עתה למצוה ואם כנים הדברים יש לומר עפ"ז שוב קושי' חמורה מה דקשה לי' על הר"ש והרע"ב ז"ל בפ"א דשבועות משנה ד' שכתב ליתן טעם דלכן קצירת העומר דוחה שבת משום דבעינן קצירה לשמה עיי"ש ותמיה מאוד דמה ענין זה לקצירה לשמה הלא עיקר הטעם שדוחה שבת היינו משום דילפינן מקראי שקצירה צריכה להיות בליל ט"ז דוקא ובלא זה אינו כשר להקרבת העומר ואיך אפשר לומר דהוא מצד קצירה לשמה הלא אפשר לקצור לשמה גם מערב יו"ט כמבואר בסוכה דלב"ש בעי לשמה ואעפ"כ כשר אפי' בעשאה מתחילת השנה לשם סוכה א"כ ה"ה בקצירת העומר איך אפשר לומר דנקצר קודם הפסול מצד שלא לשמה. הן אמת שמצות העומר להיות קצירה לשמה כמבואר ברש"י מנחות (דף ע"א ע"א) במשנה שם ד"ה מן הקמה עיי"ש אבל זה שדוחה את השבת עיקר הטעם משום דמצוה לקצור בליל ט"ז דוקא ומדברי הרע"ב ז"ל נראה דזה שדוחה שבת הוא משום דבעינן קצירה לשמה וא"ל דכוונת הרע"ב ז"ל לומר דלר"י דממעט דקציר מצוה דוחה שבת היינו משום דקצירת העומר הוא מצוה משום דצריך לקצור לשם העומר וממילא דוחה שבת אע"ג באפשר להיות מע"ש מ"מ כיון דהקצירה גופא הוי מצוה ממילא א"ד לחריש ובקציר תשבות דהוא רק רשות ז"א דהרי מבואר במנחות (דף ע"ב) דאם נקצר שלא כמצוותו כשר מודה ר"י דאינו דוחה שבת וא"כ ק"ו הדברים מה אם נימא דקצירה אינו מעכב את ההקרבה א"ד שבת אע"ג דמצות קצירה לא נתקיים מ"מ כיון שאינו מעכב א"ד שבת מכ"ש אם נימא דגם מצות קצירה יתקיים בנקצר מע"ש בודאי א"ד שבת וע"כ דכל הטעם דדוחה שבת מצד דהקצירה מעכב ההקרבה וקצירה זו אינה נקראת קציר מצוה אלא כשנקצרת בליל שבת וז"ב למעיין וא"כ דברי הרב צ"ע:
<b>אמנם</b> עפ"י הנ"ל י"ל עפי"מ שנראה לחדש דאע"ג דקיי"ל דבכל המצות איכא בל תוסיף אם עשאן שלא בזמנן בכוונה לצאת מ"מ בקרבנות חובה אם הקריבן שלא בזמנן לצאת בהם ידי מצוה נראה דל"ש בהו ב"ת והטעם בזה לפמ"ש הפוסקים דב"ת ל"ש אלא דוקא אם עשוי לגמרי כמצותו אבל בלא"ה ל"ש ב"ת ועיי' בזה בחידושי הר"ן סנהדרין (דף פ"ח) בשם הראב"ד ז"ל א"כ בקדשים שמקריב באמצע השנה לשם חובה כיון דאין באין בנדבה הרי אינן נתפסין בקדושת הגוף כלל והוי כמקריב חולין בעזרה א"כ אין זה דומה כלל להמצוה בזמנה וממילא ל"ש בזה ב"ת ולכן בשוחט פסח באמצע השנה וכן מקריב עומר באמצע השנה לשם עומר אינו עובר בבל תוסיף כיון דאינו נתפס בשם הקרבת עומר כלל ומעתה י"ל אם נימא כדעת הגאון מוהר"ס מרגליות ז"ל דאין חילוק במחוסר מעשה למחוסר זמן וגם מחוס"ז הוי דבר שלב"ל א"כ ה"ה לטעם הר"מ ז"ל דהפסול מצד שלא לשמה ה"ה במחוס"ז פסול מצד שלא לשמה והא דבכל המצות כשר עשייתן אפי' שלא בזמנן אם עשאן לשמן היינו משום דיש להם חלות לענין ב"ת א"כ בקצירת עומר כיון שביארנו דבהקרבת העומר ל"ש ב"ת א"כ שפיר כתבו הרע"ב והר"ש ז"ל דלפי האמת דגילתה תורה דצריך קצירה לשמה שוב א"א למצות קצירה להתקיים קודם הזמן שאמרה תורה מצד דאינו בכלל לשמה דעשיית המצוה בזמן שאין ראוי לה הוי בכלל שלא לשמה:
<b>והנה</b> לא נעלם ממני שבעיקר הדבר ללמוד מד' הר"מ ז"ל בגט לכל מקום שצריך לשמה דהיינו דוקא אם יש חלות להדבר ההוא ובלא"ה לא הוי לשמה יש לגמגם הרבה כמו"ש הפוסקים לפרש דברי הר"מ בהלכות גירושין באופנים אחרים אשר אין ענין בזה לענין לשמה במצות אמנם כ"כ במק"א בזה שרבותינו האחרונים ז"ל למדו כן לסברא פשוטה דלשמה אינו אלא כשראוי אז להמצוה ובלא"ה ל"ה לשמה וכנראה שלמדו כן מדברי הר"מ ז"ל ועיי' באמרי בינה להגאון מקאליש ז"ל חלק או"ח ס"ה מה שהביא בשם המחנה אפרים והפרמ"ג ז"ל דמדברי שניהם נלמד כן והוא ז"ל תמה עליהם אמנם לענ"ד הם הוציאו כן מדברי הר"מ ז"ל הנ"ל דבכה"ג ל"ה לשמה ועיי' בזה כי קצרנו כאן וסמכנו על המעיין וגם בדברים שכתבנו בענין ב"ת צ"ע ובירור ואכ"מ וכאן לא העתקתי לך אלא מה שאמרתי לפלפל לבב התלמידים מפני שידעתי שמשתוקק אתה לדברי יצאתי קצת חוץ לעניננו לחיבת הקודש:
<b>ב</b><b>) (</b><b>י"ב</b> <b>כ"ב</b><b>)</b> <b>ולקחתם</b> אגודת אזוב וטבלתם בדם אשר בסף וגו' ובתרגום יונתן ותסבון איסרת אזובא ותטמשון בדמא דבמנא "פחרא" עכ"ל והנה לכאורה צע"ג מה זה שהוסיף התרגום דהי' במאנא של חרס ומה הכוונה בזה ונשאלתי בזה מחכם אחד. והנה בתחילת העיון השבתי לו דהנה קיי"ל דפסח אינו נשחט בבמת יחיד דכתיב לא תוכל לזבוח את הפסח באחד שעריך ולדורות לא הי' נשחט כי אם במשכן וממילא הי' צריך כלי שרת לקבלת הדם אמנם פסח מצרים כיון דהי' כל יחיד מזה במשקוף ושתי המזוזות אשר בבית א"כ לא עדיף מבמת יחיד והי' גזה"כ דפסח מצרים יהי' קרב בבמה וממילא לא צריך כלי שרת וזה כוונת התרגום דהי' מאנא דפחרא לקבלת הדם כיון דבבמה ל"צ כלי שרת וכשר אף סף של חרס אמנם יותר נראה דהנה באמת יפלא כיון דקרבן פסח אינו קרב בבמת יחיד א"כ איך פסח מצרים קרב בבמת יחיד גם יפלא לפי מה דמבואר בזבחים (דף קט"ז ע"ב) דגם בבמה שמקריבין ב"נ צריך להיות הכל מדברים שלא נשתמשו בהן להדיוט וא"כ נראה דגם קודם מתן תורה בישראל הי' הדין כן דבב"נ לא נשתנה הדין ממתן תורה ואילך וא"כ איך אמרה תורה להזות על שתי המזוזות והמשקוף וחז"ל אמרו ע"ז דג' מזבחות הי' להם הא אסור להקריב על המזבח ששמשו בו להדיוט והכא הרי הכל נשתמש בהן הדיוט ואיך הי' כשר למזבח:
<b>לכן</b> נראה מזה כמו"ש בדרוש לשבת הגדול בשנת תרנ"ה בשם הגאון בעל חת"ס ז"ל חיו"ד סי' רל"ה שבאמת בפסח מצרים לא הי' זריקת דם כלל על המזבח וע"ד מליצה אמרו חז"ל ג' מזבחות הי' להם אבל באמת לא הי' ע"ז שם זריקת קדשים רק שיהי' לאות כמו שמפורש בתוה"ק ולא הי' קרב ממנו לגבוה כלל דהחלבים אכלו בכלל ואכלו את הבשר בלילה הזה והדם לא הי' נזרק ע"ג המזבח ועיי"ש בחת"ס ז"ל שכתב שמה"ט הי' מותר לאחר ביטול שם עכו"ם ואין זה בגדר מאוס לגבוה כיון דלא הי' קרבן גבוה. ומעתה נראה דזה כוונת התרגום יונתן להורות דלא הי' זריקה ולא הי' צריך כלי שרת לקבלת הדם והי' כשר של חרס ג"כ ולפי"ז נראה דאע"ג דבכל קדשים וה"ה פסח דורות הזריקה מתרת הבשר באכילה ובלא"ה אסור הבשר באכילה מצד איסור קודש אמנם בפסח מצרים לא הי' הזריקה מתיר כלל כיון דבאמת לא היתה זריקה על המזבח כלל רק שהי' לאות על הבתים אמנם המתיר את הבשר לאכילה הי' השחיטה שעיד"ז ניתר הבשר לאכול אותו בלילה:
<b>ואם</b> כנים הדברים י"ל עפי"ז בטו"ט קושית התוס' בחולין (דף פ"ה ע"א) בד"ה ואין דנין חולין מקדשים שהקשו דאכתי קשה לר"ש דס"ל דשוחט את הפסח על החמץ שלא לשמו פטור ומפרש בקונטרס משום דהוא פסול ור"ש לטעמי' דשחיטה שא"ר לא שמה שחיטה ול"ה בכלל שוחט את הפסח על החמץ והשתא התם הו"ל למילף משחוטי חוץ דשמה שחיטה דהוי' קדשים מקדשים ונשארו בקושיא. ועפ"ד י"ל בהקדם להסביר הענין דאמאי בקדשים לענין שחוטי חוץ אמרינן דאע"ג דהוי שחיטה שא"ר שמה שחיטה ובחולין פשיטא לי' לר"ש דבעי שחיטה הראוי' דוקא לאכילה ונראה דהענין הוא דדוקא בחולין דניתר הבשר לאכילה ע"י השחיטה לכן אם אין השחיטה מתרת הבשר לאכילה הוי בגדר שחיטה שא"ר משא"כ בקדשים כיון דלאחר שחיטה אכתי אסור מצד קודש ונמצא דבקדשים אין השחיטה המתיר אלא הזריקה ובפרט א"נ דמחזיקין מאיסור לאיסור בודאי י"ל כן דעיקר המתיר בקדשים הוא הזריקה וכיון שכן דאין השחיטה מתיר בקדשים לכן גם שחיטה שא"ר שמה שחיטה ולכן חייב בשחוטי חוץ אע"ג דהוי שחיטה שא"ר וזה נכון בסברא:
<b>ובאמת</b> מבואר בחולין (דף פ' ע"ב) דלר"ש כל קדשים יהיו בגדר שא"ר מה"ט דכל כמה דלא מיזריק דם לא מישתרי בשר באכילה ואף לפימ"ש התוס' והרשב"א שם דלקושטא דמילתא הוי בגדר שחיטה ראוי' מצד כל העומד לזרוק כזרוק דמי עכ"פ כיון דשחיטה בעצמו גם בפנים אינו מתיר וחשיב שחיטה גם לענין ש"ח שם שחיטה עלה וחייבה רחמנא על שחיטה זו וזה פשוט. ומעתה י"ל דזה דוקא בכל הקדשים משא"כ פסח לענין שוחט את הפסח על החמץ שוב אמרינן כיון דיסוד מצות הפסח היינו פסח מצרים ופסח זה לא הי' בו זריקת דם כלל וא"כ השחיטה הי' מתירו באכילה ושוב הי' בו שחיטה ראוי' לכן נהי דבפסח דורות דינו ככל הקדשים דאין השחיטה מתיר את הבשר מ"מ לענין שחיטה שאינה ראוי' אזלינן בתר יסוד מצות פסח דהוא פסח מצרים וכמו"ש התוס' לענין אוא"ב לר"ש דאף דקדשים לא ילפינן מקדשים כיון דעיקר איסור אוא"ב בחולין כתיב ה"ה לענין שוחט את הפסח על החמץ י"ל כן כיון דפסח מצרים הי' השחיטה המתיר והי' שחיטה ראוי' שוב צריך שבכל קרבן פסח יהי' שחיטה ראוי' והוא ישוב נכון לקושית התוס'. ואין להקשות דא"כ בפסח ששחטו בחוץ לא יתחייב כרת דהרי אמרינן דלענין פסח לא הוי שחיטה שא"ר בגדר שחיטה. ז"א דהרי ענין איסור דש"ח לא כ' בפסח כ"א בשאר קדשים ובשאר קדשים הוי תמיד שחיטה שאינו מתיר באכילה לכן לענין איסור דש"ח נגרר פסח אחר שאר קדשים וכמו"ש התוס' לענין אותו ואת בנו לר"ש כיון דכתיב בחולין ילפי' קדשים מחולין לענין זה ה"ה דאמרינן להיפך לענין שחוטי חוץ דילפינן פסח משאר קדשים אמנם לענין שוחט את הפסח על החמץ שנאמר בפסח שפיר אמרי' דילפינן מפסח מצרים וזה נכון:
<b>וי"ל</b> עפי"ז גם דעת הר"מ ז"ל שפסק דפסח ששחטו לשם חולין פסול וחלוק מחטאת ותמהו עליו דמסוגיא דריש זבחים נראה מבואר דאין נפ"מ בין פסח לחטאת וכללא הוא דדוקא מינא מחריב בה אבל אינו מינו אינו מחריב בה. והנה במנ"ח הביא בשם גדול אחד כיון דבפסח מצרים לא הי' קדשים אחרים ואעפי"כ אמרה תורה ואמרתם זבח פסח א"כ מוכח דגם לשם חולין פסול. אך יפה תמה עליו המנ"ח דהרי פסוק זה נאמר על פסח דורות. אמנם דברינו י"ל בטו"ט כיון דאמרה תורה גם בפסח מצרים שיש עליו כל דיני פסח וקדושתו לענין ערל ובן נכר אע"ג דבפסח מצרים לא הי' ממנו לגבוה כלל א"כ נראה דבפסח מצרים הי' מחריב בו מחשבת חולין דל"ש לומר בו אינו מינו א"מ בה דהרי זה שחלוק קדשים מחולין הוא מה שבחולין מתיר השחיטה ובקדשים הזריקה וגם החלבים ואימורין קריבין לגבוה ולכן הוי קדשים אינו מינו דחולין משא"כ פסח מצרים שאכלו את הכל ולא הי' ממנו לגבוה כלל וגם ניתר ע"י שחיטה שוב הוי מינו עם חולין וא"כ כיון דאמרה תורה בפסח דורות ואמרתם זבח פסח הוא לה' אשר פסח הקב"ה על בתי בנ"י במצרים נראה דפסח דורות דינו כדין פסח מצרים וכיון דבפסח מצרים הי' פסול שוחט לשם חולין ה"ה בפסח דורות וא"ש דברי הר"מ ז"ל ויש עוד להאריך בכ"ז ואין כאן מקומו. אמנם בעיקר ד' החת"ס עי' בירושלמי פסחים פ"ט ה"ה תראה שהיא מחלוקת אמוראי ועיי"ש דפליגי על הסף ג"כ אי הי' כלי עיי"ש היטב:
<b>) (</b><b>י"ב</b> <b>מ"ג</b><b>)</b> <b>ויאמר</b> ד' אל משה ואהרן זאת חוקת הפסח וגו' וברש"י ז"ל בי"ד בניסן נאמרה להם פרשה זו וכתב ע"ז הרמב"ן ז"ל וכן הדבר שהרי כתיב בסופה ויעשו כל בנ"י כאשר צוה ד' ללמד עליהם שנימולו הם ועבדיהם וכו' והוסיפם בזאת הפרשה מצות רבות איסור בן נכר. וערל. והוצאה מן הבית. שבירת עצם. ופסח הגר. והן מצות "מיד" ולדורות והשלים בה כי עשו בנ"י כל זה. ור"א אמר כי זאת הפרשה בפסח דורות נאמרה אחרי פסח מצרים ואמר ויעשו בנ"י על פסח מדבר שעשו בשנה השנית ונכתב בכאן עם הצוואה כדרך ויניחהו אהרן לפני העדה למשמרת וזה שבוש כי לא נצטוו בכל הפרשיות האלו אלא בפסח מצרים ובפסח הארץ אבל פסח מדבר מצוה שנצטוו בה באותו פרק עכ"ל. והנה לכאורה תמי' על האבן עזרא ז"ל שהרי מבואר בש"ס דילן פסחים (דף צ"ו ע"א) דכל הדינים נאמרו לפסח מצרים ועיי"ש דהש"ס מקשה מכל הנך מנ"ל דפוסל בפסח דורות. ותירץ מקרא דועבדת הנאמר לקמן וא"כ מבואר כדברי הרמב"ן ז"ל. אמנם י"ל דהא"ע סובר דאינו ראי' מגמ' די"ל דהגמ' ג"כ ס"ל דנאמרה על פסח מדבר וע"ז מקשינן בגמ' דילמא דוקא בפסח מדבר הדין כן כיון דפסח מדבר הוא באמת חידוש מצוה כמו"ש הרמב"ן ז"ל בעצמו כאן ובפרשת בהעלותך ביתר ביאור דבאמת עיקר מצות פסח נצטוו רק לכשיבואו לארץ והפסח במדבר בשנה השנית היתה הוראת שעה ובאמת לולא חטא מרגלים היו הולכים מיד לא"י ולא היו עושים במדבר אלא פסח זה ולכן צריך לימוד על דינים האמורים בפסח מדבר שינהגו בפסח דורות ועיי' היטב בסוגיא שם ותראה שאין ראי' שכוונת הגמ' שנאמרה פרשה זו בפסח מצרים אך במכילתא פליגי ר' יאשי' ור' יונתן בפרשה זו אי נאמרה רק בפסח מצרים או על פסח דורות ג"כ מבואר דלכ"ע גם בפסח מצרים נאמרה כשיטת רש"י והרמב"ן ז"ל. ולזאת נבוא לברר על הסדר כל הפרשה מה שיש לעיי' בזה אם נאמר שקאי על פסח מצרים:
<b>א</b><b>)</b> <b>והנה</b> הדין שמילת עבדיו מעכבו מלאכול הפסח זה בוודאי מצי קאי גם על פסח מצרים דהרי גם א"א ע"ה נצטווה על מילת עבדיו יליד בית ומקנת כסף וא"כ פשיטא דה"ה ישראל בשעת יציאת מצרים הי' להם קנין הגוף בעבדיהם והי' מילת עבדיהם מעכב אותם מלאכול את הפסח אמנם הנה מבואר בקרא וכל עבד "איש" מקנת כסף ובמסכת יבמות (דף מ"ח ע"א) איתא בגמ' אמר רבא מ"ט דרשב"א דכתיב כל עבד איש מקנת כסף עבד איש ולא עבד אשה אלא עבד איש אתה מל בע"כ ואי אתה מל בן איש בע"כ ורבנן אמר עולא כשם שא"א מל בן איש בע"כ כך א"א מל עבד איש בע"כ עכ"ל הגמ'. ועיי"ש ברש"י ז"ל בד"ה עבד איש שכתב בזה"ל לשון אחר ועיקר. עבד איש. הכי קאמר עבד שהוא איש אע"פ שהוא גדול ובן דעת ומלתה אותו בע"כ ואי אתה מל בן שהוא איש. גר הבא להתגייר אין לו כח למול בנו גדול בע"כ דגבי בנים כתיב המול לו כל זכר ולא כתיב הו איש. ובתוס' שם ד"ה אלא עבד איש הביאו פירוש רש"י ז"ל וכתבו בזה"ל ודבר תימא פירש דקרא דהמול לו כל זכר מוקמינן למילת זכריו שמעכבתו מלאכול בפסח וזה ל"ש אלא בבנים שנולדו בקדושה אבל מילת בניו שלא נולדו בקדושה אינו מעכבתו מלאכול בפסח עכ"ל:
<b>ובאמת</b> דברי רש"י ז"ל סתומין וחתומין לכאורה אמנם לאחר העיון נראה שדבר גדול דיבר רבינו ז"ל ואזיל לשיטתו שמפרש כאן דבי"ד בניסן נאמרה פרשה זו על פסח מצרים. והנה באמת צריך להבין ביאור הקרא דכי יגור אתך גר ועשה פסח לד' המול לו כל זכר ואז יקרב לעשותו. מה כוונת התוה"ק על איזהו זכרים קאי אי נימא דקאי רק על עבדים. ועיי' באוה"ח הק' שמפרש כן קשה הלשון המול לו כל זכר. הו"ל לכתוב בהדיא עבדים וע"כ דקאי על בנים ג"כ כמו שכתבו בהדיא רש"י ותוס' ביבמות הנ"ל. וקשה איזהו בנים הא בנים שנולדו שלא בקדושה אינן בניו כלל דגר שנתגייר כקטן שנולד דמי וע"כ דבנים שנולדו לו אח"כ א"כ אמאי כתבה תוה"ק דין זה בגר ואמאי לא כתבה התוה"ק דין זה בישראל ויותר קשה לדעת רש"י ורמב"ן ז"ל דקאי על פסח מצרים וא"כ נצטוו בי"ד בניסן שאם נתגייר היום אחד וירצה להדבק בבני ישראל יהי' מילת בניו מעכבין מלאכול הפסח וקשה הא הבנים יהי' ע"כ מהנולדין שלא בקדושה וא"כ אמאי מעכבין:
<b>אמנם</b> נראה שהדבר נכון עפמ"ש לעיל בפרשת תולדות להוכיח מדעת הרמב"ן ז"ל דקודם מתן תורה לא הוי אמרינן גר שנתגייר כקטן שנולד דמי והי' הדין דלאחר הגירות לא פקע הקורבה וכמו שהוכחנו מד' הגמ' דסוטה עיי"ש היטב. ומעתה נאמר דרש"י ז"ל ס"ל בפשיטות דבפסח מצרים מפרשינן כפשטא דאם נתגייר האב מחויב לגייר את בניו ג"כ ומעכבין אותו מלאכול הפסח אם לא ימול אותם כיון דבניו הם הרי הם מעכבין אותו מלאכול הפסח עד שימול אותם וא"כ שפיר פירש רש"י ז"ל דדרשינן מקרא דועבד "איש" דוקא עבד אפי' גדול אתה מל בע"כ אבל בן דגר הבא להתגייר ויש לו בן גדול קודם מתן תורה א"צ למולו בע"כ דגדול יש לו דעת עצמו ושוב אינו ברשות האב למולו בע"כ לכן אינו מעכבו מלאכול את הפסח [ועיי' בפרשת לך לך מ"ש שם בדברי רש"י ותוס' ור"מ ז"ל ולפמ"ש כאן יש לפלפל הרבה במ"ש שם ונאמר דזה סברת רש"י ז"ל דבבן גדול כיון דגם בישראל שמחויב במילה אין על האב חיוב למולו בע"כ א"כ ה"ה בגר הבא להתגייר אף אם בניו הם ודו"ק היטב כי קצרנו וסמכנו על המעיי' כי הענין עמוק מאוד ואכ"מ] ואין להקשות לפמ"ש דהקרא דכי יגור אתך גר קאי על פסח מצרים והמול לו כל זכר כפשטא א"כ איך נפרש אותו בפסח דורות ז"א דהרי לאחר מתן תורה גר שנתגייר כקטן שנולד דמי וא"כ ע"כ דלאחר מתן תורה יתפרש הקרא על מילת עבדיו וזכריו שנולדו לו אח"כ בהיותו ישראל כיון דהבנים שהיו לו קודם לכן אינן בכלל זכריו כיון דנפקע הקורבה אמנם מזה שכתבה התוה"ק הדין גבי גר נראה כדברי רש"י ורמב"ן ז"ל דקאי על פסח מצרים ומתפרש הקרא כפשטא ודו"ק היטב בזה:
<b>אמנם</b> יש לעיי' בזה עפמ"ש הגאון חת"ס ז"ל חיו"ד ס"א וביותר ביאור בסי' ש' לתרץ קושית הג' בעל שאילת יעב"ץ ז"ל שהקשה דר' יוסי סותר משנתו דבמסכת יבמות (דף מ"ו ע"ב) ס"ל לר"י דגר שאמר מלתי ולא טבלתי אין מטבילין אותו משום שמל שלא לשמה ובמס' ע"ז (דף כ"ז ע"א) אמר ר"י וכי היכן מצאנו מילה לשמה וכתב ע"ז הגז"ל דאפי' ריח קושי' אין כאן דוודאי עכו"ם שרוצה ליכנס לדת וברית קודש ע"י מילה כאבותינו שנכנסו לברית ע"י מילה זה צריך לשמה ומזה מייתי ר"י ביבמות אבל אנחנו עם קודש שכבר נכנסנו בברית ואין המילה אלא מצוה אחת מתרי"ג מצות ל"ש בזה ענין לשמה כלל רק אם הנימול או האב צריך שיכוין זה תליא במצ"כ. אלו דברי קדשו והם דפח"ח:
<b>אמנם</b> צ"ע גדול על הגאון ז"ל שלא כתב לבאר כלל דברי הגמ' דמסכת ע"ז דהרי איתא התם דר"י ס"ל דצריך מילה לשמה אפי' במילת ישראל ואמרינן דר"י נפקא לי' מדכתיב וכי יגור אתך גר ועשה פסח לה' המול לו כל זכר דרשינן הך לה' על המול ג"כ דצריך מילה לשם ד' והיינו מילה לשמה ור' יוסי ס"ל דהך לד' קאי על פסח אבל מילה ל"צ לשמה וקשה אמאי לא השיב לו ר"י דאינו ראי' מהך דצריך מילה לשמה כיון דקאי על פסח מצרים ומיירי בגר הבא להתגייר לכן צריך שימול בניו לשם ד' אבל לדורות ל"צ מילה לשמה ונראה מזה דהגאון ז"ל הי' ס"ל כפירוש התוס' יבמות הנ"ל דקאי על הבנים שנולדו לו אח"כ בהיותו ישראל אמנם לדעת רש"י ז"ל כמו שביארנו הדברים א"כ הדרא לדוכתא קושית הג' יעב"ץ ז"ל דהרי נראה מזה דר"י ס"ל במס' ע"ז דאפי' במיל עכו"ם א"צ לשמה. אמנם לקושטא דמילתא אין מזה קושי' על הגז"ל דהרי מסברא נראין נכונים דברי הגז"ל דיש לחלק בין מילת ישראל ובין מילת עכו"ם הבא להתגייר וא"כ צ"ע מ"ט דר"י דיליף מקרא זה דגם מילת ישראל צריך לשמה לדעת רש"י ז"ל וע"כ צ"ל כיון דקרא זה קאי מיד ולדורות כמוש"ל ולדורות הכוונה ע"כ על בניו שיולדו לו בהיותו ישראל וא"כ אם נדרוש לד' על מילה הרי מוכרח דצריך מילה לשמה במילת ישראל ג"כ ולכן שפיר מוכרח ר"י לתרץ דלד' על פסח קאי:
<b>ובאמת</b> בעומק העיון נראה להמתיק בדרך דרוש פלוגתת ר' יהודה ור' יוסי דר' יהודה דריש לד' על מילה ור' יוסי מתרץ האי בפסח כתיב שלכאורה אינו מובן אטו ר"י לא הוה ידע שזה כתיב בפסח רק דס"ל דדרשינן לד' על מילה ג"כ וא"כ מה השיב לו ר"י וגם טעמא דר' יהודה צ"ע לכאורה דמפקא לי' לקרא מפשטא ונראה לבאר הענין ויהי' מזה ראי' לדברי הגאון חת"ס ז"ל דהנה בפסח מצרים לא כתיב על הקרבה ושחיטה שיהי' לשם ד' רק על אכילת הפסח נאמר ואכלתם אותו בחפזון פסח הוא לד' אמנם מקודם לא כתיב בתוה"ק כלל שהוא קרב להשי"ת אמנם בפסח דורות כתיב בתוה"ק והי' כי תבואו אל הארץ וגו' ואמרתם זבח פסח הוא לד' אשר פסח על בתי בנ"י וגו' מבואר על הזביחה דהוא לד' וצריך ביאור למה בפסח מצרים לא כתיב לד' כ"א על האכילה אמנם נראה בביאור הענין עפמ"ש הגאון בעל חת"ס חיו"ד סי' רל"ז לתרץ דברי הגאון בעל הפלאה ז"ל שכתב דלכן הי' כשר הצאן שקנו ממצרים לקרבן פסח אע"ג דנעבד אסור לגבוה היינו משום דבמכירה ביטלו אותם והיו מותרין לגבוה ותמה הגאון מו"ה ר' אפרים זלמן מרגליות ז"ל הא בנעבד לגבוה לא מהני ביטול והשיב לו הגאון חת"ס ז"ל דבפסח מצרים דלא הי' מזבח ולא הי' זריקה כלל וגם הקטרה לא הי' ואכלו את החלבים בכלל ואכלו את הבשר לכן ל"ש בזה קרבן גבוה ושפיר מותר ע"י ביטול עיי"ש. ומעתה נראה דלכן בפסח מצרים לא כתיב לד' כי אם על אכילה כיון דקודם אכילה באמת לא הי' ענין לגבוה כלל ועיקר העבודה הי' האכילה דבזה היו קריבין לגבוה ממש כמו"ש בזוה"ק דאכלו פתורא דאביהו לגבי אביהו שזה הי' הענין הקרבן בפסח מצרים וכמו שתי הלחם בעצרת דכל העבודה הוא האכילה ולית בי' עבודה אחרת כלל ולכן כתיב לד' רק באכילה אך זה דוקא בפסח מצרים אבל בפסח דורות דהי' קרבן גמור וצריך שחיטה זריקה והקטרה שפיר כתיב ואמרתם זבח פסח הוא לד' והארכנו בזה בדרוש ואין כאן מקומו:
<b>ומעתה</b> נראה דזה כוונת ר"י כיון דכאן כתיב וכי יגור אתך גר ועשה פסח לד' המול לו כל זכר וזה קאי על הקרבה והי' קשה לו לר"י אמאי כתיב כאן על ההקרבה לד' לכן דריש הך לד' על מילה והיינו דמילה צריך להיות לשמה ומזה ילפינן לדורות ג"כ דמילה צריך לשמה אע"ג דלדורות ע"כ איירי במילת ישראל וע"ז השיב לו ר' יוסי האי בפסח כתיב כיון דחזינן דהתורה הקדושה לא כתבה דין זה דמילה צריך לשמה גבי מילה אלא גבי פסח א"כ אפי' א"נ דהך לד' בפסח מצרים דרשינן לי' גם על מילה משום דיותר סברא למידרשה על מילה דצריך לשמה כיון דמיירי במילת עכו"ם משנימא דקאי על פסח מ"מ מדכתבה רחמנא הך לד' גבי פסח אמרינן דמיד דרשינן לי' על מילה אמנם לדורות כתבה רחמנא באמת הך לד' רק על פסח דצריך הכל לשמה אבל מילה לא צריך לשמה דמילת ישראל א"צ לשמה וזה נכון דרך דרוש ביאור הסוגיא הנ"ל ונסתעיי' מזה דברי החתם סופר ז"ל:
<b>ב</b><b>)</b> <b>והנה</b> לכאורה יש לעיין עוד בזה שכתבנו דקרא זה דמילת עבדיו קאי על פסח מצרים לפי מה דמסקינן ביבמות (דף מ"ח) שם בגמ' ורבנן האי עבד איש מאי עבדי לי' ותרצינן האי מיבעי' לי' לכדשמואל דאמר שמואל המפקיר עבדו יצא לחירות וא"צ גט שיחרור שנאמר וכל עבד איש מקנת כסף. עבד איש ולא עבד אשה אלא עבד שיש לרבו רשות עליו קרוי עבד ושאין לרבו רשות עליו אין קרוי עבד ע"כ דברי הגמ' מבואר מזה דדרשינן מקרא זה דהא דעבד מעכב מלאכול את הפסח היינו רק בשיש לרבו רשות עליו אבל בהפקירו אינו מעכבו מלאכול את הפסח. ומעתה יקשה לפי דעת הר"מ ז"ל דס"ל דהא דהפקר מהני הוא רק מצד נדר הא בלא"ה לא מהני הפקר וכבר נתקשו בזה האחרונים א"כ ב"נ למ"ד דאינו מוזהר על בל יחל וכ"פ הר"מ ז"ל אמאי יכול להפקיר וכתבנו לתרץ דבב"נ דלא אלים חזקת ממון שלו כ"כ כיון דלגבי ישראל הו"ל הפקר ולכן מהני גם דיבור גרידא שיצא מרשותו וא"כ זה דוקא לאחר מתן תורה דראה ויתר גוים אמנם קודם מתן תורה בישראל אע"ג שהי' להם דין ב"נ פשיטא דממונם הי' בחזקתם ושוב לא מהני קנין בדיבור וא"כ לא הי' מהני הפקר שלהם כלל קודם מתן תורה וא"כ קשה איך יליף מזה שמואל דמפקיר עבדו יצא לחירות וא"צ גט שיחרור ואינו מעכב מפסח הא בפסח מצרים לא הי' מהני ההפקר כלל וזה הערה נכונה לכאורה:
<b>אמנם</b> דרך פילפול נראה בזה פרפרת נכון ונאמר דאדרבא כיון דקרא זה קאי על פסח מצרים לכן הוכיח מזה שמואל דמפקיר עבדו יצא לחירות וא"צ גט שיחרור דהנה לכאורה קשה טובא על שמואל איך נפקא לי' מקרא דעבד איש דמפקיר עבדו יצא לחירות ואין צריך גט שיחרור הא לכאורה נראה פשוט דאפי' למ"ד דמפקיר עבדו יצא לחירות וצריך גט שיחרור מ"מ מודה דאינו מעכב מאכילת הפסח כיון דזה שמעכב מאכילת הפסח הוא משום שהוא עבדו וקנין שלו וזה נפקע לכ"ע ע"י ההפקר ונהי דצריך גט שיחרור להתירו בבת ישראל מ"מ הרי אין לו בו שום קנין ממון וא"כ אינו עבדו ואינו מעכבו מאכילת הפסח וא"כ מנ"ל לשמואל דמפקיר עבדו א"צ גט שיחרור. שבתי וראיתי ברשב"א ז"ל בגיטין (דף ל"ח) שכתב להדיא שטעמא דרבנן דפליגי על שמואל הוא מטעם זה דס"ל כיון דקרא בפסח קאי ולומר דאין לרבו רשות עליו אינו מעכבו מלאכול בפסח וא"כ לא נשמע מזה דא"צ גט שיחרור די"ל אפי' א"נ דצריך גט שיחרור מ"מ אינו מעכב את האדון מלאכול בפסח עיי"ש ותמי' מאוד א"כ מ"ט דשמואל ובמה פליגי שמואל וחכמים לכן נלענ"ד דהוכחת שמואל הוא מה"ט כיון דקרא קאי בפסח מצרים וא"כ לכאורה קשה איך מהני הפקר כיון דב"נ ליתא בבל יחל הרי אין הפקירו הפקר אמנם נראה עפ"מ דמבואר בירושלמי קידושין הטעם דאמירתו לגבוה כמסירתו להדיוט משום דכתיב לד' הארץ ומלואה וביארנו לעיל בחידושי לפרשת חיי שרה דהכוונה כיון דהקדש כל היכא דאיתא ברשות גבוה הוא ואי נימא דהקדש חל בדיבור ה"ה ברשות גבוה בכל מקום שהוא וא"צ שום דבר לגבוה לקחת הדבר לרשותו לכן מהני הקנין בדיבור. ומעתה נראה דהא דצריך הר"מ ז"ל לבוא בהפקר מצד נדר היינו רק בכל הפקר שמפקיר חפץ שלאחר ההפקר הוא ג"כ ברשותו כ"ז שלא זכה בו אחר לכן אינו יוצא מרשותו בדיבור גרידא משא"כ במפקיר עבדו כיון דזה דההפקר מהני העבד זוכה בעצמו והוא מוחזק בעצמו והוי כמו שעשה משיכה או חזקה כיון דמיד הוא ברשותו ולכן מהני הפקר לכ"ע וא"צ לבוא לטעמא דהפקר מצד נדר וזה נכון ומעתה א"ש דשפיר הוכיח שמואל דמפקיר עבדו יצא לחירות וא"צ גט שיחרור וא"כ א"נ דהפקר מהני הרי העבד מוחזק בעצמו ושפיר אמרינן דאינו מעכב מאכילת הפסח כיון שהפקירו משא"כ א"נ צריך גט שיחרור א"כ גם לאחר ההפקר לא יהי' העבד מוחזק בעצמו כיון דעדיין אגיד גבי' האדון וא"כ שוב ל"מ ההפקר כלל שיצא מרשותו בדיבור בעלמא כיון דב"נ אינו מוזהר בבל יחל אמנם חכמים ס"ל דב"נ מצווה בבל יחל ולכן מהני הפקר בב"נ כמו בישראל וא"כ אפי' אי אמרינן צריך גט שיחרור מ"מ מהני ההפקר וא"כ לא נשמע מזה דצריך גט שיחרור ואעפ"כ אינו מעכב מאכילת הפסח וזה נכון לפילפולא:
<b>אמנם</b> לקושטא דמילתא זה אינו דנראה פשוט דאפי' למ"ד דמפקיר עבדו צריך גט שיחרור היינו רק לאחר מתן תורה כיון דגמרינן לה לה מאשה אמרינן דאינו יוצא מרשות רבו לגמרי אלא ע"י גט שיחרור משא"כ קודם מתן תורה פשיטא דאי נימא דב"נ יכול להפקיר יצא לחירות בהפקר לחוד וא"צ גט שיחרור דמלבד דקודם מתן תורה לא הי' הפקר לגט אשה מלבד זאת כיון דקודם מתן תורה לא הי' לו לרבו קנין איסור בעבד כי אם קנין ממון וא"כ כשהפקירו דקנין ממון פקע ע"י ההפקר ה"ה ממילא בן חורין לגמרי כיון דל"ש כלל איסורין בעבד קודם מתן תורה וזה פשוט וברור וא"כ הדרא לדוכתא קושיתנו מ"ט דשמואל ואיך הוכיח מזה דמפקיר עבדו א"צ גט שיחרור ומה שנלענ"ד להסביר פלוגתת שמואל וחכמים עפמ"ש בספרי בקונטרס נר מצוה חלק העשין אות מ"ח להעיר בשם כבוד הגאון מקינצק שליט"א דמפקיר עבדו יהי' מעכבו מאכילת הפסח כיון דכבר חל עליו החיוב שוב לא נפקע וצ"ל הא דדרשינן בש"ס דילן דעבד איש דמפקיר עבדו אינו מעכב מאכילת הפסח וכן מבואר בירושלמי דגיטין שהביא הרשב"א הנ"ל דחכמים ס"ל דאפי' א"נ דצריך גט שיחרור מ"מ אינו מעכבו מאכילת הפסח היינו בהפקירו קודם זמן הפסח אבל כשכבר חל עליו החיוב מחמת הפסח שוב אע"ג שמפקירו אח"כ אינו נפטר ממילתו ומעכבו מלאכול הפסח אמנם באמת כיון דכתיב בקרא ומלתה אותו אז יאכל בו ומזה דרשינן דשאין לרבו רשות עליו כגון שמפקירו אינו קרוי עבד נראה דאפי' אם קנאו בין עשיי' לאכילה ובלילה מפקירו אינו מעכב מלאכול את הפסח ואע"ג דכבר חל עליו חיובא למולו מחמת הפסח. וכן ראיתי עתה מחדש ממש בספר בית האוצר לידידי הגאון מוהר"י נ"י כלל כ"ו שהביא דברי הירושלמי הנ"ל ופשיט לי' ג"כ דאפי' במפקירו בזמן שכבר חל עליו חיובא דפסח אינו מעכבו מלאכול הפסח עיי"ש אמנם הדבר צריך טעם אמאי מהני הפקר להפקיע הבעלים מחיוב שנתחייבו בו:
<b>והנה</b> בספרי שם כתבנו ביאור הדבר אמנם כעת נלענ"ד דזה באמת פלוגתת שמואל וחכמים דשמואל ס"ל כיון דפשטא דקרא מוכח דאפי' במפקירו בלילה מ"מ שוב אינו מעכבו מאכילת פסח וקשה אמאי יפקע חיובו שכבר חל עליו אמנם י"ל עפי"מ דמבואר בקידושין (דף ס"ב ע"ב) אלא מעתה הנותן פרוטה לשפחתו וכו' התם מעיקרא בהמה השתא דעת אחרת וכן בגיטין (דף ל"ח ע"ב) דלהוי עם קדוש קאמר הרי מבואר דעבד שנשתחרר נעשה מבהמה אדם והוי כגופא אחרינא וח"כ י"ל דעליו לא הי' חיוב מקודם על האדון למולו דחיוב האדון הי' על עבד דהוא כבהמה ולכן עתה דנעשה ישראל נפקע חיוב האדון למולו. ומעתה זה דוקא אי נימא דא"צ גט שיחרור והוי ישראל גמור ע"י ההפקר שפיר אמרינן דאינו מעכבו מאכילת הפסח משא"כ א"נ דצריך גט שיחרור א"כ הוי עדיין בכלל עבד וא"כ אע"ג דאין לרבו רשות עליו צריך שיעכב אותו מאכילת הפסח אמנם רבנן ס"ל דאין נפ"מ כיון דהפקירו ואינו עבדו אינו מעכבו מאכילת הפסח. ודו"ק. אמנם אע"פ שלכאורה נראה כן מ"מ לקושטא דמילתא הוא טעות דהרי זה דעבד ע"י השיחרור נעשה ישראל הוא רק כשנימול מקודם לשם עבדות דבזה נעשה מקודם שוה לאשה במצות ואחר השיחרור נעשה ישראל משא"כ עבד זה שלא נימול עדיין א"כ לא בא עוד לכלל יהודית נראה פשוט דאם מפקירו ומשחררו קודם שנימול ה"ה נכרי גמור ויכול להיות ב"נ כמקדם ואין עליו חיוב כלל להיות ישראל ולמול את עצמו כיון דכל שלא נימול הרי אין דינו כעבד כלל:
<b>ובאמת</b> בזה נסתר כל החקירה שלנו לענין אי החיוב פקע ממנו אח"כ כשמפקירו כיון דבאמת אח"כ ליכא חיוב כלל למול את העבד כיון דמשחררו ה"ה ב"נ כמו מעיקרא קודם שנמכר לעבד דלא הי' חיוב למול את עצמו. ונוראות נפלאתי על ידידנו הגאונים הנ"ל שיחי' שלא הרגישו כלל בזה דלאחר השיחרור הרי הוא נכרי וליכא כאן חיוב מילה. ובאמת קושי' זו קשה גם על הירושלמי והרשב"א ז"ל דס"ל דאע"ג דצריך גט שיחרור אינו מעכב את האדון מלאכול בפסח כיון דאין לרבו רשות עליו וקשה מאוד הא זה העבד שלא נימול עדיין הרי אין דינו כישראל כלל כיון שלא נימול לשם גירות וא"כ אמאי יהי' צריך גט שיחרור כשמפקירו הא ל"ש לומר דגמרינן לה לה מאשה כיון דעדיין לא נתחייב במצות כלל וזה תמוה רבה לכאורה. ואין לומר דכוונת הירושלמי על עבד יליד בית דזה הוא עבד אפי' בלא מילה כיון דנולד מן השפחה שטבלה לשם שפחות וה"ה כמוה וחייב במצות אלא שחייב במילה מכח גזה"כ אבל ישראל הוא בלא"ה וא"כ שפיר י"ל דאע"ג שלא נימול צריך גט שיחרור. דהרי מפורש בתוה"ק וכל עבד איש מקנת כסף הרי מבואר דמיירי במקנת כסף ועיי' ביבמות (דף ע"א) דפשטא דקרא דזבנינהו בין עשיי' לאכילה ונימול מיד ככל מקנת כסף וזה מעכב את האדון מאכילת הפסח א"כ כשמפקירו ה"ה ב"נ כמו שהי' ואיך שייך לומר בזה שצריך גט שיחרור משום דגמרינן לה לה מאשה:
<b>ואולי</b> י"ל דזה באמת כוונת הירושלמי והרשב"א ז"ל לדחות מה ששמואל הביא ראי' דעבד שאין לרבו רשות עליו אין קרוי עבד וא"צ גט שיחרור כיון דדרשינן קרא זה לענין מעכב את רבו מלאכול את הפסח וזה באמת אם הפקירו ה"ה בן חורין לגמרי ואין לרבו רשות עליו כלל כיון דעדיין לא נימול לשם עבדות אבל בכ"מ שפיר י"ל דצריך גט שיחרור אך לשון הרשב"א ז"ל מבואר להיפך וצ"ע כעת:
<b>ג</b><b>)</b> <b>והנה</b> בעמדי בענין זה כתבתי אגרת שלומים לכבוד ידיד נפשי הגאון המפורסם המנוח אבדק"ק זדונסקאוואליא ז"ל. ורשמתי לו קושי' זו בקצירת אומר והשיב לי וגם אני השבתי על דבריו. ויען שבעת סדרי הדברים לדפוס נפטר הגז"ל והלך לעולמו וחיים לנו ולכל ישראל שבק. אמרתי לעשות מזכרת לנשמתו ואעתיק בזה לשון מכתבו שכתב לי ומה שהשבתי על דבריו וז"ל במכתבו:
בעזה"י יום א' פקודי תרס"ה לפ"ק.
שלום וישע רב אל כבוד ידיד נפשי הרב הגאון המפורסם מערוגות הבושם, חרוזא וקדוחא. קנה קמן ערוכה. בכס"ף ובמשיכ"ה, כו' כ"ש מו"ה מאיר דן נ"י אבדק"ק דווהארט יע"א:
<b>אחדשה"ט</b> באה"ר. בדבר תמיהתו בירושלמי הובא ברשב"א גיטין (דף ל"ה) דמאן דפליג על שמואל ומפקיר עבדו צריך גט שיחרור יתפרש קרא דאיש על קרבן פסח דאם מפקירו אינו מעכבו מקרבן פסח אע"ג דצריך גט שיחרור ע"כ. והוקשה לכ"ג דבכה"ג דמקנת כסף הוא ולא מל וטבל לשם עבדות. מה גט שיחרור צריך ואיך יליף לה לה מאשה כיון דעכו"ם הוא לכל דבר ע"כ. ובאמת נתעורר בזה הרמב"ן ז"ל ביבמות (דף מ"ה ע"ב) גבי קדם וטבל לשם ב"ח דזהו דוקא בלוקח עבד מעכו"ם הואיל וגם ישראל לא קני' לי' רק למעשה ידיו אבל בקונה עכו"ם גופי' דקני לי' קנין הגוף למה דקיי"ל כר' אויא בעי גט שיחרור ושקיל וטרי שם גופי' דאיך שייך בו ג"ש ואיך יליף לה לה מאשה ואעפי"כ מסיק דבעי ג"ש. וכן נראה שקימו וקבלו דבריו הרשב"א והנימוקי יוסף שם אף שהביאו דבריו רק בקצרה מ"מ יש לדייק מדבריהם כן. ואמנם עדיין יש לעורר קצת על הרמב"ן ז"ל גופי' דמסתפק בדבר בתחילה דלא אייתי הירושלמי הנ"ל לראי'. אמנם באמת מלשון הירושלמי נראה לי דהכא לענין קרבן פסח אף באינו מפקירו רק באינו עובדו כגון שברח וכיו"ב כל שאין לו רשות עליו אינו מעכבו ובכה"ג הרי עדיין עבדו הוא דקני לי' לגופי' אם קנה עכו"ם עצמו. ואמנם עדיין לדעת הלחם משנה סוף פ"ח מעבדים ורא"ש פ"ט דס"ל בדעת הרמב"ם ז"ל דס"ל כר' אחאי דאין חילוק דאף בקונה עכו"ם אינו קונה גופי' רק במילה וטבילה. וא"כ יוקשה מירושלמי. אך לא ראיתי בהלכות קרבן פסח שיביא הרמב"ם ז"ל האי ירושלמי דאם אינו עובדו אינו מעכבו אע"ג דפסק כרב ונ"ל דהרמב"ם ז"ל לטעמי' בפ"ה מק"פ הלכה ו' דעבד של קטן אינו מעכבו בפסח מדכתיב עבד איש ומקורו ממכילתא כמו"ש הכ"מ שם וא"כ א"צ לתירוץ הירושלמי ולא ס"ל כיון דאתי איש לדרשא אחריתא. מ"מ בלא"ה יש לפרש בירושלמי דהאי איש אע"ג דאתי לענין קרבן פסח מ"מ הוא כיליד בית דצריך גט שיחרור לכ"ע וכמו דלשמואל האי איש לעלמא אתי ואמנם לרב אתי לקרבן פסח אבל לא למקנת כסף דוקא:
ומחפס עוד הנני הדו"ש באה"ר ומברכו לקבל ימי הפורים בשמחה ובשירים. ירחמיאל ישעי' מינצבערג:
<b>וזה</b> אשר השבתי לו מ"ש מעכת"ה על קושיתי שכבר התקשה בזה הרמב"ן ז"ל יבמות (דף מ"ה ע"ב) והעלה לבסוף דצריך גט שיחרור ולענ"ד במחכת"ה לפום ריהטא כתב כן דהמעיין היטב בדברי הרמב"ן ז"ל יראה מבואר להדיא דלא חקר אלא אם סגי דיבור גרידא כיון דלא קניא לי' קנין הגוף או דצריך שטר שיחרור דוקא אבל זה ודאי מודה הרמב"ן ז"ל דאם אמרינן דמפקיר עבדו יצא לחירות נהי דלחכמים צריך גט שיחרור להתירו בבת ישראל זה ל"ש בעוד שלא נימול עדיין כיון דעתה שלא נימול ה"ה עכו"ם וא"כ כשמפקירו ויצא לחירות ל"ש בו גט שיחרור כלל ודבר זה א"צ לפנים ובאמת אני קצרתי במכתבי לכת"ה ולא כתבתי אלא משום דל"ש בי' הגז"ש דלה לה מאשה וע"ז יפה הביא כת"ה דברי הרמב"ן ז"ל אבל ברור הדברים שאין דברי הרמב"ן ז"ל ענין לנידון דידן היכא שמפקירו באמת כיון דגם חכמים מודים דהפקר מהני שלא לשעבד בו עוד כמו"ש הרשב"א ז"ל עצמו בשם הירושלמי איך שייך בו גט שיחרור ומהכ"ת נאמר שיעכב את האדון מאכילת פסח דהרי בעבד שלא נימול ליכא יותר בעבד אלא חיוב השתעבדות וכיון דזה נפקע ע"י ההפקר למה צריך גט שיחרור:
<b>שבתי</b> וראיתי להגאון בעל מחנה אפרים ז"ל דיני עבדים ס"ב הביא בשם הרב פני משה הספרדי ז"ל דאע"ג דזה ברור דמהני ההפקר להוציאו לחירות כ"ז שלא מל וטבל לשם עבדות מ"מ אח"כ אם נתגייר ורוצה לישא בת ישראל צריך גט שיחרור לאפקועי איסורא ובעל מחנ"א ז"ל חולק עליו כיון דעתה ה"ה נכרי וליכא עליו אלא חיוב שיעבוד וכיון דהשיעבוד נפקע ע"י ההפקר מהכ"ת שיהי' צריך אח"כ גט שיחרור להתירו בבת ישראל כשמתגייר אח"כ הא הו"ל כמו עכו"ם אחר שנתגייר ותמהני על המחנ"א ז"ל שלא ראה דברי הרשב"א הנ"ל שלכאורה אין ביאור אחר לדבריו אלא שסובר כהגאון פני משה ז"ל דאע"ג דההפקר מהני לענין שלא ישתעבד בו עוד מ"מ אם רוצה להתגייר ולהיות ישראל צריך גט שיחרור ממנו להתיר קנין האיסור שיש לו בהעבד וא"כ שפיר הו"א דיש לו עוד התקשרות בעבד זה ויהי' מעכב אותו מאכילת הפסח. אם אמנם ני קשה לומר דסד"א דיהי' מעכבו מאכילת פסח קודם גירות כיון דאם יתגייר וימול את עצמו יהי' צריך גט שיחרור כיון דסוף סוף השתא לא נימול וא"צ גט שיחרור ואי כשנתגייר הרי ע"כ כבר מל את עצמו ושוב אין לו מה שיעכב מ"מ י"ל כן. אך באמת כ"ז לפילפולא בעלמא ועיקר נראה כדעת המחנ"א ז"ל וכמו"ש בעצמו כיון דעתה ל"ש בי' קנין איסור כשמפקירו הרי הוא כעכו"ם בעלמא וכשבא להתגייר אח"כ הוי כעכו"ם הבא להתגייר ואינו אגיד כלל באדונו וביאור דברי הרשב"א וירושלמי נראה כמו שכתב מעכת"ה דאין כוונת הירושלמי כשמפקירו רק כשהעבד הוא גבר אלים ואינו רוצה לעבוד והאדון אין לו עצה לכופו לעבודה ואע"ג דמדינא הוא עבדו מ"מ כיון שאין רבו יכול לעבוד עמו שאז אינו מעכב את האדון מאכילת הפסח וזה מוכרח לחומר הנושא:
<b>ועפי"ז</b> לא הבנתי מה שנתקשה מעכת"ה בדברי הר"מ ז"ל דס"ל דאינו קונה קנין הגוף קודם מילה מירושלמי הנ"ל דמה קשי' לי' בזה כיון דאמרי' דהפירוש בירושלמי דבעצם הרי הוא עבדו ואי דקנאו רק למעשה ידיו כ"ז שלא נימול הא בזה גילתה התורה דמעכב את האדון מאכילת פסח אע"ג דקודם מילה אין לו בו קנין הגוף לדעת הר"מ ז"ל וזה פשוט וברור אך באמת גוף הדבר הוא שקשה לדעת הר"א ז"ל ודעימי' הסוברים דגם קונה עכו"ם לא קני לי' קנין הגוף קודם מילה וטבילה וכ"ז שלא נימול לא קני לי' רק למעשה ידיו אמאי מעכבו מאכילת הפסח כיון דבאמת אינו שלו כלל ונראה שדעת דב אתאי והר"מ ז"ל דכיון דקנה אותו ע"מ למולו ושיהי' קנוי לו קה"ג ויהי' דינו כישראל נהי דעתה כ"ז שלא מל א"ע אינו קנוי לו קה"ג מ"מ ע"ז עצמו הזהירה התוה"ק שצריך שיגייר את עבדיו ואת שפחותיו קודם הקרבת הפסח וז"פ ומוכרח לדעת ר"א והר"מ ז"ל. אמנם בזה יפה כתב מעכת"ה שהר"מ ז"ל לא הזכיר דברי הירושלמי הנ"ל מפני שפסק כהמכילתא דעבד איש בא למעט עבד קטן ויש עוד להאריך בענין זה ולא נפניתי כעת אך להראות שחביבין עלי שמעתתא דרב כתבתי דברים אלו והי' זה שלום מאת הדוש"ת וכו'. ע"כ תשובתי להגאון המנוח ז"ל תנצבה"ח:
<b>והנה</b> עתה בסדרי הדברים לדפוס הודעתי צערי לרבים ממופלגי תורה דפה עירנו יצ"ו מה שנתקשיתי בד' הרשב"א ז"ל וחפשו בספרים ומצא כבוד ידידי הרבני החריף מו"ה מרדכי מענדיל נ"י מפ"ק בספר קהלת יעקב להגאון מוהרי"ט אלגזי ז"ל אות רנ"א הביא חקירת הרב פני משה ז"ל הנ"ל ופשיט לי' כן מדברי הרשב"א הנ"ל ועיי"ש באריכות דבריו הקדושים שהרגיש בכל דברינו הנ"ל. אמנם לקושטא דמילתא נראה עיקר כדעת הרב מחנה אפרים ז"ל. ומדברי הרשב"א ז"ל והירושלמי אינו ראי' דגם לדברי הפני משה הדבר רחוק מאוד שיהי' צריך קרא דאינו מעכב מאכילת הפסח כיון דלא משכחת לה שיהי' צריך גט שיחרור אלא כשכבר נימול ואז אין לו מה שיעכב וכמו"ש לעיל לכן נראה יותר כמו"ש הגאון הנ"ל דפירוש הרשב"א והירושלמי היינו אפי' אם אין לרבו רשות עליו מחמת אונס כגון שברח העבד וא"י לעבוד עמו אבל כשמפקירו בעוד שלא נימול לשם עבדות כיון דהוא נכרי גמור ל"צ גט שיחרור. ובאמת עפי"ז יתפרשו דברי הר"מ ז"ל ברווחא כיון דדרשת המכילתא א"ש בפשיטות לכן לא פסק כהירושלמי ועיי' בקהלת יעקב שם שכתב ג"כ בדעת הר"מ ז"ל דמשום דרשת המכילתא לא פסק כדברי הירושלמי כיון שקשה לומר שיהי' צריך גט שיחרור אח"כ ולענ"ד בלא"ה הדבר קשה לשמוע כנ"ל. ואבקש מאוד מאת המעיי' שיעיין במתינות בענין זה בדברינו ובדברי הרב מהרי"ט אלגזי ז"ל כי קצרנו וסמכנו על המעיין שיבין הדבר לאשורו:
<b>ויש</b> להאריך עוד הרבה בזה ואכ"מ כי לא באתי בזה אלא לבאר פשטן של כתובים אי מצי קאי על פסח מצרים כדעת רש"י והרמב"ן ז"ל:
<b>ד</b><b>)</b> <b>ונשיב</b> לענין שהתחלנו בו והנה אחר שביארנו מה שיש לפלפל בקרא דכל עבד איש נבוא לבאר קרא דתושב ושכיר לא יאכל בו אי קאי על פסח מצרים או על פסח דורות והנה זה לשון רש"י ז"ל תושב ושכיר זה העכו"ם ומה ת"ל והלא ערלים הם ונאמר כאן ערל לא יאכל בו אלא כגון ערבי מהול וגבעוני מהול והוא תושב או שכיר עכ"ל. והנה מקודם נבאר מה דלכאורה קשה לנו על רש"י ז"ל שהקשה ת"ל דפסולים מצד ערלים הא י"ל דוקא ישראל דמחויב במילה פסול לאכול בו כשהוא ערל משא"כ ב"נ דאינו חייב במילה אינו אסור לאכול הפסח כשהוא ערל ונראה דרש"י ז"ל לשיטתו דערל היינו שמתו אחיו מחמת מילה א"כ ג"כ פטור ממילה ואעפ"כ אסור באכילת פסח וע"כ שאין הטעם מפני שאינו מקיים מצות מילה רק דגזה"כ הוא דערל אסור בפסח וא"כ ה"ה תושב ושכיר וזה פשוט בדעת רש"י ז"ל:
<b>איברא</b> דאכתי יש לעיין לפי דעת הצל"ח ז"ל דס"ל דלאווי דתושב ושכיר הם על העכו"ם עצמם וא"כ עדיין קשה כנ"ל דמאי ראי' מערל שהוא ישראל ומוזהר שלא לאכול הפסח לתושב ושכיר דהמה ב"נ ומנ"ל דב"נ נכלל בלאו זה וכמו דב"נ אינו נכלל בלאו דזר וערל גבי תרומה וקדשים ה"ה דאינו נכלל באיסור ערלות לגבי פסח וא"כ שפיר צריך קרא מיוחד דב"נ אסור בפסח ובאמת גם לדעת הר"מ ז"ל דהלאו על ישראל המאכיל לב"נ ג"כ קשה דמאי ראי' מערל ישראל שיהי' אסור להאכיל ב"נ ערל בפסח אך לדעת הר"מ ז"ל יש לדחוק בזה. אמנם לדעת הצל"ח ז"ל קשה טובא. ואולי י"ל כיון דרש"י ז"ל כתב לעיל בקרא דוכל ב"נ לא יאכל בו דאחד נכרי ואחד ישראל מומר [לעכו"ם[ במשמע וא"כ חזינן דהכא אמרה תורה דב"נ אסור לאכול בו ואסרה תורה גם על הנכרי א"כ ה"ה כשאסרה תוה"ק ערל ג"כ ממילא נכרי בכלל כמו דלענין ב"נ אין חילוק בין ישראל לנכרי:
<b>ועדיין</b> צ"ע אם זה כוונת רש"י ז"ל והנה בעיקר פירוש רש"י ז"ל כתב עליו הרמב"ן ז"ל בזה"ל ולא ידעתי למה יכתב הרב הדברים הנדחים בגמ' שהרי הקשו ע"ז והני נימולין נינהו והתנן מן הערלים מותר בערלי ישראל וכו' שנאמר כי כל הגוים ערלים והעמידו הכתוב בגר שמל ולא טבל עכ"ל רבינו הרמב"ן ז"ל והנה לכאורה צ"ע על רבינו ז"ל דהרי לפי פירושו דמיירי בגר שמל ולא טבל ע"כ דקאי הקרא רק על פסח דורות אבל בפסח מצרים גר שמל ולא טבל מותר לאכול דהרי כל ישראל היו גרים רר במילה והוכשרו לאכילת הפסח כמבואר ביבמות (דף מ"ו ע"ב) ועיי"ש בתוס' ד"ה כי פליגי במל ולא טבל שנראה להדיא מדבריהם דאפי' לר"ע דאיהו מותי לה לקרא זה דתושב ושכיר לא יאכל בו בגר שמל ולא טבל היינו רק לאחר מתן תורה כר' יהושע דס"ל דטבלו בשעת מתן תורה אבל במצרים כ"ע מודים דלא טבלו והוכשרו לאכול בפסח במילה גרידא וא"כ ליכא לאוקמא קרא על פסח מצרים לפי פירוש זה וכיון שהמצוה נאמרה מיד ולדורות לכן פירש רש"י ז"ל בערבי מהול וגבעוני מהול לא לשם גירות אלא מכח מצות מילה אבל באמת לא נתגייר להיות מכלל ישראל בני אברהם אבינו ע"ה ולכן אסור בפסח וע"ז ל"ק קושית הרמב"ן ז"ל הא עכו"ם אפי' נימול קרוי ערל דנראה ברור דזה רק לאחר מתן תורה שאז נבחרו ישראל להיות עם סגולתו וכל הגוים נקראו ערלים אמנם קודם מתן תורה נראה פשוט דערל הי' רק מי שלא נימול אבל ב"נ הנימול הי' בכלל מהול וא"כ דברי רש"י ז"ל ודברי הרמב"ן ז"ל משלימים זא"ז דרש"י ז"ל מפרש הקרא על פסח מצרים אמנם בפסח דורות א"א לפרש כן אך ע"ז שוב י"ל כפירוש הרמב"ן ז"ל דהקרא יתפרש בגר שמל ולא טבל דבפסח דורות כר"י ור"ע דאינו גר עד שימול ויטבול:
<b>הן</b> אמת דבתוס' ישנים יבמות (דף מ"ו) שם בשם רבינו נתנאל מבואר דיש באמת שלשה מחלוקות בדבר ור"ע ס"ל דאבותינו במצרים מלו וטבלו דאל"כ לא היו כשרין לאכול את הפסח הרי דס"ל בהדיא דקרא זה נאמר על פסח מצרים ג"כ ולר"ע באמת טבלו אבותינו במצרים קודם אכילת הפסח וי"ל דגם הרמב"ן ז"ל הכי ס"ל אבל עכ"פ דעת רש"י ז"ל י"ל כדאמרן. אמנם מה שיש לעיי' דאפי' לפי פירוש רש"י ז"ל א"א לפרש הקרא על פסח מצרים כ"א על פסח דורות דהרי רש"י ז"ל מפרש תושב גר תושב ואם הוא נימול ג"כ לכאורה לא הי' חלוק מישראל כלל קודם מתן תורה דג"כ לא הי' להם עוד שום מצוה לבד מילה וא"כ לפי"ז לא יתכן דקודם מתן תורה יהי' אסור בפסח מצד בן נח וא"כ ע"כ דרש"י ז"ל קאי על פסח דורות וא"כ יפה הקשה הרמב"ן ז"ל:
<b>ובאמת</b> כאשר נדקדק בדברי רבינו הרמב"ן ז"ל שזכרנו בראשית דברינו שמנה המצות דמיד ולדורות השמיט דין תושב ושכיר ואולי בכוונה עשה זאת להורות שמצוה זו לא נאמרה מיד כי אם לדורות. איברא דא"א לומר כן דהרי באמת מבואר במכילתא פלוגתת ר"י ור"י אי נאמרה רק על פסח מצרים או שנאמרה על לדורות ג"כ עכ"פ פשיטא להו לתרווייהו דנאמרה מיד ג"כ וא"כ צריך לפרש שיהי' א"ש על פסח מצרים ג"כ ונראה פשוט דרש"י ז"ל ס"ל דאפי' גר תושב שאינו עובד עכו"ם כלל ומקיים שבע מצות ונימול ג"כ מ"מ אם אינו מדבק עצמו להיות מכלל ישראל וללכת עמהם באשר ילכו ולא קיבל עליו מצות עשיית הפסח בכל ענין כמו בישראל אסור באכילת הפסח וזה הוא תושב ושכיר של פסח מצרים וז"ב לענ"ד בדעת רש"י ז"ל:.
<b>ויש</b> להעיר בזה על מה שראיתי זה מקרוב ממש בספר מלבושי יו"ט בקונטרס זכרון מרדכי להגאון החריף מוהר"י הכהן מווארשא שכתב לתרץ דברי רש"י ז"ל לקמן בקרא דכל ערל לא יאכל בו שמפרש דערל היינו ערל שמתו אחיו מחמת מילה דא"א לומר דהוא מומר לערלות דא"כ הוי בכלל בן נכר ותמה המזרחי ז"ל הא אנן קיי"ל דמומר לדבר אחד אינו מומר לכל התורה כולה וא"כ אמאי יהי' מומר לערלות בכלל בן נכר וכתב הגאון שיחי' דכוונת רש"י ז"ל על פסח מצרים דאז לא היו נבדלין מבני נח אלא במצות מילה לבד וא"כ כשהוא מומר לערלות הוי באמת מזמר לכל התורה שזה היתה כל התורה במצרים וא"כ שפיר מכריח רש"י ז"ל דע"כ הך ערל פירושו ערל שמתו אחיו מחמת מילה אלו דבריו ודפח"ח:
<b>אמנם</b> לדברינו נראה דז"א דגם בפסח מצרים לא הי' מילה כל התורה שנבדלו ישראל בזה מן האוה"ע. וראי' ברורה לזה דהרי אפי' מי שקיבל עליו שלא לעבוד עכו"ם ונימול ג"כ הי' אסור לאכול את הפסח כמוכרח מקרא דתושב ושכיר וא"כ ע"כ דמילה לא היתה הגבול בין ישראל לב"נ וכן יש להכריח לפי דעת המהרש"א והמל"מ ז"ל דס"ל דלתירוץ הראשון בסנהדרין (דף נ"ט) על מה דמקשינן בגמ' והרי מילה שנאמרת ולא נשנית ואעפי"כ נוהג בבני ישראל ולא בב"נ ותרצינן בתירוץ הראשון התם איצטריך לביום ואפי' בשבת וכתבו המהרש"א והמל"מ דלפי"ז קודם מתן תורה היו חייבין כל ב"נ במצות מילה ועיין בספרי בקונטרס לדיני ב"נ אות מ"ט ובקונטרס אחרון שהבאתי כן מדברי רבינו יונה ז"ל וכן נראה קצת דעת רש"י ז"ל שם וא"כ לפי"ז מבואר דמילה קודם מתן תורה לא הי' ההבדל כלל בין ישראל לב"נ דגם ב"נ היו חייבין במילה וע"כ צ"ל דהי' מצות אחרות שהיו נבדלין ישראל מב"נ ובאמת הי' גה"נ לר"י דרק לבני יעקב נאסר וכן נצטוו באיסורי עכו"ם אפי' איסורי הנאה במאמר משכו כמו שאמרו חז"ל משכו ידיכם מע"ז וכן מצות קידוש החודש שהיתה המצוה הראשונה והעיקרית לישראל שיה תלוי' קידוש החודש בב"ד וכל המועדות יהיו תלויין קידוש ב"ד וכבר הארכנו בדרושים לבאר שזה הי' מצוה הראשונה מפני שהוא יסוד ועיקר לישראל לקבלת התורה שבע"פ כמו שדרשו חז"ל אתם אפי' שוגגין ובזה תליא פסח ויוה"כ וכל המועדות ומזה ילפינן לכל התורה שתליא בב"ד כמבואר ברמב"ן ז"ל בספר המצות שורש א' ובחידושיו על התורה בפ' שופטים בדין זקן ממרא עיי"ש:
<b>לכן</b> נראה שאין זה כוונת רש"י ז"ל ודרך פילפול יש להוכיח כן שעיקר פירוש רש"י ז"ל להכריח דערל היינו שמתו אחיו מחמת מילה דאל"כ נשמע מב"נ ע"כ דקאי על פסח דורות ולא על פסח מצרים. דהנה המהר"ל ז"ל בספר גור ארי' הקשה דלמה לי' קרא דוכל ערל לא יאכל בו תיפוק לי' מק"ו דמילת עבדיו מעכבתו מלאכול בפסח א"כ מכ"ש מילת עצמו שמעכבתו מלאכול בפסח ותירץ משום דאין עונשין מן הדין עיי"ש. והנה לכאורה קושייתו תמוה הא זה שמילת עבדיו מעכב היינו רק כשיכול למולו אבל אם חולה ואינו יכול למולו פשיטא דאינו מעכבו מאכילת פסח כמו שנראה פשטות הגמרא יבמות (דף ע"א) וא"כ צריך קרא לערל שמתו אחיו מחמת מילה דלא יאכל בפסח ונראה דכוונת המהר"ל ז"ל באמת על דברי רש"י ז"ל הנ"ל דלמה צריך רש"י ז"ל להביא ראי' דערל ע"כ שמתו אחיו מחמת מילה דאל"כ היינו בן נכר שהוא קשה כיון דהוא רק מומר לעבירה אחת ואמאי לא כתב רש"י ז"ל בפשיטות דאי נימא דאינו רוצה לימול ה"ה ק"ו ממילת עבדיו וע"ז תירץ המהר"ל מצד אין עונשין מן הדין לכן צריך רש"י ז"ל לומר דהוא בכלל ב"נ וזה מוכרח בכוונת המהר"ל ז"ל:
<b>ומעתה</b> זה דוקא א"נ דרש"י ז"ל בא להכריח על פסח דורות דג"כ ערל שמתו אחיו מחמת מילה פסול בפסח משא"כ א"נ דכוונת רש"י ז"ל רק על פסח מצרים הדרא לדוכתא קושית המהר"ל ז"ל. ואין לומר דאין עונשין מה"ד הא כ"כ הפוסקים דבב"נ עונשין מן הדין וא"כ הרי איכא ק"ו ממילת עבדיו וע"כ דרש"י ז"ל קאי על פסח דורות וא"כ הדרא לדוכתא קושית המזרחי ז"ל. ובלא"ה י"ל דהמזרחי לשיטתו יפה הקשה על רש"י ז"ל דהנה באמת צ"ע על רש"י ז"ל דמנ"ל להכריח מכח קושי' זו דמיירי בערל שמתו אחיו מחמת מילה דילמא מיירי הקרא במי שמתיירא מלימול שדואג שימות עיד"ז אבל אינו מומר לערלות וא"כ אינו בן נכר וצ"ל דרש"י ז"ל ס"ל כיון דאמרה תוה"ק שצריך שימול את עצמו והוא אינו רוצה לימול את עצמו אפי' אם הוא מחמת יראה הוי בכלל ב"נ לכן הכריח מזה דאפי' אם פטור מן הדין ממילה ג"כ אסור בפסח ומעתה זה דוקא אי נימא דקאי על פסח דורות משא"כ אי נימא דקאי על פסח מצרים הדרא לדוכתא קושית רש"י ז"ל הא כל ערל הוא בכלל ב"נ ואין לומר דמיירי שמתו אחיו מחמת מילה לפמ"ש הר"א מזרחי ז"ל בפרשת שמות דבב"נ שלא נאמר וחי בהם ג"כ במקום סכנה צריך לימול את עצמו וא"כ קודם מתן תורה אפי' אם מתו אחיו מחמת מילה מחויב למול א"ע וא"כ עדיין קשה למ"ל קרא שאסור בפסח הא הוא בכלל ב"נ ומה בכך שמתו אחיו מחמת מילה וא"כ ע"כ דקאי רש"י ז"ל על פסח דורות דלאחר מתן תורה שנאמרה וחי בהם ערל שמתו אחיו מחמת מילה פטור מלימול וא"כ יפה הקשה הרא"ם ז"ל דא"כ מנ"ל דקאי על ערל שמתו אחיו מחמת מילה ואי דבלא"ה הוי בכלל ב"נ ז"א הא לאחר מתן תורה הוי רק מומר לדבר אחד ואינו מומר לכל התורה כולה ועיין בחולין (דף ד' ע"ב) מבואר בגמ' דמומר לערלות הוי רק מומר לדבר אחד ואינו מומר לכה"ת וא"כ קושית המזרחי עצומה על דברי רש"י ז"ל ועיי"ש שכתב באמת דרש"י ז"ל ס"ל דמומר לדבר אחד פסול לאכילת פסח אע"ג שאינו מומר לכה"ת כולה:
<b>ה</b><b>)</b> <b>אמנם</b> מה שנלענ"ד בדעת רש"י ז"ל דאע"ג דקיי"ל דמומר לדבר אחד ל"ה מומר לכה"ת וגם לפסח כשר מ"מ זה דוקא אם בעת שאוכל הפסח אינו מומר ואינו עובר אז העבירה אמרינן אע"ג דהוחזק לדבר אחד מ"מ אינו מומר לכה"ת וכשר לפסח אמנם אם בעת עשיית או אכילת הפסח הוא מומר לעבירה זו בפועל ס"ל לרש"י ז"ל דפסול מפסח כיון דעתה בשעה זו נתנכרו מעשיו לאביו שבשמים ה"ה בכלל ב"נ אע"ג דלא הוי מומר לכל התורה ומעתה במומר לערלות כיון דגם עתה בשעת אכילת הפסח והוא ערל הרי עובר עבירה זו בפועל שהוא ערל ואינו רוצה לימול את עצמו ה"ה בכלל ב"נ ופסול לפסח ועיין בתשו' נפש חי' למורי הגז"ל חלק אהע"ז סי' כ"ז שהביא בשם מרנא הגאון הקדוש בעל חידושי הרי"מ זצוק"ל דאע"ג שכתבו הפוסקים לענין שוחט בשבת דאינו נעשה מומר עד שיתחזק ג' פעמים היינו דוקא שיהי' מוחזק למומר אמנם זה ברור דבשעה ששוחט בשבת אפי' בפעם הראשון הוא מומר לעכו"ם] דאז כשעובר העבירה ה"ה מומר וכיון שכן נראית סברת רש"י נכונה מאוד כיון דבשעת עשיית העבירה הוא מומר אע"ג שהוא רק מומר לדבר אחד מ"מ פסול לפסח דהרי עתה נתנכרו מעשיו לאביו שבשמים. וכיוצא בזה שמעתי אומרים בשם רבינו הקדוש מלובלין זצוק"ל שאמר שאהבת השי"ת לישראל גדולה כ"כ עד שכשחטא אדם מישראל ח"ו אומר השי"ת מתי יפסוק השוטה הזה לעבור העבירה שאוכל לאהוב אותו כמקדם אלו דברי קדשו. והוא ג"כ כדברינו דבשעה שעובר העבירה נפסק מהקב"ה וכבר ביארנו בדרושים דלכן אם העבירה בשעת המצוה לכ"ע הוי מצוה הבאה בעבירה כיון דמצוה הוא עטין דאורייתא לבוא עיד"ז לדביקות השי"ת וכיון דבשעה זו עובר העבירה ומפסיק הקשר א"א לו שיהי' דבוק להקב"ה ולכן המצוה פסולה והארכנו שזה כוונת הירושלמי אין עבירה מצוה דהוא שני הפכיים בנושא אחד:
<b>ועפי"ז</b> נלענ"ד לתרץ מה שנתקשיתי זה זמן רב. וכעת מצאתי בתשו' מהרש"ם להגאון מבערזאן סי' א' שנתקשה בזה ידידי הגאון המנוח מהרא"ד תאומים ז"ל על שיטות הפוסקים דס"ל דביוה"כ כיון דתליא ביתובי דעתא לכ"ע אינו חייב בהנאת גרונו לחודא כ"א בהנאת מיעיו דמקודם לכן ליכא יתובי דעתא דמה יענו לגמ' ערוכה במס' שבועות (דף י"ג ע"א) דמקשינן בגמ' לרבי כרת דיממא היכא משכחת לה ותרצינן משכחת לה דאכל אומצא וחנקי' ומית ועיין ברש"י ז"ל שלא עבר רגע מן היום לאחר העבירה ותמי' הא בגרונו עדיין לא עבר העבירה כלל כיון דעדיין לא בא למיעיו וא"כ הרי לא נתחייב כרת כלל אמנם עפ"י דברינו נראה דכוונת הגמ' דאכל הרבה ככותבת בזה אחר זה ולא הפסיק כלל בנתיים ובעת אכילת האחרונה חנקתה בגרונו דאז חייב כרת על אכילה הראשונה דכ"ז שאינו פורש מעבירה אין יוה"כ מכפר דבשעה שעוסק בעבירה ונפסק מקדושת הקב"ה וישראל מודה רבי דאין יוה"כ מכפר ועיין בכריתות (דף ז' ע"ב) דשם הגירסא בגמ' דקאכל נהמא חנקתי' "אומצא" ומית נראה להדיא כן דהכרת הוא על אכילת נהמא וזה אכל כראוי שנכנס למעיים אמנם אכל בהדי' בשר חי דהוא אומצא ואומצא זו חנקתי' ומית וחייב כרת על הנהמא וזה מבואר כדברינו הנ"ל. ואם דשם יש לדחוק דהי' כאחת ממש לכן חייב כרת על הנהמא אך זה דוחק כיון דקיי"ל אין בית הבליעה מחזיק יותר משני זיתים וככותבת הוא שני זיתים לכן יותר נראה דאכל נהמא קודם לכן אמנם מיד אח"ז דלא הפסיק כלל בלע אומצא וחנקתי' ומית דאין יוה"כ מכפר וכמו"ש רש"י ז"ל הטעם דכל זמן שאינו פורש מעבירה אין יוה"כ מכפר אע"ג דעבירה הראשונה כבר עברה והבן היטב:
<b>ועפ"י</b> דברינו יש לעורר על דברי מרן הכ"מ ז"ל בפ"ד מהל' שחיטה הלכה י"ד שכתב להביא ראי' לדעת הר"מ ז"ל דמומר לדבר אחד צריך בדיקת סכין מהא דמומר לערלות מחמת מורא למול צריך בדיקת סכין. ולהנ"ל אינו ראי' ממי שעתה עובר עבירה זו בפועל דשפיר אמרינן שאינו נאמן שמטריח במצוה כראוי למי שהוא מומר לדבר אחד ואינו עושה עתה העבירה בפועל ובאמת בדרושים כתבנו שי"ל טעמא דרש"י ז"ל דמומר לערלות פסול לפסח אע"ג דהוי רק מומר לדבר אחד ואינו מומר לכה"ת מ"מ לפמ"ש הר"מ ז"ל הנ"ל דצריך בדיקת סכין וכתב הרא"ש ז"ל פ"א דחולין (דף ס"ז) דטעמא דהר"מ ז"ל כיון דחזינן שלתאותו עובר אחת מן העבירות שבתורה חיישינן דפקר שלא לטרוח לקיים שום מצוה כהלכתה עכ"ל ומעתה י"ל דהנה מצות פסח נצטוו ישראל לפני הדיבור ובמסירת הנפש כמו שכתבו חז"ל שהיו קושרין בכרעי המטה והי' במסירת נפש מפני המצרים וגם בטירחא רבה שהי' צריך ביקור ד' ימים קודם שחיטה אע"ג דמסברא סגי בביקור פעם אחת קודם השחיטה ע"כ דתוה"ק רצתה להורות את ישראל שעיקר במצוה הוא הטירחא ויגיעה במצוה ולזאת ניתן לפני הדיבור להורות כנ"ל. ומעתה י"ל דבאמת מודה רש"י ז"ל דמי שהוא מומר לדבר אחד אם אין עתה באותה העבירה אמרי' דחייב בפסח כי ע"י פסח יוכל לבוא לתשובה ע"ז משא"כ במי שעומד במרדו בעת עשיית ואכילת הפסח ואז הוא חשיד שאינו מטריח בשום מצוה כהלכתה וכמו"ש הר"מ על דצריך בדיקת סכין מה"ט א"כ הוא להיפך ממש ממצות פסח ולכן אין לו שייכות לפסח וממילא אסור באכילת הפסח ואע"ג דרש"י ז"ל לא ס"ל כהר"מ ז"ל במומר לתיאבון מ"מ במומר להכעיס בעבירה אחת בוודאי יש לומר כסברת הרא"ש בדעת הר"מ ז"ל. והארכנו בזה הרבה בדרושים עוד באופנים שונים לתרץ דעת רש"י ז"ל ואין כאן מקומו:
<b>ו</b><b>)</b> <b>ועתה</b> נבאר הלאו דעצם לא תשברו בו אם נאמר על פסח מצרים או על פסח מדבר. והנה לכאורה עלה בדעתי להוכיח מדברי התרגום יונתן שמתרגם בזה"ל וגרמא לא תתברון בי' בדיל למיכל מה דבגוי' הרי דפשיטא לי' דגם עצם שיש בו מוח אסור הי' בשבירה ולכאורה מנ"ל זאת כיון דמבואר בגמ' דלולא קרא דנאמר עוד הפעם בפסח שני הו"א עדל"ת וא"כ בפסח מצרים דלא הי' לנו אלא קרא אחד א"כ שוב אמרינן דקאי רק על עצם שאב"מ אבל בעצם שיב"מ אמרי' עדל"ת אך ז"א די"ל דכיון דהא דאמרינן עדל"ת הוא רק מגזה"כ מכלאים בציצית א"כ קודם מ"ת לא הוי אמרינן כלל עדל"ת. ומעתה זה דוקא אם נפרשו על פסח מצרים אבל אם נפרש אותו על פסח הראשון שעשו במדבר בשנה השנית א"כ שוב צריך לומר דאינו אסור אלא עצם שאב"מ כיון דבעצם שיב"מ אמרי' עדל"ת. ומוכח מזה דהתרגום יונתן ס"ל דקאי הקרא על פסח מצרים:
<b>שוב</b> ראיתי שיש להכריח לכאורה כן מסוגיית הש"ס בחולין (דף י"א) דמקשינן בגמ' מנה"מ דאזלינן בת"ר וילפינן מפסח שאמרה התורה ועצם לא תשברו בו ודילמא ניקב קרום של מוח אלא ודאי דאזלינן בת"ר. וראיתי בת' מוהרי"מ להגאון המובהק מבריסק ז"ל שהביא בשם מרנא הגרע"א ז"ל שהקשה מאי ראי' מזה דאזלינן בת"ר הא אמירה לעכו"ם שבות וא"כ יש עצה לשבור העצם ע"י עכו"ם ולבדוק הקרום אם הוא שלם וכתב הגאון המחבר ז"ל לתרץ עפי"ד הפנים יפות שכתב לפרש דברי המכילתא כל מלאכה לא יעשה בהם אפי' ע"י אחרים כיון דקודם מ"ת הי' להם דיני ב"נ וכ"כ בת' משאת בנימין דב"נ לב"נ יש שליחות לכן אסור אמירה לנכרי מה"ת במלאכת יו"ט ועיי"ש ומעתה ה"ה שבירת עצם ע"י ב"נ אסור הי' בפסח מצרים מה"ת מצד שליחות כנ"ל וא"כ שפיר מוכיח הגמ' דאזלינן בת"ר מפסח מצרים דהי' אסור בשבירת עצם ולא הי' עצה ע"י אמירה לנכרי מה"ת אלו דבריו. וא"כ מבואר מזה הכרח מסוגית הש"ס דקאי קרא על פסח מצרים:
<b>איברא</b> דלקושטא דמילתא ז"א ודברי הגז"ל תמוהין דנלענ"ד פשוט דבפסח מצרים לא הי' פוסל כלל טריפות דנקיבת קרום של מוח שכ"כ בחידושי פרשת נח דנראה דלא הי' פסול טריפות בקרבנות קודם מתן תורה. אך אפי' א"נ דפסול טריפות מ"מ היינו דוקא טריפות הניכרת כמו"ש התוס' וא"כ ה"ה דבפסח מצרים לא הי' פוסל בו טריפות שבסתר כלל ואע"ג דהי' צריך ביקור מצד המומין בפסח מצרים אע"ג דבב"נ אינו פוסל אלא מחוסר אבר וא"כ עכצ"ל דלענין זה הי' דינם כישראל דפוסל בהו כל מום א"כ י"ל דה"ה לענין טריפות [ועיין פסחים (דף צ"ו ע"א) וע"ז (דף ה' ע"ב) נראה מוכח דבמצרים הי' פוסל כל מומין בפסח] אך באמת נראה ברור דטריפות לא הי' פוסל בפסח מצרים כיון דמן הבקר להוציא את הטריפה עדיין לא הי' ידעינן ומסברא כיון דאסור לישראל ג"כ ל"ש כיון דקודם מ"ת לא הי' אסור להם טריפות ובפרט לפי דעת החת"ס ז"ל שהבאנו דבריו לעיל דלא היתה בזה עבודה לגבוה כלל לא זריקה ולא הקטרה וא"כ בוודאי האומר שהי' טריפות שבסתר פוסל בפסח מצרים צריך ראי' גדולה. ומדברי הגמ' תמורה (דף כ"ט) דמקשינן בפשיטות למה לי מן הבקר בטריפה ת"ל מדאסור לישראל ה"ה אסור לגבוה נראה דפשיטא לש"ס דכ"ז שלא נאסר טריפה לישראל לא הי' אסור טריפה לגבוה וצ"ע בזה עוד לעת הפנאי. אמנם עפ"ד הנ"ל לכאורה מוכרח דקושית הגמ' מפסח מצרים דא"נ דהגמ' ס"ל דקאי על פסח מדבר א"כ באמת הי' מותר אז שבירת העצם בעצם שיש בו מוח מטעם עדל"ת וא"כ מאי מקשה הגמ'. ואי דקושית הגמ' לפי האמת דגלי רחמנא בפסח שני ג"כ איסור שבירת העצם וע"כ דקאי על עצם שיש בו מוח ג"כ א"כ הו"ל להגמ' לאתויי הקרא דועצם לא ישברו בו האמור בפ' בהעלותך אלא וודאי דהגמ' ס"ל דקרא קאי על פסח מצרים ובפסח מצרים לא הוי אמרינן עדל"ת ואסור אף שבירת עצם שיש בו מוח וא"כ מוכרח כהגאון ז"ל דטריפות פוסל בפסח מצרים:
<b>אמנם</b> לאחר העיון נראה דז"א דבאמת י"ל כהאבן עזרא ז"ל דהקרא קאי על פסח מדבר ואעפ"כ פשיטא להש"ס דהי' אסור אז אף שבירת עצם שיב"מ ול"ש עדל"ת דהנה באמת קשה איך שייך בזה עדל"ת הא אינו חובה לאכול יותר מכזית והשאר רק מצוה לאכול שלא יבוא לידי נותר אבל מצות אכילת פסח כבר קיים א"כ איך שייך בזה עדל"ת וכבר העיר בזה השאג"א ז"ל. לכן נראה דבאמת צריך הלאו לעצם שיב"מ רק בפסח שני דהנה קיי"ל נשים בשני רשות ואעפ"כ עושין פסח בעצמן בשני רק בשבת הם טפילה לאחרים כמו"ש הר"מ ז"ל בהל' ק"פ. אע"ג שזמן פסח לאחר התמיד ודוחה עשה דהשלמה מבואר מזה דבפסח שני אמרה תורה דגם מצוה שהיא רק רשות דוחה ל"ת רק בשבת אינה דוחה כיון דהוי עול"ת ול"ת שיש בו כרת משא"כ עשה דהשלמה דוחה א"כ שפיר הו"א דה"ה דעשה דאכילת פסח שיש בהעצם דוחה הל"ת דועצם ל"ת בו אע"ג דאינה עשה חיובות משא"כ בפסח ראשון דבמדבר ובפסח מצרים לא הי' צריך קרא כלל דאסור שבירת העצם שיב"מ כיון דמהכ"ת שידחה כיון דאינה עשה חיובות כנ"ל וזה נכון לפ"ד הר"מ ז"ל והבן.
<b>והנה</b> יש להעיר בדבר נפלא בפסחים (דף צ"ו ע"א) דמקשינן בגמרא אלא מעתה דכתיב ועצם לא ישברו בו ה"נ דבו אינו שובר אבל שובר בפסח דורות אמר קרא ועבדת ועי' בתורה אור שמציין במדבר וכוונת הגמ' על קרא דועצם לא ישברו בו האמור בפסח שני והוא נאמר בפסח דורות וא"כ מה מקשה הגמ'. והיותר פלא דשם בתוס' הניחו בתימא על קושית הגמ' כיון דאמרה התורה בפסח שני ועצם לא תשברו בו כ"ש בראשון ולא הרגישו דקושי' הגמ' הוא באמת מקרא דפסח שני וקושית הגמ' נראה דהוא דמאי ראי' ללמוד דגם עצם שיב"מ אסור בשבירה על פסח דורות ודילמא בפסח דורות אמרינן דעשה דוחה ל"ת וממילא י"ל על קושי' התוס' דהקשו דכ"ש הוא פסח ראשון מפסח שני ולהנ"ל אינו כ"ש הא באמת קשה הא לא הוי בעידנא אך י"ל דעשה דרבים ל"צ בעידנא א"כ בפסח שני דאינו עשה דרבים צריך בעידנא ואם כן קושית הגמ' עצומה דילמא בפסח דורות אמרי' עדל"ת בעצם שיב"מ עכ"פ וע"ז תרצינן דכתיב ועבדת ובפסח מצרים או בפסח מדבר הי' אסור שבירת עצם אפי' בעצם שיש בו מוח כמוש"ל וא"כ ממילא דה"ה לדורות אסור שבירת עצם אפי' בעצם שי"ב מוח. אך לפי"ז זה דוקא אי נימא דהגמ' ס"ל דקרא דועצם לא תשברו בו הוא בפסח מצרים משא"כ א"נ דקאי על פסח מדבר ל"ש בזה תירוץ הגמ' דהרי לפי"מ שביארנו קושית הגמ' דקאי רק על עצם שיש ב"מ ע"כ דכוונת הגמ' דאפי' בעשה שאינה חיובית ג"כ נימא עדל"ת או משום זה שלא נבוא לידי נותר והי' מותר שבירת העצם שיב"מ שלא יבוא קדשים לידי בזיון וא"כ לכאורה קשה מאי תירץ הגמ' מצד קרא דועבדת מנ"ל דבפסח מדבר הי' אסור שבירת העצם שיש בו מוח וע"כ דקאי על פסח מצרים ואז מסברא דהי' אסור כיון דעדיין לא נשמע דעדל"ת כנ"ל ושפיר ילפינן מזה לדורות דלא אמרינן עדל"ת אף בעצם שיב"מ. אמנם כ"ז רק לפילפולא והעיקר נראה דט"ס בגמ' וצ"ל דכתיב ועצם לא תשברו בו וכוונת הגמ' לקרא שנאמר כאן וכמו שנראה מוכרח מדברי התוס' ותמי' על המרשים שלא הרגיש בזה ולע"ע לא מצאתי באחרונים מי שירגיש בזה:
<b>ובאמת</b> דרך פילפול אמרנו להכריח שבפסח דורות ל"צ קרא כלל דנימא עדל"ת בעצם שיש בו מוח וה"ה בפסח מצרים וכל הקרא צריך רק על פסח שני דהנה התוס' הקשו דל"ל קרא דלא אמרינן עדל"ת ת"ל דאינו בעידנא ותירץ הגאון בעל פנים יפות ז"ל בפ' מצורע עפי"מ שהוכיח דהיכא דהל"ת ישנה בשאלה דהוא קיל ל"צ בעידנא ומעתה כיון דלאו זה דשבירת עצם קיי"ל דישנו בשאלה דהרי אם ישאל על ההקדש שהקדיש זה השה לשם פסח יוכל לשבור בו עצמות ולכן ל"צ בעידנא אלו דבריו. ואם אמנם כי לכאורה הדברים מוקשין מאוד דהרי אם ישאל על קדושת השה גם מצות אכילת פסח לא יהי' בו וא"כ אין זה קולא מה דישנו בשאלה וצ"ל דכוונת הגז"ל דסוף כל סוף מצות אכילת הפסח א"א להפקיע דהיא מצוה חיובית ונהי דאפשר להפקיע אותה מפסח זה מ"מ העשה בעצם א"א להפקיע ולא הוי קיל משא"כ הלאו דשבירת עצם שאנו דנין על פסח זה אפשר להפקיע בשאלה הגם שזה דוחק מ"מ צריכין אנו למשכינו נפשין אדרב רבינו הגדול בעל הפלאה ז"ל ומעתה בפסח מצרים ל"צ קרא כלל שלא נימא עדל"ת לא מיבעי' א"נ דבב"נ ל"מ התרת חכם כלל וא"כ בפסח מצרים לא הי' מהני שאלה וא"כ שוב צריך בעידנא אך אפי' א"נ דמהני שאלה והי' להם לענין זה דיני ישראל מ"מ לפי מה שכתבתי לעיל בשם החת"ס ז"ל דבפסח מצרים לא הי' הקדש לגבוה כלל א"כ נראה דלא הי' שייך בי' שאלה כלל וא"כ בפסח מצרים אע"ג דכתיב סתמא ועצם לא תשברו בו ג"כ ידעינן דעצם שיש בו מוח ג"כ אסור בשבירה. ומעתה נראה דגם בפסח דורות ל"צ קרא כלל דל"ש בזה עדל"ת דהדרא לדוכתא קושית התוס' שהקשו הא ל"ה בעידנא ואין לומר דהלאו קיל דישנו בשאלה זה אינו דהרי עשה דאכילת פסח ג"כ אפשר להפקיע ע"י שיפקיר קרקעותיו ואין לו קרקע פטור מפסח וא"כ העשה דפסח ג"כ קיל ומעתה זה דוקא פסח ראשון ראשון אבל פסח שני דלא דמי לראיי' כ"כ הפוסקים דאף דאין לו קרקע מחויב וזה מוכרח א"נ דטמאים לנפש אדם הי' מישאל ואלצפן והם לא נטלו חלק בקרקע א"י וא"כ אף דא"י מוחזקת מ"מ הוי בכלל אין להם קרקע והדברים עתיקין בספרי האחרונים. וא"כ שפיר הו"א דאמרינן עדל"ת וצריך קרא על עצם שיב"מ דלא נימא עדל"ת. וי"ל דזה באמת כוונת התוס' הנ"ל שהקשו דל"ל קרא דועבדת ת"ל כיון דאסור בפ"ש כ"ש בראשון ותמי' לכאורה מה הוא הכ"ש. אמנם להנ"ל י"ל דהתוס' ס"ל ג"כ דהקושית הגמ' הי' מקרא דבמדבר וקושית הגמ' על בוצר עצם שיב"מ דמנ"ל ללמוד מפסח שני דלא נימא עדל"ת בראשון וע"ז הקשו בתוס' דכ"ש הוא דמאי בפ"ש דא"א להפקיע עשה דפסח אמנם הלאו דשבירת עצם ישנו בשאלה ואעפי"כ אמרי' דאין עדל"ת א"כ מכ"ש בפסח ראשון דגם העשה אפשר להפקיע בוודאי אינו דוחה מצד דל"ה בעידנא וזה נכון לפילפולא:
<b>פרשת</b> <b>בשלח</b><b>.</b> <b>א</b><b>) (</b><b>ט"ז</b><b>-</b><b>כ"ז</b><b>)</b> ויהי ביום השביעי יצאו מן העם ללקוט ולא מצאו. עי' בספורנו שכתב בזה"ל ללקוט וזה הי' חילול שבת בלי ספק אם הי' מלקטים הדבר ממקום גידולו כמאמרם ז"ל האי מאן דעקר כשותא מהוזמי והוגי חייב משום תולש עכ"ל. מבואר מדבריו הקדושים דבר חדש דמן נקרא גידולי קרקע ובלקיטתו חייב משום תולש:
<b>ולכאורה</b> עלה בדעתי להביא ראי' לדבריו שעפי"ז יתיישב לן מה שהקשה הגאון בעל רביד הזהב ז"ל על סתירת דברי הבבלי וירושלמי דבגמ' דילן ילפינן מבשל מבישול סממנים שהי' במקדש ובאמת אופה לא הי' במשכן כלל אמנם בירושלמי דביצה יליף דבישול ואפיי' הוי מלאכה מהא דקאמר משה לישראל במן את אשר תאפו אפו ואת אשר תבשלו בשלו מבואר דאפיי' ובישול אסור בשבת. ובאמת צ"ע דבגמ' דילן לא יליף כלל לאסור אפיי' ובישול מהאי קרא. אמנם א"נ כדברי הספורנו דמן הוי גידולי קרקע י"ל בטו"ט דהנה בספר נשמת אדם במלאכת טוחן תמה על התה"ד דס"ל דכמו דקיי"ל דאין דישה אלא בגידולי קרקע ואין עימור אלא בגד"ק ה"ה דאין טחינה אלא בגד"ק. א"כ נימא דה"ה המבשל בשר לא יתחייב דאין בישול אלא בגד"ק ועיי"ש שמכח זה רוצה לחדש בזה כלל חדש:
<b>אמנם</b> באמת לא קשה מידי ואשתמיט לי' כיון דהא דבישול הוי מלאכה נלמד מבישול סממנים ובהם הי' חלזון ותולעת שני דלא היו גד"ק כמבואר בשבת (דף ע"ה ע"א). וא"כ מוכרח להדיא דיש בישול אפי' שלא בגד"ק. וז"ב ואמת:
<b>ומעתה</b> י"ל עפמ"ש הגאון רעק"א ז"ל בתשו' להכריח מדברי הירושלמי דס"ל דרקק והפריחו הרוח חייב משום זורה דע"כ ס"ל לירושלמי דיש דישה שלא בגד"ק דא"נ דאין דישה אלא בגד"ק א"כ ה"ה דאין זורה אלא בגד"ק. ומעתה א"ש דהירושלמי לשיטתו דלא בעי דוקא גד"ק ואפי' אם לא מצאנו מלאכה זו אסורה אלא בגד"ק מ"מ לא ילפינן מיני' שצריך דוקא להיות גד"ק שפיר ילפי ממן לאסור אפייה ובישול דא"ל דילמא דוקא גד"ק אסור באפיי' ובישול דהירושלמי ס"ל להלכה דאין לחלק בין זל"ז אמנם גמ' דילן דקיי"ל להלכה דמלאכה אשר לא מצאנו אלא בגד"ק לא נוכל להוכיח מזה איסור שלא בגד"ק כמו בדישה וטחינה וזורה שפיר הוכרחו ללמוד מבישול סממנים דמזה נשמע דיש מלאכת בישול אפי' שלא בגד"ק משא"כ ממן לא נשמע זאת כיון דהוי גד"ק והו"א דמבשל בשר אינו מחויב וזה נכון בעזהשי"ת וראי' לדברי הספורנו דמן הוי גד"ק.
<b>איברא</b> דעיקר דברי הספורנו דחייב במן משום תולש לכאורה יש לעיי' מדברי התוס' ביצה (דף ב' ע"ב) בד"ה והי' ביום הששי שכתבו שיש בזה מדרשות חלוקות אי המן ירד ביו"ט ולהנ"ל הוא מוכרח דהמן לא ירד ביו"ט לפמ"ש התוס' (בדף ג' ע"א) בד"ה גזירה שמא ועלה ויתלוש דקצירה ביו"ט אסור מה"ת לצורך או"נ וא"כ מוכרח דהמן לא ירד ביו"ט כיון דאסור בקצירה:
<b>אמנם</b> מה שנראה בזה דרך פילפול לתרץ דברי הספורני שלא יוקשה עליו מדברי התוס' הנ"ל דהנה זה נראה ודאי דמודה הספורני דמן ל"ה גידולי קרקע ממש כיון דלא נתגדל בקרקע והרי מקרא מלא דיבר הכתוב הנני ממטיר לכם לחם מן השמים אך דס"ל דהי' לו יניקה מאויר וס"ל כפירוש רש"י ז"ל בהא דעקר כשותא מהוזמי והוגי דחייב משום תולש אע"ג דמאוירא קרבי ודברי רש"י ז"ל מוכרחין לפי פירוש הפשוט דהחיוב בהושיט ידו למעי אמו ודלדל עובר שבמעי' דחייב מצד עוקר דבר מגידולו וא"כ מה שהביא בגמ' ראי' מכשותא היינו שבא להוכיח שלא נימא דעוקר דבר מגידולו ל"ש אלא בגד"ק וע"ז הוכיח מכשותא דג"כ אינו גד"ק דמאוירא קרבי ואעפי"כ חייב משום עוקר דבר מגידולו ולכן י"ל דה"ה למן אע"ג דל"ה גד"ק מ"מ חייב משום תולש כיון דיש לו יניקה מהאויר וזה מוכרח לכאורה בכוונת הספורני:
<b>ומעתה</b> י"ל עפמ"ש במק"א דאף לפי דעת הסוברין דיש תלישה שלא בגד"ק מ"מ נפ"מ בין אם תולש ממחובר לקרקע דאז חייב אפי' בתאנים שצמקו באביהן דכבר נפסק כח היניקה והחיות שלהם מ"מ חייב משום תולש משא"כ שלא בגד"ק אע"ג דחייב משום תולש היינו דוקא אם ע"י תלישה זו נפסק החיות של הדבר וכמו שכתב הירושלמי בצד כוורא וכל דבר שמפסיק מחיותו חייב משום קוצר אבל בשכבר פסקה לחיותא ליכא חיוב משום קוצר וזה מוכרח דאל"כ יהי' אסור לחתוך כל דבר התלוש משום קוצר א"ו כדאמרן:
<b>ומעתה</b> לפי"מ שביארנו דבזה מודה הספורני דהמן לא הי' מחובר לקרקע רק דס"ל דאעפי"כ חייב משום הוצר כמו בכשותא כיון דמאוירא קרבי וא"כ נראה דאם פסקה לחיותא קודם לכן אינו חייב משום קוצר ומעתה א"ש עפי"מ דמבואר בירושלמי פ"ג דערלה ה"ו דלוי שאל על דלעת ששלקה במחובר אם מטמא טו"א ואסקינן דשלקה כמחותכת היא אמנם לענין שבת חייב כמו תאנים שצמקו באביהן דחייב משום תולש עכ"פ מבואר בירושלמי דלאחר הבישול נפסק היניקה ומעתה במן דכתיב בתוה"ק אשר תאפו אפו ואת אשר תבשלו בשלו ולפי דעת הספרי לא הי' נאפה ונתבשל כלל בקדירה רק דע"י המחשבה שחישב אדם עליו להיות נאפה ומבושל נעשה אפוי ומבושל ומלאכות אלו מותרות ביו"ט לצורך או"נ וא"כ שפיר ירד המן ביו"ט כיון דלענין קצירה יש תמיד עצה לחשוב עליו קודם לקיטה שיהי' נאפה ומבושל דנעשה באמת אפוי ומבושל ונפסק היניקה מאויר ושוב אינו חייב משום קוצר כיון דל"ה גד"ק כנ"ל. וזה נכון דרך פילפול. ודוקא בשבת דאפיי' ובישול אסור אף במחשבה כנ"ל לכן אסור קצירה משא"כ ביו"ט כיון דאפיי' ובישול מותר שפיר י"ל דירד המן ויטלו אותם לאחר שיחשבו עליהם שיהי' נאפה דנראה דהי' נאפה ממש כמו"ש בתוה"ק דכו במדוכה ובישלו בפרור ודו"ק
<b>אך</b> לכאורה יש לעיי' בזה דהרי לפי דעת הספרי הנ"ל לא הי' מלאכה כלל בשבת ואעפי"כ אסרה התורה הבישול ואפי' במחשבה כיון דנעשה מלאכה ע"י מחשבה א"כ ביו"ט נהי דמחשבת אפיי' ובישול מותר כיון דגוף המלאכה ג"כ מותר מ"מ כיון דקצירה אסורה ביו"ט א"כ ממילא אסור מלאכת אפיי' ובישול במחשבה כיון דע"י אפיי' ובישול נעשה כתלושין כדברי הירושלמי הנ"ל א"כ אסור משום מחשבת קצירה וא"כ שוב קשה איך ירד המן ביו"ט. אמנם נראה דשתי תשובות בדבר. א' דנראה דאפי' א"נ דאסור מלאכה ע"י מחשבה ג"כ אם ע"י המחשבה נעשה המלאכה היינו דוקא בשבת דהוא משום שביתת הקב"ה וכמו דיליף הירושלמי על שביתה בדיבור דהוא דאורייתא מה"ט כן י"ל דה"ה על שביתה במחשבה ועיי' במכילתא פ' יתרו פרשה זו דבר אחר שבות ממחשבת עבודה ובמפרשים שם אמנם יו"ט דב"ד הוא דמקדשי לי' ופעולת בו"ד הוא רק ע"י מעשה י"ל דלכ"ע אינה אסורה מה"ת אם נעשית המלאכה ע"י המחשבה. אמנם מלבד זאת נראה בפשיטות דהנה לכאורה קשה אמאי הי' אסור אפיי' ובישול במן הא הוי כלאח"י דדרך אפיי' ובישול הוא באור. אך זה טעות כיון דא"צ בישול יותר וזה הוא בישולו לא הוי כלאחר יד דבמן זה הוא הבישול ומעתה זה דוקא כשנבוא לחייב משום מבשל אבל שנאמר שחייב על הבישול משום קוצר משום שע"י הבישול נפסקה לחיותא זה בוודאי מיקרי קצירה כלאח"י כיון דהקצירה של המן דרכה בלקיטה מן הקרקע ביד וא"כ אינו חייב משום קצירה מה"ת במלאכת אפיי' ובישול וא"כ דברינו נכונים דאפי' א"נ דחייב במן משום קוצר מ"מ י"ל דירד המן ביו"ט:
<b>אך</b> לפי"ז יצא לנו דגם הספורני מודה דהמן לא הי' גד"ק רק דס"ל דתולש חייב אף שלא בגד"ק וא"כ נסתרו דברינו מש"כ לתרץ קושית הרביד זהב ז"ל:
<b>אך</b> באמת בעיקר קו' הרביד הזהב ז"ל לא אדע מה קשי' לי' הא נראה דהירושלמי לא קאמר אלא דיש איסור לאו הבא מכלל עשה באפיי' ובישול אבל אין הכוונת ירושלמי ללמוד מזה דהוי מלאכה וחייבין עלי' סקילה וזה מוכרח מכמה טעמים. א' דהרי המן הי' נאכל כמות שהוא חי וא"ב משום בישול וכבר שמעתי להעיר כן בשם כבוד הגאון מוהר"י שליט"א אבדק"ק קינסק על שיטת הר"מ ז"ל דס"ל דדבר שנאכל כמות שהוא חי א"ח עליו משום מבשל דמה יענה להא דאמר משה רבינו במן את אשר תאפו אפו וגו' ועכצ"ל דהר"מ ז"ל ס"ל דחיובא ליכא אבל מודה דאיסור תורה איכא וא"כ אינו ראי' מזה דאפיי' ובישול הוי מלאכה כיון דהכא ע"כ לאו לחיובא משום שבת אתא. ב' לפי"ד הספרי הנ"ל דהמן מעולם לא נתבשל ולא נאפה ואסרה תורה את המחשבה בשבת וא"כ וודאי דל"ש בי' חיובא משום שבת כיון דרק ע"י מחשבתו נעשית המלאכה אפי' א"נ דנתבשל ונאפה ממש מ"מ כיון דהי' רק ע"י מחשבה אין שייך לחייב עליו משום שבת וע"כ דרק איסורא הוא וא"כ אין להביא מזה ראי' לחיובא במלאכת שבת. ג' יש לעיי' לפי דעת הספרי הנ"ל דלא נתבשל ונאפה כ"א במחשבה א"כ אמאי הי' אסור בשבת לפי"מ דקיי"ל דמבשל ואופה אינו חייב אלא בתולדות האור אבל בחמה ותולדות חמה פטור א"כ היו יכולים לאפות בשבת בתולדות חמה בשלמא אם הי' צריך בישול ואפיי' ממש י"ל דזה קשה להתבשל וסתם אפיי' ובישול ע"י האור הן משא"כ א"נ דהיו צריכין רק מחשבה הרי היו יכולין לחשב שיהי' נאפה כמות שנאפה ונתבשל בחמה דליכא מחשבה דאיסורא כלל:
<b>ולתרץ</b> זה צ"ל דהא דקיי"ל דא"ח אלא בתולדות האור ה"ד ממלאכת המשכן ואילך מדנסמכה מלאכת שבת למלאכת המשכן ובישול הי' בסממנים וזה הי' באור וילפינן מזה דא"ח על בישול כ"א בתולדות האור משא"כ מקודם מ"ת כשנצטוו במרה על השבת לא הי' נפ"מ בין אור לחמה. וא"כ ממילא ל"ק קושית הרביד הזהב דלכן לא מייתי הגמ' דילן מקרא דמן כיון דמשם נראה דאסור גם בחמה והאמת אינו כן:
<b>ובאמת</b> עפי"ז י"ל דה"ה לדבר שנאכל כמות שהוא חי שא"ח עליו זה ג"כ רק ממשכן ואילך וג"כ מכח הילפותא מסממנים. וכן י"ל לענין מ"ש הספורני דיש חיוב במן משום תולש אע"ג דל"ה גד"ק ודעת הרבה פוסקים דא"ח משום תולש אלא בגד"ק דכוונתו ג"כ קודם מ"ת דאז לא היו כל חילוקים אלו. ודו"ק:
<b>ב</b><b>)</b> <b>איברא</b> דבעיקר הדבר בענין שבת דמרה אם הי' חמור יותר משבת שלאחר מתן תורה או שהי' קיל בהרבה דברים כבר הארכנו בזה בקונטרס נר מצוה בדיני שבת בכמה ענינים וכן בספרי דרך חיים סימן י"ג כתבתי בדברי הספורני הנ"ל בדרך שכתבנו כאן אמנם בתשו' שכתבתי לאחד מתלמידי כתבתי דרך אחר בכל ענין דשבת במרה לזאת הנני להעתיקה בזה כפי אשר יצאה מתחת ידי לעורר לבב התלמידים. וז"ל:
<b>שלום</b> לך ידידי היקר וכו'. מכתבך קבלתי והנאני שאתה שוקד על דלתי התורה והנה נפשך בשאלתך לבאר לך דברי התוס' שבת (דף פ"ז ע"ב) ד"ה אתחומין לא איפקד שכתבו דאין צ"ל דאתיא כר"ע דס"ל תחומין דאורייתא [דהרי משמע דמשעת מ"ת לכ"ע איפקד אתחומין וע"כ דר"ע הוא] דלאו דוקא נקט תחומין אלא הוצאה ופליגי אי איפקד על הוצאה במרה ואע"ג דבפרשת מן כתיב אל יצא איש ממקומו ודרשינן מיני' הוצאה איכא למימר שלאחר מ"ת נאמר אחר שנעשה המשכן כמו שאמר הקב"ה למשה להניח צנצנת המן ומשום דשייכי למילי דמן כתבינהו התם ולמ"ד איפקד אע"פ שבמרה נאמר כתבי' התם כדפרישית עכ"ל התוס'. וע"ז תמהת. א' דהרי מריש דבריהם נראה מבואר דאם אמרי' תחומין דאורייתא נצטוו עוד בסיני ובסוף דבריהם כתבו דהוצאה ג"כ לא נפקדו מיד במתן תורה אע"ג דהוצאה וודאי דאורייתא. ב' מה זה שכתבו דלאחר שנעשה המשכן נאמר מה כוונת התוס' בזה ואמאי לא כתבו בפשיטות דמיד לאחר מ"ת אמר להם מ"ר דין זה דאל יצא איש ממקומו ומה ענין זה לצנצנת המן שלא הי' שייך לאומרה קודם שנעשה המשכן משא"כ מלאכת הוצאה. ועוד דהרי ילפינן הוצאה מויכלא העם להביא וזה הי' באמצע מלאכת המשכן קודם שנעשה המשכן וא"כ כיון דכתבו התוס' דצריך קראי להוצאה דעני והוצאה דבעה"ב א"כ בוודאי נאמר להם הכל בב"א. אלו תוכן דבריך ובקשת תשובתי:
<b>והנה</b> במה דסיימת אפתח מה שהקשית אמאי דחקו התוס' לומר דהי' כאחת עם הציווי בצנצנת המן דילמא מיד אחר מתן תורה נאמר זה לישראל י"ל בפשיטות כיון דמיד לאחר מתן תורה עלה משה על ההר סיני ואח"כ שיבר את הלוחות עד יוה"כ ואח"כ כשצוה אותם בפרשת ויקהל על מלאכת המשכן ועל שמירת שבת לא אמר להם מאמר זה לכן כתבו התוס' דזה נאמר להם ביחד עם המאמר דצנצנת המן לכן כתיב בפרשת המן [ובאמת מטעם אחר לא אדע מה שייכות לקרא זה עם פרשת המן דבשלמא למ"ד דאיפקד מיד א"ש דהפירוש אל יצא ממקומו עם הכלי ללקט המן כמו"ש רש"י ותוס' אמנם למ"ד דלא איפקד עד לאחר מתן תורה וזה הי' עכ"פ זמן רב לאחר מ"ת לאחר ירידת משה מן ההר וכבר היו כל ישראל יודעים דהמן אינו יורד בשבת א"כ איזהו אזהרה שייכא לא תצאו ללקט את המן אחר כי לא נמצא מן כלל וע"כ הוא איסור הוצאה על דברים אחרים ואין לו שייכות למן כלל]:
<b>אמנם</b> בעיקר הדבר במצות שבת אי נצטוו מיד כל פרטי המצות כמות שהוא הן בשאר מלאכות והן בהוצאה או שנאמרה להם כמות שהיא כתוב לפנינו זה צ"ע לפנינו והנה כבר שב על מדוכה זו רבינו הגדול בעל פנ"י ז"ל בשבת (דף מ"ו) וכתב בפשיטות דלדעתו הי' נראה דבסיני דנצטוו על ל"ת כל מלאכה לא הי' נפ"מ בין מלאכה שצריכה לגופה ובין מלאכה שאצל"ג ועד שנצטוו עוד הפעם במלאכת המשכן לא הי' כלל הבדל זה והביא ראי' לזה ממלאכת יו"ט דכתיב בי' סתם כל מלאכה לא יעשה בהם וא"כ וודאי דגם מלאכה שאצל"ג אסור ומהיכי תיתי לחלק בין שבת ליו"ט אלא שחזר בו אח"כ מכח סוגיית הגמ' שבת (דף מ"ד) עיי"ש. והנה מה שחזר מכח הסוגיא הנ"ל כ"כ בקונטרסי דרך חיים שיש לתרץ בטוב טעם:
<b>אך</b> בעיקר הענין קשה לומר שלא נצטוו בדיני שבת על בורי' עוד במתן תורה כיון דהוא יסוד הראשי לתוה"ק. ולולא דמסתפינא הייתי אומר שבוודאי ישראל במ"ת שנזדככו לגמרי כמלאכי השרת בוודאי כששמעו כל דיבור ודיבור מפי הקב"ה הבינו הכל מה שכלול בו וכששמעו ל"ת כל מלאכה כיון דהוצאה בכלל מלאכה כמו דהוכיח הגמ' מקרא דויכלא העם מהביא בודאי השיגו כונת התוה"ק על בורי' כמו א"א דקיים אפי' עירובי תחומין או תבשילין היינו דברוח קדשו השיג כל דיני התוה"ק וא"כ מכ"ש עתה כששמעו בפירוש מפי הדיבור ל"ת כל מלאכה בודאי שהשיגו הכל מה שהוא בכלל האיסור דמלאכה ומה שהוא מחובת השביתה וכל מה שצריכין אנו למקראות היינו לגלות לנו מהיכן נשמע דכל אלה נאסרו בשבת והמה בכלל מלאכה שצוה עליהן הקב"ה בעשרת הדברות אבל ישראל שבאותו הדור שעמדו על הר סיני לא היו צריכים לכל זה שהם השיגו זה מיד כששמעו את הדיבור דשמירת שבת ולכן אין ספק בעיני שמיד שמרו את השבת כהלכה בכל הפרטים דאבות ותולדות וכל הדינים מה היא מלאכה ומה אינה מלאכה:
<b>ונראה</b> דאפי' לר"י דס"ל בחגיגה (דף ו') דרק כללות נאמרו למשה רבינו בסיני הייני רק שאר המצות שאינם נכללין בעשרת הדברות אבל עשרת הדברות אינם בכלל זה וישראל השיגו מיד כל פרטי המצוה בשלימות כאשר צוה השי"ת. וי"ל בזה ענין מה שבדברות האחרונות נאמר כאשר צוך ודרשינן כאשר צוך במרה והיינו בכ"א ושבת וקשה א"כ אמאי בדברות הראשונות לא נאמר כאשר צוך:
<b>אמנם</b> להנ"ל א"ש דבדברות הראשונות שהשיגו בעצמם כל פרטי המצוה לא הי' צריך לומר להם אופני ופרטי המצוה ולא הי' צריך להזכיר להם כאשר צוך במרה אמנם בדברות האחרונות שלא היו בבחינה זו אמר להם כאשר צוך במרה להורות על הפרטים. אך לפי"ז יצא לנו מזה דבמרה הוזהרו על כל הפרטים של כל מלאכת שבת וקשה למ"ד אתחומין לא איפקד וכתבו התוס' דה"ה הוצאה ובמתן תורה נראה דנצטוו על הוצאה כיון דהוא בכלל כל מלאכה ועיי' בחידושי הר"ן שבת שם שכתב דה"ה דלא נצטוו במרה בלאוי דשבת היינו על מחמר ושביתת בהמתו והרי הכא מפורש בתוה"ק לא תעשה כל מלאכה וגו' אתה ובהמתך וילפינן מיני' למחמר אחר בהמתו לכן נראה דפירוש המקראות כך הם שמור את יום השבת לקדשו כאשר צוך במרה ונוסף לזה הנני מצוה אתכם ל"ת כל מלאכה וגו' ועל מה שנצטוו במרה לא צריך להזהיר עוד הפעם דזה נכלל בכלל שמור דהשמר דלאו לאו:
<b>ובאמת</b> לבי מגמגם טובא אם נצטוו במרה כל המלאכות עם התולדות ומסברא נראה דבמרה לא נצטוו אלא באבות מלאכות והתולדות לא נצטוו אלא ממתן תורה ואילך:
<b>שבתי</b> וראיתי בספר צפנת פענח שנדפס מחדש ממש מכבוד הגאון המובהק מוהר"י מדינענבערג שיחי' בפ"ז מהלכות שבת ה"ב שהביא דברי הירושלמי פ"ח דסנהדרין ה"א דבעיא שם אם מקושש הי' חייב משום תולש או משום קוצר ואינו מובן הא תרווייהו חד מלאכה הוא. וכתב לתרץ עפי"מ דסובר ר"י בחגיגה הנ"ל דרק כללות נאמרו למשה בסיני וא"כ נראה דלא נצטוו במתן תורה כ"א על אבות מלאכות ותולדות נאמרו אח"כ בתוך המ' שנה. וא"כ י"ל דזה שאלת הירושלמי אם מקושש תולש הוי ואעפי"כ נתחייב מיתה ומוכרח מזה דתולש הוי אב מלאכה דעל תולדה לא נצטוו עוד. או דילמא דקוצר הי' ושפיר נתחייב מיתה. וע"ז פשיט דהי' תולש והירושלמי לשיטתו דס"ל דגם תולש הוי אב. אלו דבריו:
<b>ואע"פ</b> שדברי חכמה המה בכ"ז יסוד הדברים לא נראה לי דלא נצטוו מיד בתולדות שבת אפי' למ"ד דרק כללות נאמרו למשה בסיני ובפרט כיון דר"ע ס"ל דכללות ופרטות נאמרו למשה בסיני א"כ דוחק לפרש כן דברי הירושלמי. וראה מה רחקו דרכיו מדרכי רבינו הגדול בעל פנ"י ז"ל שרבינו ז"ל סובר דקודם מלאכת המשכן ואפי' במרה נצטוו בכל החומרות אפי' במלאכה שאצל"ג ודעת הגאון שיחי' דאף במתו תורה לא נצטוו כ"א על אבות מלאכות:
<b>אמנם</b> לענ"ד נראה דבמתן תורה בוודאי נצטוו בכל פרטי מלאכות שבת כיון דישראל השיגו המכוון האמיתי במאמר השי"ת לא תעשה כל מלאכה הרי ממילא הוזהרו על הכל ולפי"ז למ"ד תחומין דאורייתא ונכלל בעשה דשבתון אע"ג דקרא דאל יצא איש ממקומו נאמר אח"כ או להלימוד של ר"ע בכ"ז ממתן תורה ואילך נצטוו באיסורין אלו כמו שכוונה בהן בתורה הקדושה. אמנם במרה שפיר י"ל דלא נצטוו אלא על אבות מלאכות:
<b>ועפי"ז</b> יאיר לנו אור חדש בדברי הגמ' דשבת (דף צ"ו ע"ב) דאיתא שם אמר ר"י אמר שמואל מקושש מעביר ד' אמות ברה"ר הוי במתניתא תנא תולש הוי ראב"י אמר מעמר הוי וברש"י ז"ל ד"ה מעמר כ' כדאמרן האי מאן דכניף מילחא ממילחתא חייב משום מעמר עכ"ל. ותמי' כוונת רש"י ז"ל וכבר הרגיש בזה הג' בעל מנ"ח ז"ל. אמנם נראה דהנה נראה דכולם מפרשי דהמקושש חילל שבת רק בתולדה דמעביר ד' אמות הוא תולדה דהוצאה וכן תולש הוא תולדה לפי גמ' דילן לכן פירש רש"י ז"ל דראב"י דמחייב משום מעמר דהוי ג"כ רק תולדה וכוונת רש"י עפמ"ש החידושי הר"ן ובתשו' מר"ח אור זרוע סי' רי"ד באורך דמעמר אינו חייב אלא בקשירה דוקא. אמנם קשי' לי' מהא דכניף מילחא ממילחתא עיי"ש מה שתירץ:
<b>אמנם</b> נראה דרש"י ז"ל ס"ל דפליגי בזה אי הוי מעמר אף בלא קשירה. וזה מוכרח בכוונת רש"י ז"ל שכתב בד"ה מעבור ד' אמות לא עימרן ולא תלשן וקשה מאוד איך אפשר לומר לא עימרן הא כתיב בתורתינו הקדושה שהי' מקושש עצים א"ו דהפירוש כיון דלא קשרן אינו חייב משום מעמר אמנם ראב"י סובר דגם בכה"ג חייב משום מעמר אך זה ברור דיותר מתולדה לא הוי. וצריך באמת להבין למה כולם בחרו לומר דמקושש חילל שבת רק בתולדה וכנראה מוכרח גם מרש"י ז"ל הנ"ל דאל"כ מנ"ל לרש"י דס"ל לראב"י דחייב אף בלא קשירה דילמא ס"ל דקשרן וע"כ דרש"י ז"ל הרגיש ג"כ בזה שכולם מפרשין דחילל שבת רק בתולדה וצריך מובן הכוונה בזה ונראה דהוא עפי"ד ר"ע שאמר מקושש לש"ש נתכוין דרצה להורות דמחלל שבת במיתה וצ"ע דמאי סלקא דעתך שלא נתחייבו מיתה ועיי' בפרשת שלח מ"ש בזה דהוא מטעם מודעה דיכולין לחזור מקבלת התורה.
<b>איברא</b> דלכאורה ז"א הא של שבת נצטוו במרה וא"כ א"י לחזור על שבת כיון דהיתה קבלה ברצון במרה אמנם כיון דבמרה נצטוו רק על אבות ולא על תולדות שפיר חילל שבת בתולדות להורות להם דגם על תולדות חייבין מיתה וא"י לחזור על קבלת התורה ולכן פשיטא לכולהו דמקושש חילל שבת רק בתולדה ומעתה נאמר דזה פירוש הירושלמי דשאל אי מקושש תולש הוה או קוצר הוה דהנה דעת רש"י ז"ל דבעצים גם קוצר הוי רק תולדה לא משכח"ל כלל לרש"י ז"ל אב מלאכה בקצירת עצים אמנם כ"כ במק"א די"ל דמודה רש"י ז"ל באילן סרק דהוי קצירה אב מלאכה ודוקא באילן מאכל דאינם עומדים לקצור בזה ס"ל לרש"י ז"ל דהוי תולדה ומעתה י"ל דזה שאלת הירושלמי מקושש אי תולש הוה דלא הי' קוצר דקוצר הוי אב מלאכה אף בעצים כיון דבמדבר הי' רק אילני סרק וזה פירוש נכון בירושלמי. ויצא לנו מזה דבמרה לא הוזהרו על התולדות מל"ט מלאכות. שוב ראיתי לרבינו הגדול בעל פנים יפות ז"ל בפרשת יתרו בקרא דואתם תהיו לי ממלכת כהנים שכתב דנראה דקודם מ"ת צוה הקב"ה למשה רבינו להגיד לישראל פרטי הל"ט מלאכות וזה נרמז באלה הדברים אשר תדבר אל בני ישראל שדרשינן מאלה ל"ט מלאכות אמנם במרה לא נצטוו עוד על פרטי המלאכות עיי"ש:
<b>אמנם</b> לענ"ד יותר נראה כמו"ש דאע"ג שנצטוו על אבות מלאכות על תולדות לא נצטוו עד מתן תורה. ולא נעלם ממני שגם זה הוא דוחק כיון דאבות תליא במלאכת המשכן א"כ קודם מ"ת מה שייכות הי' לאבות ואיזהו מלאכה נקרא אב ואיזהו תולדה אמנם בכ"ז יש לומר כן דיסוד של אבות ותולדות הוא מה שדרך ועיקר המלאכה הוא אב ומה שאינו כן הוא תולדה ואם כי זה נלמד ממלאכת המשכן מ"מ י"ל דקודם מתן תורה הוזהר על כל האבות מלאכות. וצע"ג בכל זה:
<b>ובעיקר</b> דברי הפנ"י ז"ל שהבאנו לעיל שהעיר דביו"ט דנצטוו בפסח מצרים א"כ בוודאי נצטוו גם על מלאכה שאצל"ג ומקלקל כיון דלא נסמכה למלאכת המשכן א"כ יהי' יו"ט חמור משבת נראה דאחר שנצטוו ישראל במלאכת שבת ואמרה תורה דמלאכה שאצל"ג ומקלקל פטור משום דאינה מלאכת מחשבת ואינה בכלל מלאכה ילפינן יו"ט משבת דה"ה דביו"ט אינה בכלל מלאכה ואינו אסור מה"ת אמנם עפי"ז יצא לנו לסתור מ"ש במק"א ואח"כ מצאתי שכוונתי בזה לדברי רבינו המאירי ז"ל במס' ביצה דהא דמת ביו"ט יקברו ע"י עממים שכתב שם דיש לומר דאפי' למ"ד דמלאכה שאצל"ג חייב בשבת דהוי בכלל מלאכת מחשבת מ"מ ביו"ט מודה דפטור כיון דכ"ז דיליף ר"י דמלאכה שאצל"ג חייב הוא משום דגלי קרא במילה דדוחה שבת או משום הבערת בת כהן דכתיב בי' ביום השבת א"כ י"ל דזה דוקא בשבת אבל ביו"ט פטור וכיו"ב י"ל למ"ד מקלקל בהבערה ובחבורה חייב דז"ד בשבת אבל ביו"ט פטור אמנם לדברינו הנ"ל ז"א דבאמת ביו"ט אין לנו לימוד כלל על מקלקל ומלאכה שאצל"ג שלא יהי' בכלל מלאכה כמו"ש הפנ"י ז"ל ורק מסברא אמרינן כן שלא יהי' חמור משבת א"כ למ"ד דגם בשבת חייב במלאכה שאצל"ג דזה הוי בכלל מלאכת מחשבת א"כ פשיטא דגם ביו"ט חייב וה"ה לר"ש במקלקל בחבורה והבערה דאין נפ"מ בין שבת ליו"ט. ויש להאריך עוד בכ"ז ואין כאן מקומו וגם טרוד אני מאוד לזאת פה חתימת דברי מכתבי והי' זה שלום.
<b>כ"ז</b> כתוב אצלי מכבר ועתה בסדרי הדברים לדפוס זכיתי לאור המאיר כשמש בצהרים ה"נ ספר "אגלי טל" מכבוד קדושת רבינו שבגולה שליט"א ראיתי במלאכת מעמר אות א' ס"ק ד' שהעיר מעצמו על דין זה להכריח דא"צ קשירה מהא דמאן דכניף מילחא ממילחתא עיי"ש. כנראה שרבינו שליט"א לא ניחא לי' בתירוץ מהר"ח אור זרוע ז"ל וא"כ דברינו בביאור דברי רש"י ז"ל שכתבנו בפנים נכונים מאוד בעזהשי"ת:
<b>במסכת</b> יבמות (דף מ"ז ע"ב) אמרה לה [נעמי לרות] אסור לן תחום שבת כאשר תלכי אלך עכ"ל הגמ':
<b>והנה</b> לכאורה תמי' מאוד דאמאי אמרה לה דוקא תחום שבת. ועיי' במהרש"א בחידושי אגדות דהוא קלות בשבת דאינו אלא בלאו וקשה אמאי לא אמרה לה לאו דמחמר ג"כ:
<b>והנה</b> לכאו' עלה בדעתי בפשיטות עפי"מ דמבואר ביבמות (דף פ"ד ע"ב) דצריך לימוד דהוקשו אשה לאיש לכל עונשין שבתורה ואל"ה הו"א דאיש ממעט אשה א"כ כיון דעתה באתה להתגייר ורצתה נעמי לגלות לה היסוד הזה דהוקשו אשה לאיש לכל עונשין שבתורה לכן אמרה לה איסור תחומין דהוא איסור הראשון שנצטוו בהם ישראל ונאמר בלשון "איש" אל יצא איש ממקומו ביום השביעי ואעפי"כ גם נשים מוזהרות מהיקשא וזה בנין אב לכל התורה אפי' אם נאמרה בלשון זכר גם נשים מוזהרות. ומה שנראה בזה לאחר העיון בהבנת דברי הגמ' הקדושה בהקדם מה שיפלא על מחלון וכליון שנשאו נשים נכריות ועברו על לאו דלא תתחתן בם ובפרהסי' בא"י ואלימלך הי' שופט וכבר נתעוררו בזה המפרשים:
<b>ונראה</b> לפי"מ שכתב הגאון בעל פנים יפות ז"ל דבגר תושב ליכא לאו דלא תתחתן מה"ת א"כ נראה פשוט דוודאי כשנשאו אותם מחלון וכליון גיירו אותם עכ"פ שיהיו בכלל גר תושב שיקבלו עליהן ז' מצות ב"נ בפני שלשה וכיון שכן שוב לא הי' לאו דלא תתחתן וז"ב ומוכרח:
<b>ומעתה</b> נראה עפי"מ דמבואר לקמן (דף מ"ח ע"ב) וינפש בן אמתך והגר זה גר תושב וברש"י ז"ל דגר תושב קיבל עליו שלא לעבוד עכו"ם ומחלל שבת כעובד עכו"ם א"כ גם גר תושב מוזהר על חילול שבת מ"מ בלאו דתחומין אינו מוזהר לפימ"ש המרדכי בהגהות למס' עירובין דאין אדם מצווה שלא תצא בהמתו חוץ לתחום דאף למ"ד תחומין דאו' מ"מ כרת לא מחייב עכ"ל וביאור דבריו כתבו האחרונים ז"ל דאע"ג דאזהרה רחמנא על שביתת בהמתו היינו רק ממה שאיסורו משום מלאכה אבל תחומין נהי דהוא דאורייתא אבל אין איסורו משום מלאכה מדלא מחייב עלי' כרת ולכן ל"ש בזה איסור שביתת בהמתו.
<b>ומעתה</b> נראה דה"ה בגר תושב כיון דכ"ז דמוזהר על השבת הוא משום דמחלל שבת כעובד עכו"ם א"כ זה דוקא מה שאסור משום מלאכה דבזה מיקרי מחלל את השבת והוי כעכו"ם משא"כ תחומין דהוא אינו משום מלאכה אינו כעובד עכו"ם. וא"כ א"ש מאוד דברי נעמי לרות כיון דגם קודם גירות היתה מוזהרת על שבת מצד דמחלל את השבת כעובד עכו"ם א"כ עתה כשתגייר לא נוסיף לה איסור חדש כ"א תחומין שע"ז גר תושב אינו מוזהר כיון דבתחומין ל"ש דמחלל שבת כעכו"ם ובזה א"ש דלא אמרה לה לאו דמחמר דנראה פשוט דלדעת רש"י ז"ל דגר תושב מוזהר על השבת ה"ה דמוזהר בלאו דמחמר דהרי לאו דמחמר איסורו משום מלאכה כמו שמפורש בתוה"ק לא תעשה מלאכה אתה ובהמתך והא דאין בו מיתה היינו משום דלא עשה המעשה בעצמו כ"א בצירוף בהמתו אבל זה ברור דאיסורו משום מלאכה וממילא המחלל שבת בלאו דמחמר הוי כעובד עכו"ם. וכן מבואר ברש"י יבמות (דף ו' ע"ב) ד"ה וכ"ת שאני לאווי דשבת דחמירי וא"כ גר תושב מוזהר בלאו דמחמר ולכן לא אמרה לה אלא איסור תחומין דהוא איסור שנוסף לה ע"י הגירות. אך לכאורה יש לעיי' עוד דלא אמרה לה איסור דשביתת בהמתו דהוא קיל יותר מתחומין דאינו אלא בעשה:
<b>וגם</b> נראה פשוט דגר תושב אינו מוזהר על שביתת בהמתו וא"כ נוסף לה איסור דשביתת בהמתו ונראה מזה לפשוט מה שנסתפק הגאון רעק"א ז"ל אי נשים מצוות בעשה דשביתת בהמתו כיון דהוי מצ"ע שהזמ"ג. וא"נ דאינן מוזהרות על זה א"ש מאוד דלא אמרה לה כ"א איסור תחומין דעל עשה דשביתת בהמתו גם היום אינן מוזהרות דנשים פטורות ויש להאריך עוד בכ"ז ואכ"מ:
<b>ומה</b> שנראה לפרש כוונת הגמ' בדרך דרוש דהנה לכאורה יש להתבונן אם כוונת הגמ' כפשטא דקאי רק על תחומין דשבת מה זה שהשיבה לה כאשר תלכי אלך אטו היא משועבדת לה שלא תלך אלא בתחומין שלה הלא כל אדם יש לו תחומין שלו ואם כי יש לדחוק כמובן אבל הדבר קשה. ועוד קשה למ"ד תחומין לאו דאורייתא. ועוד אמאי אמרה לה בראשונה איסור תחומין דוקא:
<b>לכן</b> נראה בביאור הענין עפי"מ דשמעתי אומרים בשם כבוד אדמו"ר הגאון הקדוש זצוקללה"ה מגור שאמר לפרש דברי המדרש על קרא דזרח מהר שעיר והופיע מהר פארן שהחזיר הקב"ה על כל אומה ולשון שיקבלו את התורה וכשבא לבני עשו שאלו מה כתיב בה ואמר לא תרצח אמרו א"ה לא בעינא וכו'. אמנם ישראל קבלו את התורה ברצון, והקשה כבוד קדושת אדמו"ר זצללה"ה דילמא מש"ה קבלו ישראל את התוה"ק מפני שאין בתוה"ק דבר נגד הטבע של ישראל לכן קבלו אותה ואה"נ אם הי' דבר המתנגד לטבע שלהם לא היו מקבלים את התורה והשיב דלכן צוה הקב"ה קודם קבלת התורה מצות הגבלה להגביל את ההר סביב לבל יהרסו לעלות והי' מעלות בזה ומטבע של ישראל לחקור כל דבר אחר שרשו ולהתבונן בכל דבר עד כמה שיכול ובזה שצוה להם הקב"ה מצות הגבלה ונתן תחומין לכל או"א היכן מקום עמידתן בזה צוה להם דבר אשר הוא נגד טבען של ישראל ואעפ"כ אמרו נעשה ונשמע וזה שבחן של ישראל ודפח"ח:
<b>ובאמת</b> נראה דזה יסוד של כל התורה להגביל את שכל כל אדם לבל להרוס לעלות אל ד' יותר מכפי הראוי לו עפ"י התורה והמצוה וזה נכלל במשמעות דנעשה ונשמע דנשמע הוא לשון הבנה שקבלו על עצמם ישראל במ"ת שלא ירצו להבין יותר רק ממה שישפיע להם השי"ת ע"י המעשה דע"י המצות והתוה"ק עיד"ז נוכל לבוא להתבונן בגדולת השי"ת והנה נשים הגביל הקב"ה עוד ביתר שאת ויתר עוז שאמרו חז"ל אסור ללמד את בתו תורה והיינו שכל עיקרן של עשיית נשים הוא לסייע בעניני עוה"ז כדי שיוכלו בעליהן ובניהם לבוא לדרכי התורה והיראה כמו"ש המפורשים ז"ל בקרא דאעשה לו עזר כנגדו דבזה הנשים המה עזר לבעליהן במה שהן כנגדו דהבעל עיקר תכלית שלו ללמוד תורה ולעשות מצוה ואשה נבראת לשמש את בעלה ולגדל את בני'. וכמו"ש האבודרהם דמה"ט פטורה אשה ממצ"ע שהזמ"ג דמשועבדת לבעלה. ולכאו' אינו מובן הא בעלה ג"כ משועבד למקום ושיעבוד זה קודם:
<b>אמנם</b> להנ"ל א"ש דזה תכלית הנשים שלא ללמוד תורה רק לעשות רצון בעלה ולגדל את בני' לת"ת ובזה אתיין לחיי עוה"ב ולכן אם המצוה מבטלת אותה מעבודת בעלה נפטרה ממצותה וזה שרמזו חז"ל בדבריהם אין חכמה לאשה אלא בפלך פירושו שבזה ניתן לה חכמה להתבונן איך להיות עקרת הבית אבל אין לה חלק ונחלה בחכמת התורה לכן כשבאתה רות להתגייר אמרה לה נעמי היסוד הראשי אסר לן תחומין היינו דאצלינו הוגבל שכל האדם ויש בזה גבולין מיוחדים לאנשים ונשים. כהנים. לוים. וישראלים. וע"ז שפיר השיבה לה כאשר תלכי אלך היינו שאינה רוצית להיות בר מעלה יותר מנעמי. וז"נ בעזהשי"ת:
<b>פרשת</b> <b>יתרו</b><b>.</b> <b>א</b><b>)</b> <b>ברמב"ן</b> ז"ל בקרא דויאמר אל משה אני חותנך יתרו בא אליך כתב בזה"ל שלח לו הדבר באגרת כתוב בה כן כי השליח לא יאמר אני חותנך וכו' וכמוהו ויאמר חירם מלך צור בכתב וישלח אל שלמה עכ"ל:
והנה בתשו' חת"ס חיו"ד סי' רכ"ז כתב להוכיח מדברי הרמב"ן ז"ל הללו דכתיבה כדיבור כיון דכתיב בתוה"ק ויאמר והפירוש שכתב באגרת עיי"ש מ"ש בזה שהעיקר כדברי התוס' גיטין שכתבו להיפך. ואינו מתרץ ראית הרמב"ן ז"ל. והנה לכאורה יש להעיר מגמ' ערוכה סנהדרין (דף מ"ט ע"א) דאמרינן בגמ' על יואב אשר פגע בשני אנשים צדיקים וטובים ממנו. טובים שהיו דורשין אכין ורקין והוא לא דרש. צדיקים שהן בפה ולא עשו והוא באגרת ועשה עכ"ל הגמ'. מבואר מדברי הגמ' דאף דלא דרש אכין ורקין והי' ס"ל דאף לעבור על ד"ת צריך לשמוע למלך ואם לא שמע הוי בכלל אשר ימרה את פיך וגו' יומת מ"מ זה דוקא בפה אבל באגרת לא הי' צריך לשמוע לו להרוג את אורי' ועיי"ש היטב בסוגית הש"ס ורש"י ז"ל וא"כ מבואר דכתיבה לאו כדיבור ואגרת אינו כפיו:
<b>ודרך</b> פילפול עלה בדעתי כמו דדרשינן בעדיות מפיהם ולא מפי כתבם ה"נ דכתיב אשר ימרה את פיך אמרי' נמי רק פיו ולא כתבו ואע"ג דכתיב נמי ולא ישמע את דבריך בזה בוודאי אינו נכלל כתב כיון דבכתב ליכא שמיעה. וא"כ "ל דבענין מורד במלכות אמרינן דכתיבה לאו כדיבור ואפי' לפי דעת ר"ת ז"ל דעדות בכתב כשר היכא דראוי לבילה ודוקא אילם נתמעט מצד מפיהם ולא מפ"כ. מ"מ י"ל עפמ"ש האחרונים דגם אינו ראוי מחמת איסור הוי בגדר א"ר. ועיי' בתשו' הרי"ם חיו"ד בשם מורי הגז"ל מקאליש והסכים עמו וא"כ הכא כיון דעפ"י הדין אורי' לא נתחייב מיתה א"כ הי' איסור על המלך לצוות להרוג אותו ואפי' לשיטתו דלא דרש אכין ורקין וחייב לשמוע למלך אפי' כשצוה לעבור על ד"ת מ"מ לפי"ז אדרבא הוי המלך רוצח גמור בזה שצוה לשלוחו להרוג אותו כיון דבע"כ יש שליח לד"ע לכ"ע כמו חצר וא"כ שוב א"ר לדיבור ושוב הוי בגדר אינו ראוי ושוב אמרי' כתיבה לאו כדיבור ושוב א"צ לשמוע לו ע"י אגרת וא"ש מאוד דברי הגמ' וא"ר מזה דכתיבה לאו כדיבור:
<b>איברא</b> דזה רק לפילפולא אמנם לקושטא דמילתא ז"א וא"א לומר דזה הוי בגדר אינו ראוי לבילה ופסול מפי כתבם דא"כ איך כשר עדות בכתב הא הוי עדות שאאי"ל דהא אם יתזמו העדים הרי איגלאי מילתא למפרע דהעידו שקר וא"כ היו אסורין להעיד בע"פ וא"כ שוב הוי אינו ראוי לבילה וא"כ כתיבה לאו כדיבור ולא נוכל לעשות בהם דין הזמה ושוב אינו עדות כלל. אלא וודאי דגם א"נ דאינו ראוי מחמת איסור הוי בגדר א"ר היינו דוקא אם בעצם א"ר דהיינו מחמת עדותן נפסל עדותן בע"פ אז אמרינן אע"ג דבעצם ראוי עדותן ויכולין לדבר מ"מ כיון שאין עדותן בע"פ מחמת שיש בזה איסור או ענין אחר הוי אינו ראוי לבילה ול"מ בכתב ג"כ אבל מה שאינו ראוי מחמת שמעידין שקר מ"מ אם יעידו יהי' מהני עדותן כיון דבפה הוי עדות שאאילה"ז ה"ה דמהני בכתב ג"כ דל"ש בזה לומר דהוי א"ר לבילה מחמת איסור דהרי א"נ כתיבה כדיבור גם עתה שכותב עושה איסור זה ממש כמו בפיו א"כ שוב יכול לעשות בפיו ממש ול"ש לומר בזה דכתיבה אינו כדיבור מצד דאינו ראוי לבילה דהרי א"נ כתיבה כדיבור הוי ראוי לבילה ואדרבא יותר גרע בכתב מבע"פ שעושה מעשה ובע"פ הוא רק דיבור בעלמא וז"ב ופשוט. וא"כ ה"נ א"נ דכתיבה כדיבור א"כ הוי כתיבה באגרת עוד יותר חמור מפיו א"כ הרי ראוי לומר זאת בפיו ג"כ ושוב מחויב לשמוע למלך אף שהוא באגרת והדרא קושיא לדוכתא:
<b>ואולי</b> י"ל בפירוש הגמ' דהנה לכאורה בלא"ה קשה דברי הגמ' דדרשינן צדיקים שהם בפה ולא עשו שלכאורה אחר שדרשינן מטובים שדרשו אכין ורקין והי' אסור להם לשמוע למלך להרוג נוב עיר הכהנים דיהי' רוצחין גמורין. אמנם נראה דהדבר נכון דאע"ג דמדין מלך א"צ לשמוע לו מ"מ הם סכנו עצמם בזה שלא שמעו בקולו דשאול המלך בוודאי ידין אותם כמורדים ואע"ג דלפי האמת קיי"ל דיהרג וא"י היינו רק משום מה חזית א"כ זה דוקא אם ע"י הריגתו ינצל חבירו אבל אם חבירו בין כך וב"כ יהרג שוב ל"ש מה חזית ותליא בפלוגתת ריו"ח ור"ל גבי שבע בן בכרי ביחדהו אם צריך שיהי' בר חיוב מיתה דוקא ואע"ג דהתם אין הם הורגין אותו בידים מ"מ כיון דל"ש סברת מה חזית דהרי ב"כ וב"כ יהרג חבירו י"ל דגם לענין הריגתן בידים מותר וא"צ למסור נפשו וא"כ הכא דבאמת לא הצילו את נוב עיר הכהנים וידעו זה מקודם שאף אם לא יהרגו אותם יהרגו ג"כ ואעפי"כ מסרו נפשם וא"כ שפיר אמרי' דהם צדיקים. ומעתה י"ל דזה פירוש הגמ' דהוא באגרת והיינו שראה שדוד המלך ע"ה ביקש רק לסבב הריגתו שלא יהי' ניכר שבא על ידו א"כ בוודאי הי' יכול להתנצל אח"כ בפרט שהי' יכול להציל את אורי' עיד"ז שלא יקיים דברי דוד ואעפי"כ עשה ואין כוונת הש"ס לחלק בין כתיבה לדיבור אלא באופן הענין איך הי' וצ"ע עוד בכ"ז:
<b>ובעיקר</b> דברי הרמב"ן ז"ל שכתב דאמר היינו בכתב והביא גם מחירם מלך צור שכתב לשלמה המלך ע"ה אע"ג דכתיב ויאמר עיין במלכים א' ק' ט' פסוק י"ג י"ד. מ"מ נלענ"ד די"ל דמודה הרמב"ן דבישראל כתיבה לאו כדיבור ויש בזה חילוק בין ב"נ לישראל דהנה זה פשוט ומבואר בפוסקים דכתיבה עכ"פ הרהור הוה כמו"ש לענין תורה בכתב שתלי' בדין הרהור ומעתה נראה דבב"נ דחזינן דנענשו על המחשבה כמו לענין המעשה וכמו"ש הרמב"ן ז"ל בנועם דבריו הקדושים לפרש הקרא כי בדבר אשר זדו עליהם דעיקר העונש הי' על המצרים מצד המחשבה שלהם שלא באו לידי פעולה שזה מוכרח שלא הי' בגזירת השי"ת כיון שלא נתקיים בפועל וא"כ הי' רק מחשבתם וב"נ נענש על המחשבה עיי"ש ברמב"ן ז"ל ותמצא מבואר כן. וזה נראה כוונת התרגום שפירש בפתגמי דחשיבי מצראי למידן ית ישראל היינו שהם רצו להטביע בים כל בן זכר הנולד כדי שעיד"ז לא יולד מושיען של ישראל וזה לא נתקיים שהקב"ה הוציא את עמו בנ"י ע"י משה רבינו ע"ה והוא לא נטבע בים ח"ו. וכיון שכן נענשו על מחשבה זו ולהורות זה היתה מדה כנגד מדה ונטבעו בים סוף להורות דיסוד עונש שלהם הי' על זה וכ"ז יש לכוון בדברי הרמב"ן ז"ל שם למעיין היטב:
<b>ונראה</b> פשוט דה"ה בדיני אדם ב"נ נענש על המחשבה וראי' לזה מד' החינוך ז"ל שכתב דב"נ מוזהר בלאו דלא תתאוה דהוא על מחשבת ממון חבירו ובב"נ הרי קיי"ל אזהרתן זו היא מיתתן נראה דגם בדיני אדם נהרג על זה אם רואים אנו שרוצה לגזול את חבירו וא"כ בב"נ הרהור כדיבור בכל ענין ולכן גם כתיבה הוי כדיבור אצלם משא"כ בישראל דאפי' בעבירות שחייב בהן על הדיבור כגון בעכו"ם ומגדף וכיו"ב מ"מ בעינן דיבור דוקא אבל במחשבה אינו נענש בב"ד של מטה נראה דבישראל אין המחשבה כדיבור וצריך דיבור דוקא [הגם דבלא"ה לא משכחת לה בישראל חיוב על המחשבה כיון דצריך עדים והתראה דוקא מ"מ נלענ"ד דקושטא דמילתא כן הוא דבישראל ל"ש כלל עונש על המחשבה בדיני אדם אפי' באם בא לב"ד שילקו אותו דרך תשובה על עבירת פיגול דנאמן ע"י עצמו כמו"ש בקונטרס הסמוכה למרלב"ח ז"ל ואכ"מ להאריך] לכן בישראל שפיר אמרינן דכתיבה לאו כדיבור ולכן אינו ראי' מדברי הרמב"ן ז"ל שס"ל דכתיבה כדיבור כיון דלא מצאנו זה בקרא רק גבי יתרו וגבי חירם מלך צור ושניהם ב"נ היו י"ל דאצלם שפיר יש לפרש לשון ויאמר בכתב משא"כ בישראל היכא דכתיב אמירה צריך בפה דוקא כמו"ש התוס' וצ"ע בכ"ז גרהבתי להעיר לבב התלמידים.
<b>ב</b><b>) (</b><b>י"ט</b> <b>ו'</b><b>)</b> <b>ואתם</b> תהיו לי ממלכת כהנים וגוי קדוש אלה הדברים אשר תדבר אל בני ישראל. יש לדקדק דמתחיל כה תאמר לבית יעקב ותגיד לבני ישראל ומסיים רק אלה הדברים אשר תדבר אל בג"י. ועלה בדעתי דהנה רש"י ז"ל פירש אלה הדברים לא פחות ולא יותר וצריך להבין דא"כ איך כולל אמרים רכים לנשים ודברים קשים כגידין לאנשים לכן נראה דזה כוונת הקרא ואתם תהיו לי ממלכת כהנים וגוי קדוש אלה הדברים אשר תדבר אל בנ"י היינו שדברים אלו ואתם תהיו לי ממלכת כהנים תדבר היינו לשון קשה לבני ישראל שזה שייך רק לבני ישראל ולא לבנות ישראל שנשים לא היו מעולם בכלל ממלכת כהנים אף קודם שניטל עבודה מישראל וניתן לכהנים וא"ש בזה הלשון הגדה ודיבור לבני ישראל לפימ"ש רש"י תמורה (דף ד' ע"ב) לפרש דברי הגמ' שאני כהנים דרבי קדושתייהו דכהנים לוקין אפי' בלאו הנל"ע ועיי"ש וא"כ באמת שהבדל גדול במתן תורה בין נשים לאנשים דבנשים דאינן בכלל ממלכת כהנים אינן לוקות בלאו הנל"ע משא"כ אנשים:
<b>ועיין</b> בספר לחמי תודה (דף ר"מ ע"א) שכתב עפי"ז דבר חכמה לתרץ הסתירה דבדברות הראשונות כתיב לא תחמוד ובדברות האחרונות לא תתאוה דהנה לכאורה קשה למה לי לאו דלא תחמוד ת"ל מצד איסור גזל ומה שכתבו התוס' מצד לעבור עליו בשני לאוין הא בלאו שאב"מ ל"ש לומר לעבור עליו בשני לאוין אמנם בדברות הראשונות שהיו ישראל ממלכת כהנים והיו לוקין גם בלאו הנל"ע א"כ שפיר י"ל לעבור בשני לאוין משא"כ בדברות האחרונות לאחר חטא העגל שניטל מהם הכהונה וניתן לכהנים מוכרח לכתוב לא תתאוה ולפי דברינו הנ"ל גם בדברות הראשונות נשים לא היו לוקין בלאו הנל"ע דאינן בכלל ממלכת כהנים:
<b>שבתי</b> וראיתי שהרב אומר כן רבן של ישראל בספר פנים יפות שכתב כדברינו ממש לפרש הא דכתיב אל בני ישראל כיון דכאן אמר להם ואתם תהיו לי ממלכת כהנים ומתרווייהו אלו נתמעטו נשים דגבי כהונה דרשינן בני אהרן ולא בנות אהרן וכתיב ושמת עליך מלך ולא אשה לכך אמרו אלה הדברים אשר תדבר אל בני ישראל עכ"ל. ומבואר כדברינו הנ"ל:
<b>איברא</b> דלאחר העיון עדיין יש לעיי' בזה דאפי' א"נ כן דהנשים לא היו בכלל להיות ממלכת כהנים מ"מ כיון דכל ישראל הם כהנים כל הנשים הם בכלל בת כהן ויש להם קדושת כהונה וא"כ נראה דגם לענין חומר הקדושה שיש לכהנים גם הם נכללים וא"נ דכהנים לוקין בלאו הנל"ע ה"ה נשים דנהי דלא אתכשרו לעבודה מ"מ לענין זה הרי הם בכלל קדושת כהונה שיש עליהם חומר דיני הכהנים וכן נראה מבואר בגמ' ערוכה סנהדרין (דף נ"א ע"א) דאמרינן בגמ' דסד"א דבת כהן שחיללה את השבת תידון בשריפה לר"ש דשריפה חמורה מכח דכהנים אתרבי בהו מצות יתירות ואע"ג דכהן נידון רק בסקילה ה"ט משום דאישתרי לגבי שבת בעבודה הרי מבואר מהסוגיא דמה שנוגע להחומר שבכהנים מכח קדושת כהונה אין נפ"מ בין כהן לבת כהן [ועיי"ש היטב ומ"ש לעיל בפרשת וישב ואכמ"ל יותר].
<b>ויש</b> לתרץ בזה מה שהעיר הגאון מרי"ט ז"ל בחידושי קידושין (דף ל"ד) דאשה לא תהי' מוזהרות בלאו הנל"ע כיון דכל זה דנשים מוזהרת בלאוין היינו מהיקשא דר"י אמר רב דהוקשה אשה לאיש לכל עונשין שבתורה וא"כ בלאו הנל"ע דליכא עונש אמאי יהיו נשים מוזהרות וכ"כ בזה במק"א אמנם לפי דברינו הנ"ל י"ל בטו"ט כיון דבמתן תורה באמת גם בלאו הנל"ע היו לוקין וא"כ ממילא גם בלאו הנל"ע השוו נשים לאנשים לחיובא נהי דאח"כ בחטא העגל שנלקחה הכהונה מישראל ושוב אינו לוקה על לאו הנל"ע וגם נשים אינן לוקות כיון דאביהם נתחללו מקדושת כהונה שוב אין הם בכלל בת כהן מ"מ לא נפקעו מאיסור וישנן בלאוין הנל"ע שאין שום סברא שיפקעו נשים מחיובן הקדום וזה נכון מאד:
<b>אמנם</b> מלבד זה עיקר הדבר שכתב הגאון בעל פנים יפות ז"ל דנשים לא היו בכלל ממלכת הכהנים ולא היו ראוין לעבודה אינו מוסכם לענ"ד. ואקדים בזה מ"ש בחידושי למנחות (דף י"ט ע"ב) בהא דמבואר שם דתני' ברית מלח עולם הוא שתהא ברית אמורה במלח דברי ר"י ר"ש אומר נאמר כאן ברית מלח עולם ונאמר להלן ברית כהונת עולם כשם שא"א לקרבנות בלא כהונה כך אי אפשר לקרבנות בלא מלח וברש"י ז"ל ד"ה ברית אמורה במלח שלא תפסוק מקרבנות. בין לר"י בין לר"ש ליכא מידי אלא משמעות דורשין עכ"ל. וכתבנו בחידושי בזה"ל לכאורה יש להעיר על הלשון כשם שא"א לקרבנות בלא כהונה. הא אפשר לקרבנות בלא כהונה בבמה דכשירה בזר וא"כ בתוה"ק בשעה שנאמר ברית כהונת עולם הי' אפשר לקרבנות בלא כהונה אח"כ כשהותרו הבמות בי"ד שנה של כיבוש וחילוק
<b>והנה</b> לכאורה עלה בדעתי דבאמת מליחה ל"צ אלא במזבח שבמשכן ומקדש אבל בבמה א"צ מליחה בקרבנות. וראי' לזה דהרי ר"ש יליף חיוב מליחה מזה שא"א לקרבנות בלא כהונה ה"ה א"א לקרבנות בלא מלח וכיון שזה שא"א לקרבנות בלא כהונה הוא רק במקדש ה"ה קרבנות בלא מלח אסורין רק במקדש. וא"כ א"ש דברי ר"ש בפשיטות שבאמת כוונתו ללמד על מזבח שצריך מליחה ויליף שפיר כשם שא"א למזבח שבמשכן בלא כהונה ה"ה דא"א בלא מלח ובבמה באמת כשירה בזר וא"צ מלח ג"כ וגם לר' יהודה דיליף לה מברית מלח עולם ג"כ אינו נשמע אלא במקום שצריך כהונה דהרי הך קרא נאמר גבי מתנת כהונה וא"כ אף דר"י דרש לי' לענין מליחת הקרבנות מ"מ לא נשמע אלא היכא דצריך כהונה ואפי' לפי דעת ר"ת ז"ל בתוס' ד"ה הרי מלח שגורס מלת ברית ונפקא לי' מקרא דלא תשבית מלח ברית אלקיך מעל מנחתך מ"מ כיון דר"י בעצמו ס"ל דמנחה אינה קריבה בבמה כמבואר במשנה דזבחים (דף קי"ג ע"א) א"כ אינו ראי' על במה שתהי' צריכה מלח וכן מוכרח מדברי רש"י ז"ל הנ"ל שכתב שאין נפ"מ כלל בין ר"י ור"ש אלא משמעות דורשין וקשה הא לר"ש פשיטא דבבמה א"צ מלח וא"כ איכא נפ"מ להלכה אלא וודאי כדאמרן וכנראה שזה כוונת רש"י ז"ל להזהיר זה:
<b>אמנם</b> לאחר העיון נראה כוונה אחרת בזה בדברי ר"ש במה שאמר דא"א לקרבן בלא כהונה דהנה באמת במ"ת נבחרו כל ישראל להיות כהנים ורק אח"כ בחטא העגל ניטלה הכהונה מישראל וא"כ י"ל דלא ניטלה הכהונה מהם אלא לענין עבודה במקדש דבמקדש עבודה רק בכהנים אבל בבמה בזמן שכשר להקריב בבמת יחיד גם כל ישראל כשרין להקריב מצד קדושת כהונה שיש עליהם והם בכלל ממלכת כהנים ויש להביא ראי' לזה מהא דצריך קרא להכשיר בבמה זר ומחוסר בגדים וקשה הא כיון דזר כשר ממילא ידעינן דמחוסר בגדים ג"כ כשר וכן להיפך ע"כ כיון דדרשינן דמחוסר בגדים. כשר ממילא ידעינן דגם זר כשר דהרי גם כהנים כשאין בגדיהם עליהם אין כהונתם עליהם. והראו לי התלמידים בספר שנדפס מחדש בשם הר המורי' בפ"א מהלכות בית הבחירה (דף ו' ע"א) שהרגיש בזה וכתב לתרץ דהו"א כי תרתי לריעותא אינו כשר בבמה עיי"ש. ואיני יודע מה קאמר כיון דגם כהן מחוסר בגדים הוא בכלל זר א"כ אמאי הוי בכלל תרתי לריעותא. אמנם העיקר נראה בזה כדאמרן דהא דזר כשר בבמה אין הטעם משום דבמה ל"צ כהונה אלא משום דבבמה כל ישראל כשרין לכהונה וא"כ שפיר הוי ס"ד דיהי' צריך בגדים בבמה וזה נכון מאוד:
<b>ויש</b> לפרש בזה מה דפליגי בירושל' דמגילה פ"א הי"א אי אשה כשירה בבמה וצ"ע במה פליגי. ועיין בספר הר המורי' הנ"ל הביא מתוספתא פי"ג דזבחים ומתו"כ פרשת אחרי מות דמפורש להיפך דגם עבד ושפחה כשירים בבמה ומ"ש בשם בעל קרבן העדה ז"ל דמפרש דברי הירושלמי לענין קרבן אשה שאינו קרב בבמה כ"כ בחידושי על התורה בפרשת ראה שאינו מחוור ויותר נראה כפירוש הפני משה דהפירוש הוא בפשיטות אם אשה כשירה להקריב בבמה וצ"ע כיון דזר כשר אמאי יהי' אשה פסולה לכן נראה דהת"ק וריו"ח בירושלמי שם פליגי אי הא דנאמר במתן תורה ואתם תהיו לי ממלכת כהנים אי קאי על נשים ג"כ או לא דהת"ק ס"ל דקאי על נשים ג"כ ולכן גם נשים כשירים בבמה אמנם ריו"ח ס"ל דרק לאנשים נאמרה אבל נשים לא היו ראויין לעבודה ולכן גם בבמה לא הוכשרו נשים לעבודה כיון דגם בבמה צריך קדושת כהונה אע"ג דל"צ כהן וכלי שרת. שוב בא לידי ספר גבורות שמונים אשר נתכבדתי בו מידידי הגאון המחבר שיחי' וראיתי באו"ק ו' שכתב ג"כ לפרש כן דברי הירושלמי בהא דאשה פסולה בבמה עיי"ש:
<b>ועיין</b> במכות (דף י"ב ע"א) אמר ר"י אמר רב שתי טעיות טעה יואב באותה שעה וכו' אביי אומר בהא נמי מיטעה טעה. טעה שאינו קולט אלא כהן ועבודה בידו והוא זר הי'. וצריך להבין טעמא דרב שלא חשב זה הטעות. ולהנ"ל י"ל דרב ס"ל דהא דזר כשר בבמה היינו משום דבבמה יש לכל ישראל קדושת כהונה וא"כ בבמה הוי יואב בכלל כהן ושפיר קולטתו גגו של מזבח אמנם אביי סובר דבבמה א"צ כהונה כלל לכן נהי דעבודה כשירה בזר מ"מ אינו קולטתו. איברא דאינו ראי' די"ל דפליגי בפשיטות כיון דבבמה עבודה כשירה בזר ה"ה דקולט את זר כיון דהוא ראוי למזבח זה הרי הוא קולטו. והבן כי קצרנו וסמכנו על המעיין:
<b>ועיין</b> בזבחים (דף ד' ע"א) מה לקבלה שכן פסולה בזר ואשה וברש"י ז"ל נראה דלא גרס תיבת ואשה. ועיי' בשטמ"ק שנדפס מחדש בש"ס דפוס ווילנא שמוחק ג"כ תיבת ואשה אמנם אי נימא דאשה גם בבמה פסולה אע"ג דכשר בזר יש לקיים הגירסא דיש בעבודת הדם חומר יותר משחיטה אף בבמה:
<b>היוצא</b> לנו מזה דדבר זה אי אשה היא בכלל ממלכת כהנים הוא פלוגתא ותלי' אם אשה בבמה כשירה. וראיתי בספר חוט המשולש עה"ת בפרשת קרח בשער המים הביא בשם הגאון מוהר"ש מאמשטרדאם ז"ל בספר בנין אריאל שכתב לפרש הא דקרח אמר כל העדה כולם קדושים שלכאורה כולם דסיפא מיותר וכנראה דכוונתו דכל ממש ולא רוב ולמה הוצרך לזה וכתב דטענת קרח הי' דלא הי' רשות למשה רבינו שיבחר בעצמו כהנים דכהנים שליחא דידן הם והבחירה אצל ישראל אך לכאורה הא שייך מא"מ דאנן לא מצינן למיעבד ולכן אמר כל העדה כולם קדושים והיינו דכולם ממש ראוין לעבודה וא"כ י"ל דכהנים שליחא דידן עיי"ש ביתר ביאור. ולכאורה קשה הא מפורש בתורה הרבה קרבנות בנשים גם כן ואם כן אכתי מוכרח דשליחא דרחמנא הם מכח נשים וע"כ דס"ל להגאון ז"ל דגם נשים הם בכלל ממלכת כהנים ועיי"ש היטב ותראה שזה מוכרח בדעת הגז"ל. ולפי דעתי הוא פלוגתא דאמוראי בירושלמי:
<b>שוב</b> נתיישבתי דיותר נראה כמו"ש הגאון בעל פנים יפות ז"ל דנשים לא היו בכלל ממלכת כהנים כמו"ש בריש דברינו דבזה א"ש מה שהי' לנשים בלשון הגדה רכות כיון דאינן לוקין על לאו הנל"ע [דאפי' א"נ דדורות הבאים שנולדו מישראל יהי' להם דין כהנים לענין זה כיון דיהי' בת כהן אבל עכ"פ אותו דור רק אנשים הי' להם קדושת כהונה ולא נשים והבן היטב] והא דפליגי בירושלמי אי נשים כשירות בבמה פליגי בענין במה אם הוא מצד של"צ כהונה כלל והוי כמו קודם מ"ת דהיו הכל כשירים בה או משום דישראל במ"ת נכנסו לגדר קדושת כהונה לכן הוכשרו בבמה אמנם זר לגמרי פסול בבמה ומצאנו חילוק בבמה בין קודם מ"ת לאחר מ"ת. ועיי' בתוס' חולין (דף כ"ב ע"ב) ד"ה והביא לענין עופות בבמה והתוספתא והתו"כ ס"ל דלענין כהונה לא נתחדש דבר במ"ת וכשר זר כמו קודם מ"ת וממילא גם אשה כשירה וכן ס"ל לסתם הברייתא בירושלמי אמנם ריו"ח ס"ל דבמ"ת נתחדש שצריך שיהי' כהונה בבמה ולכן לא הוכשרו אלא זרים ולא נשים שלא היו מעולם בכלל ממלכת כהנים וכדברי הפנים יפות ז"ל ודו"ק היטב בכ"ז. ובאמת יש להביא ראי' לדברי הפנים יפות ז"ל דא"נ דנשים היו ג"כ ראויין לעבודת כהנים א"כ אמאי ניטל מהם כיון דהם לא היו בחטא העגל אמאי לא נשארו בקדושת כהונה אלא וודאי דמעולם לא נתקדשו להיות ראויין לעבודה והבן:
<b>ואם</b> כנים הדברים שכתבנו יש להעיר בזה לתרץ מה שכתבנו במק"א להקשות על דברי רש"י יבמות (דף ל"ג ע"ב) ד"ה אי בשחיטה שחיטה בזר כשירה דפירש דאין כאן משום זרות והוכיחו מזה האחרונים דמשום שבת חייב דשבת לא הותר לזרים אף במה שכשר בזר. עיין בשעה"מ הלכות עבודת יוה"כ ובבית מאיר בחידושי שם שהוא ז"ל הסביר הדבר שלא הותרה שבת אלא למי שיכול לעשות כל העבודה:
<b>אמנם</b> לענ"ד תמי' מקצירת העומר שהי' דוחה שבת ופשיטא דהי' כשר ע"י זרים כסתם מתניתין דמנחות ר"פ ר"י ובר"מ ז"ל ולא אשתמיט שום פוסק לומר דהי' צריך כהנים לקצירת העומר וגם מצאנו בפר ושעיר הנשרפין דיוה"כ דהי' כשר ע"י זרים לשרפן. ולחלק בין סוף עבודה לתחילת עבודה אינו מחוור ומה גם שדברי הגאון בית מאיר להסביר הטעם שתליא ביכול לגמור ועפי"ז יצא ללמד חומרא לענין שני מוהלים שאם אחד אינו יכול לגמור הפריעה אסור למול בשבת תמי' מאוד מיוה"כ דמירק אחר שחיטה על ידו דפירש רש"י ז"ל כהן אחר וא"כ בשלמא א"נ שכוונת רש"י ז"ל כפשוטו דשבת לא הותר אלא לכהנים א"ש דגם ביוה"כ אע"ג דכל עבודת יוה"כ הי' רק בכה"ג מ"מ מירוק הי' צריך ע"י אחר שא"א להיות בכה"ג ממילא לא הי' כשר לזה אלא כהן משא"כ א"נ כהגאון בית מאיר ז"ל שצריך להיות עיקר מי שיכול לגמור העבודה א"כ במירוק ביוה"כ למה הי' צריך כהן והארכנו בזה במק"א שדברי הג' בית מאיר ז"ל אין להם מקום וכוונת רש"י ז"ל כפשוטו דשבת לא הותר אלא לכהנים וא"כ קשה מאוד משריפת פר ושעיר ביוה"כ דלא מצאנו בשום מקום שיהי' צריך כהנים וכן שילוח השעיר ודחייתו לצוק אע"ג דהי' בו חילול יוה"כ מבואר בש"ס דהי' כשר בזר אלא שכהנים לא הניחו מבואר דהי' מותר בזר לחלל יוה"כ לצורך עבודה:
<b>אמנם</b> לפי דעתי הנ"ל יש לומר בזה דבר חדש מאוד דרש"י ז"ל לא כתב כן אלא בשחיטה דאע"ג דכשירה הי' בזר מ"מ היתה צריכה להיות במקדש דוקא ובמקדש הרי ניטל מישראל קדושת כהונה והו"ל זרים ושפיר אמרינן דלא אשתרי שבת לגבי' ולכן זר ששוחט בשבת חייב משום שבת וכן במירק אחר שחיטה על ידו ביוה"כ הי' צריך כהן דוקא מה"ט דכל מלאכה לצורך עבודה שהיתה בפנים היתה צריכה להיות בכהן דוקא דשבת לא הותר אלא לכהנים משא"כ קצירת העומר ופר ושעיר הנשרפין ביוה"כ ושילוח השעיר ודחייתו לצוק דכל אלו היו נעשות בחוץ אע"ג שהי' צורך עבודה והכשירן מ"מ היו מותרין בשבת אף ע"י זר דלמאי שאינו צריך מקדש דוקא יש על כל ישראל קדושת כהונה כמו דהיו מותרין לעבוד בבמה מה"ט. ולכן שפיר דוחה שבת אצל כל ישראל:
<b>ועפי"ז</b> א"ש ג"כ מה שהקשה הבית מאיר מסנהדרין (דף נ"א) דאמרינן בגמ' בפשיטות דסד"א דבת כהן חמירא מכהן לענין חילול שבת כיון דלא אשתרי שבת אצלה בעבודה וקשה הא גם להם אשתרי שבת דכל ענינים הנ"ל דכשרין בזרים צריכין להיות מותרים גם בנשים ולהנ"ל א"ש דנשים דפסולים בבמה משום שאינן בכלל ממלכת כהנים כלל לא הותר להם כלל שבת אף בדברים שנשים כשרים לעשות אותם דכללא דשבת בעבודה לא הותר אלא בכהנים. ויש להעיר עוד בזה מיומא (דף מ"ב ע"ב) לענין שחיטת פרה בזר דאמר אביי היינו תיובתי' אשה מ"ט אלעזר ולא אשה זר נמי אלעזר ולא זר וא"נ דבבמה יש חילוק בין זר לאשה י"ל דה"ה בפרה דמעשי' בחוץ אינו ראי' מאשה לזר דבחוץ הוי זר בכלל אלעזר משא"כ אשה דגם בבמה פסולה ויש להאריך הרבה בענינים אלו ואכ"מ וכתבנו ראשי פרקים להעיר לבב המעיי':
<b>ג</b><b>)</b> <b>בספר</b> פענח רזא בד"ה אנכי כתב בזה"ל אמרו חז"ל כששמעו אנכי ולא יהי' לך חזרו לאחוריהם י"ב מיל והחזירם מלאכי השרת כדכתיב מלאכי צבאות ידודון וקשה הא ס"ל דבשבת נתנה תורה ואיך הלכו כ"כ בשבת וי"ל דכיון שהוקפו בענני הכבוד הרי כאלו היו בחצר אחד עכ"ל. והנה יש לדקדק בלשון הפענח רזא דמשנה מלשון הגמ' שבת (דף פ"ח ע"ב) דזה לשון הגמ' ואמר ריב"ל כל דיבור ודיבור שיצא מפי הקב"ה חזרו ישראל לאחוריהם י"ב מיל וכו' נראה מדברי הגמ' דבכל עשרת הדברות כן הי' אמנם מדברי הפענח רזא נראה דרק באנכי ולא יהי' לך דשמעו ישראל מפי הגבורה בעצמם בזה חזרו לאחוריהן י"ב מיל משא"כ אח"כ בשאר הדברות דשמעו רק קולו של משה לא חזרו לאחוריהן. ובאמת נראה ריב"ל מדקדק כל דיבור ודיבור שיצא מפי הקב"ה היינו דמקול הרעש שיצא ע"י דיבורו של הקב"ה אע"ג דהם לא שמעו הדיבור חזרו לאחוריהן אמנם הפענח רזא כ' בהדיא דהחזרה לאחוריהן הי' מכח שמיעתן וממילא הי' רק באנכי ולא יהי' לך:
<b>ובאמת</b> יש לעיי' לפי גירסת הפענח רזא דרק באנכי ולא יהי' לך חזרו לאחוריהן א"כ למה צריך לידחק לתרץ על קושייתו משום דענן הוי מחיצה הא נוכל לתרץ בפשיטות דריב"ל ס"ל כר"א בר יעקב דאתחומין לא איפקד במרה א"כ אפי' א"נ דאיפקדו אתחומין מיד כשצוה הקב"ה על השבת בעשרת הדברות נפקדו מאותה רגע ואילך גם על תחומין מ"מ כיון דלא חזרו לאחוריהן אלא בדברות ששמעו מפי הקב"ה בעצמו א"כ באותן דברות דמשבת ואילך באמת לא החזירו לאחוריהן ועיי' ברוקח סוף סימן קע"ח שהביא לשון המכילתא מקול הדיבור חזרו לאחוריהן י"ב מיל נראה דס"ל דלא הי' תליא בשמיעתן את הדיבור וכמו שנראה פשטא דגמ' דילן ועיי"ש שכתב ג"כ כדברי הפענח רזא הנ"ל:
<b>ובאמת</b> לכאורה יש להעיר אפי' א"נ דבכל דיבור ודיבור חזרו לאחוריהן מ"מ כיון דבמרה לא איפקד אתחומין א"כ קודם ששמעו הדיבור של שמירת שבת לא הי' עליהם איסור תחומין ואי שיחול אח"כ עליהם איסור תחומין ע"ז י"ל דשוב אינו חל מצד דיחוי כיון דבתחילת שבת לא נצטוו על זה ואע"ג דהרא"ש ז"ל סו"פ ואלו מגלחין כתב דבשבת ל"ש זה כיון דאין סוף שבת התשלומין לתחילתו ומבואר כן בפשיטות ביבמות (דף ל"ג) דקטן דאייתי שתי שערות בשבת חייב לשמור את השבת מ"מ נראה דזה לפי האמת דאתרבי מקרא דמחללי' מות יומת דאפי' אם חיללו את השבת בהיתר מ"מ אין אומרים הואיל וחיללו את מקצתו נחלל את כולו עיין במכילתא בפ' כי תשא אבל בלא"ה הו"א דאמרינן דיחוי אצל שבת וא"כ נהי דגלי קרא רק בל"ט מלאכות דשבת אבל בתחומין שוב יש מקום לומר כן כיון דלא נצטוו על התחומין בתחילת שבת שוב ל"ש איסור תחומין כלל אמנם לקושטא דמילתא נראה דז"א דהנה באמת צ"ע דלמה צריך קרא לזה דלא אמרינן דיחוי אצל שבת הא אין דיחוי באיסורין ודוקא לענין מצות אמרינן דיחוי:
<b>אמנם</b> כ"כ בספרי דרך חיים דבאמת בשבת איכא עשה ול"ת וזה נכלל בזכור ושמור ועיין היטב ברמב"ן ז"ל בקרא דזכור ובד"ה לא תרצח במ"ש טעם שלא נאמר עונש במחלל שבת ושכר במקיים את השבת עיי"ש שכתב שמקיים את השבת נכלל באנכי וממילא הוא בכלל עושה חסד והמחלל נכלל בעונש דאל קנא וגו' ולפי"ז י"ל דעיקר השבת הוא מצ"ע דאנכי ושוב עיקר הוא המצוה ואמרינן בי' דיחוי אע"ג דכולל איסור ג"כ ומעתה נראה דזה דוקא מה שהוא בכלל ל"ט מלאכות שיש עליהן חיוב מיתה וא"כ הם בכלל העשין דשבת ג"כ משא"כ בתחומין אפי' לר"ע דתחומין דאורייתא מ"מ אינו אלא לאו גרידא ושוב הוי רק איסורין ואמרינן אין דיחוי באיסורין ולכן לענין תחומין גם בלא קרא ידעינן דאייתי ב' שערות בשבת חייב מכאן ואילך על איסור תחומין וכיון דאמרינן דממתן תורה ואילך הם בכלל אזהרה דאל יצא איש ממקומו א"כ אסור מעתה ללכת ממקומו זה ויש להכריח הדברים מירושלמי עירובין פ"ד ה"ה דאיתא התם ר' חינא אמר רב נחמן בר יעקב בעי גר שטבל לאחר שהאיר המזרח מאחר שאלו הי' ער הי' קונה לו שביתה ועיי"ש במפורשים דשאלת רנב"י הוא אם יש לו אלפיים אמה כיון דהי' בידו לטבול קודם שבת או דילמא דאין לו אלא ד' אמות כיון דביה"ש לא הי' בר קנין שביתה ואינו דומה לישן בין השמשות אמנם זה פשוט לי' דאסור בתחומין וקשה אמאי פשיטא לי' כ"כ הא ר"נ בר יעקב עצמו ס"ל בירושלמי פ"ב דמגילה דגר שטבל לאחר שהאיר המזרח יהי' פטור מקריאת מגילה מצד דבתחילת חיובו לא הי' ראוי וא"כ אמאי לענין איסור תחומין פשוט לי' דישנו בכלל איסור תחומין אלא ודאי כמו"ש דדוקא מגילה דהוא בכלל מצות שייך בי' דיחוי משא"כ לענין תחומין דהוא בכלל איסורין וזה ברור:
<b>ד</b><b>)</b> <b>בר"מ</b> ז"ל פרק כ"ט מהלכות שבת הלכה י"ב י"ג כתב בזה"ל מי שהי' אוכל בע"ש וקידש עליו היום והוא בתוך הסעודה פורס מפה על השלחן ומקדש וגומר סעודתו ואח"כ מברך ברהמ"ז. הי' אוכל בשבת ויצא השבת והוא בתוך סעודתו גומר סעודתו ונוטל ידיו מה שלא כתב הר"מ ז"ל לעיל דנוטל ידיו בגומר סעודתו בשבת אולי י"ל דהר"מ ז"ל לשיטתו בהלכות ברכות פ"ו ה"ב דמים אחרונים רק משום סכנה דמלח סדומית א"כ י"ל דבסעודת שבת דהוי שומר מצוה א"צ מים אחרונים ולפי"ז יהי' א"ש מה שהר"מ ז"ל כתב כאן דנוטל ידיו דאינו מובן מה בעי הכא בזה ולהנ"ל י"ל דרבותא קמ"ל דאזלינן תמיד בתר גמר הסעודה דאם הוא בשבת א"צ נט"י למים אחרונים אע"ג דהתחיל בע"ש ואם גמר במוצאי שבת צריך ליטול ידיו אך צ"ע בזה כיון דהר"מ ז"ל בעצמו לעיל ד"ה ברכות כתב דצריך ליזהר ביותר משום דסכנה הוא א"כ בהתחיל בסעודה בע"ש מה בכך דגמר בשבת מ"מ יש תשש סכנה מצד האכילה דקודם הקידוש וצ"ע ותמהני מאוד שלא מצאתי למי שהרגיש בדקדוק לשון הר"מ ז"ל ואכ"מ] ומברך ברהמ"ז על הכוס ואח"כ מבדיל עליו וכו' הי' אוכל וגמר אכילתו עם הכנסת שבת מברך ברהמ"ז תחילה ואח"כ מקדש על הכוס שני ולא יברך ויקדש על כוס אחד שאין עושין שתי מצות בכוס אחד שמצות קידוש ומצות ברהמ"ז שתי מצות של תורה הן עכ"ל הר"מ ז"ל. והנה הראב"ד ז"ל השיג עליו במ"ש לעיל דמברך ברהמ"ז ומבדיל על כוס אחד הא ג"כ הוי שתי מצות בכוס אחד וכתב דמיירי באין לו אלא כוס אחד:
<b>אמנם</b> לענ"ד קשה קושי' גדולה לשיטת הר"מ ז"ל דמדייק דדוקא בשתי מצות של תורה אין עושין על כוס אחד א"כ קשה בסוגיא דפסחים (דף ק"ב ע"ב) דמקשינן על ר"ש דס"ל דאין אומרים שתי קדושות על כוס אחד והא תניא הנכנס לביתו במוצ"ש מברך על היין וכו' ואם אין לו אלא כוס אחד מניחו לאחר המזון ומשלשלן כולן לאחריו וקשה הא מבואר לקמן (דף ק"ה ע"ב) דהברייתא מיירי כשכבר הבדיל בתפלה עיי"ש ולפי"ז נהי דצריך הבדלה על הכוס ג"כ הוא רק מדרבנן דמה"ת כבר יצא בהבדלה בתפלה וא"כ שוב ל"ה שתי מצות דאורייתא על כוס אחד ול"ש בזה אין עושין מצות חבילות חבילות ובאמת קושי' זו בלא"ה קשה על הר"מ ז"ל דאפי' א"נ דמיירי דעדיין לא הבדיל בתפלה מ"מ מה תירץ הגמ' אין לו שאני ומותר לומר שתי מצות על כוס אחד הא יש לו עצה להתפלל ולהבדיל בתפלה ושוב לא יהי' איסור לברך שתי מצות על כוס אחד כיון דהבדלה לא יהי' דאורייתא:
<b>ולכאורה</b> עלה בדעתי דרך פילפול דהנה ראב"י ס"ל בפסחים (דף קי"ז ע"ב) דצריך להזכיר יציאת מצרים בקידוש היום ויליף לה מגז"ש וכבר כתבו הפוסקים דהוא מגז"ש גמורה ואינו יוצא מה"ת ידי קידוש אם לא שיזכיר יצ"מ. ועיין בספר המצות להר"מ ז"ל מצוה קנ"ה נראה מד"ק דה"ה בהבדלה צריך להזכיר יצ"מ. וא"כ י"ל דהסוגיא אזלא אליבא דראב"י ולכן מקשינן שפיר מהא דמשלשלן כולן לאחוריו דלא יצא ידי הבדלה בתפלה מה"ת משום דאין בה זכר ליציאת מצרים אמנם הר"מ ז"ל להלכה דס"ל דלא כראב"י כמו"ש הפוסקים שפיר פסק סתמא דמברך ברהמ"ז ואח"כ מבדיל כיון דבטח התפלל מקודם וא"כ ל"ה שתי מצות של תורה והא דכתב הר"מ ז"ל דצריך לקדש על כוס שני היינו בלא התפלל עדיין ולא אמר קידוש היום בתפלה. ועפי"ז ארווחנא מה שיש לתמוה על הר"מ ז"ל שכתב בפשיטות דצריך לקדש על כוס שני וכללא כייל דאין אומרים שתי קדושות על כוס אחד ולא גילה לן כלל דזה דוקא ביש לו אבל באין לו אלא כוס אחד מותר לברך ברהמ"ז ולקדש על כוס אחד אמנם להנ"ל א"ש כיון דהר"מ ז"ל מפרש הטעם דשניהם מצות של תורה הן א"כ ממילא לא משכחת לה אין לו כלל כיון דיכול להתפלל וממילא יהי' אח"כ הקידוש רק דרבנן כמו"ש כל הפוסקים לדידן דלא קיי"ל כראב"י:
<b>אך</b> כ"ז רק לפילפולא אמנם לקושטא דמילתא אין זה מספיק כלל בדעת הר"מ ז"ל. א) דמה פיסקא דרישא בברהמ"ז והבדלה איירי בכשכבר התפלל וסיפא קידוש וברהמ"ז בלא התפלל עדיין. ב) קשה טובא על לשון הר"מ ז"ל דנראה מדבריו דרק במצות של תורה אין אומרים שתי מצות על כוס אחד דא"כ מה יענה לקושית הגמ' פסחים הנ"ל דמקשינן מיקנ"ה ויקנה"ז דמבואר דמקדש ומבדיל על כוס אחד לפי"מ דמבואר בהרב המגיד ז"ל בריש פרק כ"ט משבת דקידוש דיו"ט הוא רק דרבנן לכ"ע א"כ מאי מקשה הגמ' הא לדעת הר"מ ז"ל כיון דאינן מצות של תורה ל"ש בזה כלל הך דינא דאין אומרים שתי קדושות על כוס אחד. ויותר קשה הא התם סתמא מיירי ג"כ לאחר התפלה ובלא"ה שתיהם הם ג"כ מדרבנן:
<b>לכן</b> הי' נלענ"ד לעיקר כדעת הראב"ד ז"ל בשיטת הר"מ ז"ל דנראה דאינו חולק על הר"מ ז"ל רק דמפרש דברי הר"מ ז"ל בברהמ"ז והבדלה היינו באין לו וס"ל להר"מ ז"ל דהא דמפלגינן בגמ' בין יש לו לאין לו היינו רק אם אין שניהם של תורה דבזה י"ל דבאין לו לא גזרו חז"ל ומותר גם לברך הדרבנן על כוס שמברך הדאורייתא אבל אם שניהן של תורה אין נפ"מ כלל בין יש לו לאין לו לכן בסיפא בקידוש וברהמ"ז דשניהם דאורייתא אין נפ"מ בין יש לו לאין לו ופסק הר"מ ז"ל סתמא דבדאורייתא אין אומרים שתי מצות על כוס אחד וכל הסוגיא דשקיל וטרי לחלק בין יש לו לאין לו הוא רק אם אחד דרבנן כמו הבדלה דהברייתא מיירי שכבר התפל וכן ביקנ"ה ויקנה"ז דאפי' א"נ דלא התפלל עדיין מ"מ הקידוש דיו"ט הוא רק דרבנן ולכן באין לו מותר אבל בשל תורה ל"ש כלל לחלק בין יש לו לאין לו. אך עדיין אין מתורץ בזה הקושי' הא' שהקשינו דמה פיסקא דרישא מיירי שכבר התפלל דבשלמא אם הר"מ ז"ל הי' מעתיק את הדין דברייתא הוי מצינן למימר דכמו דהברייתא מיירי דשכבר התפלל ה"ה דכוונת הר"מ ז"ל כן הוא ול"צ לפרש אבל באמת הר"מ ז"ל אינו מעתיק לשון הברייתא אלא כותב דינו בברהמ"ז ואח"כ הבדלה וכיון דסתמא קתני משמע אפי' בלא התפלל עדיין ג"כ מותר לברך ברהמ"ז ולהבדיל עליו ואע"ג דשניהם של תורה הן. ונראה דמזה הכריח הה"מ ז"ל דהר"מ ז"ל ס"ל דברהמ"ז והבדלה אין בזה משום חבילות כיון דתרווייהו על מה שעבר הן וס"ל לר"מ ז"ל דלפי מסקנת הסוגיא ל"צ כלל לחילוק בין יש לו לאין לו בהבדלה וברהמ"ז כיון דתרווייהו ענין אחד הם:
<b>הכלל</b> היוצא לנו מזה בדעת הר"מ ז"ל דבכל התורה אין נפ"מ בין יש לו לאין לו ולכן בקידוש וברהמ"ז כתב סתמא דאין אומרים על כוס אחד שתי קדושות והא דמפלגינן בסוגיא בין דיש לו ובין אין לו הוא רק באחד של תורה ושני דרבנן ואע"ג דלקושטא דמילתא בברהמ"ז והבדלה ל"צ להאי חילוקא דבלא"ה ל"ש בזה אין עושין מצות חבילות חבילות מ"מ נפ"מ בברהמ"ז וקידוש אפי' באין לו שצריך להתפלל מקודם קידוש כדי שיהי' הקידוש רק דרבנן. אך בכ"ז צ"ע עוד אם כן דעת הר"מ ז"ל וי"ל דאע"ג דהרמב"ם ז"ל דייק בלישנא דשניהם של תורה הן אין כוונתו שצריך שיהי' עתה מצות של תורה והיינו בלא התפלל עדיין די"ל דאע"ג דכבר התפלל ויצא מה"ת בתפלה מ"מ כיון דבעצם מצות קידוש השבת הוא מצוה של תורה שוב שייך בה הדין דאין עושין מצות חבילות חבילות. ויש להביא ראי' לזה דהרי הר"מ ז"ל כתב סתמא דאינו מברך ומקדש על כוס אחד ומשמע אפי' אם לא אכל סעודה כדי שביעה ג"כ הדין כן אע"ג דהר"מ ז"ל בפ"א מהלכות ברכות ס"ל דאינו חייב מן התורה בברהמ"ז אלא א"כ שבע אלא ודאי כיון דברהמ"ז עיקרו דאורייתא אע"ג דלא אכל כדי שביעה מ"מ הוי בכלל אין עושין מצות חבילות חבילות:
<b>איברא</b> די"ל מדכתב הר"מ ז"ל דגמר סעודתו נראה דכבר שבע ג"כ וא"צ לאכול יותר וא"כ שפיר חייב בברהמ"ז מה"ת. אך זה תליא בפלוגתת הפוסקים בדעת הר"מ ז"ל אם צריך שיהי' השביעה ג"כ דוקא ממיני מזון או אם אכל כזית ממין ושבע מדברים אחרים ג"כ צריך לברך מה"ת כדעת הבעל המאור ז"ל בפרק כיצד מברכין בד"ה אמר ר"פ דברים הבאים מחמת הסעודה באמצע דבריו שכ' בזה"ל וכל מה שבא בתוך הסעודה הוא מכלל השביעה דכתיב בה ואכלת ושבעת וברכת ועיי' בזה בפרמ"ג או"ח סי' קפ"ד סק"ח בא"א שמסופק בד"ז ובפנ"י ברכות (דף מ"ב) ד"ה אמר ר"ה ותמהני שלא העירו מדברי הר"מ ז"ל כאן שאם נימא שדוקא קאמר שצריך להיות מצוה של תורה א"כ מוכרח דאפי' אם אינו שבע מפת לחודא ג"כ יש חיוב ברהמ"ז דאורייתא אם לא שנימא כדאמרן דאין כוונת הר"מ ז"ל שצריך שיהי' דוקא מצוה של תורה עתה אלא אם היא בעצם מצוה של תורה שייך בה אין עושין מצות חבילות חבילות אך באמת אפי' א"נ דבברהמ"ז ה"ד אם אכל כדי שביעה שנתחייב בברהמ"ז מה"ת מ"מ בקידוש י"ל אפי' בשכבר התפלל כיון דקודם התפלה הי' חייב מה"ת נהי דמה"ת יצא בתפלה מ"מ כיון דחכמים אמרו שצריך לקדש על היין א"כ הו"ל כאלו עדיין יש החיוב של תורה והדברים עתיקין וצ"ע הרבה בזה ואכ"מ:
<b>ה</b><b>)</b> <b>בירושלמי</b> פ"א דשבת הלכה ה' על הא דאיתא במשנה פלוגתת ב"ש וב"ה בהא דאין שורין דיו וסממנין וכרשינין אלא כדי שישורו מבעוד יום וב"ה מתירין. איתא שם בירושלמי בזה"ל ומ"ט דב"ש ששת ימי' תעבוד ועשית כל מלאכתך כל מלאכתך גומרה מבעוד יום ומ"ט דב"ה ששת ימים תעשה מעשיך וביום השביעי [הך קרא בפרשת משפטים כתיב ודרשו ב"ה וביום השביעי לסמוכי לששת ימים והיינו דלפעמים מותר לעשות מלאכה גם ביום השביעי] מה מקיימין ב"ה טעמין דב"ש ששת ימים תעבוד ועשית כל מלאכתך בעובדי בידן עכ"ל הירושלמי. מבואר מדברי הירושלמי דלב"ה אם נעשה המלאכה ממילא גם בשבת מותר וזה נלמד מקרא דששת ימים האמור בפרשת משפטים דסמוך לי' וביום השביעי אמנם ב"ש ס"ל דמקרא דששת ימים תעבוד ועשית כל מלאכתך ילפינן שאפי' עשיי' דממילא לא יעשה בשבת וצריך שיגמר הכל בחול אמנם נראה דבין ב"ש ובין ב"ה מודים דבחול אין שום הו"א לאסור מלאכה בין עושה בידים וכ"ש מידי דממילא בוודאי ליכא איסורא שיעשה בחול כיון דגלי קרא ששת ימים תעבוד ועשית כל מלאכתך הרי גלי קרא דבחול אין שום אופן לאסור המלאכה ומכ"ש לב"ה דאפי' בשבת מתיר מלאכת ממילא מכ"ש דמותר בחול:
<b>ועפי"ז</b> נלענ"ד לפשוט מה שנסתפקו האחרונים ז"ל במעמיד קדירה או נותן פת בשבת סמוך לחשיכה ונתבשל ונאפה במוצ"ש אם חייב משום מבשל או אופה ולהנ"ל נראה בפשוט דפטור דא"נ דחייב בזה משום מבשל או אופה הרי יהי' מוכרח במוצ"ש לבטל את המלאכה שלא יתחייב עלי' וא"כ משכחת לה שגם בחול יהי' אסור מלאכת ממילא וזה דבר שא"א והרי התורה אמרה ששת ימים תעבוד ועשית כל מלאכתך. ואע"ג דיש להתעקש בזה ולומר כיון דהתחיל לעשות מלאכה זו בשבת הרי אין החיוב עליו משום מלאכת חול אלא משום מלאכת שבת אבל מ"מ הסברא נותנת כדברינו כיון דאמרה התורה כללא דבחול מותרין כל המלאכות ולב"ה אף בשבת מותר מלאכת ממילא א"א לומר דבחול אסור מלאכת ממילא בשו"א ולפי"ז מוכרח דאפי' התחיל המלאכה בשבת מ"מ מותר שיגמר בחול דאל"כ הרי אסור לגמור בחול שלא יתחייב משום שבת ויהי' משכחת לה איסור מלאכה בחול וזה פשוט לענ"ד:
<b>איברא</b> שלכאורה מבואר בירושלמי בהל' ו' שם להיפך דאיתא שם דב"ה ילפי מלאכת היתר ממלאכת איסור אלו עשה כן בשבת אינו אסור ודכוותי' עשה כן מבעוד יום מותר ועיי"ש במפורשים דכוונת הירושלמי דב"ה מוכיחים דאין נפ"מ מתי נגמר רק דאזלינן בתר ההתחלה דאטו אם יעשה כן סמוך למוצ"ש לא יהי' אסור אף שנגמר במוצ"ש ויהי' חייב משום שבת וא"כ מבואר היפך דברינו וכבר הבאתי דברי הירושלמי אלו בתשו' לתלמידי החריף המנוח מו"ה מיכאל ז"ל זה זמן כביר וכעת נדפסו הדברים בספרי חמדת ישראל בדיני שבת עיי"ש שנדחקתי לבאר דבריו וכעת מצאתי להגאון הנפלא בעל צפנת פענח שיחי' בפ"ט משבת הלכה א' שכתב בזה"ל הנה עיי' בירושלמי שבת פרק א' ה"ה משמע שם דאם הניח פת בשבת לעת ערב שאף שהאפי' נגמרת במוצ"ש חייב עכ"ל. והנה בהלכה ה' לא נזכר דבר מזה. ואולי ט"ס הוא וכוונת הגאון שיחי' להלכה ו' ולדברי הירושלמי שזכרנו:
<b>איברא</b> די"ל דעמקו מחשבות הגאון שיחי' וכוונתו על דברי הירושלמי הלכה ה' שכתבנו לעיל דב"ה ס"ל מקרא דמלאכת ממילא מותר אף בשבת וא"כ לכאורה קשה בכל מלאכת אפי' ובישול דשבת אמאי יתחייב הא המעשה שעושה אין כאן עוד מלאכה ואח"כ הוא ממילא ואינו אסור כלל בשבת ודוחק לומר דב"ה מתירין רק מלאכת ממילא כשיעשה מעשה קודם שבת זה דוחק כיון דאמרינן דגלי קרא דבשבת מותר מלאכת ממילא א"כ זה שנאפה ונתבשל אח"כ מעצמו בתנור אין ע"ז שם מלאכה וע"כ צ"ל דלב"ה אה"נ דמצד מלאכה ליכא איסורא מה שנתבשל ונאפה אח"כ דעיקר האיסור כבר נעשה בזה שהעמיד הקדירה והפת אצל האש והא דפשיטא דאם ניטלה מאש קודם שיגמר יהי' פטור היינו טעמא משום דמלאכת מחשבת אסרה תורה וכיון שהיתה כוונתו בעמידה זו לבשל ולאפות וכל שלא נגמרה מחשבתו אין כאן מלאכת מחשבת משום דאין בו תיקון כלל ובשבת אינו חייב על מלאכה אלא אם מתקן מה במלאכתו ומעתה כיון דמוכרח דלב"ה מה שהקדירה עומדת אח"כ אצל האש אינו אסור משום שבת וכל החיוב על מעשיו וא"כ שוב אין נפ"מ אם נגמר בשבת או בחול ולכן אפי' נגמר בחול חייב. ועפי"ז יהי' דברי הירושלמי דהלכה ו' פירוש לדבריהם דהלכה ה'. דלפי הוכחתם מקראי דמלאכת ממילא מותר בשבת ע"כ דכל האיסור במלאכת מעשיו וא"כ תמיד אזלינן בתר מעשיו אם עשה בע"ש מותר ואם עשה בשבת חייב:
<b>אך</b> באמת ז"א דהרי אם נחליט דכללא הוא דלב"ה מותר מלאכת ממילא אף בשבת אף שבא עיד"ז מעשה דאיסורא א"כ מכ"ש שצריך להיות מותר בחול מלאכת ממילא וא"כ מוכרח דנגמר במוצ"ש אינו חייב משום שבת דאם נימא דנגמר במוצ"ש חייב משום שבת הרי אסור משום זה להניח לגמור במוצ"ש וא"כ אסור בחול מלאכת ממילא וכן בשבת הרי מה"ט עכ"פ אסור מלאכת ממילא משום שלא יחלל שבת ע"י מעשיו וע"כ הא דב"ה ילפי מקרא דמותר מלאכת ממילא בשבת היינו היכא דהתחיל בע"ש וא"כ י"ל דכל פלוגתת ב"ש וב"ה קאי רק על זה אבל היכא דהתחיל בשבת כמו דאסור מלאכת ממילא בשבת ה"ה בחול. אך יותר נראה כמו"ש לעיל דעל חול אין שום סברא לאסור מלאכה אפי' בידים כיון דאמרה התורה ששת ימים תעבוד ועשית "כל" מלאכתך נראה דכל המלאכות מותרין בחול אפי' אותו שהתחיל בשבת וא"כ מוכרח מזה דלא משכחת לה חיובא דשבת ע"י מלאכות שעושה בחול וכדברינו הנ"ל:
<b>ופירוש</b> הירושלמי דהלכה ו' לולא דמסתפינא הייתי אומר דהנה לכאורה הלשון אלו עשה כן בשבת "שמא אינו אסור" אין לו ביאור כלל דמה שייך לשון אסור על מה שכבר נעשה ואם כוונתו על חיוב הו"ל לפרושי. לכן נראה דכוונת הירושלמי דב"ה מוכיחים דאם התחיל במלאכה בע"ש הו"ל כאלו נגמר ג"כ דאטו אם יעשה כן בשבת ויהי' נגמר במוצ"ש לא יהי' אסור משום מעשה שבת דאסור מדרבנן לכו"ע משום שלא נגמר בשבת ויהי' דינם כפירות שיצאו חוץ לתחום וחזרו שאינן אסורין משום מעשה שבת כיון דלא נשתנו בגופן ה"נ נימא כן כיון שלא נשתנו בשבת לא יהי' אסורין זה וודאי אינו דנראה פשוט דהוי בכלל מעשה שבת כיון דע"י עמידתו בשבת אצל האש נשתנו במוצ"ש הוי בגדר מעשה שבת וה"ה דבע"ש הו"ל כאלו נגמר בערב שבת וידעתי כי הדברים דחוקין להעמיס אותם בלשון הירושלמי ויותר מרווח לומר הפירוש בירושלמי בפשיטות. אך כבר כתבתי שהוא נגד הסברא דבחול יהי' חייב על מלאכת שבת ויהי' משכחת לה איסור מלאכה בחול:
<b>והנה</b> עתה זרח השמש והאיר המזרח בספר אגלי טל מאת כבוד קדושת אדמו"ר רשכב"ה אב"ד מסאכטשאוו שליט"א. וראיתי במלאכת זורע הביא דברי הגאון בעל חלקת יואב שליט"א שרוצה ג"כ להכריח מירושלמי הנ"ל דין זה דאם נגמר במוצ"ש חייב ומרן שליט"א כתב ג"כ שאין הסברא נותנת כן ופשיט לי' להיפך ודברי הירושלמי מפרש לי' לענין איסור. ושמחתי שכוונתי לדעת רבינו הקדוש שליט"א וכמו שהי' ברור לענ"ד בספרי "חמדת ישראל" שאין שום סברא לחייב אם נגמר במוצ"ש כאן העתקתי הדברים ביתר שאת ויתר עוז:
<b>אמנם</b> שבתי וראיתי להגאון בעל חלקת יואב שליט"א בספר חלקת יואב מהד"ת סי' י"ג עמד על דעתו וכתב שיש להכריח את הדבר ג"כ מש"ס דילן ועיי"ש שהביא שם שגם דעת רבינו הגדול בעל נתיבות המשפט בפשיטות להיפך אך הוא מכריע להיפך ואמרתי לעיי' בדבריו. והנה תו"ד הגאון שליט"א להוכיח לפי דעת התוס' חולין (דף כ"ט) ובחידושי הר"ן חולין (דף י"ד) דשוחט בשבת בתחילת שחיטה לא נעשה מומר אע"ג דהוי מקלקל ע"מ לתקן מ"מ לא מהני משום דאין התיקון מיד [וכ"כ בהגהות רעק"א ז"ל ליו"ד סי' ב' אות ו' ומהתימא על הגאון שיחי' שלא הזכירו] ויקשה עליהם מגמ' ערוכה שבת (דף קל"ג ע"ב) דמבואר בגמ' דחייב על מילה בשבת אם לא השלים ללקט הציצין המעכבין אע"ג דהוי מקלקל בחבורה ועכצ"ל דפירוש הגמ' בשבת דמשלים המילה כהלכתה במוצ"ש ועיד"ז חייב על מעשה שעשה בשבת אע"ג דמעשה זו שעשה בשבת הוי קלקול ולולא שהשלים לא הי' עלי' שם מלאכה אעפי"כ חייב וה"ה בשוחט בשבת וגמר במוצ"ש חייב וא"כ מכ"ש דא"צ מעשיו כלל במוצ"ש ונגמר ממילא דודאי חייב. ואע"ג דהשאגת ארי' ורעק"א ז"ל מפרשים דברי הגמ' דשבת הנ"ל שאפי' אם אינו גומר כלל חייב על מעשה המילה שעשה בשבת שזה אינו בגדר מקלקל כיון דצריך להשלמת מצות מילה מה שעושה עתה. אך מדברי התוס' והחידושי הר"ן הנ"ל מבואר להיפך דא"נ כן גם תחילת שחיטה יהי' חשיב תיקון כיון דאם ישלים השחיטה יהי' לו צורך גם בהתחלה וע"כ דזה אינו חשיב בגדר תיקון וא"כ לדבריהם ע"כ הפירוש בגמ' שבת הנ"ל דהחיוב משום שגומר הפריעה במוצ"ש וה"ה לשוחט שגמר השחיטה בשבת וא"כ נשמע במכ"ש היכא שנגמר בעצמו במוצ"ש. אלו תוכן דבריו:
<b>אמנם</b> לענ"ד שלשה תשובות בדבר. א) דהאיך פשוט לי' להגאון כ"כ דפירוש הגמ' ע"כ דגמר הפריעה במוצ"ש דאל"כ הוי מקלקל בחבורה ומה יענה למה דמבואר שם בגמ' ת"ר מהלקטין את המילה ואם לא הלקיט ענוש כרת וכו' מני אומן וכו' לימא אנא עבדא פלגא דמצוה וכו' וקשה אמאי לא מקשה דעדיפא מינה הא כיון דמעכב ואינו בגדר נימול א"כ אמאי חייב הא הוי מקלקל בחבורה ועכצ"ל דהסוגיא אזלא למ"ד מקלקל בחבורה חייב א"כ י"ל דה"ה למסקנא דאסיקנא שלא הספיק ג"כ הפירוש שלא גמר והחיוב משום דהברייתא ס"ל מקלקל בחבורה חייב ולא הלקיט היינו כפשוטו שלא השלים כלל כסד"א דגמ' ובאמת הגאון רעק"א ז"ל בתשו' דמייתי לי' הגאון המחבר שיחי' כתב כן דמסוגי' א"ר די"ל דהסוגיא אזלא למ"ד מקלקל בחבורה חייב רק מר"מ ז"ל דפסק להלכה כהך סוגי' אע"ג דפסק להלכה מקלקל בחבורה פטור. אך באמת הר"מ ז"ל ס"ל דשוחט בשבת הוי מומר לעכו"ם בתחילת שחיטה. וא"כ מנ"ל להגאון שיחי' דהתוס' מפרשים הסוגי' גם אליבא דמ"ד מקלקל בחבורה פטור, אך זה אומר אני רק למש"כ הגאון שלדעתו הוא ש"ס ערוך והנך רואה בתשו' רעק"א ז"ל שכתב שאין שום ראי' מדברי הגמ' דמיירי שגומר הפריעה:
<b>ב</b><b>)</b> <b>אמנם</b> בעיקר פירוש הגמרא הנה כבר כתבו השאג"א והרעק"א ז"ל דאפי' למ"ד מקלקל בחבורה פטור י"ל דהוי תיקון כיון דצריך לזה לכשיגמור המילה. אך הגאון שיחי' כתב שזה תמי' מדברי תוס' והר"ן הנ"ל. ואני אומר שמדברי התוס' אין כאן תימה כלל וגם מדברי הר"ן יש לתרץ שלא יקשה על דבריהם דהרי התוס' כתבו זה בקושייתם על הא דמוקי לה בחטאת העוף וחצי קנה פגום הא הוי מצי לאוקמי בחטאת בהמה ובחצי קנה פגום כיון דס"ל דעל שחוטי חוץ מתחייב בסימן אחד וע"ז הוסיפו ואע"ג דמשום שבת אינו חייב בסימן אחד כיון שלא תיקן כלום הא יהי' חייב לכשיגמור השחיטה. ומעתה אומר אני שהתוס' מודים ג"כ לסברת השאג"א והרעק"א ז"ל דבמילה גם חצי מילה הוי תיקון כיון דיש עלי' שם מלאכה כשנצטרך לגמור המילה אך זה שייך דוקא במילה דמקצת זה שעשה אפי' אם לא יגמור מיד רק לאחר עשר שנים חזי לאצטרופי להשלמת המלאכה ויש ע"ז שם חצי מלאכה והוי בכלל תיקון משא"כ הכא דהי' חצי קנה פגום והשלימו דלא עשה עתה תיקון כלל אלא מעשה נבילה וקילקל ביותר ממה שהי' מתחילה ואם לא ישלים מיד בשיעור שהיי' הפוסלת את גמר השחיטה לא עשה כלום בזה המקצת א"כ אין ע"ז שעשה שם מלאכה כלל דהרי כללא הוא דשבת בעינן מלאכה המתקיימת אבל אם אינה מתקיימת אינה מלאכה והכא אותה החבלה שעשה אין עלי' שם מלאכה אלא אם יגמור מיד אבל אם אינו גומר מיד הרי לא עשה כלום ואדרבה המית הבהמה מבלי תיקון א"כ אין ע"ז שם מלאכה כלל ושפיר כתבו התוס' דאינו חייב על השחיטה משום שבת משא"כ במילה דהוי מלאכה המתקיימת ואימת שירצה להשלים יהי' חזי הך מקצת שעשה לאשלומי המלאכה שפיר הוי בגדר מלאכה. וזה נכון בסברא:
<b>אמנם</b> מדברי הר"ן ז"ל לכאורה יפה הקשה הגאון שיחי' דהרי הר"ן ז"ל כתב כן על שוחט בשבת דלא הוי מומר בתחילת שחיטה משום דהוי מקלקל וקשה הא מיד כשחתך את העור אף קודם שהתחיל לשחוט הסימנים כבר חילל השבת וזה הוי תיקון דהרי אם לא ישחט עתה יותר אימתי שירצה לשחוט יהי' צריך לחתיכת העור וא"כ דמי ממש למילה וא"כ אמאי ס"ל להר"ן ז"ל דלא נעשה מומר בתחילת שחיטה וע"כ דהר"ן ז"ל לא ס"ל כסברת הגאונים ז"ל דזה הוי בגדר תיקון. אך באמת גם מדברי הר"ן ז"ל אינו ראי' דיש לחלק בין שחיטה למילה דהרי בשחיטה כל זמן שלא נגמר השחיטה לא עשה מלאכת תיקון כלל אמנם במילה מבואר בגמ' דאפי' למ"ד מקלקל בחבורה חייב אינו חייב אם אינו גומר משום דיכול לומר אנא עבדא פלגא דמצוה מבואר מזה דחצי מילה הוי פלגא דמצוה ויכול לעשות בשבת רק פלגא א"כ מבואר דזה הוי בגדר תיקון משא"כ שחיטה אפי' למ"ד ישנה לשחיטה מתחילה ועד סוף מ"מ כל זמן שלא נגמרה אינו בגדר תיקון כלל. ובפרט דזה בוודאי כל זמן שלא התחיל בשחיטה לעשות מעשה שחיטה בסימנים אינו נופל ע"ז שם שחיטה כלל ואז שוב צריך שיגמור מיד דאל"כ הויא נבילה וא"כ בשחיטה י"ל דאם אמרינן מקלקל ע"מ לתקן אינו חייב ל"ש במקצת שחיטה שם מלאכה. אך כ"ז להגל התמי' מעל רבותינו האחרונים ז"ל דפשיטא להו הסברא דבמילה הוי תיקון אף במקצת שלא יקשה עליהם מדברי התוס' וחידושי הר"ן ז"ל בשחיטה:
<b>ג</b><b>)</b> <b>אמנם</b> בעיקר קושית הגאון שיחי' על דברי התוס' וחידושי הר"ן ז"ל מהא דשבת (דף קל"ג) שנתקשה בה גם בנתה"מ ז"ל וג"כ לא ניחא לי' לחלק בין זל"ז לא ראה בזה דברי החידושי הר"ן שבת (דף קל"ג ע"ב) שכתב שם בזה"ל ולי נראה בין השמשות דערב שבת וחייב כרת על שפרע בשבת ועשה חבורה שלא במקום מצוה דהוא יום תשיעי ואפי' ר"י מודה בה הכא לפי שלא ניתן שבת לדחות אצל מילה זו עכ"ל. והנה לכאורה הדבר תמי' דמה דוחקתה להר"ן ז"ל לפרש הסוגי' היפך ממשמעות הלשון דהרי מלשון הסוגיא נראה דהחיוב הוא מפני שלא הלקיט והיינו שלא גמר בשבת והוא ז"ל מפרש לה להיפך דהחיוב משום דפרע בליל שבת מילה שלא בזמנו. אך באמת הדברים נכונים מאוד דהר"ן ז"ל לשיטתו [אם נחזיק שאמת הדבר שמייחסים אותו להר"ן ז"ל אשר הדבר צריך בירור] דס"ל דמקלקל ע"מ לתקן אינו חייב א"כ אם נפרש הסוגיא כפשטא לא משכחת לה חיובא אלא כשגומר במוצאי שבת כפירוש הראשון שכתב הר"ן שם וזה דבר שאינו מסתבר שעיד"ז שגומר בחול יהי' חייב משום שבת לכן כתב הר"ן ז"ל לפרש הסוגיא להיפך דהחיוב משום שחילל שבת ופירוש הגמ' לדעתו דמזה מוכח דהפריעה מעכב והוי תיקון לכן חייב על שחילל שבת במילה שלא בזמנו מה שאין כן אי נימא דאינו מעכב לא יהי' מחויב כשעשה זאת בשבת:
<b>יהי'</b> איך שיהי' מצאנו מפורש יוצא מפי גדול קדמון שלא ניחא לי' לפרש הסוגיא כפשטא משום דאין סברא שיתחייב בכה"ג ומפרש לה להיפך. ואל תאמר שהר"ן ז"ל יחידאה בפירוש זה בוא וראה שרבינו הר"ח ז"ל אשר כל דבריו דברי קבלה כתב בזה"ל. והאי דאמרו לא מספקת אינה התראה ואינו מתכוין לחלל את השבת אלא לעשות מצוה מתכוין וכיון שלא עשה חייב כרת מפני שלא הניח כיון שנכנסת השבת עכ"ל. ודבריו ז"ל אין להם הבנה אחרת אלא שמפרש ג"כ הסוגיא כדברי החידושי הר"ן ז"ל דמיירי בערב שבת ורצה להשלים קודם השבת ולא הספיק וגמר בשבת וכיון דלא עשה מצוה שמילה בלילה פסולה לכן חייב כרת ולא הוי בכלל שטעה בדבר מצוה וזה ברור ומוכרח בכוונת הר"ח ז"ל. וא"כ מבואר מזה שגם הר"ח ז"ל סובר דא"א שיהי' חייב על מעשה קלקול בשבת אם גומר את התיקון במוצ"ש. וא"כ ממקום שבא הגאון שיחי' להכריח דש"ס ערוך הוא היפך דברי רבותינו הגדולים בררנו דמש"ס אין ראי' כלל. ודעת הר"ח ז"ל וחידושי הר"ן ז"ל שם נראה כדעת רבותינו הגדולים דל"ש חיובא בשבת על מה שגומר במוצ"ש וה"ה באם נגמר ממילא במוצ"ש אינו חייב ע"ז כיון דלא נעשה המלאכה בשבת ובחול מותר לעשות מלאכה ועל הכנה למלאכה בלא מלאכה לא חייבה התורה בשבת. ובזורע דחייבה רחמנא על מעשה הזריעה אע"ג שאינו נקלט אלא בחול התם על מעשה הזריעה חייבה רחמנא וזה הוא כל המלאכה אבל באפיי' ובישול כיון דזה מודה הגאון שיחי' דאם רודה קודם שנתבשל ונאפה אינו חייב ה"ה דאינו חייב לכשיגמור בחול כמו שבירר זה בטוב טעם ודעת כבוד רבינו הגדול שליט"א בס' אגלי טל ותמהני על הגאון בעל חלקת יואב שיחי' שכתב דגם הסברא נותנת כן שחייב ע"ז משום שבת והביא דמיונות רחוקים מנזקי בור וכיו"ב אשר לענ"ד אינם ענין כלל למלאכת שבת כפי"מ שביארנו:
<b>והנה</b> ח"א העירני דלכאורה יש להביא ראי' דאינו חייב כשנגמר ממילא או כשגומר במוצ"ש מהא דטרח הגמרא בשבועות ובכריתות לתרץ כרת דיממא לרבי דמשכחת לה דעביד עבידתא סמוך לשקה"ח ואמאי לא תרצינן בכה"ג כגון שבישל או אפה סמוך למוצאי יוה"כ ונגמר בערב או ששחט בסוף יוה"כ וגמר שחיטתו במוצאי יוה"כ דל"ש דיוה"כ מכפר כיון דלא נשלמה המלאכה עד מוצאי יוה"כ אלא וודאי דפטור בכה"ג אך באמת ז"א דנראה ברור דבזה יוה"כ מכפר כיון דלאחר שנגמר החיוב על מה שעשה ביוה"כ ואין זה דומה לפלגא דשיעורא דאין יוה"כ מכפר ואמרינן צירף את המעילה לזמן מרובה דהתם אין החיוב על ח"ש בלבד אלא משום דמצרפין אותו למה שמעל אחר יוה"כ משא"כ הכא אמרינן דכשגומר או שנגמר בחול חייב על מה שעשה ביוה"כ ושוב יוה"כ מכפר אם לא כשעומד בסוף יוה"כ ועושה המלאכה דליכא שהות לכפר לי' וזה נכלל בתירוץ הגמ' דעביד עבידתא סמוך לשקה"ח דליכא שהות. והבן היטב כי קצרנו וסמכנו על המעיין. והנה יש להאריך עוד בכ"ז לברר הדבר להלכה אך אין זה מגמתי ולא באתי בזה אלא להעיר ראשי פרקים במה שיש לישא וליתן בזה וישמע חכם ויוסיף לקח:
<b>ו</b><b>)</b> <b>בר"מ</b> ז"ל פרק כ' משבת כתב בזה"ל אסור להוציא משא על הבהמה בשבת שנאמר למען ינוח וכו' אחד שור וחמור ואחד כל בהמה וחי' ועוף ואם הוציא על הבהמה אע"פ שהוא מצווה על שביתה אינו לוקה לפי שאיסורו בא מכלל עשה. לפיכך המחמר אחר בהמתו בשבת והי' עלי' משא פטור. והלא לאו מפורש בתורה שנאמר לא תעשה כל מלאכה אתה ובנך וגו' ובהמתך שלא יחרוש בה וכיו"ב בחרישה ונמצא שניתן לאזהרת מיתת ב"ד ואין לוקין עליו:
<b>והנה</b> יש לנו איזהו דברים הצ"ע בדעת הר"מ ז"ל ע"כ נבוא על סדר דבריו הקדושים ז"ל. א) והנה ריש דברינו נבאר אם דגים נכללים באיסור דשביתת בהמתו ומחמר והנה מסתימת לשון הר"מ ז"ל נראה דדגים אינן נכללין באיסור זה ועיי' בתוס' ב"ק (דף נ"ה ע"א) ד"ה אתיא למינהו שכ' דמוכל בהמתך דשבת לא מרבינן אלא דיבשה. אך בד"ה המנהיג כתבו דלפי האמת דאמרינן דמרביע חיות שבים לוקה ואתיא למינהו למינהו מיבשה שוב ילפינן שבת מכלאים לאסור בדגים ש"ב ומחמר. אמנם מסתימת לשון הר"מ ז"ל נראה דדגים אינן נכללין באיסור דש"ב ומחמר ויש עוד נפ"מ לענין דג שהרג את הנפש אם נידון בכלל שור הנסקל ועיי' ברכות (דף כ"ז ע"א) ר"י ב"ב העיד על תרנגול שנסקל בירושלים על שהרג את הנפש וברש"י ז"ל משום דגמרינן שור שור משבת וא"נ דבדגים ליכא איסור דש"ב ומחמר ה"ה דליכא בדגים איסור דשור הנסקל ודג שהרג את הנפש אינו חייב מיתה והדברים צ"ב דמאי חילוק בזה בין מינים דיבשה ובין מינים דים:
<b>ומה</b> שנ"ל בזה לענ"ד דהנה ענין ש"ב ומחמר שאסרה תורה הוא מכח שבע"ח של ישראל יש להם ג"כ קדושה ושייך בהם ענין תורה ומצות ועיי' ברש"י ז"ל ריש בכורות ובתוס' שם ד"ה מייתי לה לקדושה ובירושלמי פרק א' דמס' ע"ז ה"ו שרוצה לומר איסור מכירה לעכו"ם הבע"ח משום דמפקיע אותם ממצות נראה דגם הבע"ח יש להם יחוס אל המצות ואינו נכון להפקיע אותם מזה וכיון דיש להם שייכות למצות ולשבת לכן אסרה תורה שתעשה בהמת ישראל מלאכה בשבת והמחמר אחרי' עובר בלאו ומעתה נראה עפי"מ דמבואר בשבת (דף ק"ח ע"א) איבעית הגמ' אי כותבין סת"ם על עור הדג ואמרינן בגמ' הטעם משום דמספקא לן אי פסקה זוהמא מיני' או לא וכתב בחידושי הר"ן ז"ל שם דהרי מבואר בגמ' דכשבא נחש על חוה הטיל זוהמא בכל ברי' וישראל שעמדו על הר סיני פסקו זוהמתן וה"ה בהמה חי' ועוף דיבשה דעמדו אצל ההר פסקה הזוהמא מהם משא"כ דגים שלא היו שם לכן צריך לן לאליהו להודיענו אי פסקה זוהמא מהם עיי"ש. מבואר מזה דמינים שבים לא הי' להם שייכות כלל במ"ת ולפי"ז י"ל דכיון שכן אין להם חלק ונחלה כלל במצות ובקדושת שבת אף בהיותן אצל ישראל ולכן אינן נכללין באיסור דשביתת בהמתו ומחמר ועפי"ז י"ל ג"כ בטו"ט דמש"ה אינן נידונין בדין שור הנסקל אם הרגו את הנפש דהנה הרמב"ן ז"ל בפרשת נח בקרא דמיד כל חי' אדרוש את נפש האדם חקר בענין מיתת הבע"ח שהרג את האדם אם הוא מגדר עונש על הבע"ח אע"פ שא"ב דעת הטילה התורה עליו עונש או מצד עונש הבעלים ועיי"ש להכריח משור של הפקר שהרג את הנפש דג"כ חייב מיתה וע"כ דהוא עונש השור עצמו ונראה דכמו דחזינן דיש יחוס לבע"ח למצות ואין להפקיע אותם מזה ה"ה דשייך עליהם עונש כשהרגו את האדם לכן שפיר מובן דין שור הנסקל אף א"נ דהוא עונש של הבע"ח ומעתה בדגים ובמינים שבים כיון דאין להם שייכות לתורה ולמצות כלל ה"ה דאינן בגדר בר עונשין ולכן דג שהרג את הנפש פטור ממיתה ובאמת הר"מ ז"ל להלכה פסק דשור של הפקר חייב וא"כ מיתת שור הנסקל מפאת עונש השור ולכן אין לחייב דגים בזה כיון דדגים לא היו במתן תורה:
<b>איברא</b> דלקושטא דמילתא אין זה מתיישב בדעת הר"מ ז"ל דהרי הר"מ ז"ל פ"א מתפילין ה"י מפרש דברי הגמ' דדגים לא פסקו זוהמתן היינו דאינו נפסק הזוהמא שלהם ע"י העיבוד וזה הפירוש יש מפרשים שהובא בחידושי הר"ן ז"ל שם וא"כ לדעת הר"מ ז"ל אין לנו הכרח כלל שדגים לא היו במתן תורה כיון דאין מפרש לה כלל על הזוהמא של הנחש והבן:
<b>אמנם</b> מה שנלענ"ד בזה בדעת הר"מ ז"ל עפמ"ש הרמב"ן ז"ל בפרשת נח בטעם היתר אכילת בשר לנח דהוא משום דכל הבע"ח נגזר עליהם שימחו במבול וניצולו רק בזכות האדם לכן מותרין לו באכילה כיון דנשארו רק בזכות האדם ומעתה י"ל דזה ענין מיתת שור הנסקל דאע"ג דבהמה אינה בר דעת מ"מ כיון דכל קיומה בזכות האדם לכן כשהרגה את האדם חייבת מיתה ומעתה י"ל דבדגים דלא נמחו בדור המבול ואין קיומן בזכות האדם אין לדון בהם דין שור הנסקל כיון דאינן בני עונשין. ובפנימיות הענין נלענ"ד להמתיק הדברים ביותר עפי"מ דמבואר בתוה"ק וכל אשר יקרא האדם נפש חיה הוא שמו והוא חיותו ושרשו א"כ כל הבהמות וחיות היבשה כל חיותן ושרשן ע"י השם שקרא להם אדה"ר ולכן הכל הוא בכח אדם ולכן כשהרגו את האדם חייבין מיתה משא"כ כל מינים שבים שאדה"ר לא קרא להן שמות ואין חיותן מכח האדם כלל לכן בדגים ל"ש ענין שור הנסקל ומה"ט י"ל דל"ש בדגים איסור מחמר ושביתת בהמתו דהנה י"ל ענין מחמר ושביתת בהמתו אע"ג דלכאורה נראה דהקנין שיש לאדם בנכסיו הוא רק קנין ממון ואין לו שייכות אל האדם אמנם בע"ח כיון דכל חיותן ושרשן מכח השם שקרא להם אדה"ר לכן יש להם שייכות להאדם ובהיותם של בעלים ישראלים יש להם ג"כ ענין מקדושת ישראל וכדברי רש"י ז"ל בכורות וירושלמי הנ"ל ולכן שייך בהם איסור דש"ב ומחמר ומעתה במינים שבים דאדם הראשון לא קרא להן שם ואין חיותן מכח האדם אין לאדם יותר בהם מקנין ממון ולכן אף בהיות להם בעלים מישראל אין נכללין באיסור דש"ב ומחמר:
<b>אך</b> לפי"ז לדעת הסוברים דמחמר אין איסורו מפאת שעושה מלאכה בבהמתו ואף בבהמת נכרי יש איסור מחמר א"כ גם בדגים שייך איסור מחמר ולפי"ז י"ל דמש"ה ס"ל לתוס' ב"ק דלפי האמת יש בדגים איסור מלאכה והיינו מחמר דאין סברא להוציא מזה דגים. אמנם הר"מ ז"ל דס"ל דמחמר ג"כ אינו אלא בבהמתו כמו שנראה מסתימת דבריו הקדושים ולכן שפיר פסק להלכה דדגים אין נכללין בלאו דמחמר. ואין אני מחליט הדבר רק כתבנו להעיר ראשי פרקים. שוב ראיתי במנ"ח בסוף המצוה העיר ג"כ מדברי תוס' הנ"ל:
<b>ב</b><b>)</b> <b>עתה</b> נבאר עיקר דברי הר"מ ז"ל והנה לכאורה צריך להבין מ"ש הר"מ ז"ל דלכן אינו לוקה אם בהמתו עושה מלאכה בשבת כיון דאיסורו בא מכלל עשה משמע אם הי' איסור לאו הי' לוקה ולכאורה צ"ע הא הוי לאו שאב"מ כיון דהוא אינו מחמר אחרי' רק הבהמה שמוציאה משא ואמאי ילקה הוא על מעשה בהמתו וזה אין לומר דמה שמניח הוא המשא על הבהמה ועיד"ז היא מוציאה המשא זה עושה את האיסור שיש בו מעשה זה אינו כיון דהמעשה הוא מעשה דהיתר אינו מצטרף להיות עיד"ז לאו שיש בו מעשה והדברים עתיקין בספרים האחרונים:
<b>ונראה</b> דביאור דברי הר"מ ז"ל כך הוא דכל כוונתו לבאר הטעם על הא דמחמר אינו לוקה דהנה במחמר יש ב' איסורין. אחד משום שאין הבהמה שובתת וזה נכלל בקרא דלמען ינוח. וב' משום שהוא מחמר אחרי' והנה זה שמחמר אחרי' לבד מה שיש בזה לאו מיוחד לא תעשה מלאכה אתה ובהמתך מלבד זה עובר על העשה דשביתת בהמתו במעשה. דמחמר מיקרי לאו שיש בו מעשה דאל"כ לא הי' צריך להטעם דאינו לוקה משום דניתן לאמב"ד והטעם בזה או משום דע"י דיבורו אתעביד מעשה כמו"ש בקרית ספר להמבי"ט ז"ל או משום דמשכחת לה מעשה ממש כגון במחמר בידיו ושוב מהני הך סברא דגם קצת מעשה כהדיבור יחשב מעשה כמוש"כ הה"מ ז"ל פי"ג מהלכות שכירות:.
<b>יהי'</b> איך שיהי' זה מוכרח דמחמר הוי לאו שיב"מ ומיקרי עושה מעשה ומעתה דברי הר"מ ז"ל מתפרשין כך אסור להוציא משא על בהמה וכו' ואם הוציא על הבהמה אע"פ שהוא מצווה על שביתתה אינו לוקה משום שהוא רק לאו הבא מכלל עשה. אך לענין מלאכת בהמה ל"צ להאי טעמא כיון דבלא"ה אינו לוקה משום דאין בו מעשה לכן ביאר הר"מ ז"ל דלפיכך המחמר אחר בהמתו בשבת פטור אע"ג דעביד מעשה בזה שמחמר אחרי' מ"מ אין שייך ללקותו מצד שעבר על שביתת בהמתו במעשה כיון דהוא רק איסור עשה והוסיף הר"מ ז"ל לשאול ע"ז עכ"פ ילקה במחמר משום דישנו במחמר לאו מיוחד לא תעשה מלאכה אתה ובהמתך ע"ז השיב הר"מ ז"ל דלאו זה בא גם לחורש וכיו"ב שחייב עלי' מיתה וכיון שכן שוב הו"ל לאו שניתן לאמב"ד דאין לוקין עליו אמנם בזה נחלקו הרמב"ן ז"ל והה"מ ז"ל בהבנת דעת הר"מ ז"ל דהרמב"ן ז"ל ס"ל דהר"מ ז"ל ס"ל דלקושטא דמילתא הוא דמחמר אין בו אלא עשה והלאו דלא תעשה מלאכה אתה ובהמתך רק לחרישה ואינו כולל מחמר כלל אמנם הה"מ ז"ל (וכן החזיק עמו הקרית ספר להמבי"ט ז"ל] ס"ל דדעת הר"מ ז"ל דכולל שניהם חורש ומחמר ולכן הוי לאו שניתן לאמב"ד:
<b>אמנם</b> לכאורה צ"ע דעת הה"מ ז"ל דס"ל דהלאו הזה כולל חורש ומחמר א"כ מנ"ל לחלק בין חורש למחמר דנאמר דחורש יש בו מיתה ומחמר הוי רק לאו ונראה שזה שדוחקתו להרמב"ן ז"ל לומר שדעת הר"מ ז"ל דלקושטא דמילתא אין מחמר נכלל בלאו וה כלל דאל"כ אמאי אמרינן דמחמר אינו אלא לאו וחורש יש בו מיתה וצ"ע לכאורה לדעת הה"מ ז"ל דמה נפ"מ בין חורש למחמר:
<b>ולתרץ</b> זה צריך אני להעתיק בזה מ"ש להגאון מטעלז שיחי' על קונטריסו הנדפס בסוף ספר שדי חמד מערכת הדינים אות ח' שהאריך מאוד בענין זה במה שהסביר הרמב"ן ז"ל בחידושי שבת דאיסור חרישה עושה האדם לגמרי כיון דהיא נכבש תחת ידו וברשותו היא עומדת כל המלאכה על שם האדם הוא ובו היא תלוי' ואין הבהמה אלא ככלי ביד האומן ואינו דומה למחמר שבהמה הולכת לנפשה אלא שיש לה התעוררת מעט מן המחמר עכ"ל הרמב"ן ז"ל. ותמה הרב הנ"ל הא סוף כל סוף הבהמה מסייעת להמלאכה וא"כ הוי בגדר שנים שעשו מלאכה ועיי"ש מה שהאריך בזה לדחות דלא נוכל לומר דהוי בגדר זה אינו יכול וזה א"י דהרי הבהמה יכולה לחרוש בלא האדם. ותוכן דבריו המה דדברי הרמב"ן ז"ל המה רק למ"ד אשו משום חציו ולכן כיון שהאדם עושה כל ההכנה לחרישה והוא מסייע לזה נקראת כל המלאכה על שם האדם משא"כ למ"ד אשו משום ממונו לא יתחייב חורש בשבת כ"א כשחורש בעצמו ולא כשחורש בבהמתו אם לא כשהבהמה מושכת רק בכח קטן אשר בלא דחיקת האדם את המחרישה לצד הבהמה לא היתה יכולה לחרוש דבכה"ג הוי זה א"י וזה א"י ובהכי מתוקמא המשנה במכות (דף כ"א) דחורש בבהמתו ביו"ט חייב מלקות אבל זולת זה אינו חייב חורש בבהמתו אלו תוכן דברי הרב הנ"ל בסוף הקונטרס שם עיין שם. וזה אשר כתבתי על דבריו:
<b>נפלאתי</b> מאוד על מעכתה"ר שיחי' שרוצה לחדש דין כזה דלמ"ד אשו משום ממונו לא יתחייב חורש בבהמתו בשבת ועיקר קושיתו משנים שעשאו י"ל בפשיטות דהנה באמת הגאון מהרי"ט אלגזי ז"ל מובא בספר אמרי בינה דיני שבת סי' ל"ג כתב לחקור בשנים שעשאו נהי דפטורין מגזה"כ דקרא דבעשותה י"ל דהיינו דוקא כששניהם הם בני חיובא דאינו יכול לחייב שני אדם על מלאכה אחת משא"כ אם אחד אינו בר חיובא יש לחייב הב' ועיי"ש שכתב שלא מצא גילוי לדבר זה ותמה עליו הגאון בעל אמרי בינה ז"ל הא רש"י ז"ל כתב דעיקר המיעוט משום דזה יכול וזה יכול לאו אורחי' למיעבדה ע"י שנים וכיון דהפטור משום דלאו אורחא א"כ מה נפ"מ אם השני בר חיובא או לא:
<b>אמנם</b> הנה באמת דעת רש"י אינה מוסכמת דתליא באורחא ולאו אורחא וכללא הוא דזה יכול וזה יכול תמיד פטור אע"ג דאורחא למיעבדה בשנים. אך בזה שוב ע"כ רק מגזה"כ דבעשותה ושוב י"ל כדברי הרי"ט אלגזי ז"ל דל"ש לפטור אלא היכא דשניהם הם בר חיובא. ומעתה נראה דזה טעמא דחורש חייב בכל גווני ואינן פטורים משום שנים שעשאו דהרי באמת חרישה אורחא לחרוש בבהמתו שכן דרך כל העולם ואע"ג דבהמה יכולה לחרוש בלא כח האדם מ"מ כיון דאורחא הוא שאדם יחרוש עם בהמתו לכן מטעם לאו אורחא אינו מיפטר וכל הפטור מגזה"כ דברשותה א"כ כיון דבהמה אינה בת חיובא שוב האדם חייב ויש להכריח הדברים שהנה כתה"ר ראה כן ראי' אחת דחורש חייב בבהמתו והיינו משנה דמכות וניחא לי' דאתיא כר"י אמנם באמת מצאנו עוד מפורש בירושלמי דסנהדרין פ"ז ה"ח בזה"ל ר"ש בעי הגע בעצמך שחרש בשבת ה"ה נסקל על ידה והיא פטורה מבואר דר"ש ס"ל דחורש בבהמתו בשבת חייב מיתה והא ר"ש ס"ל דאפי' זה אינו יכול וזה א"י פטור בשנים שעשאו ונסתרו דברי כתה"ר אלא ודאי כמו"ש דכיון דלר"ש פטורה רק מגזה"כ דבעשותה זה דוקא כששניהם בר חיובא וה"ה לדידן היכא דהוי אורחא וזה מוכרח לענ"ד:
<b>איברא</b> דלאחר העיון נראה דפליגי בזה הרמב"ם והרמב"ן ז"ל דהרי באמת דעת הר"מ ז"ל דצריך קרא דלא תעשה כל מלאכה אתה ובהמתך לחייב מיתה בחורש והרמב"ן ז"ל בספר המצות שורש י"ד תמה עליו בזה דלמה צריך קרא לחרישה הא חרישה הוא לגמרי מעשה האדם עוד הקשה עליו א"כ חרישה ביו"ט מנ"ל דאסור ע"י בהמה הא ביו"ט לא כתיב אתה ובהמתך [ותמהני על מעכתה"ר שלא ראה כלל דברי הר"מ ז"ל והרמב"ן ז"ל אלו]. אמנם לענ"ד נראה דהר"מ והרמב"ן ז"ל פליגי בזה אי בעושה מלאכה בצירוף בהמתו הוי בגדר שנים שעשאו כיון דבהמה אינה בת חיובא דהרמב"ן ז"ל ס"ל דע"ז א"צ קרא לחייב את האדם כיון דבהמה אינה בת חיובא ממילא חייב האדם אמנם הר"מ ז"ל ס"ל דאין נפ"מ וסוף כל סוף כיון דהוי בגדר שנים שעשאו הו"א דאין עליו חיוב מיתה ולכן צריך קרא דובהמתך להורות דיש בחרישה חיוב מיתה ואולי באמת הוא משום זה כיון דבהמה אינה בת חיובא חייב האדם מיתה:
<b>ועפי"ז</b> יש לתרץ בטוב טעם ודעת קושי' הרמב"ן ז"ל דלדעת הר"מ ז"ל מנ"ל דחורש ביו"ט יהי' חייב מלקות דנראה לענ"ד דהר"מ ז"ל ס"ל דביו"ט יש קרא מיוחד לזה דהנה במלאכת יו"ט בפרשת בא כתיב בתוה"ק כל מלאכה לא יעשה בהם וברש"י ז"ל בשם המכילתא כל מלאכה לא יעשה בהם אפי' ע"י אחרים ועיי"ש ברמב"ן ז"ל דתמה הא אמירה לעכו"ם שבות וע"ש שכתב שהוא רק אסמכתא אמנם הר"מ ז"ל ס"ל דאינה אסמכתא רק דכוונת המכילתא ע"י אחרים היינו בצירוף מעשיו ובא הקרא לגלות דשנים שעשאו והם אינם בר חיובא יש חיוב מלקות ע"ז וזה כוונת המכילתא אפי' אם אינו עושה המלאכה בעצמו אלא בצירוף עכו"ם חייב ולכן ממילא ביו"ט חייב חורש מלקות אמנם בשבת דכתיב לא תעשה כל מלאכה משמע רק הוא עצמו שעשה מלאכה חייב מיתה ובזה יש לומר ג"כ מה דקשה לכאורה על הר"מ ז"ל דלמה בחרישה חייב מיתה ובמחמר אינו אלא לאו ולהנ"ל א"ש דעל מלקות בחרישה כבר נשמע ממלאכת יו"ט דכתיב כל מלאכה לא יעשה בהם וכ"ש שבת דחמיר מיני' וע"כ דקרא דובהמתך אתי להורות דיש בחרישה חיוב מיתה כמו עושה בעצמו וכמו דאיתרבי ביו"ט לחיובא דידי' ה"ה שבת איתרבי לחיובא דידי'. אך זה דוקא בחורש אבל במחמר שעיקר המלאכה ע"י הבהמה כמ"ש הרמב"ן ז"ל וא"כ אינו בכלל אתה ולכן במחמר אינו אלא לאו:
<b>והנה</b> ממ"ש יראה כבוד מעלתו הרמה דמשום קושיתו ממשנה דמכות דחייב מלקות בחרישה בבהמתו ביו"ט לא הי' צריך לדחוק כלל דמיירי דבהמה חורשת בכח קטן דהוי זה א"י וזה א"י די"ל בפשיטות דלמלקות אתרבי מקרא דכל מלאכה לא יעשה בהם בכה"ג דהוי אורחא ואחד אינו בר חיובא. אמנם האמת נלענ"ד דאפי' לענין מיתה פליגי בזה הר"מ והרמב"ן ז"ל אי צריך קרא דובהמתך. ואבקש תשו' כתה"ר בזה עכ"ל המכתב שכתבתי להרב הגאון הנ"ל זה ששה שנים.
<b>וממוצא</b> דברינו אתה למד ישוב לדעת הר"מ ז"ל במה שמחלק בין חורש למחמר דחורש יש עליו חיוב מיתה וכן בזה שמבואר במשנה דחורש חייב ביו"ט ע"י בהמתו אע"ג דביו"ט לא כתיב אתה ובהמתך דהוא משום דביו"ט כתיב כל מלאכה לא יעשה בהם ומזה נשמע חיוב מלקות בחורש בבהמה וגלי קרא דחורש דבהמה שוה לחורש בעצמו וה"ה בשבת חורש בבהמה חייב מיתה והסברא דאע"ג דהוי שנים שעשאו מ"מ כיון דכי אורחא הוא שוב יש לחייב לכ"ע בשנים שעשאו אם האחד אינו בר חיובא כדברי הגאון מהרי"ט אלגזי ז"ל אמנם מחמר דהוא מלאכת הבהמה לגמרי רק האדם מסייע לה במקצת ל"ש לחייבו מיתה ולכן במחמר הוי רק חיוב מלקות:
<b>וראיתי</b> בזה דבר נפלא לרבינו הגדול בעל שאגת אריה ז"ל בדיני יוה"כ סוף סימן ע"ג שכתב בזה"ל אבל איסור מחמר הוי בכלל אזהרת איסור מלאכה הנאמר ביוה"כ שהרי מלאכה זו האדם בעצמו גורם לה שתיעשה ע"י בהמה והו"ל בהמה זו כגרזן ביד החוצב בו שחייב עלי' וה"ה מחמר אלא שהתורה הקילה בלאו זה של מחמר שאין חייבין עלי' מיתה ודמי למ"ד הבערה ללאו יצאת ואפ"ה אסורה ביוה"כ מה"ת כמש"כ למעלה וה"נ דכוותי' כיון שאין לבהמה דעת וכי אזלא מחמת ששמעה לקולו ואזלא מחמתי' ועושה את המלאכה ודמי לליבה והרוח מסייעתו דחייב לגבי שבת עכ"ל. והוא מבהיל את עין הרואה שמה שכתב הרמב"ן ז"ל להסביר על מלאכת חורש אותו הלשון עצמו משמש הגאון ז"ל לענין מלאכת מחמר ולפי"ז באמת תמי' מאוד מנ"ל דהקילה תורה בלאו זה שלא נתחייב עליו מיתה בפרט לדעת הר"מ ז"ל דס"ל דכולל גם מלאכת חורש וא"כ כמו דחייב מיתה על חורש אמאי לא יתחייב מיתה על מחמר ובאמת עיקר דבריו הקדושים שמחמת שאזלא על ידי קולו הוי כליבה וליבתה הרוח אינו מובן כלל דהרי התם הוא עושה המלאכה אלא שהרוח מסייעו למלאכה וזה הוא אופן המלאכה דזורה משא"כ הכא הוא אינו עושה כלום אלא שע"י קולו הבהמה עושה המלאכה ואיך יתכן לומר עליו שהוא עושה המלאכה:
<b>וראיתי</b> בספר צפנת פענח להגאון מוהר"י שליט"א על דברי הר"מ ז"ל כאן שהביא דברי הר"ן ז"ל שכתב להסתפק אם בבהמת חבירו שייך איסור מחמר וכתב הוא דנראה לו להיפך דבבהמת חבירו חייב חטאת וחילי' דידי' מדברי הירושלמי פרק ח' דכלאים הלכה ב' דמבואר שם דהיכא דבע"כ מהלכת הוי מעשה א"כ בבהמת חבירו בע"כ מהלכת והוי מעשה וחייב מחמר חטאת אלו תוכן דבריו. ואיני יודע מה קאמר דהרי ברור הדבר דכל מחמר הוא לאו שיש בו מעשה דאל"כ לא הי' צריך לטעמא דאינו לוקה עליו משום שניתן לאזהרת מיתת ב"ד. רק דפטור ממיתה משום דאע"ג דעושה מעשה אבל המלאכה אינו עושה בעצמו והתורה הקדושה אמרה כל העושה מלאכה יומת וצריך דוקא שיהי' בעצמו עושה המלאכה אבל אם אינו עושה המלאכה בעצמו אע"ג דעושה מעשה שעיד"ז המלאכה נעשית ע"י בהמתו א"ב כרת וחטאת מלבד המלאכות שדרך עשייתן הוא רק לעשות הכנה למלאכה שע"ז חייבה רחמנא כמו מבשל ואופה וזה פירוש הגמ' דמחמר לא עביד מעשה דגופי' דהיינו מעשה המלאכה אינו עושה בגופו אע"ג דע"י קולו מהלכת הבהמה מ"מ אינו חייב חטאת וא"כ אין נפ"מ בין בהמתו לבהמת חבירו. הכלל שאנו אין לנו בזה אלא דברי הרמב"ן ז"ל שהעתקנו לעיל דבמחמר אין הוא חשיב עושה המלאכה כיון דיש לה רק התעוררת מעט מן המחמר
<b>הן</b> אמת שלפי"ז יש לעיי' במחמר בידיו את הבהמה והנהיגה שיהי' חייב חטאת לדעת הרמב"ן ז"ל ועיי' בקונטרס הנ"ל להגאון מטעלז שליט"א שכתב באמת שעפ"י דעת הרמב"ן צריך להיות כן והאריך בזה. אמנם הנה מדברי הר"מ ז"ל שכתב דלכן מחמר הוי לאו שניתן לאזהרת מיתת ב"ד משום דכולל חרישה ולא כתב מחמר בידיו נראה דפשיטא לי' לרבינו ז"ל דגם בכה"ג אין חיוב מיתה במחמר ולא משכחת לה חיוב מיתה במחמר כלל:
<b>ואולי</b> י"ל עפ"ד הנ"ל דבאמת קשה הא הוי בגדר שנים שעשאו וע"כ מצד דהוי אורחא א"כ זה דוקא בחרישה שדרך לחרוש ע"י הבהמה לכן אין אנו משגיחין אם זה יכול וזה אינו יכול רק דתמיד חייב כיון שאין הבהמה בת חיובא משא"כ במחמר דלאו אורחא לאחוז בידיו את הבהמה ולהוליכה א"כ שוב פטור תמיד מצד דהוי שנים שעשאו. אך לפי"ז אם יהי' באמת קשה על הבהמה בעצמה להוציא העגלה עם המשא שעלי' והוא אוחז ברסן הבהמה ומסייע להוצאת המשא בוודאי יהי' חייב דהוי זה א"י וזה א"י והוי אורחא. ויש להאריך הרבה בדבר זה לברר אותו להלכה ואין כאן מקומו וכתבנו ראשי פרקים לעורר לבב המעיין:
<b>ג</b><b>)</b> <b>עתה</b> זכינו לספר הבהיר אגלי טל וראיתי במלאכת חורש ס"ק א' שכתב לברר דעת הר"מ ז"ל במלאכת חורש דלכן צריך קרא דל"ת מלאכה אתה ובהמתך דמחמר אע"ג דחורש הוי מלאכה שחייבין עלי' מיתה כיון דהוי זה א"י וזה א"י והבהמה אינה בת חיובא לכ"ע חייב. אמנם מפאת שאם באנו לדון אל הפעולה הוי פעולת הבהמה בלא מחשבה וכיון דמלאכת מחשבת אסרה תורה א"כ לכאו' ליכא אלא חצי מלאכה אך מדגלי רחמנא לא תעשה מלאכה אתה ובהמתך ויש איסור על האדם שתעשה הבהמה מלאכה על ידו וקשה הא אינו מלאכה כיון דלאו מלאכת מחשבת הוא וע"כ דמחשבתו מהני למלאכת הבהמה שתהי' בכלל מלאכת מחשבת וא"כ ממילא יש חיוב מיתה בחורש. ואין להקשות הא זה נשמע מעשה דשביתת בהמתו. זה אינו דהתם י"ל משום דבהמה לעצמה יש לה מחשבה כמו דמוכח מחינוך דקטן אע"ג דקטן אין לו מחשבה וע"כ דלעצמו יש לו מחשבה משא"כ כשאנו דנין לענין אדם ל"מ מחשבתם ולכן צריך ללמוד ממחמר דיש איסור על האדם וע"כ משום דמחשבתו מועיל למלאכת הבהמה. ועפי"ז לא קשה קושית הרמב"ן ז"ל משביעית [דמיו"ט בלא"ה ל"ק דיו"ט ושבת חדא הוא] דבשביעית לא צריך מלאכת מחשבת וממילא ידעינן דחורש חייב. אלו תוכן דברי קדשו של רבינו הגדול שליט"א והמה קלורין לעינים בדעת הר"מ ז"ל:
<b>אמנם</b> יש להעיר קצת במ"ש רבינו שליט"א דמעשה דשביתת בהמתו לא נשמע דמחשבת האדם מהני לבהמה די"ל דהוא מטעם דכשהיא לעצמה יש לה מחשבה ומייתי ראי' מחינוך דקטן. הנה בזה הרגיש רבינו בעצמו שדבריו המה נגד מרן זצוק"ל בתשוב' הרי"ם שדעתו הקדושה דקטן גם כשהוא לעצמו אין לו מחשבה וכן מבואר בטו"א חגיגה (דף ו') ד"ה איזהו קטן וד"ה שנאמר עיי"ש באורך שביאר בפשיטות דקטן אין לו מחשבה כלל והא דמחויב בחינוך היינו משום דקטנותו גרם לו והא דקיי"ל דקטן שאינו יכול לילך אינו מחויב בראיי' עיי"ש מה שביאר הדבר. ובאמת בעיקר הדבר אם בהמה לעצמה יש לה מחשבה יש לתלות בפלוגתת רש"י ותוס' נזיר (דף י' ע"א) עיי"ש ברש"י ד"ה כסבורה פרה זו נראה דשייך מחשבה בפרה. אמנם בתוס' שם ד"ה פרה זו כתבו בזה"ל ולא שהפרה עצמה חשבת כן שהרי אין לה דעת לסבור ולחשוב וכו' עיי"ש היטב. נראה דס"ל דגם בהמה לעצמה אין לה מחשבה. וכבוד ידידי הרב הגדול מוהר"מ מענדיל נ"י מפ"ק העיר מדברי הגמ' ב"ק (דף ל"ה ע"א) מה הוא דקבעי לי' אף שורו דקבעי לי' מבואר מדברי הגמ' לכאורה דמשכחת לה מלאכת מחשבת בשור ואם הי' שור בר חיובא על מלאכת שבת הי' משכח"ל שיהי' חייב משום מלאכה. אך באמת אינו ראי' דהרי כוונת הגמ' רק דבכה"ג הוי באדם מלאכת מחשבת. ואע"ג דבשור אפי' אם אנו רואין שעושה כ"ז בהשכל ודעת מ"מ לא יתכן לומר עליו שיש בו דעת והוי בגדר מלאכת מחשבת מ"מ באדם כה"ג חייב עליו. ויש לעיי' עוד בזה ואכ"מ:
<b>אך</b> באמת הא י"ל בפשיטות דלכן צריך לזה קרא דמחמר דמעשה דשביתת בהמתו הו"א כיון דכתיב למען ינוח ודרשינן במכילתא שיהי' לה נייחא וא"כ י"ל אע"ג דבהמה אין לה מחשבה ואינה בגדר מלאכת מחשבת מ"מ כיון דאצל האדם הוא מלאכה שוב אמרה התורה שאסור להניח לבהמה לעשות מלאכה זו ולא מיבעי' לדעת מרן הב"י ז"ל שרוצה לומר מה"ט אפי' בחי נושא את עצמו לאסור ש"ב בודאי י"ל כן אך אפי' להחולקין היינו טעמא משום דלא יתכן לומר שהתורה אסרה בבהמה מה שמותר באדם דהרי ע"כ צ"ל דענין זה שאסרה התורה שביתת בהמתו משום צער הבהמה ע"כ הכוונה משום דבהמה רואית שבעלים שלה אינו עושה מלאכה והיא עושית מלאכה מזה הוי צער ואמרה תורה שבהמה תהי' שוה לבעלים בזה ולכן מה שהבעלים מותרין בשבת מה"ת לא יתכן לאסור בבהמתו אבל המלאכות שאסורין לישראל בשבת אע"ג דאינן אסורין בהם מה"ת אלא כשהוא במלאכת מחשבת וזה ל"ש בבהמה מ"מ ע"ז שוב אמרינן מלמען ינוח דבהמה צריך שתשבות כמו האדם וא"כ מקרא דלמען ינוח בלבד לא הוי ידעינן דמהני מחשבת האדם לבהמה דהו"א דעשה דשביתת בהמתו הוא אפי' בלא מלאכת מחשבת לכן צריך קרא דמחמר דהחיוב משום מלאכה כמפורש בתוה"ק. וא"כ ע"כ משום דמחשבת האדם מהני למלאכת הבהמה. ונראה דרבינו שליט"א משום דס"ל דקושטא דמילתא הוא דבהמה יש לה מחשבה לעצמה לכן כתב מטעם זה אמנם גם לדעת הטו"א ומרן זצוק"ל בתשו' הרי"מ דגם קטן אין לו מחשבה א"ש דברי רבינו שליט"א כמוש"כ:
<b>ומש"כ</b> רבינו שליט"א על קושית הרמב"ן ז"ל מיו"ט דלק"מ דשבת ויו"ט חדא הוא לכאורה קיצר במובן ונשאלתי ע"ז מח"א שנראה שדחה דברי הרמב"ן ז"ל בגילה דחוטתה דהרי ידוע כמה כרכורים כרכרו רבותינו גדולי האחרונים ז"ל לענין תחומין ולענין מחמר ולענין ש"ב ביו"ט אם הוא דאורייתא ורבינו שליט"א כתב בקצרה דשבת ויו"ט חדא הוא. אך באמת דבריו שליט"א ברורים מאוד דלשיטתו דבאמת יש בחורש מלאכת חיובא והא דצריך קרא דמחמר היינו דבלא"ה הו"א דלא מהני מחשבת האדם לבהמה ואם כן ל"ה כל המלאכה מלאכת מחשבת. וא"כ זה דוקא גבי שבת אבל ביו"ט דלא נסמך כלל למלאכת המשכן א"כ לכאורה מנ"ל דביו"ט צריך מלאכת מחשבת כלל ועכצ"ל דיו"ט ושבת חדא הוא ואין להחמיר ביו"ט יותר משבת וכיון דשבת מלאכה שאצל"ג ומקלקל פטור ה"ה ביו"ט ומעתה כיון דגלי קרא בשבת דמחשבת האדם מהני לעשות מלאכת הבהמה מלאכת מחשבת ממילא ה"ה ביו"ט חורש חייב וח"ו רבינו שליט"א לא בא לדחות קושית הרמב"ן ז"ל דהרמב"ן לשיטתו דהי' ס"ל דדעת הר"מ ז"ל דצריך קרא לגוף חיובא דחורש בוודאי יפה הקשה א"כ יו"ט מנ"ל אמנם לפי"מ שביאר רבינו שליט"א כוונת הר"מ ז"ל שפיר כתב דמיו"ט לק"מ. ואם כי הדברים פשוטין כתבתי על הספר לבאר דה"ק לתועלת המעיין:
<b>ועיקר</b> קושית הרמב"ן על הר"מ ז"ל דצריך קרא לחורש בשבת מנ"ל דחורש ביו"ט ושביעית חייב יש להעיר לכאורה דמאי קשיא לי' לרבינו הרמב"ן ז"ל דהרי זה ברור אף לפי שיטתו בדעת הר"מ ז"ל דלולא קרא דאתה ובהמתך הו"א דחורש אינו חייב מיתה מ"מ ע"כ צ"ל דטעמא דהר"מ ז"ל משום דהוא אינו עושה כל המלאכה לגמרי ואינו בכלל מלאכה דשבת וקשה מה בכך הא עכ"פ שנים שעשאו הוא ואורחא הוא וא"כ אמאי לא יהי' חייב וע"כ דהר"מ ז"ל ס"ל כיון דהוי זה יכול וזה יכול אע"ג דאורחא הוא אתמעט מקרא דבעשותה דשנים שעשו פטורין ומעתה כיון דקרא זה נאמר גבי חטאת א"כ י"ל דדוקא מכרת וחטאת נתמעטו שנים שעשאו משא"כ לענין לאו י"ל דחייבין בכה"ג וא"כ לק"מ קושית הרמב"ן ז"ל מיו"ט ושביעית:
<b>ובאמת</b> כבר העירו האחרונים בזה לענין שנים שעשאו אם דוקא בשבת פטורין שנים שעשאו או דכללא הוא בכ"מ דשנים שעשאו פטורין ומדברי הרמב"ן ז"ל נראה מבואר דפשיטא לי' דאין נפ"מ בין שבת לשאר איסורין דאל"כ אף א"נ דס"ל דיו"ט דינו כשבת אבל מה יקשה משביעית ומנ"ל דלענין שביעית שנים שעשאו פטורין:
<b>ובאמת</b> הגאון מליסא ז"ל בספר מקו"ח בהגהות על המג"א סי' רס"ו כתב בפשיטות דשנים שחרשו בשביעית חייבין ותמהני שאשתמיט מיני' דברי הרמב"ן ז"ל הנ"ל שמוכרח מדבריו להיפך. ועיקר ראית הגאון בעל מקו"ח ז"ל מהא דצריך קרא לשנים שהרגו דפטורים וכן לשנים ששחטו בחוץ לא מייתי לה מקרא זה רק מקרא אחרינא וע"כ דלא ילפינן לאו מכרת וצריך קרא דש"ח למיפטרה ממלקות. יש לדחות בטו"ט דהנה הראי' משפכ"ד אינה ראי' כלל די"ל דסד"א דשפכ"ד דהוא משבע מצות ב"נ והוזהרו עלי' קודם מ"ת ופשיטא דבב"נ גם שנים שהרגו חייבין א"כ הסברא נותנת דלא יצאו במ"ת להקל מחיובן הקדום לכן צריך קרא דגם בשפכ"ד שנים שעשו פטורין ולפי"ז ממילא מתורץ הא דצריך קרא בשחוטי חוץ דשנים שאחזו בסכין ושחטו בחוץ דפטורין לפימ"ש לעיל בפרשת וארא אות ד' בשם הראב"ד ז"ל שכתב דלכן צריך קרא בשחוטי חוץ ההוא ולא אנוס דאל"ה הו"א כיון דכתיב בש"ח דם שפך איתקש לשפכ"ד דאמרי' בהו יהרג וא"י ה"ה בש"ח. מבואר מזה דיש להקיש ש"ח לשפכ"ד. ומעתה י"ל עפ"מ דמבואר ברשב"א ז"ל בחידושי ב"ק (דף נ"ג ע"ב) סוד"ה שור ואדם דאף לפי"מ דקיי"ל הכוהו עשרה בני אדם בעשרה מקלות פטורין משום דליכא כל נפש מ"מ זה דוקא אם הכוהו בי' מקלות אבל אם אחזו במקל אחד והכוהו כולם חייבין עיי"ש וא"כ כיון דבשפכ"ד בכה"ג חייבין ושנים שעשאו הו"א דגם בש"ח יהיו חייבין שנים שאחזו בסכין אחד ושחטו כיון דש"ח איתקש לשפכ"ד ושפיר צריך קרא לפטור בש"ח שנים שעשאו ויהי' מזה ראי' לדינו של הרשב"א הנ"ל וזה נכון. ועיי' בריטב"א קידושין (דף מ"ג) שם שהרגיש ג"כ בזה דצריך קרא בשחוטי חוץ ולא ילפינן מבעשותה. ותי' דהו"א דילפינן מהעלאה. נראה ג"כ דס"ל בפשיטות דמבעשותה ילפינן לפטור ממלקות ג"כ דאל"ה מאי קשיא לי'. ויש להאריך עוד בכ"ז ויבואר אי"ה במקום אחר:
<b>ז</b><b>)</b> <b>הרמב"ן</b> ז"ל בספר המצות כתב שלדעתו ראוי למנות מצות כיבוד אב ואם לשני מצות כיון דהמצות הוא בגופין נפרדין ואין כיבוד האחד משום הב' וא"כ צריך להיות ב' מצות וראיתי להאחרונים שכתבו להוכיח כשיטת הר"מ ז"ל דאינה אלא מצוה אחת מהא דמבואר בסנהדרין (דף נ"ו ע"ב) די' מצות נצטוו במרה ז' שקבלו עליהן ב"נ והוסיפו עליהן דינין ושבת וכיבוד או"א, מבואר בגמ' דלא חשיב כיבוד אב ואם אלא בחדא מצוה והוא ראי' נכונה לכאורה:
<b>ודרך</b> פילפול לחדד התלמידים י"ל דהנה באמת הא דחייבין בכיבוד אב הוא רק מצד רוב כמבואר בחולין (ד' י"א) וא"כ לפימ"ש הפוסקים דבב"נ לא אזלינן בת"ר א"כ בוודאי קודם מתן תורה אמאי היו חייבין בכיבוד אב אמנם נראה כיון דכתיב בתוה"ק כבד את אביך ואת אמך כאשר צוך ודרשינן כאשר צוך במרה נראה דבמרה נצטוו על הכל שנצטוו בסיני ונצטוו גם על בעל אמו דדרשינן מאת אמך וא"כ שפיר נצטוו גם במרה על כאו"א כיון דאפי' אי לאו אביו הוא עכ"פ בעל אמו הוא וחייב בכיבוד ולפי"ז כיון דבכיבוד אב קודם מ"ת הי' עיקרו משום כיבוד אם שוב אין למנותו לב' מצות כמו שאין מונין בעל אמו ואשת אביו מה"ט וכמו"ש הרמב"ן ז"ל בשורש הב' משא"כ לאחר מ"ת יש לומר דהוא ב' מצות כיון דנתנה תורה ונתחדשה הלכה דאזלינן בתר רוב א"כ ממילא כיבוד אב הוא מצוה בפ"ע וי"ל בזה דהר"מ ז"ל והרמב"ן ז"ל אזלו לשיטתם דהנה בב"נ אי ספיקא דאורייתא להחמיר מה"ת או להקל כבר כתב הפרמ"ג דזה תליא בפלוגתת הר"מ והרמב"ן ז"ל אי ספיקא דאורייתא מה"ת לקולא בישראל ויליף לה מקרא דספק ממזר א"כ מסברא חיצונה ספק תורה לחומרא וא"כ קודם מ"ת הי' צריך להחמיר בספק ולפי"ז הר"מ ז"ל לשיטתו שפיר הוכיח מסוגיא זו דכאו"א אינו אלא מצוה אחת מדלא מנה לה בתרתי. ואין לומר כיון דכיבוד אב הוי רק מכח רוב לא היו מצווים ע"ז. זה אינו דקודם מ"ת הוי אזלינן בספק להחמיר מה"ת. משא"כ הרמב"ן ז"ל לשיטתו דס"ל ספיקא דאורייתא מה"ת להחמיר א"כ קודם מ"ת הוי אזלינן בספק להקל וא"כ זה שנצטוו במרה על כיבוד אב ע"כ מכח בעל אמו וכיון שכן שפיר אינו נמנה אלא למצוה אחת משא"כ לאחר מ"ת יש למנותו לשני מצות:
<b>איברא</b> דזה רק לפילפולא אבל לקושטא דמילתא אין זה מספיק לשיטת הרמב"ן ז"ל דס"ל דמיום שבא א"א ע"ה לברית בכלל ישראל יתחשבו וכמו"ש בחידושי עה"ת סוף פרשת אמור ומה שנראה בענין זה בדרך פילפול קרוב יותר למרכז בסגנון הנ"ל דהנה באמת הא דאמרינן בגמ' סנהדרין הנ"ל דשלש מצות שהוסיפו הוא שבת וכיבוד אב ואם ודינים אינו מוסכם ונראה דרק ר' יהודה קאמר לה דהוא דרש כאשר צוך במרה עיי"ש בסוגיא. אמנם ברש"י עה"ת פרשת בשלח (ט"ו כ"ה) בקרא דשם שם לו חק ומשפט כתב לפרש הג' מצות שבת פרה אדומה ודינין ולא חשב כאו"א וצריך להבין במה פליגי. לכן נראה דבאמת פליגי בזה אי כאו"א הוא מצוה אחת או ב' מצות דהנה י"ל דדבר זה תליא אי כיבוד אב משל אב או משל בן דאי נימא דכיבוד אב הוא רק משל אב שפיר י"ל דנמנה לב' מצות משא"כ א"נ דכיבוד אב הוא משל בן אינו נמנה אלא למצוה אחת דהנה באמת הקשו איך יכול לומר דכיבוד אב הוא משל בן הא י"ל דילמא לאו אביו הוא ואין הולכין בממון אחר הרוב. אך י"ל כנ"ל דעכ"פ בעל אמו הוא וא"כ גם בכיבוד אב צריך לבוא לכיבוד אם ושוב נמנה רק למצוה אחת משא"כ להלכה דכיבוד אב משל אב שפיר י"ל דנמנה לב' מצות. ומעתה א"ש דר"י לשיטתו דס"ל בקידושין (דף ל"ב ע"א) דכיבוד אב משל בן א"כ ס"ל דנמנה למצוה אחת שפיר דרש כאשר צוך במרה והוי בהנך ג' כיבוד אב ואם אבל להלכה אמרינן דהוי ב' מצות ומנין פרה אדומה בהדי שלשה אלו. והבן:
<b>איברא</b> דלכאורה יש להכריח דלכ"ע נצטוו על כ"א במרה דהנה לכאורה צריך מובן ענין בן סורר ומורה שהתורה חייבתו מיתה על שם סופו אמאי החמירה רחמנא בבן סו"מ לחייבו על שם סופו ומלבד זה הסברא דעל שם סופו קשה להבין כיון דעתה אינו בר חיוב מיתה ועוד קשה דהרי התוה"ק אמרה בבן סו"מ ובערת הרע מקרבך נראה דגם עתה הוא בגדר הרע. ועיין ברמב"ן ז"ל בפרשת תצא שכתב בזה"ל והנה יש עליו שני עונשין. א' שהוא מקלה אביו ואמו וממרה בהם. והשני שהוא זולל וסובא עובר ע"מ שנצטווינו קדושים תהיו. ונאמר עוד ואותו תעבודו ובו תדבקון כאשר פירשתי שנצטווינו לדעת השם בכל דרכיו וזולל וסובא לא ידע דרך ד' עכ"ל. ונראה ביאור הדברים דהנה באמת במצות כיבוד או"א נצטוו במרה והנה במרה הי' להם דין ב"נ ובב"נ אזהרתן זו מיתתן וא"כ קודם מ"ת הממרה באביו ובאמו הי' חייב מיתה אמנם במתן תורה ניטל זה העונש מהם. וצריך להבין הענין מפני מה במ"ת יצאו ישראל לקולא בהרבה עונשי מיתה כגון בגזל וכיו"ב:
<b>אמנם</b> כבר כתבתי במק"א שהענין הוא כיון שנתקדשו ישראל במתן תורה בכל הענינים ונפסקו מזוהמתן לכן הקילה התורה בעונשן כיון דאע"פ שחטאו יכולין לחזור לדרכי השי"ת ע"י תשובה ומע"ט ומעתה י"ל דזה הוא ענין בן סו"מ שהוא זולל וסובא ג"כ כיון דכלל הוא דזולל וסובא לא ידע דרכי ד' ושוב א"א לו לשוב להשי"ת אדרבה עוד נתקלקלו מעשיו להבא לכן העמידה אותו התוה"ק על הדין הקדום דאזהרתן ז"מ. וזהו טעם נכון מאוד עפ"י דברי הרמב"ן ז"ל שבן סו"מ בצירוף זולל וסובא חייב מיתה. ומעתה זה דוקא אם נאמר שנצטוו בכ"א במרה משא"כ א"נ דנצטוו בסיני וא"כ לא הי' חיוב מיתה כלל בבן סו"מ וא"כ איך אפשר לומר דנהרג על שם סופו:
<b>אמנם</b> לקושטא דמילתא אין זה הכרע כלל וי"ל ביאור הענין בבן סו"מ בפשיטות עפמ"ש רש"י ז"ל בקרא דלמען יאריכון ימיך ואם לאו יקצורון שד"ת נדרשין מכלל הן לאו מבואר מדברי רש"י ז"ל דיש עונש מיתה ביד"ש למקלה אביו ואמו והנה בסנהדרין (ד' פ"ב) מבואר דמי שחייב מיתה בידי שמים שוב אין עונש כ"כ אם הורגין אותו בידים עיי"ש לענין טמא ששימש בטומאה וצריך לומר הטעם בזה דבאמת בר קטלא הוא אלא בישראל כיון דיכול לעשות תשובה ולשוב לדרכי השי"ת לכן התוה"ק חסה עליו שלא יהרג בב"ד. ומעתה י"ל דזה ענין בן סו"מ אם הוא זולל וסובא ג"כ כיון דבסופו בוודאי לא ישוב ואדרבה עוד יוסיף להרע לכן חייבה התוה"ק אותו מיתת ב"ד ושפיר הוי עתה בגדר רע ומתקיים בי' ובערת הרע מקרבך וזה נכון:
<b>ועוד</b> אפשר לומר בזה דאע"ג שזה נראה פשוט דב"נ אינו מוזהר על כיבוד אם ואם. כמו שמבואר בנזיר (דף ס"א ע"א) דרוצה הגמ' למעט ב"נ מנזירות משום שאינו מוזהר על כיבוד אביו דאין לומר דבדקדוק נקטה הגמ' כיבוד אביו דוקא משום דבב"נ לא אזלי' בת"ר וא"כ י"ל תמיד דילמא לאו אביו הוא ולכן אינו חייב על כבודו ז"א דא"כ אמאי לענין ירושה אמרינן שם בפשיטות דנכרי יורש את אביו ד"ת ועכצ"ל דברוב שכבר הוחזק גם בב"נ אזלינן בת"ר כיון דמוחזק שהוא בנו יורשו וה"ה לענין כיבוד וזה פשוט. אמנם בכל זאת נראה דזה רק לענין דיני כיבוד כגון מאכילו ומשקהו דזה נכלל בגדר כיבוד בזה אין ב"נ מוזהר אבל לענין שיהי' חייב לשמוע דברו וכן לבזותו זה גם ב"נ מצווה דהוא בכלל דינים כמ"ש הרמב"ן ז"ל לענין אונס ומפתה וכיו"ב ה"ה שאסור מה"ט לבזות אביו ואמו וכן חייב לשמוע דבריהם וכן מוכרח מהא שאמרו חז"ל גבי אליפז בן עשו שביקש להרוג את יעקב מפאת מה אעשה לציווי של אבא נראה דב"נ ג"כ חייב לשמוע לאביו ועיין בספרי חמדת ישראל בדיני ב"נ אות י"ג. וא"כ א"ש בפשיטות הא דבן סו"מ נהרג על שם סופו דזה שאסור לבזות לאו"א הוא מדיני ב"נ וחייב מיתה ע"ז כנ"ל. שוב ראיתי במפורשים שכתבו כן לענין כל ארורים שבתוה"ק בפרשת תבוא שכולם הם מצות שגם ב"נ מוזהרים עליהם שבזה נכללו ישראל בארור אם לא יקיימו אותו. ויבואר אי"ה במקומו וכאן אין להאריך יותר:
<b>ח</b><b>)</b> <b>בתוס'</b> ב"ק (דף צ"ד ע"ב) בד"ה בימי רבי כתבו דהא דגזלנים ומלוי בריבית אם החזירו אין מקבלין מהם היינו דוקא מאותם בני אדם שרוב עסקם בכך. וכתב הפנ"י ז"ל בזה"ל והא דמקשה בסמוך מהניח להם אביהם מעות של ריבית צ"ל דזה הלשון משמע להם שעיקר המעות שהניח הי' של ריבית וכן מוכח בגמ' דמקשה בסמוך איקרי כאן ונשיא בעמך וכו' ואי שלוה בריבית באקראי לא יהי' מסתבר שלא יהיו בניו חייבים בכבודו בשביל כן ועוד דכבר אפשר שהי' סבור שאין כאן ריבית קצוצה אלא ע"כ דמשמע לי' לתלמודא דאיירי שנתעסק בפרהסיא בריבית עד יום מותו עכ"ל. והנה מתוך דברי רבינו הגדול בעל פנ"י ז"ל יוצא לנו דבר חדש דהא דאמרינן דבאביו רשע אינו חייב לכבדו היינו רק במפורסם שהוא רשע אבל בשביל שעושה מעשה רשע באקראי בעלמא ולא נתפרסם שהוא רשע חייבין לכבדו:
<b>ונראה</b> להביא ראי' לדברי הפנ"י מחולין בסוגיא דרוב דמקשינן ממכה אביו ואמו ודילמא לאו אביו הוא ודחינן דחבושין בבית האסורין וקשה אמאי לא אמרינן כפשטא אמאי חייב מיתה ודילמא אביו רשע ואינו חייב על הכאתו וע"כ מצד חזקת כשרות והוא חזקה דאתיא מכח רובא דרוב בני אדם כשרין הם וש"מ דאזלינן בת"ר אלא ודאי כדאמרן דאפי' אם הוא רשע באמת כיון דאינו מפורסם לרשע חייב לכבדו וטעמא דמילתא י"ל עפימ"ש הרמב"ן ז"ל בחידושיו כאן בטעם מצות כיבוד אב משום דהוא שותף ביצירה והוי כ"א כיבוד שמים א"כ כ"ז שלא נתפרסם לרשע הוי פוגם בכבוד שמים כיון דלנו אינו מוחזק לרשע הוי פגם. וזה נכון בסברא:
<b>ויש</b> להעיר דרך פילפול עוד ראי' לדעת הפנ"י ז"ל מהא דמו"ק (דף טו"ב ע"ב) באמתא דבי רבי חזיתי' להאי גברא דהוי מחי לבנו הגדול אמרה ליהוי האי גברא בשמתא דקעבר על לפני עור לת"מ. ועיי' ביד מלאכי כללי הלמ"ד אות שס"ז שדייק מכאן דאפי' אם אינו מכשיל את בנו ג"כ עובר על לפנ"ע בהחלט דאל"כ עדיין לא עבר על לפנ"ע ואמאי משמתין אותו עיי"ש. וקשה הא אם נחליט דעבר על לפנ"ע אפי' אם אין הבן נכשל א"כ הוי רשע ושוב הבן מותר להכותו ושוב אינו מכשיל כלל הגם די"ל לאידך גיסא ג"כ דא"נ דאינו מכשיל ולא עבר על לפנ"ע א"כ אסור להכותו ושוב עובר על לפנ"ע עכ"פ איך משמתין אותו לומר דעבר בהחלט על לפנ"ע הלא א"נ דעבר בהחלט על לפנ"ע הרי לא עבר כלל. ובאמת יש לעיי' בלא"ה כיון דהמרים יד על חבירו נקרא רשע וכ"ש במכה אותו א"כ נראה פשוט דה"ה מכה בנו כיון דנראה דלא איירי לדבר מצוה וא"כ שוב אין הבן חייב בכבודו וליכא לאו דלפנ"ע אלא ודאי כדברי הפנ"י ז"ל דאם עובר באקראי בעלמא ויכול להתנצל דאינו נתפרסם עיד"ז בעיני העולם לרשע חייב הבן בכיבוד. שוב מצאתי בספר חסידים סי' תקפ"ד בסוף דבריו הקדושים שכתב בזה"ל ואי נפשך לומר בעושה מעשה עמך אין זה ידוע לבני אדם לכך לא אצער את אבי עכ"ל נראה ג"כ כדברינו. ואע"פ שיש לומר ג"כ כוונה אחרת בדברי הס"ח שמתירא מפני החשד כיון שהעולם א"י שאביו אינו עושה מעשה עמך אמנם יותר נראה דכוונתו כדברינו הנ"ל דבכה"ג חייב בכיבוד אב. ועיי' בספר פתחי שערים על איזהו נשך הביא דברי הפנ"י ז"ל הנ"ל ולא הרגיש כלל בדברי' אלו ולענ"ד דכוונתו כמ"ש:
<b>ט</b><b>)</b> <b>ברבינו</b> בחיי בקרא דלא תענה ברעך עד שקר כתב בזה"ל לא אמר באחיך כמשפט הכתובים. לא תשיך לאחיך. לכל אבידת אחיך וכיו"ב. כי שם היו דורשים אחיך ולא עכו"ם וכאן הזהיר אפי' על העכו"ם כי כן מצאנו וישאלו איש מאת רעהו והוא נאמר על המצריים עכ"ל. והנה מבואר מדבריו דבר חדש מאוד דישראל המעיד שקר לב"נ עובר בלא תענה אע"ג די"ל דאם נוגע לישראל ליכא ל"ת כיון דדרשינן ראה ויתר גוים עמד והתיר להן ממונם מ"מ זה דוקא לנו אבל ישראל המעיד שקר בין ב"נ לב"נ קם דינא דאיכא לאו דלא תענה ברעך. ובזה א"ש שלא יקשה על רבינו בחיי ז"ל מפרשת שומרים וכיו"ב דכתיב בתוה"ק רעך וממעטינן עכו"ם דזה בוודאי לפי האמת במה שנוגע בין ב"נ לישראל נתמעט ואינו בכלל ריע כיון דראה ויתר גוים כנ"ל וכוונת רבינו בחיי הכא בעדות ב"נ לב"נ. ויותר נראה דאע"ג דדרשינן ראה ויתר גוים היינו דוקא לקחת ממונם לנו שזה הוא ענין הפקר שהתוה"ק הפקיר לנו ממונם אמנם להעיד עדות שקר אסור מה"ת והוא בכלל לא תענה ואינו ענין זה לזה שענין עדות שקר הוא איסור בפ"ע אפי' אם אין בו נפ"מ לחיוב ממון כמו"ש הרמב"ן ז"ל בפרשת ואתחנן בקרא דלא תענה ברעך עד שוא ולכן אע"ג דממונו הפקר בלא"ה לישראל ויכול לזכות בו בע"כ מ"מ אסור לו להעיד שקר כדי שיוציא זה עפ"י דין והבן:
<b>ובזה</b> יש לומר דבר נכון מאוד לתרץ הקושיא מה שבדברות ראשונות נאמר "שקר" ובדברות האחרונות "שוא" דהנה זה שהקב"ה התיר לנו ממונם היינו אחר שקבלו ישראל את התורה הקדושה אמנם דברות הראשונות כבר כתב הגאון בעל כלי יקר ז"ל שנאמרו לב"נ ג"כ עיי"ש שהרחיב הדיבור בזה לתרץ כמה דברים אשר נשתנו בדברות הראשונות לדברות האחרונות וא"כ כאשר נאמרו הדברות ראשונות לא נאמרו באופן שהותר לנו ממונם לכן אע"ג דרעך כולל גם ב"נ מ"מ סגי לשון שקר כיון דגם לב"נ יש תועלת לענין ממון בזה שמעיד אמת משא"כ בדברות האחרונות דרק לישראל נאמרו וכבר הותר ממון הב"נ א"כ אם הי' כתיב לא תענה ברעך עד שקר הי' נתמעט מזה ב"נ אם יש לו דו"ד עם ישראל לכן כתבה התוה"ק "שוא" להורות זה דלאו זה אינו תלוי בחיוב ממון דוקא ולכן נשאר אזהרה דל"ת דרעך נגד ב"נ ג"כ:
<b>אמנם</b> כן בעיקר דברי רבינו בחיי ז"ל דישראל עובר בל"ת אפי' נגד ב"נ צ"ע דא"כ נימא דגם בדיני הזמה איתא אפי' אם מעיד לב"נ עדות והוזם וזה ודאי בדותא ואין לומר דענין הזמה שאני כיון דכתיב בהו והנה עד שקר העד שקר ענה באחיו ועשיתם לו כאשר זמם לעשות לאחיו א"כ ממילא ב"נ נתמעט מדיני הזמה דאע"ג דעבר בלא תענה מ"מ ל"ש לעשות בו כאשר זמם זה אינו דהרי מבואר במס' ב"ק (דף פ"ח ע"א) דמקשינן בגמ' לר"י אלא מעתה זוממי עבד יהרוגו כיון דאינו בכלל אחיו ותרצינן כיון דכתיב ובערת הרע מכל מקום הרי מבואר כיון דעבר בלא תענה הוי בכלל ובערת הרע ועושין בו דין הזמה וא"כ יהי' כן הדין ג"כ בישראל שהעיד שקר נגד ב"נ וזה א"א להיות כיון דגם ישראל ההורג ב"נ אינו נהרג. ואין לומר דהוא הנותנת כיון דהתוה"ק מיעטו ממיתה ההורג ב"נ א"כ מכ"ש דהרוצה להרגו ע"י עדות שקר אינו חייב מיתה כמבואר ריש מכות ומה הסוקל אינו נסקל וכו'. זה אינו דאמרינן בגמ' א"כ בטלת תורת עדים זוממין ומבואר מסוגי' דלא דרשינן ק"ו זה וא"כ צריך להיות הדין דישראל המעיד שקר בב"נ והוזם יהי' נהרג וזה קשה מאוד להעלות על הדעת:
<b>איברא</b> דשלשה תשובות בדבר. א) לפי פירוש התוס' ב"ק שם נראה דבאמת לר"י זוממי עבד אינן נהרגין משום דכתיב לאחיו ותי' הגמ' ובערת הרע מכל מקום קאי על העבד [ואם אמנם כי הדבר קשה מאוד דמנ"ל לתוס' דעבד נהרג עד אשר צריך לחדש דבר כזה דעבד נהרג אפי' אם הוי עדות שאאילה"ז. ומ"ש הנוב"י בתשו' סי' ע"ד מדכתיב קרא דנקום ינקם ועיי"ש שכתב די"ל דכוונת הגמ' דמשכח"ל קרא דהרג בפני ב"ד וזה כוונת הגמ' והוי דומיא דטריפה. וזה מבהיל עין הרואה שגאון כזה לא זכר בעת כתבו דהאי קרא קאי באדון שהרג את עבדו וכבר הרגיש בזה הגאון ר"ב פרענקיל ז"ל בהגהותיו ומכאן מוסר השכל להלומדים אשר כל מגמתם לתפוס את המחברים בשגיאות ומזה יוכיחו כי כל הספר אין בו מועיל] אבל העדים אה"נ דאינן נהרגין אע"ג דעברו על לא תענה מ"מ כיון דכתיב אחיו בדיני הזמה ל"ש בהם דין הזמה נגד עבד וא"כ ה"ה בישראל נגד ב"נ אינו בכלל הזמה מה"ט דאחיו כתיב:
<b>ב</b><b>)</b> <b>אפי'</b> א"נ כמו שנראה מלשון רש"י ז"ל דקושית הגמ' על הזוממין ופשיטא להש"ס כיון דעבד נהרג וגולה ע"י ישראל ועבד הרי הוא כישראל צריך שיהי' בי תורת עדות שאילה"ז וע"ז תירץ הגמ' ובערת הרע מ"מ. מ"מ י"ל דזה דוקא אליבא דר"י דס"ל דעבד נתמעט מלאחיו צריך לדחוק דעדים זוממין נהרגין אע"ג דאי בכלל אחיו אבל לרבנן אמרי' דלאחיו דוקא ולכן בב"נ אינו נהרג כיון דישראל לא העיד שקר באחיו:
<b>ג</b><b>)</b> <b>מלבד</b> זה נראה דאפי' א"נ דישראל המעיד בע"כ נהרג אע"ג דלאו אחיו הוא מטעם ובערת הרע מ"מ בישראל שהעיד שקר על ב"נ ל"ש לחייבו משום ובערת הרע כיון דאפי' אם הרגו בידים אינו נהרג. ולא נוכל לומר דעדות שהוא בדיבור יעשה חיוב מיתה מה שבידים אינו חייב מיתה. ואע"ג שנראה מגמ' מכות הנ"ל דלא דרשינן ק"ו זה משום דא"כ בטלת תורת עדים זוממין מכל מקום נראה לי דזה דוקא אם על כל פנים יש חיוב מיתה עניו כמו בסוקל בזה לא דרשינן הק"ו משא"כ אם הק"ו הוא שלא יתחייב מיתה כלל דרשינן ק"ו. וממקומו הוא מוכרע דקיי"ל טריפה שהרג את הנפש פטור משום דהוי עדות שאאילה"ז דעדים לא יתחייבו מיתה כשהוזמו כיון דבקשו להרוג טריפה וקשה מה בכך הא א"נ דנהרג פשיטא דעשו מעשה, רשע בזה שהרגו אותו וא"כ נהי דההורג את הטריפה בידים פטור אבל מנ"ל למיפטר עדים זוממים וע"כ דהוא רק מכח ק"ו וכ"כ להדיא בתוס' רי"ד ב"ק (דף פ"ג ע"ב) וקשה הא אמרינן דא"ז ק"ו דא"כ בטלת תורת עדים זוממין וע"כ כדברינו דהיכא דמכח ק"ו ל"ש בזה חיוב כלל דרשינן ק"ו. וראי' לזה מסוגי' דמכות שם דס"ל לריו"ח דאין העדים גולין מכח ק"ו דרוצח במזיד ואע"ג דהגמ' דחי ק"ו זה היינו משום דהוא הנותנת הא בלא"ה הו"א ק"ו דלא יגלו משום דלא גרע רוצח בדיבור במזיד מרוצח במזיד במעשה דאינו גולה ואע"ג דג"כ קשה א"כ בטלת תורת עדים זוממין וע"כ צ"ל כדברינו הנ"ל. ובלא"ה י"ל בטו"ט לצרף תשו' א' די"ל כיון דלאו אחיו הוא אינו בכלל הזמה ואין לומר דהא אמרינן ובערת הרע מכל מקום כנ"ל. ז"א דעל זה שוב דרשינן הק"ו. ואין לומר דא"כ בטלת תורת עדים זוממין זה אינו הא בעדים זוממין לאחיו כתיב ולא יבטל עיד"ז תורת הזמה ושוב דרשינן ק"ו וזה פשוט מאוד לענ"ד. ועיי' בפרשת משפטים יבואר עוד בזה:
<b>היוצא</b> לנו מזה שכתבנו דאפי' לפי דעת רבינו בחיי ז"ל דישראל גם נגד ב"נ עובר בל"ת מ"מ בדיני הזמה ל"ש כיון דבהזמה אחיו כתיב ואפי' א"נ דלענין עבד לר"י אמרינן ובערת הרע מ"מ. מ"מ בב"נ ל"ש זה כיון דאיכא ק"ו וזה שייך הן בדיני נפשות הן בדיני ממונות למה דקיי"ל ראה ויתר גוים ואפי' למ"ד דגזל עכו"ם אסור מה"ת מ"מ בממון לכ"ע אמרינן לאחיו כתיב. וזה ברור ופשוט:
<b>אמנם</b> מה שיש להעיר לפי דעת רבינו בחיי ז"ל דנראה מבואר דענין איסור עדות שקר וענין הזמה שני דברים הם דאע"ג דישראל איתא בכלל לא תענה מ"מ בכלל הזמה אינו כיון דלאחיו כתיב א"כ י"ל דה"ה להיפך ג"כ ב"נ לישראל יהי' כשר לעדות מה"ת כיון דכל המיעוט שיש למעט ב"נ שלא יהי' מהני עדותו לישראל הוא רק משום דאחיו כתיב כמבואר בתוס' ב"ק (דף פ"ח ע"א) שם ד"ה יהא עבד ובהגהות אשר"י פ"ק דגיטין. ולפי"ד רבינו בחיי י"ל דז"א דנהי דב"נ ל"ש בדיני הזמה אם הוזם כיון דאינו בכלל אתיו מ"מ לעדות ישראל כשר כמו דישראל כשר לעדות לב"נ אע"ג דאינו בכלל הזמה. והגם דיש לדחות דדוקא בב"נ דל"צ בי' תורת עדות שאילה"ז שפיר אמרינן דישראל לב"נ כשר לעדות ועובר על לא תענה משא"כ ב"נ לישראל תמיד פסול כיון דאינו בכלל אחיו וא"כ כשיוזם לא נעשה בו דין הזמה ושוב פסול מצד דהוי עדות שאאילה"ז. אך לפי"ז א"נ דבדיני ממונות ל"צ מה"ת עדות שאילה"ז יהי' ב"נ כשר לעדות מה"ת ומכ"ש בעדות אשה שמת בעלה דבזה ל"ש כלל מה"ת דרישה וחקירה אם לא משום הכתיבה וכמו"ש בתשו' נוב"י הנ"ל סי' ע"ב בשם ר"ב אשכנזי ז"ל עיי"ש בסתירת היתר הראשון א"כ גם ב"נ שחזקתו שאינו משקר יהי' נאמן מה"ת. ועפי"ז א"ש דברי הירושלמי פ"ק דשבת הלכה ד' דקחשיב רשב"י בין י"ח דבר שגזרו היינו על עדותן ועיי"ש בקרבן העדה ובגליון הש"ס שתמהו בזה. ולהנ"ל א"ש שכוונת הירושלמי על עדות אשה דמה"ת כשר בב"נ כיון דל"צ מה"ת דו"ח ול"ש בי' עדות שאילה"ז ורק חז"ל גזרו דיהי' ב"צ פסול לעדות אשה אם לא במסל"ת:
<b>ועפי"ז</b> יש להבין דברי רבינו הרא"ה ז"ל בספר בדק הבית בתוה"ב להרשב"א ז"ל בית רביעי שער א' ד"ה ולענין קפילא שכתב בזה"ל. ומסל"ת דעכו"ם אינו מעלה ואינו מוריד באיסורין אלא בעדות אשה בלבד והתם בלא"ה נאמן מן הדין דלאו עדות הוא אלא גילוי מילתא בעלמא אלא דלחומרא בעי רבנן מסל"ת עכ"ל. ולכאורה תמי' מאוד על הרא"ה ז"ל דמנ"ל זאת דמדינא דאורייתא נאמן אלא דהחמירו חכמים שאינו נאמן אלא במסל"ת ולפי דברינו מבואר כן בירושלמי:
<b>ובאמת</b> לפי דברינו מבואר טעם נכון הא דעכו"ם במסל"ת נאמן באיסורין כיון דבאיסורין לא צריך דו"ח א"כ מדינא גם עכו"ם צריך להיות נאמן וכ"ו דאינו נאמן הוא רק מחשש משקר א"כ במסל"ת שלא שייך חשש משקר שוב מדינא נאמן ודלא כהרא"ה ז"ל שכתב רק גבי עדות אשה מטעם מילתא דעבידא לגלויי אבל בשאר מקום ל"ש ענין מסל"ת ולהנ"ל א"ש מאוד דגם בשאר ענינים נאמן מסל"ת. ויש להאריך הרבה בבירור ענינים אלה ואכ"מ אפס העירותי בזה ראשי פרקים מפני שהענין חדש ועוד לא ראיתי מי שידבר בזה:
<b>ובעיקר</b> דברי רבינו בחיי יש לומר עוד דכוונתו רק על גר תושב דהיינו ב"נ שמקבל עליו את הז' מצות דהוא אינו בכלל ראה ויתר גוים וממונו אסור לכולי עלמא ואנו מצווים להחיותו. ויש לומר דהוא בכלל רעהו. ועיי' בר"מ ז"ל פרק ז' מהלכות גזילה הלכה ז' דגזל מעכו"ם ונשבע והודה אינו משלם חומש רק הקרן שנאמר וכחש בעמיתו. ולדעת רבינו בחיי נראה דכוונת הר"מ ז"ל עכו"ם בדוקא הוא. וצ"ע בזה ואכ"מ:
<b>פרשת</b> <b>משפטים</b><b>.</b> <b>א</b><b>)</b> <b>ואלה</b> המשפטים אשר תשים לפניהם ועיי' ברש"י ז"ל דלפניהם ולא לפני עכו"ם לפניהם ולא לפני הדיוטות וכתב הרמב"ן ז"ל דאע"ג דדרשינן לפניהם ולא לפני עכו"ם לפניהם ולא לפני הדיוטות מ"מ אין הענינים שוין דבעכו"ם אסורין שני הבע"ד לקבל עליהם ערכאות של עכו"ם שידונו להם משא"כ בהדיוטות אם שנים רוצין לקבל עליהם הדיוטות לדון מותר להדיוטות לדון להם אתד"ק ואע"ג דאכתי אסור לדון לפני הדיוטות משום דאין להדיוטות להשתמש בכתר מומחין מ"מ היכא דהמומחין מוחלין על כבודם ל"ש האי טעמא ומותר לדון לפני הדיוטות אבל לפני עכו"ם אסור לעולם לקבל על עצמם שידונו לפניהם. אמנם נראה דזה דוקא אם שניהם מרוצים על הפסק דין שפסקו להם ההדיוטות אבל אם א' אינו רוצה לקיים הפסק דין אע"ג דבקבלו עלי' לאחר פסק דין אינו יכול לחזור בו מ"מ הדיוטות לא יוכלו לכופו לקיים הפסק דין שענין כפי' הוא שייך רק למומחין ואין בזה ענין להדיוטות ולא מהני בזה מה שהמומחין מוחלין על כבודם דדוקא דקבלו עלי' לענין שיהיו מותרין לדון דזה באמת צריך להיות מותר כיון דאין כאן ענין כפי' רק מפני שלא ישתמשו הדיוטות בכתר מומחין הוא אסור לכן במוחלין על כבודם שפיר יכולין לדון משא"כ לכפות אע"ג דקבלו עלי' מ"מ ענין כפי' אסור להדיוטות וצריך דוקא מומחין:
<b>ובזה</b> נראה לי לתרץ מה שקשה לכאורה לשיטת הנוב"י שהחזיק בדעת האור זרוע דגט הוי דין וצריך ב"ד דוקא מהא דאמרינן פרק המגרש (דף פ"ח ע"ב) אביי אשכחי' לר"י דהוה מעשה אגיטא אמר לי' והא אנן הדיוטות אנן ותניא לפניהם ולא לפני כותים וכו'. נראה דרק בשביל הכפי' שאל לי' אבל על סידור הגע גופי' לא שאל לי' איך מותר בהדיוטות. ולדברי הנוב"י קשה בלא"ה על הגט. איך יוכל לסדר הגט כיון דאינו מומחה. אמנם להנ"ל א"ש דע"ז י"ל כיון דליכא סמוכין תמיד מוחלין על כבודם ומותר להדיוטות לשמש בכתרן של מומחין אבל לענין כפי' לא מהני זה ושפיר הקשה לו רק על הכפי' וע"ז השיב לו ר"י אנן שליחותי' עבדינן ושפיר מותר כפי' ג"כ כיון דהוא בשליחות המומחין. ועפי"ז א"ש מה שתמה בספר שערי משפט ריש הלכות דיינים על הרמב"ן ז"ל שסתר משנתו דבחידושי הר"ן ריש סנהדרין הביא בשם הרמב"ן ז"ל דאסור לדון לפני הדיוטות אפי' בקבלו עלי' כדי שלא ישתמשו הדיוטות בכתר מומחין ודמי לעכו"ם דאסור אפי' בקבלו. ולפי"מ שביארנו א"ש דנפ"מ דליתא מומחין או במוחלין על כבודם דמותר בקבלו עלי' משא"כ בעכו"ם תמיד אסור. ועיין היטב בכ"ז כי הדברים ברורים בס"ד:
<b>ולא</b> אמנע מלרשום בזה מה שאני נבוך מאוד בהא דקי"ל דנהי דאמרה תורה לפניהם ולא לפני עכו"ם היינו דוקא אם הבע"ד רוצה לדון בדיני ישראל אבל אם אין הבע"ד השני רוצה לדון בדיני ישראל מקבל רשות מב"ד והולך בערכאות להציל את שלו. ועיין בלשון הר"מ ז"ל שלהי הלכות סנהדרין. ואמאי יהי' מותר כיון דהוא לאו הבא מכלל עשה לפניהם ולא לפני עכו"ם אמאי יהי' מותר לעבור ע"ז במקום פסידא והא מחויב אדם ליתן כל הונו שלא יעבור בל"ת ובפרט בקום ועשה ולומר כיון דנוטל רשות מב"ד הוי כאלו הב"ד עושים שלוחים לדון דזה שייך רק אם העכו"ם כופין אותם לקיים מה שישראל אומרים לו ולקיים פסק ב"ד אבל היכא דהעכו"ם דנין כפי נימוסם ומחייבין הוצאות מה שבדיני ישראל אינו חייב כלל ובפרט שאין דנין לקיים דין של ב"ד דישראל אדרבה כפי נמוסי המלכות אסור לדון בדיני ישראל והם הדיינים ואיך מותר בשביל ממון ללכת בערכאות של עכו"ם ועיי' בנתיבות המשפט סי' כ"ו שכתב באמת דאסור לילך בערכאות אף בנטילת רשות ודוקא אם כבר נתחייב בדיני ישראל ואינו רוצה לציית דין אז מותר ללכת בערכאות אבל אם לא רצה לבוא לב"ד והב"ד אינם יודעין הדין עם מי משמתינן לי' אבל אסור ליתן לו רשות ללכת בערכאות אמנם מורי הגז"ל בישועות ישראל שם כתב דמנהג העולם דלא כנתה"מ בזה ובאמת מלשון הר"מ ז"ל נראה ג"כ דאם לא רצה לבוא לב"ד של ישראל מותר ללכת בערכאות והוא תמי' מאוד מהו ההיתר בזה:
<b>איברא</b> דמצאנו כיו"ב דמותר להשביע את חבירו בב"ד כשהודה במקצת מה"ת אע"ג דיודע דחבירו נשבע לשקר ועובר בלפנ"ע לת"מ. וכבר העיר בזה בתשו' מוצל מאש דאיך מותר לעבור על לאו דלפנ"ע במקום פסידא. אך התם הוא בשוא"ת שהב"ד מחייבין אותו השבועה ובלא זה התם גלי רחמנא דמותר להשביעו ואמרינן הלעיטהו לרשע וימות משא"כ הכא שהוא עושה כל האיסור בעצמו כדי להציל ממונו מנ"ל דמותר:
<b>ובאמת</b> מ"ש מרן הכסף משנה מקור לדברי הר"מ ז"ל מהא דהחובל (דף צ"ב ע"ב) אינו מוכרע כלל ועיי"ש בשיטה מקובצת בשם גאון פירוש דברי הגמ' הנ"ל ותראה שאינו ראי' משם כלל. ולכאורה עלה בדעתי דמקור דינא דר"מ ז"ל הוא מדקיי"ל עביד אינש דינא לנפשי' ובמקום פסידא לכ"ע מותר להציל אפילו ע"י הכאות וחבלות כמבואר במס' ב"ק (דף כ"ח ע"א) ועיי' ברא"ש שם ובטוש"ע חו"מ סי' ד' וכיון דמותר לעבור על איסור חבלה ה"ה דמותר לעבור על העשה דלפניהם במקום הצלת ממונו ואיכא פסידא ועיי"ש בהגהות אשר"י במעשה דמצרים נראה מבואר כן שהכל ענין אחד הוא. אך באמת ז"א דהרי התרומת הדשן סי' ש"ד מובא ברמ"א חו"מ הנ"ל כתב דבערכאות אין להציל. וטעמא דמילתא י"ל דבאמת זה שמותר לחבול בו כמ"ש המהרי"ט דלרשע מותר להכותו א"כ זה שיודע בו שהוא רשע ליכא איסור בחבלה ולכן מותר לחבול בו להציל את שלו. ועיין בחידושינו לחו"מ סי' ד' כתבנו מזה סברת הפוסקים דהא דמותר להציל א"ע ע"י הכאות וחבלות היינו כשגזלו והגזילה עוד בידו הא בלא"ה אף שנתחייב לו מכח גזילתו אסור להציל וכתבנו דהטעם דבאמת כל ההיתר משום דלרשע מותר להכותו וכיון דרואה שהגזילה תחת ידו ולא השיב רשע הוא ומותר להכותו משא"כ כשאין הגזילה תח"י י"ל דכבר עשה תשובה ואע"ג דלא השיב עדיין י"ל דלא הי' יכול להשיב ואע"ג דלא נתכפר לו לאו דגזל מ"מ עתה אינו בגדר רשע. והא דאמרי' בש"ס אי עשה תשובה מאי בעי גבי' היינו דוקא כשגוף הגזילה תח"י ואינו מחזירה. ובזה א"ש מה שקשה לכאורה לפ"ד רב דס"ל דגנב קונה גוף הגניבה ואין עליו אלא חיוב השבה א"כ מאי נפ"מ אי גוף הגזילה תח"י או לא ולהנ"ל א"ש והארכנו בזה בחידושי וכאן קצרנו וסמכנו על המעיין:
<b>יהי'</b> איך שיהי' נראה דאינו ראי' מזה שמותר לחבול להציל את שלו שיהי' מותר ג"כ ללכת בערכאות. איברא דהמעיי' בתה"ד בפנים יראה שכתב דאפי' היכא דמותר להציל את ממונו מ"מ ע"י ערכאות מכוער הדבר עיי"ש שכתב כן בשם המרדכי נראה דמדינא מותר ללכת בערכאות במקום פסידא רק דמכוער הדבר ואולי י"ל דהטעם כיון דכ"ז דאסור ללכת הוא מקרא דלפניהם א"כ במקום דלא אפשר לפניהם מחמת הנתבע שאינו רוצה לדון בדיני ישראל ליכא איסור תורה ולכן סגי בנטילת רשות מב"ד ועדיין צ"ע בזה [ואם אמנם כי אין נפ"מ לדינא שכל דין זה לא קאי על השופטים בזמנינו שאינם בכלל עכו"ם ח"ו ואינם בכלל ערכאות ופשוט דצריך לדון לפניהם דוקא כמו דינא דמלכותא אך כתבתי להתלמד למדינות רחוקות כגון "חינא" "ויאפאן" שעובדים שם עכו"ם ויש להם דין ערכאות]:
<b>ב</b><b>)</b> <b>כי</b> תקנה עבד עברי וגו' ועיי' ברש"י ז"ל בשם המכילתא דקאי ע"כ על עבד שהוא עברי או דילמא עבד כנעני שלקחו מעברי ומה אני מקיים והתנחלתם אותם לבניכם אחריכם לרשת אחוזה בלקוח מן הנכרי וכו'. לכאורה יפלא איך אפשר לומר כן דבמוכר עבדו הכנעני אינו עובד אלא שש שנים הא לריו"ח דס"ל האחין שחלקו לקוחות הן וא"כ לא מתקיים קרא דוהתנחלתם אותם לבניכם אחריכם אלא בשלא יחלקו את הירושה דאם יחלקו את הירושה ה"ה לקוחות וא"כ הוי כקונה מישראל דיוצא בשש וזה בוודאי ליתא דלומר דקרא זה אינו מתקיים אלא בשלא חלקו את הירושה וא"כ מבואר דעבד כנעני אפי' בלקחו מישראל אינו יוצא בשש (ויש להעיר עוד כיון דאמרה תורה לעולם בהם תעבודו ואסור לשחררו וא"כ ממילא יהי' אסור למכרו כיון דע"י מכירה זו בטל העשה דלעולם בהם תעבודו ובפרט אי נימא אי עביד לא מהני לא יהי' מהני המכירה כלל. אך בזה י"ל לפמש"כ הפנים מאירות דאעל"מ לא אמרי' היכא שיגיע קנס לאיש שלא עבר כלל א"כ ל"ש הכא קנס. דמלבד דהעבד יהי' נקנס והוא לא עשה איסור כלל. אך אפי' א"נ דזה לא מיקרי קנס כיון דדין שלו כך הוא הא גם הלוקח יהי' נקנס דהוא ג"כ לא עביד איסורא שלא חל עליו החיוב דלעולם בהם תעבודו. אך אפי' א"א דלא שייך בזה אעל"מ קשה לומר דכי תקנה ע"ע קאי בלקיחה באיסור. אך נראה דבזה ל"ש ביטול עשה כלל דאצל המוכר כיון דמכרו אפי' א"נ דהוא מכור לחלוטין מ"מ עליו לא רמי' עוד עשה זו דלעולם בהם תעבודו כיון דאינו ברשותו עוד וא"כ בזה שיוצא בסוף שש אינו מבטל העשה דלעולם בהם תעבודו ואצל הלוקח לא חל מיד העשה כיון דהדין דיוצא בשש והבן. אמנם מה שהקשינו בפנים קשה] לכן נראה דכוונת המכילתא דסד"א דקרא מיירי בלקחו עבד כנעני מעברי והיינו שנולד אצל העברי ובזה באמת אינו מתקיים והתנחלתם אם יחלקו את הירושה לריו"ח דאמר לקוחות הן. אמנם הקרא מיירי בעבד שלקחו מעכו"ם וזה אפי' מכרו אח"כ לישראל ג"כ עובד לעולם כיון דתחילתו מיד נכרי בא אין הדין שישראל הבא מכח הנכרי יהי' גרוע מהנכרי המוכר לו וא"ש קושיתינו והבן:
<b>ועוד</b> י"ל בכוונת המכילתא דסד"א דהא דאמרה תורה לעולם בהם תעבודו והתנחלתם אותם לבניכם אחריכם לרשת אחוזה היינו רק בלוקח העבד מנכרי כיון דלא בא מעצמו להדבק בדת ישראל רק שהעכו"ם מכרו לישראל בע"כ לכן מתקיים בו לעולם בהם תעבודו אבל בלקוח מישראל ואותו הישראל קנאהו בעצמו ומדעתו ומרצונו נכנס להדבק בדת ישראל להיות דינו כאשה הו"א דאינו עובד אלא שש ואע"ג דאצל הישראל הראשון שקנה אותו אינו יוצא בשש מ"מ אמרה תורה שאם מכרו לאחר יוצא בשש. ובאמת אינו מתקיים גם בישראל הראשון שקנאהו בעצמו הקרא דוהתנחלתם כיון דאחין שחלקו לקוחות הן הרי יוצא מיד הבנים בשש. ובאמת נראה דכוונת המכילתא דכתבה דאינו מתקיים קרא דוהתנחלתם כ"א בקונה מן הנכרי ולא כתבה בפשיטות דמתקיים הקרא בישראל הראשון הקונה את העכו"ם עצמו מדעתו ורצונו שהוא מנחיל לבניו אחריו דהוא מה"ט דאחין שחלקו לקוחות הן וא"כ כיון דאמרת דאם מכרו לישראל אחר יצא בשש ה"ה דיוצא מבניו בשש ולכן מוכרחת המכילתא לומר דלא מתקיים הקרא והתנחלתם כ"א בקונה מן הנכרי שבזה לעולם יש לכל הקונים דין הנכרי הראשון שהוא עבד שלו לעולם ומנחיל לבניו אחריו.
<b>ג</b><b>)</b> <b>אם</b> בגפו יבוא בגפו יצא וגו'. עיי' ברש"י ז"ל דמגיד דאם לא הי' לו אשה ובנים אין רבו מוסר לו שפחה כנענית. ובר"מ ז"ל פ"ג מהלכות עבדים הלכה ד' כתב בזה"ל אין ע"ע מותר בשפחה כנענית עד שתהי' לו אשה ישראלית ובנים אבל אין לו אשה ובנים אין רבו מוסר לו שפחה כנענית ודבר זה קבלה הוא וכו'. והנה יש לדייק בדברי הר"מ ז"ל. א' מה זה שכתב דדבר זה קבלה הוא כיון דמקראי קדרשו כמבואר בגמ' וכמו"ש רש"י ז"ל. ב' יש לעיי' מה זה דסיים הר"מ ז"ל דבאין לו אשה ובנים אין רבו מוסר לו שפחה כנענית נראה מזה דהוא מותר בשפחה כנענית רק דהחילוק רק לענין כפי' וכן הכריח במל"מ מלשון הר"מ ז"ל וצ"ע מניין למד הר"מ ז"ל זה ועיי' במל"מ מ"ש בזה:
<b>והנלענ"ד</b> בזה ומקודם נבאר קושית המל"מ ונאמר שהר"מ ז"ל הכריח דין זה דאף באין לו אשה ובנים מותר בשפחה כנענית מדברי המכילתא המובאת ברמב"ן ז"ל דמבואר שם דהא דהאדון חייב במזונות אשתו ובניו היינו רק כשלקח האשה מדעת רבו אבל אם עבד נשא אשה ישראלית שלא מדעת רבו אין האדון חייב במזונות עיי"ש וקשה אמאי יהי' הדין כן הא עבד אינו פטור מן המצות וחייב במצ"ע דפו"ר וא"כ אמאי יהי' האדון פטור הא העבד חייב לקחת אשה להוליד בנים. ובאמת הרמב"ן ז"ל עמד בזה וכתב בזה"ל ונתחדש לנו מן הברייתא הזו שאם נשא אשה שלא ברצון אדוניו אינו חייב במזונותי' ולא במזונות ולדותי' שכיון שברשות אדוניו למסור לו שפחה כנענית א"ח במזונות הישראלית הזאת עכ"ל. ולכאורה דבריו הקדושים תמוהין מאוד הא מפשטות דברי המכילתא נראה דאם אין לעבד אשה אחרת מלבד זו שנשאה שלא ברשות האדון ג"כ אין האדון חייב במזונות האשה ובזה א"א לומר דבידו למסור לו ש"כ כיון דבאין לו אשה ובנים אין רבו מוסר לו ש"כ ולכאורה עלה בדעתי להוכיח מכאן כדעת רבינו בס' אור החיים זצ"ל דאם העבד אירס אשה שוב הוי בכלל יש לו אשה לענין דיכול רבו למסור לו ש"כ אבל במזונות א"ח וא"כ בנשא אשה שלא מדעת רבו פר כתב הרמב"ן ז"ל כיון דמקודם אירס ושוב הי' יכול למסור לו ש"כ ולכן אף שנשא אח"כ אין האדון חייב במזונות אשתו ובניו אך באמת זה טעות דהרי צריך שיהי' לו אשה ובנים וזה לא משכח"ל אלא באירס ויש לו בנים מאשה אחרת אבל בלא זה לא משכח"ל באירס גרידא שיהי' יכול למסור לו שפחה כנענית והמכילתא בכל אופן איירי וז"ב] לכן נלענ"ד דהרמב"ן ז"ל ס"ל כדעת הריטב"א ז"ל המובא במל"מ באריכות דס"ל בהדיא דאף באין לו אשה ובנים דאין רבו מוסר לו שפחה כנענית היינו רק בכפי' אבל אם העבד רוצה מותר לקחתה וא"כ א"ש דברי הרמב"ן ז"ל שכוונתו הוא כיון דיכול לקחת שפחה כנענית ומקיים בזה לשבת נהי דאינו מקיים בזה פו"ר מ"מ משום החיוב דפו"ר לחודא אין העבד יכול לחייב את האדון במזונות אשתו ובניו ועיי' בזה בגיטין (דף מ"א) במי שחציו עבד וחב"ח דחם הי' יכול לקיים שבת לא היו כופין את רבו לעשותו ב"ח וזה דומה ממש לזה וז"ב לענ"ד בכוונת הרמב"ן ז"ל. ומעתה נראה דהר"מ ז"ל ג"כ ס"ל כשיטת הרמב"ן והכריח זה ממכילתא הנ"ל דאפי' בא"ל אשה ובנים מותר בש"כ וזה נכון:
<b>ומעתה</b> נבוא לתרץ ד' הר"מ ז"ל במ"ש שדברי קבלה הוא דאין רבו מוסר לו ש"כ ונראה דמשום דעל פי הנ"ל י"ל דכוונת הקרא דאם בגפו יבוא לאורויי דין זה דאם בגפו יבוא בגפו יצא והיינו שאסור לו לקחת אשה שלא ברשות רבו וי"ל יותר לפי"מ דקיי"ל במקדש אשה ע"מ שאין עלי' שאר כסות ועונה א"ק ופירשו התוס' דאין אישות לחצאין א"כ ה"נ בעבד שנושא אשה שלא מדעת אדון כיון דהאדון אינו חייב לזונה והעבד אינו יכול לזונה כיון דמשועבד הוא לרבו ואין לו פנאי לעבוד עבודת אשתו ובניו וא"כ א"י להתחייב בשו"כ ושוב אין לו אישות כלל וא"כ לא נשמע מיני' כלל ד"ז דבאין לו אשה ובנים א"ר מוסר לו ש"כ לכן כתב הר"מ ז"ל דהעיקר שהוא מד"ק הלל"מ ואסמכה אקרא זה:
<b>אך</b> באמת יש לעיי' בזה אם זה מיקרי א"י לחייב עצמו בשו"כ כיון דיוצא ג"כ ויש אופנים שיצא אף באמצע שש והבן. גם בגוף הסברא שכתבנו דנראה דאפי' באין לו אשה ולא קיים עוד פו"ר א"י לישא אשה שלא מדעת רבו כיון דמותר בשפחה צ"ע עוד. וי"ל בדעת הרמב"ן ז"ל להיפך דס"ל דהמכילתא ע"כ מיירי דיש לו אשה ובנים דאל"כ מצי לישא אשה שלא מדעת הרב מצד מצ"ע דפו"ר וא"כ שפיר פירש דבידו למסור לו שפחה כנענית אך יש לדחות דהרי יוכל להיות דיש לו בנים בלא אשה וכבר קיים פו"ר ושפחה כנענית אינו יכול למסור לו. ואי"ה בחידושי על הר"מ ז"ל הלכות עבדים יבואר בארוכה:
<b>ד</b><b>)</b> <b>ברמב"ן</b> ז"ל בקרא דלא תצא כצאת העבדים כתב בזה"ל כיציאת עבדים כנענים בשן ועין וכו' ואני תמה ולמה הצריך הכתוב לומר כן. ואולי שלא נדון בעברי' שתצא גם בשו"ע בק"ו מן הכנענית. ואמר זה בעברי' והקיש אלי' העברי עכ"ל. ולכאורה צ"ע הא קיי"ל אין עונשין מה"ד. וא"ל כיון דהא דא"ע מה"ד הוא מצד דדילמא אית לי' להק"ו פירכא ומספק א"י להוציא ממון שמהאי טעמא גם בממון אעמה"ד א"כ הכא י"ל דהו"א דמספק היא מוחזקת בעצמה. ז"א דהרי הקרא ע"כ מיירי בקטנה וא"י לזכות עצמה בת חורין. ועוד הא שן ועין קנס הוא ואינו מתחייב אלא ע"י העמדה בדין וא"כ ל"ש בזה זכי' כלל כל זמן שלא חייבו הב"ד לשחררו. ונראה דזה כוונת הבה"ג ז"ל שהביא הרמב"ן ז"ל אחר זה שהכריח דלא תצא כצאת העבדים הוא לאו דל"ל דהוא פטור כיון דאין עונשין מה"ד כיון דהוא קנס ולכ"ע א"ע מה"ד ובאמת אם לא הי' קנס הי' מקום לומר בזה דעונשין מה"ד אע"ג דמספק א"י להוציא ממון היינו דוקא היכא שצריך להוציא אבל הכא אם הדין דיצאה לחירות ה"ה ממילא ברשות האב בכ"מ שהיא ושוב אין האדון רשאי לשעבד בה. ויש לעיי' עוד בזה. אמנם מפני שהוא קנס ואינו מתחייב כ"א ע"י העמדה בדין ל"צ קרא שלא יתחייב לשחררה והכריח מזה הבה"ג ז"ל דהוא לאו ונראה דה"ה בלא שן ועין אסור להאדון להוציאה קודם זמנה שלא מדעתה שאין סברא שדוקא בשו"ע הזהיר הכתוב ע"ז. וזה כוונת רבינו הרמב"ן ז"ל במה שסיים ואפשר שהוצאה בעצמה אסורה עליו עד הזמן כי חייבו הכתוב במזונותי' ולעמוד עמו אולי תמצא חן בעיניו ותתיעד וכו' ולזה הדעת ימנה לא תצא כצאת העבדים בכלל שס"ה ל"ת עכ"ל. ונראה דכוונת רבינו הרמב"ן ז"ל כדאמרן דבאמה העברי' איכא לאו שלא להוציאה קודם זמנה שלא מדעתה או מדעת אבי'. אמנם זה נראה פשוט דזה דוקא באמה עברי' אבל בעבד עברי שמכרוהו ב"ד בגניבתו פשיטא דאם ירצה האדון להוציאו בתוך זמנו יכול להוציאו ול"ש בזה להקיש עברי לעברי' כיון דלא נמכר לתועלת שלו אלא לטובת הנגנב פשיטא דאם האדון רוצה לשחררו בתוך הזמן ולמחול לו את המותר שיכול לשחררו אמנם במוכר עצמו מפני דחקו נראה מסברא דדמי לאמה העברי' וא"י להוציאו קודם זמנו שלא מדעתו אם טוב לו אצלו ואינו רוצה לצאת לפני הזמן וחייב במזונותיו וצ"ע על רבינו הרמב"ן ז"ל שלא ביאר הדברים:
<b>ה</b><b>) (</b><b>כ"א</b> <b>י"ב</b><b>)</b> <b>ברש"י</b> ז"ל ד"ה מכה איש ומת כמה כתובים נאמרו בפרשת רוצחין וכו' ואם נאמר מכה איש ולא נאמר איש כי יכה הייתי אומר אינו חייב עד שיכה איש הכה את האשה ואת הקטן מניין ת"ל כי יכה כל נפש אדם אפי' קטן אפי' אשה ועוד אלו נאמר מכה איש שומע אני אפי' קטן שהכה והרג והי' חייב מיתה ת"ל איש כי יכה ולא קטן שהכה עכ"ל. מקשין העולם ומטו בי' משמי' דהגאון מהר"ל חריף ז"ל דל"ל קרא דמכה כל נפש לחייב אפי' הורג את הקטן ת"ל מדכתיב ואיש כי יכה למעט דקטן שהרג פטור ממיתה ממילא נשמע דהורג קטן חייב מיתה דאל"כ ל"צ קרא למעט קטן שהרג כיון דהוי עדות שאאילה"ז דהעדים יכולים לומר שרצו להרוג רק את הקטן אלא ודאי דהורג את קטן חייב מיתה ואיצטריך קרא למעט קטן שהרג והיא קושי' מוחכמת:
<b>ומה</b> שנלענ"ד בזה קרוב לאמת בס"ד דהנה המפורשים הקשו דלמה לי קרא דקטן שהרג פטור תיפוק לי' דקטן אינו בר עונשין בכל התורה ולמה צריך קרא למעוטי הכא קטן. אמנם נראה דהענין הוא כמו"ש במק"א דשיעורין אלו דגדלות לא נאמרו לב"נ וקודם שנתנה תורה הי' תלי' הכל בדעת ומופלא הסמוך לאיש דהוי בר דעת נהי דבישראל גזה"כ דאינו נהרג עד שיהי' בן י"ג ויביא ב' שערות מ"מ בב"נ הי' נהרג אם עבר עבירה שיש בה חיוב מיתה וכיון דשפיכת דמים הוא מז' מצות ב"נ וא"כ קודם מ"ת הי' קטן שיש בו דעת חייב מיתה כשהרג את הנפש ולכן שפיר איצטריך קרא דלאחר מתן תורה יצא בזה להקל ואינו חייב מיתה קודם שיביא ב' שערות בזמנו. ומעתה מיושב הקושי' הנ"ל בטו"ט דנהי מהא דאמרה תורה ואיש כי יכה ולא קטן ממילא נשמע דהורג את הקטן חייב מיתה אבל לא נשמע מזה אלא הורג את קטן בר דעת דהיינו מופלא הסמוך לאיש דע"ז הו"א דאם הוא הרג את הנפש יהי' חייב מיתה ומוכרח מזה דהורג אותו ג"כ חייב מיתה אבל אם הורג את הקטן ממש דעדיין לא בא לכלל דעת הו"א דאינו חייב מיתה והוי כהורג את הבהמה דאין כאן חיוב מיתה לכן צריך קרא דכי יכה כל נפש להורות דאפי' הורג את הקטן ממש חייב מיתה. ובאמת נראה כן דהא דצריך קרא דכי יכה כל נפש היינו קטן ממש שאין בו דעת דעל קטן בן דעת ל"צ קרא דמהיכי תיתי יהי' פטור עליו כשהרגו אבל קטן שאינו בר דעת הו"א דהוי כבהמה:
<b>ועיי'</b> בהלכות קטנות למהר"י חגיז ז"ל סי' ל"ח שכ' להסתפק בחרש ושוטה אם מחללין שבת עליהם מה"ט דאינן בגדר אדם וקטן דפשיטא דמחללין עליו את השבת היינו טעמא משום דאתי לכלל דעת ומעתה י"ל דזה דוקא לענין לחלל את השבת דאף בספק פיקוח נפש מחללין את השבת לכן מחללין גם על קטן משא"כ בהורג את הקטן שפיר הו"א דא"ח עליו כיון דאינו בר דעת ודילמא לא יבוא לכלל דעת ג"כ וא"ל מצד רוב דהוי רוב להבא ולכן צריך קרא דהורג קטן מחויב. ונראה דלפי"ז לפי האמת דגלי קרא דההורג את הקטן חייב מוכרח דאפי' אם אינו בר דעת חייב עליו מיתה כשהרגו וא"כ ממילא פשיטא דה"ה לחרש ושוטה ושוב מחללין עליהם את השבת ג"כ דל"צ לענין זה דעת כיון דהוא נפש מישראל ההרגו נהרג עליו ומחללין עליו את השבת. ומצאתי שכבר העיר בזה הגאון בעל אמרי בינה ז"ל דיני שבת ס"ט. עכ"פ דברינו נכונים דהא דצריך קרא לחייב על מיתת קטן היינו קטן שאינו בר דעת וזה לא נשמע מקרא דאיש כי יכה. וז"ב:
<b>ומה</b> שנראה עוד בזה ונקדים לתרץ מה שמקשין העולם על רש"י ז"ל וכן הוא לחד גירסא בגמ' סנהדרין (דף פ"ד ע"ב) דצריך קרא דכי יכה כל נפש לחייב ההורג את האשה דהו"א דוקא הורג את האיש חייב ועיי"ש וקשה מאוד דלמה צריך קרא דהורג את האשה חייב מיתה הא מקרא מלא דיבר הכתוב וכי יכה איש את עבדו או את אמתו בשבט ומת תחת ידו נקם ינקם הרי מבואר דאף בשפחה כנענית יש חיוב מיתת ב"ד וא"כ מכ"ש בישראלית והוא תימה גדולה. וזה איזהו שנים שנדפסו הדברים בקובץ אחד. וכתבתי לתרץ לפי"מ דמבואר בכמה דוכתין דהבעל יש לו באשה קנין ממון ג"כ ומלבד קנין האיסור שיש לו בה הוי בכלל מקנת כספו כמבואר בגמ' דמד"ת ארוסה בת ישראל אוכלת בתרומה דהוי קנין כספו ועיי' ברש"י מנחות (דף מ"ג ע"ב) ד"ה היינו אשה שכתב בזה"ל דאשה נמי שפחה לבעלה כעבד לרבו. ועיי' בתשב"ץ ח"ב סי' ס"ז שכתב לתרץ דלכן בריש פרק קמא דקידושין תני האשה נקנית ואח"כ תני האיש מקדש משום דבעל באשתו יש לו שני דברים קנין ממון וקנין האיסור דאסר לה אכ"ע כהקדש. והנה בפ"ק דתני ענין הקנין שיש לבעל באשתו צריך למיכתב האשה נקנית דאי תני האיש קונה הו"א אפי' בע"כ משא"כ בפרק ב' דתני האיש מקדש והיינו ענין ההקדש שיש לבעל באשתו שפיר כתיב האיש מקדש דבזה ליכא למיטעי דהוא אפי' בע"כ כיון דאין אדם אוסר דשא"ש אתד"ק ודפח"ח. וכתבנו מזה במק"א באריכות ואכ"מ:
<b>ומעתה</b> י"ל דהא דצריך קרא לחייב כשהרג אשה היינו אם הרג את אשתו והו"א דדינה כשפחה כנענית ויש בה דין יום או יומים לכן צריך קרא דאינו כן והורג את האשה אפי' אשר חייב תמיד מיתה כיון דהיא ישראלית גמורה אינה נדחית בדין יום או יומים. ומעתה אומר אני דהא דצריך קרא להורג את הקטן שחייב מיתה היינו ג"כ באופן הנ"ל באב שהרג את בנו הקטן דבזה הו"א דא"ת מיתה לפי"מ דמבואר בר"מ ז"ל פ"ו מהלכות תשובה ה"א דלכן בנים קטנים מתים בחטא אבותם שהבנים הקטנים שלא הגיעו עדיין לכלל מצות כשאר קניניו הם עיי"ש וא"כ שפיר י"ל דאב שהרג את בנו הקטן יהי' דינו כהורג את עבדו ויהי' נדון בדין יום או יומים ולכן קמ"ל קרא דאינו כן רק אפי' בעל שהורג את אשתו ואב שהכה את בנו הקטן דינו כשאר רוצח וחייב מיתת ב"ד תמיד אם אמדוהו ב"ד שימות מהכאה זו וזה נכון לכאורה.
<b>איברא</b> דלאחר העיון אין הדבר מתיישב על הלב דא"נ דהא דצריך לרבות אשה וקטן הוא רק בעל באשתו ואב בבנו א"כ מנ"ל דקרא דכי יכה כל נפש לרבות זה דילמא אע"ג דגלי רחמנא דחייב על כל נפש מ"מ בבניו ובאשתו י"ל דפטור כמו בעבדו דישנו בדין יום או יומים. וגם הרי בסנהדרין (דף פ"ד ע"ב) מבואר בגמ' דאי הוי כתיב מכה איש הו"א דאיש דבר מצוה אין אבל אשה וקטן דלאו בני מצוה הם לא נראה דקאי על כל הנשים והקטנים ועיי' בתוס' שם. והוא תימא רבה. איך אפשר לומר דהורג את האשה יהי' פטור:
<b>לכן</b> נלענ"ד ביאור הענין עפ"י הנ"ל. אך באופן אחר לפימ"ש הר"מ ז"ל בפ"א מהלכות רוצח הלכה ד' בזה"ל ומוזהרין הב"ד שלא ליקח כופר הרוצח וכו' ואפי' רצה גואל הדם לפטרו שאין נפשו של זה הנהרג קנין גוה"ד אלא קנין הקב"ה עכ"ל. מבואר מזה דהענין שהזהירה תוה"ק שלא יקח כופר מרוצח היינו משום דאין נפשו קנין גוה"ד אלא קנינו של השי"ת. ומעתה נאמר דיש מקום לומר דזה דוקא דהורג גדול ובר דעת משא"כ בהורג אשה וקטן כיון דהאשה היא ברשות הבעל וכן קטנים הם ברשות אביהם ואף בנפשם יש זכות להבעל והאב וכמו"ש האבודרהם בטעם דהתורה פטרה נשים ממצות עשה שהז"ג משום דמשועבדות לבעליהן. רואים אנו דהיא לגמרי ברשות בעלה גם בנפשה וכן בניו הקטנים המה ברשות האב להפרישם לשם השי"ת כמו דקיי"ל האב מדיר את בנו בנזיר והוא הלל"מ מבואר מזה דיש לאב חלק בבניו הקטנים וא"כ הו"א נהי דזה ברור דמכה אשה וקטן ומתו ג"כ חייב מיתה מ"מ יהי' יכול לפדות את עצמו ממיתה בכופר אצל הבעל והאב לכן קמ"ל קרא דהוי בכלל רוצח גמור ושוב הוי בכלל הלאו דלא תקחו כופר לנפש רוצח:
<b>ועפי"ז</b> מתפרשת יפה כל המכילתא שהובא ברש"י ז"ל דראשית דברי המכילתא דאי הוי כתיב כל נפש הו"א אפי' הכאה בלא מיתה תיפוק לי' מכה איש ומת. וכבר תמהו המפורשים דאיך אפשר לומר דעל הכאה בלא מיתה יהי' חייב מיתה ומוכרח דכוונת המכילתא דהו"א על ח"מ ביד"ש והתשלומין הם משום כופר כמו בראשי אברים וכן כתבו המפורשים וע"ז גלי קרא דמכה איש ומת דאין כאן חיוב מיתה כלל עד שממיתו לגמרי וממילא מתפרש הקרא דכי יכה כל נפש ג"כ בממיתו לגמרי וע"ז שוב אמרינן דאי הוי כתיב מכה איש הו"א דדוקא במכה איש ומת הוי רוצח גמור אבל הכה אשה וקטן אע"ג דחייב מיתה מ"מ מהני כופר לכן כתיב כי יכה כל נפש אדם מות יומת דבכל נפש הוי רוצח גמור. ודו"ק בכ"ז. וכתבתי עוד דרך לתרץ קושית הגאון מהר"ל חריף ז"ל אמנם מפני שכבר נדפסו הדברים בספרי חמדת ישראל חלק הל"ת אות צ"ד לכן לא רציתי לכפול הדברים והמעיי' ידרשם משם:
<b>ו</b><b>)</b> <b>בתשו'</b> הרדב"ז חלק ב' סי' תשע"ב חקר אי מלך שהרג נפש בשוגג גולה עיי"ש שכתב שלא שמע דבר זה רק דמסברא נראה דאינו גולה דהרי קיי"ל ברב שגולה גולין כל ישיבתו עמו וא"כ ה"ה במלך שהרג אי נימא דגולה יהי' גולין עמו כל מה שצריך לו וזה אי אפשר עיי"ש ועיי' בספר מנ"ח בהשמטות דחה דבריו:
<b>ולענ"ד</b> נראה לקיים דברי הרדב"ז דמלך שהרג בשוגג אינו גולה לפי"מ דמבואר במס' מכות ומייתי לה ברש"י ז"ל על הקרא דואשר לא צדה וד' אנה לידו משל הקדמוני מרשעים יצא רשע דשנים הרגו אחד שוגג ואחד מזיד בלא עדים על שניהם לכן עתה זה שהרג מזיד נהרג וזה שהרג אז שוגג גולה עתה על הריגתו של זה. והנה צ"ל עיון לכאורה דא"כ אמאי גולה השתא כיון דאמרינן דזה שנהרג עתה הי' ח"מ וא"כ גברא קטילא קטל. ואי משום דזה מוכח דהרג קודם לכן אדם בשוגג. ז"א הא בדיני נפשות לא מהני אומדנא ואפי' אם מודה בעצמו שהרג את הנפש אינו גולה דכדיני נפשות דמיין וצריך דוקא עדים וא"כ הכא אמאי גולה. אך באמת ל"ק מידי דבאמת הב"ד מגלין אותו בשביל הריגתו של עכשיו דנהי דמוכח מזה שהרגו שוגג שחבירו הי' חייב מיתה משום שהרג את הנפש במזיד מ"מ כיון דבדיני נפשות צריך עדים והתראה א"כ כל זמן שלא נתברר שהרג בעדים והתראה אסור להרגו וההורג אותו במזיד חייב מיתה ובשוגג גולה וא"כ שפיר חייב גלות על הריגתו של עכשיו. אך בשמים חושבין זה לכפרה לו על הריגת הראשון כיון דזה שנהרג עתה הוא גברא קטילא. וזה ברור ומוכרח בפירושא דשמעתתא:
<b>ומעתה</b> י"ל לפי"מ שפסק הר"מ ז"ל בהלכות רוצח ובהלכות מלכים דמלך יש לו רשות להרוג הורג בעד אחד ואפי' בלא התראה. מבואר מזה דמלך א"צ לדון עפ"י משפטי התורה. אלא אם נראה לו שזה אמת שוב יכול להרוג אותו לכתחילה. א"כ במלך שהרג אדם בשוגג ל"ש לומר דיגלה כיון דאמרינן דאלקים אנה לידו וא"כ זה שנהרג על ידו הי' ח"מ וא"כ שוב הי' רשות למלך להרגו כיון דבמלך ל"צ משפטי עדות רק אמתיות הדבר וא"כ שוב אינו גולה כיון דע"מ שהרג עתה הרי א"א לגלות מצד דאמרינן דהי' חייב מיתה וגם דנימא דוודאי הרג המלך בשוגג עוד אחד בלא עדים כבר כתבתי דמצד זה אין הב"ד יכולין לגלותו כיון דהי' בלא עדים. וא"כ א"ש דברי הרדב"ז ז"ל דבמלך אינו גולה וזה נכון:
<b>ו</b><b>) (</b><b>כ"א</b> <b>י"ט</b><b>)</b> <b>בקרא</b> וכי יריבון אנשים והכה איש את רעהו באבן או באגרוף וגו' אם יקום ויתהלך בחוץ וגו' רק שבתו יתן ורפא ירפא. כבוד ידיד נפשי הגאב"ד דק"ק וויערשאוו שיחי' העירני דלמה לא כתיב בקרא נזק וצער ג"כ רק שבת וריפוי והוכיח מזה כדעת הנוב"י בתשו' סי' ע"ב שכתב לחדש דבממון ל"צ מה"ת עדות שאילה"ז ועיי' בספר ע"ד שכתב להוכיח כן מקרא זה דאל"כ איך מתחייב שבת וריפוי הא העדים יכולים לומר אנן לחייבו מיתה או גלות באנו א"ו דל"צ בממון עדות שאילה"ז מה"ת ומעתה לפי"מ שפסק הר"מ ז"ל דדוקא שו"ר הוי ממון אבל נזק הוא קנס ושוב בעי יכול להזימו ושפיר לא כתיב בקרא. אלו דברי קדשו באחד ממכתביו אלי:
<b>וזה</b> אשר השבתי לו הנה לפי דברי הנוב"י יפה אומר אך באמת גוף דברי נוב"י מחוסרין תבלין דהרי משכחת לה שהעדים העידו מיד אם ימות יתחייב מיתה או גלות ואם יחי' יחייב בתשלומי נזק. אמנם לענ"ד י"ל בדרך פילפול כיון דהגמ' מסיק בכתובות דקרא מיירי בגלות והנה באמת הקשו בתוס' ריש מכות איך משכח"ל גלות הא יכול לומר מזיד הייתי והריטב"א הוסיף להקשות דל"ל דמודה לדברי העדים דא"כ הו"ל עדות שאאילה"ז כמו דס"ל לסומכוס בב"ק (דף ע"ה) אך באמת כבר כתב בתוס' הרא"ש ב"ק מובא בתשו' הרי"מ חו"מ סי' א' וכ"כ התומים סי' ל"ח דמודה לדברי העדים אינו מיפטר אלא בקנס כיון דבידו למחול ממונו שפיר הוי עדות שאאילה"ז משא"כ גופו אינו הפקר ואין בידו למחול גופו ולכן אפי' במודה לדברי העדים הוי עדות שאתה ילה"ז דהודאתו א"י לפטור את העדים וא"כ שפיר חייב גלות כמודה לדברי העדים דהוי עדות שאילה"ז וז"ב. ומעתה זה דוקא כשאין מחייבין אותו אלא גלות משא"כ הכא דרצו לחייב אותו גלות לכשימות וכשיחי' ממון שוב הדרא ק"ל הא הוי עדות שאאילה"ז ואיך מתחייב בממון כשיחי' אך ז"א דבממון הרי מהני הודאתו ומחויב מצד הודאה שלו א"כ זה דוקא שו"ר דהוא ממון אבל נזק וצער דהוא קנס ומודה בקנס פטור וא"כ מצד הודאתו אין לחייבו ושוב הוי עדות שאאילה"ז ומדוקדק דלא נקט בקרא אלא שבת וריפוי וז"נ דרך חידוד:
<b>אך</b> לקושטא דמילתא ז"א דהרי אע"ג דסובר הר"מ ז"ל דנזק הוי קנס מ"מ מחייב אותו במודה לדברי העדים ואין זה ככל דבר קנס שמשלם יותר על מה שהזיק דפטור בהו מודה בקנס. ומלבד זאת נראה דבגלות א"נ דלא משכח"ל גלות כ"א במודה לדברי העדים נהי דנימא דהודאתו אינו מהני לפטור העדים מ"מ בלא"ה ל"ה עדות שאתה ילה"ז דעדים יכולים לומר מי הכריח אותך שתודה על שקר וה"ה אתה מתחייב בעצמך ופשיטא דאין העדים חייבין מדין הזמה וא"כ שפיר הוי עדות שאאילה"ז והקשה הריטב"א שפיר ואינו מתורץ בדברי התוס' הרא"ש.
<b>ובעיקר</b> דברי הריטב"א ותוס' הרא"ש כתבתי בחידושי לב"ק (דף ע"ה) ויען שלפי דעתי המה דברים נכונים אעתיקם בזה וז"ל שם:.
<b>(</b><b>בב"ק</b> <b>דף</b> <b>ע"ה</b> <b>ע"ב</b><b>)</b> <b>בגמ'</b> אמר ר"א לא דכ"ע הודאה דטביחה לאו הודחה הוא אלא בעדות שאאילה"ז קמיפלגי וכו' ובהא קמיפלגי דרבנן סברי דעדות שאאילה"ז לא הוי עדות וכו' ועיי' בשיטמ"ק בשם תוס' הרא"ש שכתב הסברא דהוי עדות שאאילה"ז כיון דהוא הודה בעצמו לדברי העדים והרי הודאת בע"ד כמאה עדים דמי וא"כ לא יהיו העדים צריכין לשלם כשהוזמו וא"כ ממילא הוי עדות שאאילה"ז. ויוצא מזה דפלוגתא זו שייכא רק בדיני ממונות דמהני הודאתו לפוטרם משא"כ בדיני נפשות. וכן כתב התומים סי' ל"ח ובתשו' הרי"מ חו"מ סי' א'. ועפי"ז תמה על הפנ"י מכות (דף ה') דרוצה לפרש בדעת רש"י ז"ל דפירש בהא דאמר רבא בשנים שהעידו בחד בשבתא הרג פלוני את הנפש וכו' דאכתי לאו בר קטלא הוא משום דאי בעי מודה ומיפטר. דאין כוונת רש"י ז"ל מצד מודה בקנס רק דהטעם מצד עדות שאאילה"ז ולהנ"ל ז"א. אמנם בריטב"א ריש מכות מבואר להדיא דאפי' בגלות אם יאמר מקודם דבפני עדים אלו הרג נפש בשוגג ואח"כ באו עדים והעידו לא יהי' גולה מטעם דהוי עדות שאאילה"ז עיי"ש א"כ מבואר כהפנ"י:
<b>והנה</b> לכאורה עלה בדעתי להביא ראי' שדעת הר"מ ז"ל כתוס' הרא"ש ותומים ז"ל דהנה מרן ז"ל תמה על הר"מ ז"ל דהשמיט כל הפלוגתא דסומכוס וחכמים והוא תימא גדולה אמנם לדברי תוס' הרא"ש ז"ל י"ל דהר"מ ז"ל סובר דר"א ברי' דר"א סובר דעדים זוממין ממונא ולכן שפיר ס"ל דרבנן ס"ל דהוי עדות שא"א ילה"ז מצד דהודה דהעדים אומרים אמת הרי מחל להם ושוב א"י לחזור בו משא"כ להלכה דקיי"ל כר"ע דע"ז קנסא ובקנס אינו יכול למחול כ"ז שלא נתחייב דהוי דשלב"ל א"כ נראה פשוט דיכול לחזור מהודאתו וא"כ הוי עדות שאילה"ז אף לרבנן וא"כ נראה דהר"מ ז"ל ג"כ ס"ל דכל הטעם דהוי עדות שאילה"ז היינו משום דרו" פוטרם מתשלומי הזמה ע"י הודאתו:
<b>איברא</b> דלאחר העיון נראה דהפנ"י לשיטתו ס"ל דא"א לפרש מטעם הודאת בע"ד לפוטרם ויהי' תליא אי ע"ז קנסא או ממונא דהנה הפנ"י מכות נתקשה דאיך אפשר לומר דע"ז ממונא הא כללא הוא דכל המשלם יותר ע"מ שהזיק הוא קנסא וכ"ש בשלא הזיק כלל ותירץ דאם אמרינן דלאו קנסא הוא אינו ממונא אלא כפרה כמו חומש ואשם עיי"ש ומעתה לפי"מ שכתבו התוס' דכפרה א"י למחול וא"כ בין למ"ד ע"ז ממונא בין למ"ד קנסא ל"ל דמהני הודאתו לפוטרם וא"כ א"א לפרש דסברת ר"א ברי' דר"א דהוי עדות שאאילה"ז הוא מצד הודאת בע"ד לפוטרם:
<b>לכן</b> נלענ"ד להעיר דהטעם דס"ל לר"א ברי' דר"א דזה הוי עדות שאאילה"ז אע"ג דהודאתו ל"מ לפוטרם דהפטור הוא מטעם אחר דהרי הזמה באמת חידוש הוא דמה חזית דציית להני ציית להני רק דהתורה גילתה דהאחרונים נאמנים א"כ זה דוקא כשאין הבע"ד מודה להעדים הראשונים אבל כשהבע"ד מודה להעדים הראשונים עוד טרם שבאו העדים להעיד ואומר שבפני פלוני ופלוני הלוה או גנב או הרג א"כ יש אומדנא שהאמת כדברי העדים הראשונים ושוב אמרינן מה חזית כיון דחידוש הוא איך לך בו אלא חידושו [ואין לומר דמאי ראי' דילמא באמת מעידים שקר רק דמודה כדי שיפטר דיהי' עדות שאאילה"ז דזה אינו דזה תינח אם מודה לדברי העדים אחר שבאו עדים אבל במודה קודם שבאו עדים אם נימא דכוונתו לפטור ע"כ דהאמת כדברי העדים ומתירא מעונש לכן מקדים להודות וזה הדבר אשר חפצנו להוכיח דמזה שהקדים א"ע להודות קודם שבאו העדים נראה דהאמת כן ואדרבא ירווח לן לפי טעם זה דדוקא קודם שבאו העדים הוי עדות שאי אתה ילה"ז משא"כ בהודה אח"כ דלפי טעם דהוי עדות שאאילה"ז מצד הודאת בע"ד קשה א"כ בהודה אחר שבאו העדים ג"כ יפטר אמנם לטעם זה א"ש מאוד דבהודה אחר שבאו העדים אין שום אומדנא דהאמת כדברי העדים הראשונים דאין לו עצה אחרת אם רוצה לפטור עצמו ממיתה משא"כ בהודה קודם שבאו עדים אע"ג דנימא ג"כ דמתכוין לפטור את עצמו מ"מ ע"כ דהאמת כן הוא דאל"כ מנ"ל דיבואו ויעידו והבן היטב]:
<b>ומעתה</b> יש לתרץ דברי הר"מ ז"ל בטו"ט עפמ"ש הלח"מ דלהלכה דקיי"ל למפרע נפסל ע"כ דס"ל דעדים זוממין לאו חידוש הוא כמו"ש הטור דעל גופו של עדים הם מעידים וא"כ פשוט דהודאת בע"ד לעדים הראשונים לא מעלה ולא מוריד ואין בכוחה לבטל עדות כיון דאמרינן דהראשונים נעשים בע"ד והאחרונים הם עדים וא"כ אפי' באמור מקודם והוי אומדנא שהעדים הראשונים אומרים אמת מ"מ לא מהני כלל נגד עדים ולכן שפיר הוי עדות שאילה"ז ולכן לא הביא כלל פלוגתת סומכוס ורבנן ולפי"ז דברי הפנ"י נכונים מאוד דהוא מפרש כן בדרבא ורבא לשיטתו דס"ל דע"ז חידוש הוא נראה הסברא נכונה מאוד דאם הבע"ד אומר קודם שבאו העדים דבפני פלוני ופלוני הרג את הנפש בוודאי יש אומדנא דהעדים שבאו אח"כ אומרים אמת א"כ יש לומר דבכה"ג לא האמינה התורה לבתראי כיון דחידוש הוא אין לך בו אלא חידושו ודו"ק היטב בכ"ז:
<b>אחר</b> כתבי כ"ז בא לידי ספר היקר אור זרוע שנדפס מחדש על ג' בבות וראיתי במס' ב"ק אות ש"ה ש"ו שכתב בזה"ל וראיתי מי שהורה שאין העדים נעשין זוממין אלא עד שיודו למזימין או שתקו שנמצאו שתיקתן הודאתן וכו'. ואית עלי' פירכא שאם כך הוא שאין העדים נעשין זוממין עד שיודו כי אמת דברי המזימין או שתיקה מטעם הודאה לא ימצאו זוממי זוממין לעולם כי מאחר שהודו להם כי אמת שאותו היום הי' עמהם בבבל האיך יכולים להביא עדים אחרים כי באותו היום הי' בירושלים וזה דבר ברור כדברי רבותינו כי המודה בדבר עדות שאאילה"ז הוא עכ"ל האו"ז. העתקתי כל לשונו הקדוש מפני שהספר אינו מצוי:
<b>והנה</b> מ"ש וראינו מי שהורה אע"פ שלא גילה לן רבינו ז"ל מי הוא כבר ידענו שהוא רב האי גאון ז"ל בספר המקומ"כ שלו וכבר נתקשה בו בתשו' חת"ס חו"מ סי' קמ"א וכתבנו מזה בתשו' לחכם אחד ואכ"מ אמנם רבינו האו"ז ז"ל נתקשה בו מטעם אחר דהוי עדות שאי אתה ילה"ז משום דליתא בזוממי זוממין דמודה לדברי העדים הוי עדות שאאילה"ז. ולכאורה הוא תמי' נהי דמודה לדברי העדים הוי עדות שאאילה"ז אליבא דרבנן דפליגי על סומכוס היינו רק בהודה קודם שבאו העדים אבל לאחר שבאו העדים והעידו נראה פשוט מהסוגיא דהוי עדות שאאילה"ז וכשהוזמו העדים חייבין מדין הזמה וא"כ לכאורה אין מקום לקושייתו כלל:
<b>איברא</b> דלאחר העיון נראה דצדקו דברי האו"ז דהנה כ"כ לעיל דאם מטעם הודאת בע"ד קאתינן עלה צ"ע טובא דמאי נפ"מ אימת הודה ואמאי בהודה אחר שבאו העדים ל"ה עדות שאאילה"ז לכן נראה דהאו"ז סובר דבאמת בהודה לאחר שבאו העדים ג"כ אין עושין דין הזמה כשהוזמו העדים אך מ"מ עדותן קיימת דמאי בכך דהוי עתה עדות שאאילה"ז מ"מ כיון דבשעת הגדת עדותן עדיין לא הודה והי' בידו שלא להודות לדבריהם וא"כ הוי עדות מעלי' וכבר נתחייב ע"י עדותן ונהי דהשתא מודה לדברי העדים ואהני הודאתו לפטור את העדים כשהוזמו אבל לא לפטור את עצמו מטעם דעיקר תלי' דבשעת הגדה יהי' עדות שאתה ילה"ז וכבר העיר בזה מורי הגז"ל בישועות ישראל סי' ל' סק"ה בסוף דבריו להשיג על הגאון בעל נתה"מ ז"ל שסובר דבעי שיהי' ילה"ז עד הגמר דין והוא ז"ל כתב דז"א עיי"ש שדבריו ברורין בזה:
<b>ומעתה</b> יפה תמה האו"ז דזה דוקא בפלוגתת סומכוס ורבנן דהודה במקרה והי' מתחייב גם בלתי הודאתו ע"י העדים שפיר הוי עדות מעלי' אע"ג דנולד אח"כ דהוי עדות שאאילה"ז משא"כ א"נ דאין העדים נעשין זוממין עד שיודו להמזימין ואם לא יודו לא נתחייבו בדין הזמה א"כ ל"מ דין הזמה כלל בהזוממין כיון דקיי"ל דאין העדים נעשין זוממין עד שיגמר הדין וא"כ אם יתזמו הזוממין טרם שנגמר הדין של העדים הראשונים א"ח כלל מדין הזמה וע"כ שכבר נגמר דין העדים וזה לא משכחת לה אלא בהודו שהאמת כדברי המזימין וא"כ כשהוזמו א"ח בדין הזמה ול"מ לה זוממי זוממין כלל ושפיר הקשה האו"ז כיון דלא משכחת לחייב את העדים הראשונים אלא כשהודו ואז שוב הוי עדות שאאילה"ז והיא קושי' גדולה על שיטת רב האי גאון ז"ל. ואין לנו תירוץ אחר לשיטת ר"ה גאון ז"ל אלא לומר דהוא ז"ל ס"ל כמוש"כ לעיל דטעמא דרבנן אינו מצד הודאת בע"ד דיכול לחזור מהודאתו רק עיקר טעמא דרבנן משום דהזמה חידוש הוא וכשהודה אמרי' מה חזית כיון דאין לך בו אלא חידושו לכן דוקא בהודה קודם שבאו העדים הוי עדות שאאילה"ז אבל לא בהודה אח"כ לדברי העדים. ויש להאריך עוד בזה בדברי האו"ז שמסתימת דבריו נראה דאף דמטעם הודאת בע"ד קאתי עלה מ"מ ס"ל דגם בד"נ כשמודה לדברי העדים הוי עדות שאאילה"ז וזה צ"ע כנ"ל:
<b>העתקה</b> <b>מחידושי</b> <b>בני</b> <b>הרב</b> <b>זצ"ל</b><b>.</b> <b>ח</b><b>) (</b><b>כ"א</b> <b>כ'</b><b>)</b> <b>וכי</b> יכה איש וגו' לא יקם כי כספו הוא. נסתפקתי לפי"מ דמבואר בסנהדרין (דף י' ע"א) פלוני רבע שורי נאמן אף לגבי השור דלא אמרינן אדם קרוב אצל ממונו וממילא מתקיים כל העדות אף לענין השור וכן פסק הר"מ ז"ל ונראה דלפי"ז ה"ה במעיד על עבדו הכנעני שבא על אשתו של פלוני ג"כ אמרינן דנאמן גם על עבדו כיון דאדם קרוב אצל ממונו לא אמרינן א"כ מתקיים עדותו גם לענין עבדו. אך מה שיש לעיי' בזה כיון דעבדו ישנו בדין יום או יומים ואם חי מעל"ע אחר שהרגו ה"ה פטור ממיתה וא"כ כיון דקיי"ל דצריך הנת הדין וא"כ אם מעיד האדון היום בבוקר שעבדו עבר עבירה שחייב עלי' מיתה אינו נהרג אלא למחר בבוקר וא"כ כשיוזם האדון לא יתחייב מיתה כיון דבעדותו לא הרגו מיד אלא לאחר מעל"ע א"כ לא נוכל לחייבו מיתה כיון דלא נוכל לומר דע"י הריגתו בפה יתחייב יותר מאשר הרגו בידים ממש כיון דכ"ז דחייב מיתה הוא על הגדתו ומאז הרי הוא חי עוד מעל"ע. וזה ספק נכון לענ"ד וראוי לעיין בו:
<b>איברא</b> דלדעת הר"מ ז"ל דס"ל דטעמא דמילתא דבעבדו נידון בדין יום או יומים הוא משום דיש רשות בידו להכותו לכן מחדש שדוקא אם הכהו בשבט נידון בדין יום או יומים אבל אם הכהו בכלי ברזל דינו כשאר רוצח וא"כ ה"נ כשהורג אותו ע"י שמעיד שקר עליו שזה בוודאי אינו רשות לאדון ועובר על לאו דלא תענה א"כ שוב דינו כמו הכהו בכלי ברזל ואינו נדון בדין יום או יומים. אמנם שמעתי מאאמו"ר שליט"א בשם הגאון הק' מקאצק זצללה"ה שאמר הטעם דאדון המכה את עבדו נידון בדין יום או יומים יען כי כספו הוא ואין עליו חיוב מיתה אם הרגו אמנם זה דוקא אם אינו מת מיד משא"כ אם הכהו הכאה שיש בה כדי להמית מיד הרי מפקירו ושוב אינו כספו ולכן חייב מיתה ודפח"ח. ומעתה כיון דכל הטעם דבאמת מיד חייב מיתה היינו משום שמפקירו ואינו כספו י"ל עפי"מ דמבואר בכריתות פלוני רבע שורו והוזמו הרי השור שלו כיון דידע שהוא שקר הרי לא נתייאש ממנו שחושב שמא יוזמו העדים. א"כ ה"נ כיון דהוא בעצמו העד והוא יודע שהוא וחבירו משקרים בעבד זה שוב אינו ראי' שמפקירו וי"ל שרצונו רק לאיים על עבדו וחושב עוד שיתכחש או יותזם חבירו וא"כ אינו מוכרע שמפקירו ושוב אמרי' כי כספו הוא ונידון בדין יום או יומים ואינו חייב מיתה כשהוזם והוי עדות שאאילה"ז לגבי עבדו:
<b>אמנם</b> בעיקר טעמא דמרנא הרה"ק מקאצק זצ"ל יש לעיי' דא"כ אמאי חילקה דוקא התוה"ק בהורג במזיד בין עבדו לעבד אחר הא גם בשוגג יש חילוק דבעבדו לא יהי' גולה דאע"ג דגלות ל"מ לה הכא כ"א במת מיד מ"מ כיון דהרגו בשוגג הרי לא הפקירו וא"כ אינו בדין שיגלה בשלמא לפי"ד הר"מ ז"ל שפיר אמרינן דבשוגג אין נפ"מ בין עבד לישראל אחר משא"כ לטעמא דמפקירו צריך להיות הדין דמכה עבדו בשוגג אינו גולה וזה לא שמענו. ועיי' באור החיים הקדוש שכתב בפשיטות דבשוגג גולה וכדאמרן. הכלל שצ"ע עוד בזה לעת הפנאי. עד כאן דברי בני זצ"ל:
<b>והנה</b> במה דסיים אפתח מ"ש שלטעמא דמרן הק' מקאצק זצוק"ל צריך להיות הדין דבעבדו בשוגג אינו גולה ז"א דהרי נאמר בתורה "לא יקם" כי כספו הוא נראה דרק חיוב מיתה שהוא נקם בזה אמרינן דיען כי כספו הוא אין אנו מקיימין בו את הנקמה להמיתו דמיתת ב"ד הוי עונש אע"ג דהו"ל כפרה עיד"ז מ"מ בעיקרו הוא עונש ולא סגי לי' בתשובה וכפרה בלתי זה לכן הקילה התורה היכא דהוא כספו ולא מת מיד משא"כ לענין גלות בשוגג דהוא משום כפרה נראה פשוט דאין נפ"מ כלל אם הוא כספו או לא. ולא מיבעי' לפי הגירסא בר"מ ז"ל דאפי' ישראל שהרג גר תושב גולה אע"ג דממיתה איתמעט א"כ מכ"ש עבדו דחייב עליו מיתה ג"כ אלא דהתורה העמידה אותו בדין יום או יומים פשיטא דלענין גלות דלא נתמעט חייב גלות אך אפי' לפי"ד הראב"ד ז"ל דס"ל כיון דרעהו כתיב אין לרבות ג"ת מ"מ עבד דאיתרבי לגלות שוב גם עבדו לא נוכל למעט כיון דלא אימעיט אלא ממיתת ב"ד והתורה כתבה בהדי' "לא יקם" נראה דאתי לרמז זה דדוקא ממיתה נתמעט עבדו ולא מגלות:
<b>ובאמת</b> דברי בני ז"ל נכונים לפי שטחיות דברי האוה"ח ז"ל שנראה קצת מדבריו דאם הי' משכח"ל חיוב גלות אפי' באינו מת מיד הי' פטור מגלות ג"כ אך באמת עיקר נראה כדאמרן דאין למדין גלות ממיתה הן אמת כי בחידושי למסכת מכות כתבנו לדון מטעם אחר דאמאי יהי' הורג עבד חייב גלות לפי"מ דמבואר במכות (דף י"ב ע"ב) דגלות אינו מכפר רק מיתת כה"ג הוא דמכפר והא דצריך גלות הוא להנצל מגואל הדם וא"כ עבד שאין לו חייס נראה דלא משכח"ל גוה"ד כלל ועיי' בר"מ ז"ל ריש הלכות רוצח דראוי לירושה הוא גואל הדם ובעבד ל"ש ירושה כלל דאינו מוריש כיון דאין לו בנים והא דנראה מרש"י ותוס' נזיר (דף ס"א ע"ב) ד"ה א"ה עבדים נמי דעבדים הם בכלל מורישין רק שאין להם להוריש כבר עמד עליהם בקהלת יעקב למרי"ט אלגזי ז"ל ותמה עליהם מדברי הר"מ ז"ל בהלכות ממרים דנראה מבואר דעבד אין לו בנים וקרובים כלל וכתבנו בזה בחידושינו שם ואכ"מ. אך י"ל דאדונו הוא בכלל גוה"ד כיון דיד עבד כיד רבו ואגיד גבי' לגמרי הוי האדון גוה"ד שלו וא"כ זה דוקא כשהרגו אחר אבל כשהרגו אדונו י"ל דל"ש בי' גלות כיון דליכא גוה"ד:
<b>איברא</b> דז"א לא מיבעי' לדעת התוס' והריטב"א ז"ל דהא דאמרי' דגלות אינו מכפר היינו דאינו כפרה גמורה דגמר כפרה הוא ע"י מיתת כה"ג אבל פשיטא דמכפרת ג"כ א"כ נסתר זה אך אפי' לפי דברי רבינו יונה ז"ל בחידושיו ריש מכות דנראה קצת דעתו דגלות אינו מכפר כלל ועיי"ש מ"ש הרב המגי'. מ"מ נלענ"ד דהא שכתב הר"מ ז"ל דרק הראוי ליורשו הוא גוה"ד היינו רק לענין מזיד דאמרי' מצוה ביד גוה"ד ע"ז כתב הר"מ ז"ל דהמצוה הוא ביד מי שהוא ראוי ליורשו משא"כ בשוגג דרשות הוא ביד גוה"ד מצד כי יחם לבבו א"כ נראה פשוט דבנו של העבד ג"כ הוא גוה"ד כיון דבטבע הוא בנו אע"ג דמדינא אין לו חייס מ"מ שייך בי' כי יחם לבבו ופשיטא דאם הרגו פטור [ונראה דגם לענין מחתרת דאב עבד הנמצא במחתרת בנו העבד כגון שיש לו דברים שנתנו לו ע"מ שאין לרבו רשות בהן או אפי' בנשתחרר בנו וה"ה ישראל גמור ופקע ממנו היחוס לגמרי מ"מ לענין הטבע דסתם אב חס על בנו נראה דאין לחלק ודינו כמו אב ישראל וצ"ע בזה] הכלל שהדבר ברור ואין ספק כלל דלענין גלות לא נתמעט עבדו ולכ"ע חייב גלות כנ"ל:
<b>אמנם</b> בעיקר הדבר שהעיר בני ז"ל שאדון יכול להעיד על עבדו ונהרג על ידו כמו בהמתו לענ"ד הדבר צ"ע שאין לדמות עבדו לבהמתו בזה דבבהמתו אין לו בה אלא קנין ממון ואדם קרוב אצל ממונו לא אמרינן משא"כ עבדו יש לו בו קנין איסור ג"כ וצריך גט שיחרור דוקא דגמרינן לה לה מאשה ואע"ג דמפקירו ויצא לחירות אכתי אגיד גבי' להתירו בבת ישראל נראה דבעבדו יש לו קנין כמו באשתו והדעת שלו משועבד אל אדונו ולכן א"א לו להעיד עליו ואינו נהרג על ידו ויש להביא ראי' לזה מדברי תוס' סנהדרין (דף י"ט ע"א) ד"ה ינאי המלך שכתבו לתרץ דלכן הוצרך ינאי דוקא לעמוד אע"ג דאם רוצים להשיב שניהם מושיבים אותם וא"כ ה"נ המלך הי' יכול לישב "ובלבד שישב אותו כנגדו" [אגב ארשום בזה מה שצל"ע מה שייך כנגדו בדיני נפשות הא הב"ד המה תובעים ונראה דשטחיות דלישנא נקטו כן וכוונת התוס' באמת דלפי"ז בדיני נפשות דל"ש שכנגדו כלל דאין כאן בע"ד דעל הב"ד מוטל מצ"ע דובערת הרע א"כ היו יכולים לצוות את ינאי שישב ועפי"ז נסתרו דברי הגאון בעל תפארת צבי ז"ל בתשו' רעק"א ז"ל סי' ק"ד ד"ה ובימי חרפי מ"ש לבאר כוונת התוס' עיי"ש ואולי י"ל דס"ל להגאון ז"ל דגואל הדם הוא הבעל דבר כיון דעליו המצוה להורגו הוי הוא הבע"ד של העבד ויש שפיר כנגדו וצ"ע עוד בזה] משום דדיני נפשות שאני עכ"ל ולכאורה תמי' הא לגבי ינאי הוי רק ד"מ שמפסיד העבד ואי דלגבי העבד הוי דיני נפשות א"כ העבד צריך לעמוד ומה ענין ינאי לזה אלא ודאי כדאמרן דעבד באדונו כיון דאגיד ומקושר בו בקנין איסור ג"כ ועתה כשרוצים להרגו רוצים להפריד אותו לגמרי ממנו הוי כד"נ אצל האדון ומוכרח כדברינו הנ"ל:
<b>ואין</b> להשיב ע"ז דהרי מקור הך דינא דאין לקבל עדות שלא בפני בע"ד הוא מקרא דוהועד בבעליו ולא ישמרנו וכתב הרשב"א ז"ל בחידושי לב"ק (דף קי"ב) ד"ה משום סומכוס אמרו בזה"ל ואפשר לומר לשווי' מועד שאני דכתיב והועד בבעליו וכו' אבל בשאר דברים לרבנן לא בעינן בפני הבעלים דאין למדין דיני ממונות מדיני נפשות דדיני השור כד"נ דכמיתת הבעלים כך מיתת השור עכ"ל הרשב"א ז"ל ומבואר ברשב"א ז"ל דלכן צריכים להעיד בפני הבעלים כיון דדיני השור כד"נ אע"ג דלענין הבעלים הוי ג"כ רק ד"מ וע"כ כיון דפתיך בי' דיני נפשות חמירי וא"כ ה"ה לענין העמדת ינאי י"ל כן. ז"א דבאמת דברי הרשב"א ז"ל לכאורה מחוסרין הבנה דהרי לענין זה שיעשה השור מועד אין נפ"מ לדיני נפשות כלל דהרי גם תם ח"מ והא דצריך שיעשה מועד הוא רק לענין שהבעלים ישלמו כופר וא"כ איזהו דיני נפשות יש בזה שנאמר שמשום שהוא ד"נ החמירה בהו תורה דצריך קבלת עדות בפני בע"ד. וכבר נשאלתי ביאור דברי רשב"א אלו מכבוד ידי"נ הגאון המפורסם המנוח מוהר"י ישעי' ז"ל האב"ד דק"ק זדונסקיוואלע:
<b>אמנם</b> נראה ברור דכוונת הרשב"א ז"ל על חיוב כופר כיון דאמרינן דכמיתת הבעלים כך מיתת השור וילפינן זה מדכתיב וגם בעליו יומת. ולכאורה קשה הא בעליו יומת היינו ביד"ש ולענין מיתה ביד"ש הרי ל"צ כלום ועכצ"ל כמו"ש התרגום אונקלוס שמפרש יומת יתקטל וכמו"ש הרמב"ן ז"ל דיש עליו באמת ביד"ש חיוב הריגה ולא חיוב מיתה והוי כמו שחייב מיתת ב"ד וכופר הוא תמורת המיתת ב"ד לכן גם כופר צריך שיהי' בפני סנהדרין של כ"ג ממש כמו ד"נ כמבואר בירושלמי סנהדרין פ"ק שלהי ה"א עיי"ש ולכן לחייב הבעלים מיתה דהיינו עיד"ז שעושים אותו למועד צריך בפני הבעלים דזה הוי ד"נ ממש אלא שיכול לפטור עצמו בכופר וזה מוכרח בכוונת הרשב"א ז"ל. אמנם שנימא דמפני דאצל השור הוי ד"נ יהי' צריך דוקא העמדה בדין בפני הבעלים זה א"צ כיון דאצל הבעלים הוי ממון ולכן בתם ל"צ בפני הבעלים דוקא כיון דהוא רק לחייב השור מיתה ומעתה כיון דבעבד מבואר דצריך בפני בעלים דוקא ואמרי' דהבעלים בעמידה דהוי אצלם בגדר ד"נ ע"כ דעבד אינו דומה לבהמה בזה ודו"ק היטב בכ"ז כי קצרנו וסמכנו על המעיי'. ואי"ה עוד חזון למועד לבאר הדברים וכאן כתבנו רק להשתעשע בדברי בני ז"ל:
<b>ט</b><b>) (</b><b>שם</b> <b>כ"ב</b><b>)</b> <b>וכי</b> ינצו אנשים וגו' כאשר ישית עליו בעל האשה ונתן בפלילים. וכתב הרמב"ן ז"ל בזה"ל ולפי דעתי בעבור שאין בולדים האלו ניכר כי מי יודע אם יצליחו אמר הכתוב אע"פ שאין כאן ממון תשלומין נשים עליו עונש והוא כמו קנס וממון שיטילו אחרים עליו בעל כרחו עכ"ל. מבואר מדברי רבינו הרמב"ן ז"ל דתשלומי דמי ולדות הוא קנס דמדינא אין כאן תשלומין כיון דלא נדע אם יצליחו והיינו אם יהיו בני קיימא וזה מוכרח בכוונת רבינו ז"ל. והראה לי תלמידי החתן המופלג ושנון כמר יחיאל מאיר הכהן שיחי' מעיר זאריק שכן דעת התרגום יונתן ז"ל שכתב בזה"ל מתקנסא יתקנס דמי וולדא עכ"ל מבואר להדיא כן דהוא קנס וע"כ מה"ט דאינו ברי היזיקא דדילמא לא יהיו בני קיימא ומספק א"א לענוש ממון וע"כ דקנס הוא. ויש ליישב בזה קושית התוס' סנהדרין (דף פ"ד ע"ב) ד"ה הו"א אפי' נפלים שתמהו דאיך אפ"ל כן דיהי' חייב על עוברין מיתה א"כ היכי מיחייב דמי ולדות הא מיחייב מיתה ולדברי התרגום יונתן ורמב"ן ז"ל אפשר דהסוגיא אזלא אליבא דר"מ דאמר חידוש הוא שחידשה תורה בקנס אע"ג דמיקטל משלם וזה פשוט:
<b>איברא</b> מה דתמי' טובא לפי הנ"ל למה לי קרא דמכה איש למעט עוברין ממיתה ואיך אפשר להרוג מספק ואין לומר כיון דגלי קרא דב"נ חייב על עוברין מקרא דשופך דם האדם באדם איזהו אדם שהוא באדם זהו עוברין וא"כ הו"א דישראל לא יצאו להקל וג"כ חייבין על עוברין ז"א דעל זה גופי' קשה אמאי חייבה רחמנא בב"נ על עוברין כיון דהוא רק ספק ואיך אפשר להרוג מספק ויותר יפלא לפימ"ש הפרמ"ג ז"ל דלדעת הפוסקים דספיקא דאורייתא מה"ת להחמור בב"נ אזלינן בספיקו להקל ואינו אסור בספק וא"כ אמאי חייבה תוה"ק לב"נ על עוברין כיון דהוא רק ספק נפש ולומר בדעת הת"י והרמב"ן ז"ל דבאמת מודים דהוי רוב רק דקשי' להו הא בממון לא אזלינן בת"ר לכן כתבו דקנס הוא זה דוחק בעיני דמלשון הרמב"ן ז"ל נראה דהוי ספק גמור [ועוד דהרי מבואר בש"ס דהפלוגתא אי פלגא נזקא קנסא או ממונא תלי' אי סתם שוורים בחזקת שימור קיימי ולמ"ד דסתם שוורים לאו בחזקת שימור קיימי שוב אמרינן דפ"נ ממונא אע"ג דסתם הוא רק רוב. רואים אנו דחיוב שחייבה תורה מכח רוב אינו בגדר קנס. ואי כי יש לחלק כיון דמכח הרוב הי' לו לשמור בהמתו לכן ממילא חייב על שלא שמר מ"מ נראה כדאמרן דמדעת הת"י והרמב"ן ז"ל מוכח דס"ל דספק גמור הוא והא דבאמת אינו בגדר רוב י"ל כמו"ש המזרחי דרוב להבא לא אמרינן וכיון דעתה הוא ברור אינו בר קיימא רק שאנו דנין אם יהי' בר קיימא ל"ש למיזל בת"ר]:
<b>ומה</b> שנלענ"ד בדעת הרמב"ן ז"ל עפמ"ש בספרי חמדת ישראל בקונטרס לדיני ב"נ אות ז' בשם מרנא הגאון הק' מטשעכענאוו זצללה"ה שכתב על דברי תוס' סנהדרין (דף נ"ט) דגם לישראל איכא איסור להמית עוברין וכתב הוא ז"ל להוסיף על דבריהם שיש אפי' חיוב מיתה לשמים על העוברין דלא גרע מהשחתת זרע שחייב מיתה לשמים. אולם אני בעניי כתבתי לתמוה על דבריו דהאיך אפשר לומר כן בדעת התוס' הא התוס' ז"ל ס"ל דהשחתת זרע תלי' בפו"ר ומי שאינו מצווה על פו"ר אינו מצווה על השחתת זרע א"כ יש סברא גדולה לומר דאיסור עוברין היום הוא רק לישראל כיון דנאמרה ולא נשנית א"כ רק לישראל נאמרה כיון דבב"נ ניטלה המצוה דפו"ר א"כ שוב אינן מוזהרין על עוברין משא"כ ישראל ועיי"ש מ"ש שנראה מוכרח דעת התוס' דשני ענינים המה:
<b>ומעתה</b> נאמר דהרמב"ן ז"ל לשיטתו דפליג על התוס' הנ"ל וס"ל באמת דאיסור השחתת זרע לא תלי' כלל במצות פו"ר כמו"ש בשמו בחידושי הר"ן על נדה שהוכיח כן מנשים אע"ג דלא מיפקדו אפו"ר מ"מ נענשו במבול ועיי' במל"מ פ"י ממלכים הלכה ז' ובספרי הנ"ל בדיני ב"נ אות נ"ד שהארכנו לבאר דברי הרמב"ן ז"ל וא"כ לדעת הרמב"ן ז"ל י"ל דזה ענין עוברין שנצטוו עליהן ב"נ כיון דעכ"פ השחתת זרע הוא בודאי ויש ע"ז חיוב מיתה ביד"ש בבירור ושוב מספק חייב מיתת ב"ד. וא"ש בזה ג"כ מה דצריך קרא למעט ממכה איש דישראל אינו נהרג על עוברין אע"ג דהוי רק ספק נפש דהוא ג"כ מה"ט כיון דבכל עוברין איכא חיוב מיתה ביד"ש בבירור משום השחתת זרע שפיר הו"א דיתחייב מיתת ב"ד אף מספק וכבר כתבתי במק"א ראי' לזה מסנהדרין (דף פ"ב) גבי כהן ששימש בטומאה דאחיו הכהנים פוצעין את מוחו בגיזרין. ומבואר בסוגיא שם כיון דיש ח"מ ביד"ש שוב מותר לאחיו הכהנים להרוג אותו נראה היכא דיש עליו ח"מ ביד"ש בבירור שוב לא קפדינן כ"כ על מיתתו בידי אדם ואף כי מסוגית הגמ' דחולין דילפינן דאזלינן בתר רובא דאל"כ דילמא הנהרג הי' טריפה נראה לכאורה להיפך כיון דגם הורג את הטריפה ח"מ בדיני שמים. ועיי' בר"מ ז"ל פ"ב מהלכות רוצח הלכה ח' שנראה באמת מדעתו דגם בוודאי טריפה ההורגו חייב מיתה אם לא שיאמרו הרופאים שבטח ימית מחולי זה עיי"ש וי"ל דכוונתו באמת מטעם זה כיון דחייב מיתה ביד"ש בבירור שוב גם מספק נהרג אך הרי מסוגיא דרוב מבואר להיפך כנ"ל. וצל"ע בזה לברר הדברים ואכ"מ. עכ"פ לענין ב"נ דמוזהר על עוברין בוודאי י"ל כנ"ל כיון דיש עליו חיוב מיתה ביד"ש בבירור מכח השחתת זרע שוב חייב מיתה מכח עוברין וא"ש דברי התרגום יונתן והרמב"ן ז"ל:
<b>וראיתי</b> בריב"א על התורה בקרא דענוש יענש שכתב בזה"ל. וא"ת אמאי אינו נהרג על הולדות שהרג וכ"ת שמא נפלים נינהו א"כ תיקשי לך גבי ואיש כי יכה כל נפש אמאי הוא נהרג שמא טריפה הי' וכ"ת דסמכינן ארובא ורובא לאו טריפות נינהו כדאיתא בפ"ק דחולין ה"נ אית לן למסמך ארובא. דרובא לאו מפילות נינהו וא"כ ליחייב מיתה נוגף אשה על הולדות שהרג. ועיי"ש מה שתירץ שגזה"כ הוא שאינו חייב על שום ברי' עד שיצא לאויר העולם. אך חזר והקשה ע"ז מהא דקיי"ל דב"נ נהרג על עוברין. אמנם בדרך פילפול י"ל דבאמת היינו טעמא דבישראל אינו נהרג על עוברין הוא מכח חשש דילמא נפל הוא. ואין לומר דאזלינן בתר רוב כיון דאפילו אם הוא בן קיימא נמי יש ספק דילמא טריפה הוא וא"כ הו"ל תרי מיעוטין ואיתרע לה רובא. ולפי"ז ממילא ל"ק מהא דב"נ חייב על עוברין דהרי הר"מ ז"ל פסק דב"נ ההורג את הטריפה חייב מיתה ושוב ליכא אלא חד מיעוטא שמא נפל הוא ואזלינן בתר רוב. ויש להאריך בזה ואין כאן מקומו:
<b>י</b><b>) (</b><b>שם</b> <b>ל'</b><b>)</b> <b>אם</b> כופר יושת עליו וגו'. וכתב הרמב"ן ז"ל בזה"ל בעבור היות הכופר כפרה כענין הקרבנות "ואם הוא אינו חפץ בה אינן מכריחים אותו לבוא לב"ד לחייבו בכך" ואפי' אם חייבוהו אין ממשכנין אותו. בעבור זה אמר אם עכ"ל. מבואר מדברי רבינו הרמב"ן ז"ל דבר חדש מאוד דלא בלבד שאין ממשכנין על הכופר אלא שגם אין העדים יכולים לחייבו כופר בלתי אם חפץ בכופר אז יבוא לב"ד ויחייבו אותו ותלי' לגמרי ברצונו שאין הב"ד מחייבים אותו כלל בלתי רצונו בכופר:
<b>והנה</b> דברי רבינו ז"ל נפלאין מאוד א' דגוף הדבר שכתב בפשיטות דכופר אין ממשכנין הוא איבעי' דלא איפשיטא בב"ק (דף מ' ע"א) ואיך פסק הרמב"ן ז"ל בפשיטות דאין ממשכנין ובאמת דעת הר"מ ז"ל להיפך. ב' מהיכן הוציא מ"ש בריש דבריו הקדושים דגם לחייב אותו אין הב"ד יכולין להזדקק לזה בלי רצונו:
<b>ונראה</b> ביאור דבריו הקדושים ונקדים לבאר דברי הרמב"ן ז"ל המובא בריטב"א ריש מכות בהא דאמרי' בגמ' דעדים זוממין אין משלמין את הכופר מ"ט כופרא כפרה והני לאו בני כפרה נינהו ותמה הריטב"א ז"ל דמה בכך מ"מ יהיו חייבין מצד כאשר זמם. ותירץ כיון דהוי איבעי' דלא איפשיטא אם ממשכנין וא"כ מספק אין ממשכנין. וגם ר"י ז"ל פי' שם דלא מיבעי' לן התם אלא אם כופין אותו עד שיאמר רוצה אני ומעתה אלו לא הי' רוצה לתת כופר לא היו כופין אותו ואם הי' יודע בעצמו שלא הי' כמו שהעידו לא הי' נותן וכיון שכן אין כאן דין הזמה וה"ק כופרא כפרה ולית בכפרה דין הזמה ואי משום דליהוי להו כפרה הני לאו בני כפרה נינהו. ורבינו הרמב"ן ז"ל פירש דלמ"ד כופרא כפרה ל"ש הזמה דהא עיקר עדותן לחייב מיתה ביד"ש ועדותן לשמים לא מעלה ולא מוריד וכו' שאין השמים צריכין לעדותן כלל וא"כ ליכא לגבי המיתה ועשיתם לו כאשר זמם וכיון שכן אף כופר ל"ש בהו שהכופר במקום מיתה ביד"ש ונכון הוא מאוד עכ"ל הריטב"א בשם הרמב"ן ז"ל:
<b>והנה</b> צריך לבאר כוונת הרמב"ן ז"ל אם כוונתו ג"כ א"נ דאין ממשכנין על הכופר או דכוונתו אפי' למ"ד דממשכנין בכופר מ"מ כיון דהוא תמורת מיתה ביד"ש וכיון דלענין מיתה ביד"ש ל"ש הזמה ה"ה דל"ש בכופר. ומסתימת דברי הריטב"א ז"ל נראה לכאורה דכוונת הרמב"ן ז"ל אפי' למ"ד דממשכנין דאל"כ ל"צ לתרץ הרמב"ן ז"ל כיון דאין ממשכנין ובידו שלא להביא הרי ליכא דין הזמה כלל כמו"ש הריטב"א לעיל מיני' וכן ראיתי להגאון בעל שאג"א ז"ל על מכות שהבין כן בדברי הרמב"ן ז"ל שבא לתרץ אף א"נ דממשכנין על הכופר. אמנם אני תמה על עצמי איך אפשר לומר כן הא כשהוזמו העדים הרי נראה לכל דלא הי' חייב מיתה ביד"ש כלל וכל עדותן הי' להוציא ממנו ממון בשקר אלא שהם כינו את הממון כופר אבל לקושטא דמילתא הרי אינו כופר ואינו כפרה כלל אלא שרצו להוציא ממנו ממון שלא כדין א"כ כשהוזמו אמאי לא יהיו חייבין. ואנה השכל שיגזור כן. ועוד תמי' לי דאם כוונת הרמב"ן ז"ל לומר דאפי' אם ממשכנין על הכופר דינא הכי דסוף כל סוף ל"ש בהו כופר כיון דהוא תמורת מיתה ביד"ש מ"מ אמאי ס"ל להרמב"ן ז"ל דגם מצד והצדיקו אין לוקין כיון דלא באו להרשיע כלל בעדותן כמו"ש הריטב"א שם אח"כ בשם הרמב"ן ז"ל והוא תמי' מאוד הא אין לך רשעה גדולה מזו שרצו לחייב אותו ממון שלא כדין:
<b>ואעיקרא</b> מילתא קשה מאוד א"נ דהרמב"ן ז"ל מודה דלמ"ד דאין ממשכנין ל"צ כלל לתירוץ שלו רק דבלא"ה ל"ש דין הזמה כיון דאין ממשכנין ותירוצו רק למ"ד ממשכנין א"כ למה הוצרך לתירוצו זה הא הרמב"ן ז"ל עצמו מובא בריש דברי הריטב"א שם כתב לפרש דברי הגמ' והני לאו בני כפרה נינהו אע"ג דבגלות קאמרינן בגמ' ליגלי כי היכי דתיהוי להו כפרה דההבדל בין גלות לכופר דגלות אינו כפרה גרידא דהוי בגדר עונש דהרי ניתן לב"ד והכפרה הגמורה הוא במיתת כה"ג לכן שפיר הו"א דגם העדים יגלו משא"כ כופר שאין ממשכנין אותו כדאסיקנא בב"ק וא"כ הוי כפרה גרידא ול"ש בעדים זוממי שאינן בני כפרה זה נראה כוונתו הקדושה. וא"כ מבואר מדברי הרמב"ן ז"ל עצמו דע"כ אזיל הסוגיא הכא למ"ד דכופר אין ממשכנין וא"כ למה צריך לתירוצו בטעמא דאין משלמין את הכופר מכאשר זמם הא התירוץ פשוט ומבואר כיון דבידו שלא ליתנם ל"ש בהו דין הזמה:
<b>לכן</b> נלענ"ד ברור דמעולם לא עלה על דעת הריטב"א ז"ל לומר דתירוצו דרמב"ן ז"ל יהי' א"ש אפי' א"נ דבכופר ממשכנין דהרי א"נ דממשכנין והוי כשאר תביעת ממון פשיטא דהעדים חייבין מדין הזמה אלא דהי' קשה לי' להריטב"א ז"ל דאפי' למ"ד דאין ממשכנין מ"מ כיון דע"פ עדותן נתחייב בכופר אע"ג דאין ממשכנין אותו מה בכך כיון דמחויב הוא ליתן הכופר הרי חייבו אותו ממון ומה בכך דבידו להיות רשע שימות בעונו ולא יתן הכופר הרי אין לך משכון גדול מזה שאיימו אותו בח"מ ביד"ש ועיד"ז ממילא הי' מוכרח ליתן הכופר לפדות את עצמו ממיתה וכנראה שהריטב"א ז"ל הרגיש בזה וכתב בזה"ל "ואם הי' יודע בעצמו שלא הי' כמו שהעידו לא הי' נותן". אך צ"ע דמאי בכך דאם הי' ידע שמעידין שקר לא הי' צריך ליתן מ"מ עתה כשבאמת א"י אם מעידין שקר הרי חייבו אותו ממון ומאי בכך דבידו שימות ולא יתן הכי בשביל זה אינן מחייבין אותו ממון. ולתרץ זה כתב הריטב"א בשם הרמב"ן ז"ל דלמ"ד כופרא כפרה ואין ממשכנין לאו דוקא שאין ממשכנין אלא שאין הב"ד מחייבין אותו כלל ע"י עדותן אלא דכל תכלית העדים לחייב אותו מיתה ביד"ש אמנם אין הב"ד אומרין כלל שמחויב לבוא לב"ד ולהתחייב כופר אלא אם ירצה ליתן את הכופר ישומו הב"ד את הכופר והוא יתנם ליורשי המת וכיון שכן אין העדים חייבין מדין הזמה כיון שהם לא באו לחייב כלל רק לגלות לפני הב"ד שיש על אדם זה חיוב מיתה ביד"ש והוא מה שירצה אח"כ יעשה ואע"ג דצריך בזה עדות לפני הב"ד מ"מ כיון שאין מחייבין אותו כלום ל"ש בהו דין הזמה. וז"ב ואמת בכוונת הרמב"ן ז"ל:
<b>ומעתה</b> תראה שדברי הרמב"ן ז"ל כאן כוללין כל דבריו ז"ל המובאין בריטב"א שם והוציא זה מכח סוגי' דמכות דאמרי' דאין משלמין את הכופר משום דלאו בני כפרה נינהו מזה מוכח דאין כלל חיוב עפ"י עדים על הכופר אם לא ירצה ואם ירצה להתחייב ג"כ אין ממשכנין אותו ודבריו כאן ובחי' שם אחת הן:
<b>ובאמת</b> לדעת הר"מ ז"ל דס"ל דלהלכה ממשכנין בכופר צ"ע נהי דזה ל"ק על הר"מ ז"ל אמאי אין עושין בהן דין הזמה דכבר נזהר רבינו הגדול ז"ל מזה וכתב דכל אלו מדברי קבלה דאין עושין בהן דין הזמה וס"ל דמאי דחתרו בש"ס טעמים בזה המה רק א"נ דאין ממשכנין אבל לקושטא דמילתא דבר זה הלל"מ דאין עדים זוממין משלמין את הכופר אמנם זה הוא שקשה טובא איך מחייבין עפ"י עדותם כופר הא הוי עדות שאאילה"ז כיון דאם יוזמו לא יצטרכו לשלם ואין לומר דהרי הר"מ ז"ל ס"ל דלוקין מצד והצדיקו א"כ מתקיים כאשר זמם במלקות זה אינו דנראה פשוט דהא דס"ל לר"מ ז"ל דחייבין מלקות היינו דוקא אם עדותן רק לחייב כופר אבל השור חייב מיתה בלא"ה והיינו כגון שסיכן לשלשה בני אדם עפ"י עדים אחרים ועדותן רק לענין כופר אבל באינך גווני שכתב הר"מ ז"ל פ"י מנזקי ממון הלכה ג' דמתחייב השור ג"כ מיתה ע"י עדותן א"כ כשהוזמו חייבין לשלם דמי השור לבעלים שוב ל"ש בהו מלקות מכח והצדיקו כיון דאמרינן קלבד"מ וממונא משלם מילקא לא לקי א"כ בכה"ג איך משכחת לה חיוב כופר כלל הא הוי עדות שאאילה"ז ועיי' בקצות החושן סי' ל"ח סק"ד שכתב להדיא כן דכוונת הר"מ ז"ל במ"ש דלוקין היינו במקום דאין עדותן על השור אבל במקום שהם מעידין על השור ל"ש מלקות משום הכופר עיי"ש וא"כ קשה מאוד אמאי מתחייב כופר ע"פ עדותן הא לענין כופר הוי עדות שאאילה"ז וצ"ל דהר"מ ז"ל ס"ל דגזה"כ דעלה לא קאי כאשר זמם דקרא ול"צ בזה תורת עדות שאתה ילה"ז או משום דבאמת יש עליהם חיוב מלקות אלא משום דא"א ללקותם מכח קלבד"מ הוי בכלל כאשר זמם כמ"ש הריטב"א לענין מיתה וממון ואין לחלק בין ממון למלקות מכח חיוב ידי שמים ותפיסה ז"א דלמ"ד עדים זוממין קנסא ליכא חיוב לצאת יד"ש ותפיסה אם פטורין מכח קלבד"מ ואעפי"כ ס"ל להריטב"א ז"ל דמתקיים בזה כאשר זמם כיון דהפטור רק מכח קלבד"מ. ויש להאריך הרבה בזה ואין כאן מקומו כי לא באתי אלא לבאר דברי הרמב"ן ז"ל ואי"ה בחי' מכות יבואר בארוכה:
<b>יא</b><b>) (</b><b>שם</b> <b>ל"ג</b><b>)</b> <b>וכי</b> יפתח איש בור וגו' ונפל שמה שור או חמור וברש"י ז"ל שור ולא אדם חמור ולא כלים. ועיי' ברבותינו בעלי התוס' שכתבו בזה"ל ומיהו קשי' דלמה לי שור ולא אדם תיפוק לי' מדכתיב והמת יהי' לו מי שהמת שלו וי"ל דמיירי בעבד כנעני שלא מל ולא טבל דשרי בהנאה כדאמרינן בירושלמי אקשיי' אחריתי תפתר בעכו"ם מת וטעמא דמת אסור בהנאה משום דילפינן מעגלה ערופה וכו' ובעי דומי' דמרים שהיתה ישראלית לאפוקי עכו"ם עכ"ל מבואר מדברי רבותינו בעלי התוס' דמודים דעבד כנעני שמל וטבל לשם עבדות אסור בהנאה דדינו כישראל וגמרינן לה לה מאשה אלא דמיירי שעדיין לא מל וטבל דהוי עכו"ם גמור דמותר בהנאה. אמנם בתוס' ב"ק (דף י' ע"א) ד"ה שהשור חייב בסוף דה"ק כתבו בזה"ל דשור ולא אדם איצטריך לעבד ולעכו"ם הקנוי לישראל עכ"ל ומדכתבו "עבד ועכו"ם נראה דגם עבד כנעני שמל וטבל מותר בהנאה ועיי' בשבו"י ובהפלאה ז"ל שרוצים לומר דהתוס' ס"ל דעבד כנעני הקנוי לישראל מותר בהנאה והדברים עתיקין בספרי האחרונים:
<b>אמנם</b> האחרונים תמהו בזה מירושלמי פרק בתרא דסנהדרין הלכה ז' דאיתא שם פלוגתת ר"י ור"ל גם בעבד שהי' יוצא ליסקל ונמצאו עדים זוממין אם הוי יאוש או לא כיון דהוי יאוש בטעות וקשה ת"ל הא לא נתייאש מגוף העבד מה ששוה לאחר מיתה וא"כ הוי יאוש לחצי חפץ ולא מהני היאוש כלל ועיי' בזה בספר אמרי הצבי לידיד נפשי הגאב"ד דאברי שיחי' פ"ק דב"ק אות ל"ד ס"ק ג' שכתב בזה"ל אולם היותר נכון לענ"ד לומר בזה דאפי' לשיטת התוס' דעבד כנעני שמת מותר בהנאה מ"מ כל שנגמר דינו בב"ד והב"ד חייבוהו מיתה והמיתוהו אז אסור בהנאה דומי' דשור הנסקל דנגמר דינו ומת דאסור בהנאה ה"ה עבד כנעני וא"כ ל"ק מירושלמי דשפיר נתייאש האדון לגמרי מעבדו שהעידו עליו שחייב מיתת ב"ד. אלו דברי הרב שיחי'. ויען כי הוא דבר חדש מאוד לדמות עבד לשור הנסקל ע"כ אמרתי להעתיק בזה מה שכתבתי להרב המחבר שיחי' מה שיש לפלפל בזה:
<b>ראיתי</b> למעכת"ה בספרו פ"א דב"ק אות ל"ד סק"ג שכתב להעיר בדבר חדש דאפי' לפי דעת התוס' דמת עכו"ם וה"ה עבד כנעני מותר בהנאה מ"מ זה דוקא כשמת על מטתו או נהרג אבל עבד כנעני שנתחייב מיתה ונגמר דינו בב"ד והמיתוהו דנתחייב מיתה עפ"י דין הוי כמו שור הנסקל דאסור בהנאה לכ"ע ואין חילוק בין עבד לשור בזה אלו תוכן דבריו וכתב כן בלי ראי'. ולענ"ד הדבר תמי' מאוד לומר כן מסברא להקיש אדם לבהמה בפרט עבד דדינו כישראל שיהי' דינו כבהמה שיאסר בהנאה בנגמר דינו למיתה דהרי לפי דעת כ"ת נראה פשוט דלהפוסקים דס"ל דשור הנסקל נאסר מחיים ה"ה בעבד נאסר בהנאה מחיים ודא ודאי בדותא הוא והעיקר נראה בזה דבמיתת ב"ד אין החיוב ב"ד והגמ"ד עושין שום פעולה לענין איסה"נ כמבואר בגמ' ערוכה ערכין (דף ז' ע"ב) תני' כוותי' דרנב"י האשה שמתה נהנין בשערה בהמה שנהרגה אסורה בהנאה ומה הפרש בין זה לזה זו מיתתה אוסרתה וזו גמ"ד אוסרתה ועיי"ש ברש"י ז"ל ובאמת מסוגי' זו הקשו בתוס' על שיטת ר"ת ז"ל דס"ל שור הנסקל נאסר רק לאחר מיתה דמסוגי' משמע דנאסר מיד בשעת גמר דין. וכוונת התוס' נראה אע"ג דמפשטות הסוגי' אינו ראי' כלל דנאסר מחיים דהרי לפי"מ שמפרש רש"י ז"ל ההבדל בין אשה לשור הנסקל שפיר י"ל אף אין הגמ"ד אוסר בשור הנסקל כ"א לאחר מיתה מ"מ כיון דבשור זה שאוסרו בהנאה לאח"מ הוא הגמ"ד דהרי שור דעלמא שמת אינו אסור בהנאה ולכן אין נפ"מ אם השערות הם בני מיתה או לא. אך באמת נראה דזה בעצמו כוונת התוס' דהוכחתם כיון דעכצ"ל דאין המיתה אוסר כלל רק הגמ"ד הוא שאוסרה וא"כ מהכ"ת לומר דאין האיסור מתחיל מחיים וזה פשוט בכוונת התוס':
<b>יהי'</b> איך שיהי' עכ"פ מבואר מסוגי' דמיתת אדם אין הגמ"ד שחייב במיתה אוסרו וכ"ז שאסור בהנאה הוא רק משום דמת בעלמא ג"כ אסור בהנאה ופשוט דה"ה בעבד כנעני דדינו כישראל א"נ דאינו אסור בהנאה מכח מת פשיטא דאין הגמ"ד אוסרו בהנאה ואגב אעיר בזה מה דק"ל לכאו' בדברי רש"י ז"ל דס"ל דשור הנסקל נאסר מחיים אמאי צריך לחלק בין מת אדם לשור הנסקל משום דשערות לאו בני מיתה הם "דאינן עשוין להשתנות" והכוונה נראה דהי' קשה לרש"י ז"ל הא גם שערות הם בני מיתה דהרי ע"י מיתת האדם נפסק כח הצמיחה והגידול של השערות לכן מוכרח רש"י ז"ל לפרש דעכ"פ אינן עשוין להשתנות לאחר מיתה לכן אינן בכלל בני מיתה. אמנם לענ"ד קשה אמאי לא כתב רש"י ז"ל בפשיטות דבאמת הרי השערות הויין דבר שחוץ לגוף רק דנימא דנאסרו מכח שמחוברין לגוף א"כ דוקא בבהמה שגמ"ד אוסרתה עוד מחיים א"כ יש לשערות חיבור עם הבהמה ושפיר גם השערות נאסרו משא"כ באדם כיון דרק מיתתו אוסרתו ואז בשעה שמת מיד נפסק כח גידול וצמיחה של השערות וא"כ הו"ל כאילו ע"י המיתה נתלשו השערות מן הגוף ומה"ט תולש בשבת מן המתה אינו חייב משום קוצר וכמו"ש הרמב"ן ז"ל בהלכות בכורות ולכן ל"ש לומר דהשערות יהיו אסורין מכח דמחוברין לגוף כיון דע"י מיתה נפסק החיבור והבן. ועיי' היטב בלשון התוס' סנהדרין (דף מ"ט) שנדחקו כ"כ לשיטת ר"ת לתרץ דס"ל דחל עליו עכ"פ איסור מחיים ולא כתבו בפשיטות לפרש כפירוש רש"י ז"ל בערכין נראה משום דס"ל לתוס' דר"ת לשיטתו [מובא בתוס' ב"ב (דף קנ"ד ע"א) ד"ה ועוד סימנים עשוין להשתנות] ס"ל דשערות יש להם שינוי לאחר מיתה וא"כ גם השערות הם בני מיתה וא"כ לא יתכן לשיטתו פי' רש"י ז"ל וצ"ל כמו שפירשנו ולפי"ז יהי' מוכח דנאסר מחיים ולכן מוכרחים התוס' לתרץ דלר"ת ג"כ חל האיסור מיד משעת גמ"ד כיון דאפי' לשוחטו אסור וכיון שכן שפיר חל האיסור על השערות ג"כ ודו"ק היטב בזה ואשמע דעת מעכת"ה]:
<b>איברא</b> דלכאורה יש לעיי' בדין זה מדברי המכילתא פרשת משפטים פרשה י' שכתב ללמוד איסור הנאה דשור הנסקל מק"ו מעגלה ערופה דמאי עגלה ערופה שמכפרת על שפכ"ד ואינה מטמאה את הארץ ואינה גורמת לסילוק שכינה אסורה בהנאה ק"ו לשור הנסקל שהוא שופך דם ומטמא את הארץ וכו' שאסור בהנאה עיי"ש ולפי"ז יש ללמוד ק"ו זה לישראל שהרג ג"כ דנאסר בהנאה מטעם זה ויהי' איסור נוסף ברוצח כמו שור הנסקל איברא דנראה דש"ס דילן אינו ס"ל ק"ו זה דא"כ אמאי בשחטו קודם שנגמר דינו מותר בהנאה הא משום ק"ו זה ראוי שיאסר בהנאה אפי' בשחטו קודם שנגמ"ד. ומלבד זה נראה דאינו ראי' מבהמה לאדם כיון דקיי"ל כל המומתין מתוודין ותשובה מהני בדיני שמים אע"ג דהב"ד אין משגיחין ע"ז ואינו נשלם כפרתו עד שימות מ"מ שוב ל"ש ללמוד ק"ו לאסור אותו בהנאה מבהמה. ועפי"ז יש לומר דעכ"פ במת עכו"ם אפי' לפי"ד הסוברים דמותר בהנאה מ"מ היכא דהרג את הנפש ונתחייב מיתה עפ"י ב"ד אסור בהנאה כמו שור הנסקל הנאסר בהנאה מכח ק"ו כיון דבעכו"ם ל"מ תשובה:
<b>ויש</b> להעיר עפי"ז במדרש תנחומא פרשת תצא דאיתא התם דכאשר הרג שמואל את אגג האכיל מבשרו כזית כזית לנעמיות עיי"ש והיינו דזה הי' אופן הריגתו עכ"פ אינו נראה שהי' שמואל מדקדק שלא יהי' מאכיל ממנו רק כ"ז שהי' חי ומסתמא הי' חותך ממנו גם לאחר מיתה ג"כ ומאכיל לנעמיות וקשה אפי' א"נ דמת עכו"ם מותר בהנאה מ"מ הא הי' מחויב מיתה עפ"י הדיבור דאמר הקב"ה לך והחרמת את עמלק וא"כ צריך להיות אסור בהנאה. איברא דכמה תשובות בדבר. א' דנראה בזה דמה שצוה הקב"ה למחות זכר עמלק זה אינו בכלל שור הנסקל שיהי' הגמ"ד אוסרתו כיון דל"ש בי' גמ"ד דב"ד כלל. ב' דנראה ברור דהי' שמואל מדקדק שלא לחתוך מבשרו לאחר מיתה כיון דבאמת הקשו המפורשים איך נטמא שמואל לאגג הא הי' נזיר ואסור להיטמא למתים ותי' דעשה דמחיית עמלק דוחה הלאו דטומאה. אמנם נראה דמשום זה מדקדק במדרש תנחומא וביתר ביאור במדרש שמואל שהאכיל מבשרו זיתים זיתים לנעמיות להורות דחתך מבשרו רק זיתים זיתים ולא חתך אברים אברים שלא להתטמא בטומאת מת דאמה"ח מטמא וכהן מוזהר עליו לכן חתך רק זיתים זיתים מבשרו דבשר הפורש מן החי טהור לגמרי ומעתה זה דוקא מחיים אבל לאחר מיתה כיון דכבר מת וליכא המצוה שוב בוודאי לא חתך ממנו שמואל משום דהי' מוזהר על הטומאה וזה פשוט:
<b>אמנם</b> כ"ז לפילפולא אמנם העיקר נראה בזה דבאמת זה נראה דאגג הי' אסור בהנאה מצד דצוה הקב"ה להחרימם וסתם חרם היינו איסור הנאה והא דרצו ישראל ליקח לקרבנות מהבקר והצאן י"ל עפי"ד התוס' חולין (דף ק"מ) שנסתפקו דבהמות עיר הנדחת ג"כ כשר להקרבה וכבר ראיתי לח"א שהעיר בזה אמנם הא דהאכיל את בשרו לנעמיות היינו מפני שהן של הפקר ואיסה"נ מותר להאכיל לבהמות וחיות ועופות של הפקר כמו"ש הפוסקים דמותר להאכיל איסה"נ לכלבים של הפקר. ויש לפלפל בזה הרבה ואכ"מ:
<b>ונשוב</b> לעיקר הדבר שאנו דנים בו דנראה פשוט דאין ללמוד עבד וישראל משור הנסקל וי"ל עוד בזה דרך פילפול דהנה ראיתי לכבוד ידי"נ הגאון המנוח מקויל ז"ל בתשו' הנדפסת בספר ביכורי שלמה חיו"ד סי' י' שכתב להעיר בהא דשור הנסקל אמאי יהי' אסור בהנאה לאחר שנסקל הא הו"ל נעשה מצותו ועיי"ש שתירץ עפי"ד התוס' ישנים יומא (דף ס') דהא דאמרי' דאין לך דברים שנעשה מצותן ומועלין בו וה"ה לאיסורי הנאה היינו דוקא בהקדש וכיו"ב בעגלה ערופה דכפרה כתיב בה כקדשים אי לאו קרא הו"א דמותר בהנאה מה"ט דנעשית מצותו משא"כ בשור הנסקל ל"ש כלל ההיתר מצד נעשה מצותו ומעתה נראה דזה דוקא בשור הנסקל דמיתתו אינו לכפרה אלא בתורת עונש וקנס לבעלים משא"כ מיתת ישראל ע"י ב"ד דהוא רק משום כפרה וכיון שכן בוודאי דינו כקדשים דלאחר שנעשה מצותו צ"ל מותר בהנאה ואין ללמוד משור הנסקל:
<b>הן</b> אמת שיש מקום לומר עפי"ז לחלק בין עבד לישראל ולומר דעבד דאינו בכלל עם קדוש אין דינו כמו קדשים משא"כ בישראל גמור דהם קודש לד' הוי בכלל קדשים. אך באמת ז"א ועיקר ההבדל בין שור הנסקל למיתת ב"ד בישראל כיון דהוא לכפרה אמרינן כיון דנשלמה כפרתן הרי נעשה מצותן ושוב מותרין בהנאה ולכן מצד גמר דין ל"ש לאסור בעבד וישראל בהנאה אמנם בב"נ שנראה שמיתתו אינו בתורת כפרה אלא בתורת עונש א"כ יש מקום לומר דאע"ג דמת עכו"ם מותר בהנאה מ"מ כשנגמר דינו למיתה ה"ה אסור בהנאה כמו שור הנסקל. וי"ל בזה מה שראיתי כעת בספר הנדפס מחדש "שארית נתן" להג' מר"ן ז"ל בן הפנ"י ז"ל (דף ס"ב ע"ב) שהעיר בלשון הקרא (שמואל א' י"ז) שהפלשתי אמר לדוד המלך ע"ה לכה אלי ואתנה את בשרך לעוף השמים "ולבהמת השדה" אמנם דוד השיב לו ונתתי פגר מחנה פלשתים היום הזה לעוף השמים "ולחית הארץ" ולא אמר לבהמת השדה כמו שאמר גלית ועיי"ש מ"ש בשם המדרש והגאון המחבר רוצה לדייק מזה דמת עכו"ם אסור בהנאה לכן אמר רק לחית הארץ דאיסה"נ מותר לכלבים של הפקר. אמנם לפי דברינו י"ל עפי"מ דמבואר בקרא שאמר דוד ואנכי בא אליך בשם ד' צבאות אלקי ישראל אשר חרפת ועיי' בתרגום דהי' מברך השם ונתחייב מיתה מצד מברך השם. ולדעת הר"מ ז"ל כל הפלשתים השומעים ולא עשו בו דין כולם נתחייבו מיתה מצד דינים וא"כ כיון דב"נ נהרג בע"א ובדיין אחד וזה הוי גמ"ד ושוב אסורין בהנאה לכן אמר רק לעוף השמים ולחית הארץ אבל לבהמת השדה אסורין מצד דחייבין מיתה ה"ה אסורין בהנאה שוב נדפס ספר בית האוצר וראיתי בכלל ח' שכתב ג"כ לחדש דין זה דמי שנגמר דינו למיתה יהי' אסור בהנאה כמו שור הנסקל והנלע"ד כתבתי. וכבר דברתי מזה עם הגאון המחבר שליט"א והודה כי יש מקום לדברינו הנ"ל:
<b>יב</b><b>)</b> <b>בב"ק</b> (דף י"א) תני' אחרים אומרים מניין שעל בעל הבור להעלות שור מבורו ת"ל כסף ישיב לבעליו והמת א"ל אביי לרבא האי טורח נבילה היכי דמי אילימא דבבירא שוי' זוזא ואגודא שוי' ד' כי טרח בדנפשי' טרח ועיי"ש ברש"י ז"ל דריוח דנפשי' הוא דשיים לי' לניזק בדמי יתירא עיי"ש. והקשה בקצוה"ח סי' שפ"ו מגמ' ערוכה דב"ק פרק הגוזל (דף צ"ח ע"א) אמר רבה הזורק מטבע של חבירו לים הגדול פטור דהא אמר לי' הא מנח קמך וזוזי לבר אמוראי הוי רק גרמא וא"כ ה"נ אמאי במונח בבור שמים רק בזוזא כיון דבאמת שוה ד' נהי דצריך לשלם שכר העלאה מ"מ הרי זה דומה לזורק מטבע דלא הוי אלא גרמא וכיון דהתורה גילתה דהמת יהי' לו ה"ה לא הזיק לו יותר אלא יותר מכדי שוי' בשפת הבור דהעלאה אינו מיקרי מזיק אלא גורם והוא קושי' גדולה:
<b>והנלענ"ד</b> בזה דיש חילוק בין כסף לשוה כסף דשוה כסף עצמות הדבר אינו ממון רק מצד השיווי שלו והיכא דאינו שוה כ"כ יהי' מאיזהו טעם שיהי' אף אם הוא מסיבה חיצונה מ"מ שוב אינו שוה כ"כ כיון דלא יוכל למוכרו אין נפ"מ מאיזהו טעם שהוא וראי' לזה דהרי מבואר בגיטין בסוגי' דהמטמא והמדמע והמנסך דאפי' מזיק לחבירו באיסור דרבנן חשיב היזק למ"ד הזיק שאינו ניכר שמי' היזק וקשה לפימ"ש האחרונים דאיסור דרבנן הוי רק איסור גברא וא"כ הוי רק כמו גורם היזק שאינו ניכר כיון דעצמות הדבר אינו נאסר. ובלא זה לדעת הפרמ"ג דתרומה הוי איסור גברא א"כ במדמע תמיד ליכא אלא איסור גברא וא"כ אמאי חשיב היזק אלא ודאי כיון דעכ"פ אינו יכול למוכרו לישראל ונפחת הדבר משווי' שוב מיקרי היזק בעצמות הדבר רק דחשיב היזק שאינו ניכר וזה ראי' גדולה לענ"ד. וכן נראה מרש"י ז"ל בב"ק שם ע"ב בהא דאמרי' בגמ' אימר דשמעת לי' לר"ש בדבר שעיקרו ממון ופירש רש"י ז"ל כיון דקודם הפסח הי' ממון וקשה אמאי לא פירש רש"י ז"ל כיון דלר"ש קיימין ואיהו ס"ל חמץ לאחר הפסח אסור רק מצד קנס וא"כ גם היום עיקרו ממון דקנס בוודאי הוי רק אגברא אלא ודאי כדאמרן דסוף כל סוף כיון דאינו שוה למוכרו ואסור ליהנות בו עתה יהי' מאיזהו טעם שיהי' אינו שוה כסף ואינו עיקרו ממון לכן מוכרח רש"י ז"ל לפרש מצד דקודם הפסח הי' ממון וזה פשוט וברור בעזהשי"ת:
<b>ומעתה</b> א"ש קושית הקצוה"ח דדוקא בזורק מטבע של חבירו לים הגדול שפיר אמרינן כיון דהדינר בכ"מ שהוא הרי הוא דינר הוי ההיזק רק גרמא משא"כ בבהמה שנפלה לבור כיון דהעלאה מן הבור צריך שלשה זהובים א"כ כל מי שירצה לקנות עתה בהמה זו יתן שלשה דינרין פחות עבורה א"כ עתה כמות שהיא באמת אינה שוה אלו השלשה דינרין וא"כ שפיר טרח המזיק בדנפשי' דהוי היזק גמור ואינו ענין לגרמי וז"נ בעזהשי"ת:
<b>יג</b><b>) (</b><b>שם</b> <b>דף</b> <b>י'</b> <b>ע"ב</b><b>)</b> <b>אמר</b> לי' רב כהנא לרב אלא טעמא דכתב רחמנא והמת יהי' לו הא לא"ה הו"א נבילה דמזיק הויא השתא אי אית לי' לדידי' כמה טריפות יהיב לי' דאמר מר ישיב לרבות שוה כסף ואפי' סובין דידי' מיבעי' עכ"ל הגמ'. ומקשין האחרונים ומטי בה משמי' דהגאון מו"ה דוב בעריש בן הפנ"י ז"ל לדעת הפוסקים דסחורה בדברים האסורים אסור מה"ת א"כ אדרבה אמאי יוכל לסלק לו כיון דאצלו לא הוי בגדר נזדמן הרי קונה לכתחילה דבר איסור לסחורה דזה אסור כיון דאצלו לא הוי נזדמן ואם כי יש לומר קצת בזה כיון דזה יכול לסלקו בע"כ הוי אצל כנזדמן מ"מ קשה מנ"ל להגמ' בפשיטות כ"כ דיכול לסלקו בנבילות וטריפות וזהו קושי' גדולה:
<b>והנה</b> לכאורה עלה בדעתי דזה שגרם להרא"ש ז"ל לגרוס בגמ' אמר לי' ר"כ לרבא ולא כמו שכתוב לפנינו אמר ר"כ לרב. ועיי' במהר"ם לובלין ז"ל שהכריח ג"כ גירסת הרא"ש ז"ל. ולפי הנ"ל י"ל דהי' קשה להרא"ש ז"ל לשיטתו דס"ל דסחורה בדברים האסורים אסור מה"ת א"כ מאי הקשה כ"כ בפשיטות דיכול לסלקו בנו"ט לכן גרס רבא וי"ל כיון דרבא סבירא ליה להדיא בגיטין (דף נ') דד"ת דנזיקין דינן בעידית וע"כ דסובר שיעבודא דאורייתא ולפי"ז הרי הכל הוא משועבד להניזק וא"כ מיד שהזיקו נשתעבד לו הכל ופשיטא דגם נו"ט נשתעבדו לו לענין זה עכ"פ דמחויב המזיק למכרן ולסלקו בהדמים ושוב הוי כנזדמנו כיון דבלא"ה הם משועבדין לו ולפי"ז לא נוכל לגרוס אמר ר"כ לרב דהרי רב ושמואל דאמרי תרווייהו שיעבודא לאו דאורייתא וא"כ ל"ש לומר דהוי כנזדמן וז"נ לפי גירסת הרא"ש אמנם לפי גירסת הש"ס דאמר לי' ר"כ לרב הדרא קושי' לדוכתא. וראיתי לחכם אחד שכתב דיהי' מכאן ראי' לדברי החו"י ז"ל דנבילות וטריפות אין אסורין מד"ת. ולענ"ד אכתי יקשה דילמא צריך קרא היכא דהזיק שור טריפה אשר הי' טריפה בתולדה כגון יתרת רגל וכדומה דלא הי' לו שעת הכושר ושוב אסור בסחורה מה"ת וא"כ לולא קרא דהמת הי' לו שהמת הוא של הניזק לא הי' יכול לסלקו בזה ובאמת פשטות דברי הגמרא דאפי' בטריפות בתולדה יכול לסלקו דלא גרע מסובין וקשה אף לדברי החו"י הנ"ל:
<b>והנלפענ"ד</b> בישוב קושי' זו דהנה התוס' ריש קידושין הקשו דלמה לי קרא בנזיקין ישיב לרבות שוה כסף ככסף הא נוכל ללמוד מע"ע עיי"ש מה שתירצו ולכאורה קשה לי על קושיתם דהנה הסברא דשוה כסף ככסף הוא רק מצד דמצי למיזבן לי' ולעשות ממנו כסף כמו"ש הראשונים ז"ל וא"כ שפיר צריך קרא בנזיקין דמצי לסלקו בשוה כסף לפי"מ דמבואר בסוגיין דאפי' בנו"ט מצי לסלקו והנה לא מיבעי' לפי"ד התוס' חולין (דף צ"א) ד"ה כמ"ד דב"נ נצטוו על הנחירה בסימנים ובהמה שמתה מאילי' אסורה להם וכ"כ העשה מאמרות במאמר חיקור דין שהוא מפסיקתא ועיין בחולין (דף צ"ב ע"ב) ברש"י ד"ה במקולין א"כ אם מסלקו א"י למוכרו לשום אדם דלישראל אסור מצד סחורה דאצל הקונה ל"ה נזדמן ולעכו"ם אסור למוכרו מצד לפנ"ע וא"כ בכה"ג דאינו יכול למוכרו לשום אדם ל"ש לומר שוה כסף ככסף ושפיר צריך קרא דישיב לרבות דיכול לסלקו בנו"ט ואפי' א"נ דמתה מאילי' מותר לב"נ מ"מ כיון דיכול לסלקו גם בבני מעיים של נבילות דאסורין לב"נ משום אמה"ח ובזה ל"ש שוה כסף ככסף כיון דלא מצי למיזדבן ולעשות ממנו כסף ושפיר צריך קרא דיכול לסלקו וישתמש בו להנאתו ולאכילת כלבים וזו קושי' גדולה לכן נלפענ"ד דקושי' חדא מתורצת בחבירתה דבאמת זה היתה כוונת ר"כ בקושייתו כיון דאמר מר ישיב לרבות שוה כסף ככסף וקשה למה לי קרא הא כבר ידעינן דשוה כסף ככסף וע"כ צ"ל דהכא גלי רחמנא דאפי' נו"ט דלא מצי למיזבן לאחר ול"ש בי' שוה כסף ככסף מ"מ יכול לסלקו בזה וא"כ למה לי קרא דוהמת יהי' לו וא"כ ממילא ל"ק קושית הגאון מו"ה בעריש ז"ל דהכא שאני כיון דגלי קרא דישיב ע"כ דיכול לסלקו אפי' בנו"ט דאל"כ קרא למ"ל כקושית התוס' קידושין הנ"ל וז"נ דרך פילפול בס"ד:
<b>ומה</b> שנראה עוד לפרש דברי הגמ' ויהי' מוכח מזה כסברת החו"י ז"ל דבאיסורים שהי' להם שעה"כ אינו אסור מה"ת ונקדים מה דיש לדקדק בגמרא דהקשה ר"כ לרב טעמא דכתב רחמנא והמת יהי' לו הא לא"ה הו"א דנבילה דמזיק הוא השתא אי אית לי' לדידי' כמה טריפות וכו' דידי' מיבעי' ותמי' מאוד דהתחיל בנבילות דבזה איירי פשטא דקרא והקשה רק מטריפות ולמה לא הקשה השתא אי אית לי' לדידי' כמה נבילות והוא דקדוק עצום. לכן נלענ"ד דר"כ בא להזהיר בזה הקושי' הנ"ל דהנה כ"כ למעלה לדון בדברי החו"י שכתב דנבילה מותר מה"ת בסחורה משום דהי' לו שעה"כ דהרי עשה שאינו זבוח איכא מיד שנולד ועיין לעיל מ"ש בזה וכעת מצאתי שהוא גמ' ערוכה בחולין (דף ק"כ ע"א) ובתוס' שם ד"ה מה להנך שפירשו כן דנבילה לא מיקרי הי' לו שעה"כ מצד עשה שאינו זבוח ותלי"ת שכוונתי אל האמת. שוב ראיתי בתשו' רעק"א ז"ל סי' ע"ד שכתב ג"כ לחלק בין נבילות וטריפות וגם ממנו אשתמיט דברי הגמ' הנ"ל אמנם נראה עפמ"ש בתשו' נפש חי' למורי זצ"ל סי' נ"ג בחם הפרי תואר שדעתו ז"ל דאם מוכר שלח לצורך אכילה ל"ש סחורה בדברים האסורים ודוקא במכרו לאכילה איכא סחורה ועפי"ז כתב דאיסור שאסור גם לב"נ כיון דאינו מוכרו לצורך אכילה אינו אסור בסחורה עיי"ש שכתב בזה לבאר הסוגי' דבכורות (ד' ו') הנ"ל ומעתה לפמ"ש בשם התוס' דנבילה שמתה מאלי' אסור גם לב"נ א"כ ממילא מותר בסחורה כיון דאינו מוכר למאכל אמנם נבילה שנתנבלה בשחיטה דמותר לב"נ כיון דהי' נחירת סימנים בזה שפיר אסור סחורה מה"ת כיון דעומד לאכילה לב"נ אמנם טריפה תמיד מותר בסחורה כיון דהי' לו שעת הכושר כנ"ל וזה ברור מאוד לפי דרך זה:
<b>ומעתה</b> י"ל דזה כוונת רב כהנא בקושייתו טעמא דכתב רחמנא והמת יהי' לו הא לא"ה הו"א דנבילה דמזיק הוא השתא אי אית לי' לדידי' כמה טריפות וכו' דבטריפה אינו אסור סחורה מה"ת כיון דהי' לו שעת הכושר א"כ דידי' מיבעיא ואין לומר דהרי הכא נבילה היא ז"א כיון דהכא מיירי במתה מאלי' ואסור גם לב"נ ל"ש כלל איסור סחורה ומדוקדק מאוד מה דלא נקט נבילות דכיון דנתנבלה בשחיטה אסור בסחורה מה"ת כיון דלב"נ מותר באמת אסור לסלקו בזה רק דקושיתו הוא כיון דבטריפות יכול לסלקו דל"ש איסור סחורה א"כ ה"ה בנבילה כה"ג דמיירי בי' קרא דמתה מאלי' דאסור לב"נ ול"ש בי' איסור סחורה יכול לסלקו דזה דומה לטריפות דאינו אסור בסחורה מה"ת וז"נ מאוד בעזהשי"ת:
<b>יד</b><b>) (</b><b>שם</b> <b>כ"ב</b> <b>ב'</b><b>)</b> <b>אם</b> אין לו ונמכר בגניבתו אעתיק בזה מה שכתבתי בתשו' לח"א זה זמן כביר ושייך לסדר היום וז"ל שם. תשואת חן לך על אשר מלאת מבוקשי להעתיק לי מחידושי מרנא הג' הקדוש מטשעחענאוו זצ"ל וכו'. ומה שהעתקת משמו שהקשה הגאון ז"ל בשבועות (דף ל"ו ע"ב) במשנה שם גנבת את שורי והוא אומר לא גנבתי משביעך אני ואמר אמן חייב. וקשה הא התוס' שם (דף ל"ז ע"ב) ד"ה ואין מביאין קרבן הקשו איך משכח"ל שבועת הפקדון הא הוי כפירת שיעבוד קרקעות ותירצו בדלית לי' קרקע. וא"כ הכא בשורי גנבת הדרא לדוכתא הקושי' הנ"ל הא הוי כפירת ש"ה וא"ל בדלית לי' קרקע לפי"מ דמבואר ברש"י קידושין דגם בן חורין איתקש לקרקע עי' קידושין (דף ז' ע"א) ובתוס' שם ד"ה אם כן עיי"ש וכיון שכן הרי בשורי גנבת תמיד הוי כפירת שיעבוד קרקעות דאם אין לו נמכר בגניבתו וא"כ הוי תמיד כפירת ש"ק ואיך משכחת לה קרבן שבועה והיא קושי' מוחכמת וראוי' אליו ז"ל. וכנראה דסובר הגאון ז"ל דאע"ג דבעינן יחד לו כלי וכיון שיש לו אינו נמכר בגניבתו מ"מ כיון דאם אין לו נמכר בגניבתו הרי גופו משועבד לחוב זה ומיקרי שיעבוד קרקעות וכמו דלא מהני יחד לו כלי לענין שאר קרקעות לפי"ד התוס' שלא יהי' כפירת שיעבוד קרקעות ה"ה דלא מהני לענין שיעבוד הגוף שלו ואם כי לענ"ד יש לדחוק ולחלק דהכא ליכא השתעבדות כלל ורק באין לו נמכר וביש לו ליכא שיעבוד על הגוף כלל מ"מ אין זה מספיק לישוב הקושי' הנ"ל:
<b>אמנם</b> מה שנלענ"ד בישוב הקושי' הנ"ל בדרך חדש עפי"מ שנראה לענ"ד לחדש דנהי דזה ברור דאם אחד מודה שגנב לחבירו חייב להשיב לו או לשלם ואע"ג דקיי"ל אין אדם משים עצמו רשע כבר אסביר לן הראב"ד ז"ל דבממון מה שנוגע לחובתו אדם נאמן לחייב את עצמו מ"מ נראה דזה דוקא לענין חיוב השבה כיון דזה משכחת לה אפי' בלא גניבה כגון בשאלה וכיו"ב א"כ ל"ש בזה לומר דאינו נאמן מצד אין אדם משים עצמו רשע כיון דלחובתו נאמן ואמרי' נהי דלא גנב מ"מ חייב לו באופן אחר כיון דהוא בעצמו מודה שחייב לו יהי' הסיבה מה שתהי' משא"כ לענין שימכרוהו ב"ד בגניבתו כיון דזה לא משכחת לה אלא בהיותו גנב באמת. לענין זה לא מהני הודאתו דע"ז שוב אמרינן א"א מע"ר ואינו נאמן שגנב ולא יוכלו הב"ד למכרהו אפי' באין לו לשלם. וא"כ א"ש קושית הגז"ל דלא הוי כפירת ש"ק מטעם מכירת עצמו דבזה אפי' יודה מעצמו ג"כ הב"ד לא ימכרוהו ואם כן אין זה כפירת ש"ק וזה נראה נכון בעזהשי"ת:
<b>שבתי</b> וראיתי בספר מנחת חינוך מצוה מ"ד שנראה דעתו בפשיטות דאם מודה שגנב מהני הודאתו למכור א"ע דזה הוי כדבר שבממון. רק שנסתפק אי מותר למסור לו שפחה כנענית ונחית לזה מצד איסור בעד אחד יוחזק כיון דעיקר הודאתו לממון שוב אמרי' דנאמן אח"כ לגמרי ומוכרין אותו ומוסרין לו שפחה כנענית אך שהעיר בזה מקידושין (דף ס"ט) באושפזיכני' דר"ש דהוי נסיב לי' עצה לגנוב ולהזדבן בעבד עברי וע"ש בתוס' שנתקשו בזה איך מותר לעבור על לא תגנוב ואמאי לא נתן לו עצה שיודה שגנב לאחד וימכרוהו הב"ד בגניבתו אלא ודאי דהודאתו לא מהני שיהיו מותרין למוסרו לו שפחה כנענית וחזר ודחה זה ולא העלה דבר ברור בדבר זה. אך זה הי' לו לדבר פשוט דיכולים הב"ד למוכרו ממכרת עבד. ולענ"ד יש הרבה לעיי' בו בריש מ"ש דברור הדבר דאם בשעת הודאה יש לו לשלם והעני אח"כ דהב"ד מוכרין אותו ומוסרין לו שפחה כנענית כיון דאיסור בע"א יוחזק ולענ"ד אינו ענין זל"ז דהתם בעד אומר שהוא חלב הרי הוחזק שהדבר הוא חלב וממילא האוכלו אח"כ לוקה משא"כ הכא נהי דהי' מחויב לשלם ע"י הודאתו שגנב מ"מ לא הוחזק דגנב באמת דע"ז לא נאמן כלל מצד דאין אדם מע"ר רק דהוחזק דחייב לו ממון ע"י הודאתו וא"כ פשיטא דאסור למסור לו שפחה כנענית כיון דלא הוחזק כלל שגנב. דלענין זה שנאמר שחייב לחבירו ל"צ לומר שהוא דוקא ע"י גניבה שנימא בי' שהוחזק רק דפשוט דאינו נאמן כלל ע"ז כנ"ל ועיי' היטב כי הדברים ברורים בעזהשי"ת [ואם נחליט לדבר ברור דאין יכולין למסור לו שפחה כנענית א"כ י"ל דה"ה דהב"ד אין יכולין למוכרו מטעם אחר דאין מכירה לחצאין וכיון דלענין למוסרו לו שפחה כנענית לא יכולין למוכרו שוב אין יכולין למוכרו כלל ואין להקשות ע"ז מאין לו אשה ובנים דהתם גזה"כ כן הוא דאין רבו מוסר לו שפחה כנענית ובזה יש לעיי' עוד הרבה די"ל דאפי' א"נ דהוא בעצמו אינו נאמן בהודאתו לענין מסירת שפחה כנענית מ"מ הנגנב נאמן ע"ז כיון דע"א נאמן באיסורין אפי' נוגע וא"כ מהני עדות הנגנב לענין זה ושוב יכולין הב"ד למוכרו וצ"ע בכ"ז]:
<b>ובאמת</b> א"נ דלענין למכור עצמו נאמן ע"פ הודאתו נראה לענ"ד דגם לענין שפחה כנענית נאמן דאדם נאמן על עצמו יותר ממאה עדים ונראה דהגאון ז"ל כתב כן משום דס"ל דגם השפחה מוזהרת שלא ליבעל לבן ישראל ושוב הוי לגבי אחרים. וכן מבואר להדיא בדבריו אמנם תמהני שלא זכר דברי הרמב"ן ז"ל דלאו לא יהי' קדש ולא תהי' קדשה אינן על העבד ושפחה רק על ישראל כי בבני ישראל כתיב ולפי"ז נראה דאין האיסור על השפחה כי אם עליו והוי איסור הנוגע רק לעצמו ונאמן עליו אף נגד החזקה משום דהוא בעלים על עצמו. ומה שכתב להעיר מהא דקידושין (ד' ס"ט) דאמאי לא נתן לו ר"ש עצה שיודה שגנב לאחד וימכרו אותו הב"ד בעבד עברי לענ"ד אינו ראי' דנראה ברור דאפי' א"נ כפשוטו דר"ש הי' סובר דמותר לו לגנוב כדי לטהר זרעו כדי שיוכל לבוא לידי מצות שבת והוי כמו דאמרינן חטא בשביל שתזכה מ"מ אסור להכשיל אחר בזה שעיד"ז יזכה הוא וא"כ אסור להכשיל שימכרו אותו ממכרת עבד וימסר לו שפחה כנענית מה שהוא אסור מהדין ובפרט לפי דעת הסוברים דשפחה אסורה מה"ת לישראל ועיי' בשער המשפט הלכות ריבית סי' ק"ס ס"ק ח' לענין פיקוח נפש דאע"ג דדוחה כל איסורין שבתורה מ"מ אסור להכשיל את חבירו עיי"ש. ובמקום אחר הארכנו לחזק דבריו ואכמ"ל בזה. אמנם בעיקר הדבר נראה ברור כמוש"ל דלאו דוקא למסירת שפחה כנענית אינו נאמן רק דגם למכירה אינו נאמן והב"ד א"י למכרו עפ"י דיבורו כיון דלא יתכן המכירה אלא דוקא בשגנב וע"ז אינו נאמן כמוש"ל:
<b>ובאמת</b> נלענ"ד שענין זה שחייבה התורה לגנב להיות נמכר בגניבתו אם אין לו הוא ענין קנס כיון דלא מצאנו זה בשום מקום אף בנזיקין ובגזילה שיהי' מחויב למכור עצמו לשלם לחבירו אם אין לו ע"כ דמדינא פטור אם אין לו לשלם רק דהתורה קנסה בגניבה שימכר בגניבתו וכיון שהוא קנס לא מהני הודאתו דהוי מודה בקנס. ויש להביא ראי' לזה מדברי הר"מ ז"ל פ"ג מהלכות גניבה הלכה ט"ז שכתב דגנב לזה וחזר וגנב לזה וכו' כולם שותפין בו וכו' וקשה אמאי הא כבר נשתעבד לראשון משעה שגנב ממנו וא"כ אמאי יהיו כולם שותפין ועיי' במנ"ח שכתב דהר"מ ז"ל ס"ל דתליא בהעמדה בדין. אך זה גופא טעמא בעי למה תליא בהעמדה בדין. לכן נראה דהר"מ ז"ל סובר דזה הוי כעין קנס ואינו נמכר עפ"י עצמו והחיוב רק משעת העמדה בדין וא"כ שפיר תליא בהעמדה בדין ולכן בגנב וחזר וגנב קודם שעמד בדין כולם שותפים בו וזה ראי' נכונה לדברינו:
<b>איברא</b> דאכתי יש מקום לקושית מרנא הגאון זצ"ל ממשנה דשבועות (דף ל"ג ע"א) משביע אני עליכם אם לא תבואו ותעידוני שיש לי ביד פלוני נזק וח"נ תשלומי כפל וד' וה' וכו' הרי אלו חייבין ומקשינן בגמ' למ"ד משביע על קנס פטורין א"כ בתשלומי כפל אמאי חייבין ותרצינן משום קרנא וקשה אכתי תקשה הא הוי משביע עדי קרקע ואין לתרץ דאין לו קרקע הא אם אין לו נמכר בגניבתו וא"כ הו"ל תמיד משביע עדי קנס וליכא קרבן שבועה:
<b>אמנם</b> נראה דהנה באמת קשה בהא דקיי"ל דנמכר בע"ע הא לענין מכירה הוי עדות שאאילה"ז כיון דאם הוזמו אינן נמכרין אלא משלמין ואם אין להם לשלם נראה פשוט דאין עושין בהן דין הזמה כלל עד שיהי' להם ממון וישלמו כיון דקיי"ל דבעדים זוממין כל היכא דאיכא ממון ומלקות ממונא משלם מילקי לא לקי א"כ ל"ש בזה מלקות כלל. ומה דמבואר בר"מ ז"ל פ"כ מהלכות עדות דלוקין היינו אם העידו עליו שכבר נמכר בע"ע משא"כ כשהעידו שגנב אע"ג דא"ל לשלם והוא נמכר בגניבתו מ"מ הם כשהוזמו ל"ש בהם מלקות אלא תשלומין וא"כ אמאי נמכר הא לענין מכירה אי אפשר לקיים כאשר זמם בעדים. ונראה דבאמת עדות העדים אינו כלל לענין שימכר דמנא ידעו דאין לו מעות ויהי' נמכר בגניבתו ואפי' אם ידעו מ"מ הרי תמיד יכולים לומר אנחנו לחייבו ממון באנו ולא למוכרו שכסבורים היינו שישתדל שיהי' לו מעות ולא יהי' נמכר בע"ע וא"כ לענין מכירה הוי תמיד עדות שאאילה"ז והא דקיי"ל דנמכר בע"ע ע"כ דגזה"כ כיון דנתברר ע"י העדים שגנב ומחויב לשלם ולענין זה מהני עדותן מה"ת דלענין תשלומין הוי עדות שאילה"ז וקנסה אותו התורה שאם אין לו לשלם שימכר בגניבתו. ונראה דמה"ט משנה הר"מ ז"ל בפ"כ מהלכות עדות לפרש הא דאין נמכרין בע"ע מפירוש רש"י ז"ל דפירש עפ"י פשוטו שהעידו שגנב ונגמר דינו למכור דהר"מ ז"ל ס"ל דבאופן זה א"צ להלל"מ כיון דהעדים תמיד יוכלו לומר אנחנו לא באנו לחייב אותו שימכר אלא שישלם אם יהי' לו לכן מפרש הר"מ ז"ל שהעידו עליו שנמכר בע"ע לכן לוקין [ומה שהקשה מורי הגז"ל בישועות ישראל סי' ל"ח וכן העיר בזה במנ"ח מצוה מ"ב דאמאי אינן משלמין מה שרצו להפסידו בזה שהעידו עליו שהוא משועבד לעבוד לאדונו כ"כ במק"א שנראה ברור שדעת הר"מ ז"ל כדעת הריטב"א ז"ל בחידושי ריש מכות שהקשה גם בעדי בן גרושה וב"ח שלוקין אמאי לא ישלמו לו מה שהפסידו וכתב שם בזה"ל עוד פירשו בתוס' בטעמא דהא כיון דלא מקיימינן בהו הזמה במה דהוה עיקר סהדותייהו דפסולי דב"ג. לא מקיימינן לה בהא דלא מקיימינן הזמה לחצאין עכ"ל. וא"כ נראה פשוט דה"ה ה"נ כיון דא"א לקיים בהו עיקר הזמה שיהיו נמכרין בע"ע ה"ה דאינן מקיימין בהן הזמה שישלמו מה שהפסידו לו אלא אמרינן דלוקין]. היוצא לנו מזה דנראה מדעת הר"מ ז"ל דאין זה שנמכר בע"ע מכח עדותן על זה אלא מכח עדותן שגנב ונתחייב לשלם ולכן בזה ל"צ תורת עדות שאילה"ז ומעתה ל"ק דהוי משביע עדי קנס ז"א כיון דעדותן רק לשלם אם יש לו וזה שנמכר בע"ע ע"ז הם אין מעידין ואינו מכח עדותן וא"כ ל"ה בכלל משביע עדי קרקע ודו"ק היטב בזה:
<b>וידעתי</b> כי יש לעיי' עוד הרבה בזה שנימא דזה שנמכר בע"ע הוי קנס דא"כ יהי' הדין דהודה שגנב ואח"כ באו עדים ג"כ יהי' פטור אם אין לו. וא"ל דקיי"ל דבעי מתחייב עצמו בקרן ז"א דגם זה מיקרי מתחייב עצמו בקרן כיון דמחייב עצמו בהודאתו אם יהי' לו לשלם. אך מ"מ מסברא נראה כן. שוב ראיתי לרבן של ישראל בספר המקנה ז"ל (דף י"ח) ברש"י ד"ה ולא בכפילא שכתב להיפך מדברינו ופשיטא לי' דמהני הודאתו לענין שיהי' נמכר עיי"ש שג"כ הכריח זה מכח זה דאל"ה הא הוי עדות שאאילה"ז א"ו דהוי ממון ולא בעי מה"ת עדות שאתה ילה"ז. ואם אמנם כי בטלה דעתי נגד דעת רבינו המקנה זצלל"ה מ"מ תורה הוא ולא נמנעתי להביא הדברים על הספר והמעיי' יראה ויבחר:
<b>ודע</b> שראיתי לרבינו הגדול בעל נתה"מ ז"ל בסי' קס"ג ס"ק ד' שכתב הסביר הטעם דלא מהני יאוש בחוב משום דשיעבוד הגוף דמי לקרקע ולא מהני יאוש ולכאורה לא זכיתי להבין דבריו הקדושים שאיך אפשר לומר דשיעבוד הגוף של הלוה היינו מה שחייב להשתדל בכל כחו שישלם המגיע לו הוי בכלל קרקע דא"כ שבועת מודה במקצת דחייבה רחמנא היכי משכח"ל הא הוי תמיד כפירת שיעבוד קרקעות כיון דשה"ג ג"כ דמי לקרקע. ועוד דאם זה כוונתו הא תליא בפלוגתא אם בן חורין הוי כקרקע. ועוד הרי הנתה"מ עצמו כתב הטעם דל"מ יאוש בקרקע משום דהוי יאוש ברשות דקרקע ברשות בעלים עומדת וא"כ מה ענין זה לשה"ג של לוה לדמות לקרקע. ואולי י"ל דכוונת רבינו ז"ל משום דקיי"ל דפריעת בע"ח מצוה וכופין עליו עד שתצא נפשו. וזה הוא השיעבוד הגוף של הלוה מה שמצוה עליו לפרוע וברשות המלוה לכפותו שישלם לו כמו דקיי"ל עביד אינש דינא לנפשי' והוי לענין זה ברשותו של מלוה ולא מהני יאוש דהוי כמו קרקע דלא מהני יאוש מה"ט ואכתי צ"ע אם זה כוונתו. ואי"ה יבואר עוד במק"א בירור ענינים אלו לשיטת הסוברים דבן חורין הוי כקרקע לענין כמה דברים ואכמ"ל. עתה בסדרי הספרים לדפוס בא לידי ספר חלקת יואב תנינא לידידי הגאון מקינסק שליט"א וראיתי בהשמטות (דף י"א) הביא בשם הגאון בעל עטרת חכמים ז"ל דאינו נמכר עפ"י עצמו דלא מהני הודאתו לזה שגנב וזה כדברינו למעלה. אמנם הגאון המחבר שליט"א כתב שא"צ לזה רק דכללא הוא דבמקום דאין כפל אינו נמכר בגניבתו ולא ידעתי מנ"ל הא לתלות מכירה בכפל מה שנראה מבואר להיפך דלא נמכר אלא בקרן ולא עבור הכפל רואים אנו שאינו ענין לכפל וא"כ מנ"ל לדמות המכירה לצורך הקרן להכפל אם לא שנימא כמו"ש דהוי ג"כ קנס. ותמהני על הג' שיחי' שגם ממנו אשתמיט דברי המקנה שכתב בפשיטות להיפך וצ"ע בכל זה:
<b>טו</b><b>) (</b><b>כ"ג</b> <b>י"ג</b><b>)</b> <b>ובכל</b> אשר אמרתי אליכם תשמרו וגו' וברש"י ז"ל לעשות כל מ"ע באזהרה שכל שמירה שבתורה אזהרה הוא במקום לאו עכ"ל ועיי' בשפתי חכמים שזה הטעם דעדל"ת כיון דיש בכל עשה גם ל"ת והוא מחזקוני. וברביד הזהב כתב ע"ז מדברי רש"י ז"ל פרשת ראה י"ג א' בקרא דאת כל הדבר וגו' תשמרו לעשות שכתב בזה"ל ליתן ל"ת על עשה האמורים בפרשה שכל השמר לשון ל"ת הוא אלא שאין לוקין על השמר של עשה עכ"ל וא"כ נסתרו דברי החזקוני אלו דבריו. וא"י מה קאמר הרי אדרבה מדברי רש"י אלו מבואר דהא דאמרינן השמר דעשה עשה אין הפירוש שהוא רק עשה אלא דבאמת כל שמור הוא לאו רק דבמקום עשה אין לוקין עליו והטעם נראה כיון דהוא לחיזוק המצ"ע א"כ אין סברא שיהי' הטפל חמור מן העיקר וכיון דאין לוקין על העשה גם על השמירה שעלי' ל"ש מלקות אבל מ"מ הוי לאו גמור ועיי' בגור ארי' להמר"ל ז"ל שכתב להדיא כן בדעת רש"י ז"ל וא"כ דברי החזקוני נכונים דמטעם זה עדל"ת כיון דבכל עשה איכא ג"כ חומר לאו והבן [ולפי"מ שביארתי דעת רש"י ז"ל בענין השמר דעשה דבאמת גם למ"ד דהוא עשה היינו רק לענין מלקות דאין הסברא שיהי' הטפל חמור מן העיקר אבל מודה דהוא בגדר לאו ולפי"ז למ"ד דהשמר דעשה ג"כ לאו והמניח תפילין אחר שקה"ח לוקה דהוי לאו גמור עכצ"ל דס"ל אע"ג דשמירה באה רק לחזק העשה מ"מ יש בו גדר לאו לגמרי ולא ס"ל הסברא הנ"ל. והא דאינו מניח ביום אינו לוקה הוא מצד דהוי אב"מ הא בלא"ה הי' לוקה נראה דצדקו דברי הג' רש"א ז"ל דלפי"ז גם נשים צריך להיות חייבות בתפילין כיון דיש בתפילין גם לאו ועיי' בתשו' רעק"א סוף סי' קס"ט שכתב שהדבר צריך הכרע אמנם לפי"מ דנראה מרש"י הנ"ל הרי בסברא זו פליגי המ"ד אי השמר דעשה עשה או דגם השמר דעשה הוי לאו והבן כי קצרנו וסמכנו על המעיי']:
<b>אמנם</b> לענ"ד צ"ע דברי החזקוני מטעם אחר דהרי נראה פשוט דאין כוונת רש"י ז"ל דהוא רק אזהרה על עשין רק שהוא אזהרה על כה"ת כיון דכתיב ובכל אשר אמרתי אליכם א"כ פשוט דקאי בין על הלאוין ובין על העשין א"כ כמו דבכל עשה איכא אזהרה זו ה"ה בכל ל"ת אם יעבור עליו עובר גם על אזהרה זו א"כ אכתי מאי אולמא דעשה מל"ת. וסבור הייתי לומר דהחזקוני סובר דבאמת עשה דוחה לב' לאוין רק שבא ליתן טעם על גוף הדבר דעשה דוחה ל"ת משום דבעשה יש ג"כ חומר לאו ונהי דגם בל"ת איכא עוד לאו זה אינו נפ"מ דמה לי חד לאו או שני לאוין. ובזה א"ש ג"כ מה שיש להקשות על החזקוני דהרי מבואר ביבמות בסוגי' דעלי' דלהכי עדל"ת שיש בו כרת משום דכל ל"ת חמור מיני' ואעפי"כ עשה דוחה אותו ה"ה ל"ת שיב"כ ולדברי החזקוני הרי בכל עשה איכא גם ל"ת וא"כ ל"ת לא חמיר מעשה. אמנם להנ"ל א"ש דהחזקוני מודה דהלאו זה איכא גם בל"ת וא"כ בל"ת תמיד איכא ב' לאוין ושוב חמיר ל"ת מעשה רק דאעפי"כ דחי ל"ת משום דיש בו כח לא תעשה ג"כ:
<b>אך</b> באמת גם זה אינו נוח לי דאפי' א"נ כן דהעשה דוחה לב' לאווין ואין זה שנוסף עוד לאו על הל"ת מאלם כח הל"ת שהעשה לא ידחה אותו. מ"מ הכא כיון דשורש הלאו שבאת מכחו לחזק העשה שידחה הל"ת הוא מקרא דובכל אשר אמרתי אליכם תשמרו ואזהרה זו עצמה יש בל"ת ג"כ ומעתה כשיזדמנו יחד עשה ול"ת איך נוכל לומר דהעשה דוחה הלאו משום דיש בעשה אזהרה נוספת ובכל אשר אמרתי אליכם תשמרו הרי מכח הלאו הזה דובכל אשר אמרתי וגו' אסור לעבור על הל"ת ג"כ ואם יעבור על הלאו הרי ג"כ עובר בלאו הזה וכן להיפך אם יהי' שוא"ת ולא יקיים העשה נהי דיעבור על הלאו הזה מפאת ביטול העשה הנה יקיימו מפאת קיום הל"ת ע"כ אין לומר שהאזהרה הזו יחזק כח העשה לדחות בעבורה הל"ת והבן היטב:
<b>אך</b> בעיקר הדבר בכוונת רש"י ז"ל הנה כפי מה שהביא המזרחי לשון המכילתא ר"א אומר לעשות ממצות עשה ל"ת נראה לכאורה דס"ל דהוא רק להזהיר על העשין ולא על הל"ת וי"ל דהכוונה בזה עפ"ד הרמב"ן ז"ל דעשין הם אהבה ול"ת הוא יראה ולפי"ז בעשין שייך "אמירה" רכות ובל"ת "דיבור" קשות ולכן דרשינן ובכל אשר "אמרתי" אליכם היינו בכל אמירות שהוא העשין בזה תשמרו. וי"ל עוד באופנים אחרים עפ"י דרוש להסביר הטעם דקאי רק על עשין ואכ"מ. ועיי' במכילתא כפי"מ שהוא לפנינו בילקוט מבואר שהוא על עשה ול"ת בוא"ו נראה דהוא אזהרה על כה"ת וכן מבואר להדיא בגור ארי' להמהר"ל ז"ל דבא ליתן אזהרה על כה"ת. ומה שנראה עוד בזה דהכא ל"ש לומר דעדל"ת מכח הקרא דובכל אשר אמרתי אליכם וגו' כיון דהוא בא רק לחזק העשה וא"נ דאין עשה דוחה ל"ת הרי אינו עובר כלל על קרא זה כיון דאמרינן דאינו דוחה הרי לא עבר על קרא זה ואם כן שוב אינו מאלים כח העשה שידחה את הל"ת. ונראה שזה כוונת הרביד הזהב במ"ש שעפ"ד רש"י ז"ל בפרשת ראה שכתבנו לעיל נסתרו דברי החזקוני דכוונתו כיון דרש"י ז"ל ס"ל דהשמר דעשה ג"כ לאו ואעפי"כ אין לוקין עליו וע"כ משום דבא רק לחזק עשה אין הטפל חמור מן העיקר א"ר מכח האי טעמא ל"ש לומר דעדל"ת מכח הל"ת דשמירה שיש בה דהרי א"נ דאינו דוחה גם הל"ת דשמירה ליכא דאינו חמור מהעשה ועמקו מחשבת הגז"ל שהי' רב גוברי'. אמנם כן בעיקר דבר זה בדיני עדל"ת אי אזלינן כפי"מ שהוא קודם דחוי' או כפי"מ שהוא לאחר דחוי' יש אתנו אריכות דברים ויבואר אי"ה בפרשת תזריע אות ב' עיי"ש וינעם לך ותראה שזה אינו דיחוי לדברי החזקוני ויש מקום לדבריו דנהי דאם נימא דאינו דוחה הל"ת לא יעבור על הלאו דשמירה מ"מ אם יקיים העשה הרי יקיים עול"ת ושוב יש לו חומר עול"ת ודוחה את הל"ת ודו"ק היטב:
<b>ובעיקר</b> פירושא דובכל אשר אמרתי אליכם עיי' ברמב"ן ז"ל שכ' שנראה דקאי על עכו"ם וכוונתו נראה דמפרש הקרא ובכל אשר אמרתי אליכם ממש היינו מה ששמעתם מפי ממש ולא מפי משה רבינו דאנכי ולא יהי' לך מפי הגבורה שמעו זה תשמרו. היינו שזה צריך שמירה בהחלט לבל יזכר שם עכו"ם לעולם ולא ישמע על ידו כמו שדרשו חז"ל. וירמוז עוד שזה א"א להתבטל בשום אופן אפי' ע"י נביא לשעה וכמ"ש העיקרים בטעם הדבר משום דמפי הגבורה שמענו לא יתכן לבטל הדבר עפ"י נביא ולכן בעכו"ם אין שומעין לו גם ירמוז למה שאמרו חז"ל בא חבקוק והעמידו על אחת וצדיק באמונתו יחי' והיינו ובכל אשר אמרתי אליכם היינו אנכי ולא יהי' לך תשמרו שזה היסוד לשמירת ישראל הן בגופם והן בנשמתם כי עיד"ז שנשליך כל יהבינו על השי"ת ונאמין שהכל בהשגחתו ית' ואפס זולתו עיד"ז באין אנו לקיום כה"ת והמצות והשפעת השי"ת עלינו שפעת טובה בכל ענינים כן יזכנו השי"ת להיות מעבדיו הנאמנים א"ס:
<b>פרשת</b> <b>תרומה</b><b>.</b> <b>א</b><b>)</b> <b>במדרש</b> תנחומא דבר אל בנ"י ויקחו לי תרומה מאת כל איש אשר ידבנו לבו תקחו את תרומתי דבר אל בנ"י פרט לחרש שאינו שומע ואינו מדבר מאת כל איש פרט לקטן שאינו איש אשר ידבנו לבו פרט לשוטה שאין לבו נודבו. ועיי' בענף יוסף שהביא בשם הזי"ר שהקשה כיון דמדבר אל בנ"י נתמעט חרש א"כ אמאי ממעטינן דוקא אינו שומע ואינו מדבר הא גם מדבר ואינו שומע נתמעט מטעם זה שכיון שאינו יכול לשמוע אינו יכול לדבר. והוא תימא גדולה:
<b>והנה</b> לכאורה עלה בדעתי בזה להוכיח דהמדרש ס"ל דכתיבה כדיבור דמי וא"כ במדבר ואינו שומע דע"כ מתחילתו שמע ואח"כ נתחרש דאל"כ איך משכח"ל שיוכל לדבר וכ"כ הר"מ ז"ל וא"כ כיון דהי' פיקח מתחילתו יכול להיות שיכול לכתוב ולקרות וא"כ אפשר לדבר אליו ע"י כתב ולכן לא נוכל למעט מדבר אל בנ"י אלא חרש גמור שאינו שומע ואינו מדבר דא"א לדבר אליו אף מתוך הכתב משא"כ מדבר ואינו שומע כנ"ל:
<b>איברא</b> דלקושטא דמילתא ז"א שהרי באמת צ"ע דהא בכ"מ קיי"ל דמאיש נתמעט חרש שוטה וקטן והכא צריך מיעוט לכל אחד מקרא אחרינא. ועיי' בירושלמי ריש תרומות שם אינו ממעט חרש מדבר אל בנ"י אלא מאשר ידבנו לבו ממעט חרש ושוטה שאין לבו נודבו ומאיש ממעט קטן וקשה ג"כ אמאי לא נמעט כולהו מאיש ומצאתי בשדי חמד חלק הכללים אות א' או"ק שנ"ב האריך בזה ונתקשה ג"כ אמאי לא נתמעט הכל מאיש ועיי"ש שכתב בשם גדול אחד ע"פ דברי התוס' חולין (דף י"ב) תוך ד"ה ותיבעי דקראי הם אסמכתא בעלמא עיי"ש ולענ"ד תמי' מאוד ולא הבין פשט דברי התוס' דמעולם לא עלה על דעת התוס' לומר דאיש אינו ממעט קטן וכיו"ב שאר הדרשות רק דכוונת התוס' דמוכרח מירושלמי דזה דילפינן מתרומת המשכן לתרומה דגן זה הוי אסמכתא בעלמא והטעם בזה דלא ילפינן תרומת דגן מתרומת המשכן משום דחולין מקדשים לא ילפינן וכמ"ש התוס' במס' שבועות (דף כ"ו ע"ב) בד"ה משום ולכן לפי המסקנא מסיק הירושלמי דהלימוד בתרומת דגן משום ונחשב לכם תרומתכם אבל לומר דהדרשה הוא אסמכתא בעלמא ח"ו לומר כן ופשוט דבתרומת המשכן דאיירי בי' קרא בוודאי זה הי' דרשה גמורה וצ"ע דלמה לי מיעוט בפני עצמו לחרש ושוטה:
<b>לכן</b> נראה בזה האמת לאמיתו בס"ד עפי"ט דמבואר במדרש רבה על הקרא דכולך יפה רעיתי ומום אין בך דבמתן תורה לא הי' חיגר ולא סומא וכו' דכל מי שהי' לו מום הי' נתרפא במתן תורה ורק דחזרו למומן במעשה העגל א"כ כל אלו שלא היו קטנים רק חו"ש כל הני היו פיקחין בשעת חטא העגל ונתחייבו בכפרה רק אח"כ חזרו למומן א"כ א"א להו למעט מאיש די"ל דוקא קטן שלא הי' בחטא העגל לא נקח ממנו תרומת המשכן משא"כ בחרש ושוטה כיון דע"כ היו פיקחין בשעת החטא וא"כ נתחייבו בכפרה וא"כ נהי דעתה אין להם דעת מ"מ מנ"ל דגם כפרה זו צריך דעת בעלים ועיי' בסנהדרין (דף מ"ז ע"ב) ברש"י ד"ה הואיל ונדחה שכתב בזה"ל שוטה נמי לאו בר כפרה הוא דיקריב אותו לרצונו כתיב עכ"ל מבואר מזה דאל"ה הו"א כיון דבשעה שחטא הוא בר דעת נהי דעתה נשתטה חייב בקרבן א"כ י"ל דדוקא בקדשים צריך דעת בעלים אבל מנ"ל דגם בנדבת המשכן צריך דעת בעלים לכן צריך למעט מאשר ידבנו לבו שצריך שיהי' לבו נודבו פרט לחו"ש כיון דעתה אינו בר דעת אין לבו נודבו וז"ב בפירוש המדרש והירושלמי. ואע"ג די"ל דאין ראי' מזה דצריך קרא שהכפרה צריך דעת דהרי בשעה שהפרישו הי' פיקח וחל עליו שם הקדש משא"כ שיתחייב כשהוא שוטה להפריש כפרה מ"מ חילוק הוא בין מי שהי' קטן בשעת החטא למי שהי' פיקח אז. וכיון שכן הרי מבואר דחו"ש דנתמעט הכא היינו חרש ושוטה שנעשה אח"כ וא"כ גם חרש גמור יכול להיות שיהי' יכול לדבר וכן לדבר אליו מתוך הכתב וע"כ דכתיבה לאו כדיבור וא"כ אין לחלק בין חרש המדבר ואין שומע לחרש שאין שומע ואינו מדבר לענין הדיבור אליו:
<b>ובאמת</b> בלא"ה צ"ע למה צריך המדרש מיעוט לחרש בפ"ע ולא ס"ל כירושלמי דחו"ש נתמעט מחד קרא דאשר ידבנו לבו. ולכאורה עלה בדעתי דהמדרש והירושלמי פליגי בפלוגתת רשב"ג ורבנן בגיטין (דף ע"א ע"א) בפיקח ונתחרש אי דינו כחרש או כפיקח דרשב"ג ס"ל דדינו כפיקח ומהני כתבו לענין גט א"כ לדידי' אי אפשר למעט מאשר ידבנו לבו לכן לרשב"ג צריך מיעוט אחר מדכתיב דבר אל בנ"י ולזה אינו יכול לדבר משא"כ הירושלמי ס"ל להלכה דגם בפיקח ונתחרש הוי חרש ולכן שפיר ממעט לי' מאשר ידבנו לבו. אמנם מה שיש לעיי' בזה עפי"מ שכתב הפרמ"ג בפתיחה כוללת חלק ב' או"ק ד' די"ל דנהי דאנן לא קיי"ל כרשב"ג בפיקח ואח"כ נתחרש מ"מ אינו מצד ודאי וי"ל דגם לדידן פיקח ואח"כ נתחרש ספק פיקח הוי עיי"ש מה שהאריך בזה וא"כ ה"נ לא נוכל למעט חרש מאשר ידבנו לבו לפי"מ שביארנו דע"כ מיירי בחרש שהי' פיקח מקודם וא"כ י"ל דמחויב ליתן מספק. [ובפרט כיון דהוי כפרה לחטא העגל וספק כפרה לחומרא. ויש לדחות כיון דהספק על הגברא והבן. אך עכ"פ אינו דומה לשוטה וצריך מיעוט אחר]:
<b>ובאמת</b> בדרך פילפול יש להביא ראי' שדעת הירושלמי ג"כ דאף לפי הלכה דפיקח ונתחרש ל"ה וודאי חרש והוי בר מצות מספק והוא ממה דמבואר בירושלמי פ"ב דברכות הלכה ד' וכן בפ"ב דמגילה ה"ד על מה דקתני במשנה דמגילה שם הכל כשרין לקרות את המגילה חוץ מחרש שוטה וקטן דלא גרסינן במשנה חרש כיון דחרש לא משכחת לה שיהי' יכול לקרות אלא במדבר וא"ש והוא כפיקח לכל דבריו והשמיע לאזניו ל"צ לפי הלכה עיי"ש בירושלמי ובמפורשים. וראיתי לכבוד ידידי הגאב"ד דק"ק קינצק שיחי' בספרו חלקת יואב שהקשה על הירושלמי לפי"מ דמבואר בירושלמי דמגילה דגר שנתגייר לאחר שהאיר המזרח כבר נפטר דבעידן תחילת החיוב הי' פטור שוב לא חל חיובא עליו וא"כ י"ל דהא דקתני במשנה חוץ מחרש היינו כשהי' חרש בתחילת החיוב ואח"כ נתפקח דשוב אינו מחויב וא"י להוציא והוי שפיר דומיא דשו"ק והיא קושי' מושכלת.
<b>אמנם</b> לענ"ד נראה להכריח מכאן דהירושלמי ס"ל כדעת הפרמ"ג הנ"ל וא"כ א"א לומר כן דהרי בחרש שנתפקח בפורים עצמו ויהי' יכול לקרות המגילה א"א לומר אלא בפיקח ונתחרש דכבר שמע ויכול לדבר דאל"כ אין מציאות שיהי' יכול ללמוד לדבר בזמן קצר כזה וא"כ י"ל דבפיקח ונתחרש גם בעת שהי' חרש הי' חייב במצוה מספק עכ"פ אלא שהי' אונס ואונס אינו פטור לגמרי ולכן בנתפקח אח"כ חייב ואינו דומה לגר שבעידן התחלת החיוב הי' פטור משא"כ הכא לא הי' פטור ואע"ג דהי' אונס כשנסתלק האונס חייב לקרות ושוב יהי' יכול להוציא אחרים ג"כ ובפרט נשים א"נ דחיובם רק מדרבנן מטעם שאף הן היו באותו הנס כמו"ש הטו"א והארכנו בזה בחידושי ואכ"מ. וא"כ מבואר מזה דהירושלמי ג"כ ס"ל כהפרמ"ג הנ"ל וא"כ איך נתמעט חרש מאשר ידבנו לבו:
<b>אך</b> לקושטא דמילתא לק"מ דאף לפי דעת הפרמ"ג דהוא רק ספק מ"מ שפיר נתמעט חרש מאשר ידבנו לבו כיון דכתיב בתורה מאת כל איש אשר ידבנו לבו צריך להיות איש אשר ידבנו לבו בבירור אמנם אם יוכל להיות שאין לו דעת ומחשבה שוב אינו בכלל אשר ידבנו לבו וכמו"ש החוו"ד בסי' ק"י דהתורה דיברה על הודאי ומקורן של דברים ברשב"א יבמות (דף מ' ע"א) לענין חליטה ועיי"ש שכתב בהדיא כנ"ל דכיון דכתיב מצה בעי מצה ברורה וכתבנו מזה במק"א ואכ"מ. ומעתה א"ש דברינו דהירושלמי שפיר ממעט חרש ושוטה מקרא דאשר ידבנו לבו אמנם לדעת רשב"ג דס"ל דה"ה כפקח לכל דבריו צריך למעט מדבר אל בנ"י:
<b>ולולא</b> דמסתפינא הייתי אומר בכוונת הירושלמי דמפיק לי' חו"ש מאת כל איש אשר ידבנו לבו יצא חו"ש שאין לבו נודבו ולא נפקא לי' מאיש דממעט קטן דמלבד דמה שכתבנו לעיל כיון דע"כ בשעת החטא הי' בני דעת הו"א דחייבין בתרומת המשכן דכפרה זו א"צ דעת מלבד זאת אולי י"ל ביתר ביאור כיון דבאמת במתן תורה נתרפאו מכל המומין ורק דחזרו למומן במעשה העגל א"כ נראה דאותן ששבו להשי"ת בכל לבם והתנדבו לתרומת המשכן נתרפאו ממומן כיון דתשובה מאהבה זדונות נעשין כזכיות א"כ ממילא נעקר החטא למפרע ושוב הי' כמו שהי' במ"ת ומעתה י"ל דזה פירוש הירושלמי מאת אשר ידבנו לבו פרט לחרש ושוטה שאם עתה גם בעת הנתינה עדיין נשאר חרש ושוטה הרי סימן מובהק הוא שאין לבו נודבו שאם הי' לבו נודבו באמת ובלב שלם לשוב להשי"ת ולנדב לתרומת המשכן הי' נתרפא לגמרי ולכן לא תקחו ממנו את תרומת המשכן. ויש להסביר יותר כיון דגמר בלבו מהני בתרומת המשכן כמו דילפינן מקרא דכל נדיב לב א"כ מיד שגמר בלבו להפריש זה לתרומת המשכן הרי נתקדש וכל היכא דאיתא בי גזא דרחמנא איתא א"כ הי' לו להתפקח מיד וכיון שעדיין הוא חו"ש סימן הוא שלא נודבו בלבו ועיי' היטב בכל זה:
<b>ב</b><b>)</b> <b>אעתיק</b> בזה תשובה לח"א שכתבתי בענין תוך כדי דיבור ומחשבה בתרומה וקדשים. ויבואר בה ג"כ ענין אמירה לגבוה יען שהפרשה זו היא מצוה ראשונה בענין נדבת המשכן. ואקוה כי יהי' לתועלת לתלמידים וז"ל שם:
<b>א</b><b>)</b> <b>הנה</b> כת"ה העיר על דברי המבי"ט ז"ל בס' קרית ספר פט"ו מהלכות מעה"ק שהביא דברי הר"מ ז"ל במה שפסק דהיא שלמים וולדה עולה דאם לאחר שגמר בלבו והוציא בשפתיו לומר היא שלמים חזר ואמר ולדה עולה אפי' תוכ"ד ולדה שלמים שאין חזרה בהקדש אפי' תוך כדי דיבור. והוסיף הרב המבי"ט ז"ל בטעם הדברים כיון דסגי בגמר בלבו ולא הוציא בשפתיו כדכתיב כל נדיב לב הוי כד' דברים שאין בהם חזרה מגדף ועובד עכו"ם ומקדש ומגרש עכ"ל. מבואר מדברי המבי"ט ז"ל דזה טעמא דהר"מ ז"ל דל"מ חזרה תוכ"ד בהקדש כיון דמהני גמר בלבו הוי כד' דברים. וע"ז תמה כת"ה ממ"ש הר"מ ז"ל פי"ג מהלכות נדרים הי"ט לענין הקמה בלב דפסק הר"מ ז"ל דהקמה בלב מהני וכתב וז"ל ואם קיים בלבו אינו יכול לחזור ולהפר אלא אם חזר בו בתוכ"ד. כדי שלא יהי' כח דברים שבלבו גדול מכח המוציא בשפתיו עכ"ל. מבואר מדברי רבינו ז"ל דאע"ג דהקמה בלב מהני מ"מ יכול לחזור בו תוכ"ד ופשיטא דה"ה במקיים בפה יכול לחזור בו תוכ"ד אע"ג דגמר בלבו ג"כ הרי מבואר להיפך מדברי המבי"ט ז"ל:
<b>ולענ"ד</b> לק"מ כשנתבונן בסברת המבי"ט ז"ל שכתב כיון דמהני גמר בלבו ה"ה כד' דברים לכאורה מה סברא הוא זה. ונראה לענ"ד בכוונתו דהנה הר"ן ז"ל כתב הטעם דבד' דברים אלו אמרינן תוך כדי דיבור לאו כדיבור דמי דד' דברים אלו כשאדם עושה אותן עשאן בגמר דעתו ולכן ל"מ חזרה אף תוכ"ד. ומעתה י"ל דכוונת המבי"ט ז"ל כיון דחזינן דבכל מקום כשבא להוציא חפץ מרשותו ולהקימו לרשות אחר צריך קנין דוקא. אמנם היכא דגמר בדעתו בלב שלם מהני דיבור גרידא ג"כ כמו בשטרי פסיקתא דר"ג דאמרי' הן הן הדברים הנקנים באמירה והטעם משום דגמר ומקנה בלב שלם. וגדולה מזו בהקדש דגם דיבור ל"צ ובמחשבה גרידא יכול להוציאו מרשותו ולהקנותו לגבוה ע"כ בזה בוודאי אדם עושה בגמר דעתו ולכן במחשבה גרידא ג"כ יכול להקנותו לגבוה וא"כ שפיר אמרינן דהו"ל כד' דברים אלו דגם תוכ"ד א"י לחזור בהן כיון דאמרי' דגם בזה אדם עושה בגמר דעתו. וז"נ מאוד בכוונת המבי"ט ז"ל:
<b>ומעתה</b> ל"ק מהקמה בלב דהתם הרי חזינן דהפרה בלב לא מהני כיון דרוצה לעקור את נדרו והא דמהני הקמה בלב היינו משום דהוא מקיים מה שנדרה ואינו עושה בהקמה דבר חדש אדרבה הרי מחזק את הדבר ולכן מהני גם בלב וא"כ אין זה שמהני בלב מפאת דאמרינן בגמר דעתו אדם עושה רק כיון דאינו בא בזה לעקור שום דבר לכן מהני גם בלב והיכא דרוצה באמת לשנות ממה שהי' לא מהני בלב וא"כ יפה כתב הר"מ ז"ל דנהי דמהני בלב ג"כ כיון דאינו בא לעשות בזה דבר חדש מ"מ לא עדיף מהוציא בשפתיו דמהני חזרה תוכ"ד והמבי"ט ז"ל לא קאמר אלא בהקדש דמזה דמהני בלב מוכח דהטעם כיון דעשאן בגמר דעתו ושוב הוי כד' דברים וזה ברור ואמת בכוונת המבי"ט ז"ל:
<b>אמנם</b> מה דיש לעיי' בדברי המבי"ט ז"ל עפמ"ש בספרי חמדת ישראל להוכיח מדברי השיטמ"ק תמורה דאע"ג דמהני הקדש בלב מ"מ תמורה לא מהני בלב כיון דהוי מחשבה דאיסורא אין לנו ללמוד מקרא דכל נדיב לב דמהני בלב וא"כ יקשה אמאי פסק הר"מ ז"ל גם בתמורה דתוכ"ד לאו כדיבור דמי הא בתמורה ל"ש סברא זו. איברא דבאמת רבינו המבי"ט ז"ל הוציא לפרש כן מלשון הר"מ ז"ל מדהוסיף לכתוב ואם אחר שגמר בלבו והוציא בשפתיו שלכאורה למותר הוא מזה הוכיח המבי"ט ז"ל דכוונת הר"מ ז"ל דבא ליתן טעם בזה למה לא אמרינן תוך כדי דיבור כדיבור דמי אמנם בסוף פ"ב מתמורה כשפסק הר"מ ז"ל הדין דתמורת עולה ותמורת שלמים שם לא כתב הר"מ ז"ל האי לישנא כלל ונראה מזה ראי' לדברינו דבתמורה לא מהני גמר בלבו והא דבתמורה לא מהני חזרה תוך כדי דיבור כ"כ הפוסקים להוכיח מנזיר (ד' ט') דלב"ש דא"ש בהקדש לא מהני חזרה תוך כדי דיבור וא"כ ה"ה לדידן בתמורה כיון דקיי"ל דאין נשאלין על התמורה ממילא דלא מהני חזרה תוך כדי דיבור לכן בתמורה ל"צ הך טעמא רק בהקדש שפיר הי' קשי' לי' דלמה ל"מ חזרה תוכ"ד לכן הוסיף הר"מ ז"ל מצד דמהני גמר בלבו כנ"ל כוונת המבי"ט ז"ל:
<b>ואם</b> כנים הדברים בדעת הר"מ ז"ל יש לי לומר עפי"ז בדעת הר"מ ז"ל במה שפסק בפט"ו מהלכות מעה"ק ה"ז שם דבאומר דמי זו עולה כל שלשים יום ולאחר ל' יום שלמים דבריו קיימין וקשה הא באומר דמי זו עולה הרי בסתם הוא לעולם הדמים עולה ואיך יכול לחזור תוכ"ד ולומר דרק ל' יום יהי' הדמים עולה ואח"כ לשלמים ואין לומר דא"א בענין אחר הא אפשר לומר כל ל' יום יהי' עולה ואח"כ יהי' שלמים אבל כשאומר לשון זה הכתוב בש"ס ור"מ ז"ל אמאי יהי' יכול לחזור בו תוך כדי דיבור ועיי' בתוס' נדרים (דף כ"ט ע"ב) ד"ה מידי דהוה ואכמ"ל בזה. אמנם לדברינו הנ"ל י"ל עפמ"ש בספרי דאע"ג דבהקדש מהני גמר בלב הוא רק בקדושת הגוף אבל בקדושת דמים כיון דאין הוא עצמו קרב למזבח י"ל דל"מ במחשבה וא"כ בקדושת דמים י"ל דס"ל להר"מ ז"ל דתוך כדי דיבור כדיבור דמי ויכול לחזור בו תוכ"ד ויש לעיי' עוד בזה:
<b>וי"ל</b> ג"כ בזה מה שנתקשיתי זה זמן כביר על התוס' חדשים פ"ז דדמאי מ"ו דמבואר שם הי' לפניו שתי כלכלות של טבל ואמר מעשרות זב"ז הראשונה מעשרת של זו בזו ושל זו בזו הראשונה מעושרת ועיי"ש בר"ש ור"מ ז"ל דבזה אין השני' מעושרת כיון דהוי מפטור על החיוב. ותמה בתוס' יו"ט שם על הר"מ ז"ל דפסק כסת"מ דהרי מבואר בירושלמי דאתי' כר"מ דאמר תפוס לשון ראשון משא"כ לר"י דס"ל אף בגמר דבריו אדם נתפס ל"ש דין זה וא"כ הר"מ ז"ל דפסק כר"י איך פסק למשנה זו וכתב התוס' חדשים דלק"מ דהכא נראה דהוי חזרה וא"י לחזור בו כיון דהוי נמלך עיי"ש. ותמי' לי מאוד הלא זה הוא קושית התוס' יו"ט ז"ל כיון דהוי נמלך וכיון דהוי בתוך כדי דיבור הרי יכול לחזור בו ואם כי ס"ל לר"מ ז"ל בהקדש ג"כ תוך כדי דיבור לאו כדיבור דמי מ"מ נראה פשוט דזה רק בהקדש משום דאמירה לגבוה כמס"ל דמי משא"כ במעשר דל"ש אמירה לגבוה כלל כיון דמעשר ראשון מותר לזרים ואין בו שום קדושה וא"כ ל"ש בי' אמל"ג וא"כ נראה פשוט דמהני חזרה תוך כדי דיבור וא"כ קושית התוס' יו"ט עצומה. וזמן כביר הייתי נבוך בזה שלא מצאתי להפוסקים שיבררו ענין זה אי בתרומה ומעשר לדעת הר"מ ז"ל מהני חזרה תוך כדי דיבור ועתה מצאתי שקדמני בזה הגאון רי"ט אלגזי ז"ל בספר קהלת יעקב אות ת' בענין תוך כדי דיבור תמה על הר"מ ז"ל מטעמא דאמרן ועיי"ש שתירוצו דחוק מאוד ועוד יבואר לפנינו בעזהשי"ת. אמנם לדברי המבי"ט ז"ל שכתב דטעמא דהר"מ ז"ל בהקדש משום דמהני במחשבה לכן לא מהני חזרה אף תוך כדי דיבור א"כ נראה דה"ה בתרומות ומעשרות דמהני במחשבה דילפינן מונחשב לכם תרומתכם ה"ה דל"מ חזרה תוך כדי דיבור וא"ש דברי הר"מ ז"ל ונסתייעא מזה שיטת המבי"ט בדעת הר"מ ז"ל:
<b>אך</b> לאחר העיון יש לעיי' בזה מתרי טעמי. אחד יש לעיי' אם זה דתרומה מהני במחשבה עושה את התרומה להיות כד' דברים. ונראה לענ"ד דזה תליא בפלוגתת רש"י ותוס' שבועות (דף כ"ו ע"ב) דאמרינן בגמ' דהוי תרומה וקדשים שני כתובים הבאין כאחד לענין דמהני מחשבה ופי' רש"י ז"ל דתרומה היינו תרומת המשכן והתוס' שם פירשו דתרומה הוי תרומת דגן דכתיב בי' ונחשב לכם תרומתכם ואע"ג דתרומה לא מצי למילף מקדשים דהוי חול לגבי קדשים מ"מ קדשים הא מצינן למילף מיני' ולכן הוי שני כתובים הבאין כאחד עיי"ש. והנה צריך להבין דעת רש"י ז"ל שלא ניחא לי' בדעת התוס' לפרש דקאי על תרומה ופירש דקאי על תרומת המשכן ונראה דאזלי לשיטתייהו בזה ביבמות (דף פ"ו ע"א) דרש"י ז"ל ס"ל דאיסור טבל הטבול לתרומה הוא משום דמעורב בו תרומה וכ"ז שלא נתברר מה הוא התרומה ומה הוא החולין אסור גם לכהן ולפי"ז לדעת רש"י ז"ל הפרשת תרומה אינו דבר חדש אלא שמברר התרומה מתוך החולין אמנם התוס' פליגי ע"ז וס"ל דתרומה הוא ענין חדש שעושה מטבל תרומה ואיסורו של טבל אינו מצד תרומה. ומעתה נראה דרש"י ז"ל לשיטתו הוכרח לפרש דהא דאמרי' בגמ' דתרומה וקדשים הוי ב"כ הבאין כאחד היינו תרומת המשכן דליכא למימר דכוונת הגמ' על תרומה הא י"ל דמתרומה א"א למילף על קדשים דדוקא בתרומה דכבר התרומה הוא בכח אלא שצריך לברר אותה לכן מהני מחשבה גרידא ג"כ משא"כ לעשות מחולין קודש ל"מ מחשבה וא"כ אין זה שני כתובים הבאין כאחד ולכן מוכרח רש"י ז"ל לפרש דהוי ב' כתובים מצד תרומת המשכן דדומה ממש לקדשים אמנם התוס' לשיטתם דפליגי על רש"י ז"ל וס"ל דכל תרומה אינו אלא כשמפרישה והוא קדושה חדשה ושוב דומה להקדש לכן כתבו התוס' שפיר דתרומה קאי על תרומת תבואה. וז"נ מאוד לענ"ד:
<b>ומעתה</b> כיון שביארנו דעת רש"י ז"ל דלשיטתו אין ללמוד קדשים מתרומה משום דבתרומה דין הוא שיהנה בי' מחשבה כיון דאין המחשבה עושה פעולה חדשה אלא שמברר הדבר כיון שכבר הי' תרומה בכח דזה איסורו של טבל כנ"ל. ומעתה נראה דלדעת רש"י ז"ל ל"ש לומר בתרומה סברת המבי"ט ז"ל כיון דנהי דמהני בי' מחשבה מ"מ אין מזה ראי' דהטעם משום דאמרינן דאדם עושה אותם בגמר דעתו רק משום דאינו עושה דבר חדש והוי כמו הקמה דאע"ג דמהני בלב מ"מ ס"ל לר"מ ז"ל דמהני חזרה תוך כדי דיבור ה"ה בהפרשת תרומות ומעשרות:
<b>אמנם</b> אפי' לדעת התוספות שנראה דתרומה דינה כמו קדשים. ולפי"ז שוב י"ל דגם בתרומה כיון דמהני במחשבה ע"כ משום דגם בזה אמרינן דאדם עושה אותו בגמ"ד ושוב ל"מ חזרה תוך כדי דיבור כמו בהקדש מ"מ לדעת התוס' ז"ל יש לעיי' דזה דוקא בתרומה דגלי קרא ונתשב לכם תרומתכם משא"כ במעשר דבזה לא גלי קרא רק דנילף מתרומה ונאמר דכמו דבתרומה מהני מחשבה ה"ה במעשר ע"ז יש לדחות כמו שדחה בש"ס למ"ד דב' כתובים הבאין כאחד מלמדין דלא נוכל למילף מתרומה וקדשים דאין למדין חולין מקדשים א"כ מה"ט אין ללמוד מעשר מתרומה לפי"מ דקיי"ל להלכה דמעשר ראשון מותר לזרים א"כ מעשר ראשון אין בו שום קדושה והוי חולין גמורין א"כ אין ללמוד מעשר מתרומה וזה מוכרח לדעת התוספות דס"ל דכונת הגמ' על תרומת דגן וא"נ דגם מעשר בכלל א"כ מה דחה הגמ' למ"ד ב' כתובים הבאין כאחד מלמדין דחולין מקדשים לא ילפינן אכתי נילף ממעשר דהוא חולין ואעפי"כ מהני בי' מחשבה אלא ודאי כדאמרן שלדעת התוס' עכצ"ל דגם במעשר לא מהני מחשבה מה"ט דחולין מקדשים לא ילפינן ולא נוכל למילף מעשר מתרומה וא"כ ממ"נ אינו מתורץ קושיתנו על הר"מ ז"ל כיון דהר"מ ז"ל כתב להדיא דין זה בפ"ז מהלכות מעשר דטבל שניטלה תרומתו ומפריש מעשר א"כ בין אי ס"ל כדעת רש"י ז"ל ובין אי ס"ל כדעת תוס' ז"ל מהני חזרה במעשר תוכ"ד דלדעת רש"י ז"ל כבר ביארתי דאין ראי' מזה דמהני מחשבה שלא יהי' מהני חזרה ולדעת התוס' מוכרח דבמעשר ל"מ מחשבה כנ"ל [ואין לומר דלדעת רש"י ז"ל א"נ דבמעשר מהני מחשבה ע"כ צ"ל דהוא משום דעשאן בגמ"ד דבמעשר ל"ש מברר כיון דמעשר ראשון מותר לזרים ז"א דכמו דחזינן בתרומה גדולה דאסור לכהן ג"כ אע"ג דאח"כ מותר לכהן וע"כ כדאמרן דהתורה לא התירה לכהן אלא כשיתברר א"כ י"ל דה"ה במעשר ראשון איסור הטבל משום חלקו של לוי ואע"ג דמותר גם לזרים לאחר הבירור מ"מ מקודם אסור משום זה לכל והבן היטב]:
<b>ובאמת</b> עיקר דבר זה דבמעשר ל"מ מחשבה לאו חדית הוא לן וכבר מבואר כן במאירי שבת פרק מפנין (דף קכ"ז) וכבר הבאתי דבריו בספרי אמנם מפני שראיתי כעת בספר בית יצחק הנדפס מחדש על יו"ד חלק ב' סימן קל"ח שכתב לעשות ט"ס במאירי וברור בעיניו שבמעשר בוודאי מהני מחשבה. ולענ"ד נראה פשוט כדאמרן. ועיקר מה שדוחקתה להגאון המחבר שיחי' לעשות ט"ס במאירי הוא משום דמבואר במסכת בכורות (דף נ"ט ע"א) דאמרינן בגמרא דילפינן מעשר בהמה ממעשר דגן מה מעשר דגן ניטל באומד ובמחשבה כו' עיי"ש ולענ"ד לק"מ דהרי מבואר שם בגמ' דאע"ג דונחשב כתיב גבי תרומה מ"מ מדמצאנו דהתורה קראה למעשר תרומה כדכתיב את מעשר בנ"י אשר ירומו לד' תרומה נתתי ללוים לנחלה עיי"ש ומעתה נראה דהסוגי' קאי לר"מ דס"ל באמת מכח קרא זה דמעשר יש לו דין תרומה ואסור לזרים ג"כ וא"כ גם מעשר יש לו קדושה ולכן גם מעשר ניטל באומד ובמחשבה משא"כ להלכה דקיי"ל כרבנן דמעשר ראשון מותר לזרים אין מעשר דינו כתרומה ה"ה דאינו ניטל במחשבה. ובאמת הר"מ ז"ל להלכה פסק דמעשר אינו ניטל באומד ונראה דה"ה דאינו ניטל במחשבה וכדעת המאירי ז"ל וא"כ הדרא לדוכתא קושית התוספת יו"ט על הר"מ ז"ל דאמאי פסק במעשר דלא מהני חזרה תוכד"ד:
<b>ועלה</b> בדעתי דמזה יהי' מוכח דהר"מ ז"ל ס"ל לגמרי כהמאירי שבת ד"ה מפנין שם דבמעשר לא מהני שאלה וא"כ שפיר פסק הר"מ ז"ל דל"מ חזרה תוכד"ד כיון דל"מ שאלה ה"ה כתמורה דל"מ חזרה תוכד"ד ויהי' מדוקדק בזה לשון הר"מ ז"ל במה שכתב לדין זה דמעשר של זו בזו דניטלה תרומתן דוקא ולא מפרש כדברי התוס' די"ל דמעשרות כולל גם תרומה משום דהר"מ ז"ל ס"ל דבתרומה יכול לחזור תוך כדי דיבור דתרומה אינו דומה להקדש דאע"ג דמהני במחשבה מ"מ אין זה מדמה דברים להד' דברים כיון דהוא רק לברר האיסור. אמנם במעשר ס"ל כהמאירי דלא מהני שאלה א"כ ממילא לא מהני חזרה תוך כדי דיבור. איברא דלקושטא דמילתא ז"א דנלענ"ד ברור דא"נ דהר"מ ז"ל ס"ל כדעת המאירי דבמעשר כיון דלא מהני מחשבה ל"מ שאלה א"כ ממילא דליתא לפירוש המבי"ט בדעת הר"מ ז"ל. דהנה צריך להבין כוונת המאירי שכתב בזה"ל ויש אומרים שא"א לישאל אלא בתרומות הואיל ותרומה ניטלת באומד ובמחשבה ונותן עיניו בצד זה ואוכל בצד אחר אבל מעשר שאינו ניטל במחשבה אלא א"כ הפריש אינו יכול לישאל עליו עכ"ל וצריך ביאור כוונת דבריו הקדושים ז"ל מאי נ"מ אי ניטל במחשבה לענין שאלה וראיתי להגאון בית יצחק נ"י שהבין שכוונת המאירי ז"ל לחלק דדוקא בתרומה כיון דל"צ מעשה הפרשה מהני שאלה דאתי דיבור ומבטל דיבור משא"כ במעשר כיון דצריך הפרשה במעשה דוקא לא אתי דיבור ומבטל מעשה:
<b>ולענ"ד</b> נראה ברור דמעולם לא עלה על דעת המאירי ז"ל דצריך הפרשה במעשה דוקא דא"נ דזה כוונתו למה הוצרך להאריך כ"כ דבתרומה מהני גם מחשבה דאין זה נפ"מ כלל לענין שאלה כיון דגם בדבר דצריך דיבור אמרינן אתי דיבור ומבטל דיבור והי' לו לומר עיקר ההבדל דבמעשר צריך הפרשה במעשה דוקא משא"כ בתרומה סגי קריאת שם ומה גם שכבר האריך המרי"ט בתשו' סי' כ"ה להוכיח מכמה סוגיות הש"ס דל"צ מעשה וקריאת שם סגי ונראה ברור דגם המאירי מודה בזה וכמבואר בדבריו בחידושי שבת (דף כ"ט ע"ב) ד"ה וכן שאמרו מסונייתא דנזייתא אסור להדיקו ביומא טבא עיי"ש שכתב בפשיטות על כל הפרשת תרומות ומעשרות שא"צ בהם מעשה אמנם כוונתו הכא לחלק בין תרומה למעשר דבתרומה מהני מחשבה לכן מהני שאלה משא"כ במעשר דצריך דיבור דוקא שוב לא מהני שאלה. אך הדבר צ"ע דהרי עיקר שאלה בנדר הוא דכתיב ושם לא מהני מחשבה אלא דיבור ואעפי"כ מהני שאלה. לכן נלענ"ד דהי' קשה לי' למאירי ז"ל אמאי מהני שאלה בהקדש ותרומות ומעשרות נימא אמירתו לגבוה כמס"ל וס"ל דגם במעשר אמרי' אמירתו לגבוה וכדעת הריב"א ז"ל דאפי' בצדקה לעניים אמרינן אמל"ג כמס"ל ותירץ כיון דמהני מחשבה גרידא ועיקרו הוא המחשבה ואין בכח המחשבה לעשות קנין גמור דאפי' במה שגמר ומקנה צריך דיבור דוקא ולכן מהני שאלה בתרומה ומעתה במעשר כיון דבאמת ל"מ מחשבה וצריך דיבור דוקא שוב ל"מ שאלה מצד אמל"ג כמס"ל:
<b>ובאמת</b> עיקר דבר זה לומר דכח המחשבה אינו אלים כ"כ שיהי' כמסירה כבר כתב ביד מלאכי כללי הדינים סי' פ"ט אות א' בשם מהר"מ גלאנטי ז"ל דאפי' בכתב בלי הזכרה בפה לא הוי כמסירה ונראה דכ"ש במחשבה גרידא דל"ה כמסירה. אמנם המאירי ז"ל הוסיף בזה כיון דשורש הענין הוא מחשבה לכן אפי' בדיבור מהני שאלה משא"כ במעשר ל"מ שאלה מכח אמל"ג כמס"ל וכדעת הרשב"א ז"ל בר"ן נדרים בסוגי' דבר פדא. ואם נימא שזהו כוונת המאירי ז"ל מובן מאליו שלדעת המאירי ליתא לחידוש דינו דהמבי"ט ז"ל דהקדש דמהני במחשבה הוי כד' דברים דהרי המאירי כתב שמטעם זה אין להמחשבה תוקף גמור ומהני שאלה ולא אמרינן בי' אמירתו לגבוה וא"כ אין מזה הוכחה דהוי כד' דברים ודו"ק היטב בכל זה:
<b>ב</b><b>)</b> <b>ובאמת</b> בעיקר ענין זה אי במחשבת הקדש אמרינן אמל"ג כמס"ל יש לעיי' הרבה אע"ג שרבינו הגאון בעל פרמ"ג ז"ל פשיטא לי' דשייך בי' אמירה לגבוה כמס"ל כמו"ש בפתיחה כוללת עיי"ש אמנם כ"כ שמדברי הר"מ גלאנטי ז"ל מבואר להיפך וכן הדעת נוטה דנראה דהא דאמירה עושה קנין היינו רק אמירה משום דאיכא לאו דלא יחל דברו ועשה דמוצא שפתיך תשמור יש לו אלימות לעשות קנין משא"כ מחשבה גרידא אע"ג דנתחייב במחשבה מקרא דכל נדיב לב עולות אבל שהמחשבה נעשה קנין לא נשמע משם וכשדקדק בלשון הר"מ ז"ל פרק י"ד ממעה"ק הלכה י"ב שכתב בזה"ל כיצד גמר בלבו שזה עולה או שיביא עולה הרי זה חייב להביא שנאמר כל נדיב לב יביאה בנדיבות לב יתחייב להביא עכ"ל נראה דאפי' בזה עולה אינו נעשה עולה ע"י המחשבה רק שיש עליו חיוב להביאה ולהקריבה לעולה אבל שהמחשבה יהי' לו הכח שהדבר יעשה קודש זה אין לה להמחשבה כיון דאינו בלא יחל אין הדבר עצמו נתפס בקדושה דזה רק מכח אזהרת לא יחל ועשה דכל היוצא מפיו יעשה ואולי י"ל דזה תלי' בפלוגתת רש"י ותוס' הנ"ל בפירוש הגמ' דשבועות דתרומה הוי ג"כ בכלל זה דמחשבה מהני דלדעת התוס' דס"ל דכוונת הגמ' על תרומת דגן ובתרומה פשיטא דבמחשבה נעשה תרומה לגמרי מדמותר לאכול השיריים וא"כ נראה מזה דאיו הבדל בין מחשבה לדיבור אמנם לדעת רש"י ז"ל דפירש דתרומת המשכן וכ"כ לעיל שס"ל דמתרומה אינו ראי' כיון שהוא רק מברר דבר שהי' בכח א"כ שוב י"ל כדברינו דאע"ג דמחשבה מהני היינו רק לחייבו אבל לא שיתפס הדבר בקדושה כמו ע"י אמירה ומסירה:
<b>שבתי</b> וראיתי למורי הגאון הצדיק בעל ספר נפש חי' זצ"ל בח' אהע"ז סי' ח"י שכתב ליישב דעת הרא"ש ז"ל בענין מחשבה שס"ל דבתענית הוי מחשבה ג"כ קבלה ובנדר ל"מ מחשבה ותודה"ק דבאמת נהי דמהני מחשבה היינו דוקא כל זמן שאינו חוזר ולכן בתענית הוי קבלה אם אינו חוזר משא"כ בנדר שפיר כתב הרא"ש דלא מהני מחשבה היינו שיכול לחזור דממחשבה יכול לחזור דאע"ג דכתיב כל נדיב לב עולות מ"מ מחשבה מוציא מידי מחשבה והא דבהקדש לא מהני חזרה על המחשבה הוא משום דאמירתו לגבוה כמס"ל ולא יוכל לחזור דהוי כמעשה אתד"ק. ולענ"ד אחר התאבקי בעפר לפני כ"ג הרמה נראה שאזיל בתר איפכא ולענ"ד נראה פשוט דזה דאמרינן אמל"ג כמס"ל היינו משום דא"י לחזור אבל שנימא דמשום זה אינו יכול לחזור משום דאמירה הוי כמסירה ז"א דהרי א"נ דיכול לחזור אינו מוסר כלום ולא אמר כלום ובאמת יש עמוד גדול למורי ז"ל לסמוך עליו בזה ה"ה הגאון בעל אבני מילואים ריש אהע"ז שכתב כדברי מורי ז"ל דאע"ג דב"נ אינו מוזהר בבל יחל מ"מ בהקדש חייב לקיים משום אמל"ג כמס"ל אך כ"כ בספרי חמדת ישראל בדיני ב"נ אות נ"ה שהדברים צ"ע מה"ט ובאמת בר"מ ז"ל פ"י ממלכים שכתב בזה"ל ואם הביא עולה מקבלין ממנו ואם נתן צדקה מקבלין ממנו עכ"ל נראה מדעתו ז"ל דהקדש וצדקה דין אחד הוא בב"נ וכמו דבצדקה אינו חייב ליתן ע"י דיבורו דבצדקה דעת הרבה פוסקים דלא אמרינן בי' אמירה לגבוה ה"ה בהקדש ולדברי האבני מילואים הרי איכא חילוק בין צדקה לעולה לענין שמתחייב עפ"י דיבורו ומזה עצמו שהר"מ ז"ל לא כתב שחייב עפ"י דיבורו נראה שאינו חייב בזה אך אפי' א"נ דבב"נ חייב בדיבור גרידא כ"כ הסברא בספרי שם משא"כ בישראל נראה ברור כדאמרן דכל ענין אמל"ג הוא רק היכא דיש להדיבור אלימות שאינו יכול לחזור בו אבל בלא"ה ל"ש אמל"ג:
<b>ואין</b> להקשות על דברינו אלה מנדה (דף מ"ו) פלוגתת ר"ה ור"כ ור"י ור"ל דר"כ ור"י ור"ל ס"ל דהקדיש הוא ואכל הוא אינו לוקה דקטן אינו מוזהר בבל יחל אמנם אכלו אחרים לוקין וקשה לדברינו דאמל"ג כמס"ל תלי' בבל יחל א"כ בקטן כיון דאמרת דהוא אינו לוקה וע"כ דהוא אינו מוזהר בבל יחל ויכול לחזור בו א"כ באיזהו כח נעשה הקדש כיון דיכול לחזור בכל רגע ועדיין הוא ברשותו ועכצ"ל מצד דמקנהו להקדש וא"כ מוכרח כדברי האבני מילואים ז"ל דאע"ג דליתא בבל יחל מ"מ הוי הקדש מצד אמל"ג. ז"א ושני תשובות בדבר. א' י"ל בפשיטות דא"נ דקטן אינו מוזהר בבל יחל באמת הא דהקדיש ואכלו אחרים לוקין הוא רק כשמסרו ליד גזבר דהוי קנין ממש להקדש וגלי קרא דקטן שיש בו דעת להקדיש הקדישו הקדש וה"ד אם א"י לחזור בו כשהקדישו דוקא ובזה יש לפלפל במה שכתב הגאון בעל מחנה לוי ז"ל לפשוט ספיקו דהמל"מ אי במופלא הסמוך לאיש מהני שאלה אי רק לנדר גלי קרא אבל בשאלה ליתא או דילמא דגם בשאלה איתא וכתב הגאון ז"ל לפשוט מדס"ל לר"כ ור"י ור"ל דבהקדיש ואכלו אחרים לוקין ע"כ דמהני שאלה גם בקטנותו דאל"כ הדר"ל קושית התוס' איך לוקין הא הוי התראת ספק ואין לומר מדלא שאל השתא ה"ה דלא שאל אח"כ ז"א דהא השתא לא מצי למיתשל אתד"ק. אמנם לפי דברינו י"ל דהמל"מ אינו מסופק אלא לר"ה דס"ל דמופלא הסמוך לאיש גם הוא מוזהר בבל יחל ולוקה בזה שפיר מסתפק אם גם בשאלה איתא אבל לר"י ור"ל דאינו בכלל בל יחל א"כ פשיטא דל"ש בי' שאלה וא"צ שאלה כלל דיכול תמיד לחזור בו ולא משכח"ל דבר זה דהקדיש ואכלו אחרים לוקין אלא במסירה ממש ובזה שוב ל"ש שאלה אך זה רק לפילפולא אמנם לקושטא דמילתא מסתימת הסוגי' והפוסקים נראה להיפך דבכל גווני לוקין בהקדיש ואכלו אחרים:
<b>אמנם</b> לאחר העיון לק"מ דנראה ברור דר"ה ור"י ור"ל לא פליגי כלל אי הקטן המופלא הסל"א איתא בכלל בל יחל דבזה כ"ע מודים דהקטן איתא בכלל בל יחל וא"י לחזור בו מה"ט כיון דגלי קרא דמופלא הסמוך לאיש נדרו נדר והקדישו הקדש אם עובר על זה עובר בבל יחל אמנם פלוגתת ר"ה ור"י ור"ל הוא אם לוקה כשעבר על נדרו דר"ה ס"ל דלוקה ג"כ דאע"ג דבכה"ת כולה אין קטן בר עונשין הכא כיון דגלי קרא דה"ה בכלל נדר והקדש ה"ה דבכלל עונשין איתא בב"ד של מטה אמנם ר"י ור"ל ס"ל דכללא הוא דקטן אינו בר עונשין לכן אע"ג דאיתא באזהרת בל יחל מ"מ מלקות ל"ש בי' ודברים אלו למדתי מדברי המל"מ פי"א מנדרים שנראה דס"ל כן דבזה פליגי עיי"ש היטב ונראה דהמל"מ הכריח זה מה"ט דא"נ דאין הקטן בכלל האיסור א"כ יכול לחזור מהקדישו ואין עליו חיוב כלל וא"כ אינו הקדש כל ואיך לוקין אחרים כשאכלו וכמו"ש המל"מ דב"נ דכיון דאינו מצווה בבל יחל אין עליו חיוב להביאם ויש עוד הרבה לעיי' בזה בגוף הסוגי' בנדה שם שנראה לכאורה דאין לחלוק מלקות מאיסור עיי"ש קושית הגמ' דמקשינן מנ"מ בין איסור למלקות אמנם י"ל דלמסקנת הגמ' דהכא במ"ע דאכלו אחרים שפיר י"ל כדאמרן. יהי' איך שיהי' דברי מורי הגז"ל צ"ע שלא העיר בזה. ובאמת עיקר דברי מורי הגז"ל מה שדוחקתי' לזה הוא לפרש דברי הרא"ש ז"ל ואני לא אדע למה הוצרך לזה הרי יפה כתב הטו"ז באו"ח סי' תקס"ב בדעת הרא"ש ז"ל דס"ל דרק בתענית דהוי ג"כ כגבוה שמקריב גופו לגבוה בזה ילפינן מכל נדיב לב עולות אבל בצדקה וכ"ש בנדרים דהוי חולין לא מהני מחשבה ובתענית דמהני קבלה ה"ה דאינו יכול לחזור בו וזה ברור ופשוט:
<b>ובעיקר</b> דברי הטו"ז מש"כ לפרש פלוגתת ר"ת עם הרא"ש ז"ל בפירוש הגמ' דשבועות (דף כ"ו ע"ב) בהא דאמרינן בגמ' דתרומה וקדשים הוי ב"כ הבאין כאחד אם כולל כל עניני נדר ורק שבועה ממעט הגמ' מטעם דחולין מקדשים לא ילפינן אבל בנדר אין נפ"מ בין חולין לקדשים או דילמא דגם נדר נתמעט היכא דהוא חולין לכאורה הדברים מחוסרין תבלין דבמה פליגי הר"ת והרא"ש ז"ל ועוד דסברת ר"ת ז"ל קשה להבין כיון דמבואר בגמ' כללא דחולין מקדשים לא ילפינן וא"כ מנ"מ בין נדר לשבועה ועלה בדעתי בזה עפמש"ל להעיר כיון דדעת התוס' דתרומה היינו תרומת דגן וזה כולל גם מעשר דהוא ג"כ בכלל תרומה דקרא וא"כ נראה דגם במעשר מהני מחשבה וא"כ קשה על הגמ' דאמרינן חולין מקדשים לא ילפינן הא מעשר הוא חולין ועיי"ש מ"ש להכריח מזה דבמעשר באמת ל"מ מחשבה אמנם כעת נראה דר"ת ז"ל ס"ל בפשיטות דאין נפ"מ בין מעשר לתרומה והי' קשה לו כנ"ל לכן הכריח מזה כפירושו דהא דאמרינן בגמ' חולין מקדשים לא ילפינן היינו רק לענין שבועה אבל בנדר כל עניני נדר מהני במחשבה כמו דחזינן דמהני מחשבה במעשר ומעתה י"ל דהרא"ש ז"ל אזיל לשיטתו שכתב בפירושו לנדרים (דף י"ב ע"א) בהא דאמרינן בגמ' דכחלת אהרן ותרומתו הוי מתפיס בדבר האסור דלכן בחלה ותרומה ל"ה מתפיס בדבר הנדור אע"ג דמיתסר ע"י פיו ל"ה דבר הנדור דמעיקרא נמי הוא אסור משום טבל ופיו לא אסר אלא התיר שהוציא השיריים מידי טבל עכ"ל נראה מבואר דס"ל דתרומה אינה קדושה חדשה אלא שהי' מקודם בכח וקריאת שם הוא שמברר בין תרומה לחולין וזה כדעת רש"י יבמות הנ"ל וא"כ מוכרח לפרש דברי הגמ' דהוי ב"כ הבאים כאחד היינו תרומת המשכן דמתרומת דגן א"א למילף דמהני מחשבה בדבר חדש וא"כ אינו ראי' ממעשר כלל וא"כ שוב אמרינן דפשיטא דחולין מקדשים לא גמרינן היינו אפי' בנדר רק בנדרי גבוה מהני מחשבה ונתפרשו עיד"ז דברי הטו"ז בטו"ט ודעת:
<b>ואם</b> כנים הדברים יש לתרץ עפי"ז גם דברי הרשב"א ז"ל בקידושין (דף נ' ע"ב) ד"ה ואסיקנא ודברים שבלב אינם דברים שכתב בזה"ל ועוד קשי' לי נידוק מתרומה דקיי"ל דניטלת במחשבה כלומר דנותן עיניו בצד זה ואוכל בצד זה אלמא דדברים שבלב ישנם דברים ול"ל נמי שאני התם דרחמנא רביי' מדכתיב ונחשב לכם תרומתכם וכדאמרן דא"כ היכי מצי למיפשט מיקריב אותו עכ"ל ותמה עליו מורי הגז"ל בתשו' נפ"ח ח' אהע"ז סי' ט"ז במה שהקשה ליגמר מתרומה דהרי מבואר בגמ' דא"א למילף מתרומה משום דחולין מקדשים לא ילפינן אמנם לדברינו א"ש דהרשב"א ז"ל ס"ל כשיטת רש"י דתרומה דשבועות היינו תרומת המשכן אבל תרומת דגן אפי' בחולין מהני במחשבה כמו דחזינן במעשר והטעם ע"כ כיון דאינו אלא מברר ואינו עושה דבר חדש מהני מחשבה א"כ מכ"ש בהאי גברא דזבין אדעתא למיסק לארעא דישראל דהמחשבה הוא לאוקמא ארעא בחזקתו בוודאי צריך שיהי' מהני מחשבתו כיון דאין המחשבה עושית דבר חדש להוציא מרשותו אדרבה באה להחזיק הדבר בחזקת מרא קמא וע"ז תירץ הרשב"א ז"ל כיון דעכ"פ סותר לדבריו שבפיו א"ד לתרומה ודברי הרשב"א נכונים מאוד. ונראה שלמורי הגז"ל לא הי' ניחא לי' בפירוש זה משום דהרשב"א בחידושי שבועות (דף כ"ו ע"ב) כתב על פי' רש"י ז"ל שאינו מחוור וכתב לפרש דברי הגמ' כפירוש התוס' עיי"ש. אבל לענ"ד אינו רחוק לומר בדעת הרשב"א ז"ל שכאן הקשה לפירוש רש"י ז"ל ודו"ק היטב:
<b>ודע</b> דיש לחקור אי בביכורים דצריך קריאת שם אם מהני מחשבה או צריך קריאת שם בפיו דוקא ולכאורה נראה דתליא בפלוגתת רש"י ותוס' הנ"ל דלדעת התוס' שס"ל דתרומה היינו תרומת דגן א"כ נראה דה"ה ביכורים דהוי בכלל תרומה ועיי' בביכורים, פ"ב שלא נחשב זה לחלק בין תרומה לביכורים נראה דשוין המה אמנם לדעת רש"י ז"ל דתרומה היינו תרומת המשכן וא"כ נהי דגלי קרא דתרומה מהני במחשבה י"ל משום דאינו אלא מברר אבל לעשות דבר חדש לא מהני מחשבה אלא בקדשים אבל לא בתרומה דהוי חולין לגבי קדשים. ומעתה ביכורים דאינן טובלין כמבואר בביכורים שם פ"ב משנה ג' עיי"ש וא"כ בביכורים ל"מ מחשבה וצריך קריאת שם דוקא. ואין להשיב על מ"ש לחלק בין תרומה לביכורים מהא דמבואר בחולין (דף ק"כ ע"ב) דילפי' בגמ' דמשקין היוצאין מהן כמותן מטבל ומקשינן דילמא שאני טבל דהוי איסור הבא מאליו והדר ילפינן מביכורים ודחי ג"כ הגמ' דמה לביכורים שכן טעונין קריי' והנחה ומסקינן דילפינן מתרומה וא"כ מבואר בגמ' דתרומה וביכורים שוין הן דלא הוי איסור הבא מאליו רק שבא ע"י קדושת פה. דקושי' זו לא עלי קשה כ"א על רש"י והרא"ש ז"ל דמבואר להדיא בדבריהם דתרומה אינו איסור חדש אלא שמוציא מכח אל הפועל מה שהי' אסור ומתיר השיריים והא דילפינן מתרומה דמשקין היוצאין מהן כמותן נראה דהלימוד מתשלומי תרומה דג"כ הם תרומה וג"כ משקין היוצאין מהן כמותן ומזה שפיר ילפינן אף לאיסור שאינו בא מאליו ובאמת בתשלומי תרומה פליגי רבי ורבנן אי הפרשתו מקדשתו או נתינתו מקדשתו. עכ"פ זה לכ"ע דמחשבה ל"מ בתשלומי תרומה כיון דבא לעשות מחולין תרומה ובביכורים צ"ע לפום ריהטא:
<b>ויש</b> להעיר בזה מהא דמבואר במשנה דביכורים פ"א מ"ה דאפוטרופוס מביא ואינו קורא נראה דקטן בעצמו א"י להפריש ביכורים והנה מבואר בירושלמי פ"א דתרומות מובא בתוס' חולין (דף י"ב ע"ב) ד"ה ותיבעי לי' מעשה דהטעם דקטן א"י להפריש תרומות ומעשרות הוא משום דכתיב ונחשב לכם תרומתכם וקטן אין לו מחשבה עיי"ש א"כ מוכרח מזה דגם ביכורים הוא בכלל ונחשב ומהני במחשבה דאל"כ אמאי בביכורים יהי' צריך אפוטרופוס הא הקטן בעצמו יכול להפריש ביכורים. אמנם י"ל דהנה באמת התוס' נתקשו שם על הירושלמי דמה הקשה אח"כ דיהני הפרשת קטן הא ילפינן מקרא מאת כל איש ולא קטן וכתבו בזה"ל ושמא אסמכתא בעלמא הוא עכ"ל. ולכאורה אינו מובן כלל אמאי נימא דהוא אסמכתא הא בכה"ת כולה דרשינן איש ולא קטן. לכן נראה עפ"י דעת רש"י ז"ל הנ"ל דתרומה הוי רק מברר חלקו של כהן וגם קודם הפרשה הוא מעורב בהתבואה וזה איסורו של טבל כנ"ל. וא"כ י"ל דזה כוונת הירושלמי דנהי דבשקלים גלי קרא דאין בכח הקטן להפריש דילמא רק שקלים משום דהוא מקדיש דבר חדש אבל תרומה כיון דאינו עושה דבר חדש רק שמברר החולין מהתרומה גם קטן יכול להפריש ולכן הוי אסמכתא מה שדרשינן מקרא זה לענין תרומה ג"כ לכן צריך הירושלמי לטעם משום דכתיב ונחשב לכם תרומתכם וקטן אין לו מחשבה. ומעתה נראה דזה דוקא תרומה אבל ביכורים דאינם טובלין ושוב הוי כמו הקדש וא"כ שוב נשמע מאת כל איש דממעט קטן דלענין ביכורים הוי דרשה גמורה ולכן ל"צ כלל לקרא דונחשב:
<b>ובזה</b> א"ש ג"כ מה שיש להעיר בתוס' שבת (דף נ"ד ע"ב) בד"ה הוה מעשר שהקשו על ר"א בן עזרי' איך הי' מעשר מעשר בהמה בעודו קטן והקשו המחברים א"נ דמע"ב ליתא במחשבה גם קטן יכול לעשר ומה הקשו התוס' כ"כ אמנם להנ"ל א"ש דבמעשר בהמה כיון דאינן טובלת והוי כמו כל הקדש דילפינן מאת כל איש דקטן א"י להקדיש ולא צריך דונחשב כלל וזה נכון. הארכנו בכ"ז יען שאני נבוך בענינים אלו אמרתי אשיחה וירוח לי:
<b>ונחזור</b> לעניננו בעיקר דברי המבי"ט ז"ל בדעת הר"מ ז"ל אם כי הראני פנים לדבריו ז"ל בכ"ז לא אכחד שסברתו בדעת הר"מ ז"ל צ"ע בפרט לפ"ד ר"ת ז"ל דגם נדר מהני בלב בוודאי מוכח שלא כדבריו ז"ל. וגם עיקר הסברא כיון דמהני מחשבה הוי כד' דברים צ"ע די"ל כיון דמהני שאלה הרי אינו עושה דבר חדש ואינו עוד הוצאה מרשות לרשות והרי ר"א ס"ל דמצד הואיל אי בעי מיתשל עדיין חשיב כשלו. ולכאורה עלה בדעתי עפימ"ש הפוסקים דבהקדש לא מהני שאלה כ"א בפתח דמשוי לי' להקדש טעות אבל בחרטה ל"מ שאלה א"כ י"ל דמזה דמהני שאלה אינו ראי' דאינו עושה בגמר דעתו והרי אדרבה באמת ל"מ חזרה אלא דק אם הוא טעות בעיקר ההקדש ושוב י"ל כדברי המבי"ט ז"ל:
<b>אלא</b> שבעיקר הדבר יש לעיי' לפי דעת המבי"ט ז"ל בתשו' ח"א סי' צ"ח שכתב לחדש דהיכא דיש פתח דהוי טעות ל"צ שאלה כלל מה"ת והא דצריך שאלה מה"ת וגלי קרא דמהני שאלה היינו היכא דליכא אלא חרטה וגלי קרא דיכול לישאל ולפי"ז לשיטתו הא דאמרינן בגמ' נדרים (דף ע"ח ע"א) דגלי קרא בזה הדבר דש"ח דהוי כנדרים דמהני שאלה ע"כ דאפי' בחרטה מהני שאלה דהרי בנדרים ע"כ דקאי קרא על חרטה דבפתח ל"צ קרא כלל דהוי טעות וא"כ גם בהקדש מהני שאלה בחרטה וא"כ שוב אין ההקדש עושה כלל כיון דיכול ליתשל עליו אם יחזור בו. איברא דבאמת קשה לפי"ד המבי"ט ז"ל א"נ דקרא גלי דמהני שאלה ע"י חרטה לפימ"ש הפוסקים דחרטה אינו עוקר את הנדר למפרע אלא מכאן ולהבא א"כ למנ"מ כתבה רחמנא זה הדבר גבי שחוטי חוץ הרי א"נ דאינו נעקר למפרע א"כ בשעה ששחט הרי עבר על הלאו דשחיטת קדשים בחוץ וא"כ ילקה ועיי"ש בר"ן ז"ל דמפרש להדיא דהנפ"מ לענין מלקות וא"כ ע"כ דזה הדבר גלי דמהני שאלה בפתח דמשוי להקדש טעות דאל"כ אין נפ"מ לענין מלקות ויש להעיר דהמבי"ט ס"ל דפירוש הגמ' אינו לענין מלקות דש"ח אינו אלא להתיר בהנאה את הבהמה שנשחטה בחוץ כיון דבטל שם קודש מהבהמה א"כ מעתה נפקע ממנה שם שחוטי חוץ ומותרת בהנאה. אך גם בזה יש לעיי' א"נ דבש"ח איכא איסור דל"ת כל תועבה כמ"ש המקנה ז"ל א"כ אף אם ישאל בחרטה ויהי' נעקר מכאן ולהבא שם קודש אם יפקע האיסור דל"ת כל תועבה כיון דעכ"פ נעשית בבהמה זו מעשה תועבה כיון דאינו נעקר למפרע ושחט קדשים בחוץ וכ"כ מחקירה זו בספרי ואכמ"ל. אמנם יותר נראה דהמבי"ט מודה להר"ן ז"ל דפירוש הגמ' למנין מלקות שכן נראה פשטות הסוגי' וס"ל דהקדש צריך קרא אף להיתר ע"י פתח דהו"א כיון דאמל"ג כמס"ל לא מהני גם פתח אע"ג דהוא טעות לכן צריך בזה קרא דע"י פתח מהני התרה אבל בחרטה מודה המבי"ט דלא מהני התרה בהקדש וא"כ שוב יש מקום לדבריו:
<b>[</b><b>וממוצא</b> דברינו אתה למד שכבוד מורי הגאון זצ"ל בספר נפש חי' חיו"ד סוף סי' ג' לא יצא יד"ח העיון בדברי המבי"ט הנ"ל שלא הי' צריך לומר בישוב קושית החכם שם משום דבהקדש מודה המבי"ט דל"מ התרת חכם בחרטה כיון דאינו נעקר אלא מכאן ולהבא ובהקדש ל"מ שאלה מכאן ולהבא מצד דאמל"ג כמס"ל עיי"ש. שבזה יש לעיי' עוד הרבה כיון דהכא לענין ש"ח איירינן ואין להקדש שום נפ"מ ורווחא בזה דל"מ שאלה אי אמרי' בזה אמל"ג. במקום שהי' יכול לומר בפשיטות דאפי' א"נ דבהקדש מהני שאלה בחרטה מ"מ בש"ח ל"ש שאלה בחרטה כיון דאינו נעקר למפרע אין נפ"מ בשאלה כלל כיון דאיסורא דעבד עבד כנ"ל אמנם באמת יש לעיי' בשיטת המבי"ט ז"ל אי ס"ל כן דבחרטה אינו נעקר למפרע וא"נ דס"ל דבחרטה ג"כ נעקר למפרע א"ש כל דברי המבי"ט ז"ל בלי דוחק דזה הדבר מגלה דגם בהקדש מהני שאלה ע"י חרטה אך לפי"ז צ"ע דבריו ז"ל בקרית ספר הנ"ל ובתשו' הארכנו בזה ואכ"מ]:
<b>ג</b><b>)</b> <b>ויש</b> לחקור עוד בהא דאמרינן דבתרומה וקדשים מהני מחשבה מה הדין אם אומר שור זה עולה לאחר ל' יום דמבואר בסוגית הגמ' דבר פדא דא"י לחזור בו מצד דאמל"ג כמס"ל אם בזה צריך דוקא אמירה או ה"ה במחשבה גרידא אם מחשב דשור זה לאחר ל' יהי' עולה חם הוא עולה לאחר ל' או דילמא דבזה כ"ע מודים דמצי הדר בי' והנה א"נ דבמחשבה ל"ש אמל"ג וכו' דצריך לקיים הוא רק מצד כל נדיב לב עולות א"כ בוודאי נראה דזה רק אם יש חלות להמחשבה אבל היכא דהמחשבה לאחר ל' בוודאי יכול לחזור בו מקודם ואין חלות להמחשבה אך אפי' א"נ כדעת הפרמ"ג ז"ל ודעימי' דס"ל דגם במחשבה אמרינן אמל"ג מ"מ י"ל דזה דוקא אם מחשב שיהי' הקדש מיד אבל אם מחשב שיהי' הקדש לאחר ל' לא מהני והטעם דהנה הר"ן ז"ל הקשה הא אפי' א"נ אמל"ג כמס"ל ג"כ יהי' יכול לחזור בו ותירץ דאמל"ג כמס"ל בקנין ומעכשיו דמי וא"כ י"ל דזה דוקא בדיבור אבל במחשבה דלא נשמע אלא מכל נדיב לב עולות אולי הכא רק כשמקדיש מיד אבל כשמקדיש על לאח"ז לא נשמע כלל דיהי' מהני במחשבה וממילא ל"ש בי' אמל"ג כלל. ועיי' ברא"ש נדרים שם ד"ה שאני הכא דאמל"ג כמס"ל שכתב בזה"ל וחייב לקיים דבריו כאלו נדר דכתיב מוצא שפתיך תשמור ולא מצי הדר בי' עכ"ל והנה מדקדוק לשון הרא"ש ז"ל שלא כתב הלאו דבל יחל דברו נראה דס"ל דלאו דבל יחל ל"ש בזה כיון דהוא חוזר קודם שיש לו לדיבור חלות ולכן כתב רק מצד מוצא שפתיך תשמור דעכ"פ לא שמר מוצא שפתיו. ומעתה נראה דהוא רק אם מוציא מפיו דאיכא העשה כנ"ל דאינו יכול לחזור ושוב אמרי' אמל"ג כמס"ל משא"כ במחשבה נראה פשוט דמצי הדר בי' ואין זה בכלל כל נדיב לב עולות וממילא ל"ש בי' אמל"ג כמסירה להדיוט:
<b>ועפי"ז</b> י"ל מה שקשה לכאורה על דברי הר"ן ז"ל שכתב דלכן אם אמר לאחר ל' יום עולה ומעכשיו שלמים ה"ה שלמים ולא עולה אע"ג דעיד"ז שאומר ומעכשיו שלמים הוא חוזר מזה שאמר לאחר ל' יום עולה מ"מ כיון דהוא תוכ"ד יכול לחזור בו דתוכ"ד כדיבור דמי ולכן ה"ה שלמים ולא עולה עיי"ש ולכאורה יקשה עליו מדברי הר"מ ז"ל דס"ל דגם בהקדש א"י לחזור תוכ"ד וא"כ ה"נ איך אפשר תוכ"ד לחזור לעשות מעולה שלמים ועיי' בקהלת יעקב להגאון מהרי"ט אלגזי ז"ל אות ת' בענין תוכ"ד שהרגיש בזה להוכיח שדעת הר"ן ז"ל היפך דברי הר"מ ז"ל אמנם לפ"ד אין ראי' מזה די"ל דהכא גם הר"מ ז"ל מודה דיכול לחזור תוכ"ד כיון דלא הקדישו לעולה אלא לאחר ל' והקדש זה ל"מ במחשבה ויכול לחזור בו תוכ"ד אף לשיטת הרמב"ם ז"ל לדעת המבי"ט ז"ל הנ"ל [ועיי"ש בקה"י שכתב לתמוה על הר"מ ז"ל מסוגי' דמקשינן למ"ד קה"ג לא פקעה בכדי מהא דשור זה עולה לאחר שלשים יום ומעכשיו שלמים דבריו קיימין וקשה מאי קשי' לדעת הר"מ ז"ל הא י"ל דמיירי סיפא אף בקה"ג ולהכי לא פקעה בכדי משום דאמר שור זה עולה לאחר ל' יום וא"י לחזור דאפי' בתוכ"ד אין חזרה בהקדש. ולא זכיתי לרדת לסוף דעתו ולא ידענא מה קאמר דהרי דקשי' הא דדבריו קיימין לגמרי דעד ל' יום שלמים ולאחר מכאן הוא עולה וע"ז קשה איך הקדושה פקעה בכדי וא"כ מאי מקשה. ולא יכולתי להלום דבריו אם לא שיש ט"ס בדבריו וכוונתו דלדעת הר"מ ז"ל יקשה על תי' הגמ' דתרצינן דהא דדבריו קיימין היינו דוקא אם לא אמר מעכשיו שלמים אבל אם אמר מעכשיו שלמים ה"ה שלמים וקשה אמאי יהי' שלמים ויהי' יכול לחזור מעולה הא הוא תוכ"ד וכמו"ש בפנים ודבריו כמו שהן כתובין לפנינו אין להם פתר כלל לענ"ד] אך כ"כ למעלה שדעת המבי"ט בשיטת הר"מ ז"ל צ"ע:
<b>אמנם</b> באמת גם בלא דברי המבי"ט י"ל דדברי הר"ן אינם סותרים לדברי הר"מ ז"ל. ונקדים לתרץ עיקר קושית הש"ך בסי' רנ"ה על הר"מ ז"ל דס"ל דגם בתמורה והקדש תוכ"ד לאו כד"ד מהא דמקשינן בב"ק (דף ע"ג ע"ב) וסבר ר"י תוכ"ד כד"ד והתנן הר"ז תמורת עולה תמורת שלמים הר"ז תמורת עולה דברי ר"מ ר"י אומר וכו' והוינן בה נמלך פשיטא ואמר ר"פ נמלך תוכ"ד קאמרינן ותרצינן תרי תוכ"ד הוי עכ"פ מבואר מסוגי' דאין נפ"מ בין תמורה לעדות ואם אמרי' בעדים תוכ"ד כד"ד ה"ה בתמורה וא"כ מבואר היפך דברי הר"מ ז"ל שס"ל דתמורה הוי בהדי מקדש ומגרש ומתוך זה דחה דברי הר"מ ז"ל מהלכה. ולענ"ד נראה דמסוגי' זו ראי' לשיטת הר"מ ז"ל בהקדם מה שיש לתמוה על הסוגי' דמקשינן מהרי זה תמורת עולה תמורת שלמים ולא מקשינן ממשנה הקודמת דהיא שלמים וולדה עולה דס"ל ג"כ לר"י דנמלך ל"מ אפי' בתוכ"ד. והעירני בזה זה זמן רב כבוד ידי"נ הגאב"ד דק"ק וויערשאוו מוהר"ש משה נ"י וכעת ראיתי בקה"י למרי"ט אלגזי ז"ל שהקשה זה:
<b>והנלענ"ד</b> בזה דהנה התוס' במנחות (דף פ"א) כתבו ג"כ דבהקדש ל"מ חזרה תוכ"ד והטעם משום דאמל"ג כמס"ל ולא אתי דיבור ומבטל מעשה אמנם התוס' קידושין (דף כ"ט) כתבו דהא דאמרי' דאמל"ג כמס"ל היינו דוקא אי אית לי' רווחא להקדש אבל בלית לי' רווחא להקדש לא אמרי' אמל"ג כמס"ל וא"כ לכאורה צ"ע דהיא שלמים וולדה עולה אמאי לא יהי' יכול לחזור תוכ"ד אמנם נראה דבאומר היא שלמים וולדה עולה א"נ דיכול לחזור תוכ"ד יהי' האם חולין גמורין כיון דכשאומר היא שלמים הרי הולד ג"כ נעשה שלמים וכיון דתוכ"ד חוזר מהולד ואומר דיהי' שלמים ע"כ דחוזר לגמרי מקדושת אם ג"כ ועוד דהקדש שבטל מקצתו בטל כולו וא"כ נהי דהולד יהי' עולה אבל האם יהי' חולין וא"כ שוב אם נימא דיכול לחזור יהי' פסידא להקדש ושוב אמרי' אמל"ג וא"י לחזור בו תוכ"ד ולכן לא מקשה הגמ' מהיא שלמים וולדה עולה דבזה כ"ע מודים דל"ש חזרה תוכ"ד כנ"ל. אמנם מהר"ז תמורת עולה תמורת שלמים שפיר מקשה בגמ' אמאי לא יהי' יכול לחזור בו לר"י תוכ"ד דבזה ל"ש אמל"ג כיון דל"ל רווחא להקדש דמנ"מ להקדש אם היא עולה או שלמים ולכן אם ר"י ס"ל תוכ"ד כד"ד גם בתמורת עולה תמורת שלמים צריך להיות מהני חזרה תוכ"ד:
<b>איברא</b> דיש לעיי' בזה לפי"מ דקיי"ל כריה"ג דקדשים קלים ממון בעלים הם אמנם קדשי קדשים ממון גבוה הוא א"כ י"ל דזה שאמר תמורת עולה ואח"כ חזר בו ואמר תמורת שלמים הוי בכלל פסידא להקדש כיון דעושה ממון גבוה ממון שלו ושוב א"י לחזור מצד אמל"ג כמס"ל. אך י"ל דהסוגי' דב"ק ס"ל דקדשים קלים ג"כ ממון גבוה הוא ולכן ס"ל לש"ס דל"ש בזה אמל"ג ולכן מקשינן מתמורה. אמנם הר"מ ז"ל להלכה דס"ל קק"ל ממון בעלים הוא ס"ל דגם בתמורה ל"מ חזרה מטעם זה דאמל"ג וא"ש פסק הר"מ ז"ל ויש ראי' מהסוגי' לדעת הר"מ ז"ל:
<b>ויש</b> לפרש עפי"ז גם דברי התוס' מנחות (דף פ"א ע"ב) בהא דאמר הרי עלי תודה מן החולין ולחמה מן המעשר דיביא היא ולחמה מן החולין וכתבו התוס' הטעם דכי אמר הרי עלי תודה מן החולין נתחייב הכל מן החולין לכן זה שאומר אח"כ ולחמה מן המעשר הוי חזרה ולא מצי הדר בי' משום דאמל"ג כמס"ל. וכתבו בזה"ל ואמרי' נמי בפרק בתרא דנדרים והילכתא תוכ"ד כדיבור דמי וכו' וגבי תמורת עולה תמורת שלמים מוכח בתמורה פרק כיצד מערימין דבנמלך אפי' ר"י מודה דתוכ"ד א"י לחזור בו עכ"ל. ותמי' מאוד בתרתי. אחד דהכא הרי מיירי מהקדש וא"כ למה הביאו הא דתמורת עולה ולמה לא הביאו ראי' מהיא שלמים וולדה עולה דמיירי בהקדש והיא משנה הקודמת. ב'. דהרי על תמורה מקשינן באמת מ"ט דר"י ותרצינן דתרי תוכ"ד הוי ואטו גם התוס' העלימו עינן מגמ' ערוכה ח"ו. והרי נראה דבדקדוק גדול שבקו להקדש ומייתי מתמורה.
<b>אמנם</b> לדברינו י"ל דהנה לכאורה צ"ע עיקר סברת התוס' מנחות שכ' הטעם דהרי עלי תודה מן החולין ולחמה מן המעשר דלכן ל"מ הדר בי' משום דאמל"ג כמס"ל לפימ"ש התוס' הנ"ל דל"ש אמל"ג אלא היכי דאית לי' רווחא להקדש וא"כ הכא אפי' א"נ דלא מצי הדר בי' ויהי' הלחם מן החולין מ"מ להקדש אין לו שום נפ"מ בזה כיון דהמעשר שייך לגמרי לבעלים ונהי דהמצוה על הבעלים שיאכלו אותו בירושלים דוקא מ"מ אין לו להקדש מזה כלום וא"כ ההקדש לא ירויח כלום עיד"ז שצריך להביא הלחם מן החולין דבין אם יביא מן החולין בין אם יביא מן המעשר יאכלו הכל הבעלים לבד הארבעה לחמים שנותנין לכהנים. אך י"ל דסוף כל סוף כיון דא"נ דיכול לחזור בו לא יהי' על החולין שם קודש נהי דל"ל רווחא כלל להקדש עיד"ז מ"מ אמרי' בי' אמל"ג וא"י לחזור בו. ולהכריח הסברא הביאו התוס' הא דתמורת עולה תמורת שלמים דאע"ג דסתמא דגמ' ב"ק מקשה מזה היינו משום דס"ל קדשים קלים ממון גבוה הם אמנם למ"ד קק"ל מ"ב נראה כפשטא דל"מ חזרה בזה תוכ"ד משום דאמל"ג וא"כ ה"ה בהרי עלי תודה מן החולין ולחמה מן המעשר כנ"ל בכוונת התוס':
<b>והיוצא</b> לנו מכל זה שכתבנו דהא דאמרי' דמעולה לשלמים הוי בכלל חזרה וא"י לחזור בו תוכ"ד היינו רק למ"ד קק"ל מ"ב אבל אם אמרינן דקק"ל מ"ג הוא אפי' כשחוזר מעולה לשלמים תוכ"ד מהני החזרה כיון דל"ש בזה אמל"ג כיון דהכל של גבוה ולית לי' רווחא להקדש בזה. וא"כ י"ל דהר"ן ז"ל שפיר קאמר דיכול לחזור תוכ"ד באומר לאחר ל' יום עולה ומעכשיו שלמים דקאי א"נ דקק"ל מ"ג הוא ול"ש בזה אמל"ג כמס"ל ואין ראי' דהר"ן פליג על הר"מ ז"ל בענין חזרה בהקדש תוכ"ד. אמנם א"נ כדברינו הנ"ל א"כ בתרומה ומעשר דלית לי' רווחא להקדש כיון דסוף כל סוף חייב לתרום א"כ מהני בי' חזרה תוכ"ד. ובאמת ראיתי כן להגאון בעל מנ"ח ז"ל במצות פדיון פטר חמור שכתב בפשיטות דאפי' לפי דעת הר"מ ז"ל דהקדש א"י לחזור תוכ"ד אבל בתרו"מ מודה דמהני חזרה תוכ"ד. אבל הרי כ"כ לעיל דמבואר מדברי הר"מ ז"ל דגם במעשר א"י לחזור תוכ"ד וא"כ ע"כ דס"ל להר"מ ז"ל דתמיד אמרינן אמל"ג כמס"ל ולא אתי דיבור ומבטל מעשה כמ"ש התוס' מנחות (ד' פ"א):
<b>וראיתי</b> למורי הגז"ל בנפ"ח חלק אהע"ז שילהי סי' ח"י שכתב שאין זה כוונת התוס' כלל רק דזה פשיטא להו דבהקדש א"י לחזור תוכ"ד משום דהוא כד' דברים אבל בלא"ה גם מעשה יכול לבטל תוכ"ד. והא שכתבו התוספות הטעם מצד אמל"ג כמס"ל היינו משום דבלא"ה הי' יכול לחזור אפי' לאחר כדי דיבור משום דאתי דיבור ומבטל דיבור. ובזה מדחה דברי המקנה והאבני מילואים שכתבו תרווייהו ז"ל לפרש דברי התוס' משום דלא אתי דיבור ומבטל מעשה ומורי ז"ל פשיטא לי' להיפך. ולענ"ד לא זכיתי להבין ד"ק דהרי הכא בהקדש קיימינן ואיכא לאו דלא יחל דברו וא"כ איך הי' יכול לחזור לאחר כדי דיבור משום א"ד ומבטל דיבור הא בזה גלי קרא לאו דלא יחל דברו כמו בכל נדר דהוא רק דיבור בעלמא ואעפי"כ לאחר כד"ד א"י לחזור בו וא"כ למה הוצרכו התוס' לבוא מצד אמל"ג כמס"ל. ועיי"ש שמורי הגז"ל בראש התשו' ידע מזה וכתב כן ואיך כתב אח"כ לפרש דברי התוס' להיפך. וברור הדבר שכוונת התוס' בזה שבאו ליתן טעם למה בהקדש א"י לחזיר תוכ"ד וע"ז שפיר כתבו הטעם מצד דאמל"ג כמס"ל ולא אתי דיבור ומבטל מעשה:
<b>ומה</b> שנתקשה המקנה דא"כ למה צריך הגמ' לומר בר ממקדש ת"ל דלא אתי דיבור ומבטל מעשה. מלבד מה שתירץ המקנה. מלבד זה נלענ"ד דהרשב"ם ז"ל הזהיר זה במ"ש במס' ב"ב (דף ק"ל ע"א) ד"ה וקידושין בזה"ל שאם קידש אשה בפני עדים ואמר לה בתוך כד"ד ליהוי מתנה ולא ליהוי קידושין אין שומעין לו ומקודשת ואינה מקודשת. וחומרא דרבנן הוא משום לעז ממזרות אם תנשא לאחר בלא גט עכ"ל. והנה לכאורה צ"ע מה שמדקדק הרשב"ם ז"ל לפרש דוקא בשחוזר מהקידושין ואמר דהמעות יהי' מתנה ואמאי ל"פ כפשוטו דתוכ"ד חוזר מהקידושין. לכן נראה דהרשב"ם ז"ל בא להזהיר בזה דלא יקשה לך דלמה צריך לבוא לזה דמש"ה לא יוכל לחזור תוכ"ד משום חומרא דא"א ת"ל דלא אתי דיבור ומבטל מעשה וא"כ מן הדין א"י לחזור בו לכן פירש הרשב"ם ז"ל דנפ"מ אם אמר שהמעות יהי' מתנה גבה א"כ המעשה דהיינו נתינת המעות לאשה לא יתבטל אף אם הקידושין בטלין הם וא"כ הוי רק ביטול דיבור גרידא והי' יכול לחזור תוכ"ד אי לאו משום חומרא דא"א. ולפי"ז מבואר מדברי הרשב"ם ז"ל ג"כ כדעת התוס' דאע"ג דתוכ"ד יכול לחזור בו מ"מ לא אתי דיבור ומבטל מעשה:
<b>אמנם</b> לכאורה יש לדחות דאין לזה הכרע מדברי הרשב"ם ז"ל וי"ל דכוונת הרשב"ם ז"ל להיפך כיון דס"ל דמן הדין תוכ"ד כדיבור דמי גם בקידושין אלא משום חשש לעז מחמרינן דליהוי קידושין ולכאורה צ"ע כיון דמ"מ כשקדשה בכסף כשאנו דנין לענין הכסף קידושין בוודאי אמרינן דחייבת היא להחזיר לו לענין הכסף קידושין דלענין זה ל"ש להחמיר כיון דמן הדין הקידושין בטלין והמעות של המקדש וא"כ כיון שמוכרחת להחזיר הכסף קידושין שוב ל"ש לעז כיון דכולם רואים שמחזרת לו הכסף קידושין יודעים דהקידושין בטלין לכן פירש הרשב"ם ז"ל דהא דאמרינן דלחומרא א"י לחזור בו היינו כשאומר אח"כ שהמעות יהי' אצלה במתנה דבזה איכא חשש לעז אבל בחוזר סתמא מהקידושין גם לעז ליכא. אמנם לקושטא דמילתא יותר נראה כפירוש הראשון שכתבנו בדעת הרשב"ם ז"ל כיון דסתמא דש"ס דבקידושין ל"מ חזרה תוכ"ד נראה ברור דאפי' בחוזר לגמרי ל"מ חזרה וא"כ ע"כ צ"ל בדעת הרשב"ם ז"ל כדאמרן:
<b>שוב</b> מצאתי שכוונתי לזה לדברי רבינו הגדול בעל חת"ס ז"ל בתשו' חלק אהע"ז סי' צ"ח שכתב לפרש דברי הרשב"ם ז"ל כדברינו הנ"ל דכוונתו דהיכא דמקדש בקידושי כסף וחוזר לגמרי מהקידושין ל"צ לומר דהוא מצד חומרא רק מדינא א"י לחזור תוכ"ד משום דלא אתי דיבור ומבטל מעשה ועיי"ש שכתב לבאר כל דברי הרשב"ם ז"ל שלא יקשה עליו דהאיך כתב דהוא משום חומרא בעלמא אף אם נדחוק דעכו"ם היינו במתפיס דבר לעכו"ם כמו שפירש הרשב"ם ז"ל אבל מה נעשה בהא דמבואר בנדרים דגם במגדף אמרי' תוכ"ד לאו כד"ד וחייב מיתה ע"ז שגידף וקשה איך ניזל לחומרא להרוג את הנפש ועוד דהרי בנדרים מבואר להדיא דמיירי בעובד עכו"ם. וכתב הגז"ל לתרץ בזה"ל. והנה י"ל בעובד עכו"ם ומגדף נמי טעמא כנ"ל דכל אמירה לגבוה כמסירה להדיוט הן לטוב "והן למוטב" והנה המקלל אביו ואמו וחבירו וחוזר בו תוכ"ד מועיל חזרתו לפוטרו מ"מ בלי ספק במכה אביו ואמו פשוט דלא יועיל חזרתו וה"ה לגבוה בדיבורו עביד מעשה רע וחז"ל קרי לי' פושט יד בעיקר ומש"ה אמרו חז"ל חוץ מעובד עכו"ם ומגדף והי' ק"ל לרשב"ם ז"ל אי ס"ד דבפרק יש נוחלין נמי מיירי מאומר אלי אתה הו"ל למיחשב נמי מגדף אלא ע"כ מיירי במקצה בהמה לעכו"ם עכ"ל. והעתקתי כל ד"ק מפני שיש לנו עיון בהם. בראש מה דאמר מר רבינו הגדול ז"ל מילתא חדתא דלכן במגדף ועובד עכו"ם תוכ"ד לאו כד"ד משום דגם בזה אמל"ג כמס"ל ולא אתי דיבור ומבטל מעשה הנה לכאורה הדבר כמו זר נחשב לומר בזה אמל"ג כמס"ל. אמנם לאחר העיון נראה שדבר גדול דיבר הרב ז"ל וגילה לו בזה הטעם דאמרינן אמל"ג כמס"ל דמי דהנה באמת צריך מובן למה בהדיוט צריך דוקא מעשה קנין ולא סגי דיבור גרידא שיהי' קנין ונראה דהטעם הוא כיון דאדם הוא בעל גוף וגשמי ודיבור הוא רוחני לכן לא מהני דיבור גרידא להקנות הדבר לחבירו וצריך ג"כ מעשה בגופו של הקונה שיכנס הדבר לרשותו ומעתה זה דוקא במקנה להדיוט אבל במקנה להשי"ת שאינו גוף וממשיגי הגוף כלל והוא רוחני לגמרי א"כ סגי הדיבור הרוחני שיהי' קנין לכן לגבוה הוי קנין בדיבור גרידא וזה הוא ענין אמל"ג כמס"ל. וזה שכתב החת"ס ז"ל דה"ה לרע ח"ו ג"כ הוי דיבור כמעשה כיון דאצל רוחני הוי הדיבור הרוחני מעשה וכמו במכה אביו ואמו דפשיטא דל"ש חזרה תוכ"ד כיון דעשה מעשה איסור ול"ש בו חזרה וכן במגדף ועובד עכו"ם הוי עושה מעשה דברוחני הוי הדיבור מעשה וכמו שאמרו חז"ל במליצתם דהוי פושט "יד" בעיקר והוא דבר נפלא מאוד וראוי לרבינו הגדול ז"ל:
<b>והנה</b> מדבריו ז"ל למדנו שצדקו דברי הגאון אבני מילואים ז"ל שזכרנו לעיל באו"ק א' דאמל"ג לא תלי' כלל בבל יחל ואפי' מי שאינו מוזהר בבל יחל מ"מ בהקדש א"י לחזור כיון דאמל"ג כמס"ל ממש דמי דבגבוה הוי דיבור גרידא מעשה והוי קנין גמור. אמנם לכאורה יש לדחות דהלה לכאורה צריך להבין גוף הסברא שכתבנו דבגבוה כיון דהוי רוחני גם דיבור גרידא הוי קנין הא מ"מ איך יצא מרשותו כיון דהוא גשמי וא"כ איך יצא מרשותו בלא קנין אך באמת לענין שיצא מרשותו ל"צ קנין כלל דהרי הפקר מהני בדיבור גרידא וקיי"ל דל"צ שיהי' אתיא לרשות זוכה דוקא הרי חזינן דלזה ל"צ קנין וקנין צריך רק להכניס לרשות חבירו וא"כ שוב י"ל דלגבוה סגי דיבור גרידא אך הנה הר"מ ז"ל כתב הטעם דהפקר מצד נדר מבואר מדבריו ז"ל דלולא זאת לא הי' הדבר יוצא מרשותו בלא קנין וכיון שכן שוב בב"נ א"נ דאינו מוזהר בבל יחל ל"ש בי' אמל"ג כמס"ל כיון דא"י מרשותו בדיבור גרידא דהאדם הוא גשמי וא"א לסלק הדבר מרשותו עפ"י רוחני אם לא מצד לא יחל. איברא דז"א דהרי זה מוכרח דב"נ יכול להפקיר כמבואר בכמה דוכתי בש"ס וע"כ דבב"נ ל"צ לבוא לזה דהפקר מצד נדר ובלא"ה יוצא מרשותו כמ"ש בספרי שם בארוכה וא"כ שוב צדקו דברי האבני מילואים דבב"נ אע"ג דליתא בבל יחל מ"מ בהקדש יכול להקדישו מצד אמל"ג כמו"ש החת"ס ז"ל להסביר הדברים דבגבוה הוי אמירה קנין וכ"כ לעיל בפרשת נח עיין שם אות ה' ותמצא נחת:
<b>ועי'</b> לעיל פרשת חיי שרה אות ד' שהבאנו דברי הירושלמי קידושין בטעם אמל"ג משום דכתיב לד' הארץ ומלואה מבואר ג"כ דא"צ לבוא לבל יחל כלל רק משום דגבוה אינו מחוסר קנין דכל היכי דאיתא בי גזא דרחמנא איתא לכן כשהוא אומר דהוא הקדש הרי ממילא הגבוה קנאו בכ"מ שהוא ועפי"ז א"ש דברי הראב"ד ז"ל מובא בשטמ"ק ב"ב דס"ל דכמו דקיי"ל דפעוטות מקחן מקח וממכרן ממכר ה"ה דאם הקדישו לעניים חייבין ליתן כיון דאמל"ג כמס"ל הרי גם בזה מהני קנינם. ומו"ר רבן של ישראל הגאון האדיר מקוטנא זצוקללה"ה בספר ישועות ישראל סי' מ' סק"ב תמה עליו מה"ט כיון דאינו בבל יחל ל"ש בי' אמל"ג עיי"ש שהרגיש בקצירת אומר מהא דב"נ יכול להקדיש אע"ג דליתא בבל יחל דמזה מוכרח דאפי' בלא בל יחל הוי קנין אך אעפי"כ פשיטא לי' דבקטן ל"ש זה ורמז לעיי' בדבריו ז"ל בהלכות שלוחין אתד"ק. והנה לדה"ק בהלכות שלוחין לא זכינו וא"י מה כתוב שם. ומה שהביא מב"נ והוא כדברי האבני מילואים כ"כ כמה פעמים שמלשון הר"מ ז"ל נראה באמת דחיובא ליכא על הב"נ וזה כדברי המל"מ דאמל"ג הוא משום בל יחל. אמנם בעיקר דברי הראב"ד ז"ל שמבואר בדבריו דהוי קנין ולא תלי' בבל יחל ודמי לשאר קנינים יתפרשו היטב עפ"ד החת"ס ז"ל הנ"ל או עפי"ד הירושלמי הנ"ל ויש הרבה לעיי' עפי"ז בסוגיא דנדה ואכמ"ל יותר כי לא באתי בזה אלא לבאר דברי החת"ס ז"ל ולהעיר לבב המעיי' בענין אמל"ג [ואתה תחזה כי דברי האבני מילואים וד' מורי הגאון בעל נפ"ח ז"ל יש להם מקום גדול עפ"י דברי החת"ס והירושלמי הנ"ל וכ"נ דעת הראב"ד ז"ל ואין מקום להשגותיי עליו לעיל אות קטן ב']:
<b>ד</b><b>)</b> <b>אמנם</b> מ"ש החת"ס ז"ל בפשיטות דבמקלל אביו ואמו מהני חזרה תוכ"ד אם אמנם כי לכאורה נראה ראי' ברורה לזה מדנקטה הגמ' רק מגדף ולא קאמר רבותא יותר דאף במקלל הדין כן נראה דבמקלל יכול לחזור תוכ"ד אמנם לאחר העיון נלענ"ד דיש הרבה לעיי' בזה והדעת נותנת דענין תוכ"ד ל"ש אלא בדבר שצריך שהדיבור יהי' לו איזהו חלות ע"ז אמרינן דתוכ"ד יכול לחזור בו ולא חל הדבר אבל היכא דגוף הדיבור הוא עבירה ל"ש בזה חזרה כלל ועבירה דעביד עביד וכמו דברור ופשוט לדעת הפוסקים דאפי' במעשה יכול לחזור תוכ"ד מ"מ זה דוקא במעשה שצריך שיעשה איזהו חלות כמו קידושין וגירושין אבל מכה אביו או אוכל דברים האסורים ל"ש חזרה תוכ"ד א"כ ה"ה בדיבור ל"ש חזרה אלא אם צריך איזהו חלות הא בלא"ה ל"ש כלל שיכול לחזור תוכ"ד. ואין להקשות לפי"ז א"כ למה צריך לומר במגדף דתוכ"ד לאו כד"ד ת"ל דמה שייך בזה חזרה תוכ"ד ז"א דבמגדף הו"א כיון דקיי"ל דמגדף א"צ התראה וגם בלא התראה חייב א"כ הו"א דכשחוזר תוכ"ד דהוי כטעות כמ"ש הר"מ ז"ל לא יתחייב מיתה מצד מגדף קמ"ל דזה אינו דמגדף מסתמא עשה בגמר דעתו ול"ש בזה טעות כלל ושוב א"י לחזור משא"כ במקלל אביו ואמו דצריך התראה ואינו חייב בלא התראה וקיבל על עצמו התראה א"כ אין לך עושה בגמר דעתו יותר מזה רק דנימא כיון דהוא תוכ"ד יהי' יכול לחזור בו זה אין שום סברא כיון דהעבירה הוא הדיבור הרע וזה עבר ברצון גמור ל"ש בזה חזרה כלל:
<b>ובאמת</b> י"ל בפשיטות החילוק הנ"ל דדוקא מגדף כיון דא"צ התראה צריך לומר דאף בלא התראה אדם עושה בגמ"ד ושוב ל"מ חזרה משא"כ בכל עבירות דצריך התראה קבלת התראה פשיטא דבגמ"ד עשאן ול"מ חזרה תוך כדי דיבור. אמנם מפני שנלענ"ד דענין תוכ"ד הוא רק היכא דצריך שיחול איזהו דבר לכן העליתי על הספר. אמנם הסברא בלא זה נכונה לחלק בין מגדף לשאר ח"מ ע"י דיבור. ודרך פילפול יש להביא ראי' לזה דא"נ דמהני במקלל חזרה תוכ"ד א"כ איך משכח"ל מיתה ומלקות הא הוי התראת ספק דבשעת העבירה הרי יכול לחזור בו תוכ"ד וא"כ בשעת העבירה הוי התראת ספק ואי שיתרו בו לאחר העבירה תוכ"ד נראה דלא הוי התראה כיון דהעבירה כבר עבר רק דבידו עתה לתקן וע"ז שאינו מתקן ל"ש התראה כמבואר במכות בסוגיא דבטלו ול"ב. והא דמבואר בכתובות (דל"ג ע"א) וניתרי בהו תוכ"ד כ"כ בחי' שם דבעדים כ"ז שיכולין לחזור בהם וליכא עדיין תועלת בעדותן ליכא הלאו דל"ת ואכמ"ל. וחזקה ג"כ ל"ש בזה כיון דאמרינן דתוכ"ד כד"ד ויכול לחזור בו מה"ט ל"ש עוד לאוקמה אחזקה דעדיין לא נתחזק הדבר שהוא כן כיון שהוא עוד תוכ"ד. ויש לפלפל הרבה בזה עפ"י תירוצי הראשונים בקושית התוס' גיטין (דף ל"ג) ומכות שם עיי"ש היטב אך מדלא העירו רבותינו ז"ל כלל בזה נראה מסברא כדאמרן דל"ש בזה חזרה כלל תוכ"ד:
<b>ועפי"ז</b> יש לסתור מה שיש לכאורה להביא ראי' לשיטת הר"מ ז"ל דס"ל דתמורה ג"כ א"י לחזור תוכ"ד דאל"כ לר"ל דס"ל התר"ס ל"ש התראה א"כ איך משכח"ל מלקות בתמורה הא הוי התר"ס דילמא יחזור בו תוכ"ד. אמנם לדברינו י"ל דאינו ראי' לדברי הר"מ ז"ל דאפי' א"נ דבתמורה יכול לחזור תוכ"ד היינו רק מזה שהתמורה יהי' לו חלות אבל הלאו דלא ימיר הרי עבר דע"ז ל"ש חזרה תוכ"ד כיון דהעבירה עשה ול"ש בזה חזרה כנ"ל. וא"כ לר"ל לשיטתו דלאשאב"מ לוקין עליו א"כ מה בכך דיחזור מהתמורה ולא יהי' חלה התמורה מ"מ כיון דהלאו עבר הרי לוקה ולא הוי התר"ס כלל ודוקא א"נ דצריך שבדיבורו איתעביד מעשה י"ל דהוי התר"ס כיון דיכול לחזור תוכ"ד וא"כ התמורה תהי' בטילה וממילא לא עשה מעשה ול"ש בי' מלקות משא"כ א"נ דלאשאב"מ לוקין עליו או דבתמורה גלי רחמנא דגם אם אב"מ לקי לא הוי התר"ס כלל כיון דאפי' אם יחזור תוכ"ד ומעשה התמורה תתבטל מ"מ כיון דמעבירה לא מצי הדר בי' שפיר לוקה ול"ה התר"ס כלל וז"ב ופשוט לפי דברינו הנ"ל:
<b>היוצא</b> לנו מזה שכתבנו דהא דהוצרך הר"מ ז"ל לפרש דמימר הוי ג"כ בכלל הד' דברים אלו דל"מ בהו חזרה תוכ"ד היינו רק באומר הר"ז תמורת עולה תמורת שלמים דאין אנו דנין אלא איזהו תמורה חיילא וכן בסתם תמורה ולא התרו בו אבל אם המיר במזיד והתראה וחוזר בו תוכ"ד פשיטא דל"מ חזרתו כלל כיון דקיבל התראה על עצמו אין לך עושה בגמ"ד גדול מזה ושוב א"י לחזור בו תוכ"ד. ובזה א"ש מה דקשה לכאורה בהא דפסק הר"מ ז"ל רפ"א מאיסורי מזבח דמקדיש בע"מ למזבח לוקה וקשה הא בזה כל החיוב מלקות משום דבדיבורו איתעביד מעשה כמו"ש הלח"מ שם וזה מוכרח בדעת הר"מ ז"ל וא"כ איך משכח"ל מלקות דילמא יחזור בו תוך כדי דיבור. ואין לומר דהר"מ ז"ל לשיטתו דתוך כדי דיבור ל"מ חזרה בהקדש ז"א לפי"ד המבי"ט ז"ל בדעת הר"מ ז"ל דהטעם הוא משום דמהני במחשבה וכ"כ דבתמורה דל"מ במחשבה הטעם משום דאין נשאלין על התמורה. א"כ הכא במקדיש בע"מ למזבח דל"מ מחשבה ופשיטא דשאלה מהני בי' כמו בכל הקדש א"כ גם לדעת הר"מ ז"ל מהני חזרה תוכ"ד וא"כ איך לוקה הא הוי התר"ס ואין לומר דהר"מ ז"ל לשיטתו דפסק דלענין מלקות התר"ס שמה התראה כריו"ח ז"א דהרי כללא כייל הר"מ ז"ל בפ"ה משבועות דזה דוקא אם הלאו שבו מפורש בתורה אבל אם הלאו אינו מפורש בתורה גם במלקות התר"ס לש"ה וא"כ הכא במקדיש בע"מ למזבח דרק מפי השמועה למדו דלאו זה הוא במקדיש בע"מ ג"כ וא"כ התר"ס ל"ש התראה וא"כ איך משכח"ל מלקות הא הוי התר"ס דילמא יחזור בו תוכ"ד א"ו כדאמרן דבהתרו בו וקיבל התראה ל"מ חזרה תוכ"ד כיון דבוודאי בגמ"ד עשאו:
<b>ואין</b> לדחות דברינו אלה עפי"ד התומים סי' ל"ח בדעת הר"מ ז"ל דבמלקות ל"צ קבלת התראה א"כ איך סתם הר"מ ז"ל הכא דלוקה במקדיש בע"מ למזבח הא בלא קיבל התראה הוי התר"ס כנ"ל. ז"א דמלבד מש"כ במק"א להוכיח דלקושטא דמילתא אין נפ"מ בין מלקות למיתה וגם במלקות צריך קבלת התראה מלבד זאת הכא במקדיש בע"מ למזבח מבואר להדיא בתוס' תמורה (דף ז' ע"א) ד"ה אלא בתם ונעשה בע"מ שצריך קבלת התראה דוקא ובלא"ה לא לקי והעירני בזה הרב המופלא הגאון מוהר"ח העלער נ"י מווארשא ובתשו' אליו כתבתי בטעמו של דבר דאל"כ הוי תמיד התר"ס מצד דיכול למיתשל עלה ול"ש בזה חזקה דבוודאי ישאל כדי שלא ילקה וזה בעצמו יהי' לו לפתח חרטה כדי שלא ילקה אך אם התרו בו וקיבל התראה הרי גלי אדעתא דאינו ירא מעונש וא"כ אין זה פתח ושוב גם התר"ס לא הוי וכבר האריך בזה בתשו' מהר"מ מינץ סי' ח' וסי' י"ב עיי"ש ואכמ"ל יותר:
<b>איברא</b> דכ"ז לפילפולא אמנם לקושטא דמילתא ממקומו מוכרע להיפך מדכתב הר"מ ז"ל פ"ג מעכו"ם ה"ד לפרש הא דאמרי' דבעכו"ם א"י לחזור בו תוכ"ד היינו באומר אלי אתה ולענין חיוב סקילה וקשה הא זה אינו רבותא כלל דנהי דהכא שייך חזרה תוכ"ד כיון דעיקר החיוב על מה שמקבלה באלהי א"כ הו"א דתוכ"ד יכול לחזור מקבלתו מ"מ אין זה רבותא כלל דחייב סקילה ולא מצי לחזור בו כיון דע"כ מיירי דהתרו בו וקיבל עליו התראה דבלא"ה אינו נהרג וא"כ בכה"ג בכל עבירות שבתורה א"י לחזור תוכ"ד כמו שהוכחנו ממקדיש בע"מ למזבח. ובאמת לולא דברי הר"מ ז"ל הי' אפשר לפרש דאין כוונת הגמ' לענין חיוב סקילה אלא דא"י לחזור מקבלתו את הלבונה לשם אלהית ונעשית עכו"ם ואסורה בהנאה מה"ת כדין כל עכו"ם. אמנם הר"מ ז"ל דמפרש להדיא לענין חיוב סקילה וע"כ דאיירי בהתרו בו וקיבל התראה וא"כ אין זה חומר בעכו"ם כלל ומבואר מזה להיפך דאפי' בהתרו בו וקיבל התראה אין ראי' דבגמ"ד עושה ורק חומר שהחמירה בו תורה בעכו"ם דא"י לחזור תוכ"ד משום דבעכו"ם בוודאי בגמ"ד עושה אותם:
<b>שוב</b> חפשתי בספרים ומצאתי שאהבה נפשי בספר צפנת פענח להגאון המופלא מדינענבערג שיחי' בפ"ב מהלכות עכו"ם ה"ט שנסתפק ג"כ לענין מקלל אביו וכתב ג"כ כסברא הראשונה שכתבנו דל"ש חזרה אלא אם צריך איזהו חלות ולא כתב כלל לתרץ דברי הר"מ ז"ל כאן שנראה לכאורה להיפך אמנם בחידושיו על הר"מ ז"ל כאן הביא דברי רש"י כריתות (דף ג' ע"ב) דאומר אלי אתה אינו חייב אלא אם אומר כן על עכו"ם אבל בעושה עכו"ם חדשה צריך להגביל הדבר ונעשית עכו"ם וחייב מיתה דבאין כאחת. ולפי"ז א"נ שדעת הר"מ ז"ל ג"כ כדעת רש"י ז"ל א"ש דברי הר"מ ז"ל דנקט הגבי' לבינה ועשאה בדיבור זה עכו"ם ולכן חייב סקילה משום דבאין כאחת א"כ א"נ דתוכ"ד יכול לחזור בו וא"כ אינה נתפסת בשם עכו"ם שוב אינו חייב סקילה על הדיבור שאמר אלי אתה כיון שלא היתה עכו"ם ואע"ג שעבד מעשה ג"כ שהגבי' את הלבינה מ"מ המעשה בלא הדיבור אינו כלום וכיון דחוזר תוכ"ד ונימא דתוכ"ד מהני עכ"פ לענין חלות הדבר עכ"פ שוב לא חייב על אמירתו אלי אתה כיון שלא אמר כן לעכו"ם הנעבדת. ויש עוד להאריך בזה ולברר הדברים אמנם כבר הארכנו יותר מדאי שלא באתי בזה אלא לברר קצת דברי המבי"ט ז"ל בקר"ס שהעירני בו מעכת"ה ועפי"ז נמשכנו מענין לענין לחיבת הקודש לזאת אסתגר בזה והי' זה שלום וברכה מרובה כנפשו היקרה ונפש הדושתה"ר ומצפה לשמוע חו"ד הרמה בכל האמור בזה:
<b>ג</b><b>)</b> <b>בר"מ</b> ז"ל בספר המצות מצוה כ' כתב בזה"ל הוא שצונו לבנות בית הבחירה לעבודה בו יהי' ההקרבה. והבערת האש תמיד. ואליו תהי' ההליכה והעלי' לרגל וכו'. הנה התבאר שבנין בית הבחירה מצוה בפ"ע וכבר בארנו שזה הכלל כולל מינים רבים שהם המנורה והשלחן והמזבח וזולתם כולם מחלקי המקדש והכל יקרא מקדש עכ"ל. והנה מ"ש הר"מ ז"ל וכבר בארנו כוונתו על מ"ש בריש שורש י"ב עיי"ש אלא שכאן ביאר הדבר ביותר ביאור אמנם רבינו הרמב"ן ז"ל במצוה ל"ג כתב ע"ז ולא הוכשר בעיני הטעם שכתב בו הרב שאמר שהם חלקים מחלקי המקדש לפי שאין הכלים מן הבתים אבל הם שתי מצות ואינן מעכבות זא"ז ומקריבין בבית אע"פ שאין בו כלים אלו עכ"ל. ועיי' במג"א שכתב דמה בכך דאינן מעכבין מ"מ שפיר הם רק חלקי המקדש:
<b>ולענ"ד</b> אין בזה ת' על דברי הר"מ ז"ל דהרי לכאורה יש לתמוה טובא על רבינו הר"מ ז"ל שחשב את המנורה והשלחן והמזבח ואמאי לא חשב גם את הארון דכתיב בתוה"ק ברישא בפרשת תרומה ועיי' ברמב"ן ז"ל שכתב הטעם מפני שהוא הראשון במעלה שכל תכלית בנין המשכן בשביל הארון והר"מ ז"ל לא הביא את הארון כלל בחשבון הכלים ואפי' א"נ דהר"מ ז"ל ס"ל דבארון ל"צ להאי טעמא משום דהוא חלק מחלקי המקדש דבלא"ה אין לחשבו למצוה בפ"ע כיון דאין מצות עשייתו נוהגת לדורות מ"מ כיון דגם טעם זה א"ש גם על ארון דאין לחשבו למצוה בפ"ע משום דהוא חלק ממצות המקדש א"כ אמאי לא חשב הר"מ ז"ל גם ארון ועכצ"ל בדעת הר"מ ז"ל דס"ל דטעם זה אינו מספיק על ארון דאינו נקרא מחלקי המקדש כיון דאינו מעכב את המקדש ובית שני יוכיח דהי' נגנז הארון א"כ יפה הקשה הרמב"ן ז"ל מכלים דג"כ אינן מעכבין א"כ אמאי הויין בגדר חלקי המקדש:
<b>אמנם</b> כן בעיקר קושית הרמב"ן ז"ל לכאורה נראה החילוק פשוט דארון עיקרו ללוחות העדות ואע"פ שהי' המצוה שיעמוד במקדש מ"מ לא יתכן לומר עליו דהוא מחלקי המקדש כיון דהוא אינו מעכב את המקדש והמקדש אינו מעכב אותו דארון עם לוחות העדות גם בלא המקדש קדושתו עליו ומשמש למה שנעשה משא"כ המנורה והשלחן והמזבח אע"ג דאינן מעכבין את ההקרבה וא"כ הבית השני נגמר בלעדם אבל הם בעצמם בלא בית אינם כלום דהרי תכלית השלחן לשום עליו לחה"פ וזה רק במקדש ובחו"ל נפסל ביוצא וכן במנורה אם ידליקה בחוץ אין כאן מצוה כלל ומפסיד שמן קודש א"כ תכלית כל כלים אלו רק במקדש וזולת המקדש אין תועלת בכלים אלו כלל ואם כן שפיר הוי בכלל חלקי המקדש:
<b>איברא</b> דז"א דהרי לפי"ז יקשה גם על בגדי כהונה אמאי מנאם הר"מ ז"ל למצוה בפ"ע הא לבישת בגדי כהונה ג"כ אין שום תועלת זולת המקדש וא"כ נימא ג"כ שהוא רק מחלקי המקדש. אך י"ל הא מצאנו גם חוץ למקדש בגדי כהונה דהיינו בשריפת פרה דהי' בחוץ והי' צריך בגדי כהונה ואין זה דוחק שנימא שזה כוונת הר"מ ז"ל דמשום זה בגדי כהונה הוי מצוה בפ"ע ואינם מחלקי המקדש כיון דמשכח"ל גם בחוץ היכא דצריך כהונה וא"כ אין זה מפאת המקדש רק מפאת הכהנים אמנם הכלים שאין ענינם כלל רק במקדש הוי בגדר חלקי המקדש וא"כ ל"ק קושית הרמב"ן ז"ל על הר"מ ז"ל:
<b>אמנם</b> כ"ז כתבנו לשיטת הרמב"ן ז"ל דפשיטא לי' דכלים אינן מעכבין את הבית ומקריבין בבית אע"פ שאין שם כלים אלו אמנם בעיקר דברי הרמב"ן ז"ל אני תמה דפשיטא לי' כ"כ דאין הכלים מעכבין את ההקרבה והא מבואר בתוספתא פ"ו דמנחות דהמנורה והשלחן והמזבחות מעכבות זא"ז ועיי' בירושלמי דשקלים פ"ד הלכה ב' א"ר חזקי' תני ר"י השלחן והמנורה והמזבחות והפרוכת מעכבין את הקרבנות דברי ר"מ וחכ"א איך לך מעכב הקרבן אלא הכיור והכן בלבד וכו' אמר ר"ח כאן בעבודות שבפנים כאן בעבודות שבחוץ ועיי' במפורשים שם דעבודות פנים מעכבין [ובגליון הש"ס שם מפרש כן דברי התוספתא הנ"ל ולענ"ד צ"ע דהרי בתוספתא מבואר "מזבחות" וע"כ דהכוונה על מזבח החיצון ג"כ אך פשוט נראה דהתוספתא ר"מ הוא דהכל מעכב את ההקרבה] וא"כ הרי צדקו דברי הר"מ ז"ל כיון דבית המקדש עיקרו להקרבה בפנים ובחוץ והכלים מעכבין את עבודת פנים דאם אין שלחן אין מקטירין קטורת ואין מטיבין את הנרות וא"כ הכל אחת הוא:
<b>ומה</b> שנלענ"ד בדעת הרמב"ן ז"ל בשנקדים להבין מה דק"ל קושי' גדולה לפי"מ דמבואר בירושלמי הנ"ל דרשב"ג ס"ל דאפי' שימה מעכב עכ"פ בעבודת פנים ועיי' בקרבן העדה ובתקלין חדתין שפירשו דלפי"ז גם הארון מעכב עבודת פנים עיי"ש ומה יענה בבית שני איך היו עושין כל עבודות הפנימיות הא לא הי' הארון. הן אמת שהפני משה נראה דמפרש רק על השלחן דכתיב בי' שימה בפרשת תרומה אמנם בארון אע"ג דכתיב בי' שימה בפ' ויקהל אינו מעכב אך בקרבן העדה ותקלין חדתין מבואר להיפך וצ"ע מה יענה בבית שני דלא הי' ארון ועיי' ביומא (דף נ"ב ע"ב) בהא דמבואר במשנה דנותן את המחתה בין שני הבדים דמקשין בגמ' הא בבית שני לא הי' ארון ותרצינן מקום ארון עיי"ש מבואר מהסוגי' דלא קשי' להו אלא משום דבעינן בין שני הבדים ות"ל דאם ליכא ארון ל"ש עבודת פנים כלל ועיי' בתשו' רדב"ז סי' תרמ"א שכתב גם לענין הזאות הפנימיות דע"כ סגי במקום וקשה דל"ש העבודה כלל ולזה לא יספיק התי' דמקום כיון דאמרינן דמעכב את העבודה:
<b>ולתרץ</b> זה י"ל כמו דקיי"ל דמקריבין אע"פ שאין בית כיון דקדושת המקדש לא בטלה והו"ל כאילו יש כאן מחיצות ומקדש בנוי ולכן מותר להקריב על המזבח אף בלא בית וכן אוכלין קדשים אף בלא קלעים ה"ה לענין קדושת כל הכלים אמרינן דלא בטלו קדושתן והוי כאילו כל הכלים עומדים במקומם וא"כ נראה פשוט דה"ה כל הכלים אף אם חסר אחת בבית שני לא הי' מעכב אף עבודת פנים מה"ט דכללא הוא דקדושת המקדש לא בטלה והוי הכל כמו שהי' הכל במקומו בין המקדש ובין הכלים. וא"כ י"ל בזה קושית הרמב"ן ז"ל כיון דהר"מ ז"ל כללא כייל דעיקר תלי' במה שהוא מצוה לדורות ומה שאינו מצוה לדורות אינו נכנס במנין וכיון דלדורות אין הכלים מחלקי המקדש דכמו דמקריבין במזבח אע"פ שאין בית ה"ה שמקריבין בבית אע"פ שאין שם כל הכלים האלו ואפי' עבודת פנים אינו מעכב זא"ז כיון דאמרי' דהקדושה לא בטלה הו"ל כאילו הכלים היו שמה ואעפי"כ ז"ב דמצוה לעשות אלו הכלים בבית שני שיתקיימו בהן מצות הדלקת המנורה וסידור לחה"פ וא"כ לדורות אינן חלקי הבית כלל ושוב ראוי למנותן למצות בפני עצמן. אמנם משום שהם רק הכשר מצוה זה יספיק לדורות ג"כ. וזה נכון לפילפולא:
<b>אמנם</b> לקושטא דמילתא אינו נראה לומר כן בדעת הרמב"ן ז"ל דא"נ דמודה הרמב"ן ז"ל דמדינא מעכב ובמצות עשייתן היו הכל מעכבין זא"ז נהי דלדורות אינו מעכב משום דהקדושה הראשונה לא בטלה מ"מ צדקו דברי רבינו הר"מ ז"ל דהוי בכלל חלקי המקדש כמובן. ועיקר מה שנלענ"ד בדעת הרמב"ן ז"ל כבר כתבתי בפרשת פקודי אות א' עיי"ש אך מפני שלא יתמה המעיי' שיש לומר כמוש"ל לזאת העליתיו על הספר. אחרי כתבי כל זה מצאתי להרב בעל לב שמח בשורש י"ב הביא דברי הרמב"ן ז"ל וכתב עליו שדבריו הם מערכה על הדרוש שהרי ע"ז אנו דנין ולדעת הר"מ ז"ל דהם מחלקי את הנרות אמנם ההדלקה עצמה אע"ג דלכתחילה מצותה ג"כ בכהנים כמו דכתיב בהעלותך את הנרות מ"מ כשירה בזר ג"כ:
<b>ומעתה</b> י"ל שזה כוונת המדרש ילמדנו רבינו קטן לכמה נימול היינו מדחזינן במנורה דיש ג"כ חיוב השתדלות על הכהן שתהי' המנורה דולקת אבל מ"מ אין חיוב השתדלות אלא בו ביום דהיינו דמצות הדלקה היתה מערב ועד בוקר ומצות הטבה הי' בבוקר א"כ חזינן דאין חיוב השתדלות אלא באותו יום אם גם במילה כן הוא שאין מתחיל חיוב השתדלות על האב אלא ביום השמיני או דילמא דאינו ראי' ממנורה דא"א שיהי' חיוב השתדלות קודם לכן דהרי מקודם לכן דולקת וא"כ אם באת לדמות למנורה הרי צ"ל דיש חיוב השתדלות מיד כשנולד דכמו דבמנורה מיד כשמדשן המנורה מיד יש חיוב הטבה על ההדלקה דמערב ה"ה במילה מיד שנולד חל החיוב להשתדל שיהי' נימול בזמנו לזה אמר המדרש דנימול לשמונה והיינו דבכל ח' ימים יש חיוב השתדלות וע"ז מסיים כשם שנימול יצחק אבינו דכתיב בי' "בן שמונת ימים" וכתבו המפורשים דכל שמונה ימים השתדל אברהם אבינו במילת יצחק בנו וע"ז מסיים המדרש אמר רשב"י בא וראה שאין חביב לאדם יותר מבנו והוא מל אותו והכוונה דאע"ג דעצם מצות מילה אינו מוטל על האב דוקא דעליו רמי' התוה"ק רק השתדלות למולו מ"מ האב בעצמו מולו בידיו ג"כ כמו שמצינו בא"א שמל אותו בעצמו וע"ז שאל המדרש וכ"כ למה כיון דבאמת אין עליו רק חיוב השתדלות וא"כ למה זה צריך האב למולו בעצמו וע"ז תי' רנב"י כדי לעשות רצון בוראו והיינו כיון שרצון הבורא ית"ש שהוא ישתדל שבנו יהי' נימול ממילא המצוה לכתחילה שגם עצם המילה יעשה האב אע"ג דבדיעבד מקיים המצוה אם מל ע"י אחר ג"כ. וזה דומה ממש למצות הדלקת המנורה לדעת הראב"ד והריטב"א ז"ל דכל תכלית ההטבה הוא שתהי' המנורה דולקת ומצוה זו דהטבה רק בכהן ופסולה בזר אמנם עצם ההדלקה אם אמנם כי המצוה ג"כ בכהן שיגמור את כל ההדלקה אבל כשירה בזר ג"כ וזה נכון מאוד בכוונת המדרש בעזהשי"ת. [ועיי' בספר בית יהודה לבני הרב ז"ל כתב דבר זה בשמי אך כתבו לפום רהיטא ואני בעת העתקת כתביו לא העברתי עיני לתקנו והעיקר כמו שכתבתי כאן]:
<b>ב</b><b>)</b> <b>והנה</b> בעיקר דברי הר"מ והראב"ד ז"ל דפשיטא להו דנהי דהטבה הוי עבודה גמורה ובעי בגדי כהונה והיכל מ"מ הדלקה היתה יכולה להיות בחוץ וכשירה בזר. ראיתי להגאון בעל מנ"ח ז"ל שכתב לתמוה עליהם. דהרי מפורש בתו"כ פרשת אמור בפסוק יערוך אותם לפני ד' שלא יתקן בחוץ ויכניס בפנים ואיך חלקו על הברייתא דתו"כ ונשאר בצ"ע:
<b>והנה</b> בפשיטות במחכת"ה טעה בדבר פשוט דהרי הר"מ ז"ל הזהיר בזה שכתב בזה"ל לפיכך אם הטיב כהן את הנרות והוציא לחוץ מותר לזר להדליק מבואר מדברי הר"מ ז"ל דהטבת הנרות פסול בחוץ רק הדלקה כשר בחוץ וזה מדרשה דתו"כ הנ"ל דקאי על הטבה דכתיב יערוך אותם לפני ד' וכמו שכ' בפ' תצוה אותו לשון ממש וקאי על הטבה דצריך בהיכל דוקא אבל לא קאי על הדלקה כיון דלאו עבודה היא ול"צ כהן ה"ה דל"צ הדלקה במקומה וז"ב ופשוט ועיי' בתוס' ישנים יומא (דף כ"ד ע"ב) ד"ה הדלקה לאו עבודה היא שהקשו דא"כ אמאי כתיב בה בקרא דבהעלותך את הנרות נראה מבואר דמקרא דיערוך אותו אהרן ובניו לא ק"ל דזה קאי על הטבה וזה הוי עבודה וצריך כהן ותמהני על המנ"ח שלא הרגיש בזה [אך באמת בעיקר הדבר מה שנראה מדעת הר"מ ז"ל דהטבת הנרות צריך בהיכל דוקא ואסור לתקן בעזרה והוא מדברי התו"כ יש לעיי' קצת לענ"ד כיון דכתיב אח"כ לפני ד' ולכאורה הוא מיותר כיון דכתיב מקודם באוהל מועד יערוך אותו אהרן ובניו הרי מבואר דבעי היכל וע"כ צ"ל דשינה עליו הכתוב לעכב. אמנם מדכתיב לשון לפני ד' שכולל גם העזרה דג"כ מיקרי לפני ד' כמבואר הרבה פעמים בתוה"ק וא"כ י"ל דאינו מעכב אלא שיטיב בעזרה אבל בהיכל אינו מעכב ומלשון התו"כ שלא יתקן בחוץ אינו ראי' כ"כ דכוונתו על העזרה ג"כ ונראה דאע"ג דלפני ד' כולל עזרה ג"כ מ"מ הכא אמרינן דקאי אדלעיל מיני' דאיירי בי' וכיון דמפורש למעלה דצריך להיות בהיכל מפרשינן דלפני ד' פירושו ג"כ היכל וז"פ]:
<b>עוד</b> הקשה המנ"ח על שיטת הר"מ ז"ל דהדלקה כשירה בחוץ מהא דמבואר בשבת (דף כ"ג ע"א) דאי הדלקה עושה מצוה הדלקה במקומה בעינן ובמנורה ע"כ הדלקה עושה מצוה ולא הנחה דאי לאו לא הי' דוחה שבת דאפשר להדליקה קודם השבת ובשבת יגבי' ויניחנה וא"כ כיון דע"כ הדלקה עושה מצוה הרי הדלקה במקומה בעינן את"ד. ולא ידענא מה קאמר מר דמ"ש בריש דבריו דע"כ הדלקה עושה מצוה במנורה דאל"כ אמאי דחי שבת הא אפשר להדליקה מע"ש הנה מדבריו של ברבי מוכח דסבר דזה שדרשינן דתמיד אפי' בשבת היינו על הדלקת ע"ש. ולענ"ד ז"א דפשיטא דהדלקה של ליל שבת מדליקין בע"ש והא דמרבינן תמיד אפי' בשבת היינו על הדלקת שבת למוצ"ש כיון דהמצוה להדליק סמוך לערב שיהי' דולק מערב עד בוקר א"כ ממילא דוחה שבת ולא הי' שום עצה לזה ולכן צריך קרא דתמיד שדוחה שבת אבל הדלקת ערב שבת בוודאי דאינו דוחה שבת כיון דאפשר מערב שבת וכך הוא מצותה להדליקה מבעוד יום כדי שתהי' דולקת מערב ועד בוקר:
<b>הן</b> אמת דבתו"כ פרשת אמור מבואר שני לימודים דהדלקת המנורה דוחה שבת. א' מתמיד האמור להעלות נר תמיד. וב' מתמיד אשר כתוב בסוף הפרשה יערוך את הנרות לפני ד' תמיד ועיי' בר"ש ז"ל שכתב דס"ל לתו"כ דצריך שני לימודים. א' על נר מערבי ואחד על שאר הנרות שג"כ דוחין שבת. אך לכאורה צ"ע דל"ל שני דרשות ומאי עדיפתא נר המערבי משאר הנרות. ונראה דהתו"כ לשיטתו דסבירא ליה דאע"ג דבשאר הנרות הי' רק המצוה שיהיו דולקין מערב ועד בוקר אמנם בנר מערבי מצותו שיהי' דולק תמיד ממש וצריך להדליקו בשחרית ג"כ וכמ"ש הרמב"ן ז"ל בפרשתינו להוכיח מדברי התו"כ ומעתה י"ל דהו"א דדוקא בנר מערבי דמצותו שידליק גם ביום לכן דוחה שבת משא"כ שאר הנרות דמצותן רק מערב ועד בוקר. והנה כ"כ למעלה בשם האחרונים דהיכא דכתיב בתוה"ק לשון ערב או בוקר היינו ערב ודאי ובוקר ודאי ולפי"ז במנורה דכתיב בתוה"ק מערב ועד בוקר נראה דמצות הדלקה אינו מתחיל אלא בערב וודאי אבל בין השמשות ל"צ שתהי' המנורה דולקת דאע"ג דבה"ש הוי ספק לילה מ"מ אינו בכלל ערב א"כ לכאורה הו"א דיהי' מדליק במוצ"ש בהשמ"ש את המנורה ול"צ לדחות שבת כלל ואין לומר דבה"ש ג"כ אסור מספק ז"א דספק איסור ממילא ידעינן דהדלקת המנורה דוחה דעשה דוחה ל"ת וכיו"ב כתב הגאון בעל הפלאה ז"ל בפנים יפות בפרשת תצוה דאע"ג דמלאכת המשכן אינו דוחה שבת מ"מ תוס' שבת דוחה וא"כ נראה דה"ה דדוחה בה"ש ולכן אין ללמוד שאר נרות מנר מערבי וצריך קרא מיוחד לזה:
<b>איברא</b> דלכאורה ז"א דא"כ למה באמת דוחה הדלקה את השבת אך י"ל דלאו דוקא הדלקה הוא מלאכה דאורייתא דגם הטבת הנרות הינו הדישון וההטבה ג"כ הוי מלאכה דאורייתא דהוי מתקן מנא כיון דבלא זה ח"א להדליק את המנורה ובפרט א"נ דלא הי' קבועי נרות במנורה והי' צריך בשעת הטבה לקחת את הנרות ולדשנן ואח"כ לקבען מחדש בוודאי חייב על ההטבה משום מלאכה כמבואר בשבת (דף מ"ז). ועיי"ש בסוגיא ובתוס' עמוד ב' שם ד"ה רשב"ג אומר אם הי' כפוי מותר וא"כ תמיד הי' חילול שבת במנורה בעת ההטבה וזה הי' צריך בבוקר וא"כ גם בשאר נרות הי' חילול שבת במנורה עכ"פ בהטבה כנ"ל וי"ל דלפי"ז שוב גם ההדלקה היתה מבעוד יום כיון דכבר דחתה הטבה את השבת ה"ה דהדלקה דוחה שבת וז"נ. ומדוקדק לשון המקראות דגבי נר המערבי כתיב להעלות נר תמיד והיינו ההדלקה אמנם בשאר הנרות כתיב "יערוך" את הנרות לפני ד' תמיד והיינו דבנר מערבי דהי' מצותו להדליקו ביום ג"כ צריך קרא על ההדלקה שדוחה שבת משא"כ בשאר הנרות דהיו דולקין רק מערב ועד בוקר א"כ מצד ההדלקה לא היו צריכין לדחות את השבת רק מצד הטבה דוחין את השבת ולכן כתיב "יערוך" את הנרות לפני ד' תמיד ודרשינן תמיד אפי' בשבת היינו להורות כנ"ל דבשאר הנרות תלמוד על הטבה כנ"ל:
<b>וי"ל</b> יותר א"נ דזה שמדשן את המנורה אין בו חילול שבת רק בזה שמסיר הנרות ומחזיר אח"כ בזה מחלל שבת בהטבה א"כ י"ל לכאורה לפי"מ דקיי"ל דצריך מלאכה המתקיימת א"כ בהטבת נר המערבי בבוקר ליכא חילול שבת כיון דצריך להיות מחדש הטבה בין הערבים וא"כ זה שמחזיר את נר המערבי בבוקר אין עליו שם מלאכה אמנם מה שמטיב את הנרות בבוקר זה ל"ה בגדר לשעה כיון דעכ"פ מתקיימת בשבת הויא בכלל מלאכה המתקיימת וכ"כ בספרי להוכיח כן דעת הר"מ ז"ל ולכן בנר המערבי ל"ש בבוקר חילול שבת אלא בהדלקה אבל בהטבה לא הי' חילול שבת ולכן כתיב להעלות נר תמיד משא"כ בשאר נרות עיקר קרא להטבה ולכן כתיב יערוך תמיד וזה נכון דרך פילפול. ויש הרבה לפלפל בזה ואין כאן מקומו כי לא באתי בזה אלא להראות שדברי הגאון ז"ל במנ"ח תמוהין מאוד במה שסבר דהדלקת ע"ש צריך קרא דזה בוודאי אינו והדלקת ערב שבת אינו דוחה את השבת רק דקרא צריך על הדלקת שחרית דשבת והדלקת בין הערבים כנ"ל:
<b>איך</b> שיהי' מבואר מזה דהכרח הגז"ל דבמנורה הדלקה עושה מצוה מדדחי' שבת ואינו מובן כלל ובאמת נראה בפשיטות דלדעת הר"מ ז"ל ודעימי' וכפי"מ שנראה מהש"ס דהדלקה לאו עבודה היא עיקר מצותה במנורה הוא הטבתה והנחתה שהמצוה הוא שיהי' דולק לפני ד' מערב ועד בוקר אבל הדלקה הוי רק הכשר מצוה ודוחה שבת כמו כל מכשירין שא"א לעשותן מאתמול שדוחה שבת ובאמת ההטבה והנחה צריך שיהי' לפני ד' אבל הדלקה כשרה בחוץ אמנם בנר חנוכה אם אמרי' הדלקה עושה מצוה הוי כמו הטבה במנורה דצריך שיהי' במקומה. כנ"ל פירוש הסוגיא שם ואין מכל אלה שום קושי' על שיטת הר"מ והראב"ד ז"ל:
<b>ובאמת</b> קושית המנ"ח לדעת הר"מ ז"ל בלא"ה ל"ק כיון דהר"מ ז"ל ס"ל דתמיד היינו כפשוטו שהמצוה הי' שיהי' תמיד לפני ד' בהיכל א"כ שפיר אמרי' דהדלקה דוחה שבת וא"ל הא איכא עצה להוציאן לחוץ ולהדליקן ובשבת להכניסן בפנים ז"א דא"כ יהי' זמן שהמנורה לא יהי' מונחת במקומה בהיכל ודולקת ויתבטל מצות תמיד וזה עצמו שדוחה שבת כיון דכתיב תמיד ודוקא מה שצריך זמן ההטבה והדלקה זה מוכרח וא"א בלא"ה אבל ממילא דוחה שבת וז"פ. אך יש לדחות דהרי בתוס' חגיגה (דף כ"ו ע"ב) ד"ה מנורה לא כתיב בי' תמיד הקשו הא נר מערבי מצותו שיהי' דולק תמיד ותירצו דלא הי' חיוב שיהי' דולק תמיד אך מחמת הנס הי' דולק עיי"ש וכבר העיר במנ"ח דתירוץ זה אינו מספיק לדעת הרמב"ן ז"ל דס"ל דהי' מצ"ע דאורייתא להיות נר המערבי דולק תמיד ומכ"ש לדעת הר"מ ז"ל דס"ל דתמיד כפשטא דכל הנרות מצותן לדלוק תמיד בהיכל וצ"ל כמו"ש המהר"ל ז"ל בגור ארי' להסביר ההבדל בין שלחן למנורה דבשלחן קאי תמיד על השלחן ג"כ וצריך שיהי' השלחן תמיד לפני ד' ולכן הוזהרו מליגע בו אבל במנורה לא כתיב בי' היינו במנורה תמיד אלא בהדלקת המנורה והיינו כשיהי' מנורה אז מצוה שתהי' דולקת תמיד אבל בשביל זה אין חובה על המנורה להיותה תמיד לפני ד' ולכן לא אמרו הוזהרו במנורה כ"א בשלחן וא"כ הדרא לדוכתא קושית המנ"ח ז"ל אך כ"כ למעלה דלק"מ וי"ל עוד דהא דדרשינן בתו"כ תמיד שדוחה שבת היינו אם אירע שכבו דצריך לחזור ולהדליקן לכ"ע בזמן שחייבין הם לדלוק למר כדאית לי' ולמר כדא"ל דזה דוחה שבת ג"כ כיון דכך מצותן להיות דולקין מערב ועד בוקר או בכל המעל"ע ממילא אם כבו חוזר ומדליקן:
<b>ובזה</b> י"ל פירוש התו"כ דצריך שני לימודים דהדלקת המנורה דוחה שבת דלכאורה צ"ע כנ"ל ולהנ"ל י"ל עפימ"ש הרשב"א ז"ל בתשו' סי' ש"ט דאע"ג דזה ברור דאם כבה המנורה בלילה שצריך לחזור ולהדליקה לקיים מצותה מ"מ א"צ הטבה חדשה לדשן השמן והפתילה שמקודם אלא הדלקה גרידא את הפתילה והשמן הישן כדי שתתקיים מצות הדלקה מערב ועד בוקר וא"כ הו"א דאין הדלקה זו דוחה שבת כיון דל"צ הטבה אלא הדלקה גרידא והדלקה לאו עבודה היא לכן קמ"ל קרא דלהעלות נר תמיד כיון דמצותה שתהי' דולקת תמיד יהי' הפירוש איך שיהי' או מערב ועד בוקר או כל היום ג"כ דוחה שבת ועיי' במנ"ח שכתב בשם הרשב"א ז"ל דס"ל דאם כבה בלילה א"צ לחזור ולהדליק את המנורה ולפ"ר לא מצאתי זה ברשב"א ז"ל אלא שכתב שא"צ דישון והטבה מחדש אלא הדלקה בלחודא וכבר הארכנו בזה בסוגי' דכתבה ויבואר בקונטרס דרך חיים אי"ה ועיי' עוד מ"ש בפלוגתת הר"מ והרמב"ן ז"ל בפרשת פקודי וכאן אין להאריך יותר:
<b>ודע</b> דיש לי עיון בענין זה על המל"מ ז"ל פ"ג מתומ"ס הי"ב שכתב בשם התוס' יומא (דף נ"ט) סוד"ה והרי דדישון המנורה ומזבח הפנימי ל"צ בגדי כהונה ולענ"ד עפר אני תחת כפות רגליו דבתוס' לא נזכר אלא דישון מזבח הפנימי אך המל"מ למד דה"ה לדישון המנורה דאל"כ אמאי בדישון המנורה לא מועלין הא עדיין לא נעשית מצותן כיון דצריך לדישון בגדי כהונה:
<b>אמנם</b> לענ"ד נראה דאע"ג דמצד הדישון ל"צ בגדי כהונה מ"מ כיון דהדישון הוא בכלל ההטבה שבזה שמדשן את המנורה מהפתילות והשמן הישן בזה מתקנו להדליק בו נר אחר וא"כ צריך בגדי כהונה מצד הטבה דברור הדבר דצריך בגד"כ ולכן מצד הדישון לא הוי מחוסר דעצמות הדישון לא צריך בגדי כהונה משא"כ לקושטא דמילתא צריך דישון המנורה תמיד בגדי כהונה מצד הטבת המנורה דהמנורה נתקנת ע"י הדישון וראי' לזה מדברי הגמ' יומא (דף כ"ד ע"ב) דבעי רבא עבודת סילוק בהיכל מהו לפנים מדמינן לה או לחוץ מדמינן לה וברש"י ז"ל דעבודת סילוק היינו דישון המנורה ודישון מזבח הפנימי והנה לדעת התוס' הנ"ל דדישון מזבח הפנימי ל"צ בגדי כהונה ע"כ דכוונת הגמ' ז"ל על דישון המנורה דאל"כ איך שייך לחייב ע"ז זר מיתה כיון דבכהן ל"צ בגד"כ פשיטא דאינה בכלל עבודה שיתחייב ע"ז זר מיתה וא"כ מוכרח מדברי התוס' דדישון המנורה צריך בגדי כהונה וע"כ דהוא מצד הטבה כנ"ל ואין לומר דסוף כל סוף כיון דמצד הדישון ל"צ בגד"כ רק מצד ההטבה וא"כ לענין זה ל"ה עבודה תמה דחסר ההטבה ז"א דהשתא לא נחית הגמ' לסברא זו דהרי מקשינן לקמן אלא מעתה זר שסידר את השלחן לחייב מבואר דהגמ' הי' ס"ל דזה בגדר עבודה תמה ולפי האמת דאסיקנא דל"ה עבודה תמה אין באמת נפ"מ לשיטת התוס' באיבעית רבא כיון דל"מ לה אלא בדישון המנורה וזה צריך בגדי כהונה רק מצד הטבה ומצד הטבה ל"ה עוד עבודה תמה ועיי' ברש"י שם בד"ה זר שסידר את השלחן ובשיח יצחק שם שכתב דה"ה דקשה קושית הגמ' למ"ד דקביעי קנים במנורה אלא מעתה זר שדישן את המנורה לחייב ולכאורה הדבר מתמי' מאוד אטו לא זכר דברי רש"י ז"ל לעיל מיני' דזה הוי עבודת סילוק והרי אסיקנא דהיכל הוי כלפנים אמנם לדברינו א"ש דכוונת השיח יצחק דנהי מצד הדישון הוי עבודת סילוק אמנם הרי ישנו בכלל הטבה ג"כ ומצד זה הוי עבודה וזה ברור ואמת. היוצא לנו מזה שאף לפי דברי התוס' ברור הדבר דדישון המנורה צריך בגדי כהונה ודברי המל"מ צע"ג:
<b>ובעיקר</b> דברי התוס' שס"ל בפשיטות דדישון מזבח הפנימי ל"צ בגד"כ עיי"ש בשיח יצחק שכתב שדעת הר"מ ז"ל נראה להיפך ודבריו נכונים וכן מצאתי מבואר ברמב"ן ז"ל במלחמות פ"ב דיומא בענין הפייסות דיוה"כ שכתב להדיא דדישון מזבח הפנימי דינו כמו תרומת הדשן דהי' בבגדים פחותין אך הי' צריך בגד"כ וכן מוכרח מדברי רש"י ז"ל הנ"ל דשאלת רבא היתה על דישון מזבח הפנימי דיהי' זר חייב עלי' מיתה וע"כ דצריך בגד"כ כנ"ל. ובאמת לפי"ד הרמב"ן ז"ל שם במלחמות דדישון מזבח הפנימי הוא רק מדבריהם וא"ל עיקר מה"ת ע"כ צ"ל דשאלת רבא הי' על דישון המנורה דוודאי יש לה עיקר מה"ת משום הטבת הנרות כנ"ל ויש הרבה לעיי' בדברי הרמב"ן ז"ל שם ואכ"מ:
<b>ג</b><b>) (</b><b>כ"ח</b> <b>ל"ה</b><b>)</b> <b>והי'</b> על אהרן לשרת ונשמע קולו בבואו אל הקודש וגו' ובצאתו ולא ימות. וכתב הרמב"ן ז"ל בזה"ל ומה שאמר למעלה ונשמע קולו בבואו אל הקודש ולא ימות. הוא על דעתי ביאור למצות הפעמונים וכו' כי צוה בהם בעבור שישמע קולו בבואו אל הקודש ויכנס לפני אדונו באלו ברשות כי הבא בהיכל מלך פתאום חייב מיתה בטכסיסי מלכות כענין אחשורוש. וירמוז לזה שאמר במס' יומא בירושלמי וכל אדם לא יהי' באוהל מועד אפי' אותן שכתוב בהן דמות פניהן פני אדם לא יהי' באוהל מועד ע"כ צוה להשמיע קולו כמי שיקרא הוציאו כל איש מעלי ויבוא לעבוד את המלך ביחוד וכו' והזכיר זה בכה"ג למעלתו וכו' כי ההדיוטים לא יכנסו בהיכל להקטיר ולהטיב וכו' ואע"פ שלא הי' נכנס לפני ולפנים בבגדים אלו אף באוהל מועד הוצרך לכך ביום הכיפורים שהרי כתיב וכל אדם לא יהי' באוה"מ עכ"ל הרמב"ן ז"ל. והנה מבואר מדברי רבינו הרמב"ן ז"ל דטעם הפעמונים שלא יכנס פתאום ויצאו המלאכים בשעה שנכנס והי' קשה לו דא"כ אמאי דוקא כה"ג הי' מצוה בפעמונים ותירץ ע"ז כי ההדיוטים לא יכנסו להקטיר את הקטורת ולהטיב את הנרות ושוב הי' קשה לו הא קרא זה דכל אדם לא יהי' באוה"מ ביוה"כ כתיב ואז הי' נכנס לפני ולפנים בבגדי לבן ולא הי' בו פעמונים וע"ז תירץ דגם בהיכל הוצרך לכך ביוה"כ כדכתיב וכל אדם לא יהי' באוה"מ אתדה"ק:
<b>ולענ"ד</b> שגבו ממני הדברים ולא זכיתי להבין דבריו הקדושים. בראש מ"ש שכהנים הדיוטים אינם נכנסים להקטיר ולהטיב זה אינו מובן כלל ופשיטא דכהן הדיוט כשר בכל השנה להקטיר ולהטיב את הנרות וצ"ל דכוונת רבינו ז"ל על יוה"כ דבהם הי' כל עבודת היום בכה"ג אך לפי"ז שוב יקשה אמאי דוקא הוצרך כה"ג למעיל בפעמונים וכהנים הדיוטים בכל השנה נכנסו בהיכל להקטיר ולהטיב בלא פעמונים ומלבד זה מ"ש רבינו ז"ל דגם משום הטבת הנרות הי' צריך פעמונים שלא יהי' שם אדם כנראה מדה"ק ז"ל דהטבה והקטרה דין אחד להם ובאמת נראה להיפך בפ"ה דתמיד וביומא (ד' ל"ד) דדוקא אם בא להקטיר בהיכל דהוא כפרה זה נלמד מכל אדם לא יהי' באוה"מ בבואו לכפר בקודש וכן ילפינן מזה כל דבר שהוא משום כפרה אבל הטבת הנרות ודישון מזבח הפנימי וכיו"ב כל דבר שהי' עבודה ולא כפרה בזה לא נאמר כלל וכל אדם לא יהי' באוה"מ. וכן מ"ש רבינו ז"ל בסודה"ק דאע"ג דלפני ולפנים לא הי' נכנס בבגדים אלו מ"מ אף באוה"מ הוצרך לכך. הוא קשה הבנה דסוף כל סוף קרא זה נאמר על הכניסה לפני ולפנים עם הקטורת ועם הזאת הדמים שהי' לפני ולפנים ובהיכל וכ"ז הי' בבגדי לבן ולא הי' בהם פעמונים כלל ואם אמנם כי ילפינן מזה לכל הכפרות שבהיכל שג"כ צריכין פרישה מ"מ איך אפ"ל דהפעמונים היו מטעם זה כיון דבזה דאיירי עיקר הקרא דכל אדם לא יהי' באוה"מ לא הי' פעמונים ושום סימן המשמיע קול שלא יכנס פתאום שיפרישו מי שהיו שם:
<b>ועלה</b> בדעתי לתרץ דברי הרמב"ן ז"ל בזה עפי"מ דמבואר ביומא (דף מ"ד ע"ב) תנא בכל יום ויום לא הי' לה ניאשתיק והיום הי' לה ניאשתיק ופירש רש"י ז"ל טבעת בראשה שמקשקשת ומשמיע קול משום ונשמע קולו בבואו אל הקודש מבואר מדברי רש"י ז"ל דבאמת גם בקטורת דלפני ולפנים הי' סימן שישמע שנכנס עם הקטורת שלא יכנוס פתאום וא"כ צדקו דברי הרמב"ן ז"ל. אך באמת פירוש רש"י ז"ל צ"ע דאמאי בכל יום לא הי' ניאשתיק ואין לומר מצד שהי' פעמונים במעיל זה ניחא אם הי' כה"ג מקטיר אמנם בכל השנה הרי כהן הדיוט הי' מקטיר את הקטורת והי' פייס ע"ז וא"כ איך הי' נכנס להקטיר הקטורת בלא ניאשתיק אך דעת רש"י ז"ל י"ל דס"ל דקרא זה רק בכה"ג נאמר כשבא להיכל אבל כהן הדיוט ל"צ שמיעת קול אבל הרמב"ן ז"ל דס"ל דזה דצריך בכה"ג הוא משום הקרא דוכל אדם לא יהי' באוהל ועד וזה אפי' בכהן הדיוט בכל השנה א"כ אין לחלק בין מחתה דיוה"כ לשאר ימות השנה:
<b>ובאמת</b> בתוס' שם הביאו בשם הערוך ז"ל והירושלמי דפירוש ניאשתיק נרתיק ולא הי' לה טבעת כלל להשמיע קול וכן מבואר בפירוש הר"ח ז"ל הנדפס מחדש בש"ס דפוס ווילנא עיי"ש ועיי' ביומא (דף י"ב ע"א) ור"י אמר לך חביבין ישראל שלא הצריכן הכתוב לשליח וברש"י ז"ל אל כל אחד ואחד מתפלל על עצמו אמנם בר"ח ז"ל כתב בזה"ל הלא תראה כי בכל השנה הצריכו הכתוב במקום שליח הקשת הרימונים בתוך הפעמונים כי בשעה שיבוא אל הקודש ללבוש המעיל שהוא שליח המגיד וכו' ועכשיו ביוה"כ לפני ולפנים לא הוצרכו לזה המעיל עכ"ל. ונראה דרש"י ור"ח ז"ל לשיטתם בהא דפירשו בניאשתיק דרש"י לשיטתו דניאשתיק היינו טבעת המשמיע קול א"כ גם ביוה"כ הי' צריך שליח בבואו אל הקודש ואע"ג דאח"כ בהזאת הדם לא הי' משמיע קול מ"מ כיון דהקטרת הקטורת הו' העבודה הראשונה שבפנים ובזה הי' משמיע קול שוב ל"צ יותר ולכן מוכרח רש"י ז"ל לפרש דלא היו צריכין לשליח היום שכל או"א מתפלל בעצמו אמנם הר"ח ז"ל לשיטתו דס"ל דניאשתיק היינו נרתיק ולא הי' כלל משמיע קול בקטורת דלפני ולפנים וא"כ פירש שפיר הא דחביבין ישראל שלא הוצרכו ביוה"כ לשליח היינו שנכנס לפני ולפנים בלא השמעת קול. ויש לתרץ בזה דברי הר"מ ז"ל שלא הביא כלל ברייתא זו דביוה"כ הי' במחתה ניאשתיק וכבר נתעורר בזה הגאון בשיח יצחק ז"ל ולהנ"ל י"ל דהר"מ ז"ל ס"ל בפירושא דניאשתיק כפירוש רש"י ז"ל שהי' טבעת להשמעת קול וס"ל דזה רק דברי בן הסגן אבל חכמים פליגי עליו ומדס"ל לר"י דחביבין ישראל שלא הוצרכו לשליח והיינו כפירוש הר"ח ז"ל נראה דהלכה כחכמים לכן פסק כן דלא הי' טבעת המשמיע קול בקטורת דיוה"כ:
<b>היוצא</b> לנו מכל זה שכתבנו שקשה מאוד לומר דטעם הפעמונים הי' משום וכל אדם לא יהי' באוה"מ כיון דכל השנה היו עובדים כהנים הדיוטים בהיכל עבודות אלו ולא הי' להם פעמונים. ועיי' ברמב"ן ז"ל לקמן (ל' ז') בקרא והקטיר עליו אהרן קטורת סמים שכתב להדיא דאין המצוה הזו בכה"ג לבד אלא אף היא בכה"ד כדין הדלקת הנרות שבצדה וכו' ולא ידעתי למה הוזכר אהרן בשניהם וכו' או שירמוז שאהרן יתחיל בקטורת ובנרות עכ"ל. מבואר להדיא מדה"ק דמצות הקטורת והטבת הנרות הוא בכהן הדיוט ג"כ ודבריו כאן צע"ג לכאורה:
<b>ואולי</b> י"ל כיון דבאמת כתיב בתוה"ק בהם אהרן היינו דהוא מצותו ומכחו זכו בניו וכמו שמצאנו להדיא בנרות שאמרו כן חז"ל ועיי' ברמב"ן ריש בהעלותך לכן הי' תחילת העבודה ע"י אהרן שבאמת היא שלו ולכן הי' במעיל ופעמונים להורות שבעבודה זו לא יהי' אדם באוה"מ וכיון שהכוונה על מלאכי השרת שהם רוחניים והם למעלה מן הזמן והמקום הועיל זה על כל הקטורת דלדורות עולם אפי' אם יקריבו כהנים הדיוטים שלא יהיו אז באוה"מ וכן אינו בכלל ביאת פתאום להיכל דאהרן הכהן בעבודתו הראשונה הועיל בזה לדורות על ביאות אלו הן בקטורת והן בנרות שלא יהי' בכלל ביאות פתאום והבן:
<b>ובדרושים</b> כתבנו בכוונת הרמב"ן ז"ל שס"ל שעיקר הקפידא שכל אדם לא יהי' באוה"מ אפי' אותן שכתוב בהן דמות אדם הי' רק ביוה"כ כיון דביוה"כ הי' היחוד הגמור של ישראל עם הקב"ה וזה הי' תיקון חטא העגל להורות שהשי"ת לבדו משגיח בנו ואין זולתו בשום שותפות בעולם לכן ביוה"כ לא הי' בכל הקטרות הן בהיכל והן בקה"ק שום מלאך להורות זה ועיי' במאירי יומא (דף י"ט ע"ב) שכתב שזה הי' מחלוקת הצדוקים עם הפרושים בענין הקטורת דלפני ולפנים שהצדוקים היו מתקנין את הקטורת בחוץ שהי' ס"ל דבחוץ צריך ג"כ הקטרה ומשום זה היתה אזהרת הפרושים חמורה ע"ז והוא שאמרו בכהן שעשה כן שמצאו רגל עגל בין כתיפיו ר"ל סיבת העגל ושורש ענינו מצאו בשעה שחקרוהו ונשאו ונתנו עמו עכ"ל והוא דבר נפלא למאוד והאיר עינינו בכוונת הצדוקים שרצו להרוס כל יסוד יוה"כ שהוא יום סליחה של חטא העגל בזה שקבלו ישראל עליהם עבודת השי"ת בלבדו ואין זולתו והוא משגיח בנו בכל ענינים והם רצו שתהי' הקטרה אחרת בחוץ ולזאת עמדו בזה החכמים בפרץ ולזאת הכהן הי' פורש ובוכה על שחשדוהו כיון שזה הוא היסוד היהודית ולזאת בכל הקטרות דביוה"כ אפי' בקטורת דהיכל הי' צריך כה"ג שילבש המעיל עם הפעמונים כי כל אדם לא יהי' אז באוה"מ אפי' המלאכים והי' זה בין בהקטרה ובין בהטבת הנרות שכלל הוא בכל עבודות יוה"כ שלא יהי' שום מבדיל בין הכה"ג ובין השי"ת וכמו שהי' כל עבודות היום רק בכה"ג שהוא שליח של כל ישראל כן הי' רק לפני ד' לבדו ובזה יתפרשו כל דברי הרמב"ן ז"ל במה שכתב כי כהנים הדיוטים לא יכנסו להקטיר ולהטיב. והבן היטב כי קצרנו. ואם שגיתי השי"ת יכפר בעדי:
<b>ד</b><b>) (</b><b>שם</b> <b>ל"ח</b><b>)</b> <b>והי'</b> על מצח אהרן וגו' והי' על מצחו תמיד לרצון לפני ד'. וברש"י ז"ל בזה"ל א"א לומר שיהי' על מצחו תמיד שהרי אינו עליו אלא בשעת העבודה אלא תמיד לרצון להם אפי' אינו על מצחו שלא הי' כה"ג עובד באותה שעה. ולדברי האומר על מצחו מרצה ואם לאו אינו מרצה נדרוש על מצחו תמיד מלמד שממשמש בו בעודו על מצחו שלא יסיח דעתו ממנו עכ"ל רש"י ז"ל. והנה לכאורה תמי' לי טובא על רש"י ז"ל שכתב לדייק דתמיד מרצה שהרי אינו עליו אלא בשעת עבודה ומנ"ל לרש"י ז"ל שהי' אסור ללבוש הציץ שלא בשעת עבודה והרי מבואר במס' יומא (דף ז' ע"ב) דר"ש יליף דתמיד מרצה דא"א לומר דלובש תמיד את הציץ דמי לא בעי מינם ומי לא בעי עייל לבה"כ עיי"ש הרי מבואר להדיא דגם שלא בשעת עבודה הי' מותר ללכת בציץ רק דהכריח משינה ומבה"כ ואיך כתב רש"י ז"ל בפשיטות להכריח דתמיד מרצה שלא הי' לובשו אלא בשעת עבודה ותמהני שלא מצאתי למפרשי רש"י ז"ל שהערו בזה ולענ"ד היא קושי' גדולה על שיטת רש"י ז"ל:
<b>ולכאורה</b> עלה בדעתי דרך פילפול דהנה באמת יש לעיי' על ר"ש ביומא שם דלמה הוצרך להכריח דא"א שילך תמיד בהציץ משום דמי לא בעי מינם וכו' ואמאי לא הכריח מטעם זה הא אסור ללבוש בגדי כהונה שלא בשעת עבודה לדעת הר"מ ז"ל דהם כלאים ולא הותרו אלא בשעת עבודה וא"כ מסברא דהך תמיד בא להורות דתמיד מרצה דאין סברא דהתירה התורה ללכת תמיד בבגד"כ משום הציץ כדי לרצות שמא יהי' טומאה כיון דהוי רק ספק אם יארע טומאה ועדיף הרבה ממה דדייק ר"ע בפסחים (דף ה') דתשביתו הוא מערב יו"ט דאי נימא דהוא ביו"ט הא אסור משום מלאכה ולא אמרי' דגזה"כ הוא דדוחה עול"ת דיו"ט דסברא הוא לומר יותר שכוונת התוה"ק באופן המותר וא"כ ה"נ כיון דאנו מסופקין בכוונת הקרא אם תמיד פירושו שילך תמיד בציץ או דתמיד מרצה א"כ אמרי' דע"כ פירושו דתמיד מרצה דאי אפשר לומר דכוונת הקרא שילך תמיד בבגד"כ דאין סברא להתיר איסור כלאים שלא בשעת עבודה בשביל ספק טומאה כנ"ל לכן נראה דר"ש לשיטתו דס"ל דבר שאינו מתכוין מותר א"כ י"ל דבאמת התירה התוה"ק ללכת תמיד בבגד"כ ובציץ משום שיהי' מרצה אם יארע טומאה ואין לומר הא איכא איסור כלאים ז"א כיון דהכה"ג מכוין בלבישה זו רק לקיים דברי השי"ת הוי לענין כלאים דבר שא"מ ולכן ר"ש לשיטתו מוכרח לדייק דתמיד פירושו דתמיד מרצה דמי לא בעי מינם וכו' אמנם רש"י ז"ל להלכה י"ל דס"ל דדבר שא"מ אסור ולכן שפיר פירש דיש להכריח כר"ש דתמיד מרצה דא"א לומר דצריך ללבוש תמיד דשלא בשעת עבודה אסור ללכת בציץ משום שאר בגדי כהונה שהן של כלאים וציץ בלא בגד"כ אינו מרצה וזה נכון דרך פילפול בדעת רש"י ז"ל:
<b>ובזה</b> א"ש ג"כ מה שקשה מאוד על רש"י ז"ל שסותר משנתו דהכא כתב בפשיטות דשלא בשעת עבודה אסור ללכת בבגדי כהונה ובקידושין (דף ס"ו ע"א) בעובדא דינאי המלך כתב רש"י דהי' מותר ללכת בציץ שלא בשעת עבודה דבגדי כהונה ניתנו ליהנות בהם. ולהנ"ל א"ש דהתם כוונת רש"י ז"ל אם נימא כר"ש דס"ל דשא"מ מותר א"כ מצד כלאים ליכא איסורא אלא מצד מעילה בהחדש וע"ז שפיר פירש רש"י ז"ל דבגדי כהונה ניתנו ליהנות בהם:
<b>איברא</b> דבעיקר הדבר אי ציץ אינו מרצה אלא בצירוף שאר הבגדי כהונה כ"כ האחרונים דבמחלוקת היא שנוי' דדעת התוס' יומא (דף ס"ט ע"א) וקידושין (דף ס"ו ע"א) דציץ בעצמו ג"כ מרצה אמנם דעת הר"מ ז"ל וכ"נ מירושלמי דאינו מרצה בלא השמונה בגדים ועיי' בזה מ"ש הגאון מו"ה ר"ב פרענקיל ז"ל בהגהות על טורי אבן חגיגה (דף י"ז ע"א) ד"ה אין כה"ג מתלבש בכליו:
<b>ולכאורה</b> יש להכריח שגם דעת רש"י ז"ל כר"ת מדברי רש"י פסחים (דף ע"ז ע"א) בד"ה שאינו על מצחו שכתב בזה"ל דהא אין נכנס שם בבגדי זהב משום דאין קטיגור נעשה סניגור עכ"ל והוא תמי' מאוד כמו שתמה הג' רעק"א ז"ל בדרוש וחידוש ובגליון הש"ס שם ת"ל דלפני ולפנים הי' צריד ללכת בבגדי לבן ולמה צריך רש"י ז"ל לפרש טעמא דקרא לכן נראה שדעת רש"י ז"ל כר"ת דציץ לרצות א"צ לבגדי כהונה כלל והוא דבר בפני עצמו וא"כ א"ר מקרא דעבודת פנים הי' בד' בגדים דלא הי' לובש בציץ ג"כ ואין זה בכלל יתור בגדים כיון דהוא ענין בפ"ע לרצות וכמו דהולך בציץ גרידא ואין בו משום מחוסר בגדים ומרצה ה"ה דיכול לילך בו אפי' בעבודת פנים לכן פירש רש"י ז"ל דהוכחת ר"ש הוא מכח דאזיל לשיטתו דדריש טעמא דקרא דד' עבודות בבגדי לבן משום דאסור ליכנס בבגדי זהב דאין קטיגור נ"ס וא"כ ה"ה דאסור ליכנס לפנים בציץ וזה נכון בדעת רש"י ז"ל. וא"כ נסתרו דברינו בפירוש רש"י ז"ל כאן כיון דרש"י ז"ל כר"ת דציץ ל"צ בגדי כהונה כלל לרצות א"כ מנ"ל דאסור ללכת בציץ שלא בשעת עבודה אך באמת דברינו בשיטת רש"י ז"ל מוכרחים הם ואין ביאור אחר לדברי רש"י ז"ל כאן כ"א כמו"ש דרש"י ס"ל דא"נ דשא"מ אסור אסור ללכת בבגד"כ שלא בשעת עבודה משום כלאים וא"כ אין סברא דנתיר בגדי כהונה משום ספק ומצאתי שהרב אומר כן ה"נ רבן של ישראל הגאון מוהר"מ בנעט ז"ל בתשובותיו לבעל מפרשי הים שבסוף ספר ים התלמוד שכתב כדברינו ממש לתרץ קושית השאג"א ז"ל על הר"מ ז"ל הנ"ל מחטאת עוף הבאה על הספק עיי"ש שכתב כדברינו ממש וברור בעיני שאם הי' הגז"ל רואה דברי רש"י ז"ל אלו הי' שמח שעפ"ד ז"ל יתפרשון דברי רש"י ז"ל בטו"ט ודעת:
<b>אמנם</b> לתרץ דברי רש"י פסחים הנ"ל ולהצילו מקושית רעק"א ז"ל נלענ"ד בדעת רש"י ז"ל דס"ל דזה אמת שהציץ אינו מרצה בלי בגדי כהונה וטעמא דמילתא כיון דקיי"ל דכהנים שבגדיהם עליהם כהונתם עליהם אבל כשאין בגדיהם עליהם אין כהונתם עליהם והו"ל כזרים וא"כ כיון דבלא בגד"כ הוא כזר איד יכול הציץ כשהוא על מצחו לרצות לכן אינו מרצה כשאינו לובש בגד"כ. אמנם בזה פליג רש"י על הר"מ ז"ל דס"ל דאינו מרצה אלא כשלובש השמונה בגדים דוקא בזה פליג עליו רש"י ז"ל דכללא הוא אם הוא כהן אז הציץ מרצה כשהוא על מצחו ואם ילבש הציץ כשהוא לבוש בד' בגדים כיון דכהן הוא הציץ מרצה בעודו על מצחו. לכן אינו ראי' מזה שאמרה התורה דלפני ולפנים ישמש בד' בגדים שאין ללבוש הציץ לכן מוכרח רש"י ז"ל לפרש מצד טעמא דקרא ור"ש לשיטתו כנ"ל ויש לעיי' עוד בזה ואכ"מ. אמנם דעת הר"מ ז"ל נראה עיקר כמ"ש הגאון מוהר"ב פרענקיל ז"ל דס"ל דבאמת דתמיד אתי להורות דכה"ג ילבש תמיד הציץ וממילא לובש תמיד הח' בגדים. ויען כי בתשובה כתבנו דבר נכון בזה בדעת הר"מ ז"ל אעתיק בזה מ"ש שם וז"ל שם:
<b>ועתה</b> אשיב לך על מה שכתבת לתרץ את דברי הר"מ ז"ל שסובר דהציץ מרצה רק בעודהו על מצחו אבל אינו על מצחו אינו מרצה ויליף לה מדכתיב והי' על מצחו תמיד וכו'. ותמהת ע"ז דהרי אדרבה בש"ס דילן ילפינן מזה דתמיד מרצה וכתבת לתרץ דהר"מ ז"ל סמך עצמו על הירושלמי יומא פ"ק שלהי ה"ב שמבואר כן דמאן דס"ל דמרצה רק בעודהו על מצחו היינו משום דיליף לה מתמיד ועיי"ש בקרבן העדה דס"ל דכיון דהתורה אמרה דמחויב תמיד לילך בציץ ע"כ דאינו מרצה אלא בעודנו על מצחו לכן מחויב לילך בו תמיד דילמא יארע טומאה במקדש ואף בלילה דהקטר חלבים ואימורין כשרין כל הלילה אלו תוכן דבריך בזה. ויפה כתבת וכוונת אל האמת בדעת הר"מ צ"ל וכבר קדמוך בזה בהגהות החדשות בר"מ ז"ל דפוס ווארשא ובחידושינו כתבנו ראי' ברורה לזה שכן דעת הר"מ ז"ל ממ"ש בפ"ה מכלי המקדש ה"ז דכה"ג צריך שיהי' דירתו בירושלים ואינו זז משם לעולם והוא דבר נפלא ואין לו שום מקור וראיתי במנ"ח שכתב בזה דבר חכמה כיון דכה"ג הי' מקריב בכל יום מנחת חביתין מחציתה בבוקר ומחציתה בערב וכל המקריב קרבן טעון לינה אפי' קרבן עצים א"כ הכה"ג הי' אסור ללכת בשום פעם מירושלים כיון דתמיד הי' טעון לינה בירושלים מצד המ"ח כנ"ל. וזה דבר חריף. אבל אינו מספיק בדעת הר"מ ז"ל כמ"ש בזה בהגהות לספר באר הגולה הרב הג' ר' ראובן ראפופורט מטארנאפיל ולענ"ד אכתי קשה על הר"מ ז"ל מגמ' ערוכה יומא (דף ס"ט ע"א) דמקשינן בגמ' על בגדי כהונה ובמדינה לא והתני' בעשרים וחמשה בטבת וכו' ומתרצינן איבע"א ראוין לבגדי כהונה ואיבע"א עת לעשות לד' וכו' נראה מבואר דמזה דכה"ג הי' יוצא חוץ לירושלים ל"ק מידי רק משום דהי' מלובש בבגדי כהונה ולתירוץ ראשון דראוין לבגדי כהונה לא צ"ל עת לעשות לד' ולדעת הר"מ ז"ל הא הליכה לחודא הי' איסור וא"כ ע"כ צ"ל עת לעשות לד' והיא קושי' גדולה. בפרט לשיטת המנ"ח דאיכא עשה של תורה מצד ופנית בבוקר והלכת וכו' וא"כ אמאי לא מקשה הגמ' איך הי' מותר הכה"ג ללכת חוץ לירושלים ודוחק לומר דלא הקריב אז מנ"ח:
<b>לכן</b> נלענ"ד שכוונת הר"מ ז"ל במה שכתב דאל יזוז משם לעולם הוא לפימש"כ למעלה דהר"מ ז"ל ס"ל דציץ מרצה רק בעודהו על מצחו אבל כשאינו עודהו על מצחו אינו מרצה. והנה התוס' בסוגיין כתבו דלהך מ"ד יהי' צ"ל דאע"ג דבגדי כהונה מותרין רק במקדש אבל לא במדינה היינו דוקא שאר בגדי כהונה אבל הציץ מותר ללכת בו אפי' חוץ למקדש אך נראה דזה דוקא התוס' לשיטתם דס"ל דמדינה היינו חוץ למקדש שפיר הכריחו דמותר תמיד לילך בציץ אפי' חוץ למקדש כיון דס"ל עודהו על מצחו מרצה אמנם הר"מ ז"ל דפוסק דירושלים בכלל מקדש וא"כ לדידי' שפיר י"ל דאין נפ"מ בין ציץ לשאר בגד"כ ובמדינה אסורין ובירושלים מותר הכל כיון דירושלים בכלל מקדש וז"ב לדעת הר"מ ז"ל. ומעתה א"ש מאוד דברי הר"מ ז"ל דפסק דכה"ג אסור לצאת מירושלים כיון דהר"מ ז"ל פוסק דמרצה רק בעודהו על מצחו ויליף לה מדכתיב והי' על מצחו תמיד שצריך תמיד ללכת בו א"כ ממילא אסור לצאת חוץ לירושלים כיון דבמדינה אסור ללכת בציץ והתורה אמרה ונשא על מצחו תמיד והתוס' ילפי מזה דציץ גרע משאר בגדי כהונה כמבואר בדבריהם אמנם הר"מ ז"ל למד מזה דכה"ג אסור לצאת חוץ לירושלים כדי שיוכל להתקיים בו ונשא על מצחו תמיד וזה נראה האמת בדעת הר"מ ז"ל:
<b>ומעתה</b> א"ש מאוד דברי הגמ' יומא דלא הי' יכול להקשות ממה שהי' הולך חוץ לירושלים כיון דהי' הולך בבגדי כהונה א"כ באמת גם חוץ לירושלים הי' מותר לילך וכל הקושי' מבגדי כהונה. וע"ז תי' הגמ' ראוין לבגדי כהונה והא דלא הלך בציץ היינו משום דבאמת לא הקריבו בביהמ"ק שום קרבן ולא הי' צריך ריצוי ציץ. ועוד תירץ הגמרא ואיבע"א עת לעשות לד' והלך באמת בבגדי כהונה. ובזה י"ל מה דקשה לכאורה בגמ' בתי' הב' עת לעשות לד' כיון דהי' אפשר בראוין לבגדי כהונה א"כ שוב ל"ש על הבגד"כ עת לעשות לד'. ולפי הנ"ל י"ל דהי' קשה להגמ' לומר משום דכה"ג אסור לילך בלא ציץ ומוכרח הגמ' לתרץ משום עת לעשות ועיי' בזה. אלה הדברים שכתבנו בחידושינו והוא ראי' גדולה לדבריך שזה דעת הר"מ ז"ל דיליף לה מתמיד שכה"ג צריך שילך תמיד בציץ ולכן לא הי' יכול לצאת חוץ לירושלים:
<b>פרשת</b> <b>תשא</b>
<b>א</b><b>)</b> <b>ברמב"ן</b> ז"ל כ' צוה הקב"ה את משה כאשר תשא את ראש בנ"י במנין יתן כופר נפש מחצית השקל וכו' ומזה ילמוד משה שימנם עתה וכו' ולפיכך כלל המצוה כאשר תשא ראשם תעשה כן שיכנס בכלל כל פעם שימנם וכו' ומפני שלא נתפרש כאן אם היא מצות דורות או לשעה למשה במדבר טעה דוד ומנה אותם בלא שקלים והי' בהן נגף והתודה עליו עכ"ל. מבואר מדברי רבינו ז"ל כאן דטעות דוד הי' שסבר שמצות שעה היא ובאמת מנה אותם בלא שקלים לכן הי' בהם נגף וכמ"ש רש"י ז"ל:
<b>ויש</b> להסביר הדבר ביתר ביאור עפי"מ דדרשינן בכמה דוכתין היכא דכתיב בני ישראל למעט בנות ישראל וכ"כ הראשונים דהיכא דסברא למעט בנות ישראל אמרי' דבני ישראל דוקא והכא כיון דאמר הקב"ה כי תשא את ראש "בנ"י" וא"נ דהיא מצוה לדורות אמאי אמר הקב"ה דוקא בני ישראל דאתי למעט בנות ישראל לכן הוכיח מזה דוד דהיא רק מצוה לשעה על מנין של דור המדבר כיון שהי' בחטא העגל ונתחייבו לשמים לכן אין למנותם בלא מחצית השקל ולכן היתה הקפידא רק על מנין בני ישראל אבל נשים דלא היו בחטא העגל אינן בכלל מצוה זו ומותר למנותן גם בלא מחצית השקל. ועיי' באוה"ח ותבין דברינו וזה סמך נכון הי' לטעות דוד המלך ע"ה שיחשוב שהיא רק מצוה לשעה:
<b>אמנם</b> באמת נראה דרבינו הרמב"ן ז"ל חזר מזה. וזה לשונו בפרשת במדבר (א' ג') תפקדו אותם. ואמר תפקוד אותם לרמוז שלא יספרם רק שיתנו כופר נפשם מחה"ש וכו' ואמר בדוד "מספר מפקד העם" כי ידע מספרם בפקודת הכופר כי רחוק הוא אצלי שלא יזהר דוד במה שאמר הכתוב ולא יהי' בהם נגף בפקוד אותם וכו' אבל כפי דעתי הי' הקצף עליו בעבור שמנאם שלא לצורך וכו'. ויתכן עוד שנפרש ונאמר כי דוד צוה למנות איש ישראל מבן י"ג ולמעלה וזה הי' עונשו כי הכתוב לא הרשה למנות רק מבן עשרים שנה ומעלה. ומפני שזה אינו מפורש ומבואר בכתוב טעה בו אבל יואב נתן לבו וחשב לדבר. והכתוב מעורר לבי בזה וכו' ויהי בזאת קצף על ישראל הי' נראה שמנין יואב הי' למטה מעשרים והוא הי' הקצף שאין ד' חפץ שימנו כל ישראל בגדר מנין שהוא ירבם ככוכבי השמים וכו' ע"ש כל דבריו הקדושים. ומבואר מדבריו דדוד ידע שהיא מצוה לדורות רק דטעותו הי' או שסבר שגם שלא לצורך מותר למנות בשקלים ובאמת ז"א דשלא לצורך גם בשקלים אסור או דהאיסור הי' במה שרצה למנות כל איש מישראל וזה אסור אפי' בשקלים. ותמהני על האוה"ח כאן שכתב בפשיטות דגם שלא לצורך מותר למנות בשקלים ולא הביא דברי הרמב"ן ז"ל הנ"ל שנראה שמסתפק בזה:
<b>אך</b> גם על רבינו הרמב"ן ז"ל יפלא בעיני שלא הביא כלל סוגית הגמ' דיומא (דף כ"ב ע"ב) דאיתא שם תנא הוציאו אצבעותיהם למנין. ונימנינהו לדידהו. מסייע לי' לר"י דאמר ר"י אסור למנות את ישראל אפי' לדבר מצוה וכו' אמר ר"א כל המונה את ישראל עובר בלאו שנאמר והי' מספר בנ"י כחול הים אשר לא ימד ורנב"י אמר עובר בשני לאוין שנאמר לא ימד ולא יספר עיי"ש היטב. מבואר מדברי הגמ' דיש שני סוגים באיסור מנין ישראל דאם אינו מונה כל ישראל אלא מונה אנשים מישראל אז בעצם המנין אינו איסור כיון דאינו מבטל בזה הקרא והי' בנ"י כחול הים אשר לא ימנה כיון שאינו מונה אלא חלק מישראל ועדיין לא נדע המנין מכל ישראל אמנם אסור למנות אותם בעצמם מחשש שלא יהי' בהם נגף ח"ו וזה אסור רק למנות אותם בעצמם אבל אצבעותיהם מותר למנות וצריך לומר דאע"ג דאצבע הוא חלק מהגוף מ"מ כיון דכתיב בתוה"ק כי תשא את ראש בנ"י אמרינן דהקפידא הוא רק אם מונה אותם לגלגלותם או באבר אחר שהנשמה תלוי' בו אבל כשמונה רק אצבעות ידיהם אין זה בכלל שמונה אותן ומותר למנותן לדבר מצוה מבלי שום דבר. ויצא לנו מסוגית הגמ' דשלשה חילוקים בדבר יש. דלמנות כל ישראל אסור בשום דבר ושום תחבולה שהתורה אסרה עלינו לספור כל ישראל ולדעת מנינם אמנם למנות איזהו אנשים מישראל אם נרצה למנות אותם בעצמם צריך דוקא מחצית השקל לכפר אמנם אם לא נמנה אותם בעצמם רק ע"י דבר אחר כמו חרסית או טלאים או אפי' ע"י אצבעות ידיהם מותר למנותן לדבר מצוה וא"כ מבואר לגמרי כדברי הרמב"ן ז"ל דלמנות כל ישראל אסור אפי' ע"י שקלים כיון דהמנין בעצם אסור. והרמב"ן ז"ל לא הזכיר כלל מהסוגי' הנ"ל:
<b>ואולי</b> י"ל דהרמב"ן ז"ל ס"ל דמסוגי' אינו ראי' אלא אם ימנה כל ישראל אבל דוד לא צוה למנות רק מבן י"ג ומעלה א"כ עדיין לא נדע המנין מכל ישראל וא"כ א"ר מגמ' דעובר בזה בלאו ולכן כתב הרמב"ן ז"ל דזה מסברא הוא כיון שלא מצאנו שהרשה הקב"ה ע"י שקלים אלא מבן עשרים ומעלה אמרינן דלמנות כל ישראל מעת היותם בכלל איש הוי כמו שמנה כל ישראל ואסור בכל ענין. והנה לפי"ז צ"ל דהכא בפרשת כי תשא מנה את ישראל עצמם ולא השקלים שאל"כ ל"צ שקלים דוקא כנ"ל ולא כמו"ש רש"י ז"ל דמנה השקלים. וכן נראה מלשון הרמב"ן ז"ל שכתב בזה"ל והנראה אלי כי לא הוצרך אותו עתה לבוא באהליהם ולמנותם וכו' רק שיעשה כאשר יאמרו רבותינו בשקלי הקרבנות צוה עליהם שכל היודע בעצמו שהוא מבן עשרים שנה ומעלה יתן הסך הזה וכו' עכ"ל. נראה שמנה אותם בעצמם ולא השקלים אלא שלא היו הכל ביחד. דא"א לומר כדעת רש"י ז"ל דהרי כשאינו מונה אותם ל"צ שקלים כלל:
<b>אמנם</b> דעת רש"י ז"ל נראה דיש לו דרך אחר בזה דבאמת זה כללא שאמרה תוה"ק שאסור למנות את ישראל עצמם שלא יהי' בהם נגף ח"ו רק שצריך למנותן תמיד ע"י דבר אחר והכא שהיו צריכין ליתן שקלים כופר נפשם אמרה תוה"ק שימנה השקלים ועיד"ז ידע מספר בנ"י והיכא שא"צ שקלים אז מותר למנותן ע"י חרסית או טלאים כמו שעשה שאול או אפי' ע"י אצבעות ידיהם כמו שהי' הפייס אך זה דוקא אם הוא לצורך אבל שלא לצורך אסור למנות כלל שאסור לנו ידיעת המנין אפי' מחלק מישראל ולא מהני אפי' שקלים אמנם למנות ישראל עצמם אסור בכל ענין ועיי' בר"מ ז"ל פרק ד' מתומ"ס הלכה ד' שכתב כללא דאסור למנות ישראל כ"א ע"י דבר אחר שנאמר ויפקדם בטלאים נראה דכללא הוא דלמנות ישראל עצמם אין שום עצה אפי' ע"י שקלים ואפי' לצורך מצוה וכמו"ש רש"י ז"ל כאן ולפי"ז מוכרחין אנו לומר דמצות שקלים אינה מצוה לדורות דהרי מצאנו בשאול שמנה בבזק ובטלאים. והכא דמנה בשקלים היינו משום דהיו חייבין בשקלים. רק שזה מצוה לדורות שאסור למנות ישראל עצמם וע"ש בחידושי אגדות למהרש"א ז"ל. ובאמת תמי' לי מאוד על רבינו הרמב"ן ז"ל שלא הזכיר כלל לא כאן ולא בפרשת במדבר ממנינו של שאול כלל:
<b>יהי'</b> איך שיהי' כיון שסובר רבינו הרמב"ן ז"ל דזהו מצוה לדורות למנות ע"י שקלים. וברור בעיניו דגם דוד מנה אותם ע"י שקלים ע"כ דס"ל כדאמרן דיש הבדל בין כשמונה את ישראל עצמם בין כשמונה אותם ע"י דבר אחר ופירושא דקרא הכא כשירצה למנות ישראל עצמם צריך שקלים דוקא ודלא כדעת רש"י והר"מ ז"ל. אחרי כתבי כ"ז ראיתי לרבינו המהר"ל ז"ל בספר גור ארי' שהעיר ג"כ בדברינו הנ"ל ולענ"ד נכון כמו"ש בדעת רש"י ורמב"ן ז"ל:
<b>אמנם</b> נראה שאע"פ שרבינו הרמב"ן ז"ל כתב כאן דהיא מצוה לדורות מ"מ לא ברירא לי' ד"ז ולכן במנין המצות לא מנה זה בכלל המצות כיון די"ל דאין ראי' מתוה"ק וכמו שנראה מסוגי' דיומא (דף כ"ב ע"ב) שלא הביא הגמ' כלל מקרא זה ועיי' במהרש"א ז"ל בחידושי אגדות שהתעורר בזה וכתב דהוא מה"ט שא"ר מהתורה שכללא הוא דאסור למנות את ישראל. וכן בר"מ ז"ל לא הזכיר, אלא הראי' משאול וכיון דאינו מפורש בתורה אע"ג דבדברי קבלה מפורש דאסור למנות ישראל אין למנות במנין המצות וזה ברור ופשוט:
<b>ב</b><b>)</b> <b>אעתיק</b> בזה סנסן אחד מחידושינו למס' שקלים ביאור השיטות בהא דתורמין על הגבוי ועל האבוד ושייך לסדר היום:
<b>בירושלמי</b> פ"ב הלכה א'. הפריש שקלו ואבד ריו"ח אמר חייב באחריותו עד שימסרנו לגזבר. ר"ל אומר הקדש ברשות הגבוה כ"מ שהוא. עיי' בקרבן העדה שמפרש פלוגתת ריו"ח ור"ל אפי' בשנתרמה התרומה דג"כ לריו"ח חייב באחריות ולר"ל אפי' בלא נתרמה פטור עיי"ש. ותמי' דא"כ אמאי מקשה הירושלמי אח"כ ממשנה על ר"ל הא גם על ריו"ח קשי' כיון דאפי' בנתרמה חייבין הבעלים באחריות עד שיבוא ליד גזבר א"כ אמאי נשבעין לגזברין הא צריך להיות נשבעין לבני העיר והנה הר"מ ז"ל בפ"ב משקלים שכתב סתמא הפריש שקלו ואבד חייב באחריות עד שימסרנו לגזבר ולא מפליג כלל בין נתרמה התרומה או לא נראה דס"ל כהקרבן עדה דאפי' בנתרמה התרומה ג"כ חייב באחריות אך לפי"ז הדרא לדוכתא קושית המפורשים ע"ז דא"כ אמאי בנתרמה התרומה נשבעין לגזברים כיון דבני העיר חייבין באחריות:
<b>ונלענ"ד</b> דבאמת משום זה הוציא הר"מ ז"ל שיטתו החדשה בפירוש המשניות וביותר ביאור בה' שקלים שם דס"ל דהא דהמשנה מחלק בין קודם שנתרמה התרומ' לאחר שנתרמה התרומה היינו דוקא דמסרו בני העיר לשומר שכר ונאנס אצלו דאז ל"ש לחייב הבעלים מצד אחריות כיון דעשאו כל מה שבכוחם לעשות והו"ל כאלו מסרו ליד גזבר ולכן בנתרמה התרומה ונאנס אח"כ פטורין הבעלים משא"כ בשלחו ביד ש"ח או אפי' ביד ש"ש ונגנב או נאבד גם לאחר שנתרומה התרומה חייבין הבעלים לשלם אע"ג דמסרו לש"ש מ"מ על אחריות גניבה ואבידה חייבין כמו שאם הי' בביתם. או י"ל דטעמא דר"מ ז"ל בזה דהי' להם למוסרו לש"ש ולקנות מידו שיתחייב בגניבה ואבידה אף אם יגנב או יאבד לאחר שנתרמה התרומה ולכן הבעלים חייבין באחריות משא"כ במסרו לש"ש ונאנס באמת אחר שנתרמה התרומה דנאנס ברשות הקדש פטורין כן הוא שיטת הר"מ ז"ל למעיי' היטב. ולהנ"ל י"ל דטעמו באמת מצד דהבעלים חייבין באחריות עד שיבוא ליד גזבר:
<b>אך</b> מה שיש לעיי' עוד בשיטת הר"מ ז"ל ממ"נ אי ס"ל דהבעלים חייבין גם באחריות אונסין עד שיבוא ליד גזבר ואפי' בשנתרמה התרומה מ"מ הבעלים חייבין באחריות א"כ אכתי קשה אמאי בנתרמה התרומה פטורין אם נאנס ביד השליח וע"כ דס"ל להר"מ ז"ל דמאחריות אונסין פטורים וא"כ קשה אפי' בלא נתרמה תרומה אמאי יהיו חייבין כיון דע"כ מיירי דנאנס ביד השליח דאל"כ גם בנתרמה חייבין וע"כ דמיירי בנאנס וא"כ גם קודם שנתרמה התרומה אמאי יהי' חייבין באחריות ומה בכך דברשותם נאנס הא באחריות אונסין אין הבעלים חייבין ולומר דהר"מ ז"ל ס"ל כמו דלר"ל דס"ל דאינו חייב באחריות כלל מ"מ בשלחו ביד שליח מיגרע גרע וחייבין באחריות מצד שהי' להם להביא בעצמם ה"ה לריו"ח קודם שנתרמה התרומה חייבין בני העיר מה"ט דלא הי' להם לשלוח ע"י שליח זה דחוק בעיני. דמלבד דאני נבוך מאוד אם הפירוש בירושלמי דלר"ל חילוק בין שנאבד בביתו לבין ששלחו ע"י שליח ומסברא נראה דלמסקנת הירושלמי דלר"ל חייב משום תקנה שלא יזלזלו בהקדישות ה"ה אם נאבד בביתו חייב לר"ל להפריש אחרים מכח תקנה ועי' בזה בפירוש מהר"א פולדא נראה שנסתפק בזה ולזאת כתב שני פירושים מדברי הירושלמי אך אפי' לפי"מ דנראה מבואר מדברי מרן הכסף משנה ז"ל דלר"ל אינו חייב באחריות אלא כשנאבד מן השליח והוא ממ"ש מרן ז"ל בטעמא דר"מ ז"ל דפסק הפריש שקלו ואבד חייב באחריות עד שימסרנו לגזבר דהוא מטעם דהלכה כריו"ח לגבי ר"ל עיי"ש וא"נ דהפירוש בירושלמי דלפי האמת גם לר"ל חייב מדרבנן עכ"פ א"כ ל"צ לומר שדברי הר"מ ז"ל אתיין רק כריו"ח א"ו שמרן ז"ל סובר דבנאבד בביתו לר"ל פטור והפריש ע"י שליח מיגרע גרע מ"מ קשה בעיני לומר שזה טעמו דר"מ ז"ל בדריו"ח דא"כ הדרא לדוכתא קושי' הנ"ל דאמאי הקשה בירושלמי ממשנה רק לר"ל הא גם לריו"ח קשי' ממ"נ אי מיירי בגניבה ואבידה א"כ אפי' לאחר שנתרמה התרומה הרי הבעלים חייבין באחריות ואי דמיירי באונס א"כ גם קודם שנתרמה התרומה אמאי יהיו חייבין דבהקושי' עדיין לא ידע הירושלמי סברא זו דמצד דשלחו ע"י שליח מיגרע גרע והבן היטב כי קצרנו וסמכנו על המעיי' היטב בהסוגי' שיבין הדבר לאשורן:
<b>ואולי</b> יש לדחוק כיון דבירושלמי לעיל ס"ל לריו"ח דאע"ג דמה"ת אין נשבעין על הקדישות הכא אתי כדברי הכל משום שבועת תקנה הרי דלריו"ח הוי ידעינן סברא זו דמחמרינן בהקדש מצד תקנה שלא יזלזלו בהקדישות ולהכי לא מקשה הירושלמי על ריו"ח די"ל דלדידי' הירושלמי שפיר ידע די"ל דקודם שנתרמה התרומה אפי' בנאנס ביד השליח מ"מ הבעלים חייבין באחריות משא"כ על ר"ל מקשה שפיר דלא שמעינן לי' דסבר בזה כריו"ח. ותי' הירושלמי דגם ר"ל ס"ל כריו"ח וא"ש. ולפי"ז ירווח לן שיטת הר"מ ז"ל עפ"י הירושלמי ויצא לנו מזה עפ"י דברינו דבאמת הר"מ ז"ל ס"ל דרק באחריות גניבה ואבידה חייבים אבל לא באחריות אונסין ולכן בנאנס ביד השליח לאחר שנתרמה התרומה פטורין אמנם קידם שנתרמה התרומה אין תורמין עליהם משום דהי' להם להביא בעצמם ודו"ק בכ"ז:
<b>ועתה</b> נבוא לבאר שיטת רש"י ז"ל בב"מ (דף נ"ח ע"א) דהוא ז"ל יש לו שיטה חדשה בהך דתורמין על האבוד ומפרש דאם שלח ביד שליח ונאבד ממנו תורמין עליו וא"צ להפריש פ"א רק אם נודע להבעלים קודם שנתרמה התרומה דאז הבעלים חייבין להפריש שקל אחר ותמי' מאוד לענ"ד דנראה בסוגי' שם דמפרש כן לדעת ריו"ח עיי"ש דר' יוחנן מתרץ לה בבבלי דאתי' כר"ש דקדשים שחייב באחריותן חייב עליהן ומקשינן מהא דתורמין על האבוד ופי' רש"י ז"ל כן נראה מבואר דס"ל דגם ר' יוחנן סובר הכי דהיכא דנאבד מיד השליח ולא נודע להבעלים אז תורמין על האבוד והבעלים פטורין וזה קשיא טובא כיון דריו"ח ס"ל בהדיא הכא דעד שיבוא לידי גזבר חייבין הבעלים באחריות א"כ מאי נ"מ אם נודע להבעלים מזה שנאבד או לא סוף כל סוף יהיו הבעלים חייבין באחריות כיון שנאבד קודם שבא ליד גזבר וקודם שנתרמה התרומה וזה תמי' עצומה על שיטת רש"י ז"ל:
<b>ומה</b> שנראה לענ"ד בשיטת רש"י בשנקדים עוד להבין מה דיש לדקדק בדעת רש"י ז"ל דפירש בכל מקום דהא דתורמין על האבוד היינו בנאבד מיד השליח דוקא וקשה למה צריך דוקא שיהי' נאבד ביד שליח נימא דה"ה נאבד בביתו והוא לא ידע שנאבד כיון דתורמין על האבוד תורמין גם ע"ז ומנ"מ אם כבר נתנו לשליח או לא לכן נלענ"ד שדעת רש"י ז"ל דס"ל דהא דס"ל לר' יוחנן דהפריש שקלו ואבד חייב באחריות היינו מכח דקודם שבא ליד גזבר מהני שאלה והוי עוד כשלו ואע"ג דלא אמרי' הואיל אי בעי מיתשל עלה חשיב כשלו מ"מ כבר ביארנו במקום אחר דגם ברשות הקדש אינו ואינו עליו אלא תורת איסור קודש אבל ממון של הקדש אינו כ"ז דמהני שאלה ומעתה נראה דה"ה בנתנו ביד שומר להוליכו לגזבר ג"כ ל"מ שאלה כמו שכתבו הפוסקים דהיכא דיצא מרשותו לרשות אחר שוב לא מהני שאלה ושוב הוא ברשות ההקדש ושוב אינו חייב באחריות ולכן פירש רש"י שפיר דהא דתורמין על האבוד היינו רק בנתנו לשליח ונאבד ממנו אבל בנאבד בביתו אין תורמין עליו כיון דלא נאבד עדיין ברשות הקדש. ומעתה ממילא א"ש מה שהקשינו על רש"י ז"ל דהאיך תורמין על האבוד הא הבעלים חייבין באחריות ז"א דלרש"י ז"ל בבא ליד השליח מיקרי בא ליד גזבר ושוב אינו חייב באחריות לריו"ח ולכן בלא נודע להבעלים תורמין עליו רק בנודע להבעלים קודם שנתרמה מחייבין את הבעלים להפריש אחר וזה רק מתקנא ולא מדינא:
<b>ולפי"ז</b> צ"ל הא דהקשה הירושלמי רק על ר"ל ולא הקשה גם על ריו"ח כיון שביארנו דאינו חייב באחריות בבא ליד גזבר אפי' קודם שנתרמה התרומה כנ"ל וא"כ קשה גם על ריו"ח אמאי קודם שנתרמה התרומה חייבין להפריש אחרים וצ"ל דהגמ' ידע מזה דקודם שנתרמה התרומה חייב עכ"פ להפריש מצד תקנה משא"כ לר"ל דס"ל דאפי' בנאבד בביתו ולא שלח כלל א"ח באחריות א"כ לא מסתבר דשלח ביד שליח מיגרע גרע וע"ז השיב הירושלמי דחייב משום תקנה כנ"ל נכון לפרש דברי הירושלמי לשיטת רש"י ז"ל ויצא לנו מזה דשיטת רש"י והר"מ ז"ל חלוקין מהקצה אל הקצה דלהר"מ ז"ל אפי' בנתרמה התרומה ונאבד מיד השליח חייבין הבעלים באחריות מדינא עד שיבוא ליד גזבר דוקא ושיטת רש"י ז"ל דאפילו קודם שנתרמה התרומה אם נאבד מיד השליח היינו נאבד מיד הגזבר ושוב ליכא חיוב אחריות מדינא לבד אם נודע להבעלים קודם שנתרמה התרומה אין תורמין עליהם וזה רק מכח תקנה וזה ברור ומוכרת בדעת רש"י ז"ל:
<b>אמנם</b> כ"ז לשיטת רש"י והר"מ ז"ל אמנם לשיטת התוספות נראה דהדברים כפשטן דהתוס' מפרשין דתורמין על האבוד היינו רק בנאבד מיד הגזבר אבל אם נאבד קודם לכן אין תורמין עליו רק אם הוא עוד ביד השליח אז תורמין עליו ואז אפי' אם נאבד אח"כ ברשות הקדש נאבד עיי"ש נראה מזה דהתוס' ס"ל דפלוגתת ריו"ח ור"ל היינו קודם שנתרמה התרומה דלריו"ח חייב באחריות עד שבא ליד גזבר לכן בנאבד מקודם כיון דהבעלים חייבין באחריות לריו"ח אין תורמין עליו אמנם לר"ל דס"ל דאפי' בלא בא ליד גזבר ג"כ שוב אין הבעלים חייבין באחריותן נראה דגם התוס' מודים דתורמין על האבוד אפי' ביד השליח אמנם מפני דהלכה כריו"ח ולדידי' שפיר ליכא לפרש תורמין על האבוד אלא כשבא ליד הגזבר אבל על הגבוי תורמין וכיון שתורמין ה"ה ברשות הקדש ואפי' נאבד אחר כך אין הבעלים חייבין באחריות זה הוא שיטת התוס' ז"ל ולשיטתם ז"ל דברי הירושלמי מתפרשין בלי שום דוחק וקושית הירושלמי ממתניתין רק לר"ל דלריו"ח לק"מ דשפיר יש חילוק בין קודם שנתרמה התרומה לאחר שנתרמה התרומה:
<b>והנה</b> בלימוד התלמידים אמרנו להביא קצת ראי' לשיטת רש"י ז"ל בהא דתורמין על האבוד דהנה יש לדייק בסוגי' דב"מ שם דמקשינן על ריו"ח דתי' הא מני ר"ש הוא דהתינח קודם שנתרמה התרומה אלא לאחר שנתרמה התרומה הא קדשים שא"ח באחריותן נינהו ותי' אלא אמר ר' אלעזר שבועה זו תקנת חכמים היא שלא יזלזלו בהקדישות מבואר מדברי הגמ' דר"א דחי לגמרי דברי ריו"ח ולכאורה צ"ב אמאי ל"נ דבאמת אתי' כר"ש ולכן א"ש הך דנשבעין לבני העיר והא דקתני נשבעין לגזברים הוא מתקנת חכמים ועיי' בזה בירושלמי נראה דשני התירוצים אחד הן אמנם מגמ' דילן מבואר להיפך דר"א דחי לגמרי תירוץ ריו"ח וצריך מובן למה. אמנם לדעת רש"י ז"ל י"ל דהנה כבר ביארנו בתשו' לח"א לתרץ מה שקשה מסוגי' על שיטת הקצוה"ח ז"ל בסי' שפ"ו דמחזק דברי הצ"צ דהא דס"ל לר"ש דבר הגורם לממון כממון דמי היינו דוקא בליתא בעינא אבל באיתא בעינא מודה ר"ש דלאו כמ"ד א"כ מה תי' ריו"ח דאתי' כר"ש הא מבואר בר"מ ז"ל פ"ב משכירות דמפקיד הקדש ואח"כ נעשה חולין ליכא חיוב שמירה דבעינן שתחילתו וסופו יהי' הקדש א"כ הכא הא כ"ז דאיתא בעינא הוי הקדש וא"כ אמאי חייבין השומרים לשלם אך באמת לק"מ כיון דחיוב השמירה הוא כשיגנב או יאבד ואז תמיד יהי' חולין כיון דהבעלים חייבין באחריות וא"כ שפיר הוי חולין לענין קבלת שמירה וזה פשוט והארכנו בזה בתשובתינו ואכ"מ:
<b>אך</b> לפי"ז יקשה דזה דוקא א"נ כשיגנב או יאבד תמיד חייבין משא"כ כיון דקיי"ל דכשנתרמה התרומה אם אז נאבד פטורין א"כ שוב אינו ברור דיהי' חולין כשיגנב או יאבד א"כ שוב ל"ה חולין. אך באמת ז"א כיון דהקבלה שיתחייבו בתשלומין הוא כשיגנב או יאבד קודם שנתרמה התרומה דוקא וא"כ שפיר הוי כמתחייב עצמו לשמור חולין. אך זה דוקא לשיטת תוס' דהא דמשנתרמה התרומה דתלי' בשעת גניבה משא"כ לדעת רש"י ז"ל דאפי' כשנגנב או נאבד קודם שנתרמה התרומה ג"כ אין הבעלים חייבין באחריות כ"ז שלא נודע להבעלים ותורמין עליהם א"כ כשינגב או יאבד ג"כ הוי הקדש עד שעת הידיעה לבעלים ושוב לא חל עליהם חיוב שומרים כלל כיון דבשעת אבידה ג"כ אינו עוד חולין כיון דאז אין הבעלים חייבין עוד באחריות וא"כ באמת צ"ל דקושית הגמ' הוא דכיון דלאחר שנתרמה התרומה אין הבעלים חייבין באחריותן שוב אף קודם שנתרמה לא נוכל לחייב השומרים מצד קדשים שחייבין באחריות ושפיר מוכרח ר"א לומר דכל השבועה תקנת חכמים היא ונדחה לגמרי תי' ריו"ח מהלכה ועיי' היטב בזה:
<b>ג</b><b>) (</b><b>ל'</b> <b>י"ט</b><b>)</b> <b>ורחצו</b> אהרן ובניו ממנו את ידיהם ואת רגליהם וברש"י ז"ל בב"א מקדש הי' ידיו ורגליו וכתב בגור ארי' ז"ל בזה"ל דאל"כ אין לרחוץ הידים תחילה ואח"כ הרגלים כמשמעות הכתוב ורחצו ידיהם ורגליהם דמעלין בקודש ולמה אמר ורחצו ידיהם ורגליהם והו"ל להקדים הרגל ואח"כ היד כמו שהוא עושה בתפילין שמעלה בקודש אלא כאחת הי' מקדש עכ"ל מבואר מדברי רבינו הגדול ז"ל דלפי פשוטו של מקרא כיון דצריך כסדרן צריך ידים תחלה אך משום דא"א משום דמעלין בקודש ול"מ ע"כ צריך בב"א. ולכאורה צ"ע איך נוכל מסברא לעבור על פשוטו של הציווי דילמא הכא אמרה תורה דהמעלה יותר יקדש בתחילה והרי גבי טהרת מצורע כתוב ג"כ בתוה"ק בוהן ידו הימנית ובוהן רגלו הימנית וקיי"ל באמת להלכה דצריך כסדרן ועיי' בר"מ ז"ל פ"ד ממחוסרי כפרה ה"ב. וכנראה דרבינו ז"ל סובר דבת אחת הוי כסדרן לכן כיון דהסברא נותנת דמעלין בקודש ואין מורידין אמרי' דיעשה בב"א דעכ"פ לא יהי' הורדה ומצות התורה קיים וצ"ע:
<b>ובעיקר</b> הענין לכאורה עלה בדעתי מה דפשיטא להו לחז"ל דצריך לקדש כאחת כיון דקיי"ל דצריך כלי שרת לקידוש ידים ורגלים וקיי"ל דכלי שרת אין מקדשין אלא כשיעור א"כ הכא כיון דהמצוה לקדש ידים ורגלים אם כן ידים גרידא או רגלים גרידא הוי כח"ש ולא נתקדשו ע"י הכ"ש לכן צריך דוקא שיתקדשו הידים ורגלים בב"א ונפ"מ בפרה אדומה דל"צ קידוש בכלי שרת שוב ל"צ כאחת וגם לפי דעת המהר"ל ז"ל דהוא משום טעם דמעלין בקודש ולא מורידין ג"כ ל"ש בפרה דא"צ בכלי קודש וא"כ י"ל דשוב צריך כסדרן מקודם ידים ואח"כ רגלים ועיי' ברע"ב ז"ל פ"ד דפרה מ"א ושלא רחץ ידים ורגלים ובתוס' יו"ט שם וכתבנו בחידושינו שם ואכ"מ:
<b>ועיי'</b> ברמב"ן ז"ל סוף פסוק ורחצו אהרן ובניו שכתב בזה"ל והרחיצה הוא המצוה אבל הכיור צוה בו להזמנה ואינו מעכב. ולא מצוה. כי ביוה"כ כה"ג מקדש ידיו ורגליו מקיתון של זהב שהיו עושין לכבודו אבל למדנו מן הכיור שצריכה כלי עכ"ל. והנה מ"ש רבינו ז"ל דאינו מעכב מבואר בזבחים (דף כ"א ע"ב) אבל מ"ש דאינו מצוה ג"כ הנה מדברי רבינו הר"מ ז"ל פ"ה מביאת מקדש הלכה י' מבואר דמצוה לקדש ממי הכיור עיי"ש. וראית הרמב"ן ז"ל מקיתון של זהב ביוה"כ לכאורה עלה בדעתי די"ל דהר"מ ז"ל לשיטתו ס"ל דאינו ראי' מזה דהנה הר"מ ז"ל פ"ה מביאת מקדש הי"ג שם פסק דשיעור כיור כדי לקדש ד' כהנים שנאמר אהרן ובניו והי' אהרן ואלעזר ואיתמר ופנחס עמהם ותמה מרן ז"ל בכסף משנה הא בשבעת ימי המילואים הי' גם נדב ואביהוא וראיתי בתשו' חת"ס או"ח סי' קע"ג שכתב לתרץ דס"ל לר"מ ז"ל דבימי המילואים שנאמר בהם רחיצת כל גופם לא הי' צריך קידוש ידים ורגלים וביוה"כ הי' מצוה יתירה לטבול ולקדש ובאמת אינו חייב מיתה ביוה"כ אם עבד בלא קידוש כמו"ש הרמב"ם עצמו נמצא התחלת תשמיש הכיור הי' ביום ב' אחר ח' למילואים ואז כבר מתו נדב ואביהוא עכ"ל ולפי"ז הר"מ ז"ל לשיטתו שפיר ס"ל דהיכא דצריך קידוש יו"ר לעכב המצוה בכיור דוקא ויוה"כ שאני דלא הי' מעכב הקידוש כלל איברא דלקושטא דמילתא ז"א ולא מצאתי כלל בר"מ ז"ל דין זה דקידוש יו"ר ביוה"כ אינו מעכב וברור הדבר להיפך דהר"מ ז"ל ס"ל דקידוש ראשון מעכב כמו בכל יום רק דבשאר הקידושין והטבילות כיון דאינן שוין תמיד לכן אינן מעכבין וזה מבואר למעיי' בר"מ ז"ל פ"ה מכלי המקדש הלכה ז' ובהלכות עבודת יוה"כ פ"ב ה"ג ודברי החת"ס צע"ג בזה:
<b>ואם</b> אמנם כי יש לקיים דבריו דבמילואים לא הי' צריך קידוש, ידים ורגלים מטעם אחר לפמ"ש הר"י מאורליינש בתוס' מס' עכו"ם (דף ל"ד ע"א) ד"ה במה שימש משה שכתב דבז' ימי המילואים כיון שמשה רבינו העמיד המשכן ופרקו הי' דינו כבמה ולא הי' צריך בגדי כהונה א"כ נראה פשוט דה"ה דל"צ קידוש ידים ורגלים אמנם במ"ש בדעת הר"מ ז"ל דקידוש הראשון אינו מעכב ביוה"כ בזה דבריו תמוהין כנ"ל וא"כ הדרא לדוכתא קושית הרמב"ן ז"ל על הר"מ ז"ל:
<b>איברא</b> דבאמת עיקר דברי הרמב"ן ז"ל תלי' בפלוגתת אמוראי בירושלמי דיומא פ"ד סוף הלכה ה' דפליגי ר' יונה ור"י אי גם קידוש הראשון של כה"ג ביוה"כ הי' מן הקיתון של זהב ור' יונה ס"ל באמת חוץ מקידוש הראשון שהי' צריך מן הכיור נראה מזה דס"ל באמת כיון דהקידוש הראשון הי' מעכב הי' צריך להיות מן הכיור [ועיי"ש היטב בסוף דברי הירושלמי מתניתא פליגא על ר"י הכיור והכן מעכבין פתר לה מקומה מעכב ובמפורשים שם ומ"ש בפרשת תרומה אות ג' ובפרשת פקודי אות א'] אך מסתימת דברי הר"מ ז"ל בפרק ב' מהלכות עבודת יוה"כ נראה דס"ל דגם הקידוש הראשון הי' מקיתון של זהב ועיי' בזה בהגהות מים חיים להפר"ח בהלכות עבודת יוה"כ שם:
<b>ואיידי</b> דאיירי בענין זה ארשום פה מה שנתעוררתי מכבוד הגאון בעל חלקת יואב שליט"א בשולי מכתבו הנדפס בסוף פרשת ויצא בהא דמבואר ביומא ובמס' זבחים (דף י"ט ע"ב) דראב"י ס"ל דקידוש ידים ורגלים צריך להיות כשהוא לבוש כיון דכתיב בגשתם אל המזבח צריך שלא יהי' מחוסר אלא גישה משא"כ כשאינו לבוש ה"ה מחוסר לבישה וגישה והקשה דלפי"ז דלדעת הסוברים דהיכא דמחוסר פוסל גם באמצע פוסל מחוסר ובגט דמחוסר בין כתיבה לנתינה ג"כ פוסל אע"ג דבשעת כתיבה לא הי' מחוסר א"כ למה לי הכלל דכל המטיל מים טעון קידוש ידים ורגלים ת"ל דלא הי' לבוש אז בבגד"כ וא"כ נפסל הקידוש הראשון משום מחוסר לבישה וצריך ממילא קידוש אחר. אלו דבריו במכתבו אלי:
<b>והנה</b> בפשיטות לא אדע אמאי לא הקשה דעדיפא מינה בהא דקיי"ל דחמש טבילות ועשרה קידושין ביוה"כ אין מעכבות והוא מבלי חולק וכ"ע מודים בזה דאינו מעכב אלא קידוש ראשון וקשה אמאי הא כשפושט אח"כ הבגדי זהב ולובש הבגדי לבן הרי הוא מחוסר לבישה וא"כ נפסל הקידוש ושוב צריך קידוש אחר ועכצ"ל דאע"ג דמחוסר פוסל גם באמצע מ"מ זה דוקא קודם עבודה ראשונה שעליו הי' הקידוש שפיר אמרי' דכמו דצריך דבעת הקידוש יהי' לבוש ה"ה דאם פשט אח"כ בגדיו קודם שקרב לעבודה ג"כ הקידוש נפסל אבל אחר שעשה עבודה ראשונה דשוב א"צ קידוש אחר לבו ביום אם לא הסיח דעתו מקידוש הראשון שוב אינו פוסל בו אם פשט את הבגדים כיון דהקידוש הראשון כבר נגמר ועשה עבודה מיד אח"ז א"כ מאי קשי' לי' מהא דתנא כל המטיל מים טעון קידוש ידים ורגלים דמיירי אפי' אחר שעשה עבודה הראשונה דאז ברור הדבר דאינו פוסל מחוסר לכ"ע וראי' ברורה לזה דהרי לדעת הר"מ ז"ל כל כהן שלובש בגדי כהונה שלא בשעת עבודה לוקה משום כלאים א"כ לראב"י יהי' צריך בכל פעם כשהולך לעשות עבודה קידוש אחר כיון דהקידוש הראשון נפסל משום שהי' מחוסר לבישה וע"כ כנ"ל דאפי' א"נ דמחוסר באמצע ג"כ פוסל מ"מ זה דוקא קודם עבודה ראשונה אבל לאחר עבודה ראשונה שוב אינו בגדר מחוסר כלל דנהי דכ"ז דל"צ קידוש אחר הוא משום שלא הסיח דעתו מ"מ ברור הדבר דפעולת הקידוש אינו נמשך כל היום שנאמר אח"כ דהוי מחוסר. וכנראה שדעת הגאון שיחי' הוא כיון דחזינן דהיסח הדעת פוסל וצריך קידוש אחר ע"כ דהקידוש הראשון צריך על כל היום ולכן אי נימא דמחוסר באמצע הוי מחוסר צריך שיפסל גם אח"כ והא דאינו פוסל י"ל משום דאמת כ"ז דדרשינן בגשתם אל המזבח מי שאינו מחוסר אלא גישה היינו רק למצוה ולא לעכב דכללא הוא דבקדשים בעינן שינה עליו הכתוב לעכב ולפי"ז ל"ק מהא דאין מעכבין עשרה קידושין ביוה"כ מצד מחוסר כיון דגם מצד מחוסר הוא רק למצוה ולא לעכב אך לפי"ז ל"ק קושית הג' שיחי' גם ממטיל מים דנפ"מ דמצד מטיל מים הוא לעיכוב ועבודתו פסולה משא"כ מצד מחוסר ובלא"ה נראה עיקר כמו"ש דמוכרח דאחר עבודה הראשונה אינו פוסל מחוסר וזה מוכרח לדעת הר"מ ז"ל דכהנים שלבשו בגד"כ שלא בשעת עבודה לוקין משום כלאים וגם מהא דשקלי וטרי ביומא (דף ס"ט ע"א) אי בגדי כהונה ניתנו ליהנות מהם ודעת ר"ת בתוס' קידושין (דף ס"ו) דאפי' לפי האמת דבגד"כ ניתנו ליהנות מהם היינו רק בשעת עבודה אבל שלא בשעת עבודה ממש אסור ללכת בבגדי כהונה וא"כ לא משכח"ל כלל דבר זה שלא יהי' צריך קידוש ידים ורגלים בכל השנה אלא פעם אחת אלא וודאי כדאמרן. ויש להאריך עוד בזה ואכ"מ. ובעיקר הסברא דמחוסר יבואר עוד אי"ה בארוכה:
<b>ד</b><b>)</b> <b>בהוריות</b> (דף י"ב) ת"ר כשמן הטוב וכו' כמין שני טיפי מרגליות וכו' ועל דבר זה הי' משה דואג שמא מעלתי בשמן המשחה יצאתה בת קול כטל חרמון וכו' ועדיין הי' אהרן דואג שמא משה לא מעל ואני מעלתי יצאתה בת קול מה טוב ומה נעים שבת אחים גם יחד וכו'. והנה דברי הגמרא הקדושה צ"ב דמקודם הי' דואג משה רבינו ואח"כ דאג אהרן ומה הי' הספק בזה:
<b>וראיתי</b> לרבינו הגדול בעל הפלאה זצ"ל בספרו פנים יפות שכתב לפרש דברי הגמ' כיון דשמן המשחה הוא קה"ג ואינו יוצא לחולין ע"י מעילה וא"כ לית בי' מעילה כ"א בנהנה וא"כ הי' מ"ר מסופק אם אמרי' זה נהנה וזה מתחייב ואם אמרי' גם בז"נ וז"מ יש שליח לד"ע מ"ר מעל בשמן המשחה אמנם אח"כ כשיצאתה בת קול שמ"ר לא מעל חשב אהרן דילמא הוא מה"ט דז"נ וזה מתחייב לא אמרי' וא"כ הוא מועל לכך דאג אהרן שהוא מעל בשמן המשחה ואע"ג דלכאורה יש לעיי' דאיך אפשר לומר דז"נ וזה מתחייב לא אמרי' במעילה יש שליח לד"ע הא כתיב בתוה"ק בהדי' ואשר יתן ממנו על זר ונכרתה הרי מבואר דאמרינן ז"נ וז"מ. וי"ל דהתוס' ס"ל דשמן המשחה כשבא על גופו של זר נתחלל מקדושתו ולכן חייב הנותן מצד שמחלל מקדושתו או די"ל דאינו נתחלל והחיוב מצד נהנה ובזה נסתפק אהרן אתד"ק:
<b>והנה</b> בוש אנו מלומר על רבינו הגדול שאשתמיט לי' גמ' ערוכה בלי שום חולק בכריתות (דף ז' ע"א) תנא ר"ח קמי' דרבא מניין לכה"ג שנטל משמן המשחה שעל ראשו וסך במעיו שהוא חייב שנאמר על בשר אדם לא יסך. ומקשינן מ"ש מתרומה ותרצינן גבי שמן המשחה כתיב בי' כי נזר וגו' שמן המשחה קריי' רחמנא דאע"ג דאיתא עליו לא אתחיל וכן פסק הר"מ ז"ל וא"כ מבואר דבשמן המשחה לא נתחלל מקדושתו ולומר דסיכת איסור מיגרע גרע ואם סך על זר נתחלל מקדושתו והחיוב משום זה אין סברא כלל דהרי גם בתרומה דגלי בי' קרא דמתו בו כי יחללוהו דנתחללה התרומה מ"מ נסתפק המל"מ בפי"א מהלכות תרומות הלכה ח' דהיינו דוקא בנתחללה היתר אבל בנתחללה באיסור א"י לחולין עיי"ש וכתבנו מזה במק"א באריכות ואכ"מ. וא"כ בשמן המשחה דגלי קרא דאפי' בהיתר לא נתחלל מכ"ש דלא נתחלל בנתינה באיסור. ומה שהקשה הגז"ל דא"כ אמאי מתחייב הנותן הא הוי זה נהנה וז"מ תמהני מאוד מנ"ל להגז"ל דהחיוב שעל הנותן הוא מצד שחבירו מעל ע"י הנאה שלו הא י"ל דגזה"כ הוא דאם נותן ממנו על זר חייב הנותן ולא מצד שנהנה בו הזר וראי' ברורה לזה ממה דצריך קרא דעל בשר אדם לא יסך למעט דהסך את המתים פטור דלאו אדם מיקרי וכן מבואר בר"מ ז"ל וקשה ת"ל כיון דאינו נהנה מהסיכה דמת אינו נהנה וכיון דלא נתחללה ג"כ בקדושת הגוף א"י לחולין א"כ אין בו מעילה וא"כ ממילא פטור הנותן א"ו דאין חיוב הנותן מצד שחבירו מעל בשמן המשחה רק דגזה"כ הוא דהנותן ממנו על זר חיי"כ:
<b>ולכאורה</b> עלה בדעתי דאפי' א"נ דשמן המשחה כשנתנו על זר לח נתחלל מקדושתו מ"מ כשנתנו על מת דנטמא השמן בטומאת מת ונפסל י"ל דלכ"ע נתחלל מקדושתו ושפיר צריך קרא דא"ח כרת. אך לקושטא דמילתא יש להסתפק אם שמן המשחה נטמא בטומאת מת אם לא הוי בכלל משקין בית מדבחי' וכמו דיין ושמן של מנחות אינן נטמאין ה"ה שמן המשחה. ויש לדחות דטומאת עצמן יש להן אך מ"מ א"י אם נתחלל השמן עיד"ז ועוד קשה לי להיפך א"נ דבאמת כשנתן על מת נתחלל השמן א"כ מה בכך דאינו עובר על הקרא דעל בשר אדם לא יסך דמת לאו אדם הוא אמנם מ"מ אמאי לא יתחייב בו משום מעילה אלא ע"כ דאינו נתחלל ונהנה ג"כ ל"ש כיון דמת אינו נהנה א"כ אפי' א"נ דזה נהנה וזה מתחייב ג"כ אמרינן במעילה מ"מ ל"ש מעילה מה"ט רק דסד"א דחייב משום ונתן על זר קמ"ל דלאו אדם מיקרי וא"ח עליו גם משום לאו דשמן המשחה וא"כ מבואר דחיוב דשה"מ אינו משום מעילה כלל:
<b>ונראה</b> לענ"ד שזה כוונת רבינו היראים ז"ל בסי' של"ג שהביא דברי הגמ' דכריתות הנ"ל לענין סיכת שמן המשחה דבהמה וכלים ומת ועכו"ם וכתב על עכו"ם הטעם דלאו אדם נינהו ואח"כ כתב ומתים לאו בני סיכת שמן נינהו שאינו אלא להתענג. והוא תמי' שכתב טעם אחר ממה שנאמר בגמ' וכבר ישב על מדוכה זו ידידי הגאון בעל בית האוצר שליט"א ורוצה להוכיח שדעת היראים ז"ל דמת איקרי אדם רק דאינו בגדר סיכה כיון דאינו אלא להתענג ולענ"ד נראה כדאמרן דהיראים מודה דמת לאו אדם איקרי אך קשי' לי' דנהי דא"ח מצד לאו דשמן המשחה עכ"פ יהי' חייב משום מעילה וס"ל דזה נהנה וזה מתחייב חייב גבי מעילה ולכן כתב דבמת ל"ש נהנה והסברא נותנת כן דמלבד איסור המיוחד שיש בשמן המשחה לאסור בו סיכה הן על עצמו הן על אחרים איכא גם איסור מעילה כמו בכל הקדש דאית בי' מעילה וכמו דאמרי' בסוגי' הנ"ל שמא מעלתי בשמן המשחה נראה דיש איסור מעילה ג"כ ויש להביא ראי' לזה מגמ' הנ"ל דפשיטא לסוגי' דש"ס מבלי חולק דכה"ג שנטל משמן שעל ראשו וסך במעיו שחייב משום שנאמר על בשר אדם לא יסך וקשה הא ר"י ס"ל דהסך לכהנים ולמלכים פטור דבעינן זר מעיקרא א"כ אמאי חייב הכא ומנ"מ אי סך בעצמו או שסכו אחר לכן נראה דכוונת הגמ' דחייב מצד מעילה דאיסור זה איכא תמיד ופירוש הגמ' הוא כיון דכתיב אשר יסך על בשר אדם מ"מ היינו משום דחזינן בשמן המשחה דאיסור סיכה הוא דאורייתא ולא כמו תרומה דהוא רק איסור דרבנן כדעת ר"ת בתוס' יומא (דף ע"ז) עיי"ש וכיון דהכא איסור סיכה דאורייתא נמי דהכא אין לחייב מצד לאו דשמן המשחה כיון דלא הוי זר מעיקרא אבל עכ"פ חייב משום מעילה וכמו כל הזיד במעילה דפליגי רבי וחכמים אי הוי במיתה או באזהרה וא"כ דעת רבינו בעל הפלאה ז"ל שס"ל דאיסור דשה"מ משום מעילה נגעה בה ואין אופן אחר שיתחייב הנותן כ"א או משום שמחללו מקדושתו ע"י הנתינה או משום דחבירו נהנה ואמרי' ז"נ וזה מתחייב זה צע"ג לענ"ד מנ"ל זאת ובפשיטות נראה כדאמרן:
<b>אמנם</b> כן במה שכתבנו דנראה דבשמן המשחה מלבד איסורו המיוחד שיש בו יש בו משום מעילה בהקדש ג"כ אע"פ שנראה כן מסברא דלמה יגרע שמן המשחה מכל דבר הקדוש לגבוה קדושת הגוף דיש בו מעילה מ"מ פירוש הגמ' דהא דכה"ג שנטל משמן המשחה שעל ראשו וסך בבני מעיו שהוא חייב משום דכתיב על בשר אדם לא יסך מ"מ נראה דהוא משום איסור זה דעל בשר אדם לא יסך ולא משום מעילה וחילוק הוא בין נתינה לסיכה דבסך את חבירו החיוב הוא מדכתיב ואשר יתן על זר אמרי' דלר"י אינו חייב כ"א בזר מעיקרא אבל בסך למלכים וכהנים אינו חייב הנותן אבל הסך בעצמו דחיובו מדכתיב על בשר אדם לא יסך ואדם כולל כל האנשים אפי' כהן ומלך ג"כ ולכן לענין סיכת עצמו אין נפ"מ בין זר מעיקרא או לא וחייב משום קרא זה דעל בשר אדם לא יסך ודבר זה מתורת משה למדתיו ה"נ רבינו הרמב"ם ז"ל שכתב בפ"א מכלי המקדש הלכה ו' בזה"ל אחד הסך עצמו ואחד הסך את אחרים שנאמר ואשר יתן ממנו על זר עכ"ל מבואר להדי' מדה"ק דסך אחרים מיקרי נתינה ואינו בכלל לאו דעל בשר אדם לא יסך דזה נאמר על סך עצמו ואעפי"כ לענין פטור דבהמה וכלים ילפינן מדכתיב על בשר אדם למעט בהמה דילפינן נתינה מסיכה ובה"י כתב הרמב"ם ז"ל הנותן משמן המשחה ע"ג כהן גדול או ע"ג מלך שכבר נמשחו פטור שנאמר ואשר יתן ממנו על זר ואין אלו זרים אצלו אבל הסך ממנו אפי' למלך וכה"ג חייב שנאמר על בשר אדם לא יסך כל אדם במשמע וכה"ג שנטל שמן מראשו וסך במעיו חיי"כ והוא שיסוך ממנו כזית עכ"ל. הנה מרהיטת לשונו הזהב נראה לכאורה דס"ל לרבינו ז"ל לחלק בין נתינה לסיכה דסך חייב אפי' הסך את המלך משא"כ נותן אינו חייב כשנותן על המלך אמנם לדעתי א"א לומר כן בדעתו ז"ל דהרי מבואר להדיא בהלכה ו' הנ"ל דסך אחר היינו נותן:
<b>ולכן</b> נראה ברור דפירוש הדברים בר"מ ז"ל דחילוק הוא בין סך אחרים דזהו בכלל נותן ואינו חייב אלא בזר מעיקרא אבל בסך עצמו חייב תמיד ומ"ש הר"מ ז"ל אפי' למלך הלמ"ד הוא ט"ס והכוונה אפי' מלך שסך את עצמו משמן המשחה שבכלי חייב ואח"כ כתב רבותא יותר גדולה דגם על שמן שבראשו חיי"כ מצד סיכת שמן המשחה ולא אמרינן דכבר נתחלל אבל הסך אחרים זהו בכלל נותן כמבואר בר"מ ז"ל הלכה ו' וא"ח אלא בזר מעיקרא. וחפשתי בספרים וראיתי שהגאון בעל מנ"ח ז"ל לא הרגיש בזה וס"ל דחילוק הוא בין נותן לסך אמנם בספר הר המורי' על הר"מ ז"ל בהלכה י' כתב כדברינו ואם כי לא הכריח הדבר כמו שכתבנו אבל הדבר ברור לענ"ד בדעת הר"מ ז"ל כמו שיראה כל מעיי' בצדק:
<b>ועפי"ז</b> מה מאוד ינעם לפרש דברי הברייתא הנ"ל דמתחילה הי' משה דואג שמא מעלתי בשמן המשחה ואח"כ כשיצאתה בת קול שהוא לא מעל דאג אהרן שמא הוא מעל בשמן המשחה שאינו מובן לכאורה ועפ"י הנ"ל א"ש מאוד דמ"ר הי' מסופק אי בעינן זר מעיקרא דוקא וא"כ הכא א"ח אפי' אם נתן ביותר מכשיעור כיון דאז החיוב למושחו אינו בגדר זר אצלו וא"ח על הנתינה א"ד דחייב אם נותן יותר ממה שצריך ויצאתה בת קול דפטור ועדיין הי' אהרן דואג דילמא משה אה"נ דאינו מועל משום דהנותן א"ח כ"א בזר מעיקרא אבל הוא עצמו מועל כיון דתמיד השמן הולך וחוזר בזקנו הוי כמו סך בשמן המשחה דחייב ולכן יצאתה בת קול דגם אהרן לא מעל וי"ל עוד בזה אפי' לר"מ דס"ל דאפי' הנותן חייב מ"מ אהרן הי' דואג שמא משה לא מעל משום דלא הי' אלא כשני טיפין מרגליות והנותן א"ח אלא בכזית וא"כ מ"ר לא מעל אבל אהרן דחייב משום סך א"כ לדעת הראב"ד ז"ל דסיכת איסור גם כן בכ"ש א"כ חייב משום מעילה וע"ז יצאתה בת קול דגם אהרן לא מעל ומ"ר מסופק הי' דמעל בשמן המשחה דדילמא הלכה כר"מ דגם נתינה בכ"ש. הכלל שדברי הגמ' מתפרשת בטו"ט לפימ"ש לפרש דברי הר"מ ז"ל דסך את אחרים הוי תמיד בכלל נותן וסך את עצמו בכלל סך וידעתי שכמה מגאוני קמאי לא נחתו לזה. ועיי' במנ"ח בשם הבאר שבע ז"ל שכתב דסך לבהמה וכלים דוקא סך אבל נותן חייב ולפי דברינו אין מקום לדבריו כלל ובאמת המנ"ח כתב ג"כ דליתניי' לדבריו כמו שנראה מסתימת דברי הר"מ ז"ל ונדחק בטעמו של דבר אמנם לפי"מ שביארנו א"ש הכל בס"ד:
<b>ונחזור</b> למה שכתבנו לחקור אי איכא איסור מעילה ג"כ בשמן המשחה או דאיסורו זה הוא משום מועל בקודש ובכ"מ אמרה תורה דמעילה הוא בכזית או בפרוטה והכא פליגי ר"מ ור"י אי הוי בכזית או בכ"ש וי"ל דפלוגתתם כיון דחזינן דכמה נסים נעשה בשמן המשחה דנתרבה כ"כ דנמשחו בו אהרן ובניו ומשכן וכלים וכולו קיים לעת"ל הרי שברכה יש בשמן המשחה שבמעט ממנו יכול לסוך הרבה א"כ י"ל דלכן הכא השיעור בכ"ש אף א"נ דהאיסור הוא משום מעילה ועיי' בהוריות (ד' י"ב) פלוגתת ר"י ור"י. אמנם במנ"ח ראיתי שכתב בפשיטות דהוא איסור אחר ויש בו מעילה ג"כ אמנם איסור זה דנתינה על זר אינו מכח איסור מעילה ובזה פליגי ר"מ ור"י הן במלכים וכהנים הן בשיעור אבל בענין מעילה לא מיירי הסוגי' כלל ופשוט דדינו ככל הקדש דשייך בי' מעילה:
<b>והנה</b> אם אמנם כי כתבנו לעיל שכן הסברא נותנת מ"מ יש לעיי' בו אם שייך מעילה בשמן המשחה לבד איסורו המפורש בו לפי"מ דמבואר בתרגום יונתן בפרשת ויקהל בקרא דוהנשיאים הביאו וגו' ואת הבושם ואת השמן למאור ולשמן המשחה דהיינו עננים הביאו הכל מגן עדן וכן כתב במדרש תנחומא א"כ י"ל לפימ"ש הרמב"ן ז"ל דאע"ג דחצר הקדש קונה להקדש מ"מ לית בי' מעילה דמעילה אינו אלא בדבר הקדוש ע"י אדם אבל מה שנתקדש מאליו א"ב מעילה א"כ ה"נ כיון דירד הכל משמים והי' בו קדושה עצמיות א"כ י"ל דאין בו מעילה כלל אלא איסור שאמרה התורה דלא יתן על זר ועל בשר אדם לא יסך אבל שיהי' חייב קרן וחומש ואשם כמו בכל מועל בהקדש ל"ש בשמן המשחה ואע"ג דמבואר בברייתא הנ"ל הלשון מעילה בשמן המשחה היינו דמשתמש בהקדש שלא לקי רק מיקרי מועל בהקדש אבל שיתחייב בו משום מעילה צריך ראי' א"נ כפירוש הת"י והמדרש תנחומא אך יש לדחות לפימ"ש בפירוש יונתן שם ששניהם אמת דהעננים הביאו הכל מגן עדן ולקחו הנשיאים והביאו למשה נראה דהי' בהם כח הקדש של הנשיאים ושוב יש בהו מעילה. ויש לעיי' עוד מטעם אחר לפי"מ דמבואר בר"מ ז"ל פ"ו מהלכות מעילה הלכה א' דבדבר שדרכו ליפגם אינו מועל בנהנה גרידא כ"א שיפגום ג"כ ויהנה בו עיי"ש והנה שמן הוא דבר שדרכו ליפגם וא"כ אינו מועל בנהנה גרידא רק אם פוגם מהקדש ג"כ ומעתה בשמן המשחה שנראה שאינו נחסר ממנו כלל וא"א לחסר ממנו כמו שמצאנו שנמשח בו הכל ואעפי"כ כולו קיים א"כ י"ל דל"ש בו חיוב מעילה. אך יש לומר דדוקא אם לוקחין בהיתר למשוח בו מלכים וכהנים זה אינו נחסר אבל כשניטל מה שא"צ אינו מתברך ונחסר זה השמן הניטל משמן המשחה ומועל בו. ומלבד זאת י"ל דזה הוי בכלל פוגם ואע"ג דמתברך ונוסף שמן אחר מ"מ איהו חיסר מהקדש. ויש לעיי' בזה ואכ"מ. רק להעיר לבב התלמידים כתבנו בזה ראשי פרקים וישמע חכם ויוסיף לקח:
<b>רק</b> זאת אמרתי להעיר לבב המעיי' מה שראיתי בפירוש רגמ"ה ז"ל שנדמ"ח בש"ס ווילנא מס' כריתות שכ' הטעם דשה"מ שנטל הכה"ג מראשו וסך בו שהוא חייב משום דהסיכה הי' בהיתר לא נתחלל לכן מעל אח"כ. נראה מד"ק דאם סך באיסור נתחלל וצ"ל דאע"ג דבתרומה גם בסך בהיתר נתחלל שאני הכא דגלי קרא כי נזר אלקיו על ראשו אך אמרי' דז"ד בסך בהיתר אבל בסך באיסור אמרי' מסברא דנתחלל וזה מוכרח בדעת רגמ"ה ז"ל עוד ראיתי שם בפירוש רגמ"ה ז"ל שמפרש דהא דאמרי' בגמ' אבל סיכת מלכים וכהנים ד"ה כ"ש היינו שלא בשעת משיחתן ולחיוב ואינו מובן ד"ק הא בזה פליגי ר"מ ור"י ולר"י פטור כיון דאינו זר מעיקרא וכמדומה שיש שם איזהו ט"ס ורשמתיו אולי ימצא מי שיתבאר דבריו כמו שכתובין לפנינו ואכמ"ל יותר:
<b>ה</b><b>) (</b><b>ל"א</b> <b>י"ג</b><b>)</b> <b>ואתה</b> דבר אל בנ"י לאמור אך את שבתותי תשמורו וברש"י ז"ל אע"פ שתהי' רדופין וזריזין במלאכה. שבת אל תדחה בפני'. ועיי' ברמב"ן ז"ל שתמה ע"ז הא אך כתיב בשבת וא"כ נראה למעט משבת ולא ממלאכת המשכן ועיי"ש שכתב דבאמת ממעטינן זה פק"נ שדוחה שבת. ודרך פילפול י"ל דקאי על מלאכת המשכן והא דכתיב אך את שבתותי תשמורו היינו דבא למעט דדוקא שבת לא הי' נדחה מפני מלאכת המשכן אבל יו"ט הי' נדחה דאע"ג דיו"ט בכלל שבת הוא מ"מ בכלל "שבתותי" אינו כיון דיו"ט ב"ד הוא דמקדשי לי' וזהו הפירוש בקרא אך את שבתותי מה שהוא שבת שלי תשמורו אבל יו"ט אע"ג דהוא בכלל שבת מ"מ הי' מותר בו מלאכת המשכן וטעמא דמילתא נ"ל לפמ"ש התוס' שבת (דף צ"ה) ד"ה והרודה להקשות כיון דמגבן מותר מה"ת ביו"ט א"כ אם יהי' נפל ביתו ביו"ט יהי' מותר לבנותו כיון דמתוך שהותרה לצורך אוכל נפש ה"ה דמותר שלא לצורך וי"ל דאסור מדרבנן עיי"ש ומקשין העולם מהא דמבואר בכמה דוכתין בש"ס דבנין ביהמ"ק אינו דוחה יו"ט מה"ת ואמאי הא מה"ת מותר מצד מתוך וכתב הגאון בעל חת"ס שבת שם לתרץ דעכ"פ אסור לגמור הבנין משום מכה בפטיש ולכן בשבועות (דף ט"ו ע"ב) דמקשינן בגמ' וניבני' האידנא וניקדשי' האידנא והוי גמר הבנין ביו"ט ואסור משום מב"פ ומעתה נראה דזה דוקא בבנין ביהמ"ק דלדורות אבל במלאכת המשכן דלא הוקם המשכן עד אחד בניסן אע"פ שנגמר הכל מחנוכה והי' הכל מונח עד כ"ג אדר שהתחילו ימי המילואים וכיון דקיי"ל כלים שעשה משה משיחתן מקדשתן וקודם לכן לא הי' ראוין כלל להשתמש בהם ל"ש בהם איסור מב"פ אלא איסור בונה וכיון דבנין מותר מה"ת מצד מתוך שוב הי' דוחה יו"ט ואין לומר דאכתי אסור מה"ת משום לכם ולא לגבוה דהוי לאו הבא מכלל עשה דמלאכת גבוה אסור ולא אמרי' בי' מתוך ז"א כיון דלא אמרינן אהדרא לאיסורא קמא ואין בזה אלא לאו הבא מכלל עשה י"ל דנדחה מפני מלאכת המשכן ועיי' בפנים יפות להגאון בעל הפלאה ז"ל שכתב דשבתותי אתי למעט תוס' שבת ג"כ מה"ט דאינו בכלל שבת השי"ת רק מה שישראל עושין את השבת זה נדחה מפני מלאכת המשכן וא"כ י"ל דה"ה העשה דלכם ולא לגבוה נדחה מפני מלאכת המשכן וז"נ דרך פילפול:
<b>אמנם</b> לאחר העיון יש לדחות זה מתרי טעמי. א' דנראה דבמלאכת המשכן לא הי' שייך כלל שנין עדנ"ת כיון דתכלית בנין המשכן להיותו בנוי אבל כל זמן שלא נבנה המשכן אינו מקיים העשה בבנין וא"כ כיון שנגמר בחנוכה והוקם בכ"ג, אדר הרי בנין זה לא הי' מוכרח דוקא לעשותו בשבת דהרי אף אם יעשה לאחר השבת יוגמר לעת הצורך וא"כ מהכ"ת שידחה שבת ויו"ט הא כללא הוא דהיכא דאפשר לקיים ב' אינו דוחה יו"ט והא דצריך קרא על בנין ביהמ"ק דא"ד שבת היינו משום דבנין ביהמ"ק בכל שעה שיהי' נגמר מקודם יהי' קיום המצוה מקודם שיהי' המקדש בנוי ויהי' בו השראת שכינה והקרבת קרבנות ואין זה בגדר אפשר לקיים ב' משא"כ במלאכת המשכן כיון דהאמת שהי' מונחין זמן רב עד שהוקם המשכן לא הי' דוחה כלל לא תוס' שבת ולא יו"ט ולכן צדקו דברי הרמב"ן ז"ל דע"כ בא למעט פק"נ שדוחה שבת ועיי' בספורנו בקרא ששת ימים יעשה מלאכה שכ' להדיא דמה"ט מלאכת המשכן לא הי' דוחה משום דהוי בגדר אפשר לקיים ב'. ולכאורה דה"ק תמוהין אטו אשתמיט לי' הסוגי' דיבמות (דף ו') דצריך קרא דבנין בהמ"ק א"ד שבת אך ברור הדבר דכוונתו כדאמרן דאינו ראי' מבנין ביהמ"ק דצריך בי' קרא כיון דאם יגמר מקודם יקומו אותו ויקדשו אותו ל"ה בגדר אפשר לקיים שניהם משא"כ משכן שפיר הוי בגדר אפשר לקיים ב' וא"כ לפי האמת לא נדחה שבת ויו"ט כלל במלאכת המשכן אמנם מלבד זאת עיקר דברינו די"ל דאע"ג דיו"ט בכלל שבת מ"מ בכלל "שבתותי" אינו כיון דיו"ט ב"ד הוא דמקדשי לי' מבואר להדי' להיפך ברש"י שבועות (דף ט"ו ע"ב) דפירש דטעמא דבנין בהמ"ק א"ד יו"ט כיון דכתיב את שבתותי תשמורו ומקדשי תיראו ללמד דאין בנין ביהמ"ק דוחה שבת וה"ה יו"ט דיו"ט בכלל שבת הוא הרי מבואר מדברי רש"י ז"ל להיפך דיו"ט הוי בכלל שבתותי והטעם דאע"ג דקדושת יו"ט הוא מכח ב"ד דהם מקדשי לי' ליו"ט מ"מ כיון דכל קדושת ישראל הוא מכח קדושת השי"ת דהשי"ת מקדש לישראל שהם יקדשו את היו"ט וא"כ ממילא הם בכלל שבתותי ג"כ וכן מפורש בתוה"ק פרשת אמור כ"ג א' אלה מועדי ד' אשר תקראו אותם מועדי ד' אלה הם מועדי והכוונה כנ"ל דאע"ג דאשר תקראו אתם מ"מ ממילא הם מועדי וכן בפסוק ד' שם מבואר כן וצדקו דברי רש"י ז"ל:
<b>הן</b> אמת שלכאורה יפלא דלמה צריך רש"י ז"ל לזה ת"ל לפי"מ דאסיקנא בסוגי' דיבמות הנ"ל דל"צ קרא דמלאכת בהמ"ק ידחה שבת אלא בלאו דמחמר אבל במלאכה גמורה ל"צ קרא דהו"ל עול"ת כמו"ש הרשב"א שם וא"כ הכא דמיירי בבנין גמור וא"כ בלא"ה א"ד יו"ט דהוי עשה ול"ת. וכבר העיר בזה הגאון בעל מנ"ח ז"ל בפרשת תרומה ע"ד רש"י ז"ל אלו עיי"ש שלא תי' כלום. אך באמת א"ש לפי"מ דמבואר בר"מ ז"ל בפ"א מהלכות בית הבחירה הלכה י"ב דגם נשים חייבין בבנין בהמ"ק כאנשים ממש עיי"ש ומעתה י"ל דהי' קשה לרש"י ז"ל דאכתי קשה קושית הגמ' דמשכח"ל שיקדשו את העזרה בשתי הלחם אם יבנו את המקדש ביו"ט ואין לומר דאין עדל"ת ועשה ז"א הא איכא עצה לבנות ע"י נשים דליכא בהו עשה דשבתון ובעשה דבנין בהמ"ק חייבות וא"כ נימא עדל"ת לכן מוכרח רש"י ז"ל להביא קרא דבבנין ביהמ"ק לא אמרי' עדל"ת אפי' לאו גרידא. אך שלא נימא שאני לאווי דשבת דחמירי לכן פירש רש"י ז"ל דגם יו"ט הוא בכלל שבת דג"כ מעידין על השגחת השי"ת בנו בכל הזמנים וגם הם חמירי וכמו דא"ד שבת אפי' בלאו דמחמר דהוי לאו גרידא ה"ה דא"ד יו"ט וז"נ בכוונת רש"י ז"ל:
<b>ועפי"ז</b> א"ש מה שיש לדקדק קצת בלשון הר"מ ז"ל הלכות בית הבחירה שח שכתב בזה"ל אין בנין בהמ"ק בלילה וכו', והכל חייבין לבנות ולסעד בעצמן ובממונן אנשים ונשים כמקדש המדבר וכו' ואין בנין בהמ"ק דוחה יו"ט עכ"ל ולכאורה יפלא אמאי נטר רבינו ז"ל בזה דאין בנין בהמ"ק דוחה יו"ט עד סוף דבריו. ובפשיטות מיד בתחילת ההלכה כשכתב דאין בונין בלילה הו"ל לומר דאין בונין ביו"ט. אמנם להנ"ל א"ש דכמו דהשמיט הרב ז"ל דאינו דוחה שבת מצד דפשיטא הוא כיון דהוי עשה ול"ת ה"ה דידעינן דא"ד יו"ט אך אחרי שביאר דגם נשים חייבות בבנין ביהמ"ק ובנשים ליכא עשה דשבתון א"כ נהי דשבת אינו דוחה דהוי ל"ת שבי"כ אבל ביו"ט ידחה עכ"פ ע"י נשים לכן הוצרך הר"מ ז"ל להשמיענו דאינו דוחה יו"ט והיינו מקרא הנ"ל דעיקרו צריך ללאו דמחמר וליו"ט ע"י נשים כנ"ל:
<b>אמנם</b> כן בעיקר הדבר שכתב הר"מ ז"ל דנשים חייבות בבנין המשכן תמהו המפורשים הא הוי מצ"ע שהזמ"ג דאינה נבנה בלילה וא"כ יהיו נשים פטורות ועיי' בכסף משנה שכתב מהא דמבואר בקרא בפרשת ויקהל וכל אשה חכמת לב בידי' טוו ויביאו מטוה וגו' [פה מקום אתי להזכיר מה שידידי הרב המובהק מוהר"מ מענדיל נ"י מפ"ק העירני על מ"ש בספרי חמדת ישראל דיני שבת אות כ"ב להקשות על הכ"מ דהביא ראי' מקרא דטוו את העזים ופלפלתי בזה והוא טעות דמרן הכ"מ ז"ל לא נתכוין כלל לקרא זה רק למקרא הקודם וטעותי נמשך מספר הר המורי' על הר"מ ז"ל שהביא מקרא זה לראי' דנשים חייבין בבנין ביהמ"ק ולפום רהיטא קסבר הייתי שהוא מתורת מרנא הכ"מ ז"ל וטעות לעולם חוזר] ולכאורה צ"ע דמאי ראי' מזה שהתנדבו למלאכת המשכן דחייבין בבנין המשכן הא קטנים פשיטא דאין חייבין במחצית השקל ואעפי"כ אם שקלו מקבלין מידן וראיתי בהאחרונים שכתבו דהראי' הוא דא"נ דאשה א"ח בבנין המשכן א"כ צריך להיות עשיותה פסולה כמו שכתב ר"ת בציצית דנשים פסולין לתלות הציצית על הכנף כיון דאינן בלבישה פסול עשייתה דילפינן מסת"מ דדרשינן כל שאינו בוקשרתם אינו בוכתבתם א"כ ה"ה לענין בנין בהמ"ק כיון דחזינן דנשים היו כשרין במלאכת המשכן ע"כ דחייבין בבנין המשכן. אמנם לענ"ד צ"ע לפי"מ דמבואר בסוכה (דף מ"א ע"א) ברש"י ד"ה א"נ ובתוס' שם דאע"ג דאין בונין בהמ"ק בלילה ולא ביו"ט דאין בנין בהמ"ק דוחה יו"ט היינו דוקא בנין הבנוי בידי אדם אבל מקדש שאנו מצפין עליו בנוי ומשוכלל הוא יגלה ויבוא משמים שנאמר מקדש ד' כוננו ידיך עכ"ל. ולכאו' צ"ע היכא כשר בנין בידי שמים כיון דצריך שיהי' בנוי ע"י בר חיובא והתורה והמצוה רק לישראל ניתנו וע"כ צ"ל דבנין המשכן הוי רק הכשר המצוה ועיקר המצוה במקדש הוא שיהי' עומד מוכן להקריב בו קרבנות אבל הבנין אינו מגוף המצוה ולכן אינו מעכב שיהי' דוקא ע"י בר חיובא וא"כ שוב אין ראי' מזה דנשים היו כשרין במלאכת המשכן דחייבין ג"כ בבנין המשכן דהרי מבהמ"ק שאנו מצפין עליו שיגלה בב"א נראה מוכרח דאין עשייתו מעכב שיהי' ע"י בר חיובא ואין זה דומה לציצית ותפילין דעשייתן צריך דוקא להיות ע"י בר חיובא:
<b>אמנם</b> מה שנלפענ"ד בענין זה דבאמת כיון דכתיב בתוה"ק עשיי' בכל ענין המשכן נראה דצריך עשיי' דוקא וממילא צריך שיהי' ע"י בר חיובא ובהמ"ק דלעתיד נראה דג"כ בנוי ומשוכלל בכחו של ישראל דע"י הבנין בהמ"ק בימי שלמה בקדושה וטהרה בכל ענינים עיד"ז זכו ישראל ונעשה מכוון בהמ"ק שלמעלה לבהמ"ק שלמטה וכל הבהמ"ק של מעלה הוא ע"י עשיית ישראל את הבהמ"ק שלמטה עיד"ז נעשה למעלה ג"כ בהמ"ק וזה הוא המקדש שלמעלה שיתגלה לעת"ל בב"א (ואין להקשות ע"ז מדברי חז"ל בכמה דוכתין דבהמ"ק נקרא קודם העולם שזה ענין אחר הוא כמ"ש המפורשים לפרש כל הז' דברים ואכ"מ] ונראה שזהו ענין שהעידו הנביאים דקדושת המקדש ראשון לא בטלה ומקריבין אע"פ שאין בית דהוא ג"כ מטעם הנ"ל כיון דע"י בנין שלמטה נבנה ממש מכוון בהמ"ק שלמעלה וא"כ המקום נשאר קדוש בקדושת המקדש והו"ל כאילו הבית עומד למטה ולכן מקריבין אע"פ שאין בית כיון דבעצם נשאר כח הבית למעלה. ויש לבאר בזה הרבה ענינים ואכ"מ:
<b>ויש</b> לפרש בזה דברי רש"י ז"ל לעיל בפרשת בשלח בקרא דמקדש ד' כוננו ידיך שכתב בזה"ל חביב בהמ"ק שהעולם נברא ביד אחת שנאמר אף ידי יסדה ארץ ומקדש בשתי ידים ואימתי יבנה בשתי ידים בזמן שה' ימלוך לעולם ועד לע"ל שכל המלוכה שלו עכ"ל. וצריך ביאור אמנם עפ"י הנ"ל נראה דהכוונה דהעולם נברא רק בכחו של הקב"ה לבדו אמנם הבהמ"ק הוא בכח של ישראל ג"כ. וכחן של ישראל הוא רק ע"י קדושת השי"ת שקדשם לעשות את הבהמ"ק וזה מיקרי שתי ידיו של הקב"ה. אמנם אימתי יתגלה זה שכחן של ישראל הוא ג"כ בכח קדושת השי"ת זה יהי' לעת"ל כאשר יהי' ד' אחד ושמו אחד. אז יתגלה הבהמ"ק שלמעלה ויראו הכל כי ע"י עשייתן של ישראל את המקדש שלמטה נבנה המקדש למעלה והכל אחת הוא. והבן היטב כי קצרנו וסמכנו על המעיי':
<b>ו</b><b>)</b> <b>בתנא</b> דבי אליהו חלק א' פרק ד' איתא בזה"ל. אמר משה לפני הקב"ה רבש"ע צדיק וחסיד אתה אלא מדת הדין מקטרגת לפניך על כל באי עולם ועל כל מעשי ידיך שבראת בעולם ארד מלפניך ואעשה בהן מדת הדין אם כולם עבדו לעגל בלבב שלם ימותו כולם ביום אחד. מיד ירד משה מלפני הקב"ה ויקח משה את העגל וגו' ויזר על פני המים וישק את בני ישראל ויעמוד בשער המחנה ויאמר מי לד' אלי וגו' ויאמר להם כה אמר ד' אלקי ישראל וגו' הרגו איש אחיו וגו' ויפול מן העם כשלשת אלפי איש. מעיד אני עלי שמים וארץ שלא אמר הקב"ה למשה לעמוד בשער המחנה ולומר מי לד' אלי ולשום איש חרבו על יריכו ולהרוג איש את אחיו רעהו וקרובו והוא אמר כה אמר ד' אלקי ישראל וגו' אלא שהי' משה דן בעצמו ואמר בלבו אם אני אומר לישראל הרגו איש את אחיו רעהו וקרובו יהי' ישראל דנין קל וחומר ויאמרו לי לא כך למדתנו רבינו סנהדרין שהרגו נפש אחת מישראל פעם א' בשבוע נקראת חבלנית מפני מה אתה הורג שלשת אלפים ביום אחד לפיכך תלה בכבוד שלמעלה ואמר כה אמר ד' אלקי ישראל שימו איש חרבו על יריכו וגו' עכ"ל. והנה דברי התד"א מבהילים את עין הרואה וח"ו לומר על משה רבינו שאמר בשם השי"ת מה שלא אמר לו ועיין ברש"י ז"ל והיכן אמר זובח לאלקים יחרם ובתרגום יונתן מבואר דזה אמר בשם הקב"ה ולכן צוה הוא להשבט לוי להרוג אותם שעבדו העגל עיי"ש היטב. אמנם בתנא דבי אליהו לכאורה הדברים מתמיהים מאוד ומצאתי שכבר עמד עליהם הגאון מו"ה ר"ב פרענקיל ז"ל בשו"ת עטרת חכמים חלק אהע"ז סי' כ"ט שהתפלא ג"כ מאוד איך התיר מ"ר לעצמו להתנבאות בשקר ולאמור כה אמר ד' מה שהשי"ת לא אמר לו ועיי"ש שכתב שעשה כן משום הצלת כלל ישראל דמאי פק"נ של יחיד דוחה כל עבירות החמורות שבתורה מכ"ש הצלת נפש כל ישראל. והוא דחוק למאוד וח"ו שיעלה על הדעת שמשה רבינו התנבא בשקר אף לצורך הצלת ישראל:
<b>אמנם</b> לענ"ד המעיי' היטב בלשון הקדוש של התנדב"א יראה שיש כוונה אחרת בדבריו וח"ו לא נתכוין לומר שמשה רבינו אמרה מפי עצמו ותלה עצמו בהקב"ה דהרי המעיי' יראה שכתב מקודם לזה דמשה רבינו אמר להשי"ת. רבש"ע צדיק וחסיד אתה אלא שמדת הדין מקטרגת וכו' ואעשה בהם מדת הדין והקב"ה לא השיב לו ע"ז כלום א"כ הי' זה בהסכמת השי"ת. ואיך כתב אח"כ שמעיד עליו שמים וארץ שהשי"ת לא אמר לו כלל והרי קיי"ל בכ"מ שתיקה כהודאה וא"כ הי' זה ברצון השי"ת. אמנם באמת כוונת התנדב"א הוא על מה שאמר משה רבינו "כה אמר ד' אלקי ישראל" וזהו שם הוי' שהוא רחמים שהוא שם אלקי ישראל כמו שמפורש בפרשת שמות זה שמי לעולם וזה זכרי לדור דור וא"כ אמר להם משה רבינו שגם במדת הרחמים כבר נתחייבו כליי' ובאמת לא אמר כן משה להשי"ת ואדרבה אמר לו שרצונו לעשות בהם מדת הדין ואותם שעבדו העגל בלב שלם הי' רוצה לדונם בסייף ע"י מדת הדין כמו שמפורש הלשון בתנדב"א. לכן כתב התנדב"א דבאמת הדיבור מהקב"ה לא הי' בבחינת הוי' אלקי ישראל רק בבחינת מדת הדין אמנם משה רבינו תלה הדיבור בכבודו של מעלה היינו בבחינת השם שהוא כבודו שלמעלה דהוא שם הוי' ומפרש התנדב"א דלמה עשה כן דירא הי' אם יבוא לבני לוי ויאמר להם דרוצה להענישם בכח מדת הדין יאמרו לו הא סנהדרין ההורגת פ"א בשבעים שנה נקראת חובלנית ואתה הורג שלשה אלפים ביום אחד ומפני מה אינך מעורר רחמים עליהם מהשי"ת שימחול להם ומפני שראה שעתה אין מקום לרחמים ולצורך הצלת ישראל נחוץ מאוד לדון את העובדים העגל בלב שלם במדת הדין הגמור להפריד אותם מישראל לגמרי שלא יהי' להם חלק באלקי ישראל ועיד"ז ינצלו שאר ישראל לכן תלה מיד הציווי בשם הוי' שלא יהי' להם מקום לבקש ממנו שיבקש רחמים עליהם וזהו מדוקדק מאוד בל' התנדב"א בעזהשי"ת:
<b>פרשת</b> <b>ויקהל</b>
<b>א</b><b>)</b> <b>ברמב"ן</b> ז"ל בקרא דלא תבערו אש בכל מושבותיכם ביום השבת כתב בזה"ל ענין הכתוב הזה לאסור בשבת מלאכת או"נ וכו' והוצרך לומר כך מפני שלא אמר העושה בו כל מלאכה כאשר אמר בעשרת הדברות לא תעשה "כל" מלאכה ואמר מלאכה סתם והנה אפשר שנוציא מן הכלל מלאכת או"נ כי כן נאמר בחג המצות ל"ת מלאכה ואין או"נ בכללו ולכך הזכיר בפירוש שאף או"נ אסור בו. וכלשון הזה מצאתי במדרש ר' נתן אומר ל"ת אש וכו' שומע אני יהי' רשאי להדליק את הנר וכו' ת"ל ל"ת. וזה קרוב למאי שאמרתי שלא היו מלאכות הללו שהן הנאה לגופו בכלל איסור הראשון ורצה ר' נתן לומר שלא בא הכתוב לאסור אפיי' ובישול ושאר צרכי או"נ שכבר נאמר להם את אשר תאפו אפו ואת אשר תבשלו בשלו אבל עדיין כל מלאכות שאדם נהנה בהן וכו' יהיו מותרות "כי זה מעונג השבת לכך נאמר לא תבערו לאסור הכל עכ"ל של רבינו ז"ל. העתקתי תוכן כל דה"ק יען שצריך אני להתלמד בהן. א'. ל"ז להבין ד"ק מ"ש בר"ד דהו"א כיון דלא כתיב כל מלאכה כמו"ש בעשרת הדברות יהי' מותר מלאכת או"נ מהכ"ת נאמר כן כיון דבעשרת הדברות נאמר בהדי' כל מלאכה בין בדברות ראשונות ובין בדברות אחרונות א"כ איך נוכל לטעות ונאמר דמלאכת או"נ שרי [ובאמת משום דברות ראשונות לחוד הי' מקום לומר דרך דרוש עפמ"ש בפ' בראשית אות [..] דלאחר חטא העגל נצטוו ישראל בעשיות השבת כדי שקדושת שבת ישאר להם גם אחר השבת ולכן בדברות האחרונות כתיב בתוה"ק ע"כ צוך ד' לעשות את השבת ומעתה י"ל דה"ה דיש להתיר מלאכת או"נ משום שמחה כיון דיש בהן מעשה ישראל ג"כ הוי כיו"ט דמותר בהן מלאכת או"נ משום שמחת יו"ט ודוקא בדברות הראשונות דהי' בו רק קדושת השי"ת ל"ש להתיר מלאכת או"נ אך ז"א דהרי בדברות אחרונות ג"כ מבואר ל"ת כל מלאכה]. ב' צ"ע דאיך ס"ד דמותר מלאכת או"נ הא הרמב"ן ז"ל בעצמו לקמן הביא דא"א לומר כן מכח הקרא דאת אשר תאפו אפו ואת אשר תבשלו בשלו ואם כן מעיקרא מה קס"ד.
<b>ולכאורה</b> עלה בדעתי דקושיותינו חדא מתורצת בחבירתה דאין כוונת הרמב"ן ז"ל דצריך לאסור מלאכת או"נ דזה נשמע מעשרת הדברות וממן כנ"ל רק דהו"א כיון דשם לא נמצא עונש על מלאכת שבת א"כ הו"א דהכא בעונש כיון דלא אמר כל מלאכה היינו משום דמלאכת או"נ אע"ג דאסור משום דנהי דשבת מחויב בשמחה ג"כ מ"מ אינו דוחה ל"ת ועשה דשבת ודוקא ביו"ט גלי קרא מ"מ אינו ח"מ כיון דהל"ת נדחה ועל העשה ליכא חיוב מיתה ולכן צריך קרא דמלאכת או"נ איכא ח"מ בשבת. איברא דז"א דהרי לחיוב מיתה לא נשמע מלא תבערו כיון דלא נזכר בו כלל חיוב מיתה והרי באמת איכא מ"ד דהבערה ללאו יצאת מה"ט וא"כ לא נשמע מיני' ח"מ ויש לדחוק ולומר כיון דכתיב סתם לא תבערו אש בכל מושבותיכם וכולל גם מה שאינו לצורך או"נ וא"כ אמרינן דכוונת התוה"ק לכלול כל הבערות בחדא מחתא בין שהן לצורך או"נ ובין שאינן לצורך או"נ וממילא אמרינן דהן במיתה. אך בכ"ז קשה הדבר כיון דכל הקרא צריך לח"מ במלאכת או"נ הו"ל למכתב בהדיא:
<b>ומה</b> שנראה דרך פלפול בכוונת הרמב"ן ז"ל וית' ג"כ מה שמקודם כתב דצריך קרא לאסור מלאכת או"נ ואח"כ בדר"נ כתב דל"צ קרא לזה אלא לאסור עונג שבת דהנה בילקוט פ' בהעלותך איתא וביום שמחתכם אלו השבתות ר' נתן אומר אלו תמידין עיי"ש מבואר דחכמים ור"נ פליגי אי שבת חייב בשמחה דחכמים ס"ל דשבת חייב בשמחה ור"נ פליג על זה והנה זה נראה דאפי' לחכמים דס"ל דשבת חייב בשמחה מ"מ זהו רק ממתן תורה ואילך אבל במרה אע"ג דהוזהרו על השבת מ"מ לא נצטוו על שמחת שבת ומעתה י"ל עפמ"ש הרמב"ן בקרא דויקהל משה שהקהיל את האנשים ונשים והגיד להם דיני שבת ומלאכת המשכן ונראה דזה שאמר מ"ר כל העושה בו מלאכה יומת דהיינו שכולל נשים ג"כ בח"מ דמלאכת שבת ולכן אמר "כל" וכיון דלא אמר כל מלאכה אלא סתם מלאכה הו"א דמה שכולל נשים בח"מ דמלאכת שבת אינו אלא במלאכות שאינן או"נ אבל מלאכת או"נ יהי' מותר לנשים עכ"פ והטעם דבנשים דליכא עשה דשבתון אמרינן דעשה דשמחת שבת דוחה ל"ת דאיסור מלאכה ולכן הוצרך אח"כ לומר לא תבערו להורות דבשבת לא הותר מלאכת או"נ אף לנשים וכיון דלא הותר ממילא ידעינן דח"מ ג"כ כמו בכל המלאכות אם אמרינן דהבערה בכלל כל המלאכות הוא. ומעתה ל"ק ממן דאסור גם מלאכת או"נ דשם עדיין לא נצטוו בשמחת יו"ט ולכן שפיר איצטריך קרא דל"ת לאסור מלאכת או"נ לנשים ג"כ. אמנם ז"ד לדידן דס"ל דשבת חייב בשמחה אמנם ר"נ לשיטתו דס"ל דשבת אינו חייב בשמחה וא"כ אינו צריך קרא לאסור מלאכת או"נ דהרי כבר הוזהרו במן את אשר תאפו אפו וא"כ ה"ה לאחר מתן תורה כיון דלא נתחדש אח"כ חיוב שמחה ולכן ר"נ לשיטתו צריך קרא רק לאסור הבערה לצורך הנאת הגוף דהוא בכלל עונג שבת דהוא ג"כ דאורייתא ונראה ג"כ דל"צ קרא אלא לנשים דבאנשים ה"ה נאמר ל"ת כל מלאכה כמוש"ל [ואין להשיב על זה הא כתיב בקרא ל"ת מלאכה וגו' ובתך מבואר דגם נשים אסורות בעשיות כל מלאכה ז"א דהתם הרי מיירי בקטנים העושים ע"ד אביו. ועוד דהרי בהמתך ג"כ כתיב בי' ובהמה מותרת באו"נ מן המחובר בשבת וז"פ]
<b>ואין</b> להקשות ע"ז הא נשים כמו דפטורי מעשה דשבתון יהיו פטורות משמחה ועונג ג"כ דהרי כל זה דחייבות בעונג שבת כ"כ הר"ן ז"ל דהוא משום דבהיקש דזכו"ש נכלל כל חיובא דשבת ועיי' בזה בח' רעק"א ז"ל ס"א וא"כ השתא דאמרינן דאין נשים חייבות בעשה דשבתון א"כ י"ל דגם בחיוב עונג שבת ליתניי' וא"כ נסתרו דברינו ממ"נ אך ז"א שכ"כ במק"א דלפי האמת ל"צ קרא כלל לחייב עונג ושמחה לנשים כיון דזה דקיי"ל דמצ"ע שהזגר"מ נשים פטורות ילפינן מתפילין ואינו נלמד משם אלא מצות דללה"נ וי"ל דהתוה"ק לא הטילה התורה על הנשים החיוב אבל המצות שנתנו לשמחה ולתענוג הנשים שוות לאנשים ותרצנו בזה ד' הר"מ ז"ל דפסק דנשים חייבות בשמחת יו"ט וממילא ה"ה עונג שבת נשים חייבות אע"ג דפטורה מעשה דשבתון:
<b>ודרך</b> פילפול י"ל דעיקר קושית הרמב"ן ז"ל דלמה צריך ר"נ קרא לאו"נ שאסור בשבת ת"ל מדכתיב את אשר תאפו אפו הוא לפ"ד הפוסקים אע"ג דשנים שעשאו פטורים מחטאת מ"מ איסור תורה איכא א"כ י"ל דהכא כתבה התורה בלשון לא תבערו דהוא לשון רבים דע"י שנים ג"כ אסור דסד"א כיון דקיי"ל דא"ב כרת יהי' מותר לצורך או"נ ואע"ג דגבי מן ג"כ כתיב את אשר תאפו אפו משמע דאפי' בשנים אסור אמנם מלבד די"ל בפשיטות דא"ר מקודם מתן תורה דלא הוי ידעינן המועט דבעשיתה דשנים שעשו מלאכה פטורין אמנם מלבד זאת י"ל עפמ"ש בחי' על הר"מ ז"ל פ"ט משבת ה"ד שכ' דא' נתן את האור וא' נתן את העצים וא' נתן הקדירה וכו' כולם חייבין משום מבשל שכל העושה דבר מצורכי הבישול הר"ז מבשל ולכאורה קשה אמאי לא הוי עכ"פ לענין הבישול בגדר שנים שעשאו וכתבנו לתרץ דהנה באמת בכל שנים שעשאו יש לעיי' מה בכך דנעשה ע"י עוד אחד מ"מ הא לא גרע מזורה ורוח מסייעתו דחייב בשבת כיון דמלאכת מחשבת אסרה תורה כמבואר בב"ק (דף ס') א"כ ה"ה בשנים שעשאו אמאי פטורין אך כ"כ הרא"ש דזה דוקא במלאכת זורה כיון דהמלאכה כך הוא חייב גם על גרמא משא"כ היכא דמלאכה כולה ביד העושה ל"ש לחייב על גרמא ומעתה נראה דבמלאכת אפיי' ובישול כיון דמאליו נגמר ע"י האש והוא לא עביד מידי אלא הנתינה לתנור וא"כ חזינן דחייבא רחמנא על גורם ושוב גם שנים שעשאו חייבין ומעתה ז"ד באפיי' ובישול אבל בהבערה דיכול לעשות כל המלאכה בידיו שוב א"ח גורם וה"ה שנים שעשאו ושפיר איצטריך ל"ת לאסור שנים באו"נ. אמנם בעיקר הדברים שכתבנו דבאפיי' ובישול כיון דחזינן דאסרה התורה את ההכנה לבישול ואפיי' ה"ה דחייבין שנים שעשאוהו זה יש לדחות דעכ"פ לא נוכל לחייב שני בנ"א על מעשה אחת. ואם שנים אוחזין בקדירה ומשימין אותה על האש נראה פשוט דהוי בכלל ב' שעשאו ופטורין ועיי' בפרשת קדושים מה שכתבנו בזה וכאן אין להאריך יותר.
<b>ב</b><b>)</b> <b>במס'</b> פסחים (דף ה' ע"ב) אמר רבא ש"מ מדר"ע תלת ש"מ דאין ביעור חמץ אלא שריפה וש"מ הבערה לחלק יצאתה וברש"י ז"ל ד"ה וש"מ וז"ל ר' נתן אומר לחלק יצאתה שלא תאמר העושה ארבעה או חמשה אבות מלאכות בשבת אינו חייב אלא חטאת אחת דהא חד לאו איכא בכולהו וחד כרת לפיכך פרט הבערה בפ"ע ולהקיש אלי' וכו' עכ"ל. מבואר מדברי רש"י ז"ל דאי לאו קרא הו"א דעל הרבה מלאכות ג"כ אינו חייב אלא אחת אבל זה ידעינן בלא קרא דעל מלאכה אחת חייב אמנם ברש"י יבמות (דף ו' ע"ב) כתב בד"ה לחלק שלא תימא אינו חייב סקילה עד שיחלל שבת בכל מלאכות לכך יצאתה הבערה מן הכלל לחלק וכבר תמהו כל המפורשים על סתירת דברי רש"י ז"ל אלו:
<b>והנה</b> בילדותי אמרתי לתרץ דהנה המפורשים הקשו דאיך אפשר לומר דאינו חייב סקילה עד שיעשה כל המלאכות הא מקושש נתחייב סקילה על שחילל את השבת אע"ג דלא עשה אלא מלאכה אחת אמנם נראה דל"ק לפמ"ש התוס' לתרץ על הא דהי' מ"ר ע"ה מסופק במקושש באיזהו מיתה להורגו אמאי לא המיתו בחנק דסתם מות יומת הוא חנק ותי' כיון דמחלל שבת בפרהסי' כעובד עכו"ם ועובד עכו"ם הוא בסקילה. ומעתה י"ל דאינו ראי' ממקושש דחייב מיתה על מלאכה אחת דיש לומר דבאמת אין ח"מ אלא כשמחלל שבת בכל המלאכות אמנם היינו דוקא בצנעה אבל בפרהסי' כיון דהוי כעובד עכו"ם גם על מלאכה אחת חייב דאע"ג דאינו בסקילה עד שיחלל שבת בכל המלאכות מ"מ חילול שבת הוי באחת מהן ג"כ והרי דעת רש"י ז"ל ביבמות (דף ו' ע"א) ד"ה וכ"ת שאני לאווי שבת דחמירי דאפי' בלאווי דשבת הוי מחלל שבת כעובד עכו"ם וא"כ אינו ראי' ממקושש. אך לפי"ז לר"ע דס"ל דמקושש לש"ש נתכוין א"כ בוודאי ס"ל דלא הי' מחלל שבת בפרהסי' כיון דמבפרהסי' לא יהי' לימוד על כל מחלל שבת א"כ ע"כ דס"ל דהי' מחלל שבת בצנעה ולש"ש נתכוין להורות דחייב על מלאכה אחת א"כ בפסחים דאמר רבא ש"מ מר"ע תלת שפיר פירש רש"י ז"ל דלזה ל"צ להשמיענו דחייב גם על מלאכה אחת ז"א דזה נשמע ממקושש אמנם צריך קרא שלא נימא שעל הרבה מלאכות ג"כ אינו חייב אלא אחת. איברא דיש לדחות דמ"מ א"נ דבצנעה אינו עובר על הלאו דלא תעשה כל מלאכה עד שיעשה כל המלאכות א"כ גם בפרהסיא לא הוי מחלל שבת ואינו כעובד עכו"ם וא"כ אכתי נשמע ממקושש דחייב על אחת מהן ועיי' היטב בזה תראה שיש פנים לכאן ולכאן.
<b>אמנם</b> לאחר העיון בלשון רש"י ז"ל נראין דברינו נכונים דהנה רש"י ז"ל מדקדק ביבמות שלא תאמר דאינו חייב סקילה עד שיעשה כל המלאכות אמנם בפסחים פירש רש"י ז"ל שלא תאמר העושה ארבעה אבות מלאכות א"ח אלא חטאת אחת דחד לאו וחד כרת נאמר בכולהו עכ"ל נראה מבואר דקאי על כרת וחטאת וצ"ע הכוונה בזה. לכן נלענ"ד דרש"י ז"ל ס"ל דזה ודאי אי אפשר לומר דלא יהי' חייב כרת כ"א שיעשה כל המלאכות דא"כ אמאי נתחייב המקושש מיתה אלא ודאי דעל מלאכה אחת ג"כ חייב כרת ואע"ג דאינו חייב סקילה עד שיעשה כולן מ"מ כיון דעל מלאכה אחת חייב כרת עכ"פ בצנעה והוי מחלל שבת באיסור כרת א"כ שוב י"ל דבפרהסי' חייב סקילה מצד דהוי כעובד עכו"ם ולכן בפסחים פירש רש"י ז"ל לענין לאו וכרת דבזה לא ס"ד דלא יהי' חייב עד שיעשה לכל המלאכות כיון דמוכרח ממקושש להיפך. אמנם ביבמות דפירש רש"י ז"ל לענין סקילה שפיר י"ל דאינו חייב עד שיעשה כל המלאכות והא דמקושש נתחייב על מלאכה אחת היינו משום שעשה בפרהסי' והוי כעובד עכו"ם ואין כאן סתירה ברש"י ז"ל. והא דפירש רש"י בפסחים לענין הלאו וכרת ולא פירש כמו שפירש ביבמות לענין סקילה יש לומר בטו"ט ודעת דהנה בתוס' פסחים כתבו דלכן מוכרח ר"ע לומר דמצאנו להבערה שהוא אב מלאכה דא"נ הבערה ללאו יצאת אינו נוהג ביו"ט ופירשו המפורשים דהנה בתוה"ק כתיב לא תבערו אש בכל מושבותיכם ביום השבת והנה ביום השבת לדרשא אתי' דדוקא בשבת אבל ביו"ט לא. ולפי"ז דוקא א"נ לחלק שפיר אמרי' דגם ביו"ט נוהג הבערה והא דכתיב ביום השבת היינו למידרש דיש חילוק מלאכות לשבת ואין חילוק מלאכות ליו"ט משא"כ א"נ דהבערה ללאו יצאת א"כ ע"כ דביום השבת אתי להורות דביו"ט ליכא איסור הבערה:
<b>ומעתה</b> י"ל דהי' קשה לרש"י ז"ל דא"נ דא"ל קרא דלא תבערו ליכא לאו וכרת כ"א כשעושה כל המלאכות א"כ נהי דבשבת גלי קרא דלא תבערו לחלק יצאתה מ"מ ביו"ט דאמרינן אין חילוק מלאכות א"כ לקושטא דמילתא לא יהי' מלקות משום לאו דל"ת כל מלאכה עד שיעשה כל המלאכות וא"כ אכתי קשה מאי דייק ר"ע דע"כ תשביתו מערב יו"ט דא"נ דקאי על יו"ט איך אפשר לבער ביו"ט וקשה נימא עשה דוחה איסור דהבערה דקיל דהוי רק חלק ממלאכת יו"ט ואין בו מלקות ופשיטא דעשה דשבתון ג"כ לא עבר עוד כיון דאמרת דביו"ט דליכא חילוק מלאכות אינו עובר על הלאו דל"ת כל מלאכה עד שיעשה כל המלאכות וא"כ ממילא גם עשה דשבתון ליכא וקשה נימא עשה דוחה ושפיר י"ל דתשביתו היינו ביו"ט לכן הוכרח רש"י ז"ל להזהיר זה דזה לא ס"ד כלל דלא יהי' חייב חטאת וכרת עד שיעשה לכולהו מלאכות דזה נשמע ממקושש כנ"ל דהלאו הוא בחד מלאכה ג"כ רק דעל סקילה ליכא הוכחה כנ"ל אמנם בזה הוי מצינן למיטעי גם לענין כרת וחטאת דגם אם עושה מלאכות הרבה לא יהי' חייב אלא אחת ולפי"ז ביו"ט אע"ג דאמרינן א"ח מלאכות היינו רק לענין זה דאם עשה כל המלאכות בהעלם אחד ג"כ א"ח אלא מלקות אחת אבל זה ברור דאם עושה חד מלאכה ג"כ חייב מלקות מצד יו"ט ועובר בעשה דשבתון ושוב ל"ש עדל"ת ולכן שפיר דייק ר"ע דתשביתו היינו בערב יום טוב ואתי שפיר כל דברי רש"י ז"ל בזה:
<b>ובאמת</b> י"ל בפשיטות יותר בסגנון זה דס"ל לרש"י ז"ל לחלק בין כרת למיתת ב"ד דעל לאו וכרת ל"צ קרא דל"ת לחלק שלא נימא שא"ח עד שיעשה כל המלאכות דהנה המפורשים מקשים איך ס"ד דא"ח עד שיעשה כל המלאכות הא מדכתבה רחמנא במילה קרא דביום אפי' בשבת ע"כ דעל מלאכה אחת ג"כ חייב וא"ל דהוי עכ"פ חלק מהמלאכה ז"א דבאמת קשה למה לי קרא ת"ל דעדל"ת וע"כ משום דהוי ל"ת שיש בו כרת א"כ זה דוקא א"נ דחייב על מלאכה אחת כרת אבל א"נ דא"ח על מלאכה אחת כלום ל"ל קרא. ולכן ס"ל לרש"י ז"ל דע"ז ל"צ קרא דלא תבערו דזה ידעינן דחייב כרת על אחת מהן רק דסד"א דעל כל המלאכות ג"כ ליכא אלא חד כרת. אמנם ביבמות דפירש רש"י ז"ל על סקילה שפיר מפרש דא"ל קרא הו"א דא"ח עד שיעשה כל המלאכות.
<b>ולחדד</b> התלמידים אמרתי בסגנון זה לתרץ סתירת דברי רש"י ז"ל דהנה לכאו' קשה איך אפשר לומר דאינו חייב עד שיעשה כל המלאכות דא"כ למ"ל קרא דביום אפי' בשבת. הא בלא"ה ידעינן דעדל"ת. איברא דיש לדחות עפ"מ שפסק הרמ"א ביו"ד סי' רס"ב דמל בתוך ח' יצא וא"צ לחזור ולהטיף דם ברית והקשה עליו הש"ך שם מהא דמבואר במנחות (ד' ע"ב) דאם נקצר שלא כמצותו כשר א"ד את השבת וא"כ ה"נ כיון דאם מל בתוך ח' כשר אמאי דוחה שבת דהו"ל כאפשר לעשות מערב שבת אך באמת ל"ק כיון דהתורה גילתה דזה דוחה שבת אע"ג דאפשר לקיים מאתמול וכמ"ש בתשו' שאג"א לדחות דברי הש"ך ז"ל. ומעתה י"ל דאפי' א"נ דאינו חייב כרת עד שיעשה כל המלאכות מ"מ כיון דמלאכה אחת אסור מה"ת עכ"פ דהוי חלק מהלאו דל"ת כל מלאכה שוב אי לאו קרא דביום לא הי' דוחה כיון דאפשר מאתמול כקושית הש"ך וא"ר מקרא דביום דחייב על מלאכה אחת וזה פשוט:
<b>אמנם</b> עיקר פסק הרמ"א ז"ל דמל בתוך ח' יצא ומקיים מצות מילה כבר תמהו הפוסקים דאיך אפ"ל כן כיון דהתורה אמרה שצריך מילה בח' איך מקיים המצוה אם מל קודם וצ"ל כמ"ש הצל"ח בחידושי פסחים (דף ע"ב ע"ב) דרמ"א ז"ל ס"ל דוודאי קודם זמנו לא מתקיים המצוה אבל כשיגיע יום ח' והוא נימול אז מתקיימת מצות מילה ואע"ג שנימול מקודם שכוונת התוה"ק שאמרה ביום השמיני ימול היינו כשיגיע יום שמיני יהי' נימול עיי"ש. ומעתה אומר אני שדין זה תלי' בהא דקיי"ל דנולד מהול צריך להטיף דם ברית משום מה צריך להטיף דא"נ דכל ענין ההטפה הוא רק משום ספק שמא יש ערלה כבושה הא בלא"ה א"צ למולו שפיר י"ל דענין מצות מילה הוא רק לראות שביום השמיני יהי' נימול משא"כ א"נ דקטן הנולד כשהוא מהול צריך להטיף ממנו דם ברית מצד ודאי ובלא הטפה הוי ערל ואסור לאכול בתרומה וקדשים ע"כ דכוונת התוה"ק שצריך מעשה המילה וא"כ אמרינן דזה דכתיב בקרא וביום השמיני ימול היינו דביום ח' צריך מעשה המילה וכיון שנימול בתוך ח' הרי לא נתקיים מצות מילה בזמנה וליתא למצות מילה כלל:
<b>ומעתה</b> א"ש דברי רש"י ז"ל דכאן בפסחים פי' רש"י על רבא דאמר ש"מ מר"ע תלת שפיר מוכרח רש"י ז"ל לפרש דא"ל קרא הו"א דנהי דעל אחת חייב חטאת מ"מ על כל המלאכות ג"כ אינו חייב אלא חטאת אחת אמנם א"א לפרש דא"ל קרא הו"א דא"ח עד שיעשה כל המלאכות ז"א דא"כ למ"ל קרא דביום אפי' בשבת במילה דאין לומר דהו"א כיון שנימול שלא כמצותו כשר א"ד את השבת ז"א דהרי ר"ע לשיטתו דס"ל דנולד כשהוא מהול הוי ערל גמור ואסור לאכול בפסח וה"ה לתרומה וקדשים וא"כ לדידי' הקפידה התוה"ק על מעשה המילה וא"כ שוב אמרי' דביום השמיני ימול כפשוטו דמעשה המילה צריך להיות בשמיני וא"כ קודם ח' אינו מקיים מצות מילה וא"כ מדכתיב ביום אפי' בשבת מוכח דהוי מלאכה שחייבין עלי' כרת. אמנם ביבמות מפרש רש"י ז"ל לפי"מ דנראה מסתמא דגמ' דשבת (ד' קל"ה) דהא דקטן כשהוא נולד מהול צריך להטיף דם ברית הוא רק משום ספק ערלה כבושה וכ"נ דעת הרמ"א ז"ל ולכן פסק דנימול תוך ח' יצא כנ"ל. וא"כ שפיר י"ל דאי לאו קרא דלא תבערו הו"א דא"ח כלום עד שיעשה כל המלאכות ואעפי"כ איצטריך קרא דביום כנ"ל. וזה נכון לפילפולא. שוב הראה לי בני היקר הב' המופלג ושנון כמר "ישראל נתן" שיחי' שכבר נגע בראש דברינו בספר פרדס דוד על התורה עיי"ש:
<b>ג</b><b>)</b> <b>נסתפקתי</b> בהא דמבואר בשבת (דף ק"כ ע"ב) דגרמא שרי מה"ת במלאכת שבת כיון דכתיב לא תעשה כל מלאכה אמרי' עשיי' הוא דאסור הא גרמא שרי מה הדין בהבערה דכתיב בי' לא תבערו ולא כתיב בי' לא תעשה אם גרמא אסור בי' או לא. והנה למה דקיי"ל הבערה לחלק יצאתה לא מיבעי' לי כיון דהוא בכלל ל"ת כל מלאכה ולא יצאתה אלא לחלק אמנם למ"ד הבערה ללאו יצאתה יש לעיי' בזה אי גרמא אסור בי' כיון דאינו בכלל לא תעשה כל מלאכה יש לומר דגם גרמא אסור בי'. ועיי' במכילתא דדריש מקרא דלא תבערו אש ביום השבת אבל אתה מבעיר מערב שבת לשבת. וברביד הזהב נתקשה בזה דלמ"ל קרא ועיי"ש שכתב דלא נימא דאסור משום אשו משום חציו לכן צריך קרא להתיר עיי"ש. אמנם הרי בנימוק"י כתב דלמ"ד אשו משום חציו ל"ש לאסור כיון דאמרי' דכל המעשה איתעביד בערב שבת אמנם א"נ דגרמא אסור במלאכת שבת בהבערה שפיר י"ל דלמ"ד אשו משום חציו עכ"פ גרמא הוא ומתייחס הכל לכחו והו"א דיהי' אסור קמ"ל קרא כיון דהגרמא הוא ע"י מעשיו בערב שבת לית לן בה ולפי"ז יהי' מוכח דגרמא בשבת אסור בהבערה והנה בספרי דרך חיים הארכנו בענין זה ואכ"מ:
<b>אמנם</b> כאן ארשום מה שהשיב לי בזה אדמו"ר הגאון הק' אביר הרועים הרב מסאכטשאוו שליט"א. דהנה לכאורה קשה דלמה צריך קרא להתיר גרמא במלאכת שבת דמהכ"ת לאסור גרם והרי מסברא ידעינן דגורם אינו כעושה מעשה. אמנם נראה עפי"מ דמבואר בב"ק (דף ס' ע"א) דליבה וליבתה הרוח דאם אין בליביו כדי ללבותה פטור ומקשינן אמאי ליהוי כזורה ורוח מסייעתו ותרצינן ה"מ לענין שבת דמלאכת מחשבת אסרה תורה אבל הכא גרמא בעלמא הוא וגרמא בניזקין פטור הרי מבואר בגמ' דבשבת כיון דמלאכת מחשבת אסרה תורה יש סברא לאסור גרמא מה"ת כיון דהוא מחשב למלאכה אע"פ דלא עשאה בידים ולכן צריך קרא דלא תעשה להורות דדוקא בזורה ורוח מסייעתו כיון דאופן עשיית המלאכה כך הוא חייב אף בגרמא מצד מלאכת מחשבת משא"כ היכא דאופן עשיית המלאכה הוא בידים ממש אינו חייב על גרמא ומעתה זה דוקא במלאכת שבת דהוא בכלל ל"ת כל מלאכה אבל הבערה למ"ד ללאו יצאת א"כ שוב ל"צ מלאכת מחשבת כיון דאינו בכלל מלאכת שבת וא"כ ל"צ קרא להתיר גרמא דממילא ידעינן דגרמא מותר כמו בכל התורה דגורם אינו כעושה מעשה. אלו דברי אדמו"ר הקדוש שליט"א:
<b>אמנם</b> כן עיקר דברי אדמו"ר הג' שליטא דלמ"ד הבערה ללאו יצאת אינה בכלל מלאכת מחשבת לכאורה צ"ע דהרי כ"ז דצריך מלאכת מחשבת במלאכת שבת הוא משום דסמיך מלאכת שבת למלאכת המשכן בפרשת ויקהל כמבואר ברש"י חגיגה (דף י' ע"ב) א"כ ה"ה הלאו דהעברה דסמיך למלאכת המשכן בוודאי צריך בי' מלאכת מחשבת דאל"כ הרי מפסיק הבערה בינתיים דל"ש בי' מלאכת מחשבת. איברא דיש לדחות דא"כ דא"נ דהבערה הוי הפסק יקשה לפי האמת לר"ש דס"ל קילקול בהבערה חייב וכנראה דה"ה מתעסק בהבערה חייב כמו דאמרינן במס' כריתות (דף י"ט) לענין מתעסק בחבורה דלמאן דמחייב במקלקל ה"ה במתעסק דל"צ בה מלאכת מחשבת וא"כ נראה דה"ה לר"ש בהבערה וא"כ איך יליף מיני' ר"ש לכל המלאכות דצריך מלאכת מחשבת הא הבערה אפסקה בינתיים דל"ש בי' מלאכת מחשבת. וי"ל דמזה מוכח דר"ש ס"ל דהבערה ללאו יצאת ואינה בכלל ל"ת כל מלאכה א"כ בין מלאכת המשכן למלאכת שבת אין הפסק מלאכה אחרת ואע"ג דאפסקה איסור הבערה זה לא חשיב הפסק כיון דאינו בכלל ל"ת כל מלאכה כלל. וא"כ שוב י"ל דברי אדמו"ר שליט"א דלמ"ד הבערה ללאו יצאת אין הבערה בכלל מלאכת מחשבת דאינה בכלל מלאכת שבת הסמוכה למלאכת המשכן:
<b>אך</b> באמת מה שכתבתי בפשיטות בדעת ר"ש דס"ל הבערה ללאו יוצאת אינו ברור ועיי' בירושלמי דשבת פ"ה ה"ה דמקשינן לר"ש דס"ל מקלקל בהבערה חייב נימא דה"ה בכל המלאכות ותי' ס"ל הבערה על עצמה יצא. ופירש בקרבן העדה דס"ל הבערה ללאו יצאת. אך באמת דעת התוס' להיפך דר"ש ס"ל דהבערה יש בה חיוב מיתה ולחלק נפק"ל מהיכא דנפקא לי' לר"י. וי"ל דגם פי' הירושלמי כן הוא. ולכאורה י"ל דממקומו הוא מוכרע בהא דמבואר במנחות (דף ע"ב ע"א) דמקשינן בגמ' ורבי לאו תלמידו של ר"ש הוא וכו' ותרצינן סבר לה כאידך דר"ש דאמר בא וראה כמה חביבא מצוה בשעתה דהקטר חלבים ואימורים כשרים כל הלילה ואין ממתינים עד שתחשך ופי' רש"י ז"ל והא דבמילה אמרי' דכל שאפשר מע"ש אינו דוחה שבת היינו מה שאין לו זמן קבוע וא"נ דר"ש ס"ל הבערה ללאו יצאת מ"ר מהא דר"ש דס"ל בהקטרה דחביבא מצוה בשעתה דוחה שבת דילמא התם שאני מצד דהוא לאו גרידא לכן דוחה שבת משא"כ קצירת העומר דהוי אב מלאכה מנ"ל דדחי שבת משום חביבא מצוה בשעתה וא"כ מוכרח דפשיטא להש"ס דר"ש מודה דיש חיוב מיתה בהקטרה:
<b>אך</b> יש להעיר מהא דמייתי הגמ' ברייתא זו גם בפסחים (דף ס"ח ע"ב) בהא דמבואר במשנה דהקטר חלבו של פסח דוחה שבת תני' אמר ר"ש בא וראה כמה חביבא מצוה בשעתה וכו' וקשה לכאורה רא הכא אין זה רבותא שחביבא מצוה בשעתה דוחה שבת כיון דבלילה ג"כ צריך לבוא לידי דחיי' דהוא יו"ט ואין עדל"ת ועשה וא"כ כיון דסוף כל סוף צריך לבוא לידי דחיית יו"ט ה"ה דדוחה שבת ובאמת ר"ש לא אמרה אלא בתמיד של שבת שבלילה הוא חול והוי שפיר רבותא דאע"ג דאפשר לקיים שניהם דוחה שבת אבל בפסח כיון דסוף כל סוף צריך שידחה יו"ט א"כ א"ר כ"כ דחביבא מצוה בשעתה דוחה שבת אמנם אי נימא דר"ש ס"ל הבערה ללאו יצאת א"ש לפ"ד התוס' הנ"ל דלמ"ד הבערה ללאו יצאת אין הבערה אסור ביו"ט כלל וא"כ שפיר אמר ר"ש בא וראה כמה חביבא מצוה בשעתה דבלילה לא יהי' איסור כלל בהקטרה:
<b>אך</b> באמת יש לדחות ראיות אלו לפי"מ דמבואר בירושלמי דשבת דבהקטרה איכא גם איסור בישול כיון דרוצה לאוכלן כמבשל דמי והא דבגמ' דילן ביבמות (דף ל"ג ע"ב) נראה דזר ששימש בהקטרה ל"ש לחייבו אלא משום הבערה וע"כ דאין בהקטרה משום בישול כמו"ש הרשב"א שם י"ל מצד דהוי מקלקל כיון דהוא זר וההקטרה פסולה משא"כ כשמתקן בהקטרה גם ש"ס דילן מודה דאיכא איסור בישול וא"כ הראי' מש"ס מנחות אינה ראי' כלל וממילא גם הראי' מסוגי' דפסחים נסתרה דע"כ הפירוש בגמ' דגם זה להקל מאיסור כרת לאיסור לאו הוי בגדר אפשר לקיים שניהם כיון דבהקטרה איכא גם בישול וזה אסור ביו"ט לכ"ע. אך י"ל דבאמת לר"ש ס"ל דמקלקל בחבורה ג"כ חייב ואע"ג דהוי תיקון מצוה מ"מ כיון דבעצם הוי קילקול חשיב בכלל מקלקל א"כ י"ל דלדידי' גם בהקטרה כשירה אין לחייב משום בישול כיון דבעצם הוא מקלקל בבישול דאין בו תועלת אלא משום המצוה וזה לא חשיב תיקון לר"ש וא"כ לר"ש ל"ש לחייב בהקטרה כ"א משום הבערה ולא משום בישול וא"כ דברינו נכונים ויש להאריך הרבה בזה ואכ"מ:
<b>אמנם</b> בעיקר החקירה במלאכת הבערה ע"י גרמא י"ל עוד מטעם אחר די"ל הטעם דצריך קרא במלאכת שבת להתיר גרמא דאל"ה הו"א כיון דחזינן בפרשת בא דנזהרו במלאכת יו"ט דכל מלאכה לא יעשה בהם והיינו אפי' ע"י גרמא הו"א דה"ה שבת אסור מלאכה ע"י גרמא ולכן צריך קרא להתיר מלאכת שבת ע"י גרמא. ומעתה זה דוקא בכל המלאכות אבל מלאכת הבערה למ"ד ללאו יצאת הרי אינה בכלל מלאכה כלל ביו"ט ומותרת ביו"ט כמו"ש התוס' פסחים (דף ה' ע"ב) וא"כ ל"צ קרא להתיר כלל גרמא כיון דכללא דגורם אינו כעושה מעשה. וזה נכון בס"ד:
<b>ותלמידי</b> החתן המופלג ושנון כמר יחיאל מאיר הכהן נ"י הראה לי במאירי שבת (דף ק"כ) סוד"ה והמשנה השלישית שכתב להתיר גם גרם הבערה עיי"ש אך אינו ראי' מהמאירי דהרי לרבנן קיימינן דס"ל הבערה לחלק וכ"כ לעיל דלפי"ז פשיטא דאין לחלק בין הבערה לשאר מלאכות. ונראה דהמאירי קמ"ל רק דלא נימא כיון דאיכא שני גרם מלאכות כיבוי והבערה לא יהיו מותרין במקום פסידא לכן כתב דגם גרם הבערה מותר במקום דליקה. וע"ע בתשו' חת"ס אהע"ז סי' כ' דפשיטא לי' להיפך ממש ממ"ש דלא תבערו היינו רק בידים ולמ"ד הבערה ללאו יצאת פשיטא דל"ש גרמא באיסור הבערה ולמ"ד לחלק תלי' בשאר מלאכות שבת ושם יש סברא לאסור משום דבמלאכת שבת כתיב לא יעשה בהם בקמ"ץ עיי"ש היטב שדבריו צ"ע ובפרט במ"ש דבמלאכת שבת כתיב לא יעשה. ואולי כוונתו על מלאכת יו"ט כמו"ש לעיל. וכ"כ עליו בספרי דרך חיים ואכ"מ. אך שלא יתפוס עלי המעיי' מדברי החת"ס הנ"ל ציינתי דבריו:
<b>ד</b><b>)</b> <b>במס'</b> שבת (דף צ"ו ע"ב) הוצאה גופה היכן כתיבה וכו' אשכחן הוצאה הכנסה מנ"ל סברא הוא מכדי מרשות לרשות הוא מה לי אפוקי מ"ל עיולי. וברש"י ז"ל ד"ה סברא שיהי' הכנסה תולדת הוצאה שהיא מעין לה כשאר תולדות שהוא מעין מלאכות. ועיי' ברביד הזהב אמצע ד"ה ויכלא העם מהביא שכתב בזה"ל כתב בק"ס פי"ב מהלכות שבת ש"מ דסברא הוי דאורייתא דהא חייב אהכנסה סקילה וכרת. ואני אומר דהא דכייל כל סברא. ליתא. דהא קאמר ר"פ כיצד מברכין דעל המזון מברך לאחריו מה"ת ולפניו סברא שהוא שבע מברך כשהוא רעב לא כ"ש והוא דרבנן. גם עדיפא הו"ל לאתויי מהא דבשפיכת דמים יהרג וא"י דסברא הוא דמה חזית דדמא דידך סומק טפי אבל הכנסה הוי ממש הוצאה עכ"ל:
<b>והנה</b> מה שהעיר הגז"ל מהא דברכה שלפני' הוי רק דרבנן אע"ג דסברא הוא. הנה כבר שב על מדוכה זו רבינו הגדול בעל פנ"י ז"ל ר"פ כיצד מברכין בד"ה אלא סברא. וחקר בזה דצריך להיות דאורייתא מכח דהוא סברא. אמנם בחידושינו לברכות שם כתבנו דאין זו סברה גמורה עפי"מ דאנהיר לן עיינין רבינו הרא"ה ז"ל בספר החינוך הטעם דברהמ"צ מברך לפניו וברהמ"ז לאחריו משום דהמצות הם מזון הנפש המשוכלת והנפש מרגיש המצות עוד קודם עשייתן לכן חייבין לברך לפניו משא"כ מזונות דהמה לצרכי החומר והחומר אינו מרגיש בהנאתו כ"א כשכבר אכל לכן ברהמ"ז לאחריו מה"ת וזה נכון בסברא. וא"כ איכא סברא להיפך ג"כ אך באמת אכילת איש ישראל צריך להיות עיקר למצוה דהיינו שעיד"ז יתחזק לקיום תורה ומצות והוי האכילה ג"כ מצוה ושוב שייך בהברכה לפניו ג"כ וזה הוא שתקנו חז"ל ברכות לפני המזון. עכ"פ אין מזה הוכחה דסברא לאו דאורייתא:
<b>ומ"ש</b> הגאון ז"ל דהו"ל להביא מהא דאמרי' דבשפכ"ד יהרג וא"י מכח סברא. י"ל דמשם אינו ראי' לחייב מיתה דהרי הך סברא אפי' אם תמצא לומר שאינה סברא גמורה מ"מ עכ"פ ספק הוא דהשכל מחייב כן וא"כ ממילא אי אפשר להרוג את חבירו מצד דהוא אונס על העבירה וכבר ביארנו לעיל בחידושי פרשת וארא דבאמת אם עבר והרג את חבירו אינו חייב מיתה כיון דהי' אונס והיינו מטעם הנ"ל דמסברא א"א להרוג את הנפש ובאמת הכא במלאכת שבת אי לאו דהי' תולדות לשאר מלאכות לא הי' חייב על הכנסה ג"כ אע"ג דהיא הוצאה ממש רק כיון דחייב בכל מלאכות על תולדות שהן מעין מלאכתן ה"ה דאמרי' כן על הכנסה וכמו שפירש רש"י ז"ל אבל שיהי' ח"מ על סברא גרידא לא מצאנו וכ"כ בספרי חמדת ישראל בדיני ב"נ אות א' דזהו ענין דאמרינן דעמד והתיר להם היינו שנטל מהם כח הציווי ואעפי"כ חייב מיתה על ז' מצות משום דהם מצות שהשכל מחייב אותם וחייבין אפי' בלא אזהרה עיי"ש כי הדברים אמתיין ומוכרחין בכוונת חז"ל:
<b>אך</b> זה דוקא בב"נ אבל ישראל אינו נהרג באיסור שהוא מסברא אם לא שאסרתה תורה בפירוש. וראיתי בספר בית האוצר לידידי הגאון מוהר"י שליט"א מבענדין כלל קל"א שהאריך גם כן לברר ענין זה אי איסור מכא סברא הוי איסור תורה. ואשתמיט לי' דברי הרביד הזהב הנ"ל. אמנם ראיתי שכתב להעיר מהא דמבואר במכות (דף ט' ע"ב) במשנה ר"י אומר השונא נהרג מפני שהוא כמועד וקשה דילמא הי' נעלם ממנו איסור רציחה אלא ודאי של"צ שידע האיסור תורה כיון דרציחה הוא איסור שכליי ואיסור השכליי הרי ידוע לו שאין להרוג אדם וע"כ האיסור השכליי כאיסור תורה חשיב. ועיי"ש בגמ' דפריך והא לא אתרו בי' ותרצינן הא מני ר"י בר"י הוא דאמר חבר א"צ התראה וקשה דמה ענין זה לחבר הא חבר חשיב מזיד שפיר כיון דחבר הוא וידע האיסור תורה שיש בדבר משא"כ שונא דנהרג אע"פ שאינו חבר רק שהוא עם הארץ מדלא הזכיר שונא חבר רק שונא סתם וא"כ איך נהרג וחשיב מזיד וע"כ דלר"י בר"י לשיטתו דס"ל חבר א"צ התראה והיינו דס"ל דל"צ קבלת התראה שיתיר עצמו למיתה אלא להבחין בין שוגג למזיד וא"כ כיון שהוא מזיד מכח איסור השכליי חשיב ג"כ מזיד את"ד והסברתי דבריו היקרים להבין החילוק בין ר"י בר"י לחכמים עיי"ש ותבין דברינו:
<b>ואני</b> תמה על חכם כיו"ב שיאמר כן דבישראל יהרג מכח מזיד באיסור שכליי והנה מלבד שלא ראה דברי חידושי הריטב"א במכות (דף ו' ע"ב) דשם ג"כ הביא הגמ' את המשנה הנ"ל ואמרינן דאתי' כר"י דאמר חבר א"צ התראה וכתב הריטב"א ע"ז בזה"ל פירוש והא דשונא נמי בחבר דא"ל נהי דמועד להרוג במזיד דילמא סבר שהוא מותר כדפירשו בתוס' עכ"ל הרי מבואר להדי' להיפך אמנם מלבד זאת יש להכריח מסוגית הש"ס במקומו היפך דברי הג' שיחי' דהנה לכאורה קשה מאוד הא דמקשינן בגמ' על ר"י דס"ל דשונא נהרג מפני שלא אתרו בי' לפי"מ דקיי"ל דההורג את הנפש שלא בהתראה מכניסין אותו לכיפה א"כ הרי י"ל דכוונת ר"י דנהרג ע"י הכנסה לכיפה ול"צ התראה אך האמת בזה כמו"ש בספרי חמדת ישראל דאע"ג דקיי"ל דההורג את הנפש שלא בהתראה מכניסין אותו לכיפה היינו רק בלא קבלת התראה דבכל חייבי מיתות גזה"כ דאין ממיתין אותו אם לא התיר עצמו למיתה אמנם בהורג את הנפש אם התרו בו או בחבר שיודע שהוא ח"מ שא"צ התראה לענין זה מכניסין אותו לכיפה אבל התראה צריכה אף לענין הכנסה לכיפה ושפיר מקשינן בגמ' כיון דהכא לא אתרו בי' כלל גם לכיפה אין מכניסין אותו ומוכרח הגמ' לתרץ דאתי' כר"י בר"י ואם כן מוכרח מגמרא דמזיד באיסור השכליי ל"ח כמזיד באיסור תורה דאל"כ ל"צ לומר דאתי' כר"י בר"י דהרי י"ל דאתי' כרבנן והפירוש נהרג ע"י כיפה וע"כ כדאמרן דישראל אינו ח"מ מכח ידיעת האיסור השכליי ומיני' נשמע לר"י בר"י דאע"ג דס"ל חבר א"צ התראה מ"מ אם אינו חבר אינו נהרג מכח איסור השכליי וזה ברור ואמת. ועיקר נלענ"ד כמו"ש לחלק בין ב"נ לישראל לענין זה ועיי"ש בסו"ד שהביא גם בשם החזקוני דב"נ נענשין על איסורין שהם מסברא:
<b>ה</b><b>) (</b><b>ל"ה</b> <b>כ"ז</b> <b>כ"ח</b><b>)</b> <b>והנשיאים</b> הביאו את אבני השוהם וגו' ואת השמן למאור ולשמן המשחה ולקטורת הסמים ועיי' בתרגום יונתן דפירש דהעננים הביאו כל זאת מגן עדן. ויש להעיר על השמן למאור איך הי' כשר משמן זה הא מפורש בתוה"ק דבעינן שמן זית דוקא ועיי' במנחות (דף ס"ט ע"ב) גבי חטים שירדו בעבים אי כשר למנחות דפשיטא לגמ' דכשר למנחות רק לשתי הלחם איבעי' לר"ז משום דאינו ממושבותיכם ובתוס' שם פירשו דהשאלה אם ירדו ע"י נס מן השמים עיי"ש היטב נראה מבואר דאע"ג דבמנחות בעי חיטין דוקא מ"מ כשרין גם חטין משמים וא"כ י"ל דה"ה בשמן זית דאע"ג דהוא משמים כשר למנורה. אך יש לדחות דאה"נ אם הי' יורד זיתים משמים שפיר היו כשרין למנורה אם נסחוט את השמן מהם כיון דהוי שמן זית אבל השתא דירד שמן מן השמים מנ"ל דהוא שמן זית ונהי דעפ"י נס יש לו אותו סגולה ממש של שמן זית מ"מ אינו שמן זית ופסול למנורה ובאמת בציווי השי"ת פ' תרומה כתיב וזאת התרומה אשר תקחו מאתם וגו' שמן למאור בשמים לשמן המשחה וגו' מפורש בתוה"ק דהקב"ה צוה ליקח מישראל שמן למאור ולשמן המשחה רק בשמים ולדברינו א"ש דלמנורה הי' צריך שמן מישראל דוקא כיון דצריך שמן זית דוקא אמנם לפ"ד הת"י והמדרש תנחומא מבואר דגם למנורה הי' כשר שמן מן השמים ובאמת בחידושי לסוגיא דכבתה כתבנו בשם מרנא הגאון הקדוש בעל חידושי הרי"ם זצללה"ה להיפך ויען כי יש בהם תועלת למעיי' לענ"ד ע"כ אעתיק בזה מ"ש שם וז"ל שם:
<b>הנה</b> בטורי זהב כתב לתרץ קושית הב"י ז"ל הא לא הי' נס בלילה ראשונה עפי"מ דמבואר בזוה"ק דאין הברכה חל על כלי ריקן א"כ איגלאי מילתא למפרע דגם בלילה הראשונה הי' נס כיון דלא הי' בו אלא כשיעור לילה אחת וע"כ דלא נשרף כל השמן דאל"כ איך נעשה בו נס שיהי' עוד שמן הא הברכה אינו חל על כלי ריקן וע"כ דגם בלילה הראשונה הי' נס. אלו ד"ק. והנה לכאורה הדברים תמוהים מאוד דאמת הוא כן דהברכה אינו חל על כלי ריקן אבל נס הלא הוא יש מאין ג"כ. ופשטא דמילתא נראה דבנר חנוכה הי' נס ולא ברכה וא"כ נסתר תירוצו. אמנם שמעתי אומרים בשם מרן הקדוש מגור זצוק"ל זי"ע שדברי הטו"ז ברורין דבנס חנוכה ע"כ הי' רק ברכה ולא נס דלפי"מ דקיי"ל דכל השמנים פסולין למנורה רק שמן זית זך והנה מבואר במנחות (דף ס"ט ע"ב) בעי ר' זירא חיטין שירדו בעבים מהו למנחות וכו' ועיי"ש בתוס' כיון דע"י נס הוא לא מיקרי ממושבותיכם עיי"ש ומעתה ה"נ כיון דע"י נס הוא א"כ לא הוי שמן זית כיון דאינו מזית וממילא פסול למנורה וע"כ דבנס חנוכה הי' ברכה וא"כ אותו השמן זית נתוסף ונעשה הרבה עכ"פ כיון דבא מכח שמן זית המיעוט הכל הוא שמן זית וכשר למנורה וא"כ צדקו דברי הטו"ז כיון דע"כ הי' ברכה ושוב לא חל על כלי ריקן ומוכרח דגם בלילה הראשונה הי' נס. אלו דברי קדשו ושפתים ישק משיב ד"נ:
<b>אך</b> בגוף דברי מרן זצוק"ל דפשיטא לי' דמה שהוא ברכה הוי אותו מין ודינו כשמן זית יש לעיי' לכאורה מתוספתא הובא בפירוש הרד"ק ז"ל במלכים במעשה דאלישע שכתב בזה"ל ובתוספתא וכד אתרחיש לה ההוא ניסא אמרת לי' לנביא דה' אית עלי עישור מהאי משחא או לא אמר לה בעלך זן נביאיא דה' במילחא דליכא עלי' עישורא ואף את לית על משחך עישור דמן ניסא הוא עכ"ל. מבואר מתוספתא כיון דהי' מן נס פטור ממעשר וע"כ כיון דלאו שמן זית הוא וא"כ מבואר להיפך דאפי' מה שבא ע"י ברכה אינו כמין צומח שיתחייב במעשר:
<b>אמנם</b> לאחר העיון נלענ"ד שדברי מרן זצ"ל ברורין ונקדים דלכאורה קשה קושי' גדולה על התוספתא דס"ל דמה שהוא מכח ברכה פטור מן המעשר דהרי מבואר במס' תענית (דף ח' ע"ב) ת"ר הנכנס למוד את גרנו אומר והר"מ וכו' שתשלח ברכה במעש"י התחיל למוד אומר ברוך השולח ברכה בכרי הזה ופסקה הר"מ ז"ל פ"י מהלכות ברכות הלכה כ"ב ועיי' בכ"מ שם בשם הרמב"ן ז"ל דהבטחה הוא שהבטיח הקב"ה למי שבא להפריש תרומות ומעשרות עיי"ש. עכ"פ לכ"ע חל ברכה בהתבואה וא"כ איך יוכל להפריש אח"כ תרו"מ ממנו כיון דמעורב בו גם מה דפטור מתרומות ומעשרות דהיינו מה שבא ע"י ברכה וא"כ דילמא מפריש מפטור על החיוב ויש לפלפל הרבה בענין זה מצד ביטול חד בתרי ולר"י דס"ל מב"מ לא בטל אפי' א"נ דהוא ביבש ביבש ג"כ י"ל דמה שבא ע"י ברכה ל"ה מב"מ עם שאר החיטין אך כ"ז רחוק ודחוק לומר דכל ענין הפרשת תו"מ הוא רק מצד ביטול ברוב דאל"כ יש לחוש דילמא מפריש מפטור על החיוב ובפרט לפי דעת הסוברים דלא אמרי' נהפך היתר להיות איסור א"כ ל"ש בזה ביטול ברוב כלל וגם יש להעיר לפי"ד התוס' חולין (דף פ"ו ע"ב) ד"ה מ"ט דר"מ דנראה לדעתם דלר"מ דס"ל חיישינן למיעוטא אינו לוקה על רוב עיי"ש א"כ איך משכח"ל באוכל טבל שילקה דילמא הוא ממה שהוא ברכה ופטור ממעשר ואינו טבל כלל וכמו כן יקשה לדידן באכל כזית מצומצם איך לוקה למ"ד יש בילה וא"כ מעורב בו קצת ממה שהוא ברכה וליכא כזית שלם של איסור:
<b>לכן</b> נראה עיקר כדברי מרן הגאון זצוק"ל דברכה דינו כהשמן שמתברך ממנו והוא לגמרי כאותו מין ולכן בעובדא דאלישע שכנראה שאותו שמן שהי' לה כבר הי' מעושר רק דאותו שמן הנוסף ע"י ברכה לא הי' מעושר ע"ז אמר לה אלישע דל"צ לעשורי כיון דבא מכח ניסא והיינו כיון דבא ע"י נס נתברך השמן המועט ונעשה מרובה וכיון דהשמן המועט כבר הי' מעושר כהלכתו גם על השמן הזה לא חל חובת מעשר כיון דהוא שמן המועט אלא שניתוסף ע"י הברכה ודינו כשמן המועט משא"כ בתבואה שלא עישרה עוד והיא טבל אז מה שמתברך הוי ג"כ כמותה וג"כ הוא טבל וחייב בתרו"מ ושפיר הוי מן החיוב על החיוב כיון דהוא ממש כמו התבואה שמתברך ממנה וא"כ מבואר מזה דמה שבא ע"י הברכה ג"כ הוי מפרי האדמה וחייב בתרו"מ וא"כ ה"ה לענין שמן זית הוי שמן זית ועי' היטב בזה כי הוא דבר נפלא לענ"ד. ועיי' בחידושי חת"ס לקמן (דף כ"ב ע"ב) ד"ה שהי' נותן בה שמן מה שהביא בשם הגהות מיימוני דאם נתן בה שמן כשיעור ודלק יותר אם מותר ליהנות ממנו והוא ז"ל כתב דה"ה אם דולק יותר ע"י נס ג"כ אסור ליהנות ממנו מה"ט דהוא אותו שמן עיי"ש נראה שכוון ג"כ לסברתינו הנ"ל עכ"ל שם:
<b>עכ"פ</b> מבואר דפשיטא לי' למרן זצוק"ל דשמן משמים אינו כשר למנורה והא הכא מבואר להיפך. ומה שנלענ"ד דהא זה מוכח מסוגי' דמנחות הנ"ל דחיטין משמים ג"כ הוא כמו חיטין מארץ רק דהכא נימא דילמא אינו שמן זית ופסול למנורה ע"ז י"ל דמשה רבינו הי' ידע ברוה"ק שהוא שמן זית ממש שנעשה בשמים מזית דכמו דיש חיטין בשמים ה"ה דיש זיתים וא"כ הי' משה יכול ליקח אותם לצורך המנורה כיון דידע דהוא שמן זית זך. אך לכאורה צ"ע הא קיי"ל תורה לאו בשמים היא וא"א לפסוק ע"פ רוה"ק. אך כבר כתבו המחברים דכל מ' שנה שהיו ישראל המדבר ולא נשלמה עוד התורה לא הי' שייך לומר תורה לאו בשמים היא וא"כ ע"כ שפיר הי' יכול לדון עפ"י רוה"ק וכ"כ במק"א כיו"ב לענין קושית המרמב"ח ז"ל בהא דדן משה רבינו עפ"י מן אע"ג דתורה לאו בשמים [ול"צ בזה לחילוק האחרונים דלברר דבר סומכין על רוה"ק שזה אינו מוכרע אך העיקר כנ"ל דמשה רבינו הי' יכול לדון ברוה"ק] ומעתה זה דוקא מ"ר אבל אח"כ שנחתמה תורה ונתנה לישראל ונאמר אלה המצות שאין הנביא רשאי לחדש דבר ושתורה לאו בשמים היא שוב צדקו דברי מרן זצוקללה"ה דבנס חנוכה ע"כ הי' ברכה דאם הי' נס לא היו יכולין להדליק בו את המנורה דילמא לאו שמן זית הוא ואין סומכין על רוה"ק במקום מצוה דרבים דתורה לאו בשמים היא כנ"ל. ומה שצוה הקב"ה שיקח משה רבינו שמן למאור מישראל היינו כשיכלה השמן של הנשיאים אבל שמן המשחה דלא הי' אחר כ"א זה שעשה משה בתחילת חנוכת המשכן וזה השמן הי' משמים ע"כ לא צוה הקב"ה לקחת מישראל שמן לשמן המשחה וזה פשוט:
<b>ו</b><b>)</b> <b>כתב</b> המג"א בסי' קמ"ז ס"ק ז' בזה"ל וכתב הרמב"ם סופ"א מהלכות בית הבחירה משמע דאפי' הם חדשים כל שנעשו להדיוט אסור. ומיהו העולם נוהגין לעשות אפי' מישנים וכמ"ש מהרי"ל ונ"ל דס"ל דבהמ"ק שאני. ועוד נ"ל דוקא כמות שהן אסור להשתמש בהן אבל אם שינה צורתן ועשה מהן כלי אחר שרי דהרי הכיור נעשה ממראות הצובאות ואע"ג דבמזבח בעינן עצים שלא נשתמש בהן הדיוט י"ל דמזבח שאני וכן משמע בגמ' ועוד דהרי הקרבנות קריבים מבהמות שנשתמש בהן הדיוט עכ"ל. וראיתי להגאון בעל חת"ס ז"ל בתשו' חלק או"ח סוף סי' מ' שכתב בזה"ל וראיתי מ"ש מג"א סי' קמ"ז סק"ה לחלק בין מזבח לשאר מילי ולא כתב לזה שום טעם ומאי דמייתי ראי' מקרבנות לק"מ דהרי אפי' בע"ז לא נאסרו בע"ח ונהי דמ"מ לגבוה מסקינן חד דרגא דנאסרו מ"מ להדיוט אין נעבד בבע"ח וא"כ הכא דקיל טובא י"ל דבע"ח לא נאסר ע"י תשמיש הדיוט עכ"ל. ולכאורה עלה בדעתי להכריח כדברי החת"ס ז"ל דהרי המג"א מודה דבמזבח צריך שלא יהי' בו שימוש הדיוט כלל ואפי' שינוי לא מהני וצריך דוקא עצים חדשים. וקשה מה מועיל חדשים דילמא נשתמשו בעצים הללו בעודן מחוברין לקרקע ונראה מבואר מש"ס דע"ז אין קפידא שלא צריך לחפש דוקא עצים שלא נשתמשו בעודם מחוברין להדיוט ודוקא משעה שנתלשו קפדינן שלא ישתמש בהם הדיוט וצריך ביאור מנ"מ וע"כ משום דמחובר אינו נאסר ואינו נתפס בעכו"ם נהי דלגבוה אסור מ"מ בנשתמש בו הדיוט גם לגבוה מותר וא"כ ה"ה בע"ח מותרין בנשתמש בהן הדיוט לגבוה ודברי החת"ס ז"ל מוכרחין:
<b>איברא</b> דלאחר העיון רואה אני גמ' ערוכה להיפך דהרי מבואר במס' זבחים (דף קט"ז ע"ב) בהא דאימי' דשבור מלכא שדרה קורבנא לרבא דאמר רבא לר"ס ולר"א בר הונא זילו ודברו תרי עולמי גולאי וחזי היכי דמסקי ימא שרטון ושקלי ציבי חדתא וכו' ועיי"ש ברש"י ז"ל ד"ה דמסקי ימא שרטון משום דבעינן שלא נשתמש הדיוט במזבח הרי מבואר דגם בקרקע המחוברת קפדינן שלא יהי' נשתמש בהן הדיוט וא"כ ה"ה לבע"ח. דמחובר ובע"ח דין אחד להם. והא דסגי בעצים חדשים ולא בפדיון גם ע"ז שלא נשתמש בהן הדיוט בעודן מחוברין י"ל מתרי טעמי א'. י"ל דאפי' אם נשתמש בהן הדיוט במחוברין מ"מ לענין זה מהני שינוי וכיון דעתה הם תלושין ואע"ג דלענין קנין ל"ה שינוי עיי' בב"ק (דף צ"ו ע"א) מ"מ הכא חשיב שינוי. אך אפי' א"נ דלענין מזבח לא מהני שינוי מ"מ י"ל דהא דאסור נשתמש בהן הדיוט היינו דוקא משעה שחזי למזבח אבל בעודם מחוברין לקרקע דהעצים לא חזיין למזבח כמות שהן לא נאסר בהן שימוש הדיוט ולא חל איסור שימוש אלא משעה שנתלשו ולכן במזבח עצמו שפיר גם במחובר קפדינן שלא ישתמש בו אדם קודם לכן. וזה מוכרח. ולפי"ז יפה הקשה המג"א ז"ל דבבע"ח דחזי למזבח מיום ח' והלאה והיו אסורין אם נשתמש בהן הדיוט. אך מה שצל"ע בדברי המג"א ז"ל כיון דזה מודה המג"א ז"ל דעכ"פ שינוי צריך אם נשתמש בהן הדיוט וא"כ בבע"ח דקרבין כמות שהן בלי שינוי איך מותרין בנשתמש בהן הדיוט. ונראה דכוונת המג"א ז"ל כיון דשחיטה לאו עבודה היא וא"כ עיקר עבודה הוא בקבלת וזריקת הדם ואז כבר נשתנה מכמות שהי'. אך לפי"ז יקשה טובא לפימ"ש הפוסקים דלר"ע דבמדבר הותר בשר נחירה הי' שחיטה עבודה כיון דלא היתה נוהגת אלא בקדשים א"כ במדבר היו כל הקדשים צריכין להיות שלא ישתמש בהן הדיוט ודא ודאי בדותא הוא. ויש לפלפל דתליא אי ישנו לשחיטה מתחילה ועד סוף או אין לשחיטה אלא לבסוף דלמ"ד אין לשחיטה אל"ב י"ל דבתחילת שחיטה הוי שינוי ושפיר מצי למישחט לגבוה כיון דלענין עבודה הוי סוף שחיטה עבודה. אך כ"ז לא יספיק לתרץ מה שקשה מחטאת העוף דמתכשרה המליקה בקדשים אפי' ברוב סימן אחד של הקנה והתם לא נשתנה מקודם דאע"ג דנעשה טריפה בפסיקת החוט וחתיכת המפרקת קודם שבא למליקת הסימן מ"מ נראה פשוט דטריפה ל"ה שינוי. ואע"ג דכתבו התוס' דגם תחילת שחיטה הוי שינוי היינו בבהמה דנקובת הוושט הוי נבילה אבל טריפה ל"ה שינוי ומליקה בעוף לכ"ע עבודה הוא ובלא"ה הא זה ששובר המפרקת ופוסק החוט גם זה מכלל מליקה הוא וגם זה עבודה הוא וצריך כהן. ועיי' ברשב"א חולין ר"פ אלו טריפות. וקשה למה לא יהי' צריך לדקדק בקרבנות העוף שלא יהי' מאותם שנשתמש בהן הדיוט. לכן נראה דכוונת המג"א ז"ל דאע"ג דשחיטה ג"כ עבודה היא מ"מ כיון דהקרבן לגבוה הן בחטאת והן בעולה הוא עיקרו לאחר שחיטה דאז קרב ע"ג המזבח החלב והדם והבשר ואז כבר נשתנה לכן אין פוסל בו נשתמש בו הדיוט. וז"ב ומוכרח בדעת המג"א ז"ל:
<b>ודע</b> דיש לי עיון בלשון רש"י ז"ל בזבחים (דף קט"ז ע"ב) בד"ה ואייתי ציבי חדתא שכ' בזה"ל שלא נשתמש בהן אדם "שלא יהי' שברי כלים" עכ"ל. נראה מזה דס"ל דהא דאוסר ר"א בן שמוע שלא ישתמש בהן הדיוט היינו דוקא אם הוי שברי כלים דמאיסי לגבוה הא בלא"ה אין פסולין למזבח וצ"ע מנ"ל זה ובאמת גם לשון פ"ו מאיסורי מזבח הלכה ד' שכ' בזה"ל ועצי "סתירה" פסולין למזבח לעולם לא יביאו אלא חדשים עכ"ל. צ"ע דמתחיל בעצי סתירה דמשמע דאינן פסולין אלא אם נסתרו מאיזהו כלי ומסיים שצריכין להיות חדשים דוקא. ועכצ"ל דכוונתו דלענין לכתחילה צריך חדשים דוקא וכמו שכתב בפ"א מבית הבחירה הלכה כ' אמנם שיפסלו בדיעבד למזבח היינו דוקא בעצי סתירה אבל שימוש בעלמא אינו פוסל וכלשון רש"י ז"ל כאן וצ"ע בכ"ז. ועיי' בדרושי ר' חיים כהן ז"ל בהוספה מהגאון ר' ראובן ראפאפארט ז"ל (דף ע"ח ע"ט) שהאריך בענינים אלו ולא ראה דברי החת"ס ז"ל וגם לא הרגיש כלל בדברינו הנ"ל:
<b>פרשת</b>
<b>פקודי</b>
<b>א</b><b>)</b> <b>במסכת</b> ברכות (דף נ"ה ע"א) אמר ר"ש ב"נ אמר ר"י בצלאל על שם חכמתו נקרא בשעה שאמר לו הקב"ה למשה לך אמור לו לבצלאל עשה לי משכן ארון וכלים הלך משה והפך ואמר לו עשה ארון וכלים ומשכן. א"ל משה רבינו מנהגו של עולם אדם בונה בית ואח"כ מכניס לתוכו כלים ואתה אומר לי עשה ארון וכלים ומשכן כלים שאני עושה להיכן אכניסן שמא כך אמר הקב"ה עשה משכן ארון וכלים. א"ל שמא בצל אל היית וידעת. עכ"ל הגמ'. ולכאורה יש לעיי' בדקדוק לשון הגמ' דבצלאל התחיל לומר ואתה אומר לי עשה ארון וכלים ומשכן. כלים שאני עושה להיכן אכניסן התחיל גם בארון ושאלתו הי' רק על כלים להיכן יכניסם ולמה לא שאל על ארון ג"כ:
<b>ומה</b> שנלענ"ד בזה דהנה בתשו' חת"ס חלק או"ח סי' קפ"ח הביא בשם הגאון מו"ה ר"נ אדלר זצ"ל שתמה על שאלת בצלאל כלים שאעשה להיכן אכניסן. הא אפי' אם יעשה המשכן תחילה. ג"כ לא יהי' מתורץ בזה לפי"מ דמבואר בפסיקתא דנגמר כל הבנין בחנוכה ואעפי"כ לא הוקם המשכן עד א' בניסן א"כ אנו רואים שלא הי' קפידא בזה להיכן יכניס הכלים. ותירץ דוודאי קודם משיחה אין קפידא להיכן יכניסם רק כיון דכמו דהי' סדר עשייתן צריך להיות סדר משיחתן ולאחר משיחתן הוי קידוש וזה הוא גמר עשיי' וא"כ שפיר שאל להיכן אכניסן אלא ודאי דמשכן תחילה וה"ה לענין משיחה מושחין מקודם המשכן ואח"כ הכלים וא"כ עוד כשנמשחו הכלים הי' בתוך המשכן ודפח"ח. ומעתה נראה כיון דמוכרח דשאלת בצלאל הי' רק לאחר המשיחה לכן לא שאל אלא על הכלים אבל על הארון לא שאל כיון דחזינן דארון לאחר המשיחה נתקדש כ"כ עד שהי' עומד לגמרי בנס כמו שאמרו חז"ל מקום ארון אינו מן המדה וא"כ הארון לא הי' צריך מקום כלל ול"ש לשאול על הארון להיכן אכניסו ולכן שאל רק על הכלים:
<b>ויש</b> להסביר הדברים ביתר ביאור ע"פ מה שכתבתי בדרושים לבאר הענין דארון בנס הי' עומד ומקום ארון אינו מן המדה לפימ"ש הרמב"ן ז"ל בפרשת תרומה בקרא ועשו לי ארון בזה"ל יחזור אל בנ"י הנזכרים למעלה וכו' ויתכן שירמוז שיהיו כל ישראל משתמשין בעשיית הארון בעבור שהוא קדוש משכני עליון ושיזכו כולן לתורה וכן אמרו במדרש רבה וכו' אמר ר"י ב"ש אמר הקב"ה יבואו הכל ויתעסקו בארון שיזכו לתורה. והעסק שיתנדב כל אחד כלי זהב לארון או יעזור לבצלאל עזר מעט או שיכוונו לדבר עכ"ל. מבואר מדברי רבינו הרמב"ן ז"ל דאפי' במחשבה מי שהי' משתוקק לסייע לבצלאל בענין עשיית הארון הי' מקיים המצוה בעשיית הארון ולכן כתיב ועשו ארון שיהי' לכל ישראל חלק בו וכיון דפעולת הארון הי' אפי' במחשבה ומחשבה אין צריכה מקום וגבול לכן מקום ארון אינו מן המדה להורות זה דארון לא הי' צריך מקום כלל ולכן ל"ש על הארון להיכן אכניסו כיון דא"צ מקום כנ"ל ומלבד זה כיון דעשיית ארון כולל כל ישראל ויכול לקיימו אפי' במחשבה שפיר יש להתחיל מיד ההשתדלות והשתוקקות לעשיית הארון כיון דכל תכלית המכוון הי' לצורך הארון כמ"ש הרמב"ן ז"ל בפרשת תרומה ולכן שאל בצלאל רק על הכלים וזה נכון בדרך דרוש:
<b>אמנם</b> מה שנלענ"ד עיקר בענין זה עפי"מ שנראה לתרץ מה דתמי' לי טובא הא דמבואר בירושלמי במס' שקלים פ"ד ה"ב תני ר"י השלחן והמנורה והמזבחות מעכבין זא"ז וכו' ואמר ר' אילא בשם רשב"נ אפי' שימה מעכב אמר ר"ח כאן בעבודת שבפנים כאן בעבודת שבחוץ עכ"ל. מבואר מדברי הירושלמי דבעבודת פנים כגון הקטרת והטבת הנרות מעכב הכל ולמ"ד דגם שימה מעכב כתב בקרבן העדה דגם הארון מעכב דגם בי' כתיב שימה בפרשת ויקהל אע"ג דבמקומו בפרשת תרומה לא כתיב בי' שימה מ"מ מעכב וכ"כ הג' תקלין חדתין בפירושו לשקלים ותמי' מאוד לענ"ד מה יענה לכל הזמן שהי' הארון נשבה ואח"כ כל הזמן עד שבנה שלמה את בהמ"ק שלא הי' הארון במשכן וכי לא הקריבו כל הקרבנות וקטורת פנימיות ועבודת יוה"כ ח"ו לומר כן בשלמא מבית שני ל"ק אע"ג דג"כ לא הי' ארון ע"ז י"ל דשאני בבית שני שנגנז הארון וא"כ הי' כן רצון השי"ת שיהי' הבית בלא הארון ול"ש שיעכב ועוד כיון דהי' רק נגנז א"כ י"ל דבאמת הי' הגניזה במקדש רק שלא הי' נראה לעיני כל ישראל וכמו דבבית ראשון מקום הארון אינו מן המדה ובנס הי' עומד כן הי' בבית שני. ונגנז פירושו במקומו שלא יזכו בנ"י לראותו ובאמת דבר רוחני אינו תופס מקום וגבול כלל ושפיר י"ל כנ"ל. ועפי"ז מובן מה שאמרו חז"ל ביומא (דף נ"ב ע"ב) דאמרי' בגמ' מה ארון מקום ארון ולכאורה אמאי סגי מקומו אמנם להנ"ל א"ש דבאמת גניזתו היתה בתוך בהמ"ק במקומו רק שלא הי' נראה ועיי"ש היטב בגמ' דמבואר דישעי' גנזו והראי' מזה שאמר תנו את ארון הקודש בבית אשר בנה שלמה וכו' וברש"י ז"ל והא התם הוי קאי אלא גניזה היינו דאותו נתינה הי' גניזה ונראה מבואר כן דהי' גניזה במקומו. אמנם במשכן שילה שנשבה הארון ולא החזירוהו אחר כך למקומו קשה טובא כנ"ל:
<b>לכן</b> נראה עיקר כפירוש הפני משה דמפרש דאפי' למ"ד דשימה מעכב הינו רק השלחן וקאי הכל על הציווי בפרשת תרומה אבל הארון דהי' בקדשי קדשים והי' לו מחיצה בפ"ע לא הי' מעכב כלל גם עבודת פנים דתכלית הארון להיות הלוחות בתוכו ולא הי' מכלי המקדש שיעכב את עבודת המקדש וכל מקום שהי' הארון הי' בקדושתו והיתה שם השראת השכינה ית"ש. ומעתה מובן היטב דלא שאל בצלאל על הארון להיכן אכניסו כיון דהארון לא הי' זקוק דוקא למקדש כיון דהי' לו תכלית לעצמו כמו שהי' זמן רב בימי עלי אמנם הכלים שבלא המקדש אין להם תועלת כלל וכל עשייתן הי' רק לעבודת המקדש שפיר שאל בצלאל להיכן אכניסן וז"ב ואמת לענ"ד:
ובעיקר פלוגתת אמוראי בירושלמי אי היו מעכבין גם עבודת חוץ או רק עבודת פנים ומה שהי' מעכב אם גם השלחן הי' מעכב או לא. נלפענ"ד דהרמב"ן ז"ל יש לו פירוש אחר בירושלמי דהוא ז"ל מפרש דהא דאמרינן דמעכבין את עבודת פנים היינו דוקא כשהם במקדש והם שלא במקומן אז מעכבין אבל אם ליתניי' כלל אז אין מעכבין כלל זא"ז ולמד כן מתוספתא פ"ו דמנחות דמשם מקור דינים אלו וי"ל דדמי לתפילין של יד ושל ראש דכתב שם בסמוך דמעכבין זא"ז והיינו רק ביש לו תרווייהו אבל באין לו אלא אחת מהן צריך להניח אותה שיש לו וסובר הרמב"ן ז"ל דגם הא דתני בתוספתא דהשלחן והמזבחות והמנורה מעכבין זא"ז היינו רק בשיש כל הכלים האלו אז מעכבין זא"ז אבל אם נשבר אחד מן הכלים ואינו לפנינו אינו מעכב שאר העבודות שבמקדש:
<b>ועפי"ז</b> א"ש מה שיש לכאורה לתמוה על הרמב"ן ז"ל בספר המצות מצוה ל"ה שכתב לתמוה על הר"מ ז"ל שכתב שהכלים הם מחלקי המקדש וכתב הוא ז"ל דמקריבין בבית אע"פ שאין שם כלים אלו ולכאורה אינו מובן הא עבודת פנים עכ"פ מעכבין לד"ה אמנם להנ"ל א"ש כיון דאם חסר לגמרי אינו מעכב נהי דבאיתנייהו כל הכלים צריך שיעמדו כל אחד במקומו הראוי ומעכב את העבודה אמנם מ"מ כיון דאם ליתניי' אינן מעכבין ומקריבין גם את עבודת פנים בהכלים שנמצאים לכן אינן בכלל חלקי הבית ואולי י"ל דהרמב"ן ז"ל הכריח זה דהי' ס"ל דלמ"ד דשימה מעכב גם הארון מעכב והי' קשה לו קושיתנו הנ"ל ולכן הכריח מזה דאינו מעכב אלא כשהוא במקדש ואינו במקומו הא בלא"ה אינו מעכב אמנם הר"מ ז"ל נראה דס"ל דארון אינו מכלי המקדש ואפי' למ"ד שימה מעכב היינו רק השלחן אבל הארון לא הי' מעכב כלל וא"כ שוב י"ל דכלים מעכבין לגמרי ושפיר הם מחלקי המשכן. ועיין היטב בכ"ז שכתבנו כי קצרנו בהרבה דברים וסמכנו על המעיי' שיבין הדברים לאשורן:
<b>ב</b><b>)</b> <b>אעתיק</b> בזה מה שכתבתי זה חמשה עשר שנה בתשו' להגאון ממעזריטש ז"ל. וכבר רמזתי אותה בספרי חמדת ישראל בחלק הלאווין אות כ"ה ויען שהי' לי אח"כ איזהו פילפולים על מ"ש בספרי שם וכ"ז גרם שלא העתקתי דברי בשלימות לזאת אני מעתיק הדברים כאן במקומן. וז"ל שם. וזה מקרוב נתקשיתי בהא דמבואר בזבחים (דף צ"ה ע"א) אמר ר"ל מעיל שנטמא מכניסו בפחות מג' על ג' ומכבסו משום שנאמר לא יקרע. וכתבו בתוס' בד"ה מכניסו ואפי' למ"ד ביאה במקצת שמה ביאה שאני בגד הואיל ויכול לחתכו לא חשיב כאילו נכנס כולו עכ"ל. וקשה אם נימא דאינו ראוי מחמת איסור ג"כ מיקרי אינו ראוי א"כ ה"נ כיון דמעיל אסור לקרוע וא"א לחתכו שוב נימא ביאה במקצת שמה ביאה ואיך מותר להכניסו בפחות מג' על ג' ומוכח מזה כיון דבעצם יכול לחתכו נהי דאסור לקורעו שוב לא חשיב ביאה ע"י ביאת מקצתו:
<b>ולכאורה</b> עלה בדעתי דיש לדחות בפשיטות דא"נ דאסור להכניסו לעזרה א"כ שוב לא יהי' תיקון לבגד זה והוי כבגדי כהונה שבלו דמותר לקורען לעשות מהן פתילות וא"כ ה"נ א"נ ביאה במקצת שמה ביאה ויהי' אסור להכניסן ואין תקנה להבגד שוב מותר לקורעו וא"כ שפיר אמרי' דמותר להכניסו בפחות מג' על ג' דל"ש בזה לאסור מצד ביאה במקצת דאם תאסר הרי מותר לחתכו ושוב ל"ש ביאה. אמנם לאחר העיון ז"א דנראה פשוט דאפי' במכניסו בפחות מג' ע"ג ומכבסו ג"כ פסול לבגדי כהונה לפי"מ דקיי"ל דבגדי כהונה אין מכבסין אותן כמבואר בזבחים (דף פ"ח ע"ב) ואע"ג דאין מבואר אם בנתכבסו פסול וי"ל דנהי דאין מכבסין מ"מ הכא דהכיבוס מצוה חזיין אח"כ לבגד"כ. אך באמת יש להכריח דגם בדיעבד פסול מסוגין. א'. דא"נ דבדיעבד כשרין לבגד"כ א"כ למה לי' לר"ל לומר משום דכתיב לא יקרע תיפוק לי' לפי"מ דקיי"ל דמקורעין פסולין לבגד"כ א"כ אפי' אי מותר הקריעה ג"כ מוטב להכניסו בפחות מג' על ג' ולכבסו. ועוד והוא העיקר לפענ"ד מדנקט ר"ל דינו דוקא במעיל ולמה לא אמר סתם בבגד"כ אלא ודאי דבכל בגדי כהונה כיון דבלא"ה פסולין לבגד"כ וצריכין לקורען לעשות מהן פתילות כמבואר בשבת (דף כ"א ע"א) ובתוס' שם ד"ה שמחת בית השואבה וא"כ מה נפ"מ אימת קורען ושפיר מותר לקורען גם עכשיו כיון דבלא"ה לקריעה הן עומדין משא"כ מעיל דהי' טעון גניזה אף שבלה כמבואר בר"מ ז"ל פ"ח מכלי המקדש הל' ה' עיי"ש ואסור לקרוע כדי לכבסו לכן צריך להכניסו בפחות מג' ע"ג וא"כ מוכרח דגם בלא קריעה פסולין לבגדי כהונה כיון דצריכין כיבוס דאל"כ אמאי לא תני דינו בכל בגדי כהונה ומ"ש מעיל דנקט. ועיי' במל"מ פ"ט מכלי המקדש הלכה ג' שהביא בשם מוהר"מ גלאנטי ז"ל בספר קרבן חגיגה שהרגיש ג"כ בזה לר"ל דמ"ש מעיל דנקט ורוצה להוכיח מזה דמעיל חלוק מבגד"כ מקריעה לצורך תיקון והמל"מ כתב שם דליתניי' להני מילי ולא ביאר טעמו ועיי' במנ"ח במצוה זו שהאריך בזה וג"כ לא ירד לסוף דעת המל"מ בזה. ולענ"ד ברור הדברים דכוונת המל"מ דאין ראי' כלל דבכל בגדי כהונה כיון דבלא"ה פסולין והי' דינם לקרוע לפתילות ושפיר מותר לקורען גם קודם כיבוס משא"כ מעיל דטעון גניזה שפיר אמרי' דאסור לקרוע וז"ב מאוד:
<b>ועיין</b> במל"מ פ"ח שם שילהי הלכה ו' מ"ש בכוונת התוס' שבת דאם נפסלו לבגד"כ אמרי' לב ב"ד מתנה והוי חולין גמורין ופשיטא דמותר לקורען משא"כ במעיל כיון דטעון גניזה ל"ש בו לב ב"ד מתנה ונשאר בקדושתו ולכן אסור בקריעה ונסתר דינו דהקרבן חגיגה. הארכנו קצת בזה מפני שהדבר חדית לן וקרוב לאמת בעזהשי"ת. עכ"פ מוכח מזה דבמעיל אפי' אם נימא דאסור לכבסו ג"כ יהי' אסור לקורעו אע"ג דנפסל מדין בגד"כ וא"כ הדר"ל קושיתינו כיון דאסור לקורעו נימא ביאה במקצת שמה ביאה:
<b>והנה</b> עלה בדעתי להעיר עוד עפי"מ דקיי"ל בכ"מ אמירה לעכו"ם מותר מה"ת ורק מדרבנן אסור א"כ מה"ת ראוי לקרוע ע"י שיאמר לעכו"ם לקרוע אותו ושוב אמרי' בי' ביאה במקצת ל"ש ביאה כיון דראוי לקרוע ע"י עכו"ם ונהי דמדרבנן אסור בשביל זה אינו חשוב אינו ראוי כנ"ל. אך יש להעיר בזה עפי"מ שכתבו הפוסקים דהיכא דגרמא אסור גם אמירה לעכו"ם אסור וא"כ נראה כיון דכתיב לא יקרע גם ע"י גרמא אסור מה"ת. וא"כ אינו ראוי מה"ת אפי' ע"י אמירה לעכו"ם. ויש לפלפל עפי"ז בקושית הקרבן חגיגה דמ"ש דמעיל דנקט ר"ל ולפי הנ"ל י"ל דר"ל סובר דשאר בגד"כ נתמעטו רק מדכתיב לא תעשון כן לד' וא"כ גרמא שרי כמבואר בשבת (דף ק"כ) וא"כ מותר לקרוע ע"י גרמא ול"צ דוקא להכניסו בפחות מג' על ג' משא"כ במעיל דכתיב לא יקרע וגם גרמא אסור לכן ליכא עצה כ"א בפחות מג' על ג' כנ"ל. ויש עוד לפלפל בזה אך לקושטא דמילתא נראה כדאמרן דמסוגי' זו מוכח דדוקא אינו ראוי בעצם מיקרי א"ר אבל מה דאינו ראוי מחמת איסור מיקרי ראוי וזה ברור בעזהשי"ת. עד כאן מלשון התשו' שכתבתי להרב הגאון ממעזריטש ז"ל:
<b>אחר</b> זמן רב בא לידי ספר היקר עין יצחק להגאון מקאוונא ז"ל וראיתי בחלק או"ח בתשו' נידון הקארעקטין אם יש בהם קדושה האריך הרבה בענין זה. ועיי"ש היטב בכל הסי' בענין הקארעקטין תראה שהרגיש ג"כ בדברינו ובזה ממילא נסתר מה שכתבתי בתשו' הראשונה בענין זה להחזיק בדברי הקרבן חגיגה ולתמוה על המל"מ. ועיי"ש שכתב ג"כ להחליט דפסולין לבגד"כ מצד בגדים המכובסין אמנם בדבר אחד יש להתפלא על הגאון ז"ל בס"ה אות ג' שם שכתב בפשיטות דהא דקתני במשנה בגד שנטמא אחר שניתז עליו דם חטאת קורעו פירושו בגדי כהונה עיי"ש. וכ"נ מכל תשובותיו בענין זה. ולענ"ד יפלא מאוד דמנ"ל זאת דילמא הפירוש בגד סתמא וכן נראה מכל המפורשים שלא נחתו לזה. ובאמת איך אפשר לומר כן בפשיטות כיון דאיכא עצה בפחות מג' על ג' והכא בוודאי ל"ש קושית התוס' דהוי ביאה במקצת כיון דאפשר לחתכו כיון דגרמא מותר הרי אפשר לחתכו ע"י עכו"ם לכ"ע. וא"כ הרי אין הקריעה מוכרחת ול"ש לומר דהקריעה לצורך תיקון. ובאמת במעיל קשה לומר דהוי בגדר אסור לחתכו כיון דאסור מה"ת גם ע"י גרמא. ומה שחלקתי בין אינו ראוי בעצם בין א"ר מחמת איסור לכאורה יש לעיי' הא באדם הוי ג"כ רק א"ר מחמת איסור. ועיי' ברש"י גיטין (דף כ"א ע"ב) בשלמא יד עבד א"א למקציי' דהוא מחמת איסור חבלה. והעירני בזה כבוד הגאון הנפלא מוהר"ח העללער שליט"א מווארשא. אך י"ל דשם פי' רש"י ז"ל על הא דאמרי' א"א למקציי' ומוכרח רש"י ז"ל לפרש מפני מה א"א אבל באמת האדם הוא אחד בכל גופו כיון דהחיות שבו הולך לכל האיברים א"כ הכל הוא האדם ואינו דומה לבגד. אמנם בשאר בגדי כהונה הרי ראוי מה"ת לקרוע ע"י גרמא ואי דמדרבנן אסור הא גם עצה ע"י קריעה אסור מדרבנן כיון דשייר כדי מעפורת כמו"ש התוס' שם. ואמת א"נ בהחלט דפסולין לבגד"כ מצד מכובסין י"ל דקאי גם על בגד"כ כיון דקורען בלא"ה לפתילות. אבל לה"ר מזה דהדין כן הוא מערכה על הדרוש:
<b>ובאמת</b> אע"פ שכתבנו שנראה להכריח כן דפסולין לבגד"כ אמנם מסברא קשה הדבר כיון דהא דצריך כיבוס הוא משום קדושת הדם חטאת וכיון דכל הכיבוס רק מצד קדושה אין סברא שיפסל עיד"ז שיהיו בכלל מכובסין מגועל שלהם והרי בכהן השורף את הפרה דמטמא בגדים אטו הבגד"כ נפסלין ועיי' בחולין (דף צ' ע"ב) גבי פרוכת שנטמאת. וגם בבגד"כ שנטמאו במת דצריכין הזאה וטבילה מבואר ברמב"ן ז"ל עה"ת פרשת שמיני בפסוק ויקרבו וישאום בכתונתם דכשרין אחר הטהרה לבגדי כהונה וא"כ נראה דה"ה בניתז דם חטאת עליהם אע"ג דצריכין כיבוס מ"מ אין נפסלין ואם כי יש לחלק הענינים ובאמת הרב הגאון הנ"ל שיחי' כתב לפלפל בכל הענינים הנ"ל וגם אני השבתי לו בזה באריכות אך אכ"מ ויבואר אי"ה בקונטרס התשו' שלי:
<b>ג</b><b>) (</b><b>ל"ט</b> <b>ל"ג</b><b>)</b> <b>ויביאו</b> את המשכן אל משה וגו' וברש"י ז"ל שלא היו יכולים להקימו ולפי שלא עשה משה שום מלאכה במשכן הניח לו הקב"ה הקמתו שלא הי' יכול להקימו שום אדם מחמת כובד הקרשים וכו' ומשה העמידו. אמר משה לפני הקב"ה איך אפשר הקמתו ע"י אדם אמר לו עסוק אתה בידך ונראה כמקימו והוא נזקף וקם מאליו וזה שנאמר הוקם המשכן הוקם מאליו עכ"ל רש"י ז"ל. והנה לכאורה יפלא מאוד. א'. דמקודם כתב רש"י ז"ל דמשה העמידו ואח"כ כתב אמר משה לפני הקב"ה וכו' נראה דמשה לא הי' יכול להעמידו. ב'. איך אפשר לומר דמשה לא הי' יכול להעמידו והא הא דכתיב בתוה"ק הוקם המשכן היינו בשמיני למילואים בא' בניסן וא"כ נראה מבואר דרק אז הי' ע"י סיועת השי"ת והרי משה רבינו הי' מעמידו ופרקו כל ז' ימי המילואים וא"כ בח' למילואים אמאי אמר לפני הקב"ה איך אפשר הקמתו ע"י אדם:
<b>ומה</b> שנלענ"ד בכוונת רש"י ז"ל דבאמת מ"ר הי' יכול להעמיד את המשכן מעצמו ובאמת בז' ימי המילואים הי' מעמידו ופרקו בעצמו אמנם ביום השמיני שפיר שאל מ"ר איך אפשר הקמתו ע"י אדם והוא לפי"מ דמבואר בזבחים (דף ס"א ע"ב ודף קט"ז ע"ב) דלכן לחה"פ ושאר קרבנות לא נפסלו ביוצא בשעה שסתרו המשכן ונסעו משום דכתיב ונסע אוהל מועד אע"פ שנסע אוה"מ הוא עיי"ש. מבואר מזה דהוצרך כח בהקמת המשכן שיהי' נקרא אוה"מ אף לאחר סתירה ושיהי' לו תמיד קדושת המשכן דאל"כ לא יהי' אפשר לקיים מצות לחה"פ כיון דיהי' תמיד נפסל ביוצא וזה ששאל מ"ר איך אפשר הקמתו ע"י אדם והיינו איך אפשר דע"י מעשה בן אדם יהי' מתקיים אף לאחר סתירה וע"ז השיב לו הקב"ה עסוק אתה בידך והוא נזקף וקם מאליו וכיון שהי' הקמתו ע"י שמים נשאר בו כח הקמה אף לאחר סתירה דאע"פ שנסע אוה"מ הוא ולכן בז' ימי המילואים דמבואר בתוספתא פ"ז דמנחות ר' יוסי אומר כל ז' ימי המילואים הי' השלחן בטל בלא לחם עיי"ש דדייק לה מדכתיב כאשר צוהו ד' ובלחה"פ צוה השי"ת לסדרו על השלחן בשבת והכא לא הי' אפשר לסדרו בשבת לכן לא הי' מסדרו כלל וא"כ נראה פשוט דבז' ימי המילואים לא הי' בו כח הקמה לאחר הסתירה והדעת נותן כן כיון דהי' צריך בכל פעם הקמה חדשה נראה דבעת שהי' נסתר הוי סתירה מעליא דאל"כ אינו אח"כ הקמה חדשה כמובן. ולכן באמת הי' משה רבינו מעמידו בעצמו וא"ש מאוד דברי רש"י ז"ל וז"נ מאוד בס"ד. ואע"ג דפליגי בזה במנחות (דף צ"ה) אי אמרינן ונסע אוה"מ גם לענין לחה"פ כשהוא מסולק מעל השלחן ועיי' בתוס' מנחות (דף ס"א ע"ב) בד"ה אעפ"י שנטע. ויש להאריך הרבה בזה ואכ"מ. מ"מ דברינו בדעת רש"י ז"ל נכון הוא:
<b>אמנם</b> כן בעיקר דברי ר"י בתוספתא שם דלחה"פ לא הי' מסודר בז' ימי המילואים הנה מדברי הרמב"ן ז"ל לקמן (מ' כ"ז) בקרא ויקטר עליו קטורת סמים שכתב בזה"ל משה הקטיר עליו כל ז' ימי המילואים וכו' שהרי כלה אותו בכאן שיסדר הלחם ויעלה הנרות וכו' והנה משה רבינו בכל עבודות הכהן הראשון עכ"ל. מבואר דס"ל דבאמת סידר את השלחן ג"כ כל ז' ימי המילואים ולכאורה צ"ע על רבינו הרמב"ן ז"ל וכי אישתמיט לי' דברי התוספתא דר"י ס"ל בהדי' דהי' השלחן בטל. ונראה דהרמב"ן ז"ל לשיטתו דס"ל כהתורת כהנים דמצות המנורה הי' שיהי' נר המערבי דולק תמיד והנה זה ג"כ לא הי' יכול להתקיים בז' ימי המילואים דהרי מ"ר הי' מעמידו ופרקו וא"כ בשעה שמפורק לא היתה המנורה דולקת וכן מבואר ברמב"ן ז"ל עצמו בקרא דוביום החודש הראשון באחד לחודש תקים את המשכן אוה"מ עיי"ש. שכתב להכריח דמשה רבינו הי' מעמידו בכל יום בבוקר בבוקר ומניחו כל היום וכל הלילה עד למחרת בבוקר מפני שהי' צריך להקריב בו קרבנות והי' מדליק את הנרות בערב עיי"ש. וקשה הא נר המערבי הי' צריך להיות דולק תמיד וא"כ לא הי' כאשר צוהו ד' ועכצ"ל דז' ימי המילואים הי' כשר באופן זה א"כ ה"ה דהי' סידר לחה"פ אע"פ שלא הי' בשבת. ועיי' בערבי נחל פרשת פקודי שהעיר מעצמו בלחה"פ הראשון ולא ראה דברי התוספתא הנ"ל:
<b>ובאמת</b> לר"י נראה דאהרן לא סידר לחה"פ עד שבת הבא כיון דמודה דכל ז' ימי המילואים הי' השלחן בטל בלא לחם א"כ גם שבת בכלל וביום א' שהי' שמיני למילואים לא הי' יכול לסדר הלחם כיון דמצותו שיהי' מסודר בשבת. אמנם הרמב"ן ז"ל דס"ל דכאן הי' הכל הוראת שעה וכמו דמנורה לא היתה דולקת תמיד ואעפ"כ העלה את המנורה ה"ה בלחה"פ. איברא די"ל דממנורה אין ראי' כלל לפמ"ש בפרשת במדבר בשם אדמו"ר הקדוש הגאון מסאכטשאוו שליט"א שאמר שאף על גב דקיימא לן דנרות המנורה מעכבין זא"ז מ"מ הדלקת הנרות אין מעכבין זא"ז וכל נר ונר הוי מצוה בפ"ע ועיי"ש שכתבתי הראיות לזה ומה שכתבתי בתשו' להרב החריף מוהר"י מו"צ מרדאמסק נ"י. ומכבוד הרב הגה"צ מפילץ שליט"א שמעתי ששמע כן גם מזקינו מרנא הגאה"ק בעל חידושי הרי"ם זצללה"ה. ומעתה י"ל כיון דשאר הנרות מצותן רק מערב ועד בוקר נהי דנר המערבי הי' מצותו שיהי' דולק תמיד מ"מ הי' מתקיים המצוה בשלימות בשאר הנרות ושפיר שייך לומר כאשר צוהו ד' דהי' מקיים מצות הדלקת המנורה [ובאמת י"ל דכל שבעת ימי המילואים ששימש מ"ר דלא הי' שכינה כמ"ש חז"ל מובא ברש"י ורמב"ן וא"כ לא הי' דולק נר המערבי ביום דהי' רק להורות ששכינה שורה בישראל וזה הי' ע"י הטבת הנרות ע"י אהרן דמאז היתה שכינה בישראל והי' דולק נר המערבי תמיד] לגמרי בשאר הנרות משא"כ בלחה"פ דאם אינו מסדרו בשבת הו"ל לגמרי שלא כמצותו שפיר הכריח ר"י דלא הי' סידור לחה"פ כלל על השלחן כל ז' ימי המילואים עד שבת הב' שאז סידר אהרן את השלחן כאשר צוה השי"ת לסדרו בשבת:
<b>אך</b> יש לעיי' עוד לפי"ד הר"מ ז"ל דס"ל דמצות הדלקת הנרות הוא תמיד ביום ובלילה וא"כ איך הי' מתקיים מצות הדלקת הנרות כל ז' ואיך אפשר לומר כאשר צוהו ה' ונראה מוכרח מזה דחלק מהמצוה הוי ג"כ מצוה ואם לא נוכל לעשות המצוה בשלימות יש לקיים עכ"פ כל מה שנוכל לכן אע"ג דלדעת האומר במד"ר מובא ברמב"ן הנ"ל דשלשה פעמים ביום הי' משה רבינו מעמידו ומפרקו וא"כ לא הי' אפשר לקיים בו מצות הדלקת הנרות ביום מ"מ כיון דמערב ועד בוקר הי' יכול לקיים מצות הדלקה הי' חייב לקיים מצוה זו והוי בכלל כאשר צוה השם. וי"ל יותר דאע"ג דהר"מ ז"ל ס"ל דמצותן שיהיו דולקין תמיד מ"מ כיון דמודה הר"מ ז"ל דבין הערבים לא הי' נותן שמן יותר אלא שיהי' דולק מערב ועד בוקר וא"כ ע"כ דשתי מצות הם ואם דולקין מערב ועד בוקר ג"כ קיים מצות הדלקת המנורה אע"ג דמצותן שיהיו דולקין תמיד היינו שבבוקר יש ג"כ חיוב הטבה והדלקה אבל אינה מצוה אחת רק שצריך להטיב את הנרות ולהדליקן שני פעמים ביום. אחד בין הערבים וזה מצותו שיהי' דולק עד הבוקר. וב' בבוקר וזה מצותו שיהי' דולק עד בין הערבים ובזה מתקיים הקרא דלהעלות נר תמיד וא"כ נהי דבשבעת ימי המילואים לא הי' אפשר לקיים מצות הדלקת היום אבל מצות הדלקת הלילה הרי קיים בשלימות ואדרבה לדעת הר"מ ז"ל ירווח לן יותר מלדעת הרמב"ן ז"ל דלדעת הר"מ ז"ל נתקיים מצות הדלקת המנורה בלילה בשלימות משא"כ לדעת הרמב"ן ז"ל דלהעלות נר תמיד קאי על נר המערבי א"כ נראה דבאמת נר המערבי הי' מצותו שיהי' דולק כל היום ע"י הדלקה דבין הערבים ובאמת הי' כן כל זמן שהנס הי' בנר המערבי וא"כ לא נתקיים המצוה בנר המערבי בשלימות ויש להוכיח מזה כדברי מרן הב"י ז"ל שכתב לתרץ על הקושי' דאמאי עשאו ח' ימים חנוכה הא על לילה הראשונה הי' שמן ותי' דלא רצו להדליק בכל לילה אלא על זמן מועט כיון שלא יכלו לעשות כל המצוה ותמהו עליו הא ח"ש לאו מצוה הוא כלל ולהנ"ל י"ל דמרן ז"ל הוכיח ממנורה בז' ימי המילואים דג"כ לא היתה דולקת כל זמן מצותה ואעפי"כ כתיב בה כאשר צוהו הש"י וא"כ מוכרח דבמנורה גם ח"ש מהמצוה הוי מצוה. אמנם בעיקר הענין אי ח"ש מהמצוה חשיב ג"כ מצוה כבר האריכו האחרונים בזה ויען שיש לנו בזה איזו הערות ארשום אותם בזה לעורר לבב התלמידים:
<b>ד</b><b>)</b> <b>הנה</b> בשו"ת שבות יעקב ח"ב סי' ח"י בשלהי דבריו שם וז"ל ועל דבר מי שאין לו רק פחות מכזית מצה נ"ל שאין כאן חיוב כלל דאכילה בכזית משמע וראי' ממה דאיתא בסי' תפ"ד הנשבע שלא לאכול מצה כל השנה אסור לאכול מצה בפסח ולפי"מ דקיימא לן לענין שבועה שלא אוכל בכזית משמע קשה א"כ יאכל פחות מכזית. אלא ודאי פשוט כיון שאינו אוכל כשיעור לאו מצוה היא כלל עכ"ל. ודבריו הקדושים תמוהין מאוד דהרי להלכה קיי"ל גם לענין שבועה ח"ש אסור מן התורה ושפיר גם ח"ש לא מצי לאכול ועיי' במל"מ פ"ד משבועות שכתב שכן דעת הרמב"ם והר"ן ז"ל וכן מבואר בש"ע יו"ד סי' רל"ח ס"א ונסתרה ראיתו. ומצאתי שקדמני בזה בספר חיים שאל להגאון רב חיד"א ז"ל חלק א' סי' ג' עיי"ש. אמנם כבר אמרו חז"ל שמצוה לקיים דברי חכמים. ע"כ נלענ"ד לתקן ראית השבות יעקב על דרך זה דהנה ידועה קושית הרא"ה ז"ל דבנשבע שלא אוכל מצה אמאי אסור לאכול נימא עדל"ת ותי' דהוי עשה ול"ת. ומעתה י"ל עפי"מ שכתב האבני מילואים בתשו' סי' י"ד לחדש דבשבועה דאסור ח"ש אין זה מכח הנדר כלל כיון דלא נדר אלא על כזית רק כיון דאמרי' דבכל איסורין ח"ש אסור מה"ת ממילא רמי' ע"ז איסור ג"כ ועיי"ש שמחדש דהוי כאכלה כולה אע"ג דאיכא עוד פחות מכזית ומעתה בח"ש ליכא חומר עשה ול"ת כיון דאינו מתורת הנדר כלל וא"כ א"נ דבח"ש איכא מצוה הדרא לדוכתא קו' הרא"ה ז"ל דעכ"פ יאכל ח"ש מצד עדל"ת דהיינו האיסור דח"ש דבזה שוב אין לומר דהוי עשה ול"ת דבח"ש ליכא עשה ול"ת כנ"ל כיון דאינו מצד הנדר אלא ודאי דבאכילת ח"ש ליכא מצוה כלל וזהו כוונה נכונה בדברי השבות יעקב ז"ל:
<b>אך</b> באמת בגוף דברי השבות יעקב יש לפקפק מטעם אחר דאע"ג דנימא דמקיים מצוה בפחות מכשיעור היינו אם אין לו יותר אלא מח"ש שפיר י"ל כיון דעכ"פ חזי לאיצטרופי מצוה קעביד גם בח"ש כמו דאסור מה"ת מה"ט משא"כ הכא בנשבע שלא יאכל מצה דכשיעור אסור לו ואם יאכל כשיעור לא יהי' מצוה כלל דהוי מצוה הב"ע א"כ נראה פשוט דכ"ע מודים דח"ש ג"כ לאו מצוה הוא כיון דל"ש חזי לאיצטרופי דכשיעור לא יהי' מצוה כלל והנה לכאורה עלה בדעתי דאף א"נ דבכל המצות אין מקיימין כלל בפחות מכשיעור מ"מ באכילת מצה מקיים המצוה בפחות מכשיעור דכמו דקיי"ל דנשים חייבות באכילת מצה מצד דדרשינן לא תאכל עליו חמץ שבעת ימים תאכל מצות כל שישנו בל"ת חמץ ישנו בקום אכול מצה ועיי' בפסחים (דף ל"ה ע"א) לענין דבעי מצה מה' מינים ולענין מצה עשירה ההיקש הנ"ל ולר"ש דס"ל דלפני זמנו ולא כלום ג"כ מצד ההיקש הנ"ל א"כ י"ל דה"ה בח"ש מצה כיון דבחמץ איכא איסור דח"ש דח"ש אסור מה"ת וא"כ גם במצ"ע דמצה מקיים אכילת מצה בפחות מכשיעור ג"כ והוי עכ"פ פלגא דמצוה דגם לענין זה מקשינן מצה לחמץ:
<b>אמנם</b> יש להעיר בזה עפ"ד הר"מ ז"ל פ"א מחמץ ומצה דס"ל דהא דבחמץ אסור ח"ש הוא מצד דכתיב לא יאכל וכמו"ש המפורשים הטעם כיון דאסור בהנאה גם ח"ש אסור עכ"פ מתורת הנאה וא"כ הכא דכתיב לא תאכל עליו חמץ ואין במשמעותו איסור הנאה א"כ מצד לא תאכל ליכא איסור דחצי שיעור ושוב גם המצוה אינו מקיים בפחות מכשיעור כיון דמצד איסור זה דלא תאכל ג"כ ליכא איסור כלל בפחות מכשיעור ובאמת יש להעיר לתרץ עפי"ז דברי הר"מ ז"ל דס"ל דח"ש בחמץ נשמע מדכתיב לא יאכל ותמי' ת"ל מכל חלב כמו כל איסורין דח"ש אסור מה"ת. ועפ"ד י"ל דהר"מ ז"ל ס"ל דהכא צריך קרא דח"ש אסור דאל"כ הו"א נהי דבכ"מ ח"ש אסור מה"ת אבל באכילת חמץ כיון דאיתקש לאכילת מצה ובמצה פשיטא דפחות מכשיעור ליכא מצוה כלל א"כ ה"ה באכילת חמץ פחות מכשיעור ליכא איסור כלל ולכן כתב הר"מ ז"ל מצד קרא דלא יאכל דאסור ח"ש מצד הנאה עכ"פ ולאו דלא תאכל שפיר איתקש לאכילת מצה דבפחות מכשיעור ליכא איסור מצד הלאו דלא תאכל ולפי"ז יהי' מוכח שדעת הר"מ ז"ל דבפחות מכשיעור במצ"ע ליכא מצוה כלל וכדעת השב"י ז"ל. ויש עוד להעיר בענין זה מדברי הגמ' ר"ה (דף ל"ד ע"ב) דתקיעות וברכות דר"ה מעכבין זא"ז ועיי' בר"ן ז"ל שם ובחי' שכתב דהפירוש דאם יש תוקע שא"י לקרות הט' תקיעות כד"ת אסור לתקוע מקצת מה שיכול עיי"ש. וא"נ דבח"ש עכ"פ מצוה איכא א"כ מה בכך דא"י לצאת כל המצוה מ"מ יתקע כדי לצאת עכ"פ פלגא דמצוה וידחה את השבות דאיסור תקיעה. ומוכרח ג"כ דבפחות ממצותו ליכא מצוה כלל:
<b>ואולי</b> י"ל דהנה זה נראה פשוט דמי שיכול לתקוע תרועה או שברים בוודאי תקיעה ג"כ יכול דזה קול פשוט וע"כ דכוונת הר"ן ז"ל אם אינו יכול לעשות אלא תקיעה גרידא וא"י לעשות תרועה ושברים וא"כ י"ל דלכן אסור לו לתקוע ול"ש בזה דעכ"פ פלגא דמצוה הוא כיון דבאמת עיקר המצוה בתרועה רק דכללא הוא דכל תרועה צריך שיהי' פשוטה לפני' ופשוטה לאחרי' וא"כ ז"ד בדאיכא תרועה אבל בתקיעה בלא תרועה ליכא מצוה כלל ואין זה ענין לח"ש דמצוה וזה נכון בס"ד:
<b>ויד"נ</b> האברך המופלא החריף מו"ה הערשקי נ"י העיר דיש מצוה בפחות מכשיעור מהא דמבואר במכות (דף ט' ע"א) אז יבדיל משה וכו' אע"פ שאין שלש שבעבר הירדן קולטת אמר מצוה שבא לידי אקיימנה אע"פ שהיא רק מקצת המצוה. אלו דבריו. ויפה העיר וכיוון בזה לדברי הג' הספורני בפרשת ואתחנן בקרא דאז יבדיל שכתב בזה"ל אחר שסיים ההקדמה לביאור התורה הבדיל הערים להראות לישראל מה נכבד ענין שמירת המצוה שהקפיד לקיים קצת מצות עשה עכ"ל הזהב. ויש להעיר מדברי הגמ' מנחות (דף מ"ד ע"א) דמקשינן על ר"ח אלא מאן דלית לי' תרי מצות חד מצוה נמי לא ליעבד וכו' נראה דאם הי' מצוה אחת הי' סברת ר"ח טובה. וקשה ג"כ וכי אם לית לי' אלא חצי מצוה לא יעשה כלום נראה קצת דח"ש ממצוה אינו מצוה. אמנם בלימוד התלמידים אמרתי בזה לפי"ד רש"י ז"ל דקשר של התפילין הלל"מ היינו השם של השי"ן שבבית של ראש והדלי"ת שבקשירה ברצועות של ראש ויו"ד בקשר של יד וא"כ אמאי קתני במשנה דאין מעכבין זא"ז הא לא נשלם הקשר של תפילין בתפילה אחת וצ"ל דהלל"מ אינו שיהי' יחד רק של ש"ר יהי' הקשר ד' ושל יד יהי' יו"ד אבל לא שיהי' השם שלם דוקא. אך זה דוקא לפי האמת דהיא שתי מצות משא"כ אם הוי אמרי' דהיא מצוה אחת א"כ הוי אמרי' כפשוטו דהלל"מ דצריך קשר שיהי' השם שלם א"כ תפילה אחת אינה מצוה כלל מצד דליכא קשר כהלכתו ובזה ל"ש דהוי ח"ש דאם אינו שם שלם ליכא מצוה כלל וזה נכון בעזהשי"ת:
<b>אך</b> עדיין יש לעיי' מהא דמבואר במס' ערכין (דף י' ע"א) דרבנן הכריחו דתקיעה ותרועה שני מצות הן דא"נ דחדא מצוה היא א"כ אמאי אמרה תוה"ק ובהקהיל את הקהל תתקעו ולא תרועו אמר רחמנא עביד פלגא דמצוה עיי"ש מבואר מגמ' דאין סברא דפלגא דמצוה במקום אחד יהי' במקום אחר מצוה שלימה וא"כ נראה דמכ"ש באותה מצוה ממש פלגא לאו כלום הוא ואם אינו מקיים המצוה בשלימות כמו"ש בתורה לאו כלום עביד. אמנם באמת סוגיא זו איתא גם במס' סוכה (דף נ"ג ע"ב) ושם הגירסא בגמ' מי אמר רחמנא פלגא דמצוה עביד "ופלגא לא עביד". נראה דעיקר הוכחת רבנן דלאו מצוה אחת היא דאם הי' מצוה אחת אין סברא שבמקום אחר נימא דאין לעשות כל המצוה אלא פלגא דוקא והקושי' רק מדכתיב ובהקהיל את הקהל תתקעו "ולא תרועו" שהקפידה תורה שלא לעשות כל המצוה וזה אין סברא לומר. ומוכח מזה דשני מצות הן. ונראה דגם כוונת הגמ' בערכין הוא כן אלא שיש קיצור בלשון אבל הכוונה אחת הוא דעיקר הוכחת הגמ' מכח דהקפידה התוה"ק שלא להריע:
<b>ואם</b> כנים הדברים יש להעיר בזה על דברי כבוד הגאון בעל חלקת יואב שליט"א בחלק או"ח סי' ל"א שכתב דאפי' א"נ דד' מינים מעכבין זא"ז מ"מ מוכרח דשני מצות הן ויוצא בזה אחר זה דא"נ דא"י בזא"ז רק צריך שיטלן כאחת וכולהו חדא מצוה א"כ איך אמרה תורה שבמקדש יהי' מצוה בערבה לחודא ויקשה ג"כ מי אמר רחמנא פלגא דמצוה עביד ופלגא לא תעביד עיי"ש אלא ודאי דכל אחת בפ"ע. ואע"ג דמעכבין זא"ז מ"מ ל"צ שיהי' כאחת דוקא והוא דבר נפלא וראוי לגאון כמותו. אך לפי"ד אין ראי' דהרי מבואר בסוכה (דף מ"ד ע"א) דמקשינן בגמ' מ"ש בלולב דעבדינן זכר למקדש וערבה לא עבדינן זל"מ. ואין לומר דיוצאין בערבה שבלולב האי משום לולב הוא וכ"ת דמגביה לי' והדר מגבי' לי' והא לא עבדינן הכי. נראה מבואר מד' הגמ' דאם היו עבדינן הכי היו יוצאין בערבה שנאגדת בלולב משום ערבה שבמקדש וקשה הא במקדש המצוה רק בערבה א"כ נראה לכאורה דאם מוסיף מין אחר איכא בל תוסיף וא"כ איך שייך בערבה שבלולב זכר לערבה שבמקדש. לכן נראה דאדרבה מזה מוכח דד' מינין אחת הן ולכן הי' פשיטא לגמ' דאע"ג דבמקדש ל"צ אלא ערבה לחודא מ"מ א"א לומר דעם הלולב לא יקיים המצוה דמי אמר רחמנא פלגא דמצוה עביד ופלגא ל"ת. לכן מוכרח דנהי דהלל"מ על מצות ערבה שהי' במקדש מ"מ לא היתה הקפידא שיהי' דוקא בלא ד' מינים ולכן יוכל לעשות זכר למקדש ג"כ עם הד' מינים ביחד. ועיי' היטב בזה. ובעיקר דברי הגאון שיחי' יש להעיר עוד מטעם אחר ואכ"מ:
<b>יהי'</b> איך שיהי' אינו מוכח מסוגיות הנ"ל דח"ש דמצוה לאו מצוה הוא. אמנם בעיקר הדבר אפי' א"נ דח"ש מהמצוה הוא ג"כ מצוה ה"ד רק בשיעורין דהלל"מ הן בזה אמרי' די"ל דח"ש ג"כ מצוה הוא כמו אכילת מצה וכיו"ב [ושם י"ל עוד מטעם אחר א"נ דשיעורין רק הלל"מ וא"כ במצות מצה שנצטוו מקודם מ"ת בפסח מצרים הי' המצוה גם בח"ש לכן נהי דאח"כ כשנתנה תורה נתחדשה הלכה דצריך כזית דוקא מ"מ המצוה הראשונה לא נעקרה לגמרי ויש מצוה גם בח"ש אם אין לו שיעור שלם לקיים עכ"פ המצוה דקודם הדיבור וכבר כתב כיו"ב מרן זצוק"ל בחידושי הרי"ם חו"מ ס"א אות ב' לענין דינים בזה"ז עיי"ש ודפח"ח. ואם כי יש לחלק הענינים מ"מ לאחר העיון נראה שיש מקום לומר כן ועדיף עוד מנידון מרן זצוק"ל ודו"ק] אבל במה שכתוב בתורה מפורש דהמצוה רק באופן הזה אז ליכא מצוה בח"ש. ובזה א"ש מה שכתבו התוס' ב"ב (דף נ"ו ע"ב) בסוד"ה ורבנן שכתבו דלא דרשי' דבר ולא חצי דבר אלא היכא דהסברא נותנת למידרש כן. והקשו מהא דקיי"ל בפדיון הבן חמש ולא חצי חמש וכתבו בזה"ל התם נמי מצות פדיונו בה' סלעים ולא מיקיימא מצוה בפחות עכ"ל וצ"ע מה פשיטא להו כ"כ דהסברא נותנת כן דלא מקיים המצוה בפחות אמנם לפי הנ"ל א"ש כיון דשיעור המצוה מפורש בתורה ממילא ידעינן דפחות מזה לאו מצוה הוא וכבר ראיתי להגאון מלבוב שיחי' בספר בית יצחק שהביא מהא דחמש ול"ח חמש לענין ח"ש במצוה אמנם לא ביאר כמו שכתבתי. וכן מוכרח מדברי רמב"ן ז"ל עה"ת בפרשת תשא דפשיטא לי' דהעשיר לא ירבה והדל לא ימעיט ממחה"ש הוא בלאו עיי"ש שכתב בזה"ל שאם נאמר דהעשיר לא ירבה שהוא שלילית שבכך די לו לא נוכל לפרש כן בוהדל לא ימעיט עכ"ל מבואר דפשיטא לי' לרבינו ז"ל דל"צ קרא דוהדל לא ימעיט שאם אין לו אין מצוה בפחות דזה ממילא ידעינן כיון דאמרה התורה מחצית השקל ממילא ידעינן דפחות מזה כמאן דליתא וע"כ דקרא לאזהרה אתי. ועיי' בר"מ ז"ל פ"א מהלכות שקלים שהוכיח מהא דוהדל לא ימעיט ממחה"ש שצריך למכור את כסותו ולכאו' צ"ע מהיכן דייק לה ועלה בדעתי דכוונתו כמ"ש הרמב"ן ז"ל דהוא אזהרה ובל"ת מחויב ליתן כל הונו ויהי' א"ש מאוד לשון הר"מ ז"ל:
<b>איברא</b> דלקושטא דמילתא אינו נראה כן דעת הר"מ ז"ל מדלא חשיב לי' לאזהרה ונראה שדעת הר"מ ז"ל ג"כ דלהורות דפחות ממחה"ש אינה מצוה ל"צ קרא וע"כ דקרא אתי להורות דאין דינו ככל מצ"ע דאם אין לו פטור דאונס רחמנא פטרי'. ואע"ג דאונסא כמאן דלא עביד מ"מ מצטרפין המחשבה ואמרינן חישב לעשות מצוה ולא עשאה מעלה עליו כאלו עשאה. אמנם במחה"ש אינו כן דצריך דוקא לקיים המצוה בפועל שיהי' לו חלק בקרבנות ציבור וממילא חייב למכור את כסותו והארכתי בזה בחידושי על הר"מ ז"ל הלכות שקלים ואכ"מ. עכ"פ נתבאר שדעת התוס' והר"מ והרמב"ן ז"ל דהיכא דמפורש בהדי' שיעור המצוה אז בפחות מזה אין מקיים מצוה כלל ועיי' בתשו' חלקת יואב חיו"ד סי' ט' שכ' כן לענין איסורין ג"כ ויש לפלפל בדבריו ואכ"מ. עכ"פ לענין ח"ש במצוה נראה מבואר כן. וא"כ במנורה דאמרה תוה"ק מערב ועד בוקר ודרשינן דפירוש הקרא דמצותה שתהי' דולקת מערב ועד בוקר א"כ בפחות מזה ליכא מצוה כלל. ולפי"ז ה"ה בנר מערבי לדעת הרמב"ן ז"ל שמצותו שיהי' דולק תמיד אינו מקיים מצוה בהדלקה דלילה בלחוד:
<b>אמנם</b> הענין הא דחזינן במ"ר ע"ה שנצטווה שיהי' הוא המתחיל בכל עבודת המשכן אע"פ שלא הי' כמצותו וכן לענין ערי מקלט שהתחיל מ"ר ע"ה במצוה אע"ג דגם בגדר ח"ש אינו כיון דכ"ז שלא הפרישו אותן שבא"י אינן קולטות וא"כ לכאורה אינה מצוה כלל נלפענ"ד דהטעם הוא כיון דמשה רבינו זכה בתוה"ק שנקראת על שמו והוא מנהיגן של ישראל לדורות עולמים וכוחו של משה לא בטל ולא יבטיל לעולם ועד וכמ"ש המפורשים בהא דאמרי' כמה פעמים בש"ס משה שפיר קאמרת דהכוונה דאם אחד מכוין בתורה להלכה זה הוא מכח ניצוץ של בחינת מ"ר ע"ה שיש בכל חכם מחכמי הדור לאסוקי שמעתתא אליבא דהלכתא לכן גם בכל עבודת המקדש וכן בערי מקלט הי' בו כח התחלה של מ"ר ע"ה וע"י ניתן כח לישראל לגמור אח"כ את אשר החל מ"ר ושיהי' להדבר קיום ונקרא הכל על שם משה. ואם אמנם כי מצאנו לחז"ל שאמרו על עצמות יוסף שמ"ר הי' המתחיל במצוה דכיון שלא גמרה אינה נקראת על שמו דהכל הולך אחר הגומר נראה דזה הי' רק במצוה שקודם מתן תורה שלא זכה מ"ר עדיין לכתרה של תורה שפיר אמרינן דמה שלא גמר אינה נקראת על שמו אבל המצות דממתן תורה ואילך ובפרט לאחר חטא העגל שכל קיום ישראל והחזרת התוה"ק לישראל הי' באיכותו של מ"ר וישראל היו תלמידיו בוודאי כל כח של ישראל מתייחס למ"ר ע"ה וכמו שכתבו המפורשים לפרש הא דאמרו חז"ל יראה לגבי משה מילתא זוטרתא היא כי מ"ר השפיע על כל ישראל יראת שמים והכל הי' בכחו ומכ"ש במצוה שיסודה הי' נעשית ע"י מ"ר בעצמו כמו הקמת המשכן ועבודתו והפרשת ערי מקלט הכל מתייחס למ"ר שע"י כחו של מ"ר יש להדבר קיום לעולמי עולמים. וכבר נודע מה שאמרו חז"ל שאם הי' מ"ר בא לא"י לא הי' הבהמ"ק חרב כלל והוא מטעם הנ"ל כיון שהי' היסוד ע"י הקמת המשכן בכחו של מ"ר אך כשנסתלק מ"ר א"כ כח הגשמי שלו נסתלק הי' יכול להיות שפך חמתו על עצים ואבנים אך קדושת המקדש לא בטלה. והבן היטב כי הד"נ מאוד בס"ד:
<b>ובזה</b> נראה לתרץ מה שנתעורר הגאון בתשו' שם יעקב חלק חו"מ סי' י"ג על דברי חז"ל דעצמות יוסף שכיון שמ"ר לא גמרה לא נקראת על שמו מהא דמבואר במדרש דאמר הקב"ה לדוד המלך ע"ה שבהמ"ק יהי' נקראת על שמו אע"ג דנבנית ע"י שלמה כיון דדוד הי' המתחיל עיי"ש מה שהוציא מזה דבר חדש לדינא בענין שדכנות אמנם לדברינו נראה דהתם כיון דאמר הקב"ה לדוד והקימותי את זרעך אחריך אשר יצא ממיעיך וגו' נראה דהפי' דשלמה מפני שהוא בנו יגמור אותו ואב מזכה בנו בחכמה וכו' וא"כ הכל בכחו של דוד וכיון דהוא הכל ע"י כח של האב שפיר מתייחס גם בנין שלמה למעשה דוד המלך ע"ה כיון דהגמר של שלמה המלך ע"ה הי' רק בשביל שהי' בנו של דוד המלך ובכח של דוד זכה שלמה לזה השי"ת יזכינו שיבנה המקדש במהרה בימינו אמן:
<b>א"ה</b><b>.</b> <b>למלאות</b> <b>הגליון</b> <b>אעתיק</b> <b>בזה</b> <b>מ"ש</b> <b>בתשו'</b> <b>לכבוד</b> <b>ידי"נ</b> <b>הרב</b>
<b>הגאון</b> <b>מו"ה</b> <b>צא"י</b> <b>יעקב</b> <b>שיחי'</b> <b>האבדק"ק</b> <b>לאסק</b>
<b>ושייך</b> <b>לפרשת</b> <b>יתרו</b> <b>אות</b> <b>ה'</b><b>.</b> <b>עיי"ש</b> <b>היטב</b><b>:</b> <b>קבלתי</b> מכתבו הגדול וצר לי כי הכתב יד הנהו תחת מכבש הדפוס ולא אוכל להעתיק לו כל הדברים כמו"ש בקונטרס שלי. ואי"ה בקרוב יו"ל ויראה כת"ה הדברים בשלימות אמנם לע"ע אשוב בקצרה. מ"ש כת"ה שכוונת זקינו הגאון זצ"ל על דברי התוס' חולין (דף כ"ט) גם אני ידעתי זה, ואדרבה בספרי כתבתי שמדברי התוס' הנ"ל אינו ראי' כלל נגד השאג"א ורעק"א ז"ל דהרי התוס' שם הקשו קושיתם על חצי קנה פגום והשלימו דלוקמי בבהמה ובהאי גוונא וא"כ מעשה זו שעשה עתה היינו גמר סימן אחד אין בו תיקון כלל ואדרבה עשה עתה מעשה נבילה אם לא כשיגמור מיד כל השחיטה וא"כ מעשה זו שעשה עתה אינה מלאכה המתקיימת ואין נופל על זה שם מלאכה כלל ומ"ש כת"ה כיון דאימת שירצה לתקן להוציאה מידי אבמה"ח יהי' צריך לצרף מה שעשה ודמי למילה. אתמהה. הא יוכל להמיתה באיזהו אופן שירצה כיון דבלא"ה לא תהי' שחיטה וא"כ זה שעשה עתה אינה בגדר מלאכה משא"כ מילה הא כל אימת שירצה למולו אין לו עצה אחרת אלא לצרף מה שעשה עתה והוי זה חצי מצוה כמבואר בש"ס משא"כ בהי' חצי קנה פגום והוא גמר סימן בבהמה אינו בגדר מלאכה כלל כיון דאינה מלאכה המתקיימת אם לא יגמור מיד שחיטת סימן הב' לכן אינה בגדר מלאכה אמנם מדברי הר"ן ז"ל דכ"כ על כל שוחט בשבת דאינו נעשה מומר בתחילת שחיטה מה"ט אע"ג דכשחתך העור ומקצת הקנה הוי מחלל שבת גמור דהרי בידו להניח עתה ואפי' לאחר עשרה שנים אם ירצה לגמור השחיטה צריך לצרף את המקצת ששחט א"כ הוי תיקון ודומה למילה ע"כ דס"ל לר"ן ז"ל דזה ג"כ הוי בגדר מקלקל אמנם גם זה יש לדחות דהכא אינו נופל על זה שם מלאכה כל זמן שלא גמר כיון דבידו אח"כ לשחוט למעלה או למטה ממקום ששחט עתה וא"כ מקצת העור והקנה ששחט עתה אינו מעלה ואינו מוריד משא"כ במילה שפיר אמרינן דהחיתוך שעשה הוא תיקון כיון דא"א בלתי זה כשירצה למולו ודא הוא ברירא דמילתא לפענ"ד שאין שום דמיון בין שחיטה למילה בזה:
<b>ומ"ש</b> כת"ה שכן מבואר במאירי אם אמנם כי משמעות הלשון מורה כן שכוונת המאירי כד' שאג"א ורעק"א ז"ל מ"מ יש להתעקש שכוונתו כיון שגומר ה"ה מתקן במה שעשה וכמו"ש הגאון מקינצק שיחי'. ועתה ראיתי בחת"ס שבת (דף ל"ד ע"ב) עיי"ש מבואר כדברי הג' שיחי' אמנם האמת יורה דרכו שא"ז מוכרח ובלא"ה ל"ק וכמוש"ל. ומ"ש כת"ה שעיקר בדעת הר"מ ז"ל שס"ל כמאירי וכשאג"א הנ"ל אע"פ שכ"כ רעק"א ז"ל בתשו' שם. אבל לענ"ד תמי' מאוד דלמה צריך לזה הא הר"מ ז"ל לשיטתו דשוחט בשבת חייב על תחילת שחיטה משום דהוי מקלקל ע"מ לתקן וה"ה במילה וז"פ:
<b>ומ"ש</b> כת"ה לתמוה על החת"ס ז"ל דכתב בפשיטות דדברי הגמרא (דף קל"ג) הם במזיד לענין כרת ושכח דעת הר"מ ז"ל דמפרש לה לענין חטאת יפה תמה אבל ד' הגאון חת"ס ז"ל נכונים לפי"מ דמבואר בר"מ ז"ל דבעי התרו בו מוכרח דאל"ה הי' פטור דחשיב אונס רק דהתרו בו והוא ס"ל דיגמור עוד לגמרי ביום חייב חטאת וחשיב שב מידיעתו כיון דסמך על זריזתו כנ"ל א"כ זה דוקא התם לענין חיוב חטאת אע"ג דהתרו בו ולא הי' לו לסמוך על זריזתו מ"מ כיון דהוא חשב שיגמור ועכ"פ הוי בגדר ספק אצלו שפיר חשיב שב מידיעתו ומביא חטאת כשראה אחר כך שלא הספיק מה שאין כן הכא לענין בה"ש דלא משכחת לה חטאת אלא אשם תלוי וכיון דברור הדבר דבא"ת ג"כ בעי שב מידיעתו וא"כ ממ"נ אי בלא התרו בו הרי פטור מצד אונס כנ"ל ואי בהתרו בו שוב ליכא למימר דלא הי' לו ספק כלל וא"כ נכנס לזה שוב ליכא א"ת. ולא נעלם ממני דברי חת"ס חו"מ סי' כ"ט אבל כבר כתבתי בספרי שדבריו תמוהין בזה. וא"כ דבריו ליישב קושית הגאון מהר"ד דייטש ז"ל נכונים המה:
<b>והנני</b> אומר תש"ח לכ"ת על אשר העתיק לי דברי רבינו הגדול מורי הגאון מקוטנא זצ"ל שגם בדבריו מבואר כדברינו דאם נגמר הבישול במוצ"ש פטור על הבישול ואי"ה עוד חזון למועד לפלפל בארוכה בענין זה וכעת אסתגר בזה כי הנני מוטרד מאוד. והי' זה שלום:
<b>אמר</b> <b>בן</b> <b>המחבר</b> <b>יען</b> <b>שרצוני</b> <b>להיות</b> <b>נטפל</b> <b>לקודש</b> <b>אמרתי</b> <b>להציג</b>
<b>פה</b> <b>בסיום</b> <b>הספר</b> <b>איזהו</b> <b>גרגרים</b> <b>מחידושי</b> <b>וקצת</b> <b>מהם</b> <b>נוגע</b>
<b>לדברי</b> <b>א"א</b> <b>מורי</b> <b>הגאון</b> <b>שליט"א</b> <b>וזה</b> <b>יהי'</b> <b>שכרי</b> <b>שגם</b> <b>שמי</b>
<b>יזכר</b> <b>לטובה</b><b>:</b> <b>א</b><b>)</b> <b>עיין</b> בפנים בדברי אאמו"ר שליט"א בפרשת וישב אות א' שכתב דאחיו של יוסף השליכוהו לתוך הבור כדי שיוכל להנצל מהם ע"י לחש כמו דאיתא ביבמות (דף קכ"א ע"ב) ר"י בן בתירא אומר אפילו נפל לחפירה מלאה נחשים ועקרבים אין מעידין עליו שמת חיישינן שמא חבר הוא ויודע ללחוש וכו' עיי"ש. וכוונתם הי' להראות ליוסף שדינם כישראל דאם הי' דינם כב"נ לא הי' רשאי להציל עצמו ע"י לחש לפי המבואר בסנהדרין (דף נ"ו ע"ב) דאיכא למ"ד דב"נ אסור בכישוף. והמזרחי כתב דב"נ אסור לעבור על מצותו אפי' במקום סכנה. ולכן אח"כ כשראו שהציל עצמו ע"י כישוף נתחזק עוד אצלם השנאה יותר מקודם כיון שהודה לדבריהם שדינם כישראל וא"כ לא הי' לו להוציא עליהם דיבה שאכלו אבמה"ח כיון שהי' מפרכסת ומפרכסת מותר לישראל ולכן מכרוהו אח"כ עיי"ש ובאמת כיון בפרטי דברים לדברי ריב"א ברבותינו בעלי התוס' ז"ל בפרשת וישב בפסוק למען הציל אותו מידם. וז"ל שם וי"מ דוודאי לטובה נתכוין כדאמרינן בפ"ב דיבמות ראוהו שנפל לחפירה של נחשים ועקרבים אין מעידין עליו שמת דחיישינן שמא חבר הוא. כלומר ויוכל להנצל מהם ע"י לחש. עכ"ל שם ועפי"ז נראה לי להמשיך דרשא דרבא בחגיגה (דף ג' ע"א) עם מימרא דר' תנחום שם. וז"ל הגמ' שם דרש רבא מה דכתיב מה יפו פעמיך בנעלים בת נדיב וגו' שנאמר נדיבי עמים נאספו עם אלקי אברהם וגו' אלקי אברהם ולא אלקי יצחק ויעקב אלא אלקי אברהם שהי' תחילה לגרים. אמר רב כהנא דרש ר"נ בן מניומי משמי' דר"ת מה דכתיב והבור רק אין בו מים וכו' אבל נחשים ועקרבים יש בו. והדבר צריך ביאור מה שייכות יש דברי ר"ת להכא. ועיי"ש ברש"י ז"ל שפירש משום דר"ת אמרה נקטה הכא גבי שמעתתא דר"ת. אבל עדיין יקשה דא"כ הו"ל לאתויי דרשא דר"ת לעיל גבי אינך דרשי דר"ת ולא הו"ל להפסיק באמצע בדרשא דרבא. והנראה לי בזה עפי"ד הריב"א הנ"ל שכתב דראובן נתכוין לטובתו של יוסף שיוכל להנצל ע"י כישוף ולכאורה קשה כקושית אאמו"ר שליט"א הנ"ל למ"ד דב"נ אסור בכישוף ולפי"ד המזרחי הנ"ל לא הציל ראובן את יוסף כלום דאף שיודע ללחוש מ"מ לא יוכל להציל עצמו וע"כ מוכח מכאן דהי' להם דין ישראל ומותר להציל עצמו ע"י כישוף במקום סכנה א"כ שפיר הציל אותו במה שהשליכוהו לבור. וא"כ שפיר מובן סמיכת הני תרי מימרות אהדדי. דרש רבא וכו' עם אלקי אברהם שהי' תחילה לגרים פי' שיצאו לגמרי מכלל ב"נ והי' להם דין ישראל וע"ז שפיר הביא רב כהנא הך דרשא דר"ת והבור רק וכו' אבל נחשים ועקרבים יש בו. ואעפי"כ שפיר הצילו דהי' יכול להציל עצמו ע"י כישוף כיון דהי' דינו כישראל שלהם שפיר נאמר הקרא דוחי בהם וגו' והכל הוא מכחו של אברהם אבינו ע"ה שהי' תחילה לגרים. ונכון הוא בעזהשי"ת:
<b>ב</b><b>)</b> <b>עיין</b> בפנים בדברי אאמו"ר שליט"א בפרשת מקץ אות א' שהביא דברי היד המלך ז"ל בהלכות חנוכה שכתב לחדש דאף מדרבנן ליכא חיוב על הקטן להדליק נר חנוכה כיון דצריך בזה הוצאת ממון וכל מצוה שיש בה הוצאת ממון אין הקטן מחויב בה בחינוך ע"כ דברי היד המלך ז"ל ותמה עליו אאמו"ר שליט"א מדברי הגמ' ערכין (דף ב' ע"ב) שמבואר משם להיפך דאיתא התם קטן היודע לנענע חייב בלולב וכו' קטן היודע לשמור תפילין אביו לוקח לו תפילין. ומבואר מדברי הגמ' כאן דאפי' אם א"א לקיים המצוה בלתי הוצאת ממון ג"כ הקטן חייב בה מחמת חינוך. אך באמת יש לחלק דבשלמא גבי תפילין לא חשיב הוצאת ממון כיון דסוף כל סוף כשיתגדל יצטרך לקנות לו תפילין ורק דבשביל החינוך מוכרח לקנות לו בעודו בקטנותו ובשביל זה לא נחשב הוצאת ממון. וגם באופן אחר יש לחלק דבתפילין לא, מיחשב הוצאת ממון כיון דהתפילין עצמם הם שוין ממון דאם ירצה יוכל למכור התפילין ויטול בחזרה הממון שנתן בעדם אבל הכא גבי נר חנוכה כיון דמיד בשעת המצוה השמן נשרף וכלה שפיר מיחשב הוצאת ממון. ועיין בדברי אאמו"ר שליט"א שכתב ג"כ שיש לחלק ולא פירש כוונתו וכוונתו למה שכתבתי. אך באמת בדברי התוס' חגיגה (דף ב' ע"א) בד"ה איזהו קטן מבואר להדיא היפך דברי היד המלך ז"ל שכתבו שם וז"ל ומשם והלאה הו"ל הגיע לחינוך ומדרבנן הוא דמחויב וצריך להביא קרבנותיו נדבה עכ"ל. מבואר מדבריהם להדיא דאף במקום הוצאת ממון מחויב הקטן בחינוך דאין לך הוצאת ממון יותר מזה שמחויב להביא קרבן ראיי'. ולכאורה הי' נ"ל לתרץ דברי היד המלך ז"ל בדרך פילפול. דהנה ידוע פלוגתת הראשונים ז"ל ובראשם התוס' והרמב"ן ז"ל אי החיוב חינוך הוא על האב שמחויב לחנך בנו או הוא מוטל על הבן בעצמו ולא על האב. והנה לכאורה קשה לשיטת הסוברים דהחיוב חינוך הוא על האב והקטן בעצם הוא בר פטור א"כ אמאי יתחייב האב להוציא הוצאות לחנך בנו במצות ניחוש דילמא לאו אביו הוא ואין לומר דאזלינן בתר רוב הא בממון לא אזלינן בתר רוב. וא"כ י"ל דבאמת התוס' לשיטתם דסברו דהחיוב הוא על הקטן עצמו. ועיין בזה בספר אמרי בינה הלכות שבת סי' י"א וא"כ שפיר סברו דאף דמחויב להוציא הוצאות מ"מ חייב בחינוך כיון דהקטן יכול להוציא ממעות שלו. ועיין בתוס' סנהדרין בריש פרק בן סורר ומורה (דף ס"ח) בד"ה קטן דכתבו שם דקטן בר דמים הוא א"כ שפיר סברו דאף במקום הוצאת ממון מחויב בחינוך אבל היד המלך ז"ל י"ל דאזיל לשיטת הרמב"ן ז"ל דהחיוב חינוך הוא רק על האב והקטן לאו בר חיובא הוא כלל א"כ שפיר כתב דהיכא דצריך הוצאת ממון אינו מחויב בחינוך כלל כיון דחיישינן דילמא לאו אביו הוא. ובממון לא אזלינן בתר רוב כנ"ל. ועיין בפנים בפרשת יתרו אות ז' שגם אאמו"ר שליט"א כתב כן לענין כיבוד אב משל מי עיי"ש. אבל באמת לא נוכל להחליט כוונתי זאת בדברי היד המלך ז"ל שהמעיין שם בלשונו הצח יראה שסובר ג"כ כדברי תוס' ז"ל שהחיוב הוא על הקטן. שכתב וז"ל איך הטילו חכמים חיוב על הקטן ומאין יש מעות לקטן. והמעיין יראה שכוונתו הוא דהפטור הוא משום דקטן לאו בר דמים הוא ומש"ה פטור היכא דצריך להוציא הוצאות משום דאין לו ממון, כמו שמוכח בפירוש מדבריו. ובאמת תמוהין בתרתי מדברי התוס' הנ"ל שכתבתי ודו"ק:
<b>ג</b><b>)</b> <b>עיין</b> בפנים בדברי אאמו"ר שליט"א פרשת יתרו אות ז' שכתב לחדש דניהו דב"נ פטור מכאו"א היינו רק שאינו מחויב להחליק לו כבוד אבל שלא לצערו גם ב"נ מוזהר והביא ראי' לדבריו עיי"ש היטב. ולכאורה תמוה לי מש"ס קידושין (דף ל"א) מעובדא דדמא בן נתינה שלא רצה להקיצו משנתו וע"ז אמר ר' חנינא מי שאינו מצווה ועושה כך מצווה ועושה עאכו"כ. וא"כ מבואר היפך דברי אאמו"ר שליט"א דהרי הכא בצער עסקינן כמבואר מלשון הש"ס ולא "ציערו" ואעפ"כ אמר ר' חנינא מי "שאינו מצווה ועושה כך וכו'. והנראה לי בפי' הגמרא עפ"י דברי הר"ן ז"ל כאן במקומו שהוכיח מהסוגי' דאף דקיי"ל דכ"א משל אב היינו דוקא לכבדו אבל שלא לצערו צריך להוציא כל מעותיו עיי"ש בדבריו ז"ל. ועיי' בב"י סי' ר"מ הלכות כאו"א עיי"ש. וא"כ י"ל דזה דוקא בישראל אבל בב"נ אף דמצווה שלא לצערו היינו רק בלתי הוצאת ממון. וזה הוא הפירוש בדברי ר' חנינא מי שאינו מצווה ועושה כך היינו מחמת שהוציא ע"ז ממון וע"ז הוא אינו מצווה. ובזה יש ליישב דברי המד"ר פרשת לך פרשה ל"ט שאמר לו הקב"ה לאאע"ה לך אני פוטרך מכיבוד או"א ואין אני פוטר לאחר מכיבוד או"א שלכאורה תמוה הוא דהרי ב"נ לא נצטוו על כיבוד או"א. ועפ"י דברי אאמו"ר שליט"א נכונים דברי המדרש הנ"ל דאאע"ה ציער לאביו על שהלך ממנו ועל צער גם ב"נ מצווה ושפיר אמר לו הקב"ה לך אני פוטרך וכו'. והדברים נכונים בעזרת השי"ת:
<b>דאו</b> <b>השער</b> המלך הלכות שבת פרק כ"ד הביא בשם הרא"מ ז"ל בפרשת וישלח על הא דקיי"ל דאם יכולין להציל את הרודף באחד מאבריו אין הורגין אותו וההורגו נהרג עליו זהו דוקא באיש אחר הרואה הבא להציל הנרדף. אבל הנרדף בעצמו אינו צריך לדקדק ואף אם יכול להצילו באחד מאבריו רשאי להרגו ע"כ. והגז"ל תמה עליו מגמרא ערוכה סנהדרין (דף ע"ג ע"ב) דפרכינן התם אברייתא דאלו נערות שיש להן קנס הבא על אחותו. ותרצינן ביכול להצילו בא' מאבריו. ולפי דברי הרא"ם הנ"ל מאי משני הא אכתי לגבי הנרדף ניתן רשות להצילו בנפשו. עיי"ש שמכח קושיא זו כתב לחלק דדברי הרא"ם לא נאמר אלא ברודף לנפשות כיון דאדם בהול להציל את נפשו לכן לא מידק דייק אבל ברודף אחר עריות דאינה בהולה כ"כ שפיר גם הנרדף צריך לדקדק. אדת"ק. ולפענ"ד דה"ק תמוהין מאוד דהרי שם בגמרא (דף ע"ד) מבואר להיפך מדברי הרא"ם ז"ל אף ברודף לנפשות דיליף התם טעמא דר' יונתן בן שאול מקרא דוכי ינצו אנשים וגו' ואמר ר"א במצות שבמיתה הכתוב מדבר. ואפ"ה אמר רחמנא ואם לא יהי' אסון ענוש יענש. אי אמרת בשלמא דאם יכול להצילו באחד מאבריו לא ניתן להצילו בנפשו היינו דמשכחת לה דיענש וכו' עיי"ש כל הסוגי' שמפורש יוצא משם דאף ברודף להרוג צריך הנרדף לדקדק. דאל"כ האיך משכח"ל דיענש הא תמיד איכא מיתה לגבי הנרדף. ועוד דהרי מבואר בסנהדרין (דף מ"ט) דיואב הרג את אבנר משום דלא הציל את עשאל באחד מאבריו. וא"כ מבואר דאף במיתה צריך הנרדף לדקדק אם יכול להציל באחד מאבריו. והיא תמי' עצומה על השער המלך ז"ל שלא הרגיש בכ"ז. ועיין במנ"ח מצוה ת"ר שכבר הביא הקושי' מהא דיואב בשם המפורשים והניחו בצ"ע. ולפענ"ד נראה לומר דכוונת הרא"מ ז"ל הוא דברודף להרוג כיון דהנרדף בהול על נפשו אינו צריך לדקדק אם יכול להציל את הרודף באחד מאבריו כיון דבתוך כך יוכל הרודף להרגו ולכן ניתן להצילו בנפשו וא"צ לחפש כלל אבל בזה שפיר מודה הרא"מ ז"ל דהיכא דבלא שום עיון וחיפוש יכול להצילו בא' מאבריו אז בודאי לא ניתן להצילו בנפשו אף ברודף להרוג. וממילא לק"מ קו' המפורשים מהא דיואב. כיון דהתם גבי יואב שבא בטענה השתא בדופן חמישית יכלת לי' באחד מאבריו לא יכיל לי' ויואב ידע בבירור גמור שאבנר הי' יכול להציל את עשאל באחד מאבריו ולא הי' בהול כלל שפיר הי' יואב רשאי להרוג לאבנר כיון דבאופן כזה בוודאי לא ניתן להצילו בנפשו אף לגבי הנרדף וגם הרא"ם ז"ל מודה בזה. וממילא לק"מ קושיתינו וקו' השעה"מ ז"ל על הרא"ם ז"ל מהש"ס סנהדרין הנ"ל דמבואר משם דאף בנרדף ליהרג אינו רשאי להציל עצמו בנפשו של רודף היכא דיכול להצילו באחד מאבריו. די"ל דכוונת הגמ' הוא דהיכא דיכול להצילו בא' מאבריו בלא שום עיון וחיפוש כמו באבנר בזה לא ניתן להצילו בנפשו. ובזה סרה ג"כ תלונת הראב"ד מעל הרמב"ם ז"ל במה שהשיג עליו עמ"ש בפ"א מהלכות רוצח הל' י"ג וז"ל שכל מי שיכול להצילו באחד מאבריו ולא טרח בכך אלא הציל בנפשו של רודף והרגו הר"ז שופך דמים וחייב מיתה אבל אין ב"ד ממיתין אותו. וכתב ג"כ דין זה בפ"ט מהלכות מלכים הל' ד' והשיג עליו הראב"ד ז"ל וז"ל. א"א קשיא לי אבנר. וכוונתו מבואר דהאיך הרג יואב את אבנר בטענה שהי' לו להצילו לעשאל בא' מאבריו הלא אין ב"ד שלמטה ממיתין אותו. ולפי הנ"ל ל"ק מידי מאבנר דבזה גם הרמב"ם ז"ל יודה דחייב מיתה אף בידי אדם כיון דיודעים אנחנו בבירור שהרגו במכוון אבל בעלמא אף שרואין אנחנו שהי' יכול להצילו באחד מאבריו מ"מ אין הב"ד שלמטה יכולין להרגו דשמא מחמת שהי' בהול על נפשו לא ידע להצילו באחד מאבריו. כמו שמדייק הר"מ ז"ל בלשונו הזהב "ולא טרח" להצילו באחד מאבריו אז אין הב"ד שלמטה ממיתין אותו דשמא מחמת שהי' בהול לא הי' יכול לטרוח אבל היכא דאף בלא טירחא הי' יכול להצילו באחד מאבריו כוין באבנר שפיר אן הב"ד שלמטה ממיתין אותו רק דמיתה בידי שמים חייב בכל אופן שיהי' כיון דקמי שמיא גליא. ולק"מ קושית הראב"ד ז"ל. ובזה מיושב ג"כ קו' הטור ז"ל שהשיג על הר"מ ז"ל וז"ל ואיני יודע אם חייב מיתה למה אין הב"ד ממיתין אותו ועיי' ברדב"ז הל' מלכים שהביא קושית הטור ונדחק להעמידו על מכונו ולפימ"ש לק"מ. שוב מצאתי ג"כ במראה הפנים בירושלמי סנהדרין פרק בן סו"מ הלכה ט' שכתב ג"כ בקיצור לתרץ השגת הראב"ד ז"ל וכוונתו למה שכתבתי. ויש אתי עוד הרבה לדבר בזה ולא אאריך עוד כי עיקר מגמתי הוא רק להראות שדברי הרא"מ ז"ל שרירין וקיימין ולית מאן דפליג עלי'. ועיין במנ"ח הנ"ל שהביא דברי רש"י ז"ל בסנהדרין (דף ע"ד) בד"ה ויכול שכתב להדיא דאם הנרדף יכול להציל בא' מאבריו ולא הצילו נהרג עליו אם הרגו. ולפימ"ש גם דברי רש"י ז"ל לא יסתור לדברי הרא"מ ז"ל כמו שיראה המעיין:
<b>ה</b><b>)</b> <b>התורת</b> חיים ז"ל בסנהדרין (דף ע"א ע"א) הקשה על ר"א דסובר דעיר שיש בה מזוזה אינה נעשית עיר הנדחת משום דכתיב ואת כל שללה וגו' ושרפת באש וכיון דאיכא מזוזה לא אפשר דכתיב לא תעשון כן לד' אלהיכם וגו'. והקשה אמאי לא נימא דיבוא העשה דושרפת וידחה הלאו דל"ת כן. והיא קו' עצומה לכאורה. ולפענ"ד נראה לתרץ קושייתו על דרך זה דהנה בתוספתא סנהדרין פרק י"ד פליגי ר"א ור"ע דר"א ס"ל דגם הטף מאנשי עיר הנדחת נהרגין ור"ע ס"ל דאינן נהרגין. והנה הרב מהר"י ענגיל בספרו לקח טוב כלל ב' בענין אעמה"ד הסביר שם סברא חדשה בהא דאעמה"ד דכיון דצותה התורה להב"ד שיחפשו זכות להצלת הנידון דכתיב והצילו העדה לכן אינן רשאין לדרוש ק"ו מעצמן לחייבו ואין להם רק מה שצותה התורה בפירוש עייש"ה. ולפי דבריו י"ל דה"ה הכא כיון דעיד"ז דאמרינן עשה דוחה יצמח חיוב מיתה להטף דר"א לשיטתו דס"ל דגם הטף נהרגין. דאם לא אמרי' עדל"ת לא יתחייבו רק האנשים דהם נידונין כיחידים בסקילה והטף לא יתחייבו מיתה ועיד"ז דאמרי' עדל"ת יצמח חיוב מיתה להטף ולכן לא אמרי' עדל"ת והרי זה דומה ממש לק"ו דג"כ ניתן לדרוש מעצמו ועכ"ז לא דרשי' היכא דיצמח חיוב וה"ה הכא לא אמרי' עדל"ת כיון דיצמח חיוב מיתה. וכתיב והצילו העדה וליכא. והיא סברא נכונה בעזהש"י:
<b>ו</b><b>)</b> <b>הנה</b> נודע קו' החזקוני בפ' קדושים דל"ל קרא דאת שבתותי תשמורו דכיבוד אב אינו דוחה שבת תיפוק לי' כיון דאביו מצווה אותו שיחלל שבת וחייב לשמוע לו הו"ל כמו חצר דבע"כ מותיב בה ואמרי' בי' ישלד"ע וחייב המשלח והו"ל כאילו אביו בעצמו חילל שבת והו"ל אינו עושה מעשה עמך ואינו חייב כלל בכיבוד. וכבר תירץ קושי' זו על נכון אאמו"ר שליט"א בספר כלי חמדה בכתביו בפרשת קדושים עיי"ש. ולפענ"ד נ"ל לתרץ עפ"י דברי הגמ' ב"מ (דף ל"ב ע"א) דאיתא שם טעמא דכתב רחמנא את שבתותי תשמורו הא לא"ה הו"א לציית לי' וכו' ס"ד אמינא הואיל והוקש כבודם לכבוד המקום הילכך לציית לי' קמ"ל. והנה בריטב"א שם כתב וז"ל וקשי' לן היכי ס"ד אפי' אי לא כתב את שבתותי תשמורו דנציית לי' וכי אדם חייב בכיבוד אביו ואמו יותר מכבוד שכינה נהי דהוקש כבודן היינו להשוותן אבל טפי לא ועיין בשיטה מקובצת שם שתירץ דאין כוונת הגמ' לומר דמש"ה ישמע לאביו לחלל שבת דעכ"פ עדיף מכבוד המקום לא הוי. רק דהכוונה הוא דיעשה כמו שירצה משום דהוקש כבודו לכבוד המקום. ולפי"ז לא יקשה תו קושית החזקוני כלל דבאמת לא הו"ל כמו חצר דבע"כ מותיב בה. דזה לא עלה על דעת לומר דמחויב לשמוע לאביו בע"כ לחלל שבת רק דיוכל לעשות כמו שירצה והו"ל שפיר אי בעי עביד וא"ב ל"ע. וא"כ ממילא אמרי' דאין שליח לד"ע ושפיר הו"ל עושה מעשה עמך. ושפיר צריך הקרא דלא ישמע לו. ואין לומר דאכתי תקשה לר"ה דסובר דהיכא דהשליח אינו בר חיובא אמרי' יש שלד"ע א"כ ה"נ אי לאו קרא הו"א דישמע לו ויוכל לעשות כמו שירצה ויוכל גם לחלל שבת א"כ לא הוי בר חיובא. וא"כ ממילא אמרי' דיש שלד"ע וא"כ אכתי הוי אינו עושה מעשה עמך ול"ל קרא. ז"א דבכה"ג בוודאי מיקרי בר חיובא כיון דאם יחלל שבת בלי ציווי של אביו יהי' חייב שפיר מיקרי בר חיובא כמו"ש התוס' ב"מ (דף י' ע"ב) בד"ה דאמר לישראל. דכהן מיקרי בר חיובא הואיל ואם מקדשה לעצמה חייב עיי"ש בדבריהם ואם כן ה"נ שפיר מיקרי בר חיובא ודו"ק:
<b>ועפי"ז</b> נוכל לתרץ קו' המחצית השקל הנודע דל"ל קרא דכאו"א אינו דוחה שבת ת"ל מדחזינן שהתורה כתבה קרא מיוחד דהאב יכול להפיר נדרי בתו ואי אמרי' דכ"א דוחה שבת ל"ל קרא הא בלא"ה ידעינן זאת כיון דאם יצווה לה שתעבור על נדרה תהי' מוכרחת לשמוע לו מצד כ"א ואינה צריכה שום הפרה וע"כ ש"מ דכ"א אינו דוחה שבת ול"ל הקרא דשבתותי תשמורו ע"כ והיא קו' נפלאה לכאורה. ועפימ"ש י"ל דשפיר צריך קרא מיוחד דהאב יכול להפיר לה אף אם נימא דכ"א דוחה שבת כגון שנדרה לעשות איזה דבר במעשה דאם תעבור על נדרה יהי' רק לאו שאין בו מעשה דאין לוקין עליו והנה ידוע דעת המרי"ט בקידושין (דף ל"ד) דעל לאו שאין בו מלקות אין אשה מצווה עיי"ש וא"כ בכה"ג ליכא אצלה הלאו דבל יחל ואעפי"כ תהי' צריכה עכ"פ הפרה משום העשה דכל היוצא מפיו יעשה א"כ בכה"ג אי לאו קרא דיכול להפר לה לא הוי ידעינן דמצווה לשמוע לו ולעבור על נדרה כיון דהאי עשה והאי עשה ואין עשה דוחה עשה. אך לכאורה ז"א דאם בל"ת ועשה אמרי' דמצווה לשמוע לו כסוגיא דב"מ הנ"ל כ"ש הכא דליכא רק עשה גרידא. אך באמת לא דמי להתם דדוקא התם דאיכא ל"ת ועשה ושפיר י"ל כדברי השטמ"ק הנ"ל דשניהם שוים ושפיר אמרי' דאין שללד"ע ומצווה לשמוע לו אבל הכא דליכא רק עשה גרידא ואף בלא הסברא דהוקש כבודו לכבוד המקום ג"כ שניהם שוין משום מאי אולמא. ועיד"ז דהוקש כבודם נתעלה עשה זו דכיבוד או"א משאר עשין דעלמא ושפיר יכול לדחות לחברתה ואם כן ממילא היא מצווה לשמוע לו ושוב אמרי' דיש שלד"ע כיון דמצווה לשמוע לו בע"כ והו"ל אין עושה מעשה עמך וא"כ אכתי יקשה כקושי' החזקוני הנ"ל וא"כ אף אם נימא דכאו"א דוחה שבת מכל מקום לא הוי ידעינן דמצווה לשמוע לו לעבור על נדרה ולכן שפיר צריך קרא דאב מפיר נדרי בתו:
<b>ועוד</b> י"ל באופן אחר בסגנון הנ"ל לפי"מ שכתבו האחרונים דהא דאמרי' אשלד"ע והמעשה בטל הוא משום דכ"מ דאמר רחמנא ל"ת א"ע ל"מ. עיין בשדי חמד חלק א' בקונטרס הכללים מערכת א' אות קצ"ז עיי"ש. והנה ידוע דברי הפנ"י בגיטין (דף צ' ע"א) דבאיסור עשה לא אמרינן אי עביד לא מהני ואם כן ממילא גם אשלד"ע לא אמרינן באיסור עשה כיון דהא בהא תלי' [ולא נעלם ממני דברי הנוב"י מהדו"ק אה"ע סי' ע"ז שכתב בפשיטות להיפך] ואם כן הכא לפי מה שכתבתי לעיל דליכא רק עשה גרידא דכל היוצא מפיו יעשה אפי' אם נימא דשניהן שוין מכל מקום אמרי' ישלד"ע וממילא הו"ל אינו עושה מעשה עמך ואינה מצווה לשמוע לו ושפיר צריך קרא דיוכל להפר לה וק"ל:
<b>אך</b> לפי"מ שביאר אאמו"ר שליט"א דברי המרי"ט ז"ל דדבריו לא נאמר רק במצות שנצטוו בהן ישראל לאחר מ"ת בזה נשים פטורות על לאוין שא"ב מלקות אבל בז' מצות ב"נ פשיטא דגם נשים חייבות בהן אף באין בהם מלקות. הובאו דבריו בספר בית יהודה לאחי זצ"ל מצוה ח' עיין שם. והנה בירושלמי רפ"ט דנזיר פליגי אמוראי אי ב"נ מוזהר בבל יחל ואיכא למ"ד דגם ב"נ מוזהר על בל יחל א"כ גם נשים מצוות על בל יחל ואף דהוי לאו שא"ב מלקות. וא"כ ממילא ליתא לדברינו הנ"ל ונפלו שני התירוצים הנ"ל בבירא כיון דאיכא עשה ול"ת וממילא אינה מוכרחת לשמוע לו בע"כ רק א"ב עביד וא"ב ל"ע ושפיר הוי עושה מעשה עמך כמובן. אך לקושטא דמילתא נלענ"ד דקו' המחצית השקל לק"מ לפמ"ש המחנה אפרים הלכות שלוחין סי' ט' דבאיסור שבודה מלבו כגון בנדר ושבועה לא אמרינן בי' אשלד"ע עיי"ש א"כ שפיר צריך קרא דיכול להפר נדרי בתו אף אם נימא דכאו"א דוחה שבת כיון דכאן בנדר אמרינן ישלד"ע וממילא הו"ל אינו עושה מעשה עמך ואינה מצווה לשמוע לו. ולק"מ קו' המחצית השקל ז"ל ודו"ק:
ישראל נתן פלאצקי. בן לאאמו"ר הגאון המחבר שליט"א
<h1>מחנה חיים חושן משפט חלק ב</h1>
סופר, חיים בן מרדכי אפרים פישל
<b>הקדמת</b> <b>המחבר</b> יתברך העוזר וישתבח המושיע הוא הבורא שמים וארץ שרפים עומדים ממעל לו וחיות הקודש מנשאים כסא כבודו וכל צבא מרום יזמרו וישוררו תקפו תפארתו וגדולתו ובגדולתו משגיח ממכון שבתו ממעמקים על הארץ לעמוד לימין העזוב והרצוץ עוזר דלים ומושיע עזובים סומך חלושים ותומך מדוכאים עיני כל אליו ישברו ובטובו נותן ומשפיע ומשביע לכל חי רצון.
ואני הגבר האביון החלוש והמדוכה אחד בתוך רבבי רבבות ישראל אשר אביו ואמו עזבוהו ולא נשאר לו אלא ליתן עיניו ביושב השמים ועליו השלכתי מבטחי מנעורי והוא הגדיל חסדו עלי מעודי עד היום הזה מה אומר ואדבר ואספר מרב טוב אשר גמל עלי אגידה ואדברה עצמו מספר כי צרות רבות סבבוני רעות גדולות הקיפוני כמה וכמה פעמים לא האמנתי בחיי וכרגע באפו חיים ברצונו מן המצר קראתי יה ויענני מה אשיב לד' על כל תגמולוהי עלי ד' הגדלת חסדך עמי אם גם בכל נשימה ונשימה אהללך ובכל רגש ורגש אשכחך ובכל הבטה והבטה אשתוממך אין די עולה על אחת מאלף אשר היטבת עמדי קטנתי מכל החסדים אשר עשית עמדי ולא ידעתי להודות לך רק בזאת שאגיד זרועך לדור לדעת שכל קויך לא יבושו ולא יכלמו לנצח כל החוסים בך.
וחסדי ד' אזכיר שבזכות אבותי ורבותי ז"ל העמיד לי גם עתה מטיבי לכת שעזרוני להיות לאל ידי להוציא לאור ספרי על ח"מ מספר התשובות אחד וחמישים בצירוף יחדיו עם התשובות של הא"ע שנים וחמישים עולים במספר "מחנה" ואצלתי בזה בעזה"י שיהיה המחנה שומר בעדי ובעד ביתי לתת לנו חיים וברכה בעוה"ז ובעוה"ב עד עולם אמן.
המנדבים אזכיר לברכה ואלו שמותם הקצין ר' פנחס ווייס נ"י מעיר פוטנאק והקצין ר' זלמן ניימאן נ"י (הוא חתן תמים של אחי הרב המאה"ג הצדיק ר' יעקב שלום ז"ל ד' יברך ביתו וזרעו) מעיר וויען והקצין ר' זלמן לעווינגער נ"י מכפר וואדנא והקצין ר' אלעזר צוקער נ"י מכפר ווארקאן יהיה משכורתם שלימה מעם ד' אלקי ישראל ויברך אותם ואת ביתם ואת כל אשר להם לטובה אמן סלה.
ומנשים באהל תברך היא בת אחות אמי האשה הזקנה החשובה מ' פיגלה תי' אלמנת אדם כשר ר' משה ווערענדארפער ז"ל מעיר וויען היא גמלה לי חסד בנעורי וגם עתה עזרה לי יברך ד' אותה שתזכה לשיבה טובה כאות נפשה אמן.
ובאתי כהיום לעשות בעזה"י קורת רוח לכל האנשים אשר נדבו לבם לעזור לי להוציא ספרי ח"ש בכלל שלא יאמינו שהניחו כספם וזהבם במקום שאינו עושה פירות חלילה ולא אציג עדות בזה שיש תל"י תחת ידי מכתבים מגדולי תורה וגאוני ארץ אשר כבדוני בהשגות ופלפולים על פסקים שונים מספרי שהוא מופת שנתקבלו דברי וחוטבו בעיניחם (וברצות ד' אקוה להוציא לאור אותן השגות ופלפולים ואת אשר השבתי להם כיד ד' הטובה עלי) כי עדות זה אשורנו ולא עתה רק בחרתי להדפיס מכתב אחד מרב האי גאון המפורסם הגדול ליהודים רבן של וישראל הצדיק שהיה אב"ד דק"ק לעמבערג חרב ר' יוסף שאול ז"ל אשר כתב לי בחורף העבר כאשר שלחתי לו:
ספרי ח"ש על יו"ד וא"ע ואעתיק פתשגן הכתב. ב"ה יום ה' חיי תרל"ה לבוב שלום וברכה וכ"ט לכבוד הרב הגאון הגדול המפורסם צדיק נשגב מ' חיים סופר נ"י אב"ד דק"ק מונקאטש יצ"ו בעה"מ ספרים יקריב היום הגיעני ספריו. ויקרא שמו מחנים. מחנה אלקים הוא זה. בהעברה בעלמא ראיתי איזה דברים והוטב בעיני. ובח' אהע"ז סי' פ' ראיתי קושיא אשר הקשו אותו וגנבו מהגהותיו וגם מספרי שו"מ וברצה"י כאשר יונח לי מעבודתי אראה בדבריו לע"ע רב תודות לו שכבדני בספריו יחי' ד' עמו ויגמור בעדו לטובה כנפשו ונפש הדו"ש באהבה הצעיר יוסף שאול הלוי נאטהנזאהן האבד"ק לבוב והגליל
אקוה שבעזה"י שהמתנדבים אשר החזיקו לי להוציא לאור ספריי ינוחו דעתם בעדות הזה וישמחו שגנזו את כספם וזהבם כמקום שעושה פירות ויתנו תודה לד' על שנתן להם לב ליתן לכסף מוצא להרחיב התורה ולהגדיל דגל היראה ולחזק הדת בעזה"י.
ועתה אליכם למודי ד' אקרא באהבה תנו לי נפשיכם בשאלתי חנוני חנוני להגות בספרי אשר חנן אלקים אותי בעין טובה כי דעו שלמדתי רוב שנותי תורה בעניות וגם מסרתי כל כחות גופי בעדה קיימתי בנפשאי "אדם כי ימות באוהל" הפי' נודע מחכז"ל אין הפה יכול לדבר אשר סבלתי בעד התורה על כן אקוה שד' האיר עיני בתורתו והדורש בצדק ומצא מרגוע לנפשו בעזה"י.
<b>אך</b> חלילה לכם לסמוך בהוראה עלי לבדי כי מלבד שהזכרתי מגודל עניות אשר עבר עלי בנעורי וגם ישמור ד' כל איש ואיש מישראל מדאגות ומצרות רבות אשר סבבו אותי ר"ל כמעט אין הבין איך עומד בי רוח ללמוד ולהגות בתורה ולולא ד' עזרתה לי כמעט שכנה דומה נפשי ואם כן אפוא איך אוכל לקבל על נפשי שלא שגיתי ברואה מבלעדי זאת לו שהיה לי חיים תענוגים ושאננים מעודי לא אגבה לבי לקבל על נשמתי ערבות לדורות כי רק המוסמך ומומחה לרבים אשר כל גדולי עולם משכימים לפתחו יוכל להגביה לבו בדרכי ה' אבל איש כמוני צריך לידע ערכו עליו לכן גם אם תראו בספרי שפסקתי למעשה הוא להוראת שעה ולא שקבעתי חלילה הלכה לדורות.
ולפני רבות בשנים נתתי ללבי את דברי מופת הדור שדבר גדול דיבר הנב"י בהקדמת ספרו ח"ר וז"ל טרם אכלה לדבר. אבקש מרב וחבר. עלי לא יסמוך. כי אינינו מוסמך. ובפרט שהרבה תשובות. מילדותי כתובות. ובאתי רק כמזכיר. והקורא יבין ויכיר. ואם הדברים נכוחים. יקבלם כעולת מחים. עכ"ל הזהב וכאשר קרבתי לדפוס ח"ר מספרי נשאתי בלבי ק"ו בעצמי אם הארז בלבנון אדיר ישראל דיבר ככה לעכובא מה יאמר בד אזוב וקבלתי לרשום על הטיטעל בלאט בכל חלקי חיבורי "ספר מחנה חיים" ולא רשמתי שו"ת מחנה חיים ליתן אות שאין אני מדפיס פסקים להורות כספרי שו"ת אלא מדפיס ספרי כחדושי הלכות בהערות וחקירות שלא אחפץ לקבל ערבות עלי ובזה עשיתי שלי וד' יגמור בעדי כל טוב אמן.
ואבוא היום בזכות אבותי ה"ה אבי אדמ"ו הצדיק מוה' מרדכי אפרים הנקרא בפי כל ר' פישל סופר ז"ל בן הצדיק ר' זוסמן סופר ז"ל ואמי מורתי הצדקת לאה בת החשוב וירא אלקים מכבד התורה כבוד ר' יהודה לאשברין ז"ל זכרונם לברכה ובזכות רבותי גאוני ארץ ומוסדי דור ה"ה הגאון בעל חת"ם סופר והגאון בעל שערי תורה והגאון בעל אמרי א"ש זכרונם לברכה לפניך מלך מלכי המלכים הקב"ה ברוך הוא וברוך שמו וברוב כריעות וברוב השתחויות אברך ממקור לבבי לשמחה במעונו ברוך אתה ד' למדני חוקיך שהחיינו וקימנו והגיענו לזמן הזה אתן הודאה לך על העבר שהטבת עמדי זה הרבה שנים להוציא לאור ספרי פלס, ומחנה, ומחברת שערי חיים ואומר שבח לאלף על אשר אתה מטיב עמי כהיום לדפוס ספרי הנ"ל על ח"מ ולגמור חלק שני ואתפלל לחסדיך על העתיד שתזכה אותי להפיץ מעיינותי חוצה הן בחריפות והן באגדה כאשר הוא עם לבבי אמן ואמן.
וזכור אזכיר שבר גדול אשר קראני על פי ד' שמתו עלי ר"ל חמשה בנות ובן אחד הילדה שרה והילדה ריזל והילדה רבקה מלכה והילדה צירל בלומה וגם בתי הגדולה שהיתה נקראת על שם אמי לאה וגם בני הילד מאיר שלמה זכרונם לפני מכניע לבי לא עליכם עבדי ד' יקרה אתכם כאלה ולא מאלה וגם אותי ישמור ד' מכל צרה יגון ואנחה וישמחני כימות זרעי ומפי זרע זרעי מעתה ועד עולם אמן.
ושפתי לא אכלה עד שאני תפלה לד' שיגמור בעדי אלמוד וללמד לשמור ולעשות ולקיים כל דברי תורתיך ולא ימושו תורתיך ומצותיך מפי ומפי זרעי ומפי זרע זרעי מעתה ועד עולם אמן. היום יום כי טוב נשא עיו"ט של חג השבועות יום היא"צ של אמי ז"ל תרלה לפ"ק רבות בנות עשו חיל ואת עלית על כולנה היא זוגתי החכמה והצנועה הרבנית מ' בריינדל תי' אשר היא עזרי מעם ד' וישלם לה פעלה בעוה"ז שתזכה להיות עמי בהצלחה ונזכה יחד לגדל בנינו לתורה ועבודה והצלחה ותהיה משכורתה שלימה מעם ד' צבאות לאחר זקנה ושיבה בעוה"ב. בסיום הדפסה קבלתי מאחי הרב ר' זוסמן נ"י להדפיס זה משמו וז"ל
ח"ס או"ח קי"ז מקשה על ריטב"א מתחילה הקשה מנין שנתן מתנות באגב דלמא בחצר ותי' שחצר צריך להיות מתחילה שלו ומחדש סברת הש"ך בסי' ר"ב ואח"כ הק' ממתני' שמטלטלין נקנין באגב ותירץ מתני' מיירי בחצר שאינה משתמרת ופלא מה קשה לו ממתני' הא כבר כתב הסברה שחצר צריך להיות מתחילה שלו ע"ש והנה קשה על ריטב"א וש"ך הרבה גמרות שמצינו גיטה וחצירה באין בב"א כנודע ונראה ב"ה לחדש דבר ידוע הירושלמי פ' האומר במתנה א"א לעשות שליח כי צריך שליחות מבעל ממון והקשה מגט שתעשה שליח קבלה ותי' תורה זכתה לה וכן בעבד עי' קידושין כ"ג גמרי' לה לה מאשה וידוע שא"א שהמזכה יוכל להיות זוכה בעבור המקבל יען שלא יצא מרשות לרשות ואפי' במקח וממכר א"א למוכר לזכות בעבור הלוקח אבל לא העיכוב מצד הלוקח כי הלוקח יוכל לעשות שליח שאחד יזכה בעבורו וגם חצר של זה יוכל לזכות כמבואר בסוגי' ד' מדות כידוע ועי' נתיבות קפ"ז בזה ואומר סברה אחת בשלמא במתנה שא"א למקבל לעשות שליח כי הוא אינה בעל ממון ורק הנותן צריך לעשות שליח א"כ א"א שחצר עם המטלטלין לקנות בב"א כי מקודם לא הי' למקבל שום כח לעשות החצר להיות שליח וגם הנותן לא היה אפשר לזכות ע"י חצרו למקבלו רק אם כבר יצא החצר מרשות הנותן אז יוכל להיות שליח ע"כ צריך להיות החצר מתחילה של מקבל ואח"כ עושה הנותן שליח כמו אם מזכה המתנה ע"י אחר שהוא עושה שליח כי הוא בעל הממון אבל במכירה הי' יוכל הלוקח לעשות שליח וכן חצר של מוכר הי' יכול לעשות שליח לקנות בעבורו מאיש אחר אבל לא מבעל החצר יען שלא יצא מרשותו אבל אין העיכוב מצד הלוקח א"כ כיון שהי' ללוקח כח לעשות שליח מקדמת דנא א"כ שפיר חצר ומטלטלין קנה בב"א כי לא צריך לצאת החצר מתחילה מרשות המוכר אלא קונה בב"א והבן ע"כ שפיר הקשה הריטב"א על מתני' ותי' שא"א בב"א אבל מתני' מיירי במכירה צריך לתרץ מצד חצר שאינה משתמרת אבל בגט התורה זכתה לה לעשות שליח קבלה א"כ יש לה כח לעשות רק הבעל א"א לזכות חצרו וגטו ממנו יען העיכוב מצידו ולא מצידה ע"כ בא בב"א ומיושב הכל ב"ה אבל הש"ך מחדש יותר גם במכירה א"א עי' סי' קל"ח א"כ לא הי' נעלם מהש"ך הריטב"א מה שהשיגו כל אחרונים עליו כידוע. הק' זוסמן סופר ושלא להוציא הנייר חלק אציג פה דבר תורה אשר הציע בני נ"י לפני:
עיין בנב"י מהד"ק חא"ח סי' ל"ה שכ' בד"ה והנה מ"ש וז"ל הנה זה פשוט שאיסור נדה חל על איסור א"א משום דהוה איסור מוסיף מגו דאיתוסף איסור נדה לגבי בעלה אמנם כ"ז אם ביאה ראשונה ששכב אצלה הנואף היה בנדתה חל עליו איסור נדה אף שא"א קדים מ"מ הוה איסור מוסיף אבל אם ביאה ראשונה ששכב אצלה הנואף היתה טהורה מנדתה ואז תיכף נאסרה לבעלה משום טומאה ואז אף אם נעשית אח"כ נדה לא חל איסור נדה כלל דאין כאן איסור מוסיף לשום אדם דלכל העולם כבר אסורה משום א"א ולבעלה כבר אסורה משום טומאה עכ"ל ודבריו צע"ג הא מבואר בקדושין דף ע"ז ע"ב דכה"ג שנשא אלמנה גרושה וחללה וזונה לוקה ד' ופריך הגמ' דלמה ילקה משום זונה מאי איסור מוסיף אית בה אמר ר"ח בר רב קטינא הואיל ושם זנות פוסל בישראל וכ' רש"י בד"ה מה איסור מוסיף אית בה וז"ל במה נאסר משום זה שלא נאסרה קודם לכן הואיל ושם זנות פוסל אפי' בישראל כגון אם זינתה תחתיו נאסרת על בעלה ה"נ אע"ג דהאי זנות לאו תחת בעלה הוא מיהו שם זנות אשכחן בי' מוסיף בעלמא עכ"ל ועיין ברמב"ם פי"ז מה' א"ב ה"י וא"כ אף כאן הא לבעלה היתה פ"א מותרת ואיסור נדה היה איסור מוסיף לגבי כ"ע מתוך שנאסרת על בעלה וא"כ מה הוה שנאסרת לבעלה משום טומאה מ"מ מיקרי אח"כ איסור נדה איסור מוסיף יען דשם איסור נדה הוה מוסיף לגבי בעלי' דעלמא וגם לגבי אשה זו מקרי איסור מוסיף לחייב הבועל עלי' משום ב' איסורי' כמו דאמרי' בקדושי' בזונה גבי כה"ג וצע"ג.
ובזה אמרתי ליישב קו' א"מ בתשובותיו סי' י"ב שהקשה על הדרישה וב"ח וש"ך שפי' דברי טור ביו"ד סי' רל"ד שכ' אשה שאמרה הנאת תשמישי על כל העולם יפר חלקו ותהא מותרת לו עד שתתגרש ואז אסורה לו והקשה הב"י דהא באוסרת תשמישה עליו אין הבעל צריך להפר לה דהא משועבדת לו ותירצו דהא דאמרי' אם אסרה תשמישה דאין הבעל צריך להפר לה הוא דווקא אם אסרו על הבעל לחוד אבל אם אסרה תשמישה על כל העולם אז הוה כולל מיגו דחייל על כל העולם חייל נמי על הבעל יעו"ש והקשה הא"מ לפי דברי תוס' נדרים דף צ' חייל הקונם בנטולה אני מן היהודים משום כולל יען דלבעל היא מותרת יעו"ש וא"כ מאי כולל הוה כאן דלבעל נאסרה משום כולל דמגו דחל על כל העולם ועל כל העולם גופי' אינו חל אם להבעל אינו מותרת וא"כ אין כאן שום כולל יעו"ש ולדעתי העני' נראה דלעולם הוה איסור קונם תשמישי על כל העולם או איסור כולל או איסור מוסיף (עיין תוי"ט בנדרים ובשה"מ) לגבי אחרים מתוך שנאסרה לבעל שהיתה מותרת נאסרה ג"כ עליהם והוה כמו איסור נדה ואיסור זנות והגם שבנידן דלבעל ג"כ אסורה מ"מ מיקרי איסור הנ"ל איסור כולל או מוסיף דהא שם זה מקרי כולל או מוסיף בעלמא וא"כ שפיר יכול לחול האיסור קונמת על אחרים וממילא חידשו כיון דחל האיסור על האחרים שהיתה מותרת נאסרה ג"כ על בעלה מכח כולל ודוק. דברי בנך הנאמן יעקב שלום סופר
<b>מחנה</b> <b>חיים</b>
<b>סימן</b> <b>א</b> שלומים אלף לאחד מאלף ה"ה אחי הצדיק הרב הגאון חו"ב כשמן תורק שמו הרב ר' נפתלי סופר נ"י אב"ד דק"ק פ"ח יע"א.
<b>אהובי</b> אחי נ"י אשלח לך פסק אחד ונא שים עיניך בו לטובה ותודיענו דעתך בו ומשפט נבחרה לנו את הטוב נקבל זה מזה.
<b>שאלה</b> אירע שנכנסו ג' אנשים בני תורה לבקר את החולה אשר רגיל לבוא לכפר שלהם בכל שבת למנין וכאשר ישבו לפניו אמר שמעו נא רבותי אני מרגיש חולשת גופי על כן אני מצוה לפניכם אשר ירשו בני ראובן כך וכך ממקרקעי ומטלטלי ושמעון אשר עמל במשא ומתן שלי כך וכך וללוי שהוא בן תורה כך וכך והזכיר לכל אחד בית ושדה וכרם ומטלטלי וכן אשר יותן לחתניו לוקחי בנותיו וכן לקרן קיימת וביתרון תעשו כטוב בעיניכם לחלק לקרובי ועודם מדברים עמו אח"כ מה מרגיש בגופו נחלש ושבק חיים לכל וישראל ואח"כ נעשה ריב בין האחים ובאו שנים והשביעו את השלושה בני תורה שיבאו לעיר אשר שם הב"ד הרב והדיינים ויעידון והמה לא שמעו אליהם ואל שבועתם אם עברו על הלאו אם לא יגיד ונשא עונו או נימא לאו זה הוא בשני עדים אשר לא יוכלון להיות הם עצמם ב"ד אבל שלושה שיכולין בעצמם להיות ב"ד אין עוברים על לאו אם לא יגיד ונשא עונו.
<b>תשובה</b> הדבר קשה וצריך התבוננות ואשר יתן ד' בפי אותו אשמור לדבר בעזה"י הנה בש"ע חו"מ סי' רנ"ג המחבר סעיף א' וז"ל שנים שנכנסו לבקר את החולה וצוה בפניהם כותבין ואין עושין דין ואם היו שלשה רצו כותבין רצו ועושין דין וכתב עליו הרמ"א וז"ל להחזיק כל אחד כמה צוה ולדון בכל דברי ספק שנפל בצוואה ואין אחד מן היורשים או מקבלים יכולים לומר לב"ד אחר אזלינן עכ"ל א"כ מבואר שג' שנכנסו לבקר המה הב"ד הן להחזיק או בכל דבר ספק ועיין בסמ"ע שם ס"ק א' שאפילו אם צוה ליתן לאחרים מהני ועיין שם היטב וה"ה בנידן דידן הדבר פשוט כיון שהי' הביקור חולים ביום והוא צוה לפניהם המה נעשו דיינים ויכולים לדון ביניהם כפי ישרותם ואין היורשים יכולין לומר לב"ד אחר אזלינן וזה ברור.
<b>ולפ"ז</b> נראה הגם שאותן שלשה לומדי תורה מאחרין מלישב בדין ולעשות בהם משפט עכ"פ לא חל עליהם שם עדים להיות עוברים על לאו דאם לא יגיד ונשא עונו דקרא איירי דווקא במי שהוא עד ולא דיין אז צריך להעיד אבל מי שיוכל להיות דיין ולא יחפוץ להיות עד אי אפשר לבעל דין לכופו להיות עד לו ודוק.
<b>ועלה</b> בדעתי להביא ראיה מלשון התורה דכתבה "ושמעה קול אלה והוא עד או ראה או ידע אם לא יגיד ונשא עונו" ולכאורה הי' לקרא לכתוב והוא עד בסוף ושמעה קול אלה או ראה או ידע והוא עד דהתובע משביע בקול אלה את חבירו שהוא ראה או ידע והוא עד שיוכל להעיד לו ולא יגיד ונשא עונו א"כ היה לתורה לכתוב והוא עד לבסוף והוא פלא רק חכז"ל אמרו או ראה שתובע מנה הלותיך בפני פלוני והוא אומר לא היה דברים מעולם והעד מעיד שראה נתינת המנה בידו עוד דרשו או ידע שהודה בפניו דהוה ידיעה בלי ראיה ועיין ברמב"ן שם אם כן גילתה התורה אם נפש שמעה קול אלה והוא עד ששמע קול אלה והוא רק עד כבראיה בלי ידיעה או ידיעה בלא ראיה אז יש באם לא יגיד אבל מי שקיבל שם דיין אינו באם לא יגיד דתובע לא יוכל להכריחו להיות עד אם יוכל להיות דיין דבשלומא בראיה בלא ידיעה או ידיעה בלא ראיה לא שייך שלא תהיה שמיעה גדולה מראיה דבשעת מעשה לא ידע בירור רק עכשיו מכח הכחשת הנתבע שאומר להד"ם נתברר שהוא עד ודוק.
<b>אמנם</b> אין ראיה מן זה דהקדים הקרא לכתוב והוא עד מקודם דילפי' מיניה שצריך להיות העד תחילתו וסופו בכשרות אבל אם בשעת הגדה הוא כשר ובשעת ראיה הי' פסול כגון שהיה קרוב ונתרחק פסול להעיד יען דבשעת ראיה לא הי' עד כשר להעדות זו עי' בב"ב ד' קכ"ח ע"א ברשב"ם בד"ה בפסלות וז"ל כלומר כל שתחילתו בפסלות שעת ראיית העדות והשתא סופו בכשרות פסול דמעיקרא לזו הי' ראוי להעדות זו וקרא כתיב והוא עד או ראה או ידע דבשעת ראיית המעשה יהי' ראויה לעדות זו עכ"ל א"כ הצריך הקרא להקדים והוא עד להורות דצריך להיות כשר לעדות בשעת ראיית הדבר אשר מעיד עליו בכשרות אח"כ ודוק.
<b>אך</b> הסברה בעצמה נכונה דתרתי ש"מ דתורה אמרה והוא עד או ראה או ידע אם הוא דווקא עד היינו כל מקום שנאמר עד הרי הוא שנים דלא יכולין להיות דיינים שם חל אם לא יגיד ונשא עונו אבל אם הם שלושה שראו בשעה ששייך לא תהי' שמיעה גדולה מראיה ויוכלו להיות דיינים לא יוכל התובע לבקש מהם שיהיו עדים להעיד לפני ב"ד אחר ודוק.
<b>ואין</b> להשיב א"כ איך אמרה התורה דשנים עוברים על לא תגיד הלא משכחת דאותו עד הוא ת"ח מומחה וסמוך א"כ יכול לדון אפי' ביחידי ויוכל להיות דיין ול"צ להיות עד ואיך יעבור על אם לא יגיד ונשא עונו וצע"ג.
<b>נראה</b> שבעבור זה אמרו חכז"ל או ראה ראיה בלא ידיעה ורמב"ן בתורה נתקשה שבפשטות פירוש הקרא או ראה שהוא ראה ההלואה או המקח או ידע ששמע אותם מודים בדבר יעו"ש ולפמ"ש פירשו חכז"ל דדווקא בראיה בלא ידיעה או ידיעה בלא ראיה עיין שבועות דף ל"ג ע"א שעיקר העדות בא אח"כ שאמר להד"ם שלא שייך בו לא תהי' שמיעה גדולה מראיה דבשעת ראיה או שמיעה לא הוה דבר ברור לפניו להיות חל עליו שם דיין ועיין ברשב"ם בב"ב דף קי"ג דאל"כ שראה דבר ברור ונעשה דיין לא חל על המומחה לאו דלא יגיד ודוק.
<b>רק</b> בלא זה נ"ל דמומחה מהני ביחידות אם יש לפניו עדות אבל להיות דן ביחיד בלא עדות לא מהני דיהי' איש אחד עד ודיין דלא יקום ע"א באיש לכל עון ולכל חטאת וא"כ נמצא דאיש אחד יוציא ממון חבירו וקם ע"א באיש שעכ"פ הוא עד ודיין ולא שבקית חי לכל בריה דדווקא בב"ד שהם שלושה אז אמרי' לא תהי' שמיעה גדולה מראיה דשם המה רבים מהני הראיה כמו השמיעה אבל להיות מומחה אחד דן על פי ראיתו הוא רחוק מהשכל ואפילו שנים לא נעשים דיינים לדון על פי ראיתם דלו יהי' שראיה הוה כשמיעה צריך עכ"פ שמיעת ב"ד שהמה שלשה אנשים אז יחיד מומחה יכול לדון יחידי ולא שיהיה גם עד כנלענ"ד בעזה"י.
<b>ולכאורה</b> עלה בדעתי להקשות א"כ מאי פריך הגמ' בב"ק דף נ"ה על מה דאמר היודע עדות לחבירו ואינו מעיד חייב בדיני שמים אי בתרי הא כתיב אם לא יגיד ונשא עונו אלא בחד יעו"ש וקשה דלמא בתרי מומחים דיכולים הם לעשות משפט רק התובע קורא אותם לפני ב"ד אחר להעיד א"כ ליכא אם לא יגיד ונשא עונו צ"ע אך לק"מ מדאמרו היודע עדות לחבירו ולא אמרו היודע זכות לחבירו אלא פשיטא דהוא רק עד היודע עדות כגון בראיה בלא ידיעה או ידיעה בלא ראיה או שראה בלילה דלא יוכלו להיות דיינים עפ"י ראייתם ופריך שפיר הא כתיב אם לא יגיד ודוק.
<b>ואוסף</b> נופך דבכה"ג אינו חייב אפילו בידי שמים כיון דיוכל להיות דיינים ולעשות דין בעצמם אין עליו אפילו חיוב בידי שמים דהא יכול לדון לפניהם ואפילו אם הם מתרשלים לעשות לו משפט הוה רק כאלו ב"ד מתאחרים לעשות משפט אבל לא הוה בכלל כובש עדות וק"ל.
<b>שוב</b> מצאתי בתומים סימן ה' ס"ק ב' על הגמ' בב"ב דף קי"ד בג' שנכנסו דאמרו שנים כותבין ואין דנים והקשה א"כ איך אמרה התורה ביום הנחילו את בניו מאי פשיטות שהי' ג' אנשים דלמא רק ב' ותי' דקאי לר"א דחד מומחה דן מדאורייתא ומכ"ש שנים דמהני הראיה כשמיעה יעו"ש ולדעתי יש לחקור הגם שיכול לדון יחידי אבל להיות עד ודיין ביחיד פלא בעיני שיהיה מהני חוץ אם המה ג' אנשים ואפילו בשנים מומחים רחוק הדבר ואולי התומים לשיטתו אזיל בסי' ג' ס"ק ד' דמהני הודאה בפני שני מומחים יעו"ש ודוק.
<b>ונחזור</b> לשורש הדבר דג' שהם הב"ד אינם עוברים באם לא יגיד ולא מיבעי בנידן דידן דיש קרא מפורש ביום הנחילו את בניו אלא אפי' בכל עדות דעלמא אשר חידש הנב"י ח"ר א"ע סי' נ"ח דשאני התם דגילה קרא שנעשו ג' דיינים בע"כ של הבנים אבל בדבר שצריך רצון הבעלי דינים א"א להיות בע"כ דיינים והביא שם ראיה וז"ל הלא אמרו בסנהדרין דף כ"ט בפני ג' ולא קנו מידו ומסיק אפילו כנפינהו איהו אין כותבין עד דאמר הווה עלי עדים ודיינים עכ"ל כתבתי על הגליון שם וז"ל נ"ל הגם דלא יכולין להיות בע"כ דיינים אעפ"כ ג' שראו ויכולין להיות דיינים לא נכנסו בכלל עדים אם קראם לעדות לעבור על אם לא יגיד ונשא עונו דאמרו אם תרצה לשפוט שפוט בא לפנינו ונעשה לך דין כי לא נחפוץ להיות עדים אלא דיינים והתורה אמרה והוא עד או ראה או ידע אם לא יגיד וכל מקום שנאמר עד הוא שנים אבל שלשה לא נקראו עדים ועיין רמב"ם פ"א מעדות ודוק ויש לי בזה הרהורי דברים בש"ך ח"מ בענין הנ"ל ואין פנאי להאריך כעת.
<b>אמנם</b> נ"ל להביא ראיה מדברי תוס' דף נ"ה בד"ה פשיטא שכתבו וז"ל ודווקא בב"ד כשאומרים אין אנו יודעים להעיד שוב אינם יכולין להעיד דכיון שהגיד שוב אינו חוזר ומגיד והיינו אם לא יגיד דקרא אבל חוץ לב"ד אין לחוש שיכול לחזור ולהעיד עכ"ל הרי כיון שיכול לתקן את אשר עיות אינו עובר על אם לא יגיד א"כ הם השלושה יכולין להיות בעצמם דיינים ולתקן אם עיותו אינם עוברים על אם לא יגיד וא"כ בנידן דידן אפילו הלכו לפני הב"ד ואמרו אין אנו יודעים עדות אעפ"כ לא עברו על אם לא יגיד דכך הבנתם דהם לא ידעו עדות כי אם יחפצו להיות דיינים בדבר וכ"ש אם מונעים עצמם שלא לבא לב"ד דאין עליהם אפילו לצאת ידי שמים אינם חייבים דבא לפנינו ונדון לך בתורת ב"ד אשר דנים עפ"י ראייתם או שמועתם וזה שדייק הרמב"ם בפ"א מהל' עדות הלכה א' וז"ל העד מצווה להעיד עכ"ל ופי' הכ"מ היינו ג"כ שנים יעו"ש ולמה נקט עד מצוה להעיד ולא נקט היודע זכות מצוה להעיד אלא אשמעי' דווקא מי שהוא עד ולא יוכל להיות דיין מצוה להעיד אבל מי שיוכל להיות דיין אין עליו חיוב אם לא יגיד כנלענ"ד בעזה"י להלכה
<b>ואגב</b> גררא אעתיק מחדושי ליישב שיטת הראב"ד המופלאים מאוד אשר העיר עליהם הבעה"מ ואפס קצהו אכתב פה אשר הוא דין חדש בעזה"י מצאתי בבעה"מ שהקשה מה קמ"ל דיינים המכירין אין צריך להעיד בפניהם תיפוק ליה לא תהי' ראיה גדולה משמיעה כמו בקידוש החודש והביא תי' בשם הראב"ד דבממון כתיב אם לא יגיד דצריך הגדה והקשה עליו הבעה"מ הא דיני נפשות חמור מדיני ממונות אעפ"כ אם סנהדרין ראו באחד שהרג את הנפש ביום הורגין אותו בלא הגדה וטעם דלא תהי' שמיעה גדולה מראיה מכ"ש בדיני ממונות עוד הקשה מבב"ק דף צ' בהא דתוקע לחבריה דאמר הא אנא דחזיתיך וחייב אותו ממון בראיתו בלא הגדה והמה ב' קו' גדולות וצע"ג.
<b>ונלענ"ד</b> ליישב בעזה"י דעת הראב"ד וד' יאיר חשכי ואתהלך ברחבה בדבר הלכה הנה כח ב"ד נולד מכח הגדת עדים דכתיב בתורה בפסוקים רבים על פי שנים או שלשה עדים יומת המת וכן לא יקום ע"א באיש לכל עון ולכל חטאת ועל פי שנים עדים או על פי שלשה עדים יקום דבר וכן והוא עד או ראה או ידע אם לא יגיד ונשא עונו מזה משמע דאם עדים מעידים לפני ב"ד והמה דורשים וחוקרים אז נעשים שופטים לפסוק הפסק בין לממון או מלקות או מיתה כפי אשר ישפטו עפ"י עדים ולו יהי' שעדים משקרים בדיבורם בכל זאת הב"ד עשה כדין עיין ברמב"ם פ"ז מיסה"ת הל' ד' שכל נאמנות עדים מיוסד על חזקת כשרות של העדים יעו"ש אבל שיהי' מהני ראית ב"ד לא כתיב בתורה מפורש שהב"ד יכולין לחייב אדם על ראית עינם רק הגמרא חקר מסברא אם הב"ד יוכלו להרוג נפש על שמוע אוזן מפי העדים למשל שעדים מעידים שפלוני הרג נפש או בעל אשת איש וישפטו הב"ד שהוא רשע למות מכ"ש אם הב"ד ראו בעינם שאיש ההוא רשע למות שיוכלו להרוג אותו שהלא אם ראו בעינם ידעו בבירור יותר שאיש פלוני הוא רשע למות שק"ו הוא שמה אם שמעו מפי עדים מהני הגם שידענו שיש גם סהדי שקרי בעולם יוכלו להרוג את האיש מכ"ש מכח ברי שלהם שראו בעינם את אשר יספרו העדים הגם שיש לחקור אם ישפטו עפ"י עדים יוכלו הב"ד להצדיק עצמן לפני כל עולם דעל פי אותן עדים הרגו לזה האיש אבל אם יהרגו עפ"י ראית עינם אין איש בעולם שיוכל לדעת שאמת הדבר שראו שאותו איש הרג הנפש דלמא ח"ו בשנאתם לו הרגו אבל הב"ד בעצמן שידעו שאמת אתם לא צריכין להמנע עצמם מלהרוג את בליעל הזה כי לגבי עצמן הוא ברי שהאיש הזה חייב מיתה והמה עושים את שלהם דאצלם הוה ראיה טוב משמוע מפי עדים ושייך לומר אצלם לא תהי' שמיעה גדולה מראיה והבן זה (עיין כתובות כשאומר ברי לי דף כ"ב ובפ"י בשם רשב"א דלגבי איש הידוע בבירור הדבר לא מהני כנגדו כל חזקות ועיין תב"ש).
<b>אמנם</b> נ"ל לחדש דבר בעזה"י דווקא אותו ב"ד בעצמם שראו יכולין להרוג את האיש אשר רצח את רעהו אבל אם גמרו דינו למיתה או למלקות או לממון ונתרשלו לגמור הדבר או נאנסו מלגמור הדבר ולא הרגו ולא הלקו אותו ולא הוציאו ממנו הממון רק אחר זמן באו עדים לב"ד אחר ומעידים לפניהם שב"ד פלוני גמרו דינו של אותו האיש למות או למלקות על פי ראית עינם אין להב"ד ההוא כח להרוג או להלקות אותו או לחייבו ממון דהא לא הי' הגדת עדים על חיוב של האיש הגם שאותו הב"ד שראו בעצמן ידעו האמת ויכולין לחייבו אבל ב"ד אחר לא יכולין לעונשו על פי ראיתם של ב"ד אחר דבשלמא אם הי' הגדת עדים לפני איזה ב"ד ונגמר דינו מהני אותו גמר שיוכל להיות עונשו לפני כל ב"ד שבעולם דהא נגמר דינו עפ"י הגדת עדים ומהני גמר דין של ב"ד ההוא לפני כל ב"ד בקהל ישראל ועיין ברמב"ם פ"ג מהל' סנהדרין כל עדים שמעידים שנגמר דין איש הנ"ל בב"ד פלוני הורגים אותו שם יעו"ש וכל זה אם נגמר דינו ע"י הגדת עדים אבל בב"ד שראה באחד שהרג את הנפש הן בעצמן יוכלו להרגו דידעו בעצמן שעושים כדין אבל אם יבואו עדים לב"ד אחר ויעידו שנגמר דינו של איש הזה בב"ד פלוני על פי ראיתם לא יוכלו ב"ד פלוני להורגו דהא לא הי' עליו על איש הזה הגדת עדים אשר גם המה הי' יכולין לגמור דינו ולהרגו ואיך יהרגו המה אותו אם הב"ד שראו עבירתו לא הרגו ולא הלקו ולא חייבו ממון אותו כלל גדול דראית ב"ד זה לא פועל שב"ד אחר יהרגו לפלוני זה נ"ל ברור ואמת בשלמא בקידוש החודש כיון דב"ד שקדשו את החודש על פי ראיתם מכח לא תהי' שמיעה גדולה מראיה הרי גמרו הקידוש שאומרים מקודש היום לר"ח ולא נשאר דבר וכשם שמהני לגבי עצמן פועל הקידוש לגבי כל ישראל דהא גמרי דבר שלם אבל לגמור דין איש הן למיתה או למלקות או לחייבו ממון אבל לא גמרו פעולה וב"ד אחר יפעלו מה שלא פעלו הם לא מהני ראי' ב"ד כיון שאין בעולם הגדת עדות והבן זה כי עמוק.
<b>ועתה</b> בא ברוך ד' דכאן בקיום דדיינים מכירין יכתבו הנפק וב"ד אחר ברוב שנים אשר לא יכירו כתב העדים יוציאו ממון על פי ראיתם כאן חידש הראב"ד דממון בעי ג"כ הגדה דכתיב אם לא יגיד והגם שלא תהי' שמיעה גדולה מראי' סברה זו פועל רק שהב"ד שראה יוכלו לעשות דין על פי ראיתם אבל ב"ד אחר אשר לא ראה לא יוכלו לעשות דין רק אם הי' הגדה לפני בית דין פעם אחד והגם שבית דין זה לא כותבים הנפק אם לא הכירו והוה הכתב כגמר דין לגבי עצמם שיוכלו לגבות בו אבל על כל פנים לא היה הגדה בעולם ואם לא הי' הגדה לא יוכל בית דין אחר לעשות מעשה על גמר דינם והבן זה אבל בקידוש החודש מלבד דלא כתוב שם הגדה רק כזה ראה וקדש אלא לו יהי' שכתב בו הגדה הלא המה בעצמן קדשו לנפשם ומחויב כל ישראל לגרור אחריהם דהא החודש נתקדש מפי הב"ד אבל כאן המה גמרו דין וב"ד אחר יפעלו הפעולה מיתה או מלקות אז זה דווקא אם נעשה הגדה באיזה ב"ד והבן ומעתה לק"מ קו' הרז"ה שם אמר אנא הא דחזיתך ואני מחייב לך לשלם וכן בסנהדרין שראו האחד שהרג את הנפש המה בעצמן יכולין להרוג להרוצח אבל בהנפק להוציא ב"ד אחר ברוב ימים הממון על פי ראיתם זה לא מהני דחסר הגדה והבן זה הנלענ"ד לאמיתיות בעזה"י.
<b>נסתפקתי</b> עוד הא דאמרי' אין עד נעשה דיין אם הוא כלל בכל דבר דשייך בו עדות ודין בין עדות נפשות או קידוש החודש או עידי קנס או עידי הלואה הכל סדנא חד או נימא דווקא במידי דבעי עדות מכח חק התורה ולא מהני לדעת האמיתיות הדבר שהדין הוא דצריך שם עדות כגון בנפשות הגם שראה שמעון בן שטח חרבו מטפטף דם אחר שרדף אחריו והמית אותו נעשה בעל תשובה דחק הוא בנפשות דאין אדם יכול לדון בלא עדים שראו וכן בקדושין דצריך עדות לקיים הדבר וכן קנסות דהחיוב בא מכח אשר ירשיעון אלקים ע"י שפסקו הב"ד בא החיוב שהגם שמעשה אמת אינו מחויב עד שמפורש יוצא מפי הב"ד סמוכין אז כיון דעדות פועל והפסק היוצא מפי דיין פועל אין עד נעשה דיין אבל במקום שלא נבראו העדים אלא לשקרי יען שנעלם מעיני בשר למי האמת כגון בהלואה או במכירה או בפקדון דצריכין רק האמיתיות הדבר ואפי' אם לא ימצאו עדים והב"ד לא יוכלו לחייב אעפ"כ אם הוא יודע בעצמו דהאמת עם חבירו מחויב הוא לשלם וגם התובע יוכל לעשות דין לעצמו ליקח כנגד ממונו בעת שלא שזפתה עין רואה עיין ש"מ בב"מ דף ו' שאפילו על לא תחמוד אינו עובר יען שאינו מבקש החפץ רק להציל ממונו אשר לא יוכל לתבוע בב"ד ועיין בש"מ סוף פ' איזהו נשך שמותר ליקח ריבית אם הלוה חייב לו מלוה ישנה ויעכב לעצמו בעד חובו יעו"ש ועיין בח"מ סי' ד' ועיין בקדושין ס"ז ויעיין בספרי פלס חיים בסוגי' דערכאות אז אפשר בכה"ג יש לומר דעד נעשה דיין כיון שראה בעיניו ויודע האמת לא צריך עדות וצע"ג.
<b>סימן</b> <b>ב</b> ברכות שמים מעל ברב ברכות והצלחות לאחי הגאון הצדיק נודע בשערים כבוד הרב ר' נפתלי סופר ב"י אב"ד דק"ק פ"ח יע"א.
<b>מכתבך</b> הנעים קבלתי אשר בו אתה מאיר לי עינים בכמה הערות יקרות על פסק שלי ואמלא משאלותיך להודיעך אם יש לי הערות לפלפל בדבריך שלא אכחד ממך וכן אעשה כאות נפשך ואשר תבחר תקרב אליך ואסדר על האותיות בעזה"י.
<b>(</b><b>א</b><b>)</b> <b>אודות</b> אשר חדשתי הגם אם אמרי' לא תהי' שמיעה גדולה מראיה ויוכל הב"ד לשפוט שפוט אם ראו בעיניהם את הדבר אשר יעידו העדים אבל דווקא המה יוכלו לשפוט בעצמם אבל שישפטו ב"ד אחר עפ"י גמר דינם
<b>זה</b> לא אמרי' בשלמא אם דנו עפ"י עדים אשר אותן עדים הי' יכולין להעיד לפני כל ב"ד בעולם אז פועל הודאתן לפני ב"ד אחד על כל ב"ד בעולם ועפ"י שנים עדים יקום דבר בכל מקום אבל עפ"י ראית ב"ד המה יוכלו לשפוט כפי ראות עיניהם דאצלם הוה הראיה כשמיעה אבל אם יעידון עדים לפני ב"ד אחר שנגמר דין פלוני בב"ד פלוני שראו ממנו דבר וגמרו עליו מיתה או מלקות או ממון לא מהני וזה עומק הבעה"מ ולא קשה עליו קו' רמב"ן והבאת לי ראי' גדולה מדברי רמב"ם פי"ג מהל' סנהדרין הל' ז' שכתב וז"ל מי שנגמר דינו וברח ובא לבית דין אחר אין סותרין את דינו אלא כל מקום שיעמדו שנים ויאמרו מעידין אנו את איש פלוני שנגמר דינו בב"ד פלוני ופלוני ופלוני עדיו הר"ז יהרג עכ"ל וקשה למה צריכין להזכיר פלוני ופלוני עדיו הי' די לומר שפלוני נגמר דינו בב"ד פלוני לו יהי' שהב"ד ראו את העבירה אשר עשה וגמרו דינו ג"כ יכולין ב"ד זה לגמור אשר פסקו ב"ד הראשון אלא מפורש יוצא דווקא אם נגמר עפ"י עדים יכולין ב"ד אחר להרגו אבל אם הב"ד הראשון גמרו עפ"י ראות עינים אין ב"ד אחר יכולין להרגו והארכת בזה דגם הרמב"ם סובר דב"ד יכולין להרוג עפ"י ראות עינם ומה שכתב בפ"א מהל' רוצח הל' ה' וז"ל הרוצח שהרג בזדון אין ממיתין אותו העדים ולא הרואים אותו עד שיבואו לב"ד וידינוהו למיתה שנאמר לא יומת הרוצח עד עמדו לפני העדה למשפט והוא הדין לכל מחוייבי מיתות ב"ד שעברו ועשו שאין ממיתין אותן עד שיגמר דינם בב"ד עכ"ל אין ממעט שהב"ד הרואים הראוין לעדות לא יכולין להיות דיינים אלא למעט שלא יהרגו אותו עד שישבו עליו בדין לישא מתן הדין ויגמרו אותו למיתה ואח"כ והרגו אותו אבל לעולם המה ראו וכן גמרו דינו למות והבאת שהגאון טו"א בר"ה חידש ג"כ כזאת וכי זכית לכווין מדעתך אמיתיות הנ"ל ועכ"פ אמת הדבר שמשכחת שגמרו הב"ד דין האיש אפי' בלי עדים ולמה הזכיר בפי"ג פלוני ופלוני עדיו וע"כ אם גמרו בלי עדים אין ב"ד אחר יכולין להרגו עכ"ד הנעימים.
<b>אהובי</b> אחי נ"י ראה דבריך טובים שיצאת לעזור לי אבל לדעתי אין מזה ראי' דא"כ הי' להם לומר רק שפלוני נגמר דינו אצל ב"ד פלוני ופלוני ופלוני הי' עדיו הגם שאין עדיו לפנינו עכשיו רק שהאנשים המעידים שנגמר דינו בב"ד פלוני יעידו שאז הי' הב"ד גומרין דינו עפ"י עדים פלוני ופלוני ולמה נקט המשנה במכות דף ז' ורמב"ם בהל' סנהדרין ופלוני ופלוני עדיו משמע שעדים בכאן ועוד קשה למה צריכין להזכיר שם העדים כלל הי' די באומרם שנגמר דינו בב"ד פלוני ע"י עדים שהעידו לפניהם.
<b>לכן</b> האמת יורה דרכו הגם אם נגמר דינו בארץ ישראל לפני ב"ד אחד אין ב"ד שני סותרין דינו דרק אם נגמר דינו בחוץ לארץ סותרין דינו דלמא זכות א"י יעמוד לו שיצא זכאי אבל אם כבר נגמר דינו בא"י אין סותרין דינו לדון עליו מחדש דאין ב"ד בודקין אחר ב"ד דמסתמא יפה דנוהו זה מה שנוגע על פסק ב"ד אבל עכ"פ צריכין אותן עדים לעמוד לפני הב"ד השני ולאמור אנחנו העדים עליו שעשה העבירה הזאת באותו זמן ובאותו מקום דדלמא ישכחו כאן עדים אחרים אשר יכחישם או יזימם הכי אין אפשר ששם לא הי' עדים להכחישם ולהזימם וכאן ימצאו או יען ששמעו אז שמי שנגמר דינו עפ"י עדים ברח על נפשו לא רצו האנשים שידעו להכחיש ולהזים לבוא לפני ב"ד אבל עכשיו כאשר ישמעו שהב"ד זה יהרגו את האיש שנגמר דינו יבואו לפני הב"ד אם העדים אשר העידו עליו אז בב"ד פלוני יהיו בכאן ועל כן צריכין אותן העדים לעמוד לפני הב"ד השני ולאמור אנחנו העדים אשר העדנו אז ולכן צריכין אותן העדים שמעידין שפלוני נגמר דינו בב"ד פלוני לאמור גם זה ופלוני ופלוני עדיו ולא די אם יאמרו שגמר דינו בב"ד פלוני ע"י עדים או פלוני ופלוני הי' עדיו אלא מגידים פלוני ופלוני עדיו וראה בתוי"ט פ"א דמכות משנה י' וז"ל ופלוני ופלוני עדיו דלמא יש להזימם או להכחישם עכ"ל היינו שמזכירין עדיו להכחישם ולהזימם אם אפשר בזה אבל לעולם אפשר אם גמרו הב"ד הראשון עפ"י ראות עינם ג"כ יכולין להעיד עליו בב"ד אחר שנגמר דינו בב"ד פלוני והבן זה.
<b>ולא</b> אוכל להתאפק שלא אודיעך דברי על הטו"א שהערות אשר העלה הגם שעד הרואה נעשה דיין אעפ"כ לא יוכל הב"ד להרוג אותו מיד עד שידונו עליו בב"ד עיין במגדל עוז פ"א מהל' רוצח מביא ספרי שאפי' עדה שראו מבואר כהבנת טו"א הנ"ל והקשה הטו"א א"כ ע"כ ר"ע לית ליה הא דרבא בב"ד שראו בטריפה שהרג את הנפש דהא צריך להעמידו לפני עדה למשפט יעו"ש שהאריך.
<b>ואמרתי</b> בחדושיו דבר ואעתיק כאן בקצירת אומר מקצת מהם בעזה"י וז"ל אודות הקו' טו"א בר"ה (דף כ"ה ע"ב] מסנהדרין דף ע"ח בב"ד שראה טריפה שהרג או רבע הא בעינן עד עמדו לפני העדה למשפט ואין עדים נעשים דיינים לר"ע יעו"ש.
<b>נלע"ד</b> לחדש דבר בעזה"י בוודאי אם הב"ד רוצים לדון אותו במיתה החקוק לו מדין תורה צריך לעשות לו משפט כתוב לדין אותו בב"ד אחר אבל אם אין אנו דנין להרוג אותו במיתתו אשר פסק לו התורה רק אנו רוצים לבער אותו מן העולם מכח מצות ובערת הרע מקרביך אז אין צריך עד עמדו לפני העדה למשפט דכיון שאנו יודעים שהוא איש רע מצוה לבערו מן העולם ועיין תוס' מכות דף ב' שבארו בשם תוספתא דברוצח אם אין אנו יכולין לדון בד' מיתות ב"ד מצוה להרגו בכל מיתה שאפשר משום ובערת הרע מקרביך אבל בשאר עבירות צריך דווקא מיתה מד' מיתות עכ"פ יעו"ש.
<b>והנה</b> בסנהדרין סיימו מניין שראו בטריפה שהורגין אותו דכתיב ובערת הרע מקרבך ופלא בעיני ל"ל פסוק הנ"ל ולא הביא הגמ' דכתיב מות יומת הרוצח וכדומה אך הוא הדבר בודאי אם אנו רוצים לדון הטריפה יען דכתוב ברוצח מיתת סייף עיין פ"א ברמב"ם בה' רוצח אז בודאי צריך העמדו לפני ב"ד והגדת עדים וזה א"א דהוה עדות שאי"ל ולכן הביא הגמ' הפסוק ובערת הרע מקרביך כיון שא"א להרגו מטעם מיתת הרוצח הכתוב בתורה הב"ד הורגין אותו על ראייתם משום מצות ובערת הרע וכן הרמב"ם הביא ברפ"א מהל' רוצח דברי המכילתא דצריך העמדה לפני העדה ובסוף פ' הביא דין טריפה שהרג את הנפש ומסיים ג"כ דכתיב ובערת הרע מקרבך והבן והארכתי בזה שם בחדושי בעזה"י.
<b>וגם</b> נ"ל דבכה"ג דלא נהרג בגמר דין כפי חק ומשפט שעדה שופט ועדה מציל רק שהורגין אותו כדי לקיים מצות ובערת הרע מקרבך א"כ לא נקבר בבית הקברות של הב"ד אשר קוברים שם הנהרגים עם הנחנקים בלבד ואת הנסקלין ואת הנשרפין בלבד ואח"כ ילקטו עצמות וקוברין בקבורת אבותיו זה אם נהרג בגמר דין כמשפט אבל מי שנהרג משום ובערת הרע א"כ מיתתו כפרתו ונקבר מיד בקברות אבותיו והבן.
<b>וראיתי</b> במכתבך שהערות שלכך צריכין להביא העדים ראשונים כי איך יהרגו הב"ד האחר את הרוצח דלמא עדים קרובים אל ב"ד השני והירושלמי פ"ג דסנהדרין פוסל אם העדים קרובים אל הדיינים (וכן פסק הרמב"ם פט"ז מהל' עדות הל' ז' עיין שם בכ"מ בד"ה וכן יעו"ש) על כן צריכין לומר פלוני ופלוני עדיו עכ"ד אהובי אחי נ"י יש לי לפלפל א"כ הי' צריכין רק להזכיר שמם ולא שיעמדו העדים לפני הב"ד השני ועוד לא ידעתי אם כבר נגמר דינו בב"ד כשר מה איכפת לן אם העדים קרובים אל הב"ד השני הגם אם לא הי' נגמר דינו בב"ד ולא הי' הם יכולין להיות דיינים יען שהם קרובים אל העדים אבל הם יכולין לגמור דינו ע"י עדים שאינם קרובים כמו שהב"ד גמרו ע"י כשרין לאפוקי אם הב"ד ראו ואין כאן עדות אשר על פיהם ידון הב"ד ודוק ועוד מהכ"ת לחוש שהעדים ההם יהי' קרובים להב"ד השני הלא מסתמא העדים מרוב העולם שאינם קרובים להב"ד השני והגם דאפשר שיבורר אח"כ שהיו קרובים הוה כמו דאכלין בשר בלי בדיקת ח"י טריפות דסמכי' דרוב בהמות אינם טריפות ואם נמצא אח"כ טריפות אין על האוכל שום חטא דהא כתורה עשה לסמוך על הרוב ה"ה הב"ד סומכין מסתמא העדים מרוב העולם ואינם עושים עולה אי סמכי' על הרוב ואין לומר דלמא שאני ברוצח דכתיב והצילו העדה זה לק"מ זה קאי על הב"ד הראשון שגומרין דינו אבל אם כבר נגמר למיתה א"כ אין על הב"ד השני חיוב והצילו העדה לחוש על פן ואולי העדים המה קרובים הם ודוק נהפוך הוא עיין פנ"י כתובות דף כ"ג דסובר רמב"ם דצריך שני עדים להחזיק לאחד לכהן יען דרוב המחזיקים בדת משה המה ישראלים ולא כהנים צריך שני עדים לברר שהוא מן המיעוט יעו"ש ומהכ"ת נחוש כאן בהיפך שהעדים המה קרובים אל דיינים אלו עפ"י רוב גדול המה אינם קרובים ודוק.
<b>(</b><b>ב</b><b>)</b> <b>על</b> מה שחדשתי דביחיד מומחה לא מסתבר לומר לא תהי' שמיעה גדולה מראיה כי ע"י שמיעה מקיים על פי שנים עדים יקום דבר אבל איך יעשה דין עפ"י ראיתו דהוה הוצאות ופסק ממון ע"י ע"א ותורה אמרה לא יקום ע"א באיש חוץ בב"נ אמרי' שדי בע"א והבאת לי מרגליות טובה שהעיר על זה בש"מ בב"ק דף נ' בד"ה למימרא עכ"ד וישר כוחך נתתי שמחה בלבי זכיתי לדעת קדושים וברוך שכוונתי ומה שהפלאתי על התומים סי' ה' סק"ב שמחדש דביום הנחילו אם בניו מהני ביחיד מומחה וע"כ דגם ביחיד אמרי' לא תהי' שמועה גדולה מראיה הוא חוץ מסברא והערות על זה דשאני התם דאינו מוצא ממון כי כל זמן שהאב חי הם נכסים שלו והיחיד אומר ועושה ומעיד שלא זכה הבן מעולם עכ"ד.
<b>אחי</b> אהובי נ"י עיין ר"ן כתובות פ' הכותב דלא מהני סילק הבן על ירושת אביו דהא גם בחיי אביו יש לבן אחיזה בנכסי אביו ולכן לא יוכל לומר שלא ירש אביו ורק על ירושת אשתו יוכל לסלק בעודה ארוסה א"כ הוה גם זה הוצאות ממון ועיין בב"ב דף קי"ד ובבב"י ח"מ סי' ר"ג דיש סוברים שאפי' הוא לא יכול לחזור ממה שצוה ואין לך הוצאות ממון גדול מזה ואולי דאיכא עדים אשר עמדו מרחוק ושמעו שכן צוה לו ודוק.
<b>גם</b> מה שהערות אם הדיין אומר ברי לי נאמן דדוקא אם צריך לשפוט עפ"י אחרים אז צריך ב' עדים אבל אם הוא יודע האמת הוה כעדים דוגמת סברת המרדכי דע"א נאמן כנגד חזקת איסור של הבשר כאשר האריך הפרמ"ג ביו"ד סי' א' ובפתיחה רק כפי דברי הש"מ אשר זכיתי לכווין לדעתו אין זה לדינא עיין בנתיבות ח"מ סי' ט"ו ס"ק ב' דאומדנא הנודע לכל העולם מהני אבל מה שנודע רק לדיין לא מהני וראי' דאין עד נעשה דיין והגם שיש לפלפל על הראי' בכל זאת אמת לדינא ודוק וכעת מצאתי בנתיבות סי' ג' שהאריך לבאר דיחיד מומחה לא יכול לדון עפ"י ראות עיניו והביא הש"מ בב"ק דף ץ' וכן לענין הודאה בפניו לא מהני ועיין בש"ך ח"מ סי' מ"ו ס"ק ע' ופלא שלא התעורר על דברי רמב"ן ודוק.
<b>(</b><b>ג</b><b>)</b> <b>ראיתי</b> שיצאת באריכות לחלוק עלי במה שחדשתי אם המה יוכלו להיות דיינים אין עליהם הלאו אם לא יגיד ונשא עונו דיאמרו תבואו לפנינו לדון אתכם ואפי' בידי שמים אין עונשין עליהם כי מה חזית להיות עד אני אחפוץ להיות דיין והתורה אמרה והוא עד ולא דיין והשגת עלי והלא התובע הוא חפץ שיגידו לו עדות והוא לא יכול לכוף להנתבע אלא להב"ד הקבוע ואם הם לא ילכו להעיד הוא מפסיד זכיותיו א"כ המה מחויבים לילך ולהעיד חוץ אם יהי' גנאי שגדול ועיד לפני קטן זה תמצית וקוטב דבריך.
<b>אחי</b> אהובי נ"י אין פורש לי כי הלא היודע עדות אם לא ילך ויגיד הוא שב ואל תעשה והלא אפי' גורם בנזקין פטור כי לא עשה דבר בידים מכ"ש אם הוא שב ואל תעשה ושב וידום יהי' נענש בידי שמים על שמונע ריוח מחבירו או שלא מצילו מן הפסד הכי שומר אחיו הוא רק התורה חדשה זאת אם בא חבירו ותבעו שהוא יעיד לו יען שהוא עד חיוב להעיד לו א"כ דווקא והוא עד שקבל שם עד אבל אם קבל שם דיין ולא חפץ בשם עד אז מהכ"ת יהי' עליו עונש בידי שמים הגם שיגיע בכבישת עדותו הפסד לחבירו אין הוא גורם ההפסד רק שלא בא ומצילו מן ההפסד והגם שדרשו בספרי הובא ברמב"ם בספר המצות מצוה רצ"ד וז"ל מנין שאם אתה יודע לו עדות שאין אתה רשאי לשתוק ת"ל לא תעמוד על דם רעך עכ"ל היינו אם הוא עומד שם בב"ד וכובש עדותו כמו שחושב ספרי שם ג"כ וז"ל אם רואה חבירו טובע בנהר או חיות או לסטין באים עליו שחייב להצילו ת"ל לא תעמוד על דם רעך עכ"ל ומה נעים דברי רמב"ם שם שכתב וז"ל וכבר אמרו שמי שכובש עדותו תכללהו ג"כ זאת אהזהרה כי הוא רואה ממון חבירו אבד והוא יכול להחזירו אליו באמרו האמת וכבר בא מזה הענין אם לא יגיד ונשא עונו עכ"ל הזהב היינו שלא יוכל לכבוש עדותו אבל אם ואמר אני ראשון שאדע האמת ואני האחרון לשפוט שפוט להצילך מהפסד מי יאמר שחטא בזה שלא רצה לילך להיות עד אלא אחפוץ להיות דיין ואם חבירך הוא הנתבע לא חפץ לבוא אצלי מה איכפת לי הלא אין אני כובש תחת לשוני אשר ראו עיני ודוק ואטו אני עומד על דם רעי אם אחפוץ להצילו מיד עשקו לעשות משפט כתוב ואולי עוד חזון למועד כי יגבור יד התובע עליו עד שיתרצה לבוא לפני לשמוע דבר ד' ובודאי מידת חסידות יש בו אבל עונש מידי שמים לא ידעתי ועיין תומים סי' כ"ח ס"ק ה' דבר נפלא שאין רשאי להב"ד להכריז ע"י שלוחם בשם חרם על מי שיודע עדות יבוא ויעיד יעו"ש ואטו אין על הב"ד חיוב שלא יעמדו על דם רעיהם אלא פשיטא דזה דווקא מי שכובש עדותו בב"ד שלא יחפץ להציל חבירו מהפסד אבל הב"ד שיחפצו לשפוט שפוט אינם מחויבים ואינם רשאים לעשות כרוז לברר עדים בעולם והבן.
<b>ואגב</b> גררא אזכיר ראיתי לאדמ"ו מרן חת"ס ז"ל בא"ע ח"ב סי' קע"ד הביא ספק מאדמ"ו ז"ל בעמ"ח אמרי אש שנסתפק אם הב"ד שומעים קול על אשה שזנתה אם מחויבים לדרוש ולחקור לברר הדבר או לא צריכין לדרוש וכתב מרן הגם בעדים הרואים מחויבים לבוא ולהגיד אשר ראו בעיניהם אבל כל זמן שלא יבואו עדים אין חיוב על הב"ד לחקור דאל"כ מנ"ל לחכז"ל ללמוד מן פ' ודרשת וחקרת היטב דרישות וחקירות לבדוק העדים דלמא העדים אין צריכין דרישה וחקירה כלל רק הפי' שהב"ד צריכים לדרוש ולחקור היטב עד שימצאו עדים על הדבר אבל לעולם העדים עצמן אינם צריכים דרישה וחקירה אלא פשיטא דאין על הב"ד חיוב לדרוש שיבואו עדים לפניהם יעו"ש וכתבתי על הגליון שם שדבריו צריכין ביאור (א) איך מחליט אדמ"ו ז"ל שאין הב"ד צריכים לדרוש אחרי עדים עיין יבמות דף פ"ח ברש"י ד"ה דפנו וז"ל דפנו בעדים ב"ד מוזהרין לטרוח אחר עדים להכחיש את הראשונים המתירים אותה כדי לקדש את הכהן עכ"ל הרי שצריכים הב"ד לטרוח אחר עדים אפי' להכחיש את הראשונים וצע"ג ונ"ל דעת אדמ"ו דשאני כהן דעיין רמב"ם בספר המצות מצוה ל"ב דהך וקדשתו נאמר לכל ישראל שעליהם הוטל מצוה הזאת לקדש את הכהן יעו"ש א"כ מהאי טעמא דורשים הב"ד אחרי עדים אפי' להכחיש את הראשונים כדי לברר ולקיים חיוב המצוה המוטל עלינו אבל בנואפת שאין שם סרך מצוה רק חיוב ערבות או חיוב ארור אשר לא יקים או חיוב ממצות השופט עיין רמב"ם הל' סנהדרין אז כל זמן שלא באו עדים לפני הב"ד אין חיוב מן הדין לדרוש אחרי בעלי עבירות הגם שנשמע קול בשוק לא חל חיוב לברר רעים ופסולים עיין במשנה [סוף עדיות] אלי' לא בא לרחק אלא לקרב ולא לברר ולגלות הפסולים עיין בתוי"ט וכן מסתבר כי הב"ד הוא רק לשפוט אם יעמדו שני אנשים כשירים לפני אלקים זה הדיינים כדברי אדמ"ו ז"ל טעמו ונמוקו עמו כנלע"ד (ב) כתבתי על הגליון וז"ל מה שהביא אדמ"ו ז"ל ראי' דאין חיוב על הב"ד לדרוש אחרי עדים דאל"כ מנ"ל דצריך דרישה בעדים כלל נלענ"ד כשם שדרשי' בב"מ דף כ"ז באבדה דכתיב עד דרוש אחיך שיש דבר ברור אשר ידרוש עליו ודרשי' דרוש אם רמאי הוא הגם שיש אבידה אשר נמצאת והדרישה יהי' אם האבידה שלו כך הוא ודרשת וחקרת היטב הגם שהמעשה אמת אבל אותן המגידים עדות המה כזבנים שהמה לא ראו כנודע שכך הוא כח הדרישה וחקירה דלו יהי' שהמעשה אמת אבל אם המה העדים משקרים נעשים זוממים עיין מכות דף ה' א"כ על דבר ברור אשר נעשה יעידון המה וכתיב ודרשת וחקרת וע"כ על העדים קאי וכמו כי דרוש ידרשנו ד' מעמך עיין ר"ה פ"א (ה' ע"ב) וכמו לשכנו תדרשו שהדבר ברור אשר נדרש עליו והבן.
<b>(</b><b>ד</b><b>)</b> <b>עוד</b> הארכת על מה שהבאתי ראי' מגמ' ורמב"ם היודע עדות לחבירו שדווקא אם שמו עד ולא שהוא ראה או ידע ויהי' שמו דיין דאל"כ הי' לומר היודע זכות לחבירו ובנית דיק דאז הי' במשמע אם קורא אותו להוציא זכותו אבל אם תובע אותו לעד לחובתו או העד מאמין שעדותו יהי' לחובת הנתבע יהי' פטור קמ"ל היודע עדות בין שהוא לזכות התובע או לחובתו וסמכת על הכ"מ בפ"א מהל' עדות אהובי אחי נ"י אין זה ברור אצלו הלא עיין בש"ע ח"מ סי' כ"ח אחד מהתנאים אשר על ידם יעבור על לא יגיד הוא וז"ל ויש לחבירו תועלת בעדותו עכ"ל משמע דצריך באמת להיות תועלת לחבירו אבל אם קורא אותו לחובתו או שהעד מאמין שהוא לחוב חבירו הוא פטור דתורה אמרה או ראה או ידע ודרשו חכז"ל שתבעו להעיד לו או איך נתן מעות לחבירו והוא הי' מלוה או שחבירו הודה שחייב לו א"כ יודע העד שקורא אותו להעיד לתועלת ודוק.
<b>ומה</b> שהקשת עלי אשר אמרתי ליישב אשר הקשתי איך החליטה התורה אם לא יגיד ונשא עונו הלא משכחת במומחה דיאמר יבוא אלי לשפוט שפוט ותרצתי דתורה איירי בראיה בלא ידיעה או ידיעה בלא ראיה דאין מבוא לדיין בזה רק אם מכח עדות וכפירת להד"ם יצמיח כח דיינות לשפוט שפוט אבל עדות הוא מה שראה או ידע שמספר מה שעיניו ואזניו ראו ושמעו וחל עליו כח עדות עיין תוס' בב"ב [דף נ"ו] בג' כיתות עדות על ג' שני חזקה הוא דבר שלם דמה שכת אומרין שאכל שנה הוה ג"כ עדות להיפך אם לא יהי' לו עוד שני כיתות עדים על שאר שנים צריך לשלם הפירות שאכל יעו"ש מתוק מדבש אבל דיין הוא אם יש דברי ריבות פנים לזכות ופנים לחוב ומעצמים בטענותיהם אז הדיין יכריע בכח התורה ובזה מיושב אשר פלפלת עלי כנלענ"ד בעזה"י.
<b>ואשר</b> כתבת ישוב על קו' תוס' חולין י"ג שהקשה שיהי' כשר בגט קטן אפי' בלי גדול עע"ג ותרצת והבדלת שיש הבדל אי צריכין המחשבה לגוף התכלית אז אין הקטן מחשב כמו בגט דצריך שמו ושמה לשם גירושין וכריתות והוא הכח שתהי' נכרתת ושהיא שלוחה מאתו ובכלי החקיקה צריך שיהי' כלי קיבול ומעשה מוכיח עליו וכן בקדשים בעולה שלא צריך שם בעלים אבל לא בחטאת שצריך שם בעלים הוא דבר נאה אבל עיין רמב"ן על חולין שנדפס בספר מזבח כפרה כתוב בהיפך יעו"ש דברי אחיך הטרוד מאוד הדש"ת.
<b>סימן</b> <b>ג</b> אלקים יענה את שלום אחי הצדיק המפורסם הרב הגאון חו"ב כבוד הרב ר' נפתלי נ"י אב"ד דק"ק פ"ח יע"א.
<b>הגיעני</b> גלילות ידך פלפול נאה אף נעים על מכתבי שמחתי בו מאוד ואבוא בקיצור אמרים לגלות דעתי גם בפעם הזאת ואשר תבחר תקרב וזה החלי בעזה"י.
<b>ראשית</b> כל באתי להצדיק דברי שהפי' פלוני ופלוני עדיו היינו שאותן עדים בעצמם עומדים בב"ד האחר ואומרים שהם העידו לפני הב"ד פלוני כפי' התוי"ט להזימם ולהכחישם והשגת עלי דאי אפשר לפרש שהעדים שם דא"כ קשה בכפלים (א) למה לא יהרגו הנך עדים שהעידו עליו מתחילה לקיים יד העדים יהי' בו בראשונה (ב) א"כ למה יעמדו שנים אחרים להעיד יהי' המה עצמם מעידים אלא ודאי דהעדים אינם כאן ומה שדקדקתי דלא אמרו פלוני ופלוני היו עדים תרצת שעכ"פ צריכים לומר שאותן עדים חיים עודנה והכוונת תוי"ט להזימם דהזמה שלא בפניהם הכחשה מיהו הוי עיין כתובות דף כ' ומכ"ש שיוכל להכחישם שלא בפניהם והבאת ראיה דלא צריכים להיות העדים שם דאל"כ מאי הקשה בסנהדרין דף מ"ה על שמואל דאמר דנקטעו יד עדים מעכב מהך מתני' דיעמדו שנים ויעידו וקשה הא ע"כ איירי דעדים שם משום שיכולים להכחישם ולהזימם עכ"ד.
<b>אהובי</b> אחי נ"י אודיעך דעתי בפי' הבנת הגמ' והרמב"ם כי יש ב' אופנים בעדים (א) דהעידו העדים ועדותם בב"ד כדת המבואר בגמרא וברמב"ם בהלכות סנהדרין פי"ב ואח"כ הוה הדין כיון שהגיד שוב אינו חוזר ומגיד והלכו להם העדים ולא המתינו כלל לדעת מה יעשה בו אם לחיוב או לזכות (ב) שהיו העדים שם ושמעו גמר דין שיצא האיש חייב בב"ד א"כ הם העדים אשר העידו עליו על העבירה הם שמעו שנגמר דינו בב"ד ההוא אשר העידו שם כמובן וא"כ בשאר חייבי מיתות דהוה הדין דהעדים יתחילו להמית אותו עיין רמב"ם פי"ג מהלכות סנהדרין הלכה א' וז"ל ועדיו הם ההורגים אותו בכל מיתה שיתחייב בהם עכ"ל אם שמעו מהב"ד שהעידו עליו שנגמר דינו למיתה אז יוכלו להמית אותו לקיים יד העדים תהיה בו בראשונה להמיתו אבל אם הם לא שמעו גמר דין רק עכשיו באו שנים אחרים ומעידים שפלוני נגמר דינו בב"ד של פלוני והן הן העדים אשר מעידין שהמה העידו עליו בב"ד פלוני רק לא שמעו גמר דין כי ברח הרוצח ולא באו שהב"ד יעשה כרוז מרוכב על סוס ושנים אחרים היו אז בב"ד ושמעו גמר דין א"כ יומת הרוצח בב"ד אחר על פי עדות השנים שמעידין על גמר דין אבל אין כאן מקום שהעדים יתנו יד בראשונה להמיתו דהא הם לא שמעו גמר דין אבל בשאר מיתות ב"ד צריכין דווקא יד העדים תהיה בו בראשונה אז צריכין לבוא אותן עדים עצמם אשר העידו על העבירה המה בעצמם מחויבים לומר שנגמר דינו בב"ד פלוני להמיתו דאם לא ידעו מגמר דין איך יהי' המה יד העדים בו להמיתו הא לא שמעו הגמר דין מפי הב"ד אשר העידו עליו ובזה מדויק לשון הרמב"ם בפי"ג הל' ז' שמתחילה כתב ברוצח מהני ששנים מעידים המה שמעו שנגמר דינו בב"ד פלוני ופלוני ופלוני עדיו הגם שהעדים שהעידו לא ידעו שנגמר דינו בב"ד פלוני אבל בשאר חייבי מיתות כתב וז"ל עד שיבואו עדיו הראשונים ויעידו שנגמר דינו ויהרגהו עכ"ל ודוק ומיושב קושיות שלך דידעו שצריכין להיות שם אבל לא ידעו שנגמר דינו רק שנים אחרים מעידין שנגמר דינו בב"ד פלוני א"כ הוה כאלו נקטעו יד העדים ומשני שהן הן עדיו שהעידו דאמרו שנגמר גם דינו ודוק.
<b>ומה</b> שהפלאת למה מקפיד הרמב"ם שעדים שהעידו צריכים להיות באים עכשיו לאמור שנגמר הדין הלא די שאותן עדים שהעידו המה שם ויקיימו יד העדים תהיה בו וצע"ג לפמ"ש י"ל כיון דהם לא שמעו הגמר דין ע"י עדותם מפי הב"ד אין עליהם המצוה יד העדים תהי' בו בראשונה כיון שלא ידעו שנגמר דינו כי אם מפי העדים אשר מעידים עכשיו שהוא בן מות לכן הצריך הרמב"ם שהם בעצמם יעידו שנגמר בב"ד אשר העידו עליו ודוק.
<b>ויש</b> לי להעיר עוד דאם לא ידעו המה שנגמר דינו בב"ד פלוני רק כת אחרת מעידים אם כן בשאר חייבי מיתות דצריך דווקא יד העדים תהיה בו א"כ הוה כל כת עדים עדות על חצי דבר דזה מעידים על שנגמר דינו בעבור עבירה פלונית וכת אחרת מעידים שהמה עדים שעשה עבירה פלונית שיהרגו אותו דלולא הם אין איש רשאי להרגו והתורה אמרה עפ"י שנים יקום דבר כולו היינו העדות המיתה דהוה גם עידי עבירה ביחד דבר שלם ולא חצי דבר אבל ברוצח דלא צריך יד העדים דווקא אם כן אותן שמעידים שנגמר דינו בב"ד פלוני הוה דבר שלם ועיין תוספות גיטין דף ס"ג ובפנ"י בסוגיא דשליש.
<b>והערה</b> שלך אם היו כמה עדים ונקטעו ידם ונשארו שנים מהם שלא נקטעו ידם אי ממיתין אותו דהא יש שני עדים שלא נקטעו וגם אי נימא כל העדים צריכין להיות ליתן ידם בו והוא הערה נאותה נ"ל מדכתיב יד העדים ולא כתיב יד עדים משמע כל שהעידו עליו אפילו הי' עשרה צריכין ליתן בו יד דכתיב העדים ה' הידיעה והקיש הכתוב שלושה לשנים תרי כמאה ומאה כתרי ועיין סנהדרין דף כ"ז בתוס' ובמשנה במכות הנטפל לעבירה והנטפל למצוה ועיין בתוי"ט ודוק.
<b>וכן</b> מה שהערות דלו יהיה דב"ד הורגין משום ובערת הרע עכ"פ צריך אותו ב"ד לישב עליו בדין ולא להרגו מבלי לדון עליו וכתבת לעיין בריטב"א ד' י"ב אין מדברי הריטב"א הכרח שצריכין הדינים והחוקים כאלו ב"ד ידון איש במיתה שחקקה לו התורה אבל עיין סנהדרין דף י"ט בעבדא דינאי מלך שהרג נפש ואמר ר"ש בן שטח תנו עיניכם בו ונדוננו ומצאתי להגאון נב"י מהד"ת ח"מ סימן ז' פירוש שצוה ר"ש בן שטח להרגו משום ובערת הרע דבעבד א"א לקיים כאשר זמם ולא מהני בו עדים רק ראית ב"ד ולכן אמר תנו עיניכם בו ונדוננו שהם עצמם יראו ובראיה ידונו יעו"ש א"כ משמע דצריך גם משום ובערת הרע עכ"פ שאותו ב"ד ידונו הרי כדבריך אחי נ"י אך עיין רש"י שם דפי' שלא יחניפו יעו"ש אבל לדעתי שמצות השופטים בארץ לראות לבער הרעים מן הארץ והבטה שלהם גורם לבלעות הרשע התעיף עיניך בו ואיננו ולכן אמרו בסנהדרין שראו כי המה שופטי ישראל ודוק.
<b>ובתוך</b> פלפולך הבאת לי מס' נקרא ערוך לנר (מעולם לא ראיתיו) שתי' קו' רשב"א למה צריך קרא שלא יהיה שריפת בת כהן דוחה שבת מכח עשה דוחה ל"ת הא לא הוה בעידנא ותי' הגאון ערוך לנר דבערת רע הוא מצוה דרבים ולא צריך בעידנא עכ"ד לדעתי רחוק הדבר מאוד כל זמן שהב"ד ממית אותה במיתה אשר צוה ד' לעשות על העבירה אשר עברה כי זנתה א"כ לא שייך שיש במיתתה מצות ובערת הרע הן אמת שרמב"ן בהשגותיו על הרמב"ם בשורש י"ד בספר המצות חידש דכל הממיתים נכללו בכלל ובערת הרע מקרבך בער עושי רע בישראל רק אח"כ פרט ד' סקילה או שריפה הוא חלק מהמצוה והוה כל המומתים מצוה אחת אבל לדעתי אין זה מצוה דרבים כי מצות ב"ד הוא רק אם אי אפשר להמיתו אז נעשה מצוה דרבים כמו במילה אם אין האב מל חל המצוה על כל ישראל עיון רמב"ם פ"א בכל זאת צריך במילה הטעם דהוה בעידנא עיין שבת דף קל"ז וביבמות דף ז' דעשה דרבים הוה כמו תקיעת שופר דחל המצוה על כל איש ואיש מישראל ביחד או בחמץ עיין מג"א סי' תמ"ו הגם שאין אחד מוציא רבים יעו"ש אבל אטו יהיה כיסה דם עשה דרבים דהא אם השוחט לא יחפץ לכסות חל המצוה על כל ישראל עיין ט"ז יו"ד סו' כ"ח דודאי אין זה עשה דרבים יען דלא חל מתחלה על כל איש ואיש ה"ה בכל המומתים חל מתחלה המצוה רק על העדים והא ראיה אם נקטעו ידי עדים פטור לגמרי עיין רמב"ם פי"ד מהלכות סנהדרין הלכה ז' ורק אם ברח מב"ד אז חל מצות ובערת הרע על כל ישראל דלא כתוי"ט פי"א מסנהדרין דצריך גם כן יד העדים אבל נ"ל ברור דכל זמן שבת כהן תחת יד ב"ד ומחייבין אותה מיתה הכתובה בה אין כאן עשה על כל ישראל רק על הב"ד על ידי עדים שהעידו עליה רק אם ברחה אז בא המצוה של ובערת הרע א"כ אין זה עשה דרבים שידחה ל"ת שלא בעידנא ועיין פלפול מגילת אסתר שם בהבנת רז"ל חולין דף ק"מ בעוף שהרג את הנפש ושם מצאתי שהרגיש המג"א שבגמרא סנהדרין דף ע"ח בטריפה שהרג מביאים הפסוק ובערת הרע יעו"ש כנלענ"ד בעזה"י.
<b>וראיתי</b> שהצעת לפני קו' גדולה על הגמ' סנהדרין דף מ"ה דשמואל אמר נקטעו יד העדים פטור דכתיב יד העדים תהיה בו ופריך הגמרא אלא מעתה גידמין דמעיקרא הכא נמי דפסולי וכתב רש"י בד"ה גידמין וז"ל וא"כ נימא עדי גידמין פסולין עכ"ל והקשית דלמא אשמועי' שמואל רבותא לא מיבעי נקטעו מקודם לא מקבלין עדות דהא אי אפשר לקיים בו יד עדים וכי תימא דיש מצות עשה ובערת הרע זה אינו דכיון דלא מקבלים עדים וידענו שהוא חייב מיתה לא חל מצות עשה של ובערת הרע דמי יימר שהוא עושה רע בישראל אבל אם כבר קבלנו העדות וידענו שחיוב מיתה הו"א דנמית אותו משום ובערת הרע קמ"ל דבעינן קרא כדכתיב והוא קו' גדולה.
<b>ונלענ"ד</b> לתרץ בעזה"י דהא גופיה קשה למה לא נמית אותו עכ"פ באיזה מיתה משום ובערת הרע (ולפמ"ש למעלה כיון שרצה לקבל מיתתו אשר חייב אותו התורה א"כ ליכא מ"ע של ובערת הרע רק חיוב מיתה ע"י עדים יען שחילל שבת או בועל אשת איש וכדומה והא עדים אין להם יד ובערת הרע ליכא) ונלענ"ד להמתיק בלא"ה בעזה"י.
<b>ואקדים</b> דנאמנות העדים הוא חק מחקי התורה דשני עדים נאמנים על צדיק מפורסם אפילו ועיין בירושלמי מעשה ששני אנשים העידו על חסיד שבעל כלב והמעשה היה בהפך והרגו דוד ועל זה אמר "ומיד כלב יחידתי" ועיין רמב"ם בהל' יסה"ת דנאמנות עדים מכח חזקת כשרות הבא מרוב ישראל כשירים לא יעידו שקר ועיין ברבינו בחיי פ' שופטים כלל גדול שהוא חק התורה וחכז"ל אמרו כאשר זמם ולא כאשר עשה הרגו אין נהרגין והוא פלא גדול וכ' הרמב"ן פ' שופטים על פסוק כאשר זמם וז"ל ולא כאשר עשה מכאן אמרו הרגו אין נהרגין לשון רש"י מדברי רבותינו והטעם בזה כי משפט העדים המוזמים בגזירת השליט שהם שנים ושנים והנה כאשר יבואו שנים ויעידו על ראובן שהרג את הנפש ויבואו שנים אחרים ויזימו אותם מעדותן צוה הכתוב שיהרגו כי בזכותו של ראובן שהיה נקי וצדיק בא המעשה הזה אלו היה רשע בן מות לא הצילו השם מיד ב"ד כאשר אמר כי לא אצדיק רשע אבל אם נהרג ראובן נחשב שהיה אמת כל אשר העידו עליו ראשונים כי הוא בעונו מת ואלו הי' צדיק לא יעזבנו ד' בידם כמש"ה ד' לא יעזבנו בידו ולא ירשיענו בהשפטו ועוד שלא יתן ד' השופטים הצדיקים העומדים לפניו לשפוך דם נקי כי המשפט לאלקים הוא ובקרב אלקים ישפט והנה כל זה מעלה גדולה בשופטי וישראל בהבטחה שהקב"ה מסכים על ידם ועמהם בדבר המשפט וזה טעם ועמדו שני האנשים אשר להם הריב לפני ד' כי לפני ד' הם עומדים בבואם לפני הכהנים והשופטים והוא ינחם בדרך אמת עכ"ל הזהב היקר מפז.
<b>ולפ"ז</b> אני אומר אם נקטעו ידי עדים אחר שנגמר דינו הוא האות בכפלים שמאת ד' היתה זאת שהאיש אשר העידו עליו העדים הוא נקי וצדיק אין לאיש משפט מות וחפץ הקב"ה להצילו מרדת שחת וגם חפץ הקב"ה להציל הב"ד שלא ישפכו דם נקי חנם ולכן שלח הקב"ה עזרו שנקטעו יד העדים אשר עליהם מוטל לשלוח יד מראשון לשפוך דמו של האיש למען לא ישלחו רשעים בעולתה ידיהם ונתקיים ד' לא יעזבנו בידו ולא ירשיענו בהשפטו ואיך נאמר דעכ"פ נמית אותו משום ובערת הרע מקרבך הלא נותן אות משמים כי הוא איש נקי איזה נקי אבד ופטור לגמרי אבל ברוצח דאין קפידה דדווקא יד עדים תהיה בו בראשונה להמיתו א"כ אין אות ומופת יען שנקטעו ידי עדים על כרחך האיש צדיק תמים יען שהקב"ה הסיר ידי העדים כי הלא העדים הווין רק כאיש אחר ואטו אם יש להמית רוצח בישראל ונקטעו שני אנשים ידם יהיה אות שרוצח הוא נקי והבן זה.
<b>אך</b> כל זה אם נעשה השתנות בין העדות לבין המיתה הוא אות שהקב"ה בא להציל האיש מיד עדים רשעים אשר זממו לשפוך דמו בידם אבל אם היו גידמים מעיקרא ולא היה מתחילה עדותם על דעת לשפוך דמו בידם וגם לא נעשה שום השתנות בין שעת הגדת עדות ובין שעת גמר מיתתו א"כ קשה מהכ"ת שלא לקבל עדותם כדי לקיים ובערת הרע א"כ היה לשמואל לומר גידמין פסולין להשמיע דלא מקבלין עדות אפילו לקיים ובערת הרע אלא פשיטא דגידמין באמת כשרים לעדות ודוק כי נכון בעזה"י.
<b>וראיתי</b> שהפלאת עלי שהשגתי במכתבי בד"ה וראיתי שלא איכפת לן אם העדים ראשונים קרובים לב"ד השני כיון דעדים המעידים לפניהם אינם קרובים וכתבת להפליא הלא כפי דברי תוי"ט הוה הטעם להגיד העדים ראשונים כדי להכחישם ולהזימם ואם ישמעו הב"ד השני כי העדים ראשונים קרובים לא יקבלו הזמה עליהם עכ"ד לדעתי שם הוה מכח זה דעדות שאי אתה יכול להזימה והרבוי מקרא הוא דווקא אם עדים המעידים עכשיו הוה עדות שלא יקבלו הזמה עליהם דהא הם קרוביהם אבל כאן עדים המעידים לפניהם שנגמר הדין המה אינם קרובים ויוכלו לקבל הזמה עליהם רק לחשוד אותם שלא יחפצו לקבל הזמה עליהם או להכחישם אפי' שלא בפניהם כדי שלא לפסול קרוביהם מעדות ויבחרו ח"ו לשפוך דמי נקי חנם לא שמעתי חס ליה לב"ד ישראל לעשות כן אקוה שתודה לי בזה.
<b>גם</b> מה שאמרתי דסמכי' על רוב העולם שאינם קרובים וכאן לא שייך והצילו העדה כיון שכבר נגמר דינו וכתבת על זה הלא אפי' ב"ד ראשון אשר גמרו דינו אם יחפצו להמיתו יעיינו בזכותו כמבואר ברמב"ם אחי נ"י הלא כתבתי לחוש על פן ואולי המה ממיעוט קרובים והמ"ע לקיים ושפטו העדה והצילו העדה נאמר על שעה שגומרין אותו למיתה דבשעה ששפטו העדה צריך והצילו העדה אבל אם כבר נשפט עליו מהכ"ת להציל אותו עוד בחששות כנ"ל הלא אין כאן שפיטת עדה כנלענ"ד נכון בעזה"י.
<b>מה</b> שהערות אם יש להב"ד להרוג טריפה אם שייך בו ושפטו והצילו העדה או לא כיון דבלא"ה טריפה הוה לא צריך כולו האי עכ"ד הגם דלא משכחת להרוג אותו ע"י עדים דהוה עדות שאאי"ל עכ"פ בב"ד רואין אותו ומקיימין בו ובערת הרע אי צריכין לקיים חוקת הב"ד בגומרין מיתה ע"י ותלי' במה שהערותי מכבר ודוק ונ"ל בודאי בשבת מחללין עליו את השבת כי כתיב ושמרו בני ישראל את השבת מוטב שיחלל שבת אחד כדי לשמור שבתות הרבה וקשה קצת דביומא [פ"ה ע"ב] אמר שמואל עדיפא דכתיב וחי בהם ולא שימות בהם ולפ"ז דלמא דווקא אם אינה טריפה שאפשר לקיים וחי בהם אבל אם עכ"פ טריפה דהוה כגברא קטילא מנ"ל שמותר לחלל עליו את השבת וא"כ מאי עדיפותא דרש דשמואל ואולי וחי בהם שמצות יגרום לו חיות להאריך ימים ולא שיגרמו קיצור ימים ח"ו ודוק.
<b>ונסתפקתי</b> בחדושי זה שנים רבות בדין ירושלמי תנו לנו נפש אחד עיין רמב"ם פ"ה מהל' יסה"ת דאסור חוץ כעין שבע בן בכרי עיין בכ"מ דאמרי' מאי חזית דדמך סומק טפי אבל אם השונא מבקש שיותן לו איש שהוא בלא"ה טריפה ולא יחי' י"ב חדשים דהוה כגברא קטילא אם נותנים לו או נימא דגמ' לא אמר מאי חזית דחיתך סומק טפי רק דדמך סומק דעכ"פ אסור לישראל לעשות שפיכות דמים וצע"ג.
<b>ואודות</b> אשר חקרתי על אדמ"ו סי' קע"ד שחקר שאין הב"ד מחויבים לדרוש אחר עושי רשעה הגם שהעדים מחויבים לבוא לב"ד אבל הב"ד אין צריכים לדרוש עדים והי' פלא בעיני מרש"י יבמות דף פ"ח דאמרו דפנו שהב"ד חוקרים למצוא עדים וחקרתי שאני מצות כהונה שמוטל על כל איש ואיש מישראל לקדשו והוספת שא"כ יהי' מצוה על כל עבירות דהא מצות עשה ובערת הרע ג"כ מונח על כל איש ישראל רק כל זמן שלא נגמר קבלת עדות נא חל מ"ע ובערת הרע יישר כחך וחילך לאורייתא כי הוא נכון.
<b>לדעתי</b> מ"ע ובערת הרע מישראל העיקר דדוקא לקיים מצות מיתה במי שעבר עבירה שחייב עליו איזה מיתה בעולם שאז אנו מבערין הגוף לגמרי מן העולם (כמו ובער בשדה אחר ביעור חמץ בערתם את הכרם בערתי הקדש מן הבית שמוציאו מגבולו ומרשותו) אבל להפריש מאיסור אין בכלל ובערת הרע מישראל דהוא רק מצות ערבות או מצות השופטים ועיין בשרשים בספר המצות שורש חמישי בפלוגתא דרמב"ן ומגילת אסתר באות ט' ותמצא נחת רוח בחקירה תחת איזה סוג נכנס לגרש זונה מכהן הרמב"ן סובר מדכתיב ולא תחטיא הארץ ומג"א חולק דמיתה ומלקות הוצרך צווי אחר ודוק.
<b>ובזה</b> יש די להשיב על מה שהארכת בפלפול נגדי שאמרתי כל זמן שלא תבעו אינו מחויב עד להעיד ופלפלת עמי שזה דווקא שאינו עובר בלאו אבל מ"ע של ובערת הרע יש על מי שיודע לבער ולא יבוא להעיד ולכן אמרו בפסחים דף קי"ג שהקב"ה שונא למי שיודע עדות בחבירו ולא מעיד לו ומפני שעובר על מ"ע שנאו הקב"ה והסברת דלכן מביא מרן חת"ס ז"ל בסי' קע"ד שני ראי' שעדים מחויבים לבוא בעצמם לב"ד מחולין בעוף שהרג את הנפש ומפסחים דף קי"ג דדלמא דווקא במזיק לבריות ברציחה שם יש מצוה להעיד ולבער הרע אבל ברע לשמים אינו חל ובערת הרע חוץ אם נגמר דינו למיתה וברח אבל לבוא להעיד עליו לבוא ע"כ לבערו אין חיוב לכן הביא אדמ"ו גם ראי' מפסחים דשם לא איירי ברציחה ובמזיק והארכת בזה מאוד.
<b>ובלבי</b> לא כן הדבר אם יהי' מ"ע לבוא להעיד מהכ"ת צריך לספר שהקב"ה שונא מי שמבטל מ"ע מדאמרי' ג' דברים הקב"ה שונאו ע"כ היא ממידת זהירות ולא ממי שבטל מ"ע וגם זאת אטו במי שיודע עדות בחבירו ואינו מעיד לו הוה דווקא להפריש אדם מעבירה גם בירושה המונח ואין הב"ד יודעים היורש והוא יכול להעיד שהוא היורש ג"כ הקב"ה שונא אם לא יבוא להעיד לו ולדעתי שהוא בכלל ואהבת לרעך כמוך או אם שמע לעז על חבירו והוא יכול להעיד שהוא אי נקי הוא בכלל לא תעמוד על דם רעך כדדרשו בספרי והכל ענף מן סוג מצוה אבל לא מגיע למ"ע ובערת הרע כי שם קאי על מי שמחויב מיתה דווקא ולבערו מן העולם להבדילו מן כלל ישראל ועיין במג"א שורש י"ד בעוף שהרג את הנפש אין חיוב על הב"ד כלל רק על איש הרואה ודוק.
<b>ונ"ל</b> גם לאדמ"ו ז"ל דאין חיוב על הב"ד לחקור ולדרוש אחרי עדים היינו כנגד איש ואשה פרטי אבל על הכלל צריכין לפקוד פקידים ועי' בהל' יו"ט ברמב"ם דמעמידים שומרים בגנות ופרדסים היינו שלא יבוא העם לחטוא אבל לדרוש אחרי גוף פרטי אם לא עבר אין חיוב על הב"ד כנלענ"ד בעזה"י.
<b>אהובי</b> אחי נ"י עשיתי כאשר צוית עלי להודיעך מחשבותי על כל פרט ופרע ואשר תבחר תקרב אליך בימין כאשר נתנה התורה בימין דכתיב מימינו אש דת למו וכאשר קבלתי דבריך בימיני הדש"ת.
<b>סימן</b> <b>ד</b>
<b>שאלה</b> אם דיינא קרתא רשאין לגדור גדר על איש רשע אינו שומע לדין תורה ועובר עבירות חמורות ביד רמה וגם מזיק רבים בהשגות גבול לנדות אותו שאם לא יסור מדרכיו אחר שהתרו בו אם יולדו לו בנים אסור לשום מוהל לימול אותם אפי' אם ימות הרשע אעפ"כ לא יכנסו זרעו לבריתו של אברהם אבינו שראו הב"ד שיכינו בזה מטבח לבנים בעון אבותם וכל ישראל ישמעו ויראו ולא יזידון עוד.
<b>תשובה</b> אם אמנם גדולה מצות מילה כנודע מחכז"ל וגם אם האב אינו רוצה למול את בנו חל החיוב על הב"ד שהם ימולו כל זכר בישראל עיין רמב"ם פ"א מהל' מילה ועיין ברמ"א יו"ד סו' רס"א בכל זה כח ב"ד יפה לגדור גדר לעקור דבר מן התורה בשב ואל תעשה להיות אות לבני מרי ולא יוסיפו בני עולה לענות ולהזיק אלפים מישראל ועיין בח"מ ברמ"א סי' י"א מי שאומר שאינו חושש על גזירות ב"ד מנדין אותו יעו"ש.
<b>וראיה</b> לדבר מצאתי מן מדרש עשרת הדברות הובא בילקוט אליעזר אשר חיבר אחי היקר נ"י שמביא בערך בנים מדרש משם וז"ל פ"א הי' רע"ק מהלך בדרך ומצא אדם אחד שהי' מכוער ביותר והי' נושא משאוי גדול של עצים וכו' א"ל רע"ק משביע אנו אותך שתאמר אם אתה בן אדם או שד א"ל רבי אדם הייתי וכבר נפטרתי מעולם ובכל יום ויום אני מביא משאוי כזה ומכניס אותי בתוכו ושורפין אותי בתוכו ג"פ ביום א"ל רע"ק מה עשית שעושין לך כך א"ל באתי על נערה מאורסה ביו"כ א"ל בני שמעת אם יש לך שום תקנה באותו עולם א"ל כך שמעתי שבזמן שיעלה בני לספר תורה ויאמר ברוך ד' המבורך מוציאין אותי מגיהנם ומכניסין אותי לג"ע א"ל רע"ק הנחת אשה או בן א"ל בן אחד נולד לי לאחר מיתתי ונמנעו ישראל למולו מיד כתב רע"ק שמו ושם עירו עכ"ל יעו"ש עד שלקח רע"ק הבן ומל אותו.
<b>מזה</b> נראה דנהגו בני ישראל למנוע עצמם שלא למול בן רשע מפורסם אפי' אם נולד לו זרע אחרי מותו והלא ביתום מוטל מצות מילה על הב"ד ועל כל אחד ואחד מישראל עיין בט"ז ביו"ד סי' כ"ח ובתב"ש שם היטב ומהכ"ת שנמנעו ישראל מלמולו לקיים מ"ע שמוטל עליהם אלא משמע שלמגדר מילתא יכולין לעקור מ"ע בשב ואל תעשה שלא למול זרע רשע אפי' אחר מות הרשע למען שלא יהי' גואל לפדותו משחת רק ר"ע חמל עליו יען כי סיפר לו ששמע אם יהי' לו בן מברך על התורה יוצל הוא האות שחפץ ד' שיהי' לו גאולה ועמל ר"ע בעבורו ומל אותו הבן וקרבו לתורה ודוק (ואין להשיב דאין למדין הלכה מאגדה עיין תוי"ט ברכות פ"ה ועיין נב"י מהד"ת יו"ד סי' קס"א שאם המדרש מספר מעשה מישראל למדין ממנו וראי' דלמדו הפוסקים דין ממה שספר המן למלך ודוק).
<b>ובזה</b> יש מקום לתרץ דברי רמ"א ביו"ד סי' של"ד סעיף ו' שכתב וז"ל ויש רשות לב"ד להחמיר עליו שלא ימולו בניו ושלא יקבר אם ימות עכ"ל וכתב הש"ך בס"ק כ' וז"ל שלא למולו צ"ע דהא כבר כתבו המחבר בסעיף י' עכ"ל ולפי מש"כ שם בסעיף י' כתב המחבר וז"ל אם ראו ב"ד לנדות שלא יזמן בג' ולא יתפלל בעשרה ולא יקברו לו מת ולא ימולו לו בן רשאין הם עכ"ל היינו כל זמן שהוא חי לא יקברו נו בן ולא ימולו לו בן דוגמא שלא יזמן בג' ולא יתפלל בעשרה דקאי עליו על המנודה כך לא ימולו ולא יקברו לו בן דבחיותו מוטל עליו מצות מילה ומצות קבורה והוא רשע ולא יעזור לו איש מישראל אבל אם כבר הוא מת ונולד לו בן אחרי מיתתו או מת לו בן אחרי מיתתו צריכין הב"ד למולו ולקברו הוא שלא יוכל הב"ד לגזור שגם אחרי מות רשע יכינו לבניו מטבח בעון אבות קמ"ל הרמ"א שיש רשות ביד הב"ד להחמיר עליו שלא ימולו בניו ולא יקברו אם ימות הגם שכבר מת האב אעפ"כ לא ימולו בניו אחרי מותו וגם לא יקברו אפי' ימותו הבנים אחרי מותו לכן השמיע רמ"א דיכולין להחמיר עליו ועיין בהגהת רמ"א א"ע סי' קנ"ז משמע כן שלא יקברו לו בניו רק שם איירי שהוא חי וכופין אותו לגרש והוסיף רמ"א שיוכלו להחמיר גם על אחרי מותו אבל ברמב"ן שהובא בב"י כתב ולא ימולו בן משמע בחייו דווקא א"כ מנ"ל לרמ"א לחדש שיוכלו הב"ד להחמיר שגם אחרי מותו לא ימולו ולא יקברו בניו וצע"ג.
<b>ושבתי</b> וראיתי שגם ממדרש שהבאתי אין ראי' דשאני התם שנמנעו בני ישראל מעצמם ולא מלו הבן רשע כי זרו רשעים מרחם אבל לא הי' ציווי ב"ד שלא למולו את בן הרשע כי הלא לפעמים תחת הסרפד יעלה הדס רק המון בני ישראל הדרים בעיר הזאת הי' מונעים למולו פן ימות ע"י מילה ותעולל אמו אשר היתה חבור לרשע לאמור אתם המיתם אותו אבל מנ"ל שיוכלו לעכב מילת בן רשע בעבור אביו ולגזור בחיי רשע שלא ימולו בניו גם אחרי מותו הגם דהקטן אינו בר חיוב מצות ולכשיגדל ימול את עצמו בכל זאת למה נבטל מצות עשה המוטל על כל בני ישראל והגם שיכולין לעקור מ"ע בשב ואל תעשה כדי לגדור גדר מכל מקום רחוק הוא לאמור כן שיתבטלו עשה דרבים דהא מצוה למול היתום מונח על כל איש ואיש מישראל ודוק.
<b>וכן</b> משמע מדברי ט"ז שם סי' של"ד ס"ק ג' שמביא בשם מהרש"ל הטעם דגזרו שלא למול ולא לקבור יען דעיקר המצוה מונח על האב וכופין אותו עד שיעשה תשובה וימולו אח"כ או יקברו אח"כ יעו"ש וא"כ לאחר מות הרשע שמונח המצוה על הב"ד וגם אם ימתינו עד שיגדל וימול עצמו נתבטל לגמרי המצוה אשר הי' מוטלת על הב"ד א"כ מהכ"ת שנבטל מהב"ד ומכל ישראל המצוה והגם לדברי ט"ז שהתפלא על הדין שלא לקבור בניו שקשה מה חטא נפש המת ותי' דהגאון איירי בבנים קטנים שמתו שאין לעצמן זכות אלא תלוים ועומדים בזכות אביהם לכן מעכבים אותם אפי' מבית הספר יעו"ש קשה הא יש חיוב על הב"ד שילמדו לבני ישראל הקטנים תורה ואעפ"כ מבטלים למגדר מילתא וה"ה שמבטלים מצות מילה אשר מונח על הב"ד בכל זאת נ"ל דט"ז חידש רק זאת כל זמן שהוא חי ועומד במרדו אז עושין כן עם בנים הקטנים שלו כדי ליסרו ויעשה תשובה אבל אם מת ברשעתו ואין תקוה עוד מהכ"ת שיבטל מ"ע שמונח על הב"ד ועל כל איש מישראל ודוק.
<b>הן</b> אמת שדברי מהרש"ל שמחדש שאסור לבטל בני הרשע מת"ת יען דהיא מצוה עוברת אם תעזבני יום יומים אעזבך אבל למול ולקבור יש זמן אחר שיעשה תשובה יעו"ש הדבר פלא בעיני הלא עכ"פ יהי' בטל מ"ע של ביום השמיני וכן מ"ע כי קבור תקברנו ביום ההוא והגם שהוא מונח עיקרו על האב עכ"פ הוה מצוה עוברת ומה הבדל יש בין מ"ע של ת"ת ולמדתם את בניכם או ביום השמיני ימול בשר ערלתו או של קבור תקברנו ביום ההוא הלא כל הג' מ"ע המה מצות עוברות ונ"ל דסובר דבמילה וקבורה דאי אפשר למול ולקבור אלא פ"א א"כ שורש המצוה יש לו תשלומין אח"כ והמצוה לא נתבטל רק שלא נעשה ביום המיועד אבל ת"ת אשר יש מצוה כל יום בפני עצמו ואי אפשר לו בתשלומין שאם יעשה תשובה וילמד הבן אח"כ הוא מצות יום ביומו אבל אי אפשר לשלם בזה מה שלא למד מאתמול דהא יום אתמול כבר עבר שלא למד ומה שילמוד היום הוא בעבור חיוב של אותו היום ודוק.
<b>וסעד</b> לזה מדברי תה"ד שפסק אם אין שהות למול ולקרוא המגילה מגילה קודם ומילה נדחית ובמג"א סי' תרפ"ז ס"ק ה' מביא טעם בשם כ"ה דיכול למול בתשיעי יעו"ש וקשה הא נתבטל מ"ע של וביום השמיני ימול ולפמ"ש דשם יש ביטול מ"ע על שלא נעשה המצוה בזמן המיועד לה אבל עיקר המצוה יעשה בתשיעי ומגילה יתבטל לגמרי כי אין זמנה רק ביום ההוא ודוק.
<b>ולחקירת</b> הט"ז שיש הבדל שדעת הגאון דווקא על הקטנים יש למנוע יען של עצמן אין להם זכות רק תלוי' בזכות אביהן יש ראי' מדברי הרמב"ם פ"ו מהל' תשובה שבנים הקטנים הם קנינו של אדם ועיין בסדר המשנה שהביא ראי' מספרי יעו"ש והאריך בזה ליישב דעת רמב"ם ורמב"ן שפסקו בעיר נדחת להמית הקטנים ופר"ח צעק שזה שגיאה להמית קטנים והגאון מצדיק דבריו יעו"ש וה"ה צדקו דברי ט"ז למנוע כל המצות מהקטנים וא"כ אם מת אביהם דפקע ממנו כל קנין ממון עיין רש"י גיטין דף ט' ועיין נדרים דף מ"ז דגם ירושה בא רק מהקב"ה להיורשים דבמיתה פקע ממנו כל קנינים א"כ אין תלוים עוד באביהם המת אלא הקב"ה הוא אבי יתומים א"כ בודאי לא ימנעו מהם שום זכות מצוה אשר מגין עליהם ומה אם קטן עובר עבירה הוא פגם לפניו ועיין במג"א שמ"ג לענין אם הזיק בקטנותו מכ"ש שיש זכות במקצת אם עוסק בקטנותו במצות ת"ת ומעוטר במצות מילה כמובן ודוק.
<b>סוף</b> דבר הכל נשמע שנראה לי שאין כח ב"ד יפה לעשות למגדר מילתא שלא למול את בן הרשע אחרי מות אביו כי אז פקע קנינו ולא ישא הבן בעון האב להיות בלי מצות מילה עד שיגדל וימול את עצמו כנלענ"ד.
<b>וכמוצא</b> שלל רב שמחתי כאשר ראיתי שהגאון ר' ברוך פרענקעל ז"ל בהגהותיו ביו"ד סי' של"ד הביא בשם תשובת אלפס שלא נכון לנדות שלא למול בניו ואפי' עשו זאת לא מהני דאין כח לב"ד לעשות יעו"ש וא"כ בודאי שאין כח ב"ד לעשות שלא ימולו בניו אחרי מותו אפי' ודוק וגם הלום מצאתי לאדמ"ו ז"ל בספרו חת"ס ביו"ד סי' שכ"ב שהאריך בהבדל בין להציל קטנים מבעל עבירה או קטנים מכת הארורים שבתי צבי ימח שמו וזכרו ששם מצוה לטמא את בניהם וגם העלה תי' על דעת הגאון שצעק עליו היש"ש יען דחישב לעשות מצוה ונאנס ולא עשה מעלה עליו הכתוב כאלו עשה א"כ אין הפסד לקטנים ולאשה אבל מרבה עונש על האי גברא שעל ידיו נתבטלו הם ממצות יעו"ש דפח"ח ולדעתי דעת מהרש"ל בלומד התורה הוה אם תעזבנה יום אחד היינו בלי הפסד מצוה עכ"פ יהי' חסר תכלית השגה בתורה אשר אין לשער לפעמים אם הי' יודע דין זה מה פעל בו וגם להאשה היא צריכה תפילת רבים אשר ד' כביר לא ימאס ופן ואולי ע"י תפילתה ישלח ד' רוח טהרה בבעלה שישמע לקול הב"ד ודוק.
<b>ועיין</b> ברמב"ם פ"ב מעכו"ם הל' ה' וז"ל ישראל שעבד עכו"ם הרי הוא כעכו"ם עכ"ל וכתב הראב"ד וז"ל אעפ"כ אסור לאבד ממונו בידים מידי דהוה אמסור אבל אם נשא גויה ואין לו זרע כשר ודאי מותר לאבדו בידים או ליטלו מעצמו עכ"ל וכתב עליו המגדל עוז וז"ל ומה שהתיר ראב"ד ז"ל מפני שהוא כמציל מידו והא כמה דלא נפק מינה זרע דמעלי' אלא שקשה לי הא קיי"ל עכו"ם יורש את אביו דבר תורה וכן נמי אפשר דנפיק מזרעו ומזרע דזרעו זרע דמעלי אא"כ יהיה כמשה וירא כי אין איש וכמו שדרשו רז"ל עכ"ל וק"ו לחוש על זרע מעלי' למול אותו ודוק כנלע"ד.
<b>סימן</b> <b>ה</b>
<b>שאלה</b> שלש בנות ירשו בית ויש להם אפטרופס אשר על ידו נתגדלו ועומדות להנשא לאנשים ונתעורר משפט אחד על אביהם ששבק חיים שזה ימים רבים היה איש אחד בורח ושב כעת ובידו שטר אשר אביהם של בנות נערות הנ"ל היה שותף עמו בעסק ידוע ושיעבדו כל איש ואיש ביתו זה לזה אם יהי' הפסד וכן היה שהפסידו איזה אלפים כנודע לכל העולם והוא שילם הכל ונשאר על בית שותפו שיעבודו רק מחמת שבא עלילה עליו ברח וכאשר ישבו הב"ד על כסאות למשפט ושמעו כל הטענות משני צדדים היה שני דיינים מחייבים את הנערות לשלם ואחד הי' מזכה אותן הנערות ונגמר עפ"י רוב לחייב והאפטרופוס הנ"ל עמד אחורי דלת ושמע דברי המחויבים ודברי המזכים וכאשר התחיל הסופר לכתוב הפסק פתח האפוטרופס את הדלת ואמר רבותי אל תקצפו עלי יש לי לדבר דבר נפשי בשאלתי הלא יש בעיר הזאת עוד ה' ת"ח אשר נודעים שהמה ראוים להיות דיינים אקרא גם אותם אולי בצרופם יעלה הרוב לזכות את הנערות היתומות שישאר להם נחלת אביהם ואם גם בצרופם יהיה החוב לחייבם אז אדע כי עשיתי את שלי בכל אמצי כחי ומד' יצא הדבר שתהיו נשארו ערטלאות ונסתפקו הב"ד אם להתרצות לשאלתו או יש לחוש לזלותא דבי דינא.
<b>תשובה</b> הדבר צריך התבוננות כי לא פורש בש"ע ומאחת נשמע שתים (א) אי הב"ד מחוייבים לשמוע אליו להאפטרופס המבקש לברר חיוב של הנערות (ב) אפילו אם אין הב"ד מחויבים לשמוע אליו אם יש רשות בידם לשמוע לאפטרופס או יש לחוש על זילותא דבי דינא וד' יאיר עיני לברר הלכה לאמיתיות של תורה.
<b>הנה</b> לפום רהיטא יפלא הלא אפילו באיסורין קיי"ל אין סומכין על רוב או חזקה היכא דאיכא לברורי כמבואר בכמה דוכתי בש"ע ולמה לא נאמר גם בדיני ממונות כן בשלמא אם ישבו ב"ד של שלשה וגמרו כולם יחד הן לזכות או לחיוב לא צריכין לקרוא עוד ללומדי תורה אשר יבינו משפע יען דתורה אמרה שאפילו יחיד מומחה יוכל לעשות משפט אבל אם שנים אמרו לחייב שראובן מחויב לשלם לשמעון ואחד מזכה לראובן דנגמר עפ"י רוב נימא דצריכין לקרוא לשאר דיינים דהיכא דאיכא לברורי מבררינן וצע"ג.
<b>ונלענ"ד</b> סברה אחת בשלמא במקום דיש מיעוט בפני עצמו ורוב בפני עצמו כגון רוב שוחטים מומחים ומיעוט אינם מומחים או רוב בהמות כשירות ומיעוט טריפות או באבידה שיש בה סימן ורוב נכרים ומיעוט ישראלים או רוב בתים בדוקים בי"ג ומיעוט אינם בדוקים וכדומה ועל דבר ידוע האדם מסופק אם זה הוא מן הרוב או מן המיעוט אז אם אי אפשר לברר תלינן לומר שהוא מן הרוב דאחרי רבים להטות ואם אפשר לברר צריך לברר אולי יהי' נגלה לו שזה היה מן המיעוט שאסור עליו ולא נגרע בזה הרוב דגם עכשיו אמרי' שרוב המצויים אצל שחיטה מומחים או רוב בהמות כשירות או רוב אבידות מן הגוים או רוב בתים בדוקים מחמץ והבירור פועל לדעת שזה הדבר או החפץ היה מן המיעוט אשר ידענו שיש בעולם ולכן היכא דאיכא לברורי לברר פסולת מן הטוב מבררים שזה הדבר או החפץ הי' בכלל הרוב כי הרוב נשאר בשאר דברים או חפצים ודוק.
<b>אמנם</b> בדיינים אם נוסף עוד כל לומדי העיר ויאמרו דעותיהם כדברי הדיין האחד אשר אמר מתחלה שראובן פטור מלשלם ויהיה הוא וחבריו הרוב ושנים הדיינים אשר היו מתחילה הרוב יהי' המיעוט ונחליט שראובן פטור מלשלם דאחרי רבים להטות א"כ גם אחרי הבירור אין פוסקין כמיעוט אלא כהרוב ומה דלא פסקי' כהשני הדיינים היינו טעמא דנעשים מיעוט אם כן אין זה בגדר איכא לברורי דשם מבררי' שזה הדבר או החפץ היה מן המיעוט והרוב נשאר על מעמדו אבל לעשות מן הרוב מיעוט אין זה בגדר דאיכא לברורי היינו בורר פסולת מן האוכל וכאן מבררים שהפסולת הוא האוכל והאוכל נעשה פסולת אין זה בורר אלא התהפכות מאשר דמינו שפעלנו לעשות מהרוב מיעוט אם כן עקרנו הרוב הקדום והתורה אמרה אחרי רבים להטות על כרחך צריך להיות דהרוב הוא אמת ואי לא היה בעיר עוד לומדים היינו עושים כאשר פסקו הרוב ואיך נעשים עכשיו הוספת דיינים יען שנמצאו כאן עוד לומדים ופן יהיה נעשה מהרוב של עכשיו מיעוט אשר יבוטל דעותיהם דנאמר דהאמת עם הרוב החדש וא"כ היה הרוב דמקודם אינו אמת הוה התהפכות לעשות מן אמת שקר והבן כי עמוק בעזה"י.
<b>ואין</b> להשיב אם כן למה אמרי' בחזקה היכא דאיכא לברורי מבררי' הלא שם יהי' נגלה ע"י בירור דחזקה אינו אמת דהא בלא בדיקה הי' אמרי' למשל דציצית כשירים או המקוה כשירה או הסכין כשר וכדומה ואעפ"כ הדין דצריך לברר אולי הוא אסור א"כ ע"י בירור אנו מכחישין כח פמליא של חזקה וצע"ג.
<b>אמנם</b> אחר העיון נכון הדבר ואקדים מרגליות השכל משר התורה ה"ה אדמ"ו הגאון ז"ל בספרו הגדול שערי תורה ח"ב כלל א' פרט ב' דביאר לשון חכמז"ל דאמרו בחולין דף י"א מנ"ל דאוקי מילתא אחזקה ואצל רוב אמרו מנ"ל דאזלינן בתר רובא למה שינו הלשון ולא אמרו ג"כ מנ"ל דאזלינן בתר החזקה והוא פלא ותי' דבשלמא אם לפנינו הרוב שהוא בעולם ואנו נדין אם לחוש על מיעוט אז אמרינן אזלינן בתר רוב דהא הרוב הוא בעולם והולכים אחריו למשל אם נדון על חפץ ולחקור פן הבהמה הזאת טריפה משפע הדעת של תורה נותן לנו ליזול בתר רוב שהוא בעולם ומזניחין המיעוט שהרוב אשר הוא בעולם הוא מכריע לנו לומר שהוא מן הרוב ואז היא ודאי כשירה דהא זה עצמיות הרוב לומר שהבהמות כשירות אבל אם אנו מסופקים אי פנוי' נתקדשה או אשת איש נתגרשה וכדומה הכי יש סברה בעולם דלא יוכל להיות נעשה השתנות מאשר הי' לפניו פן ואולי נשתנה הדבר איזה סברה מכרעת לומר שהדבר הוא עכשיו כאשר היה מקדם רק התורה שם חק למשפט אם יש ספק שנשתנה הדבר לא ניחוש עליו אלא נאמר בו כיון שנודע שהיה להאשה חזקת פנוי' או חזקת אשת איש נחזיק שהדבר הוא עכשיו כמו שהיה מקדם דילפי' זה מנגע א"כ אמרו מנ"ל דאוקי מילתא על חזקה הגם דליכא סברה לומר דניזל אחריו כמו ברוב דשם השכל מכריע דטוב לומר שזה הבהמה הוא מרוב אשר הוא בעולם דמכח הרוב אין לנו שוב ספק על החפץ דמסתמא הבהמה מרוב כשירות עכ"ד דפח"ח.
<b>ולפ"ז</b> כיון דכל עצם כח חזקה לא הוה ודאית נהפוך הוא לפנינו הוה רק ספק מי יודע אם מעת הזאת עד עתה לא נולד ההשתנות רק התורה אמרה שלא נחוש על אשר היה יכול להשתנה על כן אמרו חכז"ל אם אפשר לברורי מבררי' ולא שייך לומר אם יתברר האיסור א"כ מה נעשה בכח חזקה זה אינו דכל כח חזקה לא הוה רק שהתירה התורה לך ספק איסור ואם בררת האיסור אזל היתר מכח הספק ועיין רש"י ופירוש משניות בנזיר דף ס"ב יעו"ש אבל רוב אשר כחו גדול דכתיב דאחרי רבים להטות לאמור שהוא באמת כן אם כן בשלמא אם יש לברר המיעוט מתוך הרוב שפיר אמרי' היכא דאיכא לברורי מבררי' אבל כאן בדיינים הלא אם לא יהיה בעיר הזאת עוד לומדי תורה היינו אמרי' לילך אחר משפט שני דיינים כי המה הרוב א"כ שפיר גזרתם אשר פיהם קבעו שראובן חייב לשלם איך נקבץ עכשיו רוב לומדי העיר אשר נמצא בתוכה ולעשות עליונים למטה ותחתונים למעלה שממיעוט יצמיח רוב ומהרוב מיעוט וע"כ שהרוב אשר הי' אתמול טעה ומחליטין עכשיו ומיד כאשר פי הרוב קבעו ונשאר דהאמת עם הרוב ומה לנו שהוא משפט יתומים עפ"י אפטרופס תורה אחת יהי' לכל בני ישראל והבן זה.
<b>ואוסיף</b> נופך דבכ"מ איכא לברורי מבררי' דאמרי' כבר הוברר אי כלפי שמיא הבהמה הוא טריפה או השוחט לא יודע לשחוט או הבית אינו בדוק או הציצית פסולין וכדומה וצריך לברר הדבר גם לפנינו אבל בדיינים כ"ז שלא נקראו לומדי העיר ולא שמעו המשפט וסברות הדיינים המחייבים וסברות מזכה לשפוט בשכלם עם מי הצדק אין תורתם שבקרבם מכרעת ומהכ"ת לברוא רוב מחדש לקרוא להם ולהגידם להם סברות וחקירות מי צוה לברוא יש מאין ודוק.
<b>ואגב</b> גררא אזכיר שראיתי לאדמ"ו שר התורה ז"ל שם בפרט ב' הניח קו' גדולה בצ"ע מנ"ל לאשה שהלך בעלה למדינת הים ואחרי רוב שנים זנתה דקטלינן לה דלמא בנגע אמרי' רק בזמן מועט כזה מראיה ועד הסגרו לא נתקטן הנגע והגם שאחרי ב' ימים ראינו שנתקטן הנגע תלינן שנתקטנה אח"כ מעט מעט וכן הסביר החכם צבי סי' ג' א"כ מנ"ל לילך בתר חזקה לזמן מרובה שבעלה כבר נעלם מאתנו מ' שנה והביא שכבר הרגיש בזה קצת בתרה"ד סי' שמ"ט והניח הקו' בצע"ג.
<b>ואמרתי</b> במקו"א בעז"ה דכל ענין חזקה הוא רק דתורה גילתה שמא מת לא חיישי' אי לא הי' כח חזקה בעולם אז מרגע שנעלם איש מעיני אשתו היא אינה ודאי אשת איש דשמא ביציאתו מדלתי הבית מת ותהי' אסורה לאכול בתרומה אם היא אשת כהן אבל אחרי שגילתה התורה בנגע דלא חיישי' שביציאת הכהן נתקטנה הנגע ה"ה דלא חיישי' שביציאת הבעל מדלתי ביתו הוא מת א"כ נתהוה לאמור שהאיש חי הגם שלא עומד לפנינו א"כ בכל עת ושעה וזמן שנתחיל לדון שמת אמרי' שמא מת לא חיישי' הגם שנעלם מאתנו דהא החזקנו אותו שחי הגם שלא עמד בפנינו אבל לולא שילפי' מנגע דמחזיקים הדבר בצורתו ותמונתו הגם שלא נראה לנו בעינים א"כ היינו חוששין שמת ברגע זו שנעלם מעינינו וחזקת נגע מגלה דלא חיישי' שמא מת מיד וא"כ לעולם אמרי' שמא מת לא חיישינן עיין גיטין דף כ"ח אבל אם הכהן בא לאחר ז' ימים וראה שנתקטן הנגע אמרי' שיותר מסתבר שנעשה בז' ימים אשר נאמר דנחסר הנגע ברגע שבין ראיה והסגר אבל לא נחלט שבסוף הרגע מן ז' ימים נתקטנה רק נאמר דעכ"פ לא נתקטנה בין ראיה והסגר וה"ה אם שמעינן שבעל האשה הזאת מת ולא ידענו אימתו לא נחליט שאתמול מת ונהרוג את האשה אם זנתה לפני ד' ימים יען כיון דכבר מת אפשר שמת זה זמן מרובה ולא קטלינן לה דאין ראיה מנגע דנאמר דבבטח נשאר בחזקתה לזמן מרובה אפשר דנתקטנה מיד אחרי אשר טמא הכהן ה"ה אם נשמע שמת הבעל אולי מת אחרי זמן קטן שנעלם מאתנו אבל כל זמן שלא שמענו שמת אמרי' שמא מת לא חיישי' דכבר אמרי' הגם שאינו עומד לפנינו הוא חי (ועיין ט"ז יו"ד שצ"ז) א"כ מנגע ילפי' רק כח להיות חזקה אבל העמדת חזקה היה מכח שמא מת לא חיישי' דהיא נאסרת פעם אחד בקדושי' רק מיתה מתירה ועד שתברר שמת בעלה יש לה חזקת איסור קמייתא ואם תזנה בהתראה תמות בב"ד מכח חזקת איסור שרובץ עליה ולא נפטרוה עד שיצאה מלהיות חפץ אסור ע"י גט או ע"י מיתת הבעל ודוק.
<b>נחזור</b> לענין שאלתינו דנראה לי ברור דלא די שאין הב"ד מחויבים לעשות יתר שאת להכניס ולאסוף כל לומדי תורה אחרי שהחליטו וגמרו את הדין עפ"י רוב שני דיינים כנגד האחד אלא אפילו אסורין לעשות כן דאחרי רבים להטות ואין ב"ד בודקין אחר ב"ד מכ"ש שלא יזלזלו בעצמם ועיין רמב"ן בתורה בטעם כאשר זמם ולא כאשר עשו והרגו אין נהרגין וכאן אפילו בגמרו לבד דלא שייך בממון והצילו העדה ודוק.
<b>וחפשתי</b> ומצאתי לאדמ"ו שר התורה בספרו שערי תורה ח"ג הנדפס מחדש בכלל ד' פ"א שעמד על חקירה הזאת למה לא נימא דאיכא לברורי בהוספת דיינים ולא מוציאין ממון עד שרוב הת"ח של העיר יסכימו על דעה אחת ותי' שני תי' (א) דרחוק דיסכימו כולם כאחד רק יהי' רוב וא"כ כיון דבסוף נסמוך ג"כ על רוב סמכי' מיד על הרוב וסיים וז"ל מיהו אף שגוף הסברה נכונה מ"מ על קו' הנ"ל יש לפקפק קצת בתי' זה עכ"ל הכוונה נ"ל דעכשיו הוא רוב לחיוב ואח"כ יוכל להיות רוב לפטור דרוב הקודם היינו דעת שני דיינים יהיו עכשיו המיעוט והמיעוט מתוסף לרוב ונסמוך על רוב אשר לא הי' בעולם (ב) אם ניחוש על שאר חכמי עיר א"כ לו יהיה שיהיה רוב לפטור ניחוש עוד אולי בקיבוץ חכמי כל מדינה יבוא רוב לחיוב פעם שנית ולא דמי אם יבדוק השוחט אז לא נשאר עוד ספק זה נקרא איכא לברורי ואוקי על דין תורה דמהני רוב דיינים ודוק יעו"ש דפח"ח ופלא שלא התעורר במה שהערותי בעזה"י.
<b>ולדעתי</b> נראה עוד דכל רוב הוא לומר שיש אצלו ספק וצריך לברר אבל למי שלבו בריא אולם אין צריך לברר ועיין רשב"א דברי לי מהני אפילו כנגד חזקה וא"כ אין שני דיינים שפסקו לחיוב מחוייבים לברר שאין לבם נוקפם כיון דבא לשפוט לפני ב"ד קבוע דאל"כ איך מהני רוב נגד אחד ועיין בש"ע חו"מ סי' י"ב וח"י וא"כ לא שייך לומר איכא לברורי הלא אין לב שני דיינים נוקפם ויעשו בכח משפט אשר להם דיפה כח הב"ד להוציא ממון עיין תוספות בב"ק דף כ"ז ד"ה הא קמ"ל ועיין במג"א בא"ח סי' תר"צ בהפקר ב"ד יכול לבעל ב"ד קטן דברי ב"ד הגדול בחכמה ובמנין כי רק בב"ד שדנו יחדיו צריך המיעוט לכוף ראש כנגד הרוב אבל אם לא ישב המיעוט בכסאות למשפט אז הגדול בחכמה יכול לחלוק על הרוב דלפעמים משיג הגדול בחכמה יותר מרבבות קצרי חכמה וא"כ יאמרו שני דיינים אשר הוקבע למשפט מבני העיר אין אנו צריכין לישב פעם שנית עם רוב לומדי העיר כי אז נצרכו לכוף ראשינו לרוב ומי יוכל לבקש זאת מידינו ודוק.
<b>סוף</b> דבר כנלענ"ד להלכה אם כבר נגמר הדין אצל הדיינים שלא לשמוע להאפטרופס רק יתנו פסק הדין ליד שכנגדו ויקב הדין את ההר כדת.
<b>ואודה</b> ד' בכל לבבי שזה ימים טרם שהתחלתי לדפוס בא לידי ספר חות יאיר בשאלה כי לא זכותי לראות ספר הנ"ל ופתחתי לראות בו ונפל לפני סי' קמ"ז ומצאתי שם שכתב וז"ל ונ"ל עוד ראיה מיתור לשון דבמשנה פ' זה בורר שנים אמרו זכאי ואחד אומר חייב זכאי וכו' דמה קמ"ל דקרא כתיב אחרי רבים להטות ולא ניחא לן למימר דבאמת לא קמ"ל בזה מידי רק משום סיפא דאחד אומר אינו יודע נקטו רק דהכא קאמר שנים אמרו זכאי וכו' זכאי רצו לומר כבר הוא זכאי מוחלט אם זה סוף דעתם ואינם חוזרים ולא מצי היחיד לעשות חרדה ושערוריה ושליחות דברים לב"ד אחר או בהוספות דיינים וזה דקדוק נכון לפי דעתי עכ"ל הזהב הרי מפורש יוצא לאחר גמר דין אי אפשר לבעל דין לומר שמבקש תוספות דיינים שישו בני מעי תל"י שזכיתי לכווין הדין ופלא שאדמ"ו שר התורה לא הביא דברי רמז דין הנ"ל מהגאון הנ"ל.
<b>סימן</b> <b>ו</b> שלום וכ"ט להרבני המופלג החרוץ כמו' שרגא פייבל גראסמאן נ"י בק"ק אלמאש.
<b>אחד"ש</b> אודיעהו כי קבלתי מכתבו זה כשבועות שתים שהן ארבע ומרב טרדותי לא יכולתי לעיין על שאלתו עד עתה ואפלפל רק בקצירת אומר באמרות ד' טהורות כפי אשר חנן אלקים אותי בזה בעזה"י.
<b>שאלה</b> באיש אחד שמת והניח אחריו אשה וחמשה בנים ואבי האשה ראה כי בתו עזובה אז פרש ידו על כל אשר לה ויגע לכלכל את האשה ובניה וכאשר הרגיש הזקן כי בא עת פקודתו עשה צוואה ורשם כל רכושו וגם אשר תחת ידו מבתו ובניה וכתב כל הסכום לבדו ובתוך הסכום של בתו רשם כך וכך יש לה אצלי ובתוך הנ"ל יש שטרי חובות אשר עודנם מבעלה והמה כתובים על שמו ולא נעשו מעות עד עתה ועוד כתב בצוואה כי מממון שלו יהי' החצי לזוגתו תי' והחצי השנית יחלקו בניו בתורת ירושה וכאשר ירדו היתומים לחלוק וסלקו לאחותם ממון שלה אשר הי' ת"י אביהם ובתוך השטרות אשר נכתבים ע"ש בעלה המנוח הי' שטר אחד בסכום ידוע אשר היא צועקת שאין זה שטר ממש רק שטר אשר היה מיואש מימים רבים וכן האם של היתומים אמרה כן שמעולם לא עלה על דעת בעלה חלילה ליתן שטר זה בתוך הסכום של בתו אלמנה ששטר זה לא יוגבה לעולם כי אינו שטר והיורשים טוענים שהוא אשה ואינה עדות וכבוד מעלתו טוען יען כי אם היתומים נוטלת חצי נכסים א"כ מפסדת לעצמה עי"ז שאומרת ששטר זה אינו בסכום בתה ומתוך שנאמנת על עצמה נאמנת על אחרים ושאל לדעת דין תורה.
<b>תשובה</b> לכאורה יפה טען מעלתו כי סברא זו רמוזה בגיטין נ"ד בסופר שאמר ס"ת גוילין שלו לא עבדתי לשמן א"ל ר"א ס"ת ביד מי א"ל ביד לוקח א"ל מתוך שנאמן להפסיד שכרך נאמן אתה להפסיד ס"ת כיון שידע בנפשו אם לא נעבדו הגווילין לשמן הוא מפסיד שכרן עיי"ש וה"ה כאן שמפסדת לעצמה במה שאומרת שמעולם לא עלה ע"ד בעלה להעלות שטר גרוע הזה בנכסי בתו אלא ישלם לה במעות שהניח בעלה למלאות לה הסכום אשר רשם שמגיע לבתו והלא מכל נכסי בעלה יש לה החצי ומתוך שמפסדת לעצמה תוכל להפסיד לאחרים כהערת מעלתו נ"י.
<b>הן</b> אמת כי זה רבות בשנים יצאתי לחדש פי' בדברי הגמרא הנ"ל דאחרונים מרעישים בקו' אחת איך מוכח מכה"ג ביוה"כ דע"א נאמן באיסורין דלמא שאני התם אי היזק שאינו ניכר חייב בתשלומין א"כ כה"ג שפיגל חייב בתשלומין ואמרי' מתוך שנאמן להפסיד לעצמו נאמן ג"כ על הקרבן שהוא פסול אבל בשאר ע"א דאינו מפסיד לעצמו מנ"ל דנאמן וצע"ג.
<b>ואמרתי</b> דלכאורה צריך התבוננות דברי ר"א מתוך שנאמן להפסיד שכרו נאמן ג"כ על הס"ת תיבת הפסד הוא על דבר או ממון אשר כבר הי' ביד אדם להיות שלו ואח"כ לא ישאר בידו זה נקרא הפסד אבל בדבר שלא זכה אדם בו מעולם לא נקרא הפסד וא"כ זה הסופר שלא עבד הגוילין א"כ מעולם לא זכה בשכר ואם היה לוקח היה גזלן או גנב כלפי שמים וא"כ לא שייך נאמן להפסיד שכרו רק כן הי' לר"א לומר מתוך שנאמן שלא ליקח שכרו ה"ה נאמן על הס"ת אבל להפסיד שכרו פלא.
<b>אמנם</b> לשון חכמים מחכים דשכר הסופר על כתיבת הס"ת הוא על ב' פנים (א) גוף שכר העבודה על מעשה עיבוד עורות ועל מעשה כתיבת אותיות אשר היא עבודה גדולה בעמל כל איבריו שהגם אם לא יצרך לעבד העורות לשם ס"ת או לכתוב האותיות בקדושת השם אשר היא עבודה בלב הלא נשאר עבודה בגוף לעבד עורות ולכתוב על קלפים ספר גדול כמוהו וע"ז בא עיקר התשלומין לסופר כנודע (ב) יען כי צריך הסופר לעבד הגוילין לשמה ולכתוב ולקדש האותיות ולקדש האזכרות בקדושת השם לבד וליתן לב על כל הדינים אשר צריכים להשלים קדושת ס"ת בעבור זאת יקבל הסופר תשלומין במיטב יותר מאילו יכתוב ס' דברי הימים כמובן.
<b>ולפ"ז</b> צריך התבוננות למה לא יקבל הסופר תשלומין כלל הלא יוכל לתבוע עכ"פ שכר עיבוד עורות וכתיבת אותיות כאילו פעל זאת על ס' דברי הימים וינכה הבעה"ב משכרו מה שנתן לו יותר על עיבוד וכתיבה לשמה אבל שכר עיבוד וכתיבה בעלמא למה יפסיד הסופר וצע"ג.
<b>ואחר</b> העיון לק"מ דבעלים יאמרו אנו קבענו לך שכר על כתיבת ס"ת שבו נכלל עיבוד וכתיבה לשמה אבל לכתיבת סיפור דברים או כתיבת חומשים לא קבענו לך שכר ונחשב לך כאילו לקחת עורות שלנו ועבדת אותם וכתבת עליהם שלא מדעתינו והגם שאתה אונס כי שכחת לעבד ולכתוב לשמה או לא ידעת דצריך לעשות הכל לשמה ואונס רחמנא פטרי' היינו דלא נצרכת לשלם לנו הגוילין וליקח לעצמך הס"ת פסול אבל בודאי לא חייבא רחמנא משום אונס שאנו נשלם לך שכר עיבוד וכתיבה עיין ש"ך חו"מ סי' כ"ה בשם ירושלמי ור"ן וא"כ מפסיד ג"כ שכר עיבוד וכתיבה לגמרי ודוק.
<b>וזה</b> שא"ל מתוך שנאמן להפסיד שכרו היינו שמפסיד אף שכר פעולת עיבוד וכתיבה נאמן ג"כ להפסיד הס"ת דהא עפ"י דיבורו שלא כתב לשמה ומודה שלא מגיע שכר על עיבוד וכתיבה לשמה מפסיד אף מה שראוי לו היינו שכר כתובה בעלמא אבל בכהן שפיגל או שטימא שמשלם רק מה שהפסיד אז לא שייך יען שמפסיד לעצמו דהלא לא מפסיד רק שחיוב לשלם ודוק ומיושב קו' הט"ז יו"ד סי' קכ"ז סק"ד.
<b>ואוסיף</b> נופך דבאמת בסופר שאומן קונה בשבח כלי רק ע"י תשלומין יסולק האומן מן הכלי עיין בשו"ע חו"מ סימן ש"ו ובקצה"ח ובנתיבות שם וא"כ זה שבא להפסיד שכרו יבא בתורת בעלים להפסיד חלקו בס"ת הנ"ל שמפסיד חלקו ומתוך שנאמן על חלקו נאמן גם על חבירו להפסיד חלקו אבל בכהנים שפגלו הגם שרוצה לעשות לעצמו הפסד היינו שהוא גרם היזק לחבירו אבל בוודאי הגם שפיגל או טימא טהרות חבירו לא נעשה שותף בגוף של החפץ חבירו וא"כ מיושב קו' מכהן שפיגל וגם קו' הט"ז לק"מ דשאני התם שלא נרמז בגוף עדות האיסור הפסד לעצמו.
<b>ובזה</b> אמרתי להמתיק דברי הד"מ בטיו"ד סימן רפ"א דהא דנאמן הסופר שלא עבד הגוילין לשמן היינו דוקא אם לא קבל שכרו אבל אם כבר קבל שכרו שוב אינו נאמן והוא פלא למה לא יהי' נאמן הלא לפי דבריו קרוב להחזיר מה שלקח ועיין בשו"ת אמרי אש לאמ"ו הגאון ז"ל סי' ק"ד שנדחק מאוד בזה ולפמ"ש מתוק מדבש בעה"י דכל הטעם דסופר הוא אומן אשר קונה בשבח כלי נעשה כשותף בס"ת וזה דוקא כ"ז שלא קבל שכרו אבל משעה שקבל שכרו אז נסתלק הוא מקנינו כמבואר בראשונים ועיין בש"מ בב"ק ולא הוי שותף ואינו נאמן ודוק והארכתי בחי' בהערה הנ"ל בכמה סעיפים בעזה"י.
<b>וא"כ</b> בנידון דידן כפי מה שאם האשה מודית ששטר זה לא הוי בכלל הסכום א"כ אינה מפסדת לעצמה רק שלא רוצית לגזול אז לא אמרי' מתוך שעל עצמה נאמנת להפסיד נאמנת ג"כ להפסיד לאחרים כמו באשה הגם שנאמנת לאמור נתקדשתי לאיש פלוני שהיא אסורה בקרוביו בכ"ז הוא מותר בקרובותי' ודוק.
<b>ומדי</b> דברי אכתוב לו פליאה נשגבה שראיתי ביו"ד חדשים עם הגהות הגאון ר' ברוך פרענקיל ז"ל שהקשה על הטו"ז מאי קו' יש כאן דלמא היא ממאסת בכל שבעה קרובים של האיש וא"כ מאי הפסד הוא לה והניח בקו' עיי"ש והוא שגיאה גדולה במכ"ת לאלף שהמעיין בקידושין דף ס"ה פירש"י שס"ד יען שאוסרת נפשה על כל עלמא דהא היא אומרת שאיש פלוני קודש אותה וא"כ היא א"א ואסורה על כל עולם שהיא בוודאי הפסד לעצמה (והגם שיצרך לגרש אותה ברוב ימים אז תהיה גרושה ואסורה לכל הכהנים ותהי' כתובתה מנה) ועל כל פנים כאשר אמרה מקודשת אני מפלוני אסרה עצמה על כל העולם וצע"ג.
<b>אך</b> לפ"ז יהי' פלא בעיני ע"ד ר"י הובא בש"ע יו"ד להלכה שגם בשומר היין נאמן אם מפסיד לעצמו שכרו ולמד ר"י דין שלו מדין הגמ' בגיטין מתוך שנאמן להפסיד שכרו נאמן להפסיד ס"ת והלא כאן בוודאי לא קנה חלק בגוף היין דשומר לא הוי אומן ואפ"ה נאמן ע"י הפסד ועוד בשומר שלא עשה שמירתו בדין הוא דלא לקבל שכר וא"כ אינו דומה לס"ת שמפסיד ג"כ שכר עיבוד וכתיבה דעלמא ומוכח דש"ע לשיטתו אזיל שהביא בש"ע סימן רפ"א דגם בס"ת צריך לשלם לו שכר כתיבות חומשין רק מפסיד היתרון מאשר עשה העיבוד והכתיבה לשמה וא"כ חזר חקירת מעלתו שנאמר ג"כ כאן מתוך דנאמנת על עצמה להפסיד חלקה נאמנת ג"כ על אחרים כמובן ודוק.
<b>וחפשתי</b> באמתחות ספרן של צדיקים ומצאתי בפתחי תשובה יו"ד סי' קכ"ז אות ט' בשם תשובת חות יאיר מי שיש לו חלק בחפץ אפי' שמיני בשמינית נאמן להפסיד לחבירו מתוך שנאמן להפסיד שלו ושאני שומר שאין לו חלק בגוף החפץ וא"כ בנידון דידן תהיה אם האשה נאמנת וק"ל רק עד עתה פלפלתי רק לקרב הערת כבוד מעלתו נ"י אשר הבליע בלשונו כלשון ת"ח מחכים וכחז"ל אפילו שיחת ת"ח צריך לימוד עיין סוכה פ"ב.
<b>והאמת</b> אהוב מכל דהא דאמרי' דהיכא שמפסיד לעצמו נאמן ג"כ על אחרים הוא דוקא שברור שיש לעצמו הפסד כמו בס"ת שמפסיד לס"ת או ביי"נ שאוסר ליין ויהי' אבוד אבל במקום דיש לחוש שהוא רוצה לזכות לזה במתנה וחפץ שיגדל המתנה אז לא שייך מתוך שנאמן על עצמו יהי' נאמן על אחרים דעל עצמו נאמן בתורת הודאת בע"ד במקום שאינו חב לאחרים אבל לאחרים אינו נאמן ועוד דלמא קנוניא יש בדבר שאומרת ששטר זה בטל והבת ישלם לה חלקה והגם שרצונה לישבע שבועת עד שצריך שבועה אינו עד שעכ"פ בתוך דיבורה אינו מוכרח שמפסדת לעצמה והיא נאמנת על עצמה בתורת הודאת בע"ד אבל אינה נאמנת על שאר יורשים ודוק.
<b>וברוך</b> השם יתעלה שהנחני בדרך אמת שהדבר הזה מבואר בבעה"ת בשער י"ד חלק ד' בא' שמת והניח בנים גדולים ואמר א' מן הבנים על שטר א' אמר לו אבא ששטר זה פרוע וחקר הרב ר' אברהם לדמות זה לדין ס"ת מתוך שנאמן היורש להפסיד חלקו יהיה נאמן להפסיד גם לשאר יורשים והשיב הבעה"ת דשא"ה דליכא חשש קנוניא אבל כאן יש לחוש דלמא עביד היורש המעיד קנוניא עם הלוה ואינו נאמן חוץ אם הי' השטר ת"י היורש דיש לו מגו דאי בעי קלתי' כמו בסנהדרין דף ל"א וגם ע"ז חולק הרא"ש דשא"ה דהוי שליש והובא גם כן בטוש"ע חו"מ סי' ק"ח ודוק וכן הובא בבעה"ת שער נ"א בא' שעשה הודאת בע"ד על מאתים זוז ונודע שהי' חייב לאחרים מאה זוז אינו נאמן הגם שמפסיד ג"כ לעצמו במאה דהא הודה במאתים ולא חייב לאחרים אלא מנה דל"ד להאי ס"ת בגיטין דשאני הכא דיש חשש קנוניא והובא בש"ע חו"מ סי' מ"ז סעיף א' ודוק וכן יעיי' בסי' צ"ג סעיף י"ד ברמ"א ובסי' ע"ז סעיף ה' ובש"ך שם ועיין בסי' ל"ז סעיף ו' אם א' משותפין טוען דבר שהוא חוב לו ולחבירו ועיין באורים שם.
<b>סוף</b> דבר הכל נשמע תבנא לדינא שאשה אשת המת אינה נאמנת הגם שמפסדת ג"כ לעצמה בכ"ז בדבר שבממון צריך עדות גמור ובפרט בנידון דידן להוציא מיד היורשים מעות מזומנים תחת השטר אשר נמצא כתוב על שם בעלה ודוק ולא יתחמץ לבבו הגם שנוגע לממון רב כי כן יסד המלך העולם ואם האם הבת רוצית לחזור גם מחלקה יעיין בסמ"ע ובאורים סי' מ"ז ויבין הדבר לאשורו והבן.
<b>ואיידי</b> אמרתי להעתיק לו פרפרת אחת מחי' בסוגיא דע"א נאמן באיסורין ראיתי בהפלאה שנתקשה בשני קו' עצומות (א) למה אמרי' לא יקום ע"א לכל עון ולחטאת הא גם בשני עדים אינם יכולים לחייב אם הבעלים אומרים אינם יודעים לטעמא דאדם נאמן ע"ע יותר ממאה עדים ע"ש (ב) דלמה אמרי' דפסוק או הודע אליו חטאתו איירי בע"א ושתק דשתיקה כהודאה דלמא דוקא בב' עדים גילה קרא ולא בע"א כמו לרבא דצריך דוקא להאמינו כב' עדים ע"ש מה שתי'.
<b>ולענ"ד</b> לתרץ דבאמת יש לידון בקרבן עפ"י העדים על ב' דברים (א) אם מחויב בע"כ להביא קרבן עפ"י דברי העדים (ב) הגם אם העדים אינם נאמנים עכ"פ אם הבעלים אומרים שרצונם להקריב קרבן עפ"י העדים הגם שהם לא ידעו אם האמת אתם ובזה יש חילוק בין ע"א לב' עדים דבב' עדים הגם שבעלים אומרים אין אנו יודעין האמת ואינם מחוייבים להקריב קרבן בע"כ אבל אם ירצו יכולים לסמוך על ב' עדים אבל בע"א הגם אם ירצו הבעלים אינם יכולים לסמוך על ע"א וזה פי' הקרא לא יקום ע"א באיש לכל עון ולכל חטאת שא"א בעולם שיקום בדיבורו אם הבעלים אינם יודעים שמחוייבים קרבן אבל בב' עדים יש התקיימות אם הבעלים רוצים להביא קרבן על פיהם ול"ק קו' הראשונה ולפ"ז מיושב קו' ב' דכתוב או הודע אליו חטאתו והביא אשמו אבל אם לא נודע לו א"א שיקריב כגון באינו יודע לשי' ר"ת וזה דוקא בע"א אז צריך דוקא בשתיקה כהודאה אבל בלא"ה כגון באינו יודע אז אין יכול להקריב קרבן דמיעוט מקרא לא יקום ע"א באיש וצריך דוקא או הודע אליו בשתיקה כהודאה אבל בב' עדים דאפשר להקריב קרבן בלי ידיעתו כגון באינו יודעים אם ירצה להקריב עפ"י דברי עדים וע"כ דקאי בע"א בשתיקה זה נלע"ד נכון מאוד.
<b>סימן</b> <b>ז</b> רב שלומים ורב ברכות על איש האברך העוסק במלאכת מחשבת תורת ד' תמימה מורג חרוץ בעל פיפיות כמה"ו ר' מנחם מענדל שטערן נ"י בק"ק טארנאוו גאליציען.
<b>מכתבו</b> קבלתי בהתעוררות שנית להשיבו ואני עמל ת"ל בלמעלה מן השמש הנצרך לשעה רק מכותלי מכתבו ניכר שלומד תורה באף והיא שעמדה לו כחז"ל "אף חכמתי עמדה לי" על כן אשלח לו דבר ת"ל כיד ד' הטובה עלי
<b>שאלה</b> ראובן תובע משמעון נ' זהובים בב"ד והביא ע"א אשר העיד ששמעון חייב לו אבל שמעון כופר ופסקו הב"ד ששמעון צריך לשבוע כנגד העד וכן עשה שנשבע ואחרי ימים בא לוי ותובע משמעון נ' זהובים והביא ג"כ אותו העד אשר הביא ראובן ושמעון כופר הכל והי' מן הדין ששמעון צריך לשבוע כנגד העד אך יש ספק אם יש בכח עד הנ"ל לזקק לשמעון לשבועה דממנ"פ א' מהם שקרן או שמעון הנתבע מראובן מתחילה נשבע לשקר ממילא הוא פסול עכשיו להשבע כנגד העד הנ"ל אשר הביא אותו לוי ואם שמעון נשבע אז באמת א"כ העיד העד אז בשקר ואיך יהי' זוקק עכשיו לשמעון לשבועה הלא הוא פסול לעדות ואיך לדונא להאי דינא עכ"ה.
<b>תשובה</b> דבר נאה חקר מעלתו נ"י וד' יאיר עיני בתורתו לברר דבר ולא חצי דבר ולא אכשל בדבר הלכה ח"ו.
<b>הנה</b> עלה בדעתו סברה בעזה"י דהלא מבואר דדווקא אם עבר עבירה שיש בו מלקות נפסל העד לעדות אבל אם עבר עבירה שאין בו מעשה לא נפסל לעדות עיין ח"מ בסי' ל"ד ובתומים ס"ק א' חוץ ברשע דחמס יעו"ש וא"כ לכאורה קשה למה נפסל לעדות מי שהעיד שקר הא לא קעביד מעשה כי רק דיבר בפיו אך לק"מ שאני עדים דבדיבורם קעבדי מעשה ועיין בתוס' בב"מ דף צ"א ע"ב בד"ה ר"י אמר חייב עקימת שפתיו הוה מעשה ועיין בלח"מ פרק ח"י מסנהדרין הל"ב והנה בגיטין דף ס"ז פסלו אומר אמרו שמא תשכור עדים ופריך מעדים החתומים על השטר מקח או על הגט לא חשו חכמים בדבר ומשני דיבורא אמרו מעשה לא עבדו והקשה בתוס' שם בד"ה דיבורא א"כ מה הקשה ביבמות דף כ"ה למה בחלצה ומיאנה צריך ב"ד הא תרי לא הא תנינא עדים החתומים על שטר לא חשו לישני הגמ' דיבורא אמרו מעשה לא עבדו ותי' התוס' וז"ל כיון דהתם ע"י דיבורם נגמר הדבר שע"י כך ניסת לשוק מעשה גמור חשב ליה אבל הכא אין נגמר על ידם ואינה אלא דיבור בעלמא עכ"ל היוצא מזה יען דבדיבור העדות נגמר הדבר שניתרת האשה לשוק נחשב למעשה גמור יע"ש.
<b>ולפ"ז</b> אני אומר דבר חדש כיון דתורה אמרה לא יקום ע"א באיש לכל עון ולכל חטאת ודרשו חכז"ל דע"א לא קם לחייב ממון רק לשבועה הוא קם א"כ יודע העד כיון שהוא באחד לא יתחייב הנתבע ממון רק שבועה שהוא ההיפך אשר הוא מעיד כי הוא בא לחייב לשמעון לשלם לראובן נ' זהובים ואמרה התורה שמעון ישבע שאינו חייב ולא צריך לשלם א"כ כל ע"א המעיד לא נגמר דבר בעדותו דהוא בא להעיד שישלם ממון ויכול הנתבע לישבע כנגדו א"כ לא נחשב דיבורו למעשה ולא עבר עבירה שנתחייב עליו מלקות וממילא לא נפסל לעדות הגם שהעיד שקר דבשלמא עדים אשר יתעביד מעשה ע"י דיבורם נחשב הגדת עדות למעשה ללקות עליו וממילא נפסלו אבל בע"א לא הוה דיבורו מעשה ולא נפסל ודוק.
<b>ואין</b> להשיב דגם כאן נגמר הדבר בדבורו דממנ"פ או שהנתבע ישלם או ישבע ועכ"פ נגמר בדבורו דבר והוה מעשה והגם דלא יודע מה יבחר הנתבע אעפ"כ הוה עדות שלם אשר נגמר בדבורו דוגמת סברת רב אלפס הובא בתוס' בב"ק [ע' ע"ב] דמהני ג' כיתות עדים על חזקה וכל כת מעידה רק על שנה אחת שאכל הפירות וקשה הא הוה חצי דבר דהא לפעול חזקה צריך אכילת פירות ג' שנים ומ"ש משני כיתות עדים שכל כת מעידה על שערה אחת ותי' דשם אם לא יביא כת שניה לא פעלו כלל בעדות שערה אחת אבל אם אמרו שאכל שנה אחת פירות אם לא יהי' עוד עדים שאכל שני שנים אחרים א"כ צריך לשלם הפירות שאכל בשנה הזאת והוי עדות שלם יעו"ש כי מתוק וה"ה כאן הגם שמעיד שחייב נ' זהובים עכ"פ אם לא יפעל ממון יפעל שבועה בעדות שקר והוי מעשה.
<b>נלע"ד</b> זה אינו דהכא יוכל הנתבע להביא עד המסייע ופטרו מן התשלומין ומן השבועה א"כ לא פעל דבר כלל וממילא לא היה עדותו מעשה דעדיין לא נגמר כלל ודוק ועוד הגם דהנתבע יתחייב שבועה אשר הטיל עליו הקב"ה לברר הדבר דהאמת עם הנתבע המכחיש את העד ולא יתחדש דבר ע"י עדותו של העד ואיך יהי' עדותו נחשב מעשה שאני בשני עדים המעידים על האשה שחלצה או שמיאנה שניתרת לשוק ע"י עדותם מיד שהעידו א"כ נחשב מעשה אבל כאן מי יאמר דיתחדש דבר בעדותם הלא יכול להיות שהנתבע ישבע ויפטור וממילא לא הועיל העד בעדותו וממילא לא נחשב עדותו מעשה אבל שם חידש הרי"ף כיון דמשכחת בעדות אכילת פירות דבר שלם א"כ לא הוה עדות של חצי דבר אשר ממועט מפסוק עפ"י שני עדים יקום דבר ולא חצי דבר דזה דווקא אם לא משכחת דבר שלם לא מקבלים שם עדים דאין כאן ע"פ שנים עדים יקום דבר ודוק.
<b>ולפ"ז</b> בנידון שאלתינו אמרי' דבאמת דהנתבע נשבע בפעם הראשון באמת והעד העיד בשקר ואעפ"כ לא נפסל מלהעיד עוד הפעם יען דידע דע"א אינו מחייב רק שבועה ולא עשה מעשה בעבירת לאו שלא הי' רק דיבור אשר לא נחשב למעשה וכשר לעדות אחרת ומחייב אותו גם בפעם שנית שבועה אבל הנשבע אוקמי' אחזקתו שלא נשבע לשקר ועבר על לאו שיש בו מלקות דהא נשבע ומימר ומקלל חייב מלקות הגם שאין בו מעשה כמבואר בגמ' וברמב"ם פרק ח"י סנהדרין הל' ב' יעו"ש ואוקמי' אותו בחזקת קמייתא שהו' כשר לעדות מנעוריו מסתמא נשבע באמת ולא נפסל לעדות בעולם וא"כ מחויב גם עכשיו לישבע כנגד העד המחייב אותו פעם שנית שבועה והבן כי הוא דבר עמוק בעזה"י.
<b>וממילא</b> נפשוט גם ספק שני שלו שכתב וז"ל וגם נסתפקתי אם מצטרפין העד והנתבע לעדות אחרת יחד עכ"ל במכתבו ולפמ"ש יש הבדל אם העד יודע בנפשו שהעיד בשקר ראוים להצטרף עם הנתבע דהא הוא לא נפסל במה שהעיד שקר והנתבע נשבע באמת אבל אם העד יודע שנשבע בשקר א"כ נפסל הנתבע ואיך יצטרף עם רשע להעיד הא התורה אמרה אל תשת ידך עם רשע הגם שהב"ד לא יודעין מרשעתו אעפ"כ אסור להצטרף עמו אעפ"י שהדבר אמת שראה עמו העדות ביחד עיין ש"ך סי' ל"ד ס"ק ג' ובאורים סי' הנ"ל ס"ק א' בטעם הדבר אבל אם באו ביחד להעיד לפני הב"ד מקבלין עדותם דמוקמי' שניהם בחזקת קמייתא דהי' ראוי' להעיד וגם עכשיו ראוי' להעיד ואמרי' מסתמא זה העיד בשקר וזה נשבע באמת ונשארו שניהם כשירים להעיד ודוק.
<b>ואוסיף</b> נופך דמוקמי' העד המצטרף עתה עם הנתבע להעיד ביחד על חזקת כשרות דלא הצטרף עצמו עם רשע להיות עד חמס אלו ידע בנפשו שנשבע הנתבע בשקר והוא פסול לעדות אפי' אם המעשה אמת ויוציא מחבירו ממון שלא כדין אלא בודאי יודע שאז נשבע באמת ולכן מצטרף עמו ביחד להעיד עמו ולא שייך לומר א"כ עכשיו הוא מודה שהעיד אז בשקר ואין אדם משים עצמו רשע זה אינו קשה כלל דהלא אין אומר ואין דברים להעיד על עצמו שעבר עבירה שיש בו מלקות להיות רשע דהא לא נפסל במה שהעיד שקר לפעול רק שבועה וגם כבר התורה הכריעה דפלוני הנתבע נאמן בשבועתו כנגד העד וגם הלא הוא אינו אומר רשעות על עצמו רק אנו מבינים מה שבלבו ומכשירין עדותם ודוק (עיין אורים סי' כ"ח).
<b>אך</b> מה שפליגא חכמי בריסק בש"ך ח"מ סי' ל"א בהכחשת ע"א נגד ע"א שם אפשר דנפסל דממנ"פ אם לא ידעי' שהיתה אשת איש א"כ הי' לה חזקת פנוי' וחזקת היתר א"כ העד שהעיד שנתגרשה אומר שהיתה אשת איש רק הותרה בגט והעד שאומר לא נתגרשה מודה ג"כ שהיא אשת איש ולא הותרה ותשאר באשת איש א"כ מי שהעיד נגמר עדותו והוה מעשה ואי העיד בשקר נפסל לעדות דעבר על לאו שיש בו מלקות וממילא נפסל ע"א כדברי הש"ך ועיון בתומים להכריע דברי הש"ך והי' לי להאריך הרבה בענין זה אבל לא אוכל כי טרדותי רבו עד מאוד.
<b>סוף</b> דבר הכל נשמע שהעד מחייב לו עוד הפעם שבועה וגם יכול לצרף עמו הנתבע בעדות אחד אם יודע בנפשו שהעד העיד בשקר אבל אם העד יודע בנפשו שהנתבע נשבע לשקר אסור לצרף עמו אבל אם באו שניהם יחד לפני הב"ד רשאין לקבל עדותם דמסתמא הנתבע נשבע באמה והעד העיד בשקר או בדדמי ודוק.
<b>סימן</b> <b>ח</b>
<b>שאלה</b> אחד בא ותובע נערה אחת לב"ד שתחזיר לו טבעת אשר הוקבע בו אבנים טובות ששווים חמש מאות כסף כי הוא קידש אותה בזה לפני שני עדים ועכשיו שמכחשת תחזיר לו הטבעת והביא ע"א עמו שמעיד שקידש אותה בטבעת לפניו ולפני עוד אחד מארחי פרחי שהלך לעלמא והגם שציין שמו ושם מקומו אבל אבד ממנו אותו נייר אבל לא הסתכל לראות אם נקבעו בטבעת אבנים טובות והנערה כפרה בפניו ובפני העד שלא הי' דברים מעולם שלא קבלה טבעת וגם לא קידש אותה וטען האיש השבעי לי שבועה שלא נתתי לך טבעת או שלם לי חמש מאות זהובים והנערה צעקה כי בזה יצא שם שהי' עסקי קידושין ביניהם וכל בעל נפש יחוש שלא לישא אותה כי יאמרו שנתקדשה ונשבעת לשקר הדין עם מי אי ע"א מחייב אותה שבועה או לא.
<b>תשובה</b> טרם אחקור על גוף השאלה אדברה וירוח לי בחקירה אחת אשר צריכה התבוננות בעזה"י ואחר זה אבא לעמק יהושפט לברר אי צריכה לשבועה או לא.
<b>הנה</b> מבואר בקידושין דף ס"ו ובש"ע א"ע סי' מ"ב דע"א המעיד על קדושי אשה והיא מכחשת אותו לית ספק דהיא נאמנת אפי' אי אמרי' מקדש בע"א חוששין לקדושין יעו"ש ויש לחקור למה לא תהי' צריכה לישבע להכחיש את העד מה לי אם אחד תובע את חבירו שקנה ממנו שור או שה והוא מכחיש צריך שבועה להכחיש את העד ה"ה אם תובע את האשה שקנה אותה בקידושין להיות קנין כספו דמה"ט ארוסה אוכלת בתרומה דקנין כספו היא עיין כתובות דף נ"ז ובארתי במקו"א הקנין הוא שיכול לבעול אותה אפי' בעל כרחה ואין לה עליו תביעת הנאת בעילה וגם בקנין שלו אוסרתה על כ"ע כהקדש וכלל גדול כי יקח איש אשה כתיב שהיא קנינו ומהכ"ת לא תצרך לישבע להכחיש את העד שלא קנה אותה ואין לתובע בה קנין כסף וצע"ג.
<b>ואין</b> לומר דאמרי' מגו דחשודה על איסור אשת איש חשודה על השבועה דממנ"פ אם אנו חושדין אותה שידעה שנתקדשה לזה וכפרה בו שהיא רוצית להנשא לאיש אחר ולא חששה על איסור אישות מכ"ש שלא תיחוש על איסור שבועה וק"ו הוא מה איסור אישות שהוא איסור עולם אשר תעבור בכל בעילה ובעילה לא חששה מכ"ש שלא תיחוש על איסור שבועה שהוא פ"א ועוד ק"ו אם לא חששה על איסור מיתה שאיסור אשת איש בחנק מכ"ש שלא תיחש על איסור שבועה שהוא רק לאו עיין ברא"ש סוף נדרים דאיסור עולם חמור לה ועיין ר"ן סוף יומא דלעבור י' פעמים עבירות לאו הוה כמו פ"א איסור סקילה וא"כ כאן דיש תרתי איסור עונם ואיסור מיתה ואעפ"כ אנו נחשד אותה א"כ מה בצע אם נחייב אותה שבועה מגו דחשיד אהא חשיד אהא הלא עיין בב"מ דף ו' דחקרו אפי' בממון דנימא מגו דחשוד אממונא יהי' חשוד על השבועה רק שם תלי' דלמא מלוה ישנה יש עליו או שבועה חמורה בעיניו מגזל ממון יעו"ש בתוס' וראשונים וכל זה לא שייך כאן אם נחשוד אנו אותה שמשקרת א"כ מגו דחשודה על איסור אשת איש חשודה גם על שבועת שקר על כן לא תשבע עפ"י ע"א.
<b>אחר</b> העיון זה אינו דגם כאן יש להשביע אותה דחיישי' דלמא היא מכחשת אותו מכח דסברה שיש מקום לתלות להקל דלמא מלוה ישנה יש לה עליו וחשבה שהוציאה מידו ע"י שתטעה אותו בקדושין ולא הי' בלבה להתקדש לו ותאמין שדברים שבלב הוה דברים מה שהי' בדעתה שנא להתקדש לו ועוד דלמא יש ספק אצלה אם הקדושין הי' כדי שווי' אשר הבטיח לה או שמא זרק אותם והי' ספק קרוב לה ספק קרוב לו או יען שהי' שם גם איזה קרוב או שמא הי' בלבה שהוא עשיר או שהוא כהן או האמינה שהוא בחור ונודע שהוא אלמן וכדומה דמקילה בלבה מחמת ספק או מחמת מחשבת דעתה אשר מקיל אדם מכח ספק (עיין ר"י שלא ימצא אשתו ספק נדה) ובכל זאת אם תצרך להכחיש העד אשר מעיד שהי' קידושין והיא מכחישו שלא הי' קידושין תפרוש ולא תשבע לשקר ותהי' נצלת משני איסורין עיין בתוס' בב"מ בשם ר"י חסיד יעו"ש וא"כ קשה למה לא יהי' ע"א מחייב שבועה שתשבע להכחישו ומה התם דהוא לוה בבירור ותלינן שרוצה לעכב משום מלוה ישנה שיש עליו מכ"ש כאן דיש לחוש שמכחשת שסברה שלא התחילו הקדושין ונשארת בחזקת פנוי' וצע"ג.
<b>ועלה</b> בדעתו לתרץ בעזה"י בסברה דע"א מחייב שבועה אם לא צריך עדותו להויית עיקר הדבר כגון בממון שאומר שהפקיד אצלו או שהלוה לו וכדומה דאם הנתבע מודה לא צריך להעד כלל דכיון דהלוה לו או שהפקיד אצלו וכדומה חייב הנתבע א"כ אין ראית העד פעל על החיוב דאמיתות הדבר עצמו הוא מחייבו רק יען שכפר בא העד לאמת אמיתות הדבר א"כ העד אינו קם רק לשבועה ואמרה התורה שע"א קם לשבועה אם הקמתו הוא לשבועה אבל בע"א על קידושין דאם נעשה קידושין בלא עד לא מהני הקדושין כלל אפי' אם אמת המעשה דהא חייב לאחרינא ועיין רמב"ם ה' קדושין א"כ אם הדין דמהני קדושין בע"א היינו ראית מעשה הקדושין פעל להיות קדושין וקם העד להעיד עדות כמו אם שנים עדים יעידו עדות א"כ מאין יבוא חיוב שבועה על פיו כשם שאין בעדות שני עדים חיוב לשבועה כן אם ע"א בא בכח עדות שפועל על הויות הדבר הוא בא להעיד ולא לחייב שבועה והא דע"א קם לשבועה הוא אם לא יבוא גם להיות עד על הוית הדבר רק בא לאמיתיות הדבר ודוק בעזה"י.
<b>ונראה</b> להבין בזה מה דאמרי' בשבועות דף מ' בטענו מלוה והודאת ע"א אפי' בפרוטה חייב מ"ט דכתיב לא יקום ע"א באיש לכל עון ולכל חטאת לכל עון ולכל חטאת אינו קם אבל קם הוא לשבועה ותני' כל מקום ששנים מחייבים אותו ממון ע"א מחייב שבועה ולכאורה כיון דילפי' ליה מקרא למה הוסיף עוד דתני' הכי אין די בלימוד הקרא וצע"ג.
<b>ולפמ"ש</b> דמקרא הו"א דע"א לא יקום לכל עון ולכל חטאת היינו עונשין אבל קם עכ"פ לשבועה שמחייב שבועה עכ"פ אפי' באיסור עון וחטאת רק מברייתא ילפי' אם שנים מחייבים ממון ע"א מחויב שבועה כשם ששנים קמים לחיוב ממון קם ע"א לחיוב שבועה עיין שם רש"י שפירש שנים הי' מחייבים אותו לפרוע דעל הויות החיוב לא צריכים העדים כך ע"א מחייבו שבועה היינו שאין עדותו על הויות הדבר רק קם לחיובו שבועה אבל אם השנים באים להויות הדבר אין ע"א הבא להויות הדבר מחייב שבועה ולא נעלם ממני דמרומז כאן הדין הנזכר בש"ך ח"מ סי' ע"ה ס"ק מ"ז דאם ע"י שנים הי' נצרוך עוד שבועה מהתובע אין ע"א מחייבו שבועה ועיין בסי' פ"ז ס"ק נ' ועיין בטור שם ובש"ע סי' צ"ג יעו"ש בכל זאת נ"ל מדהביא הברייתא על הקרא משמע שצריך הע"א לבוא רק על השבועה ודוק.
<b>הן</b> אמת דהערותי במקו"א דדווקא אם העד בא על עיקר תביעת ממון בלי שנסתעף הממון מאיסור כגון בזונה שתבעה אתננה או באחד שתובע ריבית ועיין ברמ"א ח"מ סי' פ"ז סעיף כ"ה ועיין ברמ"א א"ע סי' קע"ז ובב"מ שם וזה שדייקו אם שנים מחייבין ממון אז ע"א מחייבו שבועה אבל מקרא הי' ס"ד אפי' אם שנים מחייבין אותו ממונו מתוך איסור אחד מחייב שבועה אבל העיקר כמ"ש בתומים דהבדל זה הוא על שבועת היסת אבל שבועת התורה ושבועת המשנה גם בכה"ג ע"א מחייב יעו"ש דבריו מתוקים ועיין בש"ך יו"ד סי' קס"ט ועיין בש"ך ח"מ סי' פי"ז שהקשה מסוטה דמשביעין אותה והתומים תירץ דשאני התם אע"ג דיצרה תקפה בתאות זנות בכל זאת לא תשבע לשקר יעו"ש ואני אמרתי דשאני סוטה דאפשר שהסתירה שלא לזנות ונאנסה מבועל דנחשבת לזונה דתחילתה בפשיעה עיין במרדכי הובא בא"ע בהל' סוטה או דלא ידעה שהעראה ג"כ נחשב לזנות וכדומה על כן משביעין אותה אבל אם היא מזיד על עבירה מהכ"ת שנחייבו שבועה הלא מושבע ועומד הוא ועיין בט"ז הל' שחיטה אפי' נשבע ששחט יפה לא מהני ואין כאן מקומו להאריך הגם שמצינו שהשביעו לכה"ג שלא ישנה העבודה ודוק ובזה הי' כאן לחקור דלכן לא צריכה לישבע להכחיש העד שאומר שנתקדשה דהעיקר הוא איסור אם היא נאסרת על כל עולם כהקדש עיין ר"ן נדרים דף ל' רק מסתעף אם היא קנינו שיוכל לבעול אותה בלי תשלומין וכיון שהשורש הוא איסור אין ע"א מחייב שבועה ודוק.
<b>אך</b> נחקור אם הע"א אומר בפני ובפני עוד ע"א נתקדשת לו רק העד השני אין כאן אם כן קשה מהכ"ת דלא תשבע להכחיש העד המעיד שנתן לה הטבעת לקדושין והיא מכחשת הקידושין א"כ יש עד שיש לו לתבוע ממונו ממנה ומהכ"ת שלא תצרך לישבע כנגד העד על האיסור שבה להכחיש האישות בשלמא אם העד מודה דהוא בלבד הי' אצל הקידושין אז אמרי' דגמר ונתן לשם מתנה עיין נב"י מהד"ת סי' ע"ג שהסביר דברי תוס' קידושין דף ס"ו בד"ה אמר אביי יען דקידש אותה בפני ע"א ולא לקח שני עדים הוא האות שגמר ונתן לשם מתנה דאלו הי' חפץ באמת לשם קדושין הי' מקדש אותה בפני שני עדים יעו"ש אבל אם האיש טוען שהי' מקדש לפני שני עדים ועשה את שלו רק אירע מקרה לא טהור שהלך ע"א בעולם ומביא ע"א א"כ מהכ"ת שייך שנתן לשם מתנה ובא העד להעיד על ממון ותצרך לישבע שלא קבלה הטבעת הקדושין וצע"ג.
<b>ונלע"ד</b> דלק"מ דא"כ העד בעצמו אומר שנתקדשה בפני שני עדים לפניו ולפני פלוני אלמוני א"כ נעשתה האשה קנינו וכסף קידושין שלה א"כ אין כאן שבועה מכח הממון דהא בעצמו מעיד שהכסף הוא שלה ולא נשאר רק שהעד אומר שהיא נעשית קנינו וגם נעשית חתיכה דאיסורא ותצרך לישבע כנגד העד שלא נעשית קנינו ולא נעשית חתיכה דאיסורא על כל העולם והוה כעד אומר שנתקדשה לפניו ולפני עוד ע"א כאלו ע"א מעיד שהוא לבד הי' אצל הקדושין דאינו יכול להשביע מכל הטעמים שהערותי למעלה דאינו קם על השבועה אלא קם על הויות הדבר וגם הוה שורש התביעה איסור רק מסתעף ממנו ממון דאין כאן שבועה ודוק.
<b>ואוסיף</b> נופך כיון דפסקינן המקדש בע"א אין חוששין לקדושין והוה המעות מתנה רק עד זה אומר שהי' עוד עד עמו ומי יעיד זה אותו העד מעיד כן וכיון שהיא מכחשת עד הב' א"כ ממילא הכסף קידושין שלה הכי יהי' העד הזה מעיד שני פעמים מתחילה עד לעצמו ואח"כ עד שהי' עוד עד בכאן דוגמא בגמ' פ"ב דכתובות א"כ יצא כל הממון נכי רבע מפומא דחד סהדא ודוק כי קצרתי.
<b>אמנם</b> ד' האיר עיני במילתא חדתא בעזה"י ליתן טעם בדבר למה בקדושי ע"א הן שאומר שהוא לבד ראה הקדושין או שאומר שהי' עוד עד שני אין מחייב שבועה להכחיש את העד כאשר אבאר בעזה"י.
<b>הנה</b> כבר הערותי דהוא פלא בגמ' שבועות דף מ' דאמרו דילפי' מקרא דע"א לא יקום לעון וחטאת אבל לשבועה קם והביאו עוד דתני' כל מקום ששנים מחייבים אותו ממון ע"א מחייבו שבועה דקשה למה לי הך דתני' וצע"ג.
<b>ונראה</b> לתרץ בעזה"י והוא דכלל גדול דממונו של אדם הוא נחשב כאלו האדם הוא קרוב לו יען דהוא שולט על כספו וזהבו וכל הנאה מהם שלו א"כ הוה האדם כקרוב רק לענין פלגי' דבורו נסתפק רבא אי אמרי' אדם קרוב אצל ממונו והדר פשטיה דלא הוה קרוב אצל ממונו עיין סנהדרין דף י' ע"א ופי' רש"י יען שמעידים שנים הוא בעצמו הבעל השור ועוד עד שני תו לא אמרי' פלגי' דבורו אבל אם אין עד שני או שלא יעידו מי הרובע אין הבעלים נאמנים ולכן אמרי' בתמורה דף כ"ח רובע ונרבע עפ"י בעלים מותר להדיוט יעו"ש ברש"י היטב אבל אשתו של אדם הוה כגופו לכן כשם שאמרי' פלגי' דבורו אם אמר פלוני רבעני לרצוני דמצרפין להרוג את הרובע ולא לו כך אם אומר פלוני בא על אשתי מצרפין אותו להורגו ולא להרגה דכשם שאדם קרוב אצל עצמו כך אדם קרוב אצל אשתו ועיין בש"מ בסוגי' דאנוסים היינו שביאר שאדם קרוב מאוד אצל עצמו יעו"ש וה"ה אשתו כגופיה קרוב מאוד אצל אשתו דאשתו פלג גופו של אדם הוא ושניהם יחד גוף שלם.
<b>ולפ"ז</b> נראה פשוט מי שאומר שהאשה נתקדשה לפלוני הוא מעיד שגופה נמכרת לפלוני האיש שנפסק ממנה רשותה להיות לעצמה אלא נשתנית ונעשית גופה קנין פלוני כאלו מעיד שאיש המכר עצמו להיות עבד עברי לפלוני שנפסק ממנו רשות וקנין עצמו אלא נעשה רשות וקנין לפלוני וא"כ אפוא אטו העד אחד הבא להעיד שפלוני נמכר לעבד לראובן יהי' פלוני מחויב שבועה כנגד העד הא התורה אמרה לא יקום עד אחד באיש לכל עון ולכל חטאת והא עד זה בא להעיד על האיש גופו שנפסק ממנו אדנותו להיות אדון לעצמו וברשותו שיוכל להרויח לעצמו ועכשיו הוא עבד ואין לו הרוחה בפועל ידיו הכי יש פשטות הקרא יותר מזה לא יקום ע"א באיש לכל עון עונש ולכל חטאות ממון שעד מעיד על השתנות שמו ורשותו ובודאי אין ע"א נאמן וה"ה אם מעיר ע"א שנפסק ממנה אדנותה ורשותה ונעשית גוף אחר פלג גוף של האיש פלוני הכי יש לא יקום ע"א באיש גדול מזה להוציא אותה מחזקת רשות עצמה ונשתנית גופה ולא יקום ע"א באיש וה"ה לא יקום ע"א באשה והבן זה.
<b>ועתה</b> יובן למה הביאו הברייתא ותני' כל מקום ששנים מחייבין אותו ממון ע"א מחייב שבועה דהא בודאי שנים דקמים לעון על מיתה או מלקות דעל גופה הם מעידים ה"ה דנאמנים דפלוני המוכר עצמו לעבד והאשה המוכרת עצמה לבעל להיות גופו של אותו איש והי' ס"ד דע"א קם לשבועה אם אומר אתה מכרת עצמך לעבד או את נתקדשת להיות פלג גופו של האיש לכן בא הברייתא ללמדנו דדווקא שם ששנים מחייבים אותו ממון הגם שממונו של אדם הוא קרוב לו אבל לא הוי כגופו ממש דהא אמרי' בו פלגינן דיבורו הוא ואחד מצטרפין להרגו רק היכא דשנים מחייבין אותו ממון שם ע"א מחייבו שבועה אם אומר עדות על ממונו אבל אם מעיד על גופו אין ע"א מחייב שבועה דאם מעיד על גופו של האיש או על גופה של אשה שם אין עד מחייב שבועה רק כל מקום ששנים מחייבין ממון שם ע"א מחייב שבועה א"כ נשמע מפי התנא פי' הקרא דע"א קם לשבועה ואקוה שמקום הניחו לי מן השמים בזה בעזה"י (ועיין סנהדרין דף ט"ז דמיתת כה"ג ושורו שווין דכתיב גם בעליו יומת מיתות שורו כגופו בע"א אבל ממונו של כה"ג בשלשה ועיין רמב"ם פ"ה סנהדרין ועיין בלח"מ ופלא שלא נזכר אשתו דכגופו דמי' דאשה פלג גופיה ואין כאן מקומו להאריך).
<b>סוף</b> דבר הכל נשמע דאין ע"א יוכל לחייב לנערה הזאת שבועה דאין עדותו על ממונה אלא עדות על גופה ואין ע"א קם על איש וה"ה על אשה ולא צריכה לשבועה שלא נתקדשה וממילא אין צריכה לישבע שלא קבלה טבעת עם אבנים יקרות דלו יהי' שקידש אותה בפני ע"א הכסף קידושין שלה והעד אינו נאמן שהי' עוד עד שם כנלענ"ד נכון בעזה"י.
<b>אחרי</b> שחדשתי זאת האיר ד' עיני לעיין בפנ"י ומצאתי און לי בקדושין ס"ה כתב הפנ"י בד"ה ולכאורה וז"ל ואע"ג דבהך ברייתא דספרי קתני סיפא לא יקום ע"א באיש אבל קם הוא בעדות אשה להשיאה והיה נ"ל לכאורה דהיינו כמ"ד המקדש בע"א חוששין לקדושין ומ"ד אין חוששין ס"ל כר"י דמשמע התם דפליג מ"מ כיון דמסוגיא דשמעתין משמע דליכא פלוגתא דתנאי בהכי מדמקשה ר' אחדבוי מברייתא וע"כ דהאי אבל קם בעדות אשה להשיאה היינו מעדות שמת בעלה או לדרשא גמורה או לאסמכתא בעלמא כדפרישית בכמה דוכתי עכ"ל דבר גדול גילה הפנ"י דמאן דסובר המקדש בע"א חוששין הוא סובר דהך לא יקום ע"א באיש מדייק באיש אבל באשה נאמן להשיאה שנתקדשה אבל גמ' דידן סובר דלכך כתוב באיש ולא באשה דנאמן להתיר באשה אם העד אומר שמת בעלה אבל לא להיות נאמן שאשה נתקדשה דשם אמרי' ה"ה באשה לא יקום ע"א ובמקו"א הערותי דכן מסתבר דשם בעגונה יש חזקה דהעד לא יעבור על לפני עור להרבות ממזרים בישראל אפילו בעל לא חשוד לקלקל אשתו בגט פסול אבל לאמור שנתקדשה לזה דלמא לצעורי קמתכוין או עושה בעבור תשלומין וכדומה ואכ"מ להאריך עכ"פ יש במשמע דע"א נאמן על אשה שתשבע על כן אמרו בשבועות דף מ' ותני' כל מקום ששנים מחייבים ממון ע"א מחייב שבועה אבל לא יוכל להשביעה אם יאמר שנתקדשה ודוק היטב.
<b>שוב</b> מצאתי בנב"י מהד"ת א"ע סי' ע"ו בד"ה אבל שהעיר על הגמרא שבועות למה הביאו הך ברייתא דתניא וכן הרמב"ם דכתב בפ"ה מהל' טוען מפי השמועה למדו כל מקום ששנים מחייבים אותו ממון אחד מחייב שבועה וחידש דבר נחמד דמכח הברייתא מוכח שאפילו בפרוטה א' מחייב ע"א שבועה דלא נאמר שדווקא אם טוענו שתי כסף ודוקא עד שהי' יכול להיות מן שנים שמחייבים ממון אבל בנמצא אחד קרוב או פסול אין שוב עד הנשאר מחייב שבועה דהא בנמצא בהם אחד קרוב או פסול אין יכולים השנים לחייבו ממון ה"ה בשנים ואחד קרוב או פסול אין האחד מחייב שבועה והעיר גם בחקירה למה אם ע"א אומר שנתקדשה לפניו ולפני עוד עד שני היא נאמנת להכחיש תצרך שבועה ותי' דשנים אין מחייבים ממון דמה שעושים אותה אשת איש הוה איסור ולא ממון יעו"ש שמחתי כעל כל הון אבל לדעתי דקנין אשה הוה ממון דקנין כספו הוא ונהפוך הוא דע"א מחייב שבועה על ממון אשר יש לאדם אבל לא אם מעיד שגופו של האיש או אשה נעשה קנין של אחר דהוה בכלל לא יקום ע"א באיש דעל גופו מעיד ופי' הגמרא בשבועות שהביא דתני' בא לרמז על זה דדווקא אם שנים מחייבים אותו ממון אבל גופו ורשותו נשאר לי' אז ע"א מחייב שבועה וזה מרומז גם בהבנת הרמב"ם שאמר מפי השמועה למדו כ"מ ששנים מחייבים אותו ממון היינו שהוא אדון ובעל הממון רק מחייבים אותו ליתן ממון אז ע"א מחייב שבועה אבל לא אם מעידים עליו שהוא גופו נעשה ממון של איש אחר ואין ראיה לדין שחידש בצד הבונה וצד הסותר להיות גזה"כ יען ששנים לא היו מחייבים ממון מצד שנמצא אחד קרוב או פסול ה"ה לא יהי' אחד מחייב שבועה ודוק.
<b>וגם</b> ראיתי שם שבנו הגאון מהר"ש ז"ל על החקירת אביו שתצרך היא לישבע להכחיש את העד השיג הוא דאיך אפשר להשביע אותה הא מגו דחשודה על איסור אשת איש ה"ה דחשודה על השבועה יעו"ש כבר הערותי דיש כאן כמה טעמים אשר על ידם משכחת דהיא תטעה בלבה שאינה מקודשת ואם נימא שצריכה לשבועה לא תשבע לשקר לאמור לא קבלתי קידושין כלל וכדומה והא עדיין לא נשאת לאיש ונשאר סברת ר"י החסיד שהובא בתוס' דמכח השבועה תפרוש משני איסורין ודוק.
<b>וראה</b> שהביא שם דתרה"ד מביא ראיה שלא צריך לישבע על האתנן יען שעיקר התביעה על איסור וראיה שלו דאין אשה צריכה לישבע אם אמר נתקדשה ולפמ"ש יש להשיב בקדושין הוא מעיד על גופה שנעשית ממון איש לכן ליכא שבועה אבל באתנן היא תבעה רק ממון ממנו והנכון כמ"ש התומים דתרה"ד קאי רק על שבועת היסת אבל שאר שבועות הווין אפי' אם העיקר על איסור ולדעתי במקום שצריך הגדת ע"א לתכלית הווית הדבר שם אינו מחייב שבועה או יען שעל גופה הוא מעיד כמש"ל בעזה"י ודוק.
<b>ואגב</b> אעתיק מ"ש בגליון משניות שלי מסכת סוטה פ"ו משנה ג' בתוי"ט בד"ה תלמוד לומר מביא קו' תוס' דף ג' שהק' למה לי גז"ש אפילו בלא גז"ש מהכ"ת דליתהימן בה ע"א מעדות אחרינא ליכא למילף דאיכא פרכי' עכ"ל וכתבתי וז"ל נ"ל כיון דע"א מחייב שבועה דקם הוא לשבועה א"כ הו"א אם ע"א אומר שנטמאה תצרך לשתות מים מאררים כדי שישביע הכהן אותה באלות ותאמר אמן קמ"ל קרא דעל איסור אין ע"א מחייב שבועה ועיין רמ"א ח"מ סי' פ"ו עכ"ל דשאני אחר קינוי וסתירה הוא שמשביע אותה הכהן אח"כ ועיין בש"ך סי' הנ"ל ובתומים שם ובמ"ש יש להעיר וק"ל.
<b>אך</b> בנידון שאלתינו יש לעיין עוד בדברי ב"ש סימן מ"ב וסי' מ"ז דמשמע בע"א שאומר שהי' קידושין בפני שנים לכתחילה לא תנשא יעו"ש ומדבר זה לא העיר הנב"י בסי' ע"ו הנ"ל ואין כעת לחקור בו ודוק.
<b>ובחסדי</b> ד' טרם הדפסה מצאתי בשאילתות דר"א פ' וישב סימן כ"ז בד"ה ברם שחקר אם מותר להאמין לע"א שראה בחבירו שעשה עבירה וכתב וז"ל כי קמבעי לן ע"א דלא קים לן ביה כי אצרך רחמנא שני עדים לחיובי ממון אבל לחיובי שבועה אפילו בע"א דתני' לא יקום ע"א באיש לכל עון ולכל חטאת לכל עון ולכל חטאת הוא דאינו קם אבל קם הוא לשבועה ושנאה לשבועה מדמינן ליה וסגיא בע"א או דלמא שנאה נמי כעון וכחטאת דמי' ובעינן שני עדים ת"ש וכו' וסיים וז"ל ש"מ דעל ע"א לא סמכי' למימרא דשנאה נמי כעון וכחטאת דמי מדאמר רחמנא לא יקום ע"א באיש לכל עון ולכל חטאת וכן הלכתא ע"כ.
<b>הרי</b> שפסק הגאון דע"א אינו נאמן בעדותו לגרום לאיש שנאה יען כי הוא דבר הנוגע על גופו שיהי' מותר וגם מצוה לשנוא אותו והוה בכלל לא יקום ע"א באיש לכל עון ולכל חטאת אודה ד' בכל לבבי שזכיתי לכווין חקירה הזאת שאינו נאמן ע"א לאמור האשה נתקדשית לאיש שעל גופה הוא מעיד כמו שבארתי למעלה הנני נותן הודאה לד' על העבר ומתפלל על העתיד שד' יגל עיני בתורת אמת בעזה"י.
<b>סימן</b> <b>ט</b> העושה שלום במרומיו הוא יעשה שלום וישלח שפע ברכה והצלחה לראש המאור בתורה החו"ב כבוד הרב ר' חיים הנתקבל לק"ק יאבלאנאב ב"י.
<b>אחד"ש</b> אודיעהו כי נתעכב מכתבו עב"ד כמה ימים ואחר שבועות העבר קבלתי מכתבו ואני טרוד ליסע למרחץ לבקש רפואה מעם ד' ולא הי' בדעתי להשיב כלל רק נתעכב הדבר וראיתי ביום א' שאלתו עם פלפול הנעים ואשיב רק על פרט אחד מתורתו והשאר יהי' מונח עד שיודיע לי פרטי הדברים איך הלך הרב הראשון מקהלתו אם הוא לבדו או עם אשתו ובניו אם דרש תודה בשבת לפני נסיעתו ואם לא כתב לקהל ק"ק יאבלאנאב מיד שנעשה שערוריה בק"ק סקאליע או אם לא עשה מחאה או הודעה שישוב למקומו כל אלה המה דחוקים לדינא.
<b>שאלה</b> אשר שלח וז"ל הנה זקני הוא אבי אם אבי הרב המאה"ג מהו' אברהם יוסף ז"ל הי' אב"ד דק"ק יאבלינאב הוא סטאפשעט במחוז קאלאמעא ואחרי שקיעות שמשו מילא מקומו דודי הרב הגאון הצדיק מוה' ישראל דוב זללה"ה בעה"מ ספר רביד הזהב על התורה ובחיים חיותו מילא מקומו חותני ה"ה הגאון אב"ד דק"ק קיטוב הוא חתן דודי הרב המפורסם מוה' רי"מ ז"ל שעקר דירתו לק"ק יאצניצא בקרייז סאניק וזה כ"ד שנה אשר עקר דירתו לק"ק קיטב ונתקבל שמה הרב מוה' אהרן מילדי ק"ק סקאליע להיות לרב ומורה להם והנה בחורף זה אחר פטירת הגאון המנוח אבד"ק סקאליע עזב הוא את עיר יאבלינאב ונסע לסקאליע במחלוקות כי הגאון אב"ד שם הניח בן למלאות מקומו כאשר בלי אפונה יודע הד"ג נ"י או שמע והנה גאוני מדינת גאליציא כתבו שהדין עם בן הגאון ז"ל והוא לא אבה לשמוע להם והלך בנזיפה משם בירח העבר והנה קודם ימי פסח העבר מדי עברי בעיר יאבלינאב תפסו בי אנשים קראו באזני לאמור שמלה לך קצין תהי' לנו וגם יש לך חזקת אבותיך קום תסע להגאון אב"ד דק"ק לבוב לעמוד לפניו על המיבחן ואנחנו נקבלך לרב ומורה לנו והנה נסעתי ללבוב להגאון נ"י ועמדתי לפניו על המיבחן ונתן מהודו עלי הרמנא ורשותא להורות כדת של תורה ונסעתי עם חותני הרב נ"י לק"ק יאבלינאב ונתקבלתי שמה לרב ומורה ורובם ככולם נתנו ח"י על הקאנסעס ויהי' כי ארכו הימים עד ירח העבר והנה הרב ר' אהרן הנ"ל שב למקומו ורוצה לדחות אותי והנה כבר קיבל שמה בסקאליע שכר הקצוב מידי שבוע בשבוע כמשפט רב דמתא ואנשי יאבלינאב התיאשו ממנו וגם הוא התיאש מהם כאשר יתנו עדיהן אנשי יאבלינאב אשר דברו עמו בעת היותו בק"ק סקאליע וגם בלא זה בסקאליע נודע ומפורסם לכל כי רצה לעזוב את מקומו עיר יאבלינאב יען כי פרנסתו הוא מועטת וגם איזהו מנכבדי אנשים מאנו אותו מבלי לשמוע לו והמרו את רוחו וגם עדיין אדירים ואצילים הגבירים והפרנסים אומרים שאף אם אעקר דירתו משם גם לי וגם לו לא יהי' ואנכי הוצאתי כל רכושי העולה איזה מאות רו"כ וגם עד כאן למדתי בצירוף תלמידים וקבלתי שכרי ויותר מדי עד החג וכעת כבר חלוף ועבר זמן המוגבל ואין לי לעשות פרנסה במקומי וגם לא בעיר קוטב וגם אני טוען חזקה שיש עמה טענה חזקת אבותי הרבנים הנ"ל הן מצד זקיני הרב הג' ודודי הרב הג' המפורסמים זללה"ה והן מצד חותני הרב הגאון אב"ד דק"ק קיטב נ"י שהי' מלפנים אב"ד דשם בהנ"ל וכמו שהאריך הגאון מהו' שאול אב"ד דק"ק קראקא בתשובת שבסוף שו"ת הרמ"א דפוס אמשטרדם דגם חתנו כבנו לענין זה וכמו שכ' ג"כ הגאון אב"ד דק"ק לבוב בחבורו שואל ומשיב ראיה ברורה מש"ס שבת דף כ"ג דאמרי נפיק מינייהו רב שיזבו ופרש"י דחתנו כבנו והיינו דבי נשא פרש"י לחד לישנא חמיו וא"כ מבואר דאמר דנפיק מינייהו גברא רבה ויצא חתנו ע"כ דחתנו כבנו ואם כי אין אדם רואה חובה לעצמו עכ"ז אמרתי להעיר מה שנראה לי לפע"ד והדר"ג נ"י דון ידין על הדבר והכל אשר יצאו מפיו אעשה בל"נ עכ"ל.
<b>תשובה</b> הדבר קשה כי על שלשה דברים השאלה עומדת על הכבוד הנשיאות שקשה לאדם לירד מגדולתו כחכז"ל שהי' שופך אחריו קומקמים של חמין ועל הפרנסה שקשה לאדם להשיגו שקשה מזונותיו של אדם כקריעת ים סוף ועל תכלית אם עלה להיות לרב ומורה אז כל המזכה את הרבים זכות רבים תלוי בו ולא נקל לאדם למחול אשר לאו בכל יום מתרחש ניסא שיאמר העם שמלה לך קצין תהי' לנו לקיים תחת אבותיך יהי' בניך זה זכות החיים וזכות המתים על כן הקשה לשאול ממני כי לדעתי הוא דיני נפשות הן להדר"כ נ"י והן להרב אשר הי' שם לפניו כחכז"ל הכל מתקנאין חוץ אב בבנו ורבו בתלמידו וגם על זה אמרו חכז"ל ברבה פ' וילך וז"ל "הלך משה אצל יהושע ואמר מה אמר לך הדיבור ואמר לו יהושע כשהי' הדיבור נגלה עליך יודע הייתי מה מדבר עמך אותה שעה צעק משה ואמר מאה מיתות ולא קנאה אחת ושלמה מפרשה כי עזה כמות אהבה קשה כשאול קנאה אהבה שאמר משה ליהושע ומה שקינא משה ביהושע עכ"ל" והגם שיש עמוק עמוק איך שאל משה אם ד' העלים ממנו הדבור ואיך ענה יהושע שגם הוא לא הי' יודע אם ד' דיבר עם רבו ולא השיב שאין רשאי לגלות דברי עתיקים פני משה כפני חמה ופני יהושע כפני לבנה ואיך יהפך כחומר חותם להיות מחמה לבנה ומלבנה חמה בכל זאת גם הפשוט הוא אמת כי קשה כשאול קנאה לפני הרב הזקן ר"ל וגם נוגע בכבוד נשיאתו וגם בפרנסתו וגם בתכלית נשמתו כלל גדול הוא בכלל דיני נפשות ר"ל על כן לא אפסק רק אגלה דעתי שיש לעיין בו וד' יאיר עיני בתורתו לכווין הלכה לאמת לאמיתו בעזה"י.
<b>הנה</b> מעלתו נ"י התחיל לחקור דהרב הזקן איבד זכותו מרבנות מק"ק יאבלינאב וכתב וז"ל ויותר נראה לפע"ד שאף אם נדין אותו אונס וליכא ראיה שהתיאש וליכא עידי חזקה שלא ערער בל"ז אבד חזקתו ואין לדחות אותי דהנה מקור ושורש דין זה נובע מש"ס יומא דף י"ב דגרסינן שם כהן שאירע בו פסול ומינו אחר תחתיו כשיעבור פסולו חוזר לעבודתו ושני כל מצות כהונה גדולה עליו דברי ר"מ רי"א שני אינו ראוי לא לכ"ג ולא לכהן הדיוט כ"ג משום איבה כהן הדיוט לא משום מעלין בקודש ולא מורידין ומסקי' הלכה כר"י ותמהו תוס' שם דהוא הלכתא למשיחא ותירצו דאיכא נ"מ גם בזמן הזה לפרנס הממונה על הצבור ועבר מחמת אונס דכשיעבור האונס חוזר לשררותו יעו"ש א"כ לפי מה דמבואר הטעם משום איבה נראה לפענ"ד דדווקא בהתמנות אצל מצוה וכבוד הוא דאמרי' משום איבה דזה לא יעשה המצוה ויעשה זה את המצוה אבל בנ"ד דאיכא פסידות ממון לא אמרי' משום דאיבה דראשון לפסוד לזה ממון וראיה לפענ"ד מכמה דוכתא בש"ס בב"ב דף קנ"ד גבי מעשה בני ברק דייקינן אא"א לקוחות קמערערי אמאי אשתקו לימרי ליה אנן זוזי קיהיבנא ליה לינוול ולינוול עכ"ל והביא עוד ראיה מכתובות דף פ"א ובב"מ דף קי"ב ומתוס' יבמות דף צ' והאריך מעט סתירה מתוס' בב"ב דף קל"ט עכ"ד בקיצור.
<b>ראה</b> ראיתי שכה"ת נ"י לא דבר בכל דבריו על נכון ואקוה שיודה על האמת כאשר אבאר בעזה"י. הנה בכהן שאירע בו פסול ועבר הפסול חוזר לשררותו והשני הוא לא ככה"ג ולא ככהן הדיוט יש לחקור בטעם על שני אופנים (א) מי נימא כיון שהראשון הופסל מגדולתו ומעבודתו על יוכ"פ אחד ונכנס אחר תחתיו וקבל שם כה"ג א"כ יש לומר כיון שהודחה הראשון הודחה דהא השני זכה בגדולתו מן הדין ונתמנה כה"ג ומהכ"ת ליקח מהשני גדולתו אח"כ ולהחזירו להראשון הגם שהראשון הי' אונס ולא יוכל לעשות עבודתו אז כשאירע בו פסול עכ"פ הודחה ונשאר בדחיתו עד שימות השני וישוב הוא לאיתנו על מקומו הראשון דניהי דאונס רחמנא פטרו אבל עכ"פ אונס רחמנא לא חייבו למי שזכה בו בכהונה גדולה בדין קמ"ל דהראשון חוזר לשררותו יען דמתחלה ידענו דפסולו של הראשון יעבור ויוכל לחזור לשררותו להיות חוזר ונראה לכה"ג ודוק. (ב) אם נחליט דפשיטא דראשון לא אבד גדולתו וכבודו וזכותו ע"י שאירע בו אונס שלא יוכל לעבוד יוכ"פ ההוא בו שאירע בו קרי או טומאה דהא אונס רחמנא פטרי ומהכ"ת יפסיד גדולתו וכבודו וזכותו אבל עכ"פ נימא גם השני יהי' כה"ג דניהו דאונס רחמנא פטרי לזה אבל אונס רחמנא לא חייבי להשני עיין ש"ך ח"מ סי' כ"א שהביא דברי ירושלמי ור"ן כתובות יעו"ש שהוא מתוק כדבש וא"כ עכ"פ יהי' גם השני כה"ג וישמש ג"כ בשמונה בגדים ויטול חלק בראש וכדומה לכל זכיות כה"ג קמ"ל משום איבה דיהי' צרה לכה"ג הראשון לכן לא ישמש השני כלל בתורת כה"ג ודוק.
<b>אך</b> ברור כשמש בודאי במקום דהצמיח להראשון הפסד ממון או בזיון או הפסד מצוה פשיטא דהשני לא מדחה להראשון דהא הראשון היה זוכה בו קודם בכל זכות כה"ג ואיך יפסיד השני לו רק חקרו חכז"ל במקום דלא יוגרם לכה"ג שום הפסד ממון או בזיון או הפסד מצוה אז יהיה גם להשני זכיה של כה"ג כגון אם יעבוד עבודה אשר לא יעבוד הראשון ויבוא ליד כהן הדיוט יהיה יוכל כה"ג השני לעבוד בתורת כה"ג קמ"ל דלא משום איבה דהראשון יצער עצמו אם רואה עוד אחד מאחיו בגדולתו כה"ג אבל במקום שיגיע היזק להראשון לא צריך להשמיע משום איבה תיפוק ליה איך יקפח השני לזכות הראשון והוא ברור כשמש בעזה"י. ולזה אמר ר"מ הראשון חוזר לעבודתו והשני כל מצות כה"ג עליו היינו שהראשון חוזר לכל הזכויות והשני קונה מעלה שאינו מזיק לראשון ור"י פליג משום איבה אינו זוכה במעלה הגם שאינו מזיק לראשון ודוק.
<b>ולפ"ז</b> ישמע אזני של הדר"כ נ"י מה שחקר משום איבה של זה הרב דהראשון יפסיד מעלתו נ"י דבריו נפלאים שם דנין משום איבה הגם דלא יגיע היזק או בזיון להראשון אבל בנידון דשאלתינו אם נחליט דהרב הראשון הי' אונס ולא התייאש ולא אבד חזקתו א"כ איך חקר מעלתו נ"י משום איבה של הראשון לא יפסיד הוא מאי שאטי' דאיבה לכאן הלא במקום הפסד לראשון לא צריכין לטעמא דאיבה ודוק.
<b>והמעיין</b> בתוס' ביומא בד"ה כה"ג בעינים יראה דחקרו דהאי פי' דאיבה יהיה לאחר מיתת הראשון אפילו לא יהיה כה"ג רק השיבו דמודה ר"י דאח"כ השני נעשה כה"ג א"כ הוה הפי' משום איבה במקום דלא יגרום היזק וזלזול לראשון ה"ה באמת דהוה משום איבה בעודנו חי כה"ג הראשון אבל עכ"פ הפי' משום איבה אם לא מזיק לראשון היינו שגם השני ישמש בח' בגדים ודוק ובזה יובן דברי ירושלמי שהביא בתוס' שהמלך קצף על כה"ג השני ששאל פר ושעיר שמקריבין היום משל מי ואמר לו המלך לא דייך ששמשת שעה אחת לפני מי שאמר והיה עולם וכו' וידוע שהוסע מן הכהונה יעו"ש ולמה הי' חמת המלך גדול כל כך אם מן הדין גם הוא כה"ג לעולם א"כ מה חטא יוסף בן אלם רק הוא הדבר שרצה להיות כה"ג במקום שגורם זלזול לראשון לעבוד ביום כפורים אפילו ולהקרב משלו יעו"ש בפירושים א"כ חטא ושסע אותו מן הכהונה כי יש כח למלך לעשות כן כאשר הביא תוספות ראיה מיבמות דף ס"א שכה"ג מתמנה בפה ומסתלק בפה ודוק.
<b>וממילא</b> יבין כבודו נ"י שכל ראיותיו נתהפכו כנגדו שאפי' אם יחפוץ מעלתו נ"י לזכות במקצת כבוד עכ"פ לא יוכל לזכות בו דמשום איבה דמעלתו נ"י לא יחוש הרב הראשון ומכ"ש במקום פסידתו דמה איכפת לו באיבתו אם יגיע מזה לו שום הפסד או שפלות ואפי' אם לחלוק למעלתו נ"י רק כבוד לקרוא בשם מורה מורנו תלי' בתוס' במג"א ועיין במג"א סוס"י קנ"ג ודוק.
<b>ויען</b> שהמהרש"א ומג"א התפלאו על דברי תוס' יומא דף י"ג דחקר ממה דפסקו כר"י שמעי' נ"מ ממי שנסתלק מפרנס מחמת אונס שחוזר להיות פרנס ונתקשו הנ"ל הא זה שמעי' גם מר"מ דראשון חוזר לעבודתו והוא קו' עצומה.
<b>ואמרתי</b> לתרץ בעזה"י דיש לחקור על שני פנים אם חוזר לשררותו אופן (א) כה"ג שאירע שראה קרי או נטמא דידענו שמשך אונס יהי' על איזה ימים דאחר ימי טהרתו יהי' ראוי לעבודתו והוא נדחה רק לפי שעה דהא בידו לטבול ואם נטמא במת הלא יש אפשר להזות עליו וגם לטבול כל שבידו לאו כמחוסר מעשה דמי ועיין זבחים דף י"ב ודף ל"ג ע"ב) וזה בוודאי חוזר לשררותו כיון שעבר האונס דהשני נכנס תחתיו רק על זמן ידוע וקצוב ובהא ידענו דבוודאי שהראשון ישוב לאחוזתו ושררותו זה כהונתו אופן (ב) כגון אחד הי' פרנס ובא עליו עלילה מן המלך והוצרך לברוח ולא חשב עוד לראות ארץ מולדתו רק נעשה לו אח"כ נס שמתו המלשינים עליו עכ"פ בשעה שנבחר השני הי' צד שהוא יהי' פרנס לעולם (דנקל) [דחשב] הוא דהראשון לא ישוב לעולם או אם אחד הי' לו חזקה במצוה והעני ולא הי' סיפק בידו לשלם בעד המצוה ומי יודע אם לא יהי' נשאר עני לעולם דקרוב שלא ישוב עוד להיות עשיר כל ימי חייו כחכז"ל [גיטין ל'] חברך נתעשר אל תאמין א"כ יהי' נשאר השני בהמצוה לעולם וכדומה כמובן.
<b>והנה</b> כל משכיל יבין דהשכל גוזר באופן שהי' אונס גלוי שנדחה רק על זמן ידוע ובידו לטהר עצמו להיות טהור אז מהכ"ת יאבד שררותו אבל אם בא עליו אונס ממלך או אונס עניות אשר אפשר שלא יוכל לשוב עוד להיות פרנס או קונה מצוה הי' מסתבר שיהי' של השני דהא כאשר אחז בשררותו הי' נראה שישאר בגדולתו או במצותו לעולם דלאו בכל יומא מתרחיש ניסא שימותו המלשינים או שיעשיר שנית כחכז"ל חברך העשיר אל תאמין א"כ הי' בס"ד דאם אירע נס לראשון לא יפסיד השני וק"ל.
<b>אך</b> ר"י דפסק דהשני אינה ראוי להיות כה"ג משום איבה א"כ ע"י ששב הראשון נעשה אונס להשני שלא יוכל לשמש בכהונה גדולה הגם שהוא כה"ג דהא שאם עבד עבודתו כשירה אעפ"כ משום איבה לא יוכל לשמש בכה"ג ולכן אם מת הראשון חוזר הוא לעבודתו ולא חיישי' משום איבה דהוא צרה בחייו של הראשון א"כ בשעת מיתה של כה"ג הראשון נסתלק האונס ושב השני להיות כה"ג הגם שהי' באפשרות שכה"ג הראשון יחי' יותר מהשני א"כ יהי' הנדחה השני כל ימי חייו אעפ"כ אמרי' אם מת הראשון שנסתלק האונס שב השני להיות כה"ג ה"ה אם עבר הפרנס מחמת אונס אשר הי' באפשרות שלא יפטר מן האונס כל ימי חייו אעפ"כ שב לשררותו ומביא המרדכי מרוצח דשב לשררותו הגם דהי' באפשרות שכה"ג יאריך ימיו יותר מהרוצח אעפ"כ שב הרוצח לשררותו ואפי' לר"י דפליג ברוצח דלא שב לשררותו שאני התם דגלי קרא וה"ה בפרנס שעבר מחמת אונס הגם שהי' משכחת שלא ישוב עוד כל ימי חייו ומיושב קו' מהרש"א ומג"א מדר"מ אינו ראי' על פרנס שברח שלא הי' דחוי על כל ימיו דמשכחת שלא יוכל לשוב לעבודתו אבל מדר"י נשמע שהשני חוזר לעבודתו אשר הי' באפשרות שיהי' נדחה לעולם דאם יחי' כה"ג הראשון הוא נדחה לעולם משום איבה והבן.
<b>נחזור</b> לענינינו שרק אם אמת הדבר שהרב אשר הי' שם לפניו עזב את מקומו ק"ק יאבלינאב ולקח אשתו ובניו ונכסיו והלך לסקאליע ודרש בבה"כ דרשת תודה כדרך רב שעוזב קהלתו א"כ עזב מקומו בלי אונס כלל ובפרט אם התייאש בסקאליע לפני עדים מן יאבלינאב וכבודו נתקבל מן אלופי קהל אז בודאי שזכה מעלתו נ"י ברבנות דמאי איכפת ליה באונסו עיין נב"י מהד"ת יו"ד סי' ר"י ונב"י ח"ר יו"ד סי' נ' כלל הדברים (יש לעיין בכתובות דף מ"ז בתוס' ובקדושין דף נ' ובב"ב דף י' בדברים שבלב) לא אכתוב לדין עד אקבל אי"ה פרטי דברים איך הי' המעשה וגם אי לא הי' מחאה בדבר דברי הד"ש הטרוד.
<b>סימן</b> <b>י</b>
<b>שנית</b> <b>להרב</b> <b>הנ"ל</b>
<b>אחד"ש</b> מכתבו קבלתי ערב שבת קודש העבר ואני מוטרד כעת רק פ"מ נ"י הפציר להשיב יען שבני קהלתו חתמו על השאלה על כן מבקשים לשמוע דעתי להלכה על כן מוכרח אני לכתוב בקיצור וכבר חשבתי דרכי פן יש מופת שלח עזב הרב הישן קהלתו שלא לקח אשתו ובניו ולא דרש בבה"כ וגם עשה מחאה שלא יקבלו אקרו"ט רב אחר כי בא יבוא אצלם ועל זה שהודיע מעלתו נ"י שלא לקח אשתו ובניו עמו מטעמים שלא אעתיק וגם הי' בנו חולה ר"ל איזה ירחים וכדומה וגם שאין הדרך בפולין לדרוש בבהכ"נ בשעת נסיעה וגם לא די שלא עשה מחאה נהפוך הוא שהפרנסים כתבו לו שיודיע להם אם בדעתו לשוב ואם לא ישוב יקבלו רב אחר והוא לא השיב להם וגם זאת שלקח בק"ק סקליע שכר הקצוב בשבוע כמשפט רב דמתא כאשר האריך במכתבו על כן באתי לגלות דעתו שהרב הישן אבד רבנות יאבלינאב ואין לו שום תביעה לדחות מעלת כבודו מגדולתו אשר זכה בעזה"י.
<b>הנה</b> הרמ"א ביו"ד סי' רמ"ה סעיף כ"ב כתב וז"ל מי שהוחזק לרב בעיר אפי' החזיק בעצמו באיזה שררה אין להורידו מגדולתו אעפ"י שבא לשם אחר גדול ממנו אפי' בנו ובן בנו לעולם קודמים לאחרים כל זמן שממלאים מקום אבותיהם ביראה והם חכמים קצת ובמקום שיש מנהג לקבל רב על זמן קצוב או שמנהג לבחור במי שירצה הרשות בידם אבל כל שקבלו הקהל עליהם וכ"ש אם עשו ברצון השררה אין לשום גדול בעולם להשתרר עליו ולהורידו עכ"ל ואדמ"ו הגאון חת"ס ז"ל בא"ח סי' ר"ו בד"ה וברמ"א נתקשה בדבריו הא כל רב נתקבל רק לזמן וא"כ כל רב יוכלו הקהל להעבירו וצע"ג ותי' הגם שנכתב זמן בקבלת הרב דהיינו לטובת הרב שיוכל לילך מהם שלא יהי' כעבד עברי אבל בודאי הקהל לא יוכלו לסלק הרב גם אם עבר זמן קבלתו ג' או ה' שנים שהרי אפי' אב"ד שסרח אין מעבירין אותו לכן כתב הרמ"א שאם יש מקומות שנוהגין כן מעולם לשלח הרב אחרי עבור שנות קבלתו יוכלו לעשות כן יעו"ש ועיין בח"מ סי' של"ג בש"ך שם ס"ק י"ד ט"ו ט"ז י"ז היטב שרב או דיין הוא שכיר ופועל של העדה אשר נותנין לו שכרו בעבודתו עבודת הקודש והוה מצד הדין בין העדה ובין הרב יוכלו לחזור בכל יום ויום שפועל יכול לחזור אפי' בחצי יום וכן הבעל הבית יכול לחזור ועיין נתיבות בסי' של"ג ס"ק ו' שהביא הירושלמי דרב סובר כי לי בני ישראל עבדים ישראל אין קונין זה את זה רק ר"י פליג עבד עברי הוא ולר"י הפועל יכול לחזור ולא הבעה"ב והאריך הנתיבות דמגמ' ומכל הפוסקים משמע דהלכה כרב דאין לבעל הבית קנין הגוף בפועל יעו"ש כי מתוק ונכון א"כ אם הרב נתקבל סתם וכתוב בכתב רבנות שכרו על כל שבוע או חודש הי' מצד הדין כשם שהוא יכול לחזור כן העדה יכולה לחזור בכל שבוע או חודש רק לא נהגו כך בכל תפוצות ישראל כמו שכתב אדמ"ו ז"ל בסי' ר"ו יען דרב אסור להשכיר עצמו על רוב שנים מטעם כי לי בני ישראל עבדים א"כ נעשה המנהג שלא נסלק הרב וסמך לזה שאפי' אם סרח אב"ד אין מעבירין אותו אבל הוא יכול לעזוב מקומו למקום אחר בכל עת שירצה כמובן.
<b>אמנם</b> אפי' לר"י דפועל הוה עבד עברי והבעל הבית לא יכול לחזור זה דווקא אם הפועל לא עזב עבודתו ולא הניח מלאכתו אבל אם הלך למקום אחר וקבל שם לשרת ולעבוד לאיש אחר הכי יאמר ר"י שהבעל הבית צריך להמתין על הפועל ימים או עשור או חדשים זה לא עלה על דעת אדם מעולם הלא אנן סהדי דאדעתא דהכי לא שכר הפועל והוה כאלו התנה בפה מלא אם תעזוב אותי יום או יומים לא שכרתיך רק עד היום והזמן ההוא ואין לפועל שום תביעה על הבעה"ב זה אפי' לר"י וכ"ש לרב דמצד הדין יוכל גם הבעה"ב לחזור והוא ברור בעזה"י.
<b>וא"כ</b> נחזי אנן הגם שסתם מקהלות ישראל דעתם בקבלת רב או דיין שלא לסלקו היינו אפי' יסרח בעבודה אבל עכ"פ לא עזב עבודתו ומשמרתו להיות עבד נאמן בקהלתו אבל אם ילך ויעזוב עבודתו ומשמרתו ויבקש לו עדה אחרת ויעבוד לפניה בוודאי מיום שהלך מקהלתו השניה שלא עבד עבודתו והשכיר עצמו לקהלה אחרת וקבל מהם פרס ועבד שם עבודת קהלתם אין לו על קהלתו הראשונה כלום (עיין בעקידה על מאמר חכז"ל שאול באחת ולא עלתה לו דוד בשתים ועלתה לו שהעלה דבר פלא והבן) דאדעתא דהכא לא וויתרו בקבלתו שימתינו עליו לבחון אם קהלה השנית נוח לו והראשונה קשה ממנה כי הוא בזיון לאנשי הקהלה ראשונה שאנן סהדי ששום מקהלות ישראל אין דעתם נוחה בכך והוה כאלו התנו בשעת קבלה שמשעה שימעל מעל בשררתו ובעבודתו נפסק קבלתו שעד אותו זמן קבלו ולא יותר ואפי' ר"י מודה ומכ"ש דאנן פסקי' כרב כנלע"ד לאמת ברור בעזה"י.
<b>ונוסף</b> עוד שכתבו לו הפרנסים והוא לא שם ללב להשיב להם א"כ גם בזה מעל בעבדותו כי חיוב ראשי העדה להסתכל שלא יהי' עדת ד' כצאן אשר אין להם רועה ושאלו את פיו להודיע להם אם יבוא בחזרה על משמרתו ואם לא יודיע להם ויבקשו להם רועה נאמן כלבבם והוא השליך דבריהם מאחריו גם הוא אות שהתייאש מהם ולא פנה עליהם ובודאי אדעתא דהכא לא קבלו אותו להיות לרב כח להתל בעדה קדושה כאשר יהתל איש בשפל אנשים ומנהג בכל מקהלות הוא שהרב ומנהיג יהי' בתוך עדתו ולא שידור בקהלה אחרת וישרת אותם ויקבל פרס מהם ויהי' עוד רב בקהלתו ישנה ודוק.
<b>וגם</b> כיון שקיבל פרס מקהלתו חדשה בודאי הי' בדעתו להיות רב שם תמיד דאל"כ דדעתו הי' להיות בקהלתו הישנה א"כ איך לקח פרס הרב הלא אדעתא למשקל וליזול לא היה נותנים לו וא"כ אפי' אומר בפה מלא שהיה דעתו לחזור אינו נאמן לעשות עצמו רשע ח"ו שבזה יש גזל רבים דעדה השנית האמינו שהוא רב שלהם וע"כ דמתחילה התיאש מקהלתו הישנה ואחר כך כאשר ראה שגדולי ישראל פסקו שהבן של הרב ז"ל דשם קודם ממנו רוצה לחזור לקהלתו מחמת אונסו ועיין במג"א סי' ק"ח ואונס רחמנא לא חייב לקהלתו הישנה ולמעלתו נ"י ודוק.
<b>שוב</b> מצאתי לאדמ"ו חת"ס ז"ל בח"מ סי' קע"ב בד"ה ואין שום ספק אצלי מ"ש בהגהות מרדכי הנ"ל ומייתא ליה הש"ך להיות בקבע עמו ולסמוך על שולחנו לא אתיא למיעטו חכם העיר שאין סמוך על שולחנם דמה בכך הרי כל הקהלה משותפים שכרו להם פועל ונתנו לו בית אחד מבתיהם ונתנו לו דמי מזונותיו כאומר לעבדיו צאו אכלו ושתו וכדומה אין הרב רשאי לצאת לדור חוץ להשותפות בעיר אחרת היש לך סמוך על שלחנו גדול מזה עכ"ל, שמביא ראיה מעבדי שלמה המלך ע"ה הרי שפתיו ברור שהרב הוא פועל של הקהלה ואין רשאי לצאת לדור חוץ להשותפות ואם כן הרב הזה שהלך לדור חוץ להשותפות חזר מלהיות פועל של קהלתו הישנה ונתבטל ונפסק מלהיות עוד פועל שלהם כנלע"ד שהוא אמת כמו שבארתי בעזה"י.
<b>ועתה</b> אני מצרף עצמי עם גדולי פולין העומדים לימין מעלתו נ"י (הגם שלא ידעתי טעמם) שהרבנות של ק"ק יאבלינאב מן השמים זכתה לו למעלתו נ"י, ואין רשות להרב הישן לנהוג בו ברבנות ומן השמים ירחמו עליו על הרב הישן וירום ד' קרנו בכבוד בהיתר ולא באיסור הנה כי כן יברך גבר ירא ד' דברי הטרוד הכותב לכבוד האמת.
<b>סימן</b> <b>יא</b> רב שלומים ורב ברכות ורב טוב למכירי ויודעי הרהמ"ג המופלג בתורה ויראה כבוד הרב ר' עקיבא פישער נ"י אב"ד דק"ק טעהט יע"א ד' יהיה בעזרו.
<b>אחד"ש</b> אודיע כי מכתבו ושאלתו הגיעני בשבוע שעבר והייתי מוטל על ערש דוי ר"ל ובשבוע זו לקחתי לי לעיין בו ובפלפולו ואשר גמרתי בלבי להשיבו אודיע לו וכטוב בעינו אלקים ואדם יעשה.
<b>שאלה</b> בגליל רעבוי היה להם בימים קדמונים שני חבורות קדושות בגליל ההוא וכאשר ראו בני הגליל כי קשה עול הסבל כי אז היו צריכים לשלם שכירות ומס משני אחוזת בית הקברות ושאר צרכים עלה במחשבה לפני כל הגליל שטוב מזה שיתאחדו השני חברות קדושות ויהיה לחברא אחת אבל לא יוכלו להשוות עצמם ובחרו השני החברות ג' אנשים חשובים ונתנו בידם כח הרשאה כו"ח וקבלו הצדדים שילכו לדין לפני מר"ן החת"ס ובית דינו כאשר ישב על כסא רבנות בק"ק מט"ד והוא התפשר אותם והיו הב' חברות לחבר אחת וכל הפסק ב"ד וכל התקנות נכתב בפנקס הישן בכתב יד עצמו של מר"ן ז"ל ובתקנה יו"ד כתב וז"ל אחרי התאחדות שני הח"ק והיו לאחדים ראינו אנחנו בד"צ ח"מ כי למיחש מבעי שמא היום ולמחר ולאחר זמן עוד יפרצו פרץ אנשים אחרים ויתחברו לעשות עוד חברא אחרת ולהפסיד לח"ק הלז ע"כ עלינו להטיל גודא רבה וחרם על כל מי הן מבני הח"ק או מהחוצים אשר יתחברו לעשות ח"ק דגמ"ח זולת הנ"ל אותו מאן דהוא יוחרם ברבים וידון כעובר חרם ותשיגהו לטותא דרבנן ולא יתעסקו עמו לכל דבר כלל וכלל והשומע יתברך עכ"ל ובמשך השנים הללו נתהווה בעיר קפ"וו עדה נאותה כי בזמן הקודם היו דרים בעיר הנ"ל רק מתי מעט והיו נספחים לק"ק בעלעד וזה עתה הגם שגדלו והצליחו ונעשה לעדת ישורון ובנו להם בית מקדש מעט אמנם בכל זה בכל השנים שעברו לא פצו פיהם להפרד מהח"ק דבק"ק בעלעד כי היה מורא גדול על ראשם בעבור שיש חרם מגאון ישראל מרן בעל החת"ס זצוק"ל הנכתב בכתב ידו ממש שלא יהיה בית הקברות רק בק"ק בעלעד אך כעת בעוה"ר בשנה העבר אשר שלטה ר"ל החולה קאלרא ר"ל ויצא מנימס וחוק המלכות שלא יותן רשות להוביל בר מינן ממקום למקום וביותר להוליך מקפ"וו לבעלעד שהוא ערך ג' שעות והיה אונסין בדבר לקבור המתים בעירם וקנו מיד אחוזת קרקע לבית קברות ועתה חפצו עדת קפ"וו לפרוד לגמרי מק"ק בעלעד שלא להוליך עוד בר מינן לבעלעד וטענו בטעם הדבר (א) כיון שהותר במקצתו ע"פ אונס החולי הידוע והוצרכו לעבור על פי ציווי המלך ושריו הותר כל החרם הגם שנסתלק החולי תל"י (ב) כי גם עכשיו יש קצת אונס כי חק מדינה שכל מי שרוצה להוביל מת לעיר אחרת צריך רשיון בעהערדע ויש בזה הוצאות ממון ומה יעשה איש עני ואביון שיעלו כעת הוצאות בכפלים להוליך את המת דרך ג' שעות וגם הוצאות וטרחה להשיג רשיון לקחו ב"ד להושיב לראות בדבר להתיר להם החרם הנ"ל והוסיפו אנשי קפ"וו שיחפצו ליתן בכתב כי מי שהיה בתוך החברא קדישא בק"ק בעלעד עד עתה ישארו עוד וישלמו להם כל שנה סך הקצוב וגם יתנו בכתב כל מי מאנשי ק"ק קפ"וו אשר אבותיו נקברו בק"ק בעלעד שכל הוצאות אשר יצרכו הח"ק לעשות מעתה לבדק בית עלמין דשם בגדר וחומה סביב רוצים לשלם כפי ערך המגיע עליהם והב"ד לא חפצו לשמוע בקולם להתיר להם החרם אשר נכתב ונחתם ממר"ן החת"ס ז"ל והסכימו עמו שמעלתו נ"י ישאל מרבנים מפורסמים ובחר גם בי להשיב לו כדת מה לעשות בדבר הזה זה תוכן הדברים אשר לקטתי מאריכות שאלתו וסדרתי הדברים כאשר ראוי' להיות נכתבים בעזה"י.
<b>תשובה</b> הקשה לשאול ממני להתערב בדבר חמור כזה ובכבוד אדמ"ו הגאון חת"ס ז"ל וגם לא ביאר אם הב"ד שלו נבררו גם מאנשי בעלעד וחלילה לי לפגוע בקהלה ישנה ואשר יש להם רב אב"ד ירא שמים ות"ח רק סתמא ח"ו לא התערב מעלתו נ"י אם לא שלחו אחריו בהסכמתם ואם חלילה חטא בזה יהיה כל דברי בטלים בביטול דמעיקרא משמע בחס מלהזכיר.
<b>ראיתי</b> שפתח מעלתו נ"י בכח היתר דנימא כיון שהותר באונס במקצתו הותר כולו עכ"ד ופלא איך יעלה כזאת על לבו דנימא מה שנעשה באונס הוה ליה הותר מקצתו דנימא עי"כ הותר כולו הלא מפורש יוצא מדברי רמ"א סי' רכ"ח סעיף ט"ו וז"ל ואם צריכים לעבור מכח גזירת המלך אין איסור בדבר ומ"מ החרם בתקפו כשיעבור גזירת המלך עכ"ל וק"ו כאן דעברו רק איזה אנשים באונס דלא הותר לכל ודוק.
<b>ועוד</b> זאת בוודאי מעיקרא לא נעשה החרם להביא אונס על אנשים לעבור איסור חרם בעת כזאת אשר יהיה מטעם המלך ושריו לקבור את המתים מיד שם במקום ההוא וע"ז מעולם לא נעשה החרם כלל דהא כתב וז"ל שמא היום ומחר ולאחר זמן עוד יפרצו פרץ איזה אנשים עכ"ל משמע שחשש רק כשם שנעשה שני חברות בלי אונס פן יהיה עוד הפעם שיפרצו אנשים פרץ לעשות במזיד עוד חברא אבל על אונס והכרח לא גזרו כלל כי מה בצע מזה ח"ו להכשיל רבים שיעברו באונס עכ"פ טוב מזה שלא לגזור כלל עיין ש"ך יו"ד סי' פ"ז ס"ק ג' דלא כב"ח ודוק.
<b>וגם</b> זאת יפלא הלא עיקר החרם אשר נעשה מאדמ"ו ז"ל שלא יתחברו אנשים לעשות ח"ק דגמ"ח זה בעיר בעלעד אבל לא גזרו חרם שלא יקברו מתים חוץ מעיר בעלעד נהפוך הוא שהחברא קדישא וגמ"ח יהיה אותה בלבד ואם יצריך לקבור במקום אחר יהיה מותר רק תחת פקודת ראשי החברא בעיר בעלעד וא"כ לא עברו כלל החרם במה שקברו מחמת החולי רע שם במקומם מכח ההכרח לא יגונה אבל לעולם לעשות חברא מחדש שיהיה לעצמם ח"ק דגמ"ח נשאר החרם וגרוע מנדר שלא חל מקצתו שלא הותר כולו עי' שעה"מ הלכות נדרים ודוק.
<b>וממילא</b> נסתר מה שחקר להתיר יען דיש הוצאות גדולות עד שיושג רשיון מן שרי העיר וכדומה כי לדעתי מעולם לא יצא מפי קסת הסופר של אדמ"ו ז"ל שיקברו דוקא בעיר בעלעד אלא היה החרם שלא יהיה שם רק ח"ק דגמ"ח אחת אבל אותה חברא תוכל לעשות שני בתי קברות אבל הכל בחברא אחת שיהיו אגודים וצמודים יחד לעשות אותו גליל להיות אחד ואם כן יוכלו אותו גליל לעשות עוד בית הקברות וכל הכנסות והוצאות יהיה מחברא אחת שיהיה להחברא ההוא גבאים בבעלעד וגם גבאים במקום אחר אשר יבחרו בעתיד אבל עכ"פ ישארו חברא קדישא וגמ"ח אחת.
<b>והיטב</b> אשר דיבר מעלתו נ"י הגם שכעת אין עליהם מס לשלם מבית הקברות אשר הזכיר אדמ"ו ז"ל בטעם הדבר אולי היה לו עוד טעם בדבר אשר לא גילה אדמ"ו ז"ל בכתב וכדעת הרמב"ם בפ"ב מהל' ממרים אף נתבטל הטעם אין ב"ד קטן יכול לבטל דברי הב"ד הגדול מלפניו ואני אוסיף הלא נודע ביהודה ובישראל גדול שמו כי ראתה עיניו כת המחדשים המתפרצים אשר עמדו אז בעולם וראה כי הגליל ההוא נכון למועדי רגל לפרוץ פרץ על כן התחכם לחברם לאחת אל עיר אשר נודע לו כי יראת ה' בקרבה ולא ישנו ח"ו ממנהג אבותיהם בהלוית המת וכדומה ודי ברמיזה.
<b>והיה</b> בדעתי להאריך ולפלפל בדברי מעלתו נ"י שהעיר על דברי רמב"ם וראב"ד אך לא אכחד כי מורא גדולה עלה על ראשי להתיר כי הסתכלתי בדברי אדמ"ו אשר העתיק וז"ל כי למיחש מבעי שמא היום ולמחר ולאחר זמן עוד יפרצו פרץ אנשים אחרים ויתחברו לעשות עוד חברא אחרת להפסיד לחברא קדישא הלז ע"כ עלינו להטיל גודא רבה וחרם על כל מי הן מבני הח"ק או מן החוצים אשר יתחברו לעשות ח"ק דגמ"ח זולת הנ"ל אותו מאן דהוא יוחרם ברבים וידון כעובר חרם ותשגהו לטותא דרבנן ולא יתעסקו עמו לכל דבר כלל וכלל והשומע יתברך עכ"ל ולפום ריהטא הוא משולל הבנה שמתחיל עלינו להטיל גודא רבה וחרם א"כ הוא ובית דינו מטילין גודא וחרם ואח"כ כתב אותו מאן דהוא יוחרם וידון כעובר חרם עכ"ל למה לא כתב אותו מאן דהוא מוחרם ברבים ויהי' נדון כעובר חרם הכי איש כמוהו לא שמר פי קסת הסופר ועיין בחת"ס א"ע ח"ש סי' מ"ט בד"ה ומה שתפשני אשר ביאר לשונו באגרת רשות שדייק לכתוב שני פעמים יותר רק שהיה יכול לקצר ולא חש באגרת רשות אבל בכתיבות תקנה בודאי דייק אדמ"ו ז"ל וכמעט אין השכל יכול להלום והוא פלא.
<b>אמנם</b> לדעתי הדבר מדויק כי הוסיף על לשונו לקח והוא דכלל גדול בתורה אשר ביאר הנב"י מה"ת ביו"ד סי' קמ"ו שפרנסי הדור אשר מטריחים בעד הצבור הם שלוחי הצבור וחל השבועה כאלו נשבעו הקהל בעצמם (השבועה הוא החרם והחרם הוא השבועה ילמדנו בשם ר"ע) וחל אפי' על מי שלא שמע השבועה אבל השבועה לא מהני על הדורות הבאים על כן הוצרכו הנשיאים לחרם שהוא בכח הב"ד ומלך ישראל גוזרים כי זה הוא מדברי קבלה והביא הילמדנו שהחרם הוא גם שבועה יעו"ש.
<b>והנה</b> גליל רעבויא היה להם מריבות ושלחו נבחרים לגאון ישראל הוא אדמ"ו ז"ל שהוא ובית דינו ישפוט שפוט וכל היוצא מפיו יעשו אם כן בדבר זה הוא היה הפרנס ומנהיג לעשות להם סדרים אם כן אם הוא גוזר חרם על הדבר חל החרם עליהם אפילו מן התורה עיין בסוף הסימן שם בד"ה ואשר ודוק אבל להיות חל החרם על דורות הבאים הוא דווקא ב"ד הגדול אשר לו הזרוע עולם כיהושע מלך ישראל או גדול הדור כר"ג מאור הגולה יכול לגזור הן על הצבור או על יחיד אבל בוודאי אפי' גדול שבתורה לא יכול להחרים על דורות הבאים והאיש משה עניו מאוד חלילה לאדמ"ו ז"ל להתגאה ולהשתרר על דורו וגזר הוא ובית דינו עכ"פ שיקבל כל הגליל ההוא שאם יעמוד מאן דהוא ויחפוץ לעשות עוד חברא קדישא גמ"ח שאותו איש יוחרם ברבים בעתיד ולא די שיוחרם אלא שיהיה נידון כעובר חרם שלא יחוסו עליו וידקדקו אחריו בכל דיני מוחרם וגם בירך אותו שישגהו לטותא דרבנן ולא יתעסקו עמו לכל דבר כלל וכלל הן בחיים במשא ומתן והן במות לא יפקוד עליו פקודת בר ישראל ר"ל זה נראה מפתשגן החרם אשר כתבו ידי אדמ"ו הקדוש ז"ל.
<b>וא"כ</b> אם השליח צבור קרא אז בבהכ"נ בפני הצבור כל אשר כתב אדמ"ו ז"ל וקבלו הדברים הוה כאלו קבלו להחרים מי שיעמוד לעשות עוד ח"ק וגמ"ח כי על הדור ההוא יכול אדמ"ו ז"ל להטיל חרם אבל לאחר זמן לא יועיל החרם של עכשיו וחל החיוב עליהם להחרים בעתיד לאותו מאן דהוא וביותר אם אמרו אמן אחר השליח צבור הוה כאלו הסכימו להחרים לדורות הבאים וא"כ אפוא הדבר קשה להכניס בדבר הזה כי אז יהיה ספק דאורייתא לחומרא כמבואר בנב"י שם בד"ה ואשר.
<b>ומה</b> שלא צוה אז שכל הגליל יקבלו בחרם בפי' על דורות הבאים אחריהם מי יודע טעמו ונמוקו אולי ירא שיהיה קדירי דבי שותפי לא קרירא ולא חמימי ומי יודע אם היה רשאי בכח דינא דמלכותא לייעץ לעשות כזאת או פן ואולי יהיה איזה הכרח א"כ לא יחרימו ולא יצרכו לעבור החרם שיהיה הדין לפזר ממון הרבה שלא יוצרכו לעבור עיין יו"ד סי' של"ד ובמג"א הל' לולב [סי' תרנ"ו סק"ח].
<b>ולא</b> נעלם ממני א"כ שאין כאן חרם בפועל רק קבלה להחרים וגם קרוב לודאי שאין איש חי מבני הגליל אשר היה אז בעולם בשעה שתיקן אדמ"ו ז"ל התקנות והיה ראוי לקבל הגזירה [שבזמן שתיקן התקנות עד היום הוא קרוב שבעים שנים] יש פנים להקל להתיר אבל בכל הון לא אכניס עצמי בענין זה להיות אפי' נטפל לדבר וזל"ב.
<b>וזאת</b> העצה אשר חשבתי בלבי להתייעץ למעלתו נ"י אולי חפץ ד' יצליח בידו לתווך השלום והאמת שיבואו אנשי קפ"וו עם אנשי בעלעד בעמק השוה על פי הדברים האלו שזה פשוט הגם אם החרם קיים שלא יהיה בגליל רעבויא רק ח"ק וגמ"ח אחת והיא בק"ק בעלעד כמקדם אבל בודאי יש רשות לח"ק וגמ"ח דק"ק בעלעד נקנות בית החיים בק"ק קפ"וו ולהעמיד שם גבאים ושמשים כראוי ויהיה עליהם לעשות כל הצטרכות כנהוג יוכלו ק"ק בעלעד לבחור שיהיה אותו בית הקברות השני בק"ק קפ"וו ויעשו האותיות לדעת שהם חברא קדישא וגמ"ח אחת (א) אותן אנשים אשר יהיה בחברא קדישא בקפ"וו המה גם בני ח"ק בק"ק בעלעד וכן בני ח"ק דק"ק בעלעד המה בני ח"ק בק"ק קפ"וו בכל התחדשות יהיה ג' אנשים שלוחים מק"ק בעלעד לקאפ"וו וכן מקפ"וו לבעלעד כאלו הם חברא אחת ויש לאותן שלוחים שטימרעכט (ב) בכל שנה ישלחו ק"ק קפ"וו 50 עו"ו לחברת קדישא בבעלעד בעבור זה השוו עצמם שלא יצטרכו אנשי קפ"וו לעשות חשבונו על הוצאות והכנסות בעד 50 זהובים נסתלקו מהם מחשבונות (ג) כל המנהגים ותקנות שנכתבו בק"ק בעלעד יהיו נכתבים ונוהגים בק"ק קפ"וו שלא יעשו שום השתנות ושום התחדשות בק"ק קפ"ו מאשר עושים בק"ק בעלעד הן בהלוית המת ואופן הקבורה והקמת מצבות הכל יהי' כמו בק"ק בעלעד (ד) שיהי' רעכט לכל איש בקפ"וו אשר אבותיו או אחיו ואחיותיו קבורים בבעלעד לצוות שיהי' נקבר אצל אבותיו וקרוביו המונחים בבית הקברות בבעלעד וזה הוא אפי' עפ"י דין דבאבות מבואר בש"ע יו"ד הל' אבילות סי' שס"ג ועיין באחרונים שם ופתחי תשובה ס"ק ד' וכאן יש רשות מכל מי שיש לו קרובים אח ואחות יען שמתחילה הי' מוליכים הכל לקבור בבעלעד א"כ יש רשות לקרובו הנ"ל לצוות להובילם שמה דכל הטעמים אשר יש שלא להוליך מת לעיר אחרת לא שייכים כאן כי בבעלעד הוא העיקר בית הקברות מכל הגליל א"כ אין בזיון להמתים דקפ"וו וגם אין בו נוול וקצרתי.
<b>סוף</b> דבר הכל נשמע שידע מעלתו נ"י שאני אינו מתירא לחלוק בסברה על אדמ"ו ז"ל כי אין לדיין אלא מה שעיניו רואות אבל בדבר הנוגע בזרוע עוזו אשר יראתו קודם לחכמתו וחכמת מלאך אלקים הי' בקרבו יש לי פחד כאלו אני עומד לפני מלאך אלקים על כן אם לא באופן שאמרתי למעלה שיהי' נשארים ח"ק וגמ"ח כאחד אין אני מצרף עצמי אפי' לצירוף כל דהו ומנעתי לחדש חדושים ולחדש קולי קולות ח"ו (ויודיעני אי"ה מה נעשה שם לטובה) וישמור עצמו שלא יארע ח"ו דבר תקלה על ידו ולא יצרף עצמו לאנשים אשר יחפצו להקל בכבוד איש אלקים מר"ן זצ"ל דברי הכותב לתכלית הנרצה לפני אלקים ואדם לטובה. סימן יב שנית להנ"ל
<b>קבלתי</b> מכתבו שנית וידע שאני חלוש ומוטרד כעת ולא אשוב אלא מפני כבוד התורה מה שרצה להאיר לשון אדמ"ו ז"ל שכתב לרמז על דין דריב"ש יו"ד סי' רל"ד סכ"ב שמי שעבר על חרם הקהל צריך הכרזה עכ"ד בקיצור לא נראה לי דהכרזה הוא שאיש פלוני עבר החרם הו"ל לומר יוכרז ברבים (עיין ש"ך סי' רכ"ח ס"ק נ') וגם מה הי' לאדמ"ו ז"ל להורות דין המוזכר בש"ע אשר יעשה באיש העובר על חרם הצבור הו"ל לכתוב רק אשר תיקן ואם ימצא איש העובר יהי' בכל דור איש היודע להורות ולפמ"ש הכל בכח התקנה אשר יעשה כדין וכדת כי לא חפץ אדמ"ו ז"ל להגדיל עצמו ודוק.
<b>גם</b> מה שהעתיק עכשיו מה שלא הזכיר במכתב הראשון מפנקס הגליל שכתב אדמ"ו ז"ל כל הנ"ל נעשה ברצון המבוררים הנ"ל עפ"י ובפני ב"ד בקנין גמור וכו' ובקבלת חרם ושבועה דלא להשנאה כלל וכלל וכו' כתבתי כל זאת בפנקס למשמרת לדורות עכ"ל מזה העיר מעלתו נ"י לומר שאין לחרם הזה רק דין חרמי צבור כאלו קבלו מעצמם החרם עכ"ד לדעתי בהיפך מדכתב מתחילה רצון המבוררים ואח"כ כתב ועפ"י ובפני בד"צ ומסיים ובקבלת חרם ושבועה דלא להשנאה כלל וכלל עכ"ל מזה מוכח שהוא ובית דינו ברצון המבוררים גזרו בחרם ושבועה דלא להשנאה כלל זה דאיש משה מרן ז"ל הי' עניו מאוד ותיקן שבכל דור ודור יחרימו אותו מאן דהוא אשר יחפוץ לחדש חברא דגמ"ח.
<b>ואשר</b> השיג מעלתו נ"י על מה שכתבתי בד"ה והנה שלעשות חרם על דורות הבאים הוא דווקא כיהושע מלך ישראל או מאור הגולה וכדומה ולא שגדול בתורה יתן חרם על דורות הבאים יעו"ש והשיג הלא המחבר כתב בסתם דחרם על הדורות והביא עוד שאדמ"ו ז"ל האריך כן בחת"ס חלק ו' סי' א' ומשמע ג"כ שם שלא צריך מלך או מאור הגולה כר"ג עכ"ד בקיצור.
<b>מאוד</b> נפלאת בעיני איך לא שם לבו כלל לדברי הלא אני בעצמי כתבתי בד"ה וא"כ וז"ל וביותר אם אמרו אמן אחרי השליח צבור הוה כאלו הסכימו להחרים לדורות הבאים א"כ אפוא הדבר קשה להכניס בדבר הזה כי אז יהי' ספק דאורייתא לחומרא כמבואר בנב"י שם בד"ה ואשר עכ"ל במכתבי הרי שאפי' באמירת אמן אמרתי דהוה ספק דאורייתא.
<b>אך</b> ידע מעלתו נ"י בוודאי אם קהל אחד עם רועה של העדה יסכימו לגדור גדר או לתקן תקנות להעמיד הדת לחזק התורה להרים דגל יראת ד' בתוכם לדורם וגם לדורות לבני בניהם והסכימו יחד המנהיג עם העדה וקבלו בחרם עליהם ועל זרעם בודאי יכולין לעשות כאשר ביאר והוכיח הרמב"ן מקבלת התורה ובמגילה ובצומות ואפי' גדר שגדרו והנהיגו מוטל על זרעם אחריהם כאשר הביא אדמ"ו ז"ל שם דברי הרמב"ן וריב"ש וכתב אדמ"ו ז"ל וז"ל ברם הכא מטעם אפיטרופוס אתאינן עלה שכל קהל וב"ד בעירם הוה מן התורה כאפיטרופוס על קטנים והבאים אחריהם עכ"ל (ועיין בש"מ כתובות דף י"א) אך כל זה אם הם קבלו על עצמם וחזקו הדבר ומפורש יוצא מפיהם החרם על דבר הזה וה"ה אם הוכרז ואמרו אמן דהוה כאלו מפורש יוצא מפיהם וחל החרם עליהם ועל זרעם לדורות עולם כי לולא האבות אשר מגדלם לא הי' להם קיום בעולם ולכן אם הגליל רעבוי אמרו אמן אחרי הכרוז שיחרימו להאי מאן דהו ע"כ קבלו בחרם לעשות כן וחל החרם לדורות הבאים להכריז ולהחרים האי מאן דהו והוה הדין אפי' בספק לחומרא דרבנן.
<b>אמנם</b> אם יראה גדול בתורה צדיק וחסיד איזה עיר או מדינה אשר יש בה פרצה וצריכה תיקון ותקנה והוא יטול חרם עליהם לאסור דבר או לתקן דבר הן בקו"ע או בשב ואל תעשה בודאי אינו חל עליהם וק"ו שלא חל החרם על זרעם ועל זרע זרעם חוץ ממלך ישראל עם ב"ד הגדול אשר הם עיני כל מקהל ד' ויכולין לגזור עליהם כפי ראות עינם לעשות גדרים וסיגות על הדור ההוא ואעתיק דברי רמב"ן בתורה פ' בחקתי על פסוק כל חרם אשר יחרם מן האדם וז"ל ועוד מצאתי באגדה בילמדנו תניא ר"ע אומר החרם הוא השבועה והשבועה הוא החרם אנשי יבש עברו על החרם ונתחייבו מיתה ולכך אני אומר כי מן הכתוב הזה יוציא להם הדין זה שכל מלך בישראל או סנהדרי גדולה שיש להם רשות במשפטים ואם יחרימו על העיר בהלחם עלי' וכן אם יחרימו על דבר העובר עליו חייב מיתה והוא חיובן של אנשי יבש וגלעד עכ"ל עוד שם וז"ל וזה הי' טעותו של יפתח בבתו כי חשב כאשר חרם נגיד ישראל חל וקים להמית אנשים והעובר על חרמו חייב מיתה כן אם נדר בעת המלחמה לעשות מאיש או מאנשים זבח יחול הנדר ולא ידע כי חרם המלך והסנהדרין חל על המורדים לכלותם או על העובר גזירתן ותקנתן אבל לחול הנדר לעשות עולה מדבר שאין ראוי' לד' ח"ו עכ"ל עוד שם וז"ל וכן זה יכלול דין המעריך מחויבי מיתה ודין מי שמחרימים אותו בעת הכיבוש כמו שאמרנו והעובר על החרם של ב"ד הגדול או של מלך ישראל כענין מעשה שאול וזה שנאמר שם ויפדו העם את יהונתן ולא מת כי לפי שאמרה בו התורה לא יפדה מות יומת אמר שם ויפדו העם את יהונתן ולא מת כי בעבור שאירע נס על ידו ידעו כי בשוגג עשה עכ"ל הרי מפורש יוצא שדווקא הב"ד הגדול עם הנגיד המלך בישראל יכולין להחרים ולגזור על מי שיעבור על הדבר אשר אסרו אבל חוץ מהמלך וסנהדרין מאין יהי' לו כח להחרים מי שם לו לאיש שר ושופט לרדות בבני ישראל בפרך לולא שגילה הכתוב לא הי' כח זה אפי' למלך ולסנהדרין כי ישפטו רק כמשפט כתוב בתורה.
<b>ואם</b> זה דווקא אם יחפצו להמית את העובר אבל לעשות חרם לאסור איסור כל איש גדול בתורה יוכל לעשות כזאת לעצור בעמו וחל החרם לאסור עליהם הדבר בעונש ידי שמים עכ"פ ולהיות מוחרם בכל עצמותיו וגם זה אינו ואעתיק דברי תנחומא פ' וישב אחרי שהאריך בכח חרם הוא שבועה ושבועה הוא חרם והביא כל הראיות מפסוקים שהביא הרמב"ן והאריך אח"כ משורש הכותים שביקשו להרוג את נחמי' ובטלו מלאכת ד' וכו' וכ' וז"ל מה עשה עזרא וזרובבל ויהושע קבצו את כל הקהל אל היכל ד' והביאו ג' מאות כהנים ג' מאות שופרות ג' מאות ספרי תורה ג' מאות תינוקות והי' תוקעים והלוי' הי' משוררים ומזמרים ומחרומים ומשמתים ומנדים את הכותים בסוד שם המפורש ובכתב הנכתב על הלוחות ובחרם ב"ד העליון ובחרם ב"ד התחתון שלא יאכל אדם מישראל פת כותי מכאן אמרו האוכל פת כותי כאלו אוכל בשר חזיר (דחרם הוה דאורייתא כאלו אוכל בשר חזיר) ואל יתגייר כותי בישראל ואל יהי' להם חלק בתחיית המתים שנאמר לא לכם ולנו לבנות בית אלקינו וכתיב ולכם אין חלק וצדקה וזכרון בירושלים וכתבו וחתמו ושלחו את החרם לכל ישראל שבבבל והם הוסיפו עליהם חרם על חרם והמלך כורש קבע עליהם חרם עולם שנאמר ואלהא די שכן שמה תמה ימגר כל מלך ועם די שלח ידה להשניא עכ"ל הרי כדי לגזור חרם לדורות שלא לאכול פת כותי ולא למול בניהם של כותים אספו ג' נביאים עזרא זרובבל ויהושע בן יוצדק כל הקהל בהיכל ד' עם הכהנים והלוים ועשו חרם ואעפ"כ שלחו אותו חרם לבבל להוסיף לכל ישראל חרם על חרם והמלך כורש קבע עליהם חרם עולם והנביאים בצירוף כל ישראל הן הדרים בא"י והן הדרים בבבל עשו החרם והמלך הוסיף חרם עולם כי מי יוכל להחרים זרע קודש שבטי יה אם לא עיני העדה הסנהדרין עם המלך המושל עליהם ויען שלא הי' להם מלך ישראל שלחו גם לבבל שיקבלו כל ישראל בעצמם שלא לאכול פת כותי ושלא לגיירם ודוק.
<b>וידע</b> מעלתו נ"י כי מה שאמרתי במכתב שאיש הגדול לכל היהודים כר"ג מאור הגולה יכול לעשות חרם על כל ישראל (עיין בש"ך יו"ד סי' ל"ו ס"ק ח"י כתב על רבינו גרשון וז"ל ואיך נדחה דברי רבן של כל בני הגולה עכ"ל יעו"ש) הי' כי לא חפצתי לכנוס בשורש הנ"ל אבל הדבר ברור אצלי שגם הוא לא הי' יכול להטיל חרם אם לא קיבץ דעות כל גדולי שרי ופרנסי מדינות ועשו בפומבי כרוזים וקבלו עליהם ועל זרעם לדורות אותן חרמות אשר תיקן והנהיג אותם בישראל כי לולא כן איך יכול איש אחד הגם שהוא גדול עולם וקדוש עליון לעשות חרמות לדורות עולם ואפי' לחרמות לדור אחד למדינה אחת אשר פרצו גדרי העולם בכפירות ומינות אשר התקנאו דורו של רשב"א והוא בראשם אחרי שהקדימו דברי מורה נבוכים שכתב וז"ל וכן אני אומר בעשרה מישראל שזדו לעבור על איזה מצוה שתהי' ועשו ביד רמה יהרגו כולם וראי' לדבר ענין בני גד ובני ראובן שבא מהם ויאמרו כל העדה לעלות אליהם לצבא עכ"ל כתב הרשב"א [סי' תי"ח] וז"ל וישמעו הדור כולם הבנים אין לישראל האם מקנא לתורת האל האם התורה אין מנהל לה מכל בנים גדלה החטאים האלה בנפשותם מחוייבים כל ישראל להחרימם ולנדותם עכ"ל וחתום הוא עם גדולי הדור יעו"ש אבל בודאי אין גדול הדור יכול לעשות חרמים חוץ אם יאספו כל הרועים לגלול את האבן הוא היצה"ר אם נפרץ פרצה בישראל ולכן חרמות ר"ג מאוה"ג בודאי הי' עם הסכמות כל גדולי עולם בכרוזים בפומבי אשר קבלו הדורות עליהם ועל זרעם והא ראי' שיש מדינות שנהגו היתר בדברים אשר נאסרו ממנו בחרם דלא קבלו אותן מדינות לפי טבעם ומעמדם במדינתם ועיין מגילה דף ה' דלא קבלו מסנהדרין לעשות ימי פורים ליו"ט לאסור במלאכה יעו"ש (ועיין ע"ז דף ל' ובתוס' שם ורמב"ם ה' ממרים ועיין בשרשים בספר המצות).
<b>ונחזור</b> לתכלית המבוקש גליל רעבוי בחרו אז במר"ן חת"ס ז"ל כי הי' מחלוקת גדולות בתוכם כי הוא יעשה סדרים להם ואחרי תורותיו ילכו ונעשה הוא פרנס ומנהיגם והוא ראה בחכמה לעשות סדר וגזר עליו חרם למי שיעבור על סדר שעשה וחל החרם שלו בכח מנהיג והגם שאנשי גליל רעבוי לא אמרו אנו מקבלים סדר הזה לחק לנו ולדורותינו ועושים חרם עלינו ועל זרעינו אם יעבור איש יענש בענש עובר על החרם אעפ"כ הי' מועיל חרם שעשה מר"ן ז"ל בכח מנהיג שגזר עליהם כי הי' משולחים שבחרו גליל הנ"ל הנבחרים לעמוד לפניו ולטעון טענותיהם אבל אנשי גליל לא אמרו חרם ולא אסרו בחרם א"כ אין בכח מר"ן ז"ל לגזור חרם לדורות והחכים שיהי' בתקנותיו שיקבלו עליהם ועל זרעם להחרים אותו מאן דהו אשר יעבור על סדר הנ"ל וע"כ כתבתי אם אמרו אמן א"כ קבלו עליהם להחרים והוה ג"כ ספק דאורייתא כנלע"ד בעזה"י.
<b>וקודם</b> שנתתי לדפוס מצאתי בחת"ס ח"מ סי' פ"ט כמה הגדיל מרן ז"ל להצדיק איך מהני החרם על ספרים הנדפסים שלא יודפס אחרים בתוך זמן ידוע הלא הגאונים לא התאספו ביחד בצירוף ומנין לעשות חרם הנ"ל רק דיען שמנהג הזה כמה מאות שנים מגדולי וגאוני דור הוה כהסכימו כולם וביאר שגם רמ"א לא גזר אלא על המדפיס ולא על הקונים והביא דברי ריב"ש סי' רע"א יעו"ש וכל זה לשעתו על זמן אבל שגדול בתורה יעשה חרם לעולמים ח"ו חוץ אם יסכימו האבות בפה מלא על דורותיהם להעמיד הדת כנלע"ד בעזה"י.
<b>וידע</b> כי כפי אשר העתיק מעלתו נ"י לשון אדמ"ו ז"ל שכ' בפנקס וז"ל כל הנ"ל נעשה וכו' ובקבלת חרם ושבועה דלא להשנאה כלל וכלל עכ"ל הי' לי הערה חדשה הא בשבועה א"א להשביע לדורותיו כאשר חקר הנב"י מהד"ת יו"ד סי' קמ"ו בד"ה והנה דשבועה לא חל לדורות דאין שליחות והסביר שם שע"י החרם שמרו הנשיאים את השבועה יעו"ש כי מתוק מאוד ואי הי' השבועה והחרם לדורות הי' לאדמ"ו ז"ל לכתוב בשבועה ובחרם כי החרם שומר את השבועה כי השבועה יהי' בטל לדורות הבאים וע"י החרם תקום השבועה אלא פשיטא מר"ן ז"ל תיקן חרם ושבועה לדור ההוא בלבד לכן הקדים החרם לשבועה ותיקן שאותו מאן דהוא העובר יוחרם בעתיד מן הדור בכל זמן שימצא איש פורץ הסדר ההוא.
<b>ואעתיק</b> מש"כ בגליון נב"י מהד"ת סי' הנ"ל בד"ה ואמנם שכ' וספק הוה כספק דרבנן לקולא כתבתי וז"ל נ"ל זה דווקא אם הספק הוא אם חל על זה החרם אז ספק להקל אבל אם הי' חלות החרם רק יש ספק אם אזיל החרם או אם הותר החרם אז הוה ספק אסור רק נ"ל כיון דעד י"ג שנים לא חל על הקטנים וכשיגדלו יחול עליהם תרי"ג מצות יש ספק אי חל עליו החרם ההוא ואפשר לומר דגם על הקטנים יש תרי"ג מצות רק לא הוין בר עונשין ועיין במג"א בסי' שמ"ג בשם תרה"ד עכ"ל.
<b>סוף</b> הדבר לא באתי אלא להודיע לו כי אני על משמרתי אעמודה שהגדתי שלא אחפץ להיות אפי' סניף וצירף להקל כי לדעתי חכמת אדמ"ו ז"ל בדבר הזה שראה דור אחר דור ודל"ב דברי הדש"ת.
<b>סימן</b> <b>יג</b>
<b>שאלה</b> באחד שבא לפני הב"ד בשטר חוב על חבירו ועליו חתומים שנים עדים אשר הוכר חתימת ידם לפני הב"ד וגם הביא המלוה עדים שראו ההלואה מיד המלוה ליד הלוה וגם שהלוה צוה להעדים החתומים לכתוב שטר ואז הלכו לעיסקם ולא ידעו אם העדים החתומים בשמותם כתבו שטר או לא והנתבע טוען השטר מזויף רק לוה ממנו סך כזה בלי שטר כי העדים לא כתבו ופרע לו ובאו אח"כ שני עדים והגידו בתורת עדות איך האיש שמוציא השטר בא בר"ח תמוז זה שני שנים והראה לו שטר אחד בסך כזה על האיש הלזה וביקש ממנו שיחתום עצמו על הלואה ולא אבה שמוע לו וגם עד השני מעיד בתורת עדות שגם ממנו ביקש בחודש תמוז זה שני שנים שיחתום עצמו על שטר בסך כזה על האיש הזה וגם הוא לא שמע לו על כן צועק הלוה שבודאי זייף חתימות שני עדים אשר ניכרים לנו בכתב ושלחו הב"ד אחרי העדים החתומים ואמרו החתימה הוא חתם ידינו אבל יען כי האיש הלזה הוא מלוה להרבה אנשים וגם לאיש הלזה אשר תובע ממנו הסך הנ"ל הלוה כמה פעמים פעם בשטר ופעם בעל פה ולא ידענו בבירור אם חתמנו על סך זה בשטר הנ"ל אבל החתם הוא כתב ידינו והמלוה מכחיש שני העדים אשר אמרו שתבע מהם לחתום על שטר מלוה בסך כזה שהכל שקר וכזב והם צועקים ומדברים לפני הב"ד מה לדון בהך שטר אם לגבות בו או לקרוע אותו או להשליש אותו.
<b>תשובה</b> מסתברא כיון דיש שני עדים המעידים שזה שתי שנים ביקש האיש המוציא את השטר לזייף שטר בסך כזה איתרע חזקתו ונאמן הלוה לטעון שהוא מזויף רק שהיה סכום הנ"ל אצלו מלוה על פה ופרע לו שלא ידע שזייף לו שטר והגם שהעדים החתומים בו מעידים בעצמן שזה הוא חתם ידן דפסק המחבר בח"מ סי' ס"ג סעיף א' דמהני אעפ"י ששנים מעידים שביקש מהם לזייף ועיין בסמ"ע ס"ק ז' הטעם דעדיף הקיומן של העדים עצמן טוב מקיום אחרים דטועים וסוברים שזה חתימת ידם יעו"ש וא"כ גם בנידן השאלה באו העדים עצמן ומעידים שזה הוא חתימת ידם מכל מקום הלא הרמ"א מביא שם דעת הרמ"ה החולק דלא מהני אפי' אם העדים מכירים חתימות עצמם ובש"ך שם ס"ק ד' מבאר שגם דעת הרמב"ם דווקא בסתמא דאמרי' שזוכרין המלוה והר"ן חולק אפי' אם אומרים שזוכרים המלוה לא מהני יעו"ש ובפרט בנידן שאלתינו שאמרו העדים בפירוש שהוא כתב ידן אבל לא ידענו אם חתמנו על סך זה בשטר וא"כ בודאי השטר הזה יותן ביד שליש כמבואר שם בסעיף ב' ודוק.
<b>אמנם</b> אחר העיון ראיתי שיש להכשיר שטר זה לגבות בו ותמכתי יסודותי על שני דברים (א) יען שיש כאן עדים על הלואה אשר ראו המלוה עכ"פ ולצרף אותם לגוף השטר (ב) יען דעדים המעידים שתבע המלוה מהם לזייף שטר בסך כזה לא מעידים שתבע מהם ביחד בפ"א רק שתבע מכל אחד לבדו בלי מעמד חבירו ואבאר הדבר בעזה"י.
<b>א</b><b>.</b> <b>הנה</b> הסמ"ע בס"ק ה' כתב וז"ל שראו ההלואה פי' ואפי' אינן יודעין שאותו ההלואה היתה מלוה בשטר ויכול להיות שמלוה על פה היתה אותה ההלואה וגם אין עידי השטר ראו עתה השטר שיעידו על חתימתן מ"מ מאחר שאחרים מכירין חתימת העדים החתומים בו מצטרפין זה לזה וגובים השטר עכ"ל וא"כ כאן דהב"ד מכירין חתימת העדים ויש כאן עידי ההלואה מצטרפים אותם והשטר כשר והגם דהש"ך בס"ק ג' צווח מאוד מאי מהני עידי הלואה ניחוש שהי' מלוה על פה והוא זייף וחפץ לעשות ממלוה ע"פ מלוה בשטר שלא יוכל הלוה לטעון פרעתי או כדי שיגבה מן הלקוחות כבר תי' הגאון מליסא בנתיבות וכתב בס"ק ב' וז"ל ונראה דעיקר כסמ"ע ומה שהקשה דהא מ"מ איכא למיחש לפרעון ולזיופא ע"ש ונראה דדוקא במקום דאיכא לספוקי בגוף ההלואה חיישינן לזיופא אבל במקום דאיכא חזקת הלואה או חזקת השטר לא מקלקלי' משום האי חששא חזקת הלואה והשטר ומצטרפי' כמ"ש בסמ"ע עכ"ל וסיים שם עוד וז"ל דוקא כשלא הי' חזקת חוב מרעי' לשטרא אבל בדאיכא סהדי על חזקת שטר כגון שראו שחתמו והוחזק זה בשטר לא מרעי' ליה לשטרא אמנם בעדים אחרים שמעידים ההלואה כיון דלא איתחזק בשטר כלל נגד הלקוחות ונגד שלא יהי' נאמן לומר פרעתי ודאי מרעינן לשטרא ומשו"ה בעינן עידי השטר והיינו שיעידו שנעשו עדים לכתוב שטר שזוכרין שצוה להם לכתוב שטר וליתן להמלוה רק אין זוכרין אם עשו השטר ואז אמרי' חזקה שעשו שליחתן ועשו השטר והיה כיש חזקת השטר דלא מרעינן שוב לשטרא עכ"ל וא"כ גם בנידן שאלתינו שיש עדים המעידים שהלוה צוה לכתוב שטר אמרי' חזקה עשו שליחתן וכתבו שטר הגם שעידי השטר לפנינו ואומרים שאינם זוכרים שחתמו זה השטר רק מכירים שזה חתימתן גובין בו אפי' מן הלקוחות כנלע"ד ברור בעזה"י.
<b>הן</b> אמת שיש לי לדבר דבר בעזה"י דנתיבות הביא ראי' לדבריו דמקור דין הנ"ל המובא בש"ע סי' הנ"ל מקורו בגמ' כתובות דף ל"ו על המתני' דהיוצאת משום שם רע אין לה קנס ומוקמי בגמ' דבאו עדים ואמרו לדידהו תבעה לאיסורא ומחזקינן ליה ע"י סהדי לזונה וה"ה אם אותו עדים אמרו שתבע להו לזייף שטרא והקשה הגאון למה לא חקר הגמרא אם באו שני עדים ואמרו על אשת איש אחר נשואי' תבעה להם לזנות דנחזיקנה בזונה להפסיד כתובתה אלא בודאי בקנס דלא הוחזק בחוב פטרינן משום ריעותא זאת אבל לפסוד כתובתה ע"י שם רע אחר נשואי' לא מרעי' לשטרא משום האי סברה עכ"ד.
<b>ואני</b> אינו כדאי להשיב את הארי החי בעוה"ב בכל זאת לא אמנע לגלות דעתו דבלבבי אין משם ראי' כלל ויוכל להיות האמת כדברי הש"ך ואסדר השגות על האותיות (א) בדף ל"ו הקשה הגמ' בשלומא התם שכיחי פרוצין אלא הכא אם הוא הוחזק כל ישראל מי הוחזקו ומשני הכא נמי כיון דקא מהדר אזיופא אימר זיופי זייף וכתב ועיין רש"י שכתב וז"ל התם שכיחי פרוצין וכיון שיש עדים שהיתה מחזרת אזנות הרבה מצאה לה עכ"ל משמע דחיישינן על פריצי בני ישראל אשר מצאה כיון שמחזרת אזנות ולמה לא הקשה הגאון בשלומא שם כיון דמבקשת לזנות אמרי' דזנתה עם נכרים אשר אין זנות עבירה להם אבל בזיוף כתב יהודית אשר רוב נכרים לא ידעו לכתוב כתב יהודית ובפרט לדמות לכתב עדים אשר נוכל לקיים חתימתן בזה בודאי רוב נכרים לא בקיאים ועיין ביו"ד סי' קי"ח וק"ל ובמג"א סי' ל"ב ס"ק י"ג ואמרי' שפיר נהי דהוא הוחזק כל ישראל לא הוחזקו דע"כ איירי בכתב יהודית דאל"כ למה צריך הגמ' לדחוק דהוא בעצמו זייף שפי' רש"י שהוא בעצמו למד לזייף יעו"ש למה לא מתרץ דחיישינן שזייף ע"י נכרים אלא פשיטא דלא חיישי' שגוי זייף כתב ישראל כל כך עד שנהי' טועין בו בכתב עדים וא"כ קשה כברזל בשלומא בזנות חיישי' שזנתה עם עכו"ם אבל בשטר כל ישראל מי הוחזקו למה ליה לגמ' לומר דשכיחי פרוצין גם בישראל וצע"ג.
<b>ונלע"ד</b> דכלל גדול דלא מחזיקים ריעותא מקל על חמור וביאת ישראל בפנוי' אינה פוסלת מכהונה וביאת גוי פוסלת מכהונה ואמרי' אשה מזנת בודקת ומזנת שלא תפסול מכהונה עיין כתובות דף י"ג ובפרט כי מאוסה ערלה גם לבת ישראל וא"כ הגם שיש עדים שתבעה לזנות עמהם ואבדה חזקתה שחפצה לזנות עם בני ישראל אבל לא אבדה כשרותה שלא תחפץ לזנות עם ערלים אשר פוסלה לכהונה וגם אשר הערלה מאוסה לבנות ישראל על כן הקשה הגמ' רק זה דשכיחי גם בבני ישראל שפרוצין לזנות עם בתולת בת ישראל כי בזמן הגמ' הי' כל בתולה טובלת מנדה אם ראתה דם נדה רק זנות פנוי' ג"כ אסור ועל זה שכיחי פריצים גם בישראל אם האשה מחזרת אחריהם לזנות עמהם כפי' רש"י כיון שהוא מחזרת אזנות הרבה מצאתה ודוק.
<b>אך</b> כל זה אם אנו דנין אם זנתה כאשר היתה בתולת בת ישראל אמרי' דשכיחי פריצים גם בבני ישראל אשר מזנים עם הפנוי' אבל אם באו עדים ואמרו שאשת איש בקשה מהם לזנות עמהם והם לא רצו לזנות עמה אז קשה ממנ"פ בודאי אין חושדין שאחד מבני ישראל זנה עמה דאוקמי' כל איש ואיש מישראל בחזקת כשרות שלא יזנה עם אשת איש ולא תמצא הרבה אשר ישמע לקולה אבל ניחוש דזינתה עם עכו"ם דבכל אופן תהי' פסולה לכהונה וגם אם היא לא תחוש על איסור אשת איש איך תחוש על פסול כהונה.
<b>אמנם</b> לק"מ דנהפוך הוא דאמרי' בשבועות דף מ"ו עביד אינש דגזם ולא עבד בודאי חזרה בה כי רוח שטות עברה ממנה והתחרטה כיון שראתה שלא עלתה בידה בשלומא בפנוי' דליכא איסור מיתות ב"ד אז קל בעיניה לעבור איסור בעלמא ומחזרת על זנות אבל באיסור מיתות ב"ד אמרי' שחזרה בה ולא חטאה בפועל כי הי' לה לאות לזכור יום אחרון כי גדול עונה מנשוא ומפחד אלקים התחזקה בעצמה שלא תעשה כזאת ודוק.
<b>ואוסיף</b> נופך בשלומא בפנוי' בתולת ישראל דשכיחי פריצי השומעים לה וא"כ כיון שלא תוכל לומר מצחק הייתי בכם דהא שכיחי דשמעו לה או יאנסוה אותה ואותו אונס יהי' נחשב למזיד כי היא הבעיר בם האש התאוה ועל כרחך כי באמת הי' מחזרת אזנות ולא נחה עד שזנתה אבל באשת איש אמרי' בהיפוך מנא ידעי' שחפצה לזנות הלא אפשר היתה בא לצחק עמהם כי סמכה שבי תרי לא חשידי לזנות עם אשת איש ישראל והיא תבעה לשנים ביחד ודוק.
<b>וגם</b> זה כיון דעבירה חמורה איסור מיתות ב"ד אמרי' באותן שני אנשים נתנה עיניה עד שכמעט העלה לבה טינה וחפצה לזנות עמהם אבל על איש אחר לא נתנה עיניה אבל בבתולת פנוי' ישראל אשר הוא איסור קל אמרי' כיון דהעיזה לזנות עם הך תרי אנשים בודאי אחזה בולמוס התאוה לזנות גם עם פריצי ישראל ודוק.
<b>וראה</b> זה מצאתי אחר ימים רבים דאמ"ו מרן חתם סופר בא"ע סי' ט' בד"ה והנה חידש והביא סמוכין מעצי ארזים דאפי' אשת ישראל שפרוצה ביותר לזנות אפ"ה מאוסה ערל בעיניה יעו"ש וא"כ בודאי נאמר הגם דתבעה לישראל אינה חשודה על הערל וכל ישראל יש להם חזקת כשרות שלא לזנות עם אשת איש ולא חששו חכז"ל רק דשכיחי פריצי בני ישראל המזנים עם בתולות בת ישראל ולכן אין לה קנס אבל אין לומר להפסיד כתובה מאשת ישראל שתבעה לשנים לזנות עמהם ודוק.
<b>וזה</b> רבות בשנים הי' קשה לי מאי הקשה הגמ' בשלומא התם שכיחי פרוצין אלא הכא אם הוא הוחזק כל ישראל מי הוחזקו מאי קו' בשלומא במכות דף ה' דאמרי' סברה הנ"ל יען דבאו עדים לפנינו וכל דפריש מרובה קפריש מסתמא העדים הבאים לפנינו כשירים הגם שראה ראינו שהביא שני כתי עדים שהוזמו אבל כאן דמביא שטר לפנינו ואנו חוששים שהמוציא שטר חיפש ומצא שני אנשים בליעל אשר זייפו לו חתימות עדים כשרים ומי יכחיש דיש מיעוט בעולם אנשי בליעל אשר יזייפו להטעות את הב"ד ומורין היתר אולי חייב לו מלוה על פה וכאשר יפרע לו יקרע הוא בעצמו השטר ולא ברור מכשול הגם שהם עכ"פ רשעים שחתמו שקר אשר לא ראו ולא ידעו בכל זאת קל הוא בעיניהם ועיין תוס' שבועות דף מ"ו כיון דאין אנו דנין על אנשים ידועים חיישינן לגנבים (ועיין תוס' גיטין דיבורא אמרה מעשה לא עבדה בדף ס"ו יעו"ש) ונ"ל כיון דאמרי' עדים חתומים על השטר נעשה כמו שנחקרה עדותן בב"ד נחשב לנו כאלו יהי' לנו לחוש על ב' עדים העומדים לפנינו ויעידו שקר ושייך לומר כל ישראל מי הוחזקו דמידם נגמר הדבר לגבות בשטר זיוף ודוק.
<b>נחזור</b> לנידן הנתיבות אפשר אפי' איכא חזקת הלואה או חזקת השטר ע"י חזקה שליח עושה שליחותו אעפ"כ נאמן הלוה לומר שהשטר מזויף והמלוה על פה כבר פרע דאיתרע חזקתו של התובע כיון שיש עדים שביקש לזייף שטר בסך כזה עליו דאיתרע חזקת התובע ודוק.
<b>(</b><b>ב</b><b>)</b> בוודאי אם באו עדים ואמרו שאשת איש תבעה מהם לזנות עמה ולא שמעו לה לו יהי' שהוא תבעה זאת בכל לבה ואבדה חזקת צדקת וחזקת צנועות כי מהכ"ת תעשה כזאת אשה כשירה בכל זאת חזקת היתר לבעלה לא אבדה הלא הי' לה חזקה שבעלה מותר בה ואין כאן עדות שנאבד ממנה או מבעלה כח זכות הזה כי מי יגיד שנעשית חתיכה דאיסורא והגם שאפשר שנאבד ממנה הכח ההיתר הלא ילפי' מנגע בכל ספק הנולד אוקמי על חזקת קמא כל זמן שלא ראינו ריעותא נגד אותה חזקה דהיא מותרת לבעלה לבעול ואיך תאבד כתובתה אם מותרת אבל שם בקנס כיון דהיא חפצה לעשות מעשה שיזנו עמה ואבדה חזקת כשרות והוה ריעותא טרם שקרב ובא עליה וב"ד לא ירשיעון רק אם אין להם לחוש פן ירשיעון את האיש בחינם וכיון דלא ירשיעון אותו ממילא הוא פטור מקנס אפילו אם לא זנתה אבל באשת איש דכבר דיש לה היתר לבעלה והבעל כבר מחויב בכתובתה ומי יפיק זכות כתובתה מספק ודוק.
<b>וא"כ</b> בנידן הנתיבות כיון דלוה טוען שהשטר מזויף ולא נתחייב בעולם בשטר זה ועדים מעידים שרצה התובע לזייף הגם שהיה לו חזקת חיוב מלוה על פה או חזקה על שטר מכח העדים עשו שליחתן הב"ד אין נזקקין לגבות בשטר אלא א"כ אין ריעותא כנגדו וכאן יש ריעותא וממילא לא מגבינן בי' הב"ד ודוק.
<b>(</b><b>ג</b><b>)</b> בעדים המעידים כנגד אשת איש שתבעה לזנות אחרי החתונה שם כבר הבעל נכנס בחיוב וספק אם זנתה שאז יצא מהחיוב ואמרי' על הבעל להביא ראי' ברורה בעדים שזנתה שיצא מן החיוב אבל באנס את הבתולה שיש עליה עדים שתבעה לזנות ויש חשש דזנתה א"כ יש ספק אם הבועל נכנס בחיוב קנס והיא בא להוציא ממנו עליה להביא ראיה שלא זנתה וזה אי אפשר דאולי נבעלת מאחד ועיין רשב"א נדה דף ב' ד"ה הא ודוק.
<b>ולפ"ז</b> בנידון הנתיבות דצעק הנתבע שמעולם לא היה עליו שיעבוד נכסים ומצות פריעות בעל חוב כבר קיים ועיין ש"ך שטען שפרע המלוה על פה ויש ריעותא שהתובע רוצה לזייף לעשות מלוה בשטר אמרינן שעליו להביא ראיה שהיה לו שטר וזכה בשיעבוד נכסיו ודוק.
<b>ומצאתי</b> בש"מ בכתובות דף ל"ו שכתב בד"ה ויצא עלי' שם מזנה בעיר אין חוששין לה פי' שאפי' לפסלה לכהונה וכדפי' רש"י ז"ל ואפי' בקלא דאתחזק נמי דפריצות בעלמא הוא דחזו בה וכדאיתא בשילהי מסכת גיטין וכיון שכן קנס נמי יש לה עכ"ל הריטב"א ז"ל אבל רבינו האי גאון ז"ל כתב בתשובה האי שטרא ריעא וכו' פי' הדברים כי השטר הרעוע אין ב"ד מגבין אותו וחקרו לומר איך יהיה השטר הרעוע שאין מגבין בו א"ת שיצא עליו קול כי מזויף הוא כיוצא בו אשה שיצא עליה קול שזינתה כשם שתשים את השטר רעוע ותחוש לו כך חוש לאשה לאסרה על בעל ואי אתה יכול לעשות כך שהרי רבנן אמרו יצא עליה קול מזנה בעיר אין חוששין לה ואף שטר שיצא עליו קול כי מזוייף הוא אין חוששין לו עכ"ל לפ"ז לפי' רבינו האי גאון כאשר משני כגון דבאו עדים שלדידהו תבעה לאיסורא יהיה אשת איש נאסרת על בעלה והוא פלא גדול בעיני כמו שבארתי למעלה דמהכ"ת לאסרה ניהו דאבדה חזקת צדקת וצנועות חזקת היתר מי אבדה וגם למה פי' משום לאסרה על בעלה ולא על הפסדת כתובתה דומיא דכאן דחקרינן אי יש לה קנס וצע"ג כעת.
<b>סוף</b> דבר הגם דיש להשיב על ראיות הנתיבות אבל התומים כבר פסק כסמ"ע דמצרפין עידי הלואה עם השטר דכל כך לא איתרע חזקתיה ודוק.
<b>ב</b><b>.</b> <b>היתר</b> שני להכשיר את השטר דאין שני העדים המעידים כנגד התובע מעידים שתבע את שניהם ביחד שיחתמו עליו להיות לו שטר גמר חתום בשני עדים שיוכל להוציא מלקוחות ואינו נאמן לומר פרעתי אז אם הביא שטר שני עדים הוא נחשד שרץ אחרי ריקים לזייף לו או הוא בעצמו זייף שני חתימות אבל אם תבע למשל ביום א' דר"ח ע"א שיחתום על שטרו א"כ הוא נחשד רק שחפץ שטר בע"א לחייב אותו בשבועת היסת אם יטען לו לויתי או אם יטען פרעתי ועיין בח"מ סי' נ"א סעיף ב' בש"ך ובסמ"ע שם היטב וכיון שפגע בראשון ולא רצה לחתום עליו רדף אחר איש אחר שיהיה לו שטר בע"א כדי לחייבו שבועה אם יטעון להד"ם או פרעתי אבל לא נחשד שיחפץ להיות לו שטר חתום בשני עדים לגבות מלקוחות ושלא יהיה נאמן נגדו אפי' בשבועה והחשוד על הקל אינו חשוד לחמור שנאמר יען שביקש לחזור שטר בע"א נפסול גם השטר החתום בשני עדים ודוק.
<b>וראיה</b> מדברי הגמרא כתובות דף ל"ו דאמרו אלא דאתו בי תרי ואמרו לדידהו תבעתינהו באיסורא דכוונתה הכא דאתי בי תרי ואמרו לדידהו אמר להו זייפו לי וכתב בש"מ בד"ה אלא דאתו בי תרי ואמרו לדידהו תבעה מיני' באיסורא וכו' ולא בעי לאוקמי כגון דאתי בי תרי ואמרו אנו שמענו שתבעה לאחד באיסורא ולא שמע לה משום שתבע לאחד באיסורא לא מחזקינן לה כמפקרת דדלמא איקרי דקתבעה לאחד ושוב חזרה בה אבל כשתבעה לשנים הרי הפקירה עצמה לכך ומשו"ה אין לה קנס ואין לפרש דה"ק לדידהו תבעתינהו באיסורא פי' לכל אחד ואחד באפי נפשיה והלכך אשמעי' רבותא דאע"ג דאין כאן תרי סהדי בב"א אפ"ה מחזקינן לה במופקרת וכ"ש דאתי בי תרי ואמרו קמי דידן תבעה לאחד באיסורא דהא איכא תרי סהדי בב"א דליתא דהא אי לאו דקשיא לן מאי למימרא הוה מוקמי לה בשנים שהעידו שראו שנבעלה אלא משום דקשי' לן מאי למימרא הוא דלא מפרשי' לה הכא הלכך כיון שאינם מעידין שראו שנבעלה בהכי סגי הרי דאשמעי' רבותא אע"ג דשניהם מעידין לדידהו תרווייהו בבת אחת תבעתינהו באיסורא ובהכי ניחא לאוקמי דתפסת מועט תפסת ואין לך להחזיקה בבעולה אלא בדברים הקרובים בעדות ברור קרוב לראוה שנבעלה ואפשר שהוא מ"ש רש"י ז"ל אלא יצא עליה שם רע ה"ד כגון בעדים ולא שאמרו נבעלה דא"כ מצי למימרא הא לאו בתולה היא אלא אמרו לדידהו תבעתינהו לאיסורא והפקירה עצמה ולא שמענו לה עכ"ל הרי מבואר בדבריו המאירים דאפי' להפסיד קנס אמרי' דווקא אם תבעה לשנים ביחד הגם דעבדה לכל האיסור ע"י אחד כמו אם תבעה לשנים הי' ג"כ האיסור בבעילה אחת אשר נעשית ראשונה אעפ"כ אמרי' תפסת מועט תפסת אם תבעה שנים ביחד מכ"ש בשטר דלא מרעי' לשטרא אלא אם תבע לשנים ביחד לזייף שטר גמור חתום בשני עדים אבל אם תבע אותם זה אחר זה אמרי' תפסת מרובה לא תפסת דכאן איכא עוד טעם בדבר דלא חפץ רק שטר בע"א לחייב אותו היסת ולא איתרע חזקתו לגבות מן הלקוחות או מיני' דידיה אפי' בלא שבועה וזה ברור בעזה"י.
<b>הן</b> אמת לפי דברי רמב"ם סוף הל' נערה שכתב הטעם כיון דתבעה לאיסורא לשנים א"כ עשאה עצמה מופקרת להיות קדשה לזנות ולו שלא נבעלה אין לה קנס דתורה לא חייבה קנס למי שבועל בתולה מופקרת א"כ זה בודאי דוקא אם תבעה לשנים ביחד לא אם תבעה זה אח"ז לא נעשה מופקרת לענין אם לא נבעלה משום אדם שלא תהיה הקנס אם ראינו שעכשיו אחד אנסה לפנינו אבל לעולם איכא למימר בשטר אפי' אם תבע לשנים זה אחר זה לזייף ג"כ לא מגבין בשטר כזה דחיישי' דזייף כמו שטוען הלוה לפנינו דשטר מזויף הוא בכל זה עיין בש"מ לתרץ קו' הר"ן דא"כ למה אמרו בגמרא דשכיחי פרוצין יובן הדבר דה"ה אפי' בשטר חיישי' דווקא אם העיד בפני שנים לבקש זיוף אבל אם תבע רק לכל אחד ואחד בפני עצמו אמרי' דחזר בו ממחשבתו הרעה ומכ"ש כפי שבארתי דאז הוא חשוד רק לחייבו שבועת היסת ולא נחשד לזייף לטרוף מלקוחות כנלענ"ד.
<b>ואחזק</b> הדברים דבזה אחר זה לא מרעי' לשטרא הגם דמבואר בח"מ דשני גזלני' המוחלים על גזילתם יוכל לצרף עצמם לפסול הגזלן אפי' ע"י שני גזילות כגון שגזל מאחד באייר ומהשני בסיון עיין ש"ך ס"ק כ"ח ובנתיבות שם היטב היינו אם מעידין על מעשה גזילה שעבר שני פעמים עבירת גזילה והוא רשע דחמס אבל לצרף להוציא אדם מחזקת כשרות ע"י עדות מיוחדת שחפץ לחטוא זה בודאי לא מצרפי' עדות מיוחדת דהוא נאמן להכחיש כל אחד בפני עצמו דאין ע"א נאמן נגדו לגרוע חזקת כשרות וצדקות שלו כיון דלא העיז לבקש הרשעות בפני שנים ואמרי' דחפץ לחטוא והתנחם על הדבר דע"א אינו נאמן כלל באופן כזה כנלענ"ד בעזה"י ישר ונכון.
<b>סוף</b> דבר הכל נשמע בנידן שאלתינו כיון דעדים בעצמן מודים דתבע מהם לזייף בזה אחר זה א"כ לא נגרע חזקת כשרות שלו והשטר כשר לגבות בו כנלע"ד להלכה בעזה"י.
<b>סימן</b> <b>יד</b>
<b>שאלה</b> אחד גידל קרוב קטן עד שנתגדל ונעשה בן י"ד שנים ובאשר שלא חפץ הנער לעסוק בתורה כאות נפש המגדלו וחפץ להיות בעל מלאכה להנות מיגיע כפו והמגדלו בכה ואמר הלא גדלתיך לתורה ועבודה וכאשר תלך בעולם בדור הרע הזה מתיירא אני פן תעבור כמה עבירות קלות וחמורות ואמר לו הנער אנוכי אשבע כאות נפשך ולבך לשמור התורה ולחיות על עבודה ושאל האיש אם ראוי' ונכון לבקש מנער הנ"ל שבועה או לא עכ"ה.
<b>תשובה</b> לפום ריהטא טוב וישר הדבר לעשות כן דנשבעין לזרז לקיים המצוה כמבואר בגמ' נדרי' דף ח' אמר רב גידל מנין שנשבעין לקיים את המצוה דדוד אמר נשבעתי ואקיימה לשמור משפטי צדקך וא"כ ה"ה יכול המגדל את היתום לזרז את הנער לשבוע שבועה לאסור איסר על נפשו לקיים את התורה לעשות את המצות ושלא לעבור עבירות ח"ו כן נראה לפום רהיטא.
<b>אמנם</b> אחר העיון נראה לי דאסור לעשות כן דעיין בש"ע יו"ד סי' ר"ג סעיף ו' שכתב וז"ל האומר אשנה פרק זה וירא שמא יתרשל בדבר שרי ליה למנדר לזרוזי נפשיה וכן אם ירא שיתקפו יצרו ויעבור על איזו מצוה ממצות לא תעשה או יתרשל מקיום מצות עשה מצוה לישבע ולנדור כדי לזרז עצמו עכ"ל ויש לי לדקדק שכתב אצל לזרז על עבירות וז"ל אם ירא שיתקפו יצרו ויעבור על איזה מצוה ממצות לא תעשה, משמע שירא מל"ת ידועה אשר יצרו תקפו עליו לעבור אותה אז מותר לשבוע שלא יעבור עליה אבל אם ירא על נפש לא טוב פן יעבור הל"ת בכלל שיהי' חמורות דומות עליו כקלות אסור לשבוע לזרז שישמור הל"ת ואח"כ כתב אבל זירז על המצות וז"ל או יתרשל מקיום מצות עשה עכ"ל משמע שירא שלא יעשה המצות עשה בכלל אעפ"כ מותר לשבוע דאל"כ הי' לו לכתוב או יתרשל באיזה מצוה ממצות עשה דהי' במשמע שמתירא שיתרשל במצוה ידוע אחת ממצות עשה דנדע אם יחפץ לשבוע על קיום כל מ"ע אסור לשבוע ומדדייק לכתוב סתם שיתרשל מקיום מצות עשה משמע אעפ"י שמתירא שלא יקיים שום מצות עשה אעפ"כ שרי לשבוע והדבר פלא מאי הבדל יש בין זירז שלא לעבור השס"ה ל"ת בכלל ובין זירז לקיים כל רמ"ח מצות עשה בכלל וצע"ג.
<b>שוב</b> פקחתי דגם על הטור ועל אביו הרא"ש יש להפליא בזה דהטור כתב וז"ל ומיהו אם מצוה דגופי' ומחייב בי' ורמי עלי' כההיא דאומר אשנה פרק זה ואשנה מסכתא זו וירא שמא יתרשל בדבר ויש בידו לקיים הדבר שרי' לי' למנדר לזרוזי נפשי' דאמר רב גידל מניין שנשבעים לקיים המצוה שנאמר נשבעתי ואקיימה לשמור משפטי צדקיך וכ"ש היכא דרגיל דמישתלי ועבר על אחת ממצות ל"ת או מתרשל בקיום מ"ע דשרי לי' למנדר ולאשתבועי להחמיר על עצמו לשמור ולקיים המצוה עכ"ל הרי דהטור כתב ג"כ זירז שלא לעבור עבירה דייק דרגיל דמישתלי לעבור אחת ממצות ל"ת ואצל זריז לקיים המצות כתב או מתרשל בקיום מ"ע ולא כתב מתרשל באחת ממצות עשה וכן הוא בלשון הרא"ש בפ"ק דנדרים שממנו הוציא הטור דין זה כתב ג"כ כלשון הטור והוא פלא גדול.
<b>ונלע"ד</b> ליישב בעזה"י והוא דבנשבע לקיים את המצוה סובר ריב"ב דחל השבועה עיין שבועות דף כ"ז דהוא ק"ו לריב"ב ובתוס' שם בד"ה לקיים חידשו דבר שדווקא אם נשבע לקיים המצוה סובר ריב"ב דחל וחייב קרבן אפי' אם עבר יען דבנדרים דף ח' ילפי' מדוד שאמר נשבעתי ואקיימה שאדם נשבע לקיים המצוה אבל אם נשבע שלא לאכול נבילות גם לריב"ב אין השבועה חל ואם עבר פטור והביאו שכן הוא מפורש בירושלמי וראי' לזה דאל"כ הי' לומר דלא השוה בנבילה הן כלאו דנשבע לאכול נבילות דאינו חל שבועתו ואם נשבע שלא לאכול נבילות חל השבועה אלא ודאי אפי' נשבע שלא לאכול נבילות ג"כ אינו חל שבועתו יעו"ש.
<b>ולפ"ז</b> אני אומר ה"ה לחכמים דפליגא על ריב"ב וסברו בנשבע לקיים את המצוה אין חייב קרבן שבועה רק דחל לענין בל יחל דברו עיין ר"ן נדרים דף ח' בד"ה והלא יעו"ש זה דווקא לקיים המצות עשה אבל אם נשבע שלא לעשות עבירה אינו חל אפי' לבל יחל דהא קרא נשבעתי ואקיימה היינו שנשבע לקיים עשה ולא שנשבע לעבור הלאו כשם שחדשו תוס' לריב"ב לענין קרבן כך הוא לרבנן לענין בל יחל ודוק.
<b>אך</b> א"כ אפוא קשה מנ"ל לשבוע שבועה שלא לעבור עבירות דלולא דילפי' מפסוק נשבעתי ואקיימה לא היה ראוי' אפי' לשבוע שבועה לקיים מצוה הגם אם נשבע ועבר איכא בל יחל וא"כ מנ"ל לשבוע שלא לעבור עבירה דשם אינו חל אפי' על בל יחל ומהכ"ת להתיר שבועה על חנם אשר אין לה כח שבועה והוה כשבועה לבטלה ח"ו וצע"ג.
<b>אמנם</b> לק"מ דהדבר מפורש דמותר לשבוע שבועה שלא לעבור עבירה במדרש רבה פ' וישב וז"ל רב הונא בשם ר' חמי אמר לא שבק קרא כלום חטאתי לד' אין כתיב כאן אלא לאלקים לאלקים אינו עושה את הדבר הרע הזה עכ"ל וכתב שם במתנות כהונה וז"ל לאלקים אינו נשבע ליצרו ואמר בשבועת אלקים אנכי נשבע שאינו עושה עוד שם וז"ל לאלקים השבועות שבמקרא ובתלמוד מצינו בלשון אלקי ואלקים על שהוא לשון דין ודיין לפרוע ובספרי קבלה מצינו ביה טעמיה לשבח ומי שיש לו חיך יבא ויטעם עכ"ל הרי מצינו מפורש שנשבע שבועה שלא לעבור עבירה שאמר יוסף לאלקים שהוא שבועה וביתר שאת מבואר במדרש רבה רות פ' ה' וז"ל אמר ר' יוסי ג' הן שבא יצרן ותוקפן ונזדרזו עליו כל אחד וא' בשבועה ואלו הן יוסף דוד ובעז יוסף דכתיב ואיך אעשה הרעה הגדולה הזאת ר' חינא בשם ר"א כלום קריא חסר וחטאתי לאלקים וחטאתי לד' אין כתיב כאן אלא וחטאתי לאלקים אם חטאתי אני עושה לאלקים ולא אלקים עושה הרע הגדולה הזאת דוד מנין שנאמר ויאמר דוד חי ד' כי אם ד' יגפנו למי נשבע ר"א ור"ש בן ר"א אומר ליצרו נשבע ורשב"נ אמר לאבישי בן צרוי' נשבע אמר לו חי ד' אם תגע בו שאנכי מערבב דמך עם דמו בועז מנין שנאמר חי ד' שכבי עד בוקר ר"י אומר כל אותו הלילה הי' יצרו מקטרגו ואומר את פנוי ומבקש אשה והיא פנוי' ומבקשת איש עמוד ובעלה ותהי' לך לאשה ונשבע ליצרו ואמר חי ד' שאיני נוגע בה עכ"ל ועיין ילקוט שמואל א' סי' קל"ז בשם ספרי על פסוק חי ד' וז"ל מכאן הי' ר' יאשי' אומר צריך אדם להשביע את יצרו שכך אתה מוצא בכל הצדיקים שמשביעים את יצרם באברהם הרי הוא אומר הרמותי ידי לד' ובבועז הוא אומר חי ד' שכבי עד בוקר בדוד הוא אומר חי ד' לולא פני יהושפט אני נושא אם מביט עליך ואם אראך עכ"ל הרי מפורש יוצא דצדיקים מזדרזים עצמם לשבע כנגד היצה"ר אם חפץ להטות אותם מדרך אשר נצטוו על דבר זה שלא לעשות ביוסף דהיתה אשת פוטיפר בן נח מצווה על אשת חבירו דכתיב ודבק באשתו ולא באשת חבירו ואם בא עליה כדרכה עיין רמב"ם הל' מלכים פ"ט הל' ה' והל' ו' א"כ נשבע יוסף שלא לעבור עריות אשר נצטווה בה אפי' בן נח וגם אי נאמר דישראל לא חייב מיתה על אשת גוי עיין רמב"ם פ"ח מהל' מלכים דאין אישות לגוי יעו"ש בהלכה ג' בכל זאת יש איסור עיין בלח"מ שם עיין ספר יראים סי' רי"ד דאם בעל גוי לשם אישות אסורה לישראל כאשת ישראל דכתיב והוא בעולת בעל עכ"ל ובמקו"א הארכתי אם מרוצית למעול מעל באשה המרידה היא הגירושין עיין רמב"ם הל' מלכים מהו הגירושין בב"נ ובשבויה דבועל אותה בע"כ אז צריך היתר מפורש ואין כאן מקומו להאריך עכ"פ הי' ביוסף אפי' נאמר האבות כדין ישראל הי' שבועה על איסור ודוק ובפרט דכבר העיר הטו"א בחגיגה דף ג' הגם דיצאו אבות מכלל בן נח לכלל ישראל לא באו עיין בדבריו בד"ה תחלה לגרים וא"כ נשבע לזרז כנגד יצרו על דבר שיש בו איסור מיתה אעפ"כ זירז עצמו בשבועה וכן בדוד הגם שהי' מותר לדוד להרגו כמבואר בילקוט שמואל א' על פסוק ישמע נא אדוני שדוד אמר לשמואל שהיה מותר להרגו דמשה אמר אם במחתרת ימצא הגנב וכן הוא אומר לא תעמוד על דם רעך אר"י אם בא אדם עליך ויכולת לו לא תעמוד לא תאמר אתחייב אני בדמו לא תמלך הרגהו מיד יעו"ש בכל זאת אפשר ידע דוד דיכול להציל עצמו באחד מאיבריו והגם אי אמרי' כחקירת מ"ל פ"ח מהל' חובל ומזיק דהנרדף לא צריך לדקדק דהוא בהול על נפשו אבל אחר הבא להציל צריך להתרות בו ברודף וגם צריך להסתכל אם יכול להציל באחד מאיבריו ולכן נשבע דוד אם אבישי יגע בשאול יערב דמו בדם שאול כי הוא איש אחר וצריך להתרות בו וגם לראות אם יכול להציל בא' מאבריו וא"כ הוה שבועת דוד לזרז ליצרו שלא יתן לאבישי לשפוך דמי שאול שלא כדת כי מי שלח ידו במשיח ד' ונקה וכן בועז נשבע הגם שהוא פנוי והיא פנוי' בכל זאת יש גואל קרוב ממנו עיין רמב"ן בתורה ביהודה ותמר כלתו וגם יעבור ביאת פנוי' בלי קידושין וגם אעפ"י שכבר הוקבע הלכה מואב ולא מואבית בכל זאת צריך פרסום מתחילה עיין במדרש על פ' ויקח בועז עשרה אנשים יעו"ש הוה ג"כ נשבע לזרז כנגד עבירה וכן באברהם אבינו שלחם מלחמות חוץ לטבע מעפר נעשה רמחים ומקש חנותים והיה מעשה ניסים ואסור להנות ממנו עיין תענית דף י"ז ודף כ"ה ועיין בט"א שם שהכריע שדווקא לאותו האיש אשר נעשה הנס בעבורו אסור להנות אבל לשאר אנשים מותר יעו"ש לכן נשבע אברהם לזרז עצמו כנגד היצה"ר אשר פיתה אותו להנות בקנין מלחמה ועשה שבועה שלא להנות אבל אחרים הנערים והיושבים על הכלים יכולים להנות על כן יטלו חלקם וכן אלישע אשר צריך זירז דאסור להסתכל פני רשע היודע רבונו ומורד בו והגם להגיד זאת למלך עצמו שלולא פני יהושפט לא ראה עליו ולא הביט בו ולהוכיח על פניו רשעו ופשעו הוא דבר קשה אעפ"כ זירז עצמו ונשבע בד' להודיע שאסור להחניף פני ישראל פוקר והבן.
<b>היוצא</b> דבכל הדברים הנזכרים ללמוד להיות נשבע כנגד היצה"ר הוא במקום שצריך זירז כנגד היצה"ר המסית לעשות שלא כדין ושלא כדת ולו יהי' שלא הי' בכל אלה לאו אשר נוכל לאמור כבר מושבע ועומד בהר סיני בלאו מפורש שיש עליו מלקות עכ"פ אנו למדין שראוי' לצדיקים לזרז עצמן בשבועה כנגד היצה"ר ודוק.
<b>ולפי"ז</b> הלא הר"ן ביאר דלענין בל יחל הוא סברה דחל אם נשבע לקיים את המצוה רק רב גידל השמיע שראוי' לכשירים לזרז עצמן לקיים המצות יעו"ש בר"ן נדרים דף ח' ולמידן ג"כ דראוי' לזרז בשבועה שלא לעבור עבירה דהא מצינו שהקדושים אשר בארץ הזדרזו בשבועה אפי' כנגד עבירה קלה ומכ"ש שראוי' לכשירים לעשות כן אם יצה"ר מפתה לעבור עבירה חמורה לשבוע שבועה לזרז שלא לעבור עבירה בידים ורב גידל אשמעי' דמפסוק נשבעתי ואקיימה ילפי' שיוכל לזרז אפי' לקיים מצוה דלא תימא בשלומא שלא לעבור עבירה בידים מותר לשבוע בשם ד' אבל לזרז לקיים עשה אסור להזכיר שם ד' דאם לא יקיים העשה הוה רק שב ואל תעשה קמ"ל רב גידל דדוד אמר נשבעתי ואקיימה לעשות קיום המצות אבל לזרז כנגד עבירות ילפי' מאברהם מיוסף מבועז ומדוד במה שנשבע שלא ימית אבישי לשאול ודוק.
<b>ומעתה</b> אני אומר דבר חדש מאברהם ויוסף ובעז ודוד ואלישע לא ילפי' רק דמותר לזרז עצמו נגד עבירה פרטי אשר היצה"ר מסית עליה מותר לו לזרז שלא לעשות דבר עבירה הלז אבל אם יחפץ לשבוע על כל הל"ת או על כל עבירות בכלל שלא יעבור פי ד' אז הוה שבועה לבטלה דהא בל יחל ליכא אם נשבע שלא לעשות עבירה ועבר עליה כמו שהערותי לעיל ומשום זירז הלא הוא כבר מוזהר מהר סיני ונשבע לשמוע פי ד' על הכלל הל"ת א"כ הוה שבועה שניה לבטלה אבל אם נשבע לקיים המ"ע דפועל השבועה לענין בל יחל כמבואר בר"ן בנדרים דף ח' א"כ ליכא כאן שבועה לבטלה ומותר לזרז בשבועה אפי' על כל המ"ע ביחד ומיושב היטב לשון הטוש"ע אם נשבע לזרז על ל"ת צריך להיות על אחת מן העבירות אבל בזירז על המ"ע יוכל לשבוע על כולם יחד והבן זה.
<b>הן</b> אמת דדבר זה אשר חידש הר"ן בנדרים דף ח' דלענין בל יחל חל הדבר אם נשבע לקייים את המצוה מצאתי לרמב"ן בתורה פ' מטות על פסוק איש כי ידור שחולק וסובר שנשבע לקיים את המצוה אין השבועה חל כלל לא לקרבן ולא למלקות כי אין שבועה רק על דבר רשות אבל על דבר מצוה לא נותן כח שבועה שכתב שם על פסוק הנ"ל וז"ל אבל השבועות אינן כלל אלא לאסור את המותר אינן נוהגת בדבר מצוה כלל לא בביטול מ"ע ולא בקיומו ולא בביטול מל"ת כגון שבועה שלא אעשה סוכה ושלא אניח תפילין ואפי' בקיום מ"ע אינן חלות שאלו נשבע לקיים את המצוה ולא קיים אינו מתחייב בה משום שבועה ולא מלקות ולא קרבן אלא דשרי לי' לזרוזי נפשי' דכתיב נשבעתי ואקיימה לשמור משפטי צדקך ומפני כן בשבועות בלבד הוא נדרש לאסור איסר על נפשו והלכות גדולות הן עכ"ל מפורש יוצא מפי הרמב"ן בנשבע לקיים עשה ועבר אין עליו לא קרבן ולא מלקות ודוק וכן נראה שהוא דעת הרא"ש שכתב בנדרים דף ח' בד"ה והלא מושבע ועומד וז"ל והלא מושבע ועומד הוא לקיים המצוה ואין שבועה חלה על שבועה דדרשינן ליה בשבועות מלהרע או להטיב דבהטבת רשות איירי ולא בקיום מצוה עכ"ל וכתב עוד ד"ה אלא הא קמ"ל וז"ל ולא הוה מזכיר שם שמים לבטלה אם נשבע בשם עכ"ל וכן כתב בד"ה היינו דרב גידל קמייתא הא קמ"ל כיון דבעי פטר נפשי' וז"ל דלא הוה חובה אלא רשות והויא הטבה דומיא דהרעה עכ"ל מכל הדבורים נראה דסובר הרא"ש דאין השבועה חל אפי' על בל יחל אם נשבע לקיים המצוה דהר"ן דסובר דחל על בל יחל כתב בד"ה הא קמ"ל וז"ל כיון דאי בעי פטר נפשי' ממאי דכתיב בקרא בהדיא דהיינו בשכבך ובקומך בק"ש שחרית וערבית משו"ה חלה שבועה עליה לגמרי אפי' בקרבן והיינו דקאמר נדר גדול כלומר לכל דיניו כדבר רשות עכ"ל דלשיטתו דחל בנשבע לקייים דבר מצוה בבל יחל הוצרך כאן לפרש דחל לענין קרבן אבל הרא"ש דפי' בד"ה אלא הא דאשמעי' דלא הוה הזכרת ש"ש לבטלה ופי' בד"ה היינו דרב גידל דלא הוה חובה אלא רשות משמע דבנשבע לקיים מצוה לא חל שבועה כלל והוא ברור ודוק.
<b>אך</b> א"כ הדרה הקושי' לדוכתא על הרא"ש למה כתב אצל הזירז הל"ת על אחת ממצות הל"ת ואצל הזירז למ"ע לא כתב על אחת ממצות הא לשיטתו הזריז למצוה לא הוה בל יחל כמו בזירז למצות ל"ת וצע"ג.
<b>ונלע"ד</b> לרא"ש סובר דזריז כנגד עבירות דילפינן רק מאבות עולם דנשבעו לזרז אם בא יצרם להעבירם מדעתם על עבירה ידועה אבל זירז על מצוה ילפי' ממה דאמר נשבעתי ואקיימה לשמור משפטי צדקך משמע דמותר לשבוע על משפטי ד' לקיים אותם הגם שלא עבר בשום פעם לבטל המצוה וגם יותר צריך זירוז על קיום מ"ע אשר צריך האדם לעשות פעולה למלאות חיובו אבל כנגד עבירה אין צריך זירוז כי מהכ"ת לחוש לקום ולעבור בקום עשה סמך לדבר אוקמי אחזקה אם יש על אדם תנאי אם הוא בקו"ע צריך בירור שעשה הפעולה ואם התנאי בשוא"ת צריך חבירו ראי' שעבר על הפעולה והסביר הרשב"א מכח אוקמי אחזקה ומכ"ש שבנקל לא יעבור אדם עבירה בקו"ע ולכן לעשות בקו"ע מצוה מותר לשבוע אפי' לא עבר בשום פעם המצוה אבל זירז על עבירה בשבועה הוא דווקא אם כבר רגיל לעבור עבירות בקו"ע ומכ"ש אם כבר רגיל לעבור מצות בשאו"ת דמותר לשבוע לזרז ומשו"ה כ' הרא"ש וז"ל וכ"ש היכי דרגיל למישתלי ועבר על אחת ממצות ל"ת או מתרשל בקיום מ"ע עכ"ל דאם הותר לזרז במ"ע הגם דלא עבר א"כ כ"ש הוא שמותר לזרז בשבועה אם רגיל למישתלי לעבור עבירה בקום ועשה או מתרשל לעשות קיום מצוה בודאי נכון לזרז ודוק.
<b>וכאשר</b> נדייק בלשון הרא"ש נראה דדוקא אם רגיל דמישתלי' לעבור אחת מן העבירות בשוגג דטבעו דמישתלי הגם שאדם ירא שמים ד' לנגדו תמיד ולא ישכח לעבור עבירות בכל זאת כיון דרגיל לשכוח ולעבור עבירה ידוע א"כ יצרו תקפו בעבירה הזאת ומותר לשבוע כמו שנשבע יוסף ובעז וכדומה אבל מי שעבר במזיד על עבירה מאי יפעל בשבועה הלא מושבע ועומד מהר סיני למה יוסף חטא ופשע לשבוע ואין ראוי' לשבוע אבל אם רק אישתלי בעבירה א"כ פעל בשבועה להיות זכור לפניו אותו עבירה אשר רגיל לשכוח שע"י השבועה יתאמץ להיות זכורה לפניו תמיד אבל במ"ע אפי' הי' מתרשל במזיד אעפ"כ מותר לזרז עצמו להיות זריז ונשכר שלא יתעצל עוד ולכן אצל הל"ת מדייק הרא"ש הרי דרגיל למישתלי ועבר על אחת מעבירות עכ"ל דאם רגיל למישתלי בכל עבירות א"כ פושע הוא לעבור ביד רמה אבל במ"ע אפי' טבעו להתרשל בכל קיום מ"ע מותר לזרז עצמו להיות זריז לעשות ודוק.
<b>היוצא</b> מזה לרא"ש יש הרבה דינים (א) על מצוה ידוע מותר לשבוע לזרז הגם שלא עבר אותה אלא שמתירא פן יבוא להתרשל (ב) על עבירה ידוע אין רשאי להשביע אלא אם כבר רגיל לשכוח אותה דאישתלי כמה פעמים (ג) אם רגיל למישתל בכל עבירות הוא פושע כמו אם רגיל לעבור עבירה אחת במזיד ואסור לזרז בשבועה (ד) אם רגיל להתרשל אפי' בכל מ"ע מותר לזרז כנלענ"ד (בקיצר פסקי הרא"ש כתב וז"ל וכן אם רגיל לעבור על מצות ל"ת יכול לידר בו עכ"ל לא ידעתי מנ"ל הא).
<b>בש"ע</b> יו"ד סי' ר"ג כתב בסעיף ו' וז"ל האומר אשנה פרק זה וירא שמא יתרשל בדבר שרי לי' למינדר לזרוזי נפשי' וכך אם ירא שיתקפו יצרו ויעבור על איזה מצוה ממצות ל"ת או יתרשל מקיום מ"ע מצוה לישבע ולנדור כדי לזרז עצמו עכ"ל הדברים נפלאים בעיני שהרואה יראה שאצל הל"ת כתב שיצרו תקפו על איזה עבירה ואצל המצות עשה כתב או יתרשל מקיום מ"ע ומשאר חלוקים אשר הזכיר הרא"ש והטור אם רגיל שישכח לעבור עבירה או שיהי' הבדל אם רגיל לשכוח מ"ע בכלל ובין אם לא רגיל לשכוח במ"ע שלא נכון לשבוע על כל מ"ע בכלל רק על מ"ע שמתירא שיתרשל בה מכל זה לא מזכיר כלל ומשנה לשון טור ורא"ש ודברים נפלאים בעיני כעת.
<b>ושמתי</b> ללבי לדעת דעתו של רבינו הרמב"ם ז"ל ומצאתי כתוב בפי"א מהל' שבועות הל' ג' וז"ל ומותר לאדם להשבע על המצוה לעשותה כדי לזרז עצמו ואעפ"י שהוא מושבע עליה מהר סיני שנאמר נשבעתי ואקיימה לשמור משפטי צדקך עכ"ל הרי שלא הזכיר רק לזרז על מצוה ידוע דכתב וז"ל מותר לאדם להשביע על המצוה עכ"ל ולא כתב להשביע על מ"ע אלא על המצוה לעשותה משמע שאין רשאי לשבוע על כלל המ"ע שיקיים אותם וגם לא הזכיר כלל אם רשאי לשבוע לזרז על מצות ל"ת משמע דסובר דאין רשאי לזרז עצמו בשבועה כנגד עבירה דהוה כשבועה לבטלה ודוק.
<b>וראי'</b> לדבר דסובר הרמב"ם דאסור לזרז שלא לעבור עבירה דהרמב"ם בפי"ג מהל' נדרים הל' כ"ג כתב וז"ל מי שנדר נדרים כדי לכווין דעותיו ולתקן מעשיו הר"ז זריז ומשובח כיצד כגון מי שהי' זולל ואסר עליו הבשר לשנה או שתים או מי שהי' שוגה ביין ואסר היין על עצמו זמן מרובה או אסר השכרות לעולם וכן מי שהי' רודף שלמונים ונבהל להון ואסר על עצמו המתנות או הניות אנשי מדינה זו וכן מי שהי' מתגאה ביפיו ונדר בנזיר וכיוצא בדברים אלו כולן דרך עבודה לשם הם ובנדרים אלו וכיוצא בהם אמרו החכמים נדרים סייג לפרישות עכ"ל הרי שהזכיר שמאמר המשנה נדרים סייג לפרישות הוא רק אם אוסר על עצמו דברים מותרים שלא לאכול בשר ולא לשתות יין שלא ליקח מתנות או שיגלח שערותיו לשמים אבל לא פי' נדרים סייג לפרישות אם נשבע שלא לאכול נבילות ולא לשתות יין נסך ושלא להנות מערלה וגם לא פירוש נדרים סיג לפרישות שנשבע לקיים סוכה ולולב ומצה אשר מתרשל בהם בקיומם משמע דעל זה אינו רשאי לישבע שבועה אבל הרא"ש פ"ק דנדרים סי' ח' אחר שכתב שרשאי לשבוע היכא דרגיל לעבור אחת מן המצות ל"ת או מתרשל בקיום עשה שרי ליה למנדר כתב וז"ל ועל זה שנו נדרים סייג לפרישות עכ"ל וכן הטור סי' רי"ג אחר שכתב דרשאי לשבוע על אחת מל"ת או אם מתרשל בקיום מ"ע מסיים וכתב וז"ל ועל זה אמרו חכמים נדרים סייג לפרישות עכ"ל הרי דמפרש הך משנה נדרים סייג לפרישות אם נשבע לזרז בקיום מ"ע או שלא יעבור על מצות ל"ת ונגלה דרמב"ם חולק על זה שיהי' מותר לזרז לפרוש מהעבירות ודוק.
<b>ועיין</b> בברטנורא אבות פ"ג משנה י"ג שכתב נדרים סיג לפרישות וז"ל בזמן שאדם מתחיל בפרישות ומתירא שלא יעבור מקבל עליו בלשון נדר שלא יעשה כך וכך ועי"כ הוא כובש את יצרו עכ"ל הרי מפורש יוצא שמפרש הך משנה כהבנת הרמב"ם סוף נדרים ועיין בפי' המשניות לרמב"ם באבות יעו"ש.
<b>ולפ"ז</b> לדעת רמב"ם וברטנורא צריך לומר הלא אברהם ויוסף ודוד ובועז ואלישע שנשבעו שלא לעבור עבירה היינו שבועה כנגד המסית אשר חפץ להסית בטענות וחקירות כביוסף שאמרה לו שתעליל עליו אשר ימות ביסורים קשים כנודע במדרשים וכמו כן באברהם אשר המלך סדום רצה להסית שיקח הרכוש לעצמו ויהי' חילול השם שהוא העשיר את אברם ובדוד רצה אבישי בן צרויה להסית שבא להרגך השכים להרגו ובבועז הי' רות המסות ואמרה פרשת כנפיך ובאלישע כבוד המלך השואל מפתה אז מותר להאדם לשבוע שיסור המסיתה והפיתה מאחריו אבל לזרז עצמו מה יתן ומה יוסף לשבוע פעם שנית לד' הלא כבר נשבע בהר סיני והוה שבועה לבטלה דאין שבועה אחר שבועה בעבירות ודוק.
<b>ונפלאת</b> בעיני דברי תוי"ט פ"ק דנדרים משנה א' בד"ה כנדרי כשרים שכתב וז"ל ומה שכתב הרע"ב ונזהרין שלא להוציא שבועה מפיהם והא דכתיב תהלים קי"ט נשבעתי ואקיימה לשמור משפטי צדקך ההוא לזרוזי נפשי' בעלמא שכבר הם מחוייבים לקיים את המצוה וכדי לזרז עצמם לקיים המצוה או שלא לעבור על ל"ת שרי לי' למינדר וע"ז שנו נדרים סייג לפרישות בפסקי הרא"ש וכ"כ הרמב"ם בסוף ה' נדרים עכ"ל תרי תמיהי מדכר דכירנא (א) שכמה הבדלים יש בדברי רא"ש בין לשבוע לזרז לקיים מ"ע ובין לשבוע לזרז שלא לעבור ל"ת (ב) איך כתב התוי"ט דברי הרמב"ם עם דברי הרא"ש שפה אחת ודברים אחדים הלא רחוקים הם מאוד כמו שבארתי למעלה וצע"ג כעת.
<b>סוף</b> דבר הכל נשמע שאין ראוי' למגדל היתום להשביעו דקרוב הדבר אם משביע בכלל על המ"ע ועל מצות ל"ת שעובר שבועה לבטלה דאין כאן יצרו תקפו הן כנגד קיום מ"ע או שלא יעבור עבירה ידועה ואפי' כנגד עבירה ידועה תלי' באבות עולם אי שרי לזרוזי נפשי' על כן שב ואל תעשה עדיף כנלענ"ד להלכה בעזה"י ומצאתי בשאלתות דר"א פ' ויצא וז"ל אבל היכי דנדר וכו' ואמאי כיון דמושבע ועומד עליה מהר סיני הו"ל מוציא ש"ש לבטלה אמרי משום כל זרוזי מצוה שפיר דמי עכ"ל והבן.
<b>אחרי</b> ימים רבים מצאתי מה שהערותי למעלה שרמב"ן בתורה פ' מטות חולק על הר"ן וסובר דאין שבועה לקיים המצוה חל אפי' לענין בל יחל שזכיתי בזה לכוין להבנת הגאון ר"ע איגר ז"ל בהגהותיו לנדרים פ"ב אות כ' והעיר על דברי תוס' ותל"י שזכיתי מדעתי זה שנים רבות
<b>שוב</b> מצאתי להגאון קצו"ח בסי' ע"ג ס"ק ה' האריך שהביא שו"ת חזה תנופה ותשובת מהרי"ט ודברי כנה"ג אי שבועה חל על מי שנשבע לפרוע לבע"ח והביא דברי בעה"מ דשבועה חל לענין בל יחל ורמב"ן במלחמות חולק עליו בשבועות שתים והביא דברי ר"ן נדרים דף ח' ויצא לחדש דגם הרא"ש מודה דחל שבועה בקיום עשה רק לא בביטול עשה יעו"ש ולדעתי לרא"ש אפי' נשבע לקיים לא חל כלל דהוה זירז בעלמא וגם ופלא שלא העיר בדברי רמב"ן על התורה ולא על דברי רמב"ם ועד שידי מגעת כתבתי בעזה"י.
<b>סימן</b> <b>טו</b> כתיבה וחתימה טובה להרבני הקצין כמוהר' ר' פייביל יהוד' קליין נ"י בק"ק דונא פולדוואהר יע"א.
<b>אחד"ש</b> מכתבו קבלתי ואשיב מפני הכבוד אבל בתנאי כפול אם לא כבר פסק מחותני הגאון הזקן אב"ד דק"ק פאקש נ"י כי אז דברי בטלים הגם שכתב שהשני צדדים הסכימו לשאול את פי ואגלה דעתי שלכל הפחות יותן להשדכן שני פראצענט מצד הכלה על הסך הנזכר בתורת נדן.
<b>שאלה</b> אודות אשר קרובו איש חשוב נעשה שדכן אצל ב' עשירים שאבי הכלה הבטיח ליתן כ"ה אלף ואבי החתן הבטיח עשרים אלף ואחרי גמרו הדבר הוסיפו הצדדים מרצונם הטוב אבי הכלה הוסיף עוד ג' אלף ואבי החתן ב' אלף וכמה טרחות והוצאות שהי' לשדכן עד שנגמר על ידו וכאשר הגיע העת לשלם שכר השדכנות הסכימו הצדדים שלא ליתן שכר שדכנות כי אם מן צד הכלה היינו הסך הגדול אבל מצד החתן אשר אביו נותן לו לא שלמו שום שכר שדכנות וגם רק מכ"ה אלף אבל מה שהוסף אח"כ מרצון הטוב עוד ג' אלפים לא ישלמו והשדכן ממאן ליקח זה כי תובע שדכנות משני צדדים וגם מבקש שדכנות מה' אלפים שהוסיפו ליתן וגם זאת שלא נתנו אלא פערצענט אחד היינו ממאה זהב אחד והוא מבקש יותר והסכימו הצדדים לשמוע עם מי הצדק עפ"י דין תורה או תקנות חכמי ישראל וכעת הוגד לו מפי תלמידי חכמים שאדמ"ו הגאון חת"ס ז"ל ואדמ"ו הגאון אמרי א"ש ז"ל פסקו ששכר השדכנות הוא ג' פערצענט היינו ממאה ג' זהובים ואם השדכן הוא מעבר הנהר והלאה ד' פערצענט היינו ממאה ד' זהובים ושאל מעלתו נ"י את פי לכתוב לו הכי אין דין תורה על זה לדעת שכר שדכנות וגם אם אין פסק מחכמי ישראל כמה יש לתבוע והאריך לספר כמה הגיע השעה אשר השדכן צריך למעות סך הנ"ל אשר הוא לדינא דבר שפתים אבל תמצית הדברים העתקתי.
<b>תשובה</b> לולא שהפציר מאוד לא השבתי כעת כלל שני ימים לפני ר"ה הכי אין די למנהיג בדור הזה אבל יען כי ביקש מאוד אמרתי לגלות דעתי קוצר אמרים בעזה"י.
<b>הנה</b> שכר שדכנות הוא שכר סרסור כמבואר ברמ"א בח"מ סי' פ"ז וסי' קפ"ה וסי' רפ"ד ועיין בש"ך שם בשם מהרש"ל ובנתיבות שם סי' רס"ד וכלל גדול שאין דבר קצבה עפ"י דין תורה כמה נוגע לשדכן רק יש מדינות או מקומות אשר הוקבע לחק כמה יהי' שכר שדכנות יש מדינות אשר נעשה לחק סכום גדול למשל ג' פרעצענט ויש רק שני פרעצענט עיין בכרם שלמה א"ע סי' נ' שמעתיק תקנת מעהררין וז"ל שכר שדכנות מצד החתן ממאה זהובים ב' זהובים ומצד הכלה ממאה זהובים א' זהב אף שיהי' סך הנדן כמה אלפים כן יהי' אם הב' צדדים בעיר אחת אבל אם צד א' מעיר אחרת בין במקום קרוב בין במקום רחוק בין שהי' לו הוצאה ובין שלא הי' לו הוצאה יוסיפו לו על כל מאה זהובים חצי זהב וזה יהי' עד ששה מאות ועד בכלל ותו לא וגם יתן החתן ב' שלישים וצד הכלה חלק שליש א' זולת מצד החתן מה שאביו מקשר עצמו ליתן לבנו לא יתן כלום שדכנות ממנו ומכ"ש שלא ינתן מצד החתן משום רבנות חזנות ושמשות תקנות מעהרען עכ"ל הכוונה בהך זולת מצד החתן וכו' היינו אם יש לחתן מעות עצמו אשר אין אביו נותן לו שאין לתבוע שדכנות או רח"ש וק"ל ומזה יבין שלו יהי' שאדמ"ו חת"ס ז"ל פסק ג' פרעצענט כפי התקנות שראה במעהרין שהי' רב בדרעזנוטץ אבל שיתנו שני הצדדים בשוה הוא דעת עצמו כי במדינת מעהרין יותן מצד החתן שני שלישים ומצד הכלה שליש אחד כמובן ודוק.
<b>ותקנות</b> אחרות נמצאים בפתחי תשובה א"ע (שאלתי לי היום) סי' נ' שמעתיק בשם ספר חוקי דרך וז"ל ועיין בספר תפארת ישראל שם כתב כמה פרטי דינים בשדכנות בשם ס' חוקי דרך וז"ל אינו כשדכן רק בדיבר מסך הנדן ומשערין השדכנות לפי הסך המרובה משניהם א' מארק מכל מאה במדינת פולין (עב"ש סי' ס"ו ס"ק ט"ז דמארק במדינת פולין נחשב ב' זהובים ובמדינא ליטא ב' זהובים וחצי) וממאה ראשונה כפל ומספרים ומקרקע ותכשיטים נותנים חציו וחצי שדכנות נותנים למתחילים וחצי לגומרים אבל לאמצעים ולא כלום ולקרובים פסולי עדות אין נותנים רק בניכר לפי ראות עינו הדיין שעשו פעולה וברחוקים הצדדים זה מזה עשר פרסאות ינתן שדכנות כפל עכ"ל הרי יראה בעינים איך הי' תקנת פולין משונה מתקנת מדינת מעהרין ואם השדכן הוא ממדינה אשר משלם שכר שדכנות הרבה יעיין בתשובת מהר"ם א"ש בספרו פנים מאירות ח"ב סי' ס"ג והובא גם בספרים א"כ יראה מעלתו נ"י שאין לזה חק קבוע עפ"י דין תורה רק מדינה ומדינה כתקנותי' מהם טובת השדכן ומהם טובת אבות הזוג כמובן.
<b>היוצא</b> מזה שהעשירים הנ"ל שלא שלמו רק מצד אחד וגם לא נתנו רק מצד הכלה לבד דבר זה לא שמעתי מעולם לכל הפחות הי' לו ליתן שני זהובים ממאה אם המה אוחזים כתקנת מעהרין זהב אחד מצד הכלה א"כ גם מצד החתן הי' ליתן שני זהובים כתקנות מעהרין ואם אחזו כתקנת פולין הי' לכל הפחות ליתן שני זהובים מצד הכלה כמובן כי אי אפשר לנקוט שני תקנות שיבוא להקל לשני מחותנים כנלענ"ד.
<b>ואודות</b> הוספה פשיטא אם כלל הסך הנדן בשטר שיתן עליו תוס' שליש בודאי צריכין לשלם ממנה שכר שדכנות חוץ אם כל אב נתן במתנה שלא יזכר בסכום הכולל בנדן כי מה נ"מ מה שאמרו מיד או הוסיפו אין על השדכן לעשות רק לדבר כמה אתה נותן לבנך או כמה אתה נותן לבתך ואח"כ ישוו את עצמן זה מבואר בכל הפוסקים ודוק.
<b>ואחת</b> אזכיר שאדמ"ו ז"ל באמרי אש א"ע סי' מ"ו כתב כל תקנת גאוני דור לארצם תקנו ולא שכל עולם צריכין לשמוע לתקנתם יעו"ש בכל זאת מדינת אונגארען רוב הדרים בתוכם או מקור מחצבתם ממדינת פולין או ממדינת מעהרין וראוי' עכ"פ לעשות או כפולין או כמעהרין זה יהי' כחוכא שאבי הכלה יאמר שהוא מקור היוצאין ממדינת מעהרין ואבי החתן יאמר שהוא ממקור היוצאין מפולין חלילה לאנשים אשר ד' נתן להם שפע וברכה שלא להכיר בטובת ד' לקיים וחי אחיך עמך נתן תתן לו די מחסורו וכפי ברכת ד' אשר נתן להם כי שכר סרסר הוא דאורייתא כחז"ל קרן אור פניו של משה הי' שכר סרסור כאשר אמר אנכי עומד בין ד' וביניכם ועיין רבה פ' עקב וז"ל אמר הקב"ה כשסדרת לישראל נתתי לך שכרך זיו פנים ועכשיו שברת את הלוחות אר"י שנו רבותינו נשברה החביות נשברה לסרסור ועוד כמה מדרשים שונים מהכ"ת לא ישולם שכר סרסור בטוב דברי הכותב בטרדות רבות.
<b>סימן</b> <b>טז</b> שמחת פורים וכ"ט להרב המאור הגדול לממשלת התורה שונה הלכות הליכות עולם כבוד הרב ר' שמואל דוד הלוי נ"י אב"ד דק"ק פ' יארמוטה יע"א.
<b>אחד"ש</b> מכתבו קבלתי עם מכתב רבנים הגדולים אשר מסכימים ג"כ להלכה כמו שכתבתי בתשובתי ואם יקבל עוד ימחל ג"כ לשלוח לי ההעתקה ואשיב כהיום יען כי מבקש מיד תשובה ואי"ה אעיין בו אם יודיענו כי יש זמן.
<b>שאלה</b> באחד מהישובים השייכים לגליל שלי יש בית הקברות ישן נושן ועתה השרים אשר מחלקים השדות שיהי' לכל אחד שדותי' במקום אחד הנק' קוממעסירען ועלה בגורל שיהי' על מקום הקברות דרך רשות הרבים אשר בצד אחד יבוא הדרך על הקברים והבה"ק הי' קנוי להישראלים מעולם ויש להם השטר עדן משנת 1787 ע"ז אולם מי יכול לדון את מי שתקיף ממנו וגמרו ביניהם כך שינתנו לישראל מקום אחר לחלוטין ואשר ישאר מן הדרך מן הקברות ויש ע"ז זמן כפי נמוסיהם אימתי מותר לחרוש ולזרוע עליהם ושאל אותי אנשי הישוב מה יעשו אם יניחו הקברות כמו שהם בידי גוים או יפנום ובודאי מותר לפנות כמבואר בש"ע סי' שס"ג ובנב"י ח"ר סי' פ"ט רק כל ספיקא דידי אם מחויבים הני בני ישוב לפנותו אחר שכמה שנים זה הבה"ק והקבורים שם אין להם בישוב קרובים אם אעפ"כ מחויבים הבני ישוב לחוש על כבוד המתים במקומם והוה כשאר צרכי העיר או נימא שהחיוב הזה אין מוטל עליהם לבד אלא יהי' בכלל כל ישראל שיבאו הרחוקים ויעסקו עמהם עכ"ד.
<b>תשובה</b> הגם שאודה על האמת שהדבר צריך התבוננות אם דבר כזה יהי' נחשב לצרכי העיר או לא ובעזר ד' אתבונן בו עוד אי"ה אבל כעת נ"ל שדבר זה מוטל על החברא קדישא כאשר אגלה דעתי בקוצר אמרים בעזה"י:
<b>הנה</b> כבר צווחו רבותי ז"ל כי יפלא בעיניהם מה שנוהגים החברות קדושות בכל מקום להיות כמכס העומד מאליו לבקש בעד קבר סך גדול הון רב הלא גם שאי אפשר לפתיחת הקבר בלא דמים עכ"פ לא יהי' בשופעת דמים רבים בלי קץ ידוע ואדמ"ו חת"ס יו"ד סי' ש"ל חידש דבר אם היורשים לא מבקשים קבר ידוע אז בודאי דמים ידועים לו אבל אם מבקשים קבר במקום גדולים וחשובים אז אין לו דמים רק ערכם של גבאים עליו והביא סמוכים דחכז"ל לא דברו בגנאי של עשו שלקח כרי של זהב וכסף בעד חלק שמיני ממערת המכפלה אבל לעפרון גינו על דרש הפסוק נבהל להון זה עפרון חסר כתוב יען דלא ידע ששם קברת צדיקים יעו"ש.
<b>ואני</b> אמרתי על חקירת אדמ"ו ז"ל שלא אמרו על לקיחת עשו ממון הרבה כמו בעפרון והוא דשאני בעשו אשר הי' בכור והי' לו קדימה להיות קבור במערת המכפלה ויעקב ביקש שימכור לו זכות הבכורה גם על אחר מיתתו מי יוכל ליתן קצבה לזה כמה הוא שוה שיוותר על זכות אשר לו יען שהוא בכור לכן הוצרך יעקב ליתן כל הון ביתו כרי צבור מכסף וזהב כי זכות של אדם יכול למכור בהון רב כי אין ערך לו כמה הוא שוה וביותר שבזה מכר כח בכורתו ליעקב אשר לקח בחכמה בכורתו בברכת אביו וע"י המכירה של קברו במערת המכפלה נתן קיום שיעקב הוא בכור תחתיו בחיים ובמות אבל עפרון לא מכר מקום קברו וגם לא מכר בזה בכורתו רק מכר שדה ומערה אשר בו וביקש ד' מאות שקלים כסף עובר לסוחר הוא נבהל להון רע עין ודוק.
<b>עוד</b> אמרתי כי קבורת המת מצוה מאז הנהיגו בגמ"ח שעושים עם המתים לקבור אותם בכבוד א"כ על אברהם הי' מוטל מצוה קבורת אשתו שמתו מוטל לפניו ואברהם ביקש לגמול עמה חסד להיות נקברת בתוך שלו ועיין מדרש רבה על פ' ואחרי כן וז"ל הה"ד רודף צדקה וחסד ימצא חיים רודף צדקה זה אברהם דכתיב ושמרו דרך ד' לעשות צדקה וחסד שגמל חסד לשרה ימצא חיים שני חיי אברהם מאה שנה ושבעים שנה וחמש שנים עכ"ל ולכאורה יפלא הכי אשת חיל כשרה תהי' מונחת על פני השדה בלי קבורה או תקבר בקברות האורחים עיין רמב"ן שם רק הרמב"ן על פ' ואחרי כן ביאר שאברהם לא קבר את שרה אחר נתינת הכסף עד שהחזיק עצמו בקרקע שלא תהי' הצדקת נקברת עד שנתהוה המערה על שם אברהם יעו"ש וזה הי' רודף חסד של אברהם שגמל עם שרה שלא חש על שתניח בלי קבורה עד שהביאה לתוך קרקע שלו ועיין באדמ"ו בחת"ס סי' של"א ועל כן ציין המדרש על פסוק ואחרי כן ודוק ועל כן שאברהם מבקש לעשות חסד עם המת שמוטל לפניו לא הי' לו לעפרון לבקש הון רב עיין דוגמא ביו"ד סי' של"ו במי שיש לו סימני רפואה למכור אבל יעקב שביקש בחייו לקנות לו קברו כאשר אמר בקברי אשר כריתי לי אז שאין לפניו הכרח מצוה אשר מוטל עליו רק שביקש יעקב לקנות בחייו בית מלונו כחז"ל שיהי' לאדם יתד שאם יזכה יקבר שם אז בלי שיש לפניו מצוה אין לו דמים כמה יבקש הכי אם יבקש אדם בעד אמה אחת מקרקע שלו אלף זהובים נאמר עליו נבהל להון והבן זה.
<b>וגם</b> זה עלה בדעתי דשאני בעשו דמכר לו קברו שאפי' ימות הוא טרם שימות יעקב אעפ"כ לא יקבר שם הוא אלא יהי' המקום פנוי עד שימות יעקב לזה אין קצבה לדמים ולכן בודאי מי שחפץ לקנות בחייו מקום קבר שיהי' פנוי ריקן עד שימות הוא אז בודאי יוכל החברא לבקש כמה אלפים אבל אם כבר יש המת מונח והיורשים מבקשים שהמקום פנוי יהי' (לפני) [עבור[ המת שמונח לפני החברא מנ"ל שיוכלו לבקש עשרה בדמים דלמא זכותו של המת גורם שיהי' לו מקום מכובד כי הוא איש מכובד ואפי' אם ידע עפרון ששם במערה נקבר אדם וחוה אעפ"כ הוא נבהל להון לבקש ד' מאות כסף כי שרה כבר מתה ומוטלת לפני אברהם והוא נשיא אלקים וראוי' לו מקום מכובד לפני שארו זו אשתו ושם בנידן אדמ"ו ז"ל צדקו דבריו להצדיק דברי הח"ק כנגד איש נכרי אשר לא נודע להם אם הוא כדאי למקום גבוה יעו"ש ותבין אבל להעלות לבן עיר ירא אלקים מקום חשוב בדמים יקרים לא ידעתי הדין בזה דלמא זכותו גרם ד' הבין דרכו שהוא המוקדם למקום ההוא וכעת צל"ע לדינא.
<b>אך</b> בעיקר החקירה נ"ל להפך בזכיות מנהגן של ישראל כי בכל מקום החברא קדישא מקבלת עליה לשמור דרך החיים ליתן לב שיהי' מונחים המתים בקברותיהם בכבוד שלא יבא להם בזיון וגנאי הן מחוטטי קבר או משטף מים רבים או אם המצא תמצא שיהי' צריך לפנות הקברים ח"ו המה החברות הקדושות באמונה הם עושים שהחיים יכבדו להמתים בכל אשר בידם לעשות א"כ לא די שיתנו מקום קבר רק יקבלו עליהם ועל בניהם דור דורים שמירה לנהוג בהם כבוד שינוחו על משכבותיהם וחיוב זה הוא דבר שאין לו קצבה לפעמים על כן נהגו גדולי עולם ליתן הזכות ביד החברות קדושות לבקש הון רב בעד כברת ארץ כי לא הקרקע לבד ימכרו רק גם קבלת שמירה עליהם ועל בניהם כנודע מלפנים בישראל כי החיים פודים את המתים וכן ינהגו דור אחר דור לעשות צדקה עם המעות הזה וגם עושים חסד בזה עם המתים ודוק (ועיין בפתחי תשובה סי' שס"ז סק"ד מביא בשם חות יאיר שצרכי החפירה מונח על כל בני הקהלה אפי' כהנים יעו"ש ואין ספר חו"י ת"י).
<b>לכן</b> כיון שפינוי עצמות המתים הוא מצוה דהעוסק בזה פטור מכל המצות כמבואר בטוש"ע סי' תנ"ג והי' ראוי להיות מוטל על כל ישראל והיא אם לא הי' שם חברא קדישא מעולם אשר נטלו סכום כסף וזהב בעד קבורת כל מת ומת שהובא לפניהם אבל מסתמא גם שם נהגו החברא קדישא ליטול הון רב כפי אשר השיגו יד היורשים לשלם אפי' מיתומים קטנים לקחו סך רב בעבור קבורת אביהם אשר בידוע דמחלו על ממונם כדי לכבד אבותיהם בקבר או הב"ד דנו ליתן ממונם כי כל איש יודע שיהי' כן והוה כאלו צוה לפני מותו שיעשה כן וא"כ החברא קדישא של עירו מחויבים בהוצאות לפנות את המתים בכבוד גדול כמוזכר הדינים בש"ע שלא יתערבו עצמות בעצמות כנודע ונהפוך הוא שלא יניחו להודיע מתי יהי' פינוי עצמות של אנשים אשר יש להם קרובים כמבואר בנב"י סי' פ"ט שלא יתבטלו ממצות באותו יום ועיין ביותר בזה בחת"ס יו"ד סי' שנ"ג באר היטב כיצד יעשו ח"ו בנידן כזה ויש לעיין בסוטה דף י"ג על עצמות יוסף כבודו בגדולים וכבודו במרובים בלשונות רש"י שם ועי' שקלים בירושל' ועי' בח"מ סי' ק"ח ואין פנאי כעת ד' יגדור כל פרצות ישראל ויבלע המות לנצח ויקיצו וירננו כל שוכני עפר כי יבוא גואל צדק וישמע קול קורא מן השמים הוציאו כל איש מקבורותיהם ויקרב עצם אל עצם ויעמדו לקץ הימין על רגליהם כל נשמה תהלל ק"ה הללויה אמן ואמן כן יהיה במהרה בימינו אמן דברי הד"ש.
<b>סימן</b> <b>טוב</b> שלומים אלף לאיש אלוף המאור לממשלת התורה החו"ב כבוד מחותני דהרב ר' אלי' שענקעל נ"י בק"ק קוטב.
<b>אחד"ש</b> אודיעהו כי אתמול קבלתי מכתבו עם השאלה בבהכ"נ וכתב שנחוץ להשיב וידעתי שאני טרוד גדול ואם לא אשוב מיד פן לא אוכל להשיב עד ימים רבים על כן היום באתי לגלות דעתי לכבודו נ"י שנ"ל שהדין עם בעה"ב אשר מקומו סמוך להארון הקודש.
<b>שאלה</b> מעשה שאירע בבהמ"ד אחד שהי' שם אה"ק עם עמודים והיה ממלאים כמעט כל כותל מזרחי עד שלא נשאר כ"א ד' מקומות בצד ימין וד' בצד שמאל וזה הי' זמן הרבה עד שלא נתקלקל האה"ק וההכרח לעשות אה"ק חדש ובא נגיד אחד וקיבל על עצמו שהוא יעשה אה"ק מכיסו באופן שהעמודים אשר הי' באורך הכותל יעמוד לרוחב הבית בתוך חלל הבית בכדי שירויח מקום בכותל מזרחי בכדי שיהי' לו מקום אצל כותל מזרחי וכן עשה והרויח לו מקום אחד בכותל מזרחי וכעת טוען הבעה"ב אשר הי' לו מקום אצל אה"ק בתחילה שגם עכשיו יותן לו מקום אצל אה"ק שהגבאים לא הי' להם רשות למכור זכותו אשר הי' לו בתחילה בראשון אצל אה"ק והגבאים טוענים שאותו מקום שהיה לו בתחילה יהיה לו גם כן עכשיו והמקום אשר הרויחו מחמת אה"ק זה הזכות שייך להם והיה להם כח למכור להנגיד הנ"ל מקום במזרח אשר הרויחו ע"כ בא מעלתו נ"י לשאול הדין עם מי עם הגבאים או עם בעה"ב שהיה לו בתחילה אצל אה"ק.
<b>תשובה</b> אבאר בעזה"י כי הדין עם הבעה"ב והוא ישב בראש כי הוא זכותו והגבאים אין בידם ליתן זכותו לאחר כאשר אבאר בעזה"י.
<b>וטרם</b> אדבר אקדים חקירה אחת שבהכ"נ או בהמ"ד הוא מוגבל בעצמו בשם קדושה שהוא בית מקדש מעט אין זה כי אם בית אלקים לשמוע רנה ותפלה ועיין בש"ע או"ח סימן קנ"א וסי' קנ"ג וכל איש ואיש הקונה לו מקום בבהכ"נ הוא קונה במעותיו חפץ קדוש שיהי' לו מקום קבוע לתפילתו או אם קונה בבהמ"ד שיהיה לו מקום קבוע לתפילתו וגם לתורתו מקום הרנה שם תהיה תפילה כנודע אבל בודאי אם יאמר שיניח על מקומו סחורתו ומרכלותיו מלבד שעושה איסור שמיקל ראש בקדושת בהכ"נ ובהמ"ד אלא כל אנשי בהכ"נ ובהמ"ד ילחמו כנגדו בזרוע לאמור לו שלא קנית זכות זה להשתמש בו דבר חול כי הגבאים לא היה להם כח למכור המקום להיות אתר הדיוט רק מכרו לו מקום אדמת קודש להשתמש בו קודש ללמוד ולהתפלל ומעולם לא זכית במקום להשתמש בו כאות נפשך דברים שבחול כי מאז שהופרש והוקדש לביהכ"נ או לבית המדרש נעשה המקום קודש ולא היה ביד הגבאים למכור רק זכות קדושה ולא זכות חול והגם שהמקום בבהכ"נ ובבהמ"ד נקרא ממון בעלים היינו כי זכות שימש לקודש הוא עובר לסוחר לכל איש ואיש אשר ידבנו לעשות אל הקודש והוה כמו אם מעשר שני הוא ממון בעלים או קדשים קלים לר"י הוה ממון בעלים היינו שהנאת החפץ לצורך קדושתו הוה בעלים אבל להיות ממון בעלים לדבר המתנגד לעצם קדושתו בודאי לא הוה ממון שלו כי קדושה לא פקעה בכדי ויכול אפילו לאסור חלקו בבהכ"נ של עיר על חבירו עיין נדרים וביו"ד סימן רכ"ד כי לתכלית הנאת קדושה הוה ממון בעלים אבל למכור לתכלית חול מעולם לא זכה בו כי הגבאים לא היה יכולים למכור כח זה והבן.
<b>עוד</b> אקדים חקירה כי במקומות בהכ"נ ובהמ"ד לא שייך הידור מצוה ביאור הדברים כי המקום המוגבל בבנינו להיות בהכ"נ ובהמ"ד הוא כולו קדוש בקדושתו אין הבדל אם האדם עומד במזרח או במערב או באיזה צד כי בכל מקום אשר אזכיר שמי אבוא אליך וברכתיך כתיב וכיון שנתיחד המקום בקדושתו בכל מקום מוקטר ומוגש לשמו בתורה ותפילה ואין התורה או התפילה מהודר אם מתפלל למעלה ראש שעומד בצד מזרח ומערב או צפון ודרום רק יוקרא וזולא של המקומות בא מכח הקונים זה יחפץ לקבוע מקום תפילתו להיות פניו אל הקיר בשעת תפילה ומייקר השער לתכלית זה וזה יחפץ להיות עומד נגד פני הכהנים בשעה שמברכים את העם ומייקר המקומות כנגד הארון הקודש וזה יחפץ להיות מקום תפילה שלא יעבר עליו עוברים ושבים בבואם לבהכ"נ ובצאתם מבהכ"נ ועל כן יבקש כל איש ואיש מקום כאות נפשו ומייקר השער אבל שיהיה הפתח הבהכ"נ מול הצד שמתפללים הוא הידור לגוף מעלות קדושת בהכ"נ ומחוייבים כל אנשי בהכ"נ להדר ולרומם בית אלקינו שיהיה נעשה הפתח כדין וכדת בהמ"ק מעט ודו"ק.
<b>גם</b> זה אקדים כל הקונה מן הגבאים מקום בבה"כ או בבהמ"ד הוא קונה המקום כפי החשיבות והמעלות אשר מקפידין עליהם בני אדם ובכל העולם כולה יותן יקר וחשיבות על מקום הראשון הסמוך לארון הקודש מימין ואעתיק דברי ספר חסידים סי' תש"ס שכתב וז"ל מימינו אש דת למו מלמד שצריך לצדיקים מקיימי התורה לישב בימין הנכבד ובימין התורה שנאמר אורך ימים בימינה בשמאלה עושר וכבוד וכן בימין הארון אבל בעבור שלום לא יהיה שום צדיק מקפיד אנא ישב כי לא מקומו של אדם מכבדו ואם משימים אותו למטה ואחרים שאינם טובים כמוהו למעלה ממנו אל יקפיד עכ"ל הרי שביאר שיש סגולת הנפש למקיימי תורה לישב בצד ימין של הארון א"כ מי שקנה מקום הראשון אצל הארון הקודש מצד ימין אין קפידתו שלא ישב אדם לפניו אלא תכליתו שהוא יהיה עומד במקום סמוך לארון אשר ראוי' למקיימי תורה מטעם דכתיב אורך ימים בימינה מי שהוא שעומד לימין מקום עמידת ס"ת זוכה לאורך ימים ושנים טובים א"כ קונה מן הגבאים זכות הנ"ל ואין קפידתו על איזה אמה ברוחב בהכ"נ אשר יעמוד רק קפידתו שהוא יעמוד תמיד אצל הארון אבל השני אשר עומד אח"כ הוא קנה רק מקומו שיחפץ לעמוד בצד מזרח ששם יש רווחה לצאת ולבוא וכדומה כי אצלו לא שייך סגולת אריכות ימים כי הוא אינו עומד לימין הס"ת והבן.
<b>אך</b> זה ברור כל מי שקנה מקום בבהכ"נ הוא קונה אותה כפי מעלות וחשיבות אשר מקפידין עליהם בני אדם וזכה באותו זכות שתמיד ישאר במעלה או חשיבות אשר קפד עליו למשל אם הפתח של בהכ"נ היה שלא כדין ועכשיו הגבאים עשו אותה כדין וישתנה סדרי המקומות אז צריכין הגבאים לעשות חיובם ליתן לאיש אשר היה לו מקודם מקומו אצל הפתח הבהכ"נ ישב גם עכשיו אצל פתח בהכ"נ והאיש אשר ישב באמצע בהכ"נ ועכשיו נעשה שם פתח ונסתם הפתח הישנה א"כ יותן להאנשים מקומם במקום שנסתם הפתח שיהיה מקומם בתוך בהכ"נ למשל שהיה מתחילה מקומם רחוק מפתח י' ספסלים יותנו להם גם עכשיו מקומם רחוק מפתח י' ספסלים ואם אי אפשר להוציא להם מקומות אחרים חשובים כאשר היה להם מקודם כי זה תלי' לפעמים מצורת אופן הבנין דבהכ"נ צריכין הגבאים לשלם להם עלוי בדמים אבל לא יוכלו למחות שלא יעשה הפתח כדת וכדין כי כולם חייבים להדר ולרומם בית אלקינו ומזלם גרם שהגיע במקומם וישלם להם במעות העילוי והבן.
<b>וראיתי</b> לאדמ"ו חת"ס ז"ל באו"ח סי' כ"ט שהביא דברי מג"א סי' ק"נ סק"ה כתב וז"ל נ"ל אם היה הפתח בצד אחד וחרבה הבהכ"נ ורצו קצת מנהיגים לעשות הפתח כדינה אין האחרין יכולין למחות אע"פ שהם הרוב ואעפ"י שמשנים סדר הישיבה יקוב הדין ביניהם עכ"ל מג"א וכתב אדמ"ו בד"ה ולפ"ז וז"ל מ"ש מג"א ואע"פ שמשנים סדר הישיבה יקוב הדין אין הכוונה ע"י אותן הספסלין שהיו מאז חשובים ועתה באו סמוך לפתח וירדו עשר מעלות דיקוב הדין דאי אפשר דגם זה בכלל הנ"ל השתא המקומות עצמם נוטלין מבעליהם דהוה שאינו שלהם מכ"ש השוכנים בסמוך שקנו מעלה שאינו שלהם ונראה שקאי אאינך מקומות שהיו עד עתה סמוך לפתח ועכשיו יתעלו שהם צריכין לשלם עילוי עכ"ל ודבריו נפלאים בעיני הלא המה שלמו בשעת קנין דמים יקרים בעבור שמקומותם בתוך בהכ"נ רחוק מפתח למשל י' ספסלין, א"כ נשאר החיוב על כל בני הקהלה ליתן להם מקומות חשובים כפי ערך דמים שנתנו ואם אפשר יותן המקומות אשר הם סמוך לפתח של עכשיו לאנשים אשר קנו רק המקומות אצל הפתח מי שהיה להם המקומות רחוק מפתח י' ספסלין יותן עכשיו המקומות אשר נעשין ע"י סתימת פתח הראשון ואם לא יהיה חשובים כמו מקומות ראשונים צריכים להעלות להם בדמים וזה הוא יקוב הדין ודוק.
<b>ומה</b> שהתפלא אדמ"ו ז"ל בד"ה במג"א כיון שקנה הקרקע מי יוכל לגזול קרקע שלהם מידם אטו אם אין לצבור בהכ"נ יגזלו מיחיד קרקעו יעו"ש מאוד נפלאת בעיני דמיון זה בודאי מי יקח קרקע של איש בעל כרחו הלא הוא ביתו לכל תשמישו לצורך חולין גופו ותשמישיו אבל מקום בבהכ"נ הוא רק לצורך עבודת הקב"ה לרנה ותפילה ולתכלית זה אין הבדל אם יעמוד במזרח או במערב וכדומה וכל העדה מחויב לרומם בית אלקינו לעשות הפתח כדת א"כ יכולין לעשות שם פתח וליתן לו מקום אחר חשוב כמותו או אם אינו חשוב כמקומו הראשון להעלות לו בדמים שלו יהיה שזכה מתחילה במקומו עכ"פ הלא גם הוא מחויב לרומם בית אלקינו ובזה שהי' עומד מתחילה באמצע בהכ"נ לא היה לו הידור מצוה רק זכות דמים הי' לו אם ימכור אותו יקבל מהקונה יותר ומזלו גרם שמגיע ההידור במקומו ועד שכופין אותו בגופו כופין אותו במקומו לעשות שם הפתח כדת וכדין ועיין ברמב"ם פ"א מהל' בית הבחירה הל' י"א ואם לא ניחא ליה לעשות המצוה בממונו כי ההידור מונח על כל הקהל יתנו לו עילוי בדמים ודוק.
<b>סוף</b> דבר נראה בעיני פשוט שהאיש אשר זכה לעמוד לימין הארון זכה הזכות בשעת קנין מקומו ואין ביד הגבאים למכור זכותו לאיש אחר בעבור שעשה הארון הקודש החדש אבל במקום השני זכה כי על ידו בא הריוח וד' ירחיב לנו ופרינו בארץ לטובה דברי הדש"ת מחותנו.
<b>סימן</b> <b>חי</b> ברכות ד' עלי גבר חכם בעז ה"ה בן אחי תלמידי הרהמ"ג חו"ב המפורסם בשם טוב כמהו' ר' משה סופר ב"י בברעזאוויטץ.
<b>אחד"ש</b> אודיעך כי קבלתי מכתבך אודות המקום של בית המדרש אשר האיש שואל על דין תורה והי' בדעתי לחקור ולהרחיב בענין הנ"ל רק יש כמה שאלות לפני על כן אבוא לפניך רק בקצירת אומר.
<b>שאלה</b> פה ישוב ברעזעויטץ נגמר בעזה"י בהמ"ד החדש והממונים על הבנין עשו בצד אחד היינו בצד דרומית ארבעה שורות ובכל שורה ארבעה ספסלים היינו ששה עשר ספסלים כולם נוטים לצד מזרח [מזרח שטאדט] ואז בעת הבנין הי' חלוקי דיעות ולא הי' כל העולם מסכימים כי הרבה רצו שיהי' רק שורה אחת בצד דרומית כמו שיש ברוב בתי מדרשים רק כיון שנגמרו הסכימו לזה ונמכרו בהכרזה כל ספסל וספסל ואח"כ ראינו שמקום זה שעומדים הספסלים הוא מקום מוכשר ללמוד כי שם עיקר אורה מהחלונות ומוכשר לעמוד השולחן הגם שיש פנוי מקום חוץ לזה ג"כ אבל לא מוכשר מקו"א כגון זה וקבלנו רוב דיעות אם יעקרו הספסלים והסכימו לזה הרוב לעשות שורה מדרום לצפון כנהוג והמקומות יען שיתמעטו ימכרו פ"א וכן עשו איזה אנשים שזרקו חוצה הספסלים ואח"כ באו ב' אנשים מהקונים המקומות ואמרו שאין מסכימים לרוב דיעות רק אם עפ"י דין תוה"ק יוכלו ליקח בחזקה מקומם מה שקנו בהכרזה במעמד כל אנשים אזי ימחלו ולולא זאת לא ומחלו ואמרנו להם שאנחנו נותנים להם מקומם מה שהי' להם מתחילה והשאר מקומות ימכרו אחד נתפייס ואחד לא נתפייס רק אם הד"ת יחייב אותו הנ"ל.
<b>תשובה</b> המג"א בסי' ק"נ סק"ה כתב וז"ל נ"ל אם הי' הפתח בצד אחד וחרבה הבהכ"נ ורצו קצת מנהיגים לעשות הפתח כדינה אין האחרים יכולים למחות אעפ"י שהם הרוב ואעפ"י שמשנים סדר הישיבה יקוב הדין ביניהם עכ"ל ואדמ"ו בחתם סופר א"ח סי' כ"ט התפלא הלא קנות המקום בבהכ"נ לא הוה קנין ספסלים רק קנין קרקע וא"כ מי יכול לגזול הקרקע שלהם ולעשות שם פתח בעל כרחם וכתב וז"ל הגע עצמך אם יצטרך צבור לבהכ"נ הכי יכולים להוציא אחד מביתו מנחלתו לבנות שם בהכ"נ ואפי' אם יתבטל הבנין לגמרי ולא יהי' להם בהכ"נ בכל זאת אינם יכולים ליקח קרקעו של שום יחיד בעל כרחו וא"כ איך יפתחו פתחם במקום העמדת ספסלים של אלו וצ"ל כיון דדינא הכי שהפתח צריך להיות ברוח זה והראשונים שגו בזה ופתחו פתח במקום אחר ומכרו מקומות אלו לאנשים האלו הו"ל כמוכר קרקע שאינו שלו שהמקום משועבד לכניסה ומשו"ה יפתחו פתח במקומם של אלו שאינו שלהם עכ"ל.
<b>ולפ"ז</b> ומה התם ששגו מתחילה ועשו הפתח שלא כדין אבל מה שעשו הי' מהני עכ"פ דהא לא הי' בידם להרוס הכותל במקום שראוי' להיות פתח כמבואר שם בתשובה בד"ה והנה דאין רשאי לנתץ אבן מאבני חומות בהכ"נ והחזיקו אנשים באותן המקומות והי' הקרקע שלהם אעפ"כ כאשר נחרבה הבהכ"נ ברוב שנים נתבטל קנינם וע"כ דהי' קנינם רק קנין פירות עד שיפלו החומות ויהי' אפשר לתקן שם הפתח ולא שייך לחקור דנימא כל מילתא דאמרו רבנן לא תעביד אי עביד מהני דהא מה שיהי' הפתח באותו צד כנגד הארון לא הוה דאורייתא דזה טעות גדול דאותן מקומות משועבדים עפ"י דין לפתח והמוכר אותם מכר שאינו שלו כאשר כתב אדמ"ו ז"ל בנעימות וז"ל הו"ל כמוכר קרקע ונמצא שאינו שלו שהמקום משועבד לכניסה עכ"ל הזהב וממילא הי' המכירה רק קנין פירות להנות עד שיפלו החומות וכיון שהציבור בנו בהכ"נ אז ממילא המקום אשר ראוי' להיות הפתח קנה שמו ולא נשאר עוד בכח הצבור למכור מקום הפתח כי קדושת בהכ"נ קונה המקום שהוא בהמ"ק מעט ולא נשאר להצבור כח למכור מקום הראוי' לפתח כי מכרו שאינו שלהם שהוא רשות גבוה ודוק.
<b>ומעתה</b> אני אומר ק"ו בנידון דידן דהציבור התנדבו לקנות המקום לבהמ"ד ובנו החומות לבית המדרש כדי לישב שם ללמוד ברבים אשר בהמ"ד דרבים מקודש יותר מבהכ"נ אשר עיקר הבנין הוא להיות בית המדרש ללמוד תורה רק אגב יהי' גם מקום תפילה לקיים במקום הרינה יהי' תפילה אבל שמו יגיד עליו להיות מקום ללמוד לרבים וגם ליחיד א"כ מיד קנה קדושת בית המדרש מקומו המוכשר לישב שם בקיבוץ חברים וגם ביחידות אשר החלונות מביאים אורה על השולחן אשר יהי' מונחים הספרים כי כן סגולת הנפש לישב בקרן אור וללמוד וגם לפעמים יצמיח מזה שיוכל ללמוד בש"ק כמעט עד הלילה וגם כמה יחידים זקנים אשר צריכין אור כי יהל על השולחן אשר ילמדו שלא יכשלו בראיתם א"כ מיד כאשר בנו הבנין לשם בית המדרש ללמוד שם קנה השולחן מקומו במקום שהאור בא ויהי' ראוי' ללמוד ומה ששגו הצבור אח"כ ומכרו אותן מקומות ליחידים להתפלל איש איש במקום קבוע הוא קנין בטל שמכרו דבר שאינו שלהם כי התורה קנתה מקומה מקום המוכשר לפניה ומי הקשה כנגדה ויושלם והבן.
<b>וק"ו</b> דבבהכ"נ חל עכ"פ קנין לזמן אבל כאן השטענדער הוא תלוש ויש בזה פלפול הפוסקים אם שייך בזה איסור לאו שלא ינתץ כמבואר בט"ז סי' קנ"א ובמג"א סי' קנ"ב ופרמ"ג במשבצות זהב סי' קנ"א ויש לי הערה בדבריו שיש הבדל בין שריפת מטלטלין של קודש שלא נשאר שמו עליו וכן אם משבר אבן עד לעפר דק לבין אם חותך חלק ששמו נשאר עליו כגון אם ישבר שטענדער עדיין שם עץ נשאר אבל עם עוקר אבן מכותל בהכ"נ מעיקרא חומה נקרא ועכשיו אבן שמו ואין כאן מקומו ואפי' אם שייך בשטענדער לאו הנ"ל פשיטא עכ"פ אם אינו משבר רק מנתק אותו ממקומו פשיטא שאין בזה סרך איסור וא"כ לא קנה הקונה אפי' קנין לזמן המקום אשר מוכשר ללמוד ודוק.
<b>הן</b> אמת שדברי אדמ"ו ז"ש אשר הבאתי למעלה שהקשה על המג"א מי יכול לגזול הקרקע של אנשים אשר יהי' עכשיו פתח בהכ"נ וכתב הגע עצמך אם יצטרך קהל בהכ"נ הכי יכולים להוציא אחד מביתו ונחלתו יעו"ש המה נפלאים בעיני מאוד ואבאר מה שהפלאתי עליו בגליון בקצור וכאן אבאר בעזה"י.
<b>ואקדים</b> דזה ברור כי קדושת בהכ"נ היא קדושה כפי גדרו של בית מקדש מעט וכל הקונה מקום בבהכ"נ עשה ממעותיו קדושה כי לא יכול להנות מקרקע הנ"ל רק הנאת מצוה להיות לו מקום מיוחד להתפלל ולשמש בו בקודש שאם ירצה להשתמש בו דבר שאינו של קדושה אינו רשאי ומלבד האיסור אשר הוא עושה אם ישמש בו דבר רשות גם חביריו יכולין למחות בו שלא נמכר לו מקום לעשות בו תשמיש חול הוא מיוחד רק למקום קדוש ומה ששוה מעות הוא יען שיכול למכור זכותו לאחרים לשמש בקודש אבל אם יחפץ איש למכור מקומו לנכרי אשר אינו מבני ישראל יכולין הקהל למחות בו כי הקרקע לא נמכר רק לשמש בקודש להתפלל וללמוד ואותו זכות יוכל למכור לאיש כמוהו אשר הוא מאמונת ישראל ואטו יש ליחיד רשות שיתן על מקומו סחורתו הלא לא נמכר לו המקום רק לתשמיש קדושה כי קדושת בהכ"נ קנה מקומו ולא הי' ביד הגבאים למכור מה שנוגע לקדושת המקום והיחיד לא קנה רק זכות קדושה ולא יותר כמו שלמים קדשים קלים לר"י ממון בעלים או אם מעשר שני ממון בעלים אבל בודאי מה שקדושה קנתה בו לא הוה ממון בעלים רק על יתרון הדברים מה שאינו נוגע לקדושה כנלענ"ד ברור בעזה"י.
<b>והנה</b> לכאורה א"כ שהמקום הוא לתשמיש קדושה ואין הבדל אם עומד עד עכשיו בצד מעריב וכעת יותן לו מקום בצד דרום או צפון אשר הי' שם מתחילה הפתח כי גם שם ישמע הקב"ה תפילתו בכל מקום אשר אזכיר שמי אבוא אליך וברכתיך כתיב אין הבדל בין אם עומד בצד מעריב או מצד צפון קדושת המקום שווה בכל בהכ"נ א"כ שפיר כתב המג"א דיקוב דין ביניהם לעשות הפתח במקום הראוי' וליתן להם המקומות אשר הי' מתחילה מה לי קדושת בבהכ"נ במעריב או בדרום והפחת המקומות האלו אשר ירדו משוים יקבלו מיד הקהל אשר יקבהו בעד אותן המקומות אשר הי' מתחילה סמוכים לפתח ועתה עלו בערכם ישלמו לקהל עלוים וא"כ אין הפסד כלל לבעלים (ועיין בפט"ו מהל' מע"ק במ"ל אם יש לדמות אתרוג לשור עולה שפוטר נפשו בכבש ועיין בספרי מ"ח ח"ב א"ח סל"ג דשאני אתרוג דשמו אתרוג מחמת שם פריו אבל עולה הוה השם מכח קדושה ומה לי שור או כשב ושם יש עכ"פ הידור מצוה אבל בבהכ"נ אין הידור אם מקומו במערב או בדרום רק שם מטלטלין וכאן אנו דנין על קרקע אשר אינה נגזלת וגם אין איש שיחפץ לגזול את קרקעם) והגם שאין רשאין הגבאים להחליף מקומות יחידים ולשלם להם הפחת אבל במקום שיש בו הידור מצוה לקיים הדין והדת שיהי' פתח בהכ"נ מול ההיכל ועל כולם חל זה אלי ואנוהו לרומם בית אלקינו יכולין לשנות אבל יחיד אשר יש לו בית ונחלה להשתמש בו כל צרכו עם אשתו ובניו מרכלתיו ומסחרותיו תשמיש חול ואדם רוצה בקב שלו יותר מט' קבין של חבירו ומעשה דנבות היזראלי יוכיח שלא רצה להחליף נחלת אבותיו גם אם יותן לו כל עושר המלך] אז בודאי אין כח ביד הקהל לגזול ביתו ונחלתו לבהכ"נ דאין אדם מקדיש דבר שאינו שלו וגם אין שום חיוב על היחיד שימכור ביתו אשר משמש בו תשמישיו להיות מקום קודש בית לד' אבל בנידן המג"א כבר כל המקומות קדושים בקדושת בהכ"נ ואין לשום יחיד בו כח רק להתפלל ולשמש בקודש ואין הבדל בין מקום מצד מעריב או מצד צפון וא"כ יש כח ביד הגבאים לעשות כדין ועיין ר"ן כתובות דף פ"ו סברה גדולה למה ינתן לכושל ודוק.
<b>ובזה</b> יש לי פליאה על אדמ"ו ז"ל שם בד"ה ולפ"ז שכתב וז"ל ולפ"ז מ"ש מג"א ואעפ"י שמשנים סדר הישיבה יקוב הדין אין הכוונה על אותן הספסלים שהי' מאז חשובים ועתה באו סמוך לפתח וירדו עשר מעלות דיקוב הדין דא"א דגם זה בכלל הנ"ל השתא המקומות עצמן נוטלין מבעליהם דהוה אינם שלהם כש"כ השוכנים בסמוך שקנו מעלה שאינה שלהם ונראה דקאי אאינך מקומות שהי' עד עתה סמוך לפתח ועכשיו יתעלו שהם צריכים לשלם עילוי ולהעלות בדמים לקהל עכ"ל.
<b>ולדעתי</b> יפלא מאוד דבריו הקדושים דנ"ל בודאי אנשים שקנו מלפנים לפני כמה שנים מקומותם בבהכ"נ ושלמו ליד טובי העיר המעות כפי שווים בחשיבות המה קנו המקומות חשובות בבהכ"נ הנ"ל ואם עכשיו ישונה פתח בהכ"נ מחוייבים בני הקהלה ליתן מקומות חשובים כפי אשר קנו למשל אם הי' רחוקים כ' ספסלים מפתח צריכים ליתנם להם מקומות חשובות כ' ספסלים רחוק מפתח כי עכ"פ קנו אז בעד מעותם מקומות חשובות בבהכ"נ הלזו רק יוכלו להחליף מצד זה ומצד אחר ואם אי אפשר ליתן מקומות חשובות כמותם צריכין בני הקהלה ליתן להם מקומות ולשלם העילוי אשר מקבלים בעד המקומות אשר עולה בשווים ע"י השתנות הפתח ודוק.
<b>אמנם</b> סוף דבר דברי מר"ן נכונים בטעמם שאין הגבאים יכולים למכור מה שאינה שלהם ובקדושת בהכ"נ קנה המקום לעשות שם פתח הנוי לבהכ"נ וק"ו שבהמ"ד קנה מקומו במקום החלונות שמשם יבוא אור לתורה לעבודה והדבר פשוט שהי' מכירת הגבאים במעמד אנשי העיר מכירה בטעות והמקום הוא רק לתורה ויוחזר לו מעותיו אם יקפיד לאמור שלא חפץ כלל לקנות מקום להתפלל וכן בבהכ"נ יוכל לומר לקהל אדעתה דהכא לא קניתי כי לא אחפוץ מקום כלל כנלענ"ד ברור בעזה"י.
<b>ואודיעך</b> שהי' בדעתי להאריך בדברי תשובת הרא"ש שהובא באדמ"ו ז"ל שם ובתשובת צמח צדק סי' צ"ד ודברי נתיבות סי' קע"א ובדרכי משה ח"מ סי' קס"ג אות ד' ועיין בתשובת רמ"א שהובא באלי' רבה סי' קנ"ב ובח"מ סי' רצ"ב כופין להשאיל ספרים ובתשובת הרא"ש כלל ג' דאזלי' בתר רוב בכל תקני הקהלה אך הענין גדול מאוד ואני מוטרד וחלוש ד' ירפא אותי ויסיר ממני כל דאגות ויחזקני לתורה ועבודה דודך הנאמן.
<b>סימן</b> <b>יט</b> חתימה טובה יחתם ה"ה אלוף בתורה כבוד הרבני מהו' ר' יהודא כהנא נ"י בק"ק סיגעטה יע"א.
<b>שאלה</b> ראובן ושמעון נשתתפו וקנו בכלל הסחורות שמן סך מסוים והניחו השמן בבית אחד מהם ונתברך השמן אי יש לשותף השני חלק בברכה ובזכור לאברהם ח"מ ח"ג ערך שותפות בשם הרב אדמת קודש ח"ב סי' נ"ו פסק שאין לשותף השני חלק בברכה וחביריו חלקו עליו ואמרו שיחלקו ביניהם ע"כ ילמדנו רבי' כמי שיש לפסוק שמעתא עכ"ל.
<b>תשובה</b> הספרים אשר הזכיר מעלתו נ"י שדברו בזה הענין לא ראיתי מעולם ולא שמעתי שמם בלתי היום ולא אוכל לידע טעמם ונימוקם להימין או להשמאיל ואשר יתן ד' בפי אותו אשמור לדבר בעזה"י.
<b>הנה</b> בט"ז הל' חנוכה סי' תר"ע תירץ קו' הב"י למה מדליקין נרות חנוכה ח' ימים הלא על לילה אחת היה שמן בפך הנמצא ותי' הט"ז בדברי הזוהר על פסוק היש לכי מה בבית שאין השפע בא אלא אם יש עכ"פ דבר מיעוט אשר עליו יחול השפע וא"כ ע"כ נשאר מן השמן בלילה הראשון שהיה יכול לחול עליו שפע הברכה יעו"ש ואם כן כיון דמן השמן אשר לקחו בשותפות בא השפע דלולא דהיה נשאר מעט מן שמן הראשון לא היה באפשרות לחול עליו השפע הברכה וא"כ שמן השותפות נתרבה והריוח לשניהם ודוק.
<b>ולכאורה</b> יש להשיב על זה דהמוחזק יכול לומר אמת דעל כלי ריקן לא היה חל השפע שיתרבה השמן אבל במה שהיה בו הי' החצי שלי ומזלי גרם שנתרבה השמן והוא שלי לבדי ומספק אי אתה יכול להוציא ממון מידי.
<b>אמנם</b> יש לחבירו להוציא מכח ספק ספיקא דיאמר לחבירו דלמא מזלי בחלקי גרם שנתרבה וכולה שלי ואולי מזל השותפות גורם שנתרבה וא"כ עכ"פ החציה שלי ואיך תחזיק בכולה בעבור שמא מזלך בלבד גרם והלא יש לי עכ"פ חלק מכח השותפות שמכוחו חל השפע עליו ואיך תסלק אותי דלמא עדיין נשאר כח השותפות גם על הרבוי שמן ואתה מקטין חלקי אשר לי ברשותך ודוק (ועיין תוס' ב"מ ב' דמכח החצי לא זכה בכולו ולא דמי לירושה דהא סבא).
<b>ועוד</b> דכבר הביא הקצו"ח בסי' קצ"ד ס"ק ג' דכלי של אדם קונה מצד חצר כך חידש הש"מ וכאן היה החביות אשר בו השמן חצר של שניהם וקנה בעבור שניהם והמקום של החביות הושאל להשותפות וכבר קנה השני מחבירו המקום לחלק חביות שלו וממילא קונה ועי' נתיבות סי' ר' (ועיין בח"מ סי' קע"ו סעיף י"ב אם שותף גנב שהוא לשניהם) וה"ה כאן שזכה החצר לפני שניהם ודוק.
<b>וגם</b> עלה בדעתי דבודאי השפע בא מעט מעט בעוד שהיה שמן הרבה מאשר היה בו בדרך הטבע מתחילה וא"כ קמא קמא נתבטל בתוך הרוב ולא שייך ממונא לא בטל היינו ממון חבירו לא בטל עיין ביצה דף ל"ח ובתוס' מעילה דף כ"א ובפרמ"ג סי' ק"ט בט"ז אות א' אבל כאן השפע בא מיד ד' והוא הפקר ונתבטל מיד בכח גידולו ורבויו בתוך הרוב וא"כ הוה לשניהם ודוק.
<b>ועוד</b> הלא אמרו חכז"ל כל מי שנעשה לו נס נתמעטו זכיותיו והיינו אם נעשה נס לאחד אבל אם נעשה הנס לשנים דכל אחד תולה בחבירו אז אין מנכין לו מזכיותיו וא"כ מהכ"ת שיגביה לב אחד לאמור דלרגליו נעשה הנס אין זה מדרכי כשרים בישראל ובפרט דאמרי' בסנהדרין בחלק דף צ"ג דיהושיע אמר דבגדיו נחרכו יען שהיה אחד יעו"ש משמע דנס נעשה יותר בזכות רבים מבזכות יחיד כי טובה השנים מאחד ועל כן נלענ"ד שיחלוקו שוה בשוה, לא כתבתי רק מפני כבוד מה שעלה במחשבה לפני בהרהורי דיומא ובתנאי כפול אם יסכים הגאון אב"ד דסיגוט נ"י ולולא כן יהי' רק פטפוטי דאורייתא הדש"ת.
<b>אחרי</b> ימים הגיע לידי ספר גבורת ארי מהגאון שג"א על תענית וראיתי בדף כ"ה בד"ה אמר איכו נימטו כשוריך שהקשה הא אין ראוי להנות ממעשה ניסים כדאמרי' בדף כ"ד גבי חזאי וכו' והוה סמידא דאמר להו ר"מ מהא לא תזבין דמעשה ניסים הוא ועוד האריך בכמה קו' מגמ' מפורשת שלא להנות ממעשה ניסים ותי' וז"ל וי"ל דודאי למי שנעשה נס בשבילו אין מן הראוי שיהנה ממעשה הנס וכל הני בשבילן ובזכותן נעשה הנס וכן כולם אבל ההיא דכשורי לא נעשה נס בשביל איכו אלא בשביל ר"ח שפיר דמי לאיכו להנות ממנו עכ"ל ולדעתי ראיה מאברהם אבינו שאמר הרמותי ידי אל ד' אם אקח מחוט ועד שרוך נעל וגו' בלעדי אשר אכלו הנערים וחלק האנשים אשר הלכו אתי וגו' המה יקחו חלקם הכוונה בשביל אברהם נעשה הנס שזרק עפר ונעשה חצים לכן אסור לו להנות ממעשה ניסים אבל הנערים וענר אשכול וממרא יקחו חלקם כי לא נעשה הנס בשבילם מותרין להנות ממעשה נס שנעשה לאברהם והבן.
<b>וכן</b> נראה מרומז בתורה פ' חקת "ויקהלו משה ואהרן את הקהל על פני הסלע ויאמר להם שמעו נא המורים המן הסלע הזה נוציא לכם מים" תיבת לכם הוא כמותר הלא די אם יאמר המן הסלע הזה נוציא מים ונ"ל דנרמז בזה לכם נוציא מים ולא לנו למשה ואהרן דאמרו חכז"ל ברבה שם וז"ל התחילו לומר יודע משה חק הסלע אם הוא מבקש יוציא לנו מים מזו נמצא משה עומד בספק אם אשמע להם אני מבטל דברי המקום עכ"ל וכתב במתנות כהונה וז"ל חוק הסלע אותו הסלע שיוצא ממנו מים יודע בו ומכיר טבעו שאם מכין עליו מיד מוציא מים ואינו בדרך נס עכ"ל וא"כ דבר משה עמהם לפי דעתם שמן הסלע ידוע אינו נס וא"כ יכול גם משה ואהרן לשתות אבל מן הסלע הזה נוציא לכם מים ולא לנו שאין נהנים ממעשה נס וחכז"ל אמרו מן בזכות משה ובאר בזכות מרים וענן בזכות אהרן שלא יהנו כל ישראל ממעשה ניסים ומשה ואהרן ומרים זכו אח"כ מרבים והבן.
<b>ולדעתי</b> לכן דרשו חכז"ל על פסוק ויעמד השמן שנתייקר דאל"כ איך אמר אלי' הנביא שתחי' בנותר הא אין רשאין ליהנות ממעשה ניסים והלא שם נעשה הנס בשבילה רק מגוף רבוי השמן שהיה על ידי נס היתה משלמת החוב מבעלה ופריעת בע"ח מצוה ומצוה לאו להנות נתנה כמו שנהנה מחומץ שדלק בשבת תחת שמן דקיום מצוה לא מקרי הנאה וממה שנתייקר אח"כ השמן היה דרך הטבע מזה היתה מחיה נפשה ונפש בניה ודוק וכן נס חנוכה שבא הברכה להדליק המנורה לא הוה הנאה מנס דמצות לאו להנות נתנו ודוק.
<b>וא"כ</b> לכאורה יש לחקור בהני שותפין שנעשה להם נס בשמן א"כ אינם יכולין להנות מהם כלל וצע"ג ועלה בדעתו דהך שלא להנות ממעשה ניסים הוא רק ממידת חסידות שלא ימעטו זכיותיו בעוה"ב כאלו נטל שכרו בעוה"ז כמעשה שספרו חכז"ל מרגל הורד מן השמים ואם כן נחשב כאיסור דרבנן וכבר העיר השאג"א בסי' צ"ג הא דאמרי' בדרבנן יש ברירה היינו אם טוב לנו לאמור יש ברירה אבל אם טוב לנו לומר אין ברירה כגון בחמץ שעבר עליו את הפסח בשותפות גוי וישראל אומרים אין ברירה ותלי' שהגיע לו חלק נכרי דפח"ח וא"כ כאן אמרי' אין ברירה לקולא שהגיע לכל אחד חלק חבירו וכל אחד מותר להנות אם נעשה הנס לחבירו וכל אחד תולה שנעשה בזכות חבירו א"כ מותר הוא להנות גם מחלק המגיע לו ודוק.
<b>ויש</b> לעיין ביומא בנס שנעשה בלחם הפנים ובאבות דקחשב עשרה ניסים שנעשו לאבותינו ויש לחקור בכל הני איך נהנו ממעשה ניסים רק דיש בו הבדל בין המניעת הזיקות וכן הבדל בנס הנעשה בקביעות שחפץ הקב"ה להראות כי הוא שוכן בבית הזה וממילא נהנים הכהנים אשר משולחן גבוה קזכו מה איכפת להם שהיה הלחם חם וכן הבדל מה שהוא רק מניעת ההיזק כגון פלוג לי מימך וכדומה מן כמה ניסים מכל קדושים וכן כל נס שנעשה לצורך מצוה עומדים צפופים ומשתחוים רוחים ויש עוד כמה חקירות בין נס המלובש בדרך הטבע ובין נס הפך הטבע וזה הטעם עשרה דברים נבראו בין השמשות שלא יהיה אח"כ נס המנכה הזכיות ויש להאריך בעניינים הנ"ל כי צריכין בירור גדול בכלל ובפרט בכל הניסים הנזכרים בגמרא ובמדרשים ולחקור על הנס מהיכן שרשו למעלה לדעת להבדיל ביניהם אם מותר להנות בו וקצרתי.
<b>סימן</b> <b>כ</b> רב שלומים לראש גבר אשר ידיו רב לו המאור לממשלת התורה חו"ב כבוד מהו' ר' חיים געלערנטר נ"י בק"ק קוטב יע"א.
<b>מכתבו</b> קבלתי עם בקשתו להשיב על שאלה הזאת כי שמו רבים פניהם אלי ומבקשין לשמוע דעת תורה מפי על כן הגם שאני מוטרד מאוד בעבודת הקודש אעשה רצון רבים שהדבר נוגע בכבוד שמים.
<b>שאלה</b> פה עירנו מעכב עצמו זה כמה עני בן תורה והי' מכובד עד כי זה ימים אירע שעשיר אחד עשה סעודה ביום אשר הכניס בנו לבריתו של אברהם אבינו ובא העני בתוך הבאים וביקש מעשיר אחד להניקהו לו מטובו ואמר לו העשיר אין לי ליתן בחנם אבל אמכור לך דבר ואתן לך עוד כסף שתקח ממני את אשר אמכור לך תכלית הדבר הי' שעשיר נתן לו עשרה זהובים ומכר לו כל העבירות שעבר מעודו עד היום ההוא ואמר העשיר על חטאים וכו' ועל חטאים וכו' והעני הרכין בראשו הן שהוא קונה אותם וקבל העשרה זהובים מידו וכצאת העני החוצה פגעו בו המונים שידע כי בנפשו הוא כי נדפס שמעשה כזה אירע שמכר אחד עבירה אשר עשה בשוק הצמר באלפי כסף ובא המוכר לתבוע את הלוקח אחרי מותו שיכנס תחתיו לעונש מיד רץ להעשיר ואמר תן לי הנפש ורכוש קח לך והעשיר ממאן בשום אופן לא יקבל והוצרך העני להשליש המעות ביד אחר אבל נפשו עליו תאבל כי לא ידע איש את עתו מתי יהי' יום פקודתו והוא שוקד על דלתי חכמים להגיד לו אם המקח הוא קיים ח"ו כי מר לו מאוד וגם המון עם מרחקים אותו וישטמהו וישנאו אותו על כן נפשו בשאלתו לדעת עפ"י תורתינו הקדושה אם המקח זה קיים או הוא בטל זה תמצית שאלתו ומעלתו נ"י האריך במעטה הלשון להציג הדבר.
<b>תשובה</b> הדבר הוא פלא לא שמענו מעולם הנהיה כדבר הזה בישראל ומה שהמונים מגידים בשם מהרש"א מי יודע אם יש ממשות במה שהמון עם מספרים המה מפיחים בעולם אשר לא הי' ולא נברא ואני תפילה שד' יאיר עיני בדבר הלכה בעזה"י.
<b>ראיתי</b> במכתבו ששאל את הדבר מפי הגאון הגדול. מלעמבערג נ"י והשיב וז"ל לא מועיל מכירת העבירות כי זה נהנה וזה מתחייב לא אמרי' ושמעתי בטעם של דברים מפי זקני הרב ז"ל דאפי' הוא אכל ולא נהנה פטור מכש"כ כשזה לא נהנה וה"ה בכאן עכ"ל דברי הגאון בשם זקנו דפח"ח לעצמם אבל לתכלית המבוקש לא נגלה טעמו אולי יש קנין לכנוס תחתיו לעונש כמו הגורם תקנה לחבירו שנכנס תחתיו לעונש עיין רש"י פ' מטות על פסוק ונשא את עונה וז"ל הוא מכנים תחתיה למדנו מכאן שהגורם תקלה לחבירו הוא נכנס תחתיו לכל העונשין עכ"ל והגם דיש לחלק דכאן שכבר נולד העבירה לא יוכל להעמיד איש אחר תחתיו לקבל עונשו שכבר מונחת העבירה על איש העובר ואי אפשר להפטר ממנה אבל מי שגורם תקלה לחבירו אז הגורם נכנס מיד תחתיו לכל העונש אשר ראוי לבוא להעובר חל מיד על הגורם התקלה כמו שאמרו חכז"ל בשבת דף נ"ד פרתו של ראב"ע יצאה וכו' על שלא מיחה בה נקרא על שמו כי מי שלא מוחה נתפס וכתב רש"י שם וז"ל נענש על העבירות שבידו עכ"ל יעו"ש אבל אם כבר חל חיוב עונש על האיש העובר לא משכחת שיבוא איש אחר תחתיו לקבל עונשו ואשמה הנפש ההוא דווקא אשר חטאה לד' דלא מצינו שטובי' חטא וזנגיד מנגיד בכל זאת אולי בדרך מקח וממכר יוכל איש להעמיד אחר תחתיו אשר ענש יענש בעדו כופר נפש איש עשרו שקנה איש עבד לו בדין וצע"ג.
<b>אמנם</b> נ"ל דאי אפשר להעמיד אחר תחתיו לקבל העונש דחכז"ל אמרו בשבת דף נ"ה ע"א אמר רב אמי אין מיתה בלא חטא ואין יסורין בלא עון אין מיתה בלא חטא דכתוב הנפש החוטאת היא תמות בן לא ישא בעון האב ואב לא ישא בעון הבן צדקת הצדיק עליו תהי' ורשעת הרשע עליו תהי' אין יסורין בלא עון דכתיב ופקדתי בשבט פשעם ובנגעים עונם יעו"ש בתוס' ד"ה ש"מ דאין יסורין בלא עון לא איתותב יעו"ש הרי מבואר דאי אפשר שיבוא על איש יסורין בלא עון כי יחזקאל רמז רשעת הרשע עליו תהי' כשם שאי אפשר שאדם ימכר זכיותיו אשר ראוי לו בעוה"ב דכתיב צדקת הצדיק עליו תהי' כך אי אפשר שיבוא רשעת רשע על איש אחר כי רשעת הרשע עליו תהי' ולא יועיל הון ביום עברה ואין משלחת במלחמה לשלוח עבדו או שכירו תחתיו אפי' אח לא פדה יפדה איש ואין מגין בפני פרעניות אלא מצות ומעשים טובים המה ילכו לפניו לזכות בדין.
<b>וגם</b> דנודע דהעבירה היא פועלת כתמים בנפש אשר על כן כתיב עונה בה עיין בהגהת מיימוניות הל' תשובה בשם רמב"ן בשער הגמול ועיין ברמב"ן בתורה בהבנת כרת ואיך יהי' פועל מכירה הלא נחתם עונה בה עד שבא תמרוקה כפי ראות עין עליון היושב על מדין ואיך יהי' נידון נפש חבירו אם נשמתו זכה שוב אין מקום לדונה ואיך תהי' נשמת החוטא חפשי אי נקי הלא עונה בה הלא אין לבוא לפני המלך בלבוש שק תועבות ועבירות אשר לקחו את רדודי'.
<b>ולא</b> יפלא א"כ איך אמרי בקדושין ד' ל"א שבן על אביו ואמר הרני כפרת משכבו והובא בש"ע יו"ד סי' ר"מ סעיף ט' ופי' רש"י שם וז"ל יבא עלי כל דבר רע הראוי לבא על נפשו עכ"ל וקשה איך יוכל הבן או התלמיד לקבל הרע אשר ראוי לבוא על נפש המת בעבור חטאיו ועונותיו אשר עשה בעוה"ז הלא עונה בה בהנפש ואיך יכנס אחר תחתיו.
<b>נלע"ד</b> דשאני התם דהוא סוג כבוד דהבן או התלמיד מכבדין אותו אחר מותו כי המה מזכירין שחפצים לקבל מעונשו כדי להקל מעליו עונשו לו יהי' שלא יועיל קבלתם להקל מעליו עונשו עכ"פ כבוד עושין לו הבן והתלמיד במאמרם שיחפצו להקל עולו זה עונשו בעוה"ב ודוק ועוד דשאני תפילה דמהני שהקב"ה יכפר ולא ישחית כמו דהוכיח תוס' בסוטה דף י' ע"ב הגם דאבא לא מזכה ברא אעפ"כ העלה דוד לאבשלום מז' מדורי גהינם בכח תפילה וה"ה דהתלמיד והבן יכולין להציל בתפילה לפני הקב"ה כי הם חלק ממנו דגם תלמיד נקרא בן כנודע וכמו דספרו חכז"ל במעשה דר"ע דלמד קדיש לבן הרשע עי"כ נפטר מיסורי' קשים כנודע וכן דאמרו בחגיגה דף ט"ו דר"י אמר אי נקטיה בידי מאן מרמי ליה מנאי וכשמת ר"י פסק קוטריה מקבר דאחר ופתח הספדן שומר הפתח לא עמד לפניך רבינו ופי' רש"י שומר הגהינם לא עמד לפני ר"י שהציל את אחר יעו"ש הרי שר"י הציל אחר מגהינם הגם שהי' רק תלמיד עיין רש"י שם היטב וצריך לומר תפילת רבו מהני כמו תפילת דוד על בנו כך הציל ר"י את אחר מגהינם ודוק.
<b>וראי'</b> לדבר שאדם לא יוכל למכור עבירה שעשה ממדרש רבה שיר השירים על פסוק אם יתן איש כל הון ביתו באהבה וז"ל אם פותחין הן כל אומות עולם את כל תסבריות שלהם ונותנים ממונם בדבר אחד מן התורה אינו מתכפר בידם לעולם ד"א אם פותחין אומות עולם כל תסבריות שלהן בדבר אחד מן התורה ונותנים כל ממונם בדמיו של ר"ע וחביריו אין מתכפרת להם לעולם עכ"ל הרי שדייקו אם האומות יתנו כל ממונם לא נתכפר להם העון אשר עשו ואטו לא ימצא ישראל משומד או נכרי אחד אשר יקח מהם העבירות אשר עשו אלא פשוט הנפש החוטאת היא תמות ויקר פדיון נפשם וחדל לעולם אח לא פדה יפדה איש ודוק.
<b>ועוד</b> ראי' עיין ילקוט זאת הברכה על פסוק יחי ראובן וז"ל חכמים אומרים לעולם אין מחליפין לא זכות בחובה ולא חובה בזכות אלא נותנין מתן שכר על המצות ועונשין על העבירות ומה תלמוד יחי ראובן ואל ימות שעשה ראובן תשובה עכ"ל הרי דלא מהני רק תשובה שהעון עצמו נתהפך לזכות אבל אם העון קיים אז עונותיו על עצמותיו כי לא יועל הון ביום עברה והלא דרשו חכז"ל בספרי הובא בילקוט פ' הנ"ל על פסוק אף חובב עמים כל קדושיו בידך וז"ל אלו פרנסי ישראל שעומדים על ישראל ונותנים נפשם עליהם במשה מה הוא אומר ועתה אם תשא חטאתם ואם אין מחני נא ובדוד הוא אומר הנה אנכי חטאתי ואלה הצאן מה עשו תהי נא ידך בי עכ"ל הרי שמסרו נפשם על ישראל מלבד גופם אלא ביקש משה שימח מספר החיים ועם צדיקים לא יכתב והקב"ה השיבו מי אשר חטא לי אמחנו מספרי שלא אחליף טוב ברע הנפש החוטאת היא תמות ואי הי' מהני מכירת עון הי' משה לוקח עונות מישראל אלא פשיטא דלא מהני מכירת עון ופשע שלא יהי' החוטא בג"ע ואי נקי בגהינם כחכז"ל במחטיא רבים אין מספיקין בידו לעשות תשובה שלא יהי' הוא בג"ע ותלמידו בגהינם וק"ו בנידון זה והבן.
<b>ועלה</b> בדעתי אם אפשר למכור חטאים ועונות א"כ למה נתן דניאל עצה לנבוכדנצר עיין דניאל ק' ד' "וחטיך בצדקה פרק ועויתך במחן ענין הן תהוה ארכא לשלותך" וקשה למה לא נתן לו עצה למכור חטאיו ועונותיו דהא גוי יכול למכור לגוי ואפי' שליח לדבר עבירה יש בגוי לגוי עיין מדרש רבה בראשית פ' ל"ד ר"ח אומר ע"י שליח ועיין במתנות כהונה שם וא"כ ימכור נבוכדנצר עונותיו אלא דאי אפשר למכור עבירות וחטאים דאין זה דבר הנקנה מיד ליד.
<b>אך</b> יש להשיב הלא אפי' על עצה שנתן ליתן צדקה לאחר העונש מעליו נענש דניאל והורד מגדולתו או שהופל לגוב אריות כחכז"ל בילקוט סי' א' ס"ג וז"ל אמר ר"י אמר רב מפני מה נענש דניאל מפני שהשיא עצה לנבוכדנצר הרשע שנאמר מלכי ישפר עליך וכו' ומנ"ל דאיענש דכתיב ותקרא אסתר להתך אמר רב התך זה דניאל הניחא למ"ד שחתכוהו מגדולתו אלא למ"ד דברי מלכות נחתכין על פיו מאי איכא למימר שהשלכוהו לגוב אריות עכ"ל ועיין תוס' בב"ב דף ד' שנהרג דניאל מהמן וא"כ אם חטא בעצה הזאת ליתן צדקה מכ"ש שלא רצה דניאל ליתן לו עצה שיופטר מעונש ודוק.
<b>ולכאורה</b> עלה בדעתי דיוכל אדם לכנוס תחת חבירו לעונשין דרבקה אומרת ליעקב "עלי קללתך בני" א"כ יעקב חטא ורבקה תקבל הקללה חלילה וה"ה שלאחר החטא יוכל חבירו לכנוס תחתיו רק באונקלוס כתב שם וז"ל ואמרת ליה אמה עלי אתאמר בנבואה דלא ייתין לוטיא עליך ברי עכ"ל הרי שהרגיש שאין הפי' שהיא תכנס תחתיו לקללה רק שנגלה לה בנבואה שלא יבוא עליו קללה ודוק וכן במדרש רבה הסיבו פי' בו שכתבו וז"ל ותאמר לו אמו עלי קללתך בני ראבה"כ אמר אדם שחטא לא אמו נתקללה שנאמר ארורה אדמה בעבורך אף אתה עלי קללתך בני עכ"ל הרי שאמרו הפי' דשאני אם שהיא הסיבה הגורמת אם הבן לא טוב הוא שבחטא יחמתנו אמו כמו שנתקללה אדמה בחטא אדם כך היא תקבל הקללה בעבורו אבל אדם דעלמא אי אפשר לכנוס תחתיו לקבל עונשו ודוק.
<b>גם</b> נראה לי ראי' דאי אפשר למכור עבירות וחטאים ממה דאמרי' ברבה בפ' אחרי על פסוק בזאת יבוא אהרן וז"ל זש"ה כי בתחבולות תעשה לך מלחמה ר"נ ור"א בשם ר"ס אמר אם עשית חבילות של עבירות עשה כנגדן חבילות של מצות עינים רמות והי' לטוטפות בין עיניך לשון שקר ולמדתם אותם את בניכם ידים שופכות דם נקי וקשרתם לאות על ידיך לב חורש מחשבות און והי' הדברים האלה רגלים ממהרות לרוץ לרע הוי רץ אחר מילה שהוא בין ברכים יפיח כזבים עד חמס ואתם עדים נאום ד' משלח מדנים בין האחים בקש שלום ורדפהו עכ"ל כמה קשה לעשות חבילות מצות האלה ולא נתנו תחבולה אחת למכור חבילות העבירות בעד רצוי כסף ולאמור על חטאים וכו' על חטאים וכו' ועל חטאים וכו' הכי יש תחבולה יותר מזה אלא פשיטא זה התחבולה שקר ותרמית נתהפך לו לרועץ שהוסף חטא ופשע דכתיב "ואהבת לרעך כמוך" רבה בראשית פ' כ"ד וז"ל ר"ע אומר ואהבת לרעך כמוך זה כלל גדול בתורה שלא תאמר הואיל ונתבזיתי יתבזה חבירי עמי הואיל ונתקללתי יתקלל חבירי עמי אמר ר"ת אם עשית כן דע לפני מי אתה מבזה בדמות אלקים עשה אותו עכ"ל הרי שאם מבקש שיתקלל ויתבזה חבירו עמו הוא מבזה דמות אלקים ומכ"ש העושה זאת הוא נתקלקל ונתלכלך בעבירות יתקלקל ויתבזה חבירו אשר עליו צלם אלקים שלא חטא ולא פשע יתקלקל ויתבזה תחתיו הוא עון פלילי אשר לא יוכל להתכפר ואיך יהיה זה תחבולה להפטר מחבילות חטאיו ועונותיו על כן אמרו התחבולה הוא לעשות מצות כנגד העבירות בזה שב ורפא לו.
<b>עוד</b> נ"ל ראי' מן דברי רבה קהלת על פסוק מעוות לא יוכל לתקון שכתבו וז"ל יש מן הרשעים שהי' חברים זה לזה בעולם א' מהן הקדים ועשה תשובה בחייו קודם מיתתו וא' לא עשה תשובה קודם מיתתו זכה זה שעשה בחייו ועמד בצד חבורה של צדיקים וזה עומד בצד חבורה של רשעים והוא רואה את חבירו ואומר שמא משא פנים יש בעוה"ז אוי לאותו האיש הוא וזה היינו בעולם יחד שהיינו כאחד וגנבנו כאחד וגזלנו כאחד ועשינו כל מעשים רעים שבעולם כא' מפני מה זה בצד חבורה של צדיקים ואותו איש בצד חבורה של רשעים ואומר לו שוטה שבעולם מוטל היית לאחר מיתתך ימים ושלשה ולארון לא הכניסוך ובחבלים גדרוך לקבר תחתיך יוצע רמה ומכסך תולעה וראה חברך בנוולך ונשבע לשוב מדרך רשעתו ועשה תשובה כצדיק וגרמה לו תשובתו ליטול לכאן חיים וכבוד וחלק עם צדיקים עכ"ל וקשה מה תמה הרשע על שחבירו עומד בעדת צדיקים דלמא מכר עונותיו ופשעיו לאיש אחד אשר נכנס תחתיו על עונשו אלא פשיטא דזה אי אפשר ודוק.
<b>עד</b> עתה דברתי אם יוכל איש למכור עבירה ידוע או עבירות הרבה אם מפרט בפירוש עבירה זאת עברתי ופשע זה פשעתי ועון זה עשיתי אי מהני בו מכירה אשר בררתי בעזה"י דאין בכח איש למכור עונו לחבירו.
<b>אך</b> אי אפי' יהיה הדין דמהני מכירה על חטא ופשע שיכניס אחר תחתיו לעונש היינו על עבירה ידועה אבל בנידון דידן שמכר לו כל העבירות מעודו עד היום הזה ואמר על חטאים וכו' ועל חטאים וכו' כאשר מסודרים בסידור ולא פרט גופי העבירות אשר עשה אז מכר לו דבר שאין לו קצבה עיין בח"מ סי' ס' סעיף ב' דגם הלוקח אינו סומך דעתו לקנות דבר שאין לו קצבה ואף שבעה"ת סובר אם מוכר מה שעלה מצודתו מהני הגם שלא ראה מה נלכד במצודה יען דכבר הוא מוגבל בעצמו רק שנעלם ממנו הקציבות (והובא בתומים שם) שאני בעונש עבירות הגם שכבר קצובים עבירותיו אשר עשה מעודו עד היום הזה נכתבים בספר זכרון לפני ד' בשמים בכל זאת עונשם אינם קצובים דעומק הדין לא יוכל אדם לדעת בעולם הזה לפעמים בעבירה אחת הכריע כל בני עירו לחוב עיין רמב"ם הלכות תשובה שהוא השלים הרוב לחייב יעו"ש ולפעמים היה מחטיא רבים בעבירתו אשר נחשבים לו כי הוא החטיא אותם ואם בעל אשת איש והיתה אשת כהן אסר כל הבעילות על בעלה אף שהיא היתה אנוסה ואולי אכל נבילות וטריפות ביוכ"פ שנתנבלה מערב יוכ"פ וחל בכולל ואולי גזל וחמס עניים ויתומים ואלמנות ונפש הוא עשק וכדומה עד אין מספר מי ישער הפארות אשר יגדלו עוד סעיפיהם יום יום עד אין די (ועיין חכז"ל ז' דברים מכוסים מן האדם עומק הדין אחד מהם ועיין רמב"ם הל' תשובה פ"ג הל' ב' וז"ל ואין שוקלין אלא בדעת של אל דיעות והוא היודע איך עורכים הזכיות נגד העונות עכ"ל) ואפי' להחולקים על רמב"ם שם שיוכל להשעבד בדבר שאינו קצוב היינו שיהיה להם קצבה אח"כ אבל בעבירות מי יוכל לשער קצבתם גם הבורא וירא און ולא יתבונן לא יקצוב העונש עד שיצמיח החטא אשר נפעל ממעשיו יום יום בכל עת ובכל שעה וכי תימא שמכר לו רק עד היום הזה זה אינו דהא מכר לו הפעולות העבירות שעשה ולקבל העונש אשר יבוא עליו לעוה"ב ואם בא על אשת איש והוליד ממזר ואין קץ אפי' עד דור עשירי וא"כ אין לו קצבה אז ולכ"ע אין שיעבוד לדבר שאין לו קצבה לעולם והבן זה בקיצור.
<b>ולא</b> עוד עיין ח"מ סי' ר"ט סעיף ב' במוכר דבר שאינו מסוים אשר הלוקח אינו יודע והמוכר יודע אז הלוקח אינו סומך דעתו ולא דמי למשחק בקובי' דשם שניהם אינם יודעים זה כמו זה אבל אם אחד יודע והשני אינו יודע לא הוה קנין יעו"ש בסמ"ע ס"ק ב' והש"ך מוסיף אפי' המוכר ג"כ אינו יודע עכ"פ הלוקח טועה באומד הדעת לכ"ע אינו קונה ועיין בנתיבות שם וא"כ במי שאומר על חטאים ועל החטאים שהוא לשון נוסחת הוידוי ועיין במג"א הל' יוכ"פ שלכן לא נקרא חצוף מאן דמפרסם חטאיו דכולם אומרים נוסח שוה ולא יודע מי שחטא באמת יעו"ש וא"כ זה המוכר שלא פירש עבירותיו ופשעיו ויש עבירות חמורות מאוד ויש עבירות קלות ומי יודע איזה עבר המוכר ואיזה לא עבר ולא דמי אפי' למ"ש הרמ"א בשנים שהחליפו כל אשר להם דכאן זה מוכר לו חבילות חבילות עבירות בלי די עבירות עבירות שונות רע לשמים בלבד ורע לשמים ולבריות ועבירות שאין להם פירות כחכז"ל עבירה עקרה אין לה פירות וגם עבירות שיש להם פירות ופירי פירות בביאה אחת בעל אשת איש וחמותו והיא נדה ונתעברה ממזר או חילל שבת ויוכ"פ והדליק גדישו של חבירו וגרם חילל שבת ויוכ"פ לרבים וכדומה ר"ל ניר רשעים לחטאת אשר יאכל פרי בגדיו וכדומה אפשר למאות ואלפים חטאים ופשעים והכל לקח בעד עשרה זהובים ולכ"ע לא מהני ועיין בסימן קע"ו ועיין סי' רמ"א וסי' ר"ז ודוק (ועיין משנה בב"ב פ"י שלא על אמנותו הלוהו ועיין בתויו"ט שם).
<b>ואוסיף</b> אטו בשופטני עסקינן שבעבור עשרה כסף ימכור נשמתו וגופו לסבול עונשו באשתו ובניו וקרוביו שיש עבירות אשר ישלמו עונשם בעוה"ז עיין רמב"ם פ"ו מהל' תשובה הל' א' דבר פלא וגם יאבד נשמתו בעוה"ב או לדראון עולם עיין רמב"ם שם פ"ז בעבור עשרה כסף בשלומא אם החליפו זה יקבל עבירותיו וזה יקבל עבירותיו הוה כמו החליפו כל אשר נמצא בביתם אבל ליקח כלוב מלא עבירות בעד עשרה זהב איזה שוטה יעשה זאת מסתמא היה משחק עמו אולי עובדא המסופר בשם מהרש"א היה על עבירה אחת ידועה ואולי בת"כ ובקנין אבל למכור כל עונותיו ופשעיו בכולל קלים וחמורים עדרים עדרים אנן סהדי דלא גמר לשעבד נפשו (ועיין במעשר שני פ"א משנה ה' ו' ובקידושין דף מ"ז דלאו עכברי גנב אלא חורי גנב) הכי כח אבנים כחו ליטול פי שנים בגהינם עונות עצמו ועונות חבירו בלי לידע סך מסוים אין זה אלא היתול ושחוק ובפרט אם לא תקע כפו ודוק.
<b>עד</b> כה דברתי לגלות דעתי שאין בזה קנין ומקח כפי אשר היה בעזה"י כח ידי לברר וגם יש לי עוד כמה הערות שאין חל קנין כלל בכעין זה רק מה בצע להאריך עוד אבל על גוף הדבר ידוה כל הדווים הישמע כזאת בישראל מדוע המוכר לא נעשה בעל תשובה לפני ד' כמשל מחכז"ל מי שיוכל לברוח מבית אסורים ולא ברח דמו בראשו למה ביקש מפלט לו להביא חטאיו ופשעיו ואשמיו על ראש דל עני ואביון אשר עניות מעביר אותו על דעת קונו שאין פחד אלקים לנגד עיניו שיקבל עבירות ועונשים בעבור בצע כסף הכי העני הוא "השעיר" אשר ישא עליו כל עונות "העשיר" הלא מרחם אחד יצאו אב אחד ואל אחד לכולם מדוע בגד בעני ואביון היוסלח לו להעשיר עון זה מלבד שעובר על לפני עור אשר הכשיל העני עוד זאת הלא הוא מהמחטיא להעני בממכרו ונכנס תחתיו לעונשו א"כ כל העבירות עליו חזרו העני האמין שיש לעשיר חזקת כשרות ואין לו עבירות אבל עכשיו שמחזיק העשיר במקחו נגלה שלב יודע מרת נפשו כי רבו עונותיו אם כן אפוא הוא המחטיא לחבירו ונכנס תחתיו ואין קץ לאשמיו כי מידי עני ישוב להעשיר אשמיו בראשו ועוד זאת יגדל אשמו כי יש בו חשש מינות ר"ל כי כן היה מלפנים אמונות גוים שבעל עבירה מכר עונותיו לשלוחי קדושיהם בעד כסף וזהב אשר נתן להם אבל בעם ד' ישראל לא נשמע רק תשובה תפילה וצדקה שערי דמעות כי לא נשלבות והלא אחר ששמע אחורי בהמ"ק שובו בנים שובבים חוץ מאחר למה לא מכר עונותיו בעד כסף ולא היה צריך לו תשובה רק הוא הדבר אחר לא היה מחטיא אחרים דאמר לר"מ חזור לאחורך עד כאן תחום שבת עיין בגמרא ואם היה מוכר חטאיו ועונותיו היה מוסף פשע להיות מחטיא רבים וגם עונותיו הישנים היו נשארים על עצמותיו א"כ האיש העשיר צריך כפרה גדולה על כי נבלה עשה בישראל וגלל חרפה לכל עדתו בפרט.
<b>וגם</b> להעני אשר מעל מעל בד' לילך בשרירות לבו וביד רמה פשע ומרד בד' להיות בבור מות ר"ל ליטול פי שנים בגהינם על עונותיו ועל זדונות חבירו לאמור הכוני פצעוני כפלים אני שואל הנשמע כזאת מפי בן אמונה הלא ארזי לבנון התנאים בכו אם זכרו אחריתם שלא ידעו באיזה דרך מוליכים אותם ומכ"ש שיקח איש חטאים ופשעים בעד בצע כסף הלא נזיר צריך קרבן על שציער עצמו מן היין אמרו חז"ל אומר הקב"ה לא די לך במה שאסרתיו לך היש עזות גדול מזה לא די לו במה שרובץ עליו עונשיו על עונותיו ופשעיו מלא לבו לאמור לחבירו אנכי ערבנו מידי תבקשנו פשעי ואשמי חבירי מות אני תחתיך כל דבר הקשה יבואון עלי על גופי ונשמתי כי לא ידע שאדם דין אם ידוקדק לא יצדק לפניו כל חי (עיין במדרש על פסוק מה נאמר ומה נדבר ומה נצטדק אלקים מצא עון עבדיך מוצה הדין) ומאין יהיה לו ליתן לאלקים עוד כופר נפש חבירו הכי לא אמון בו בהעני או הכי נבער מדעת הוא אין זה נכלל בדברי חכז"ל חוצפא כלפי שמיא מהני חלילה חלילה כי מי הקשה אליו ויושלם טוב היה לו לאמור חנוני רעי מלפשע בעבור פת לחם הנשמע לעשות כזאת אפי' בעד אלפי אלפים דינרי זהב.
<b>סוף</b> דבר הכל נשמע אני אדין שניהם לכף זכות אולי היה נכנס היין בהם והיו שכורים אשר נחשבו כשוטים אשר אין להם לב להכיר את רבונם וחטאו בלא לב שגו בלא דעת פשעו בלא רצון אך גם נפש בלא דעת לא טוב ואלקים אנה לידם להיות כבעל תלם עם בעל חריץ על כן שניהם צריכין כפרה להתוודות את החטאתם על חטא שחטאנו בבלי דעת ביום תענית וטות יבקשו מחילה ברבים בס"ת וד' יסלח להם כי הכל בשגגה הכסף יחלק לעניים והעני החוטא לא יהנה ממנו ח"ו וראוי' שיקבלו שניהם אותו היום ליום תשובה לקיים וחטאתי נגדו תמיד להיות לאות להם לדעת שלא יועיל הון ביום עברה רק תשובה תציל ממות והוא רחום יכפר עון כן נ"ל בעזה"י.
<b>וידע</b> כי מצינו שקיבל שלמה קללת אביו שקלל את יואב הוא דבר אחר שלא יענש שתי רשעיות וכן מה שמצינו תנאים שקבלו עליהם צרות כל ישראל ענין אחר הוא וגם מה שנמצא בס' חסידים [סי' תמ"ה] שקבל אחד להיות חולה תחתיו הוא עניני פתחון פה לשטן ר"ל וענין פוקד עון אבות על בנים ויחזקאל אמר נפש החוטאת היא תמות עיין מדרש וכן ענין מכוחכם שחדו בעדי באיוב הכל מחשבה אחרת ועיין מדרש ילקוט חביבים ישראל ונתתי מצרים כפרך הוא ג"כ ענין אחר כמובן ועיין ילקוט משלי יד ליד לא ינקה וענין ערבות בודאי ענין אחר. דברי הכותב לכבוד שמים.
<b>סימן</b> <b>כא</b> רב שלום ורב ברכה ליושב על מדין העוסק בהליכות עולם ה"ה המה"ג בתורה הרב ר' יצחק הלוי איש האראוויץ נ"י אב"ד דק"ק ראדי מישלע.
<b>אחד"ש</b> אודיעהו כי קבלתי כמה שאלות ממנו בקוצר אמרים אבל אני חלוש ומוטרד גדול ולא אוכל למלאות משאלות לבו ורק על אשר הפציר בי בענין חזקות אגלה דעתי בו וד' יאיר עיני בתורתו אמן.
<b>שאלה</b> ראובן שהשיג גבול שמעון בחזקת אוראנדע שהחזיק שמעון מאז ובא ראובן והוסיף בשכירות האוראנדע להאדון והסיג גבולו אם ההפסד של נתינת הוספה על ראובן מדין מוסר ויעיין בשו"ת נאות דשא שהאריך מאוד ובשו"ת חת"ס לא כ"כ בהרבה ענינים וכעת שכיחא טובא הנך אינשי דלא מעלי ומסיגים גבול אחרים שמוסיפין על השכירות עכ"ל.
<b>תשובה</b> הקשה לשאול ממני כי כמעט א"א לידע דבר ברור כי יסודתן פורחת באויר כאשר כתב בשו"ת פרח מטה אהרן כמה גדולים מקילין וכמה גדולים מחמירין כמה סוברים דיש להם דין קרקע ויש סוברים דין מטלטלין וכמה סוברים שהוא רק איסור חרם ואם עבר מה שעשה עשה שקנה הדבר באיסור ויוכל להעלות דמי שכירות לבעל החזקה ויש מחמירין שצריך להחזיר לו מה שנהנה דהוא גזל ביד המשיג הגבול שורש התקנה נבנה על עני המהפך בחררה והיא גופא בסבך החקירות עיין שו"ת מהרש"ל סי' ל"ו והשגות גדולות אשר השיג עליו הגאון שארית יוסף גופי החזקות יצאו מהספרדים ולהם יש תקנות ראשונות ותקנות אחרונות כמובא בספרים ואין לפנינו לראות שורש התקנות על מה אדני' הוטבעו וגם מי יודע אם נתקבלו מאבותינו במדינתינו ועל איזה כח נתקבלו לנו בכל פעם שבא לפני לעשות משפט על חזקות נסתמרו שערות בשרי כי כמה וכמה עשו מזה מכס העומד מאליו לשכור בדמים יקרים מן הגוי בפעם ראשון ואח"כ יעשו בו מסחר שלא יוכל עני להחיות נפשו עד שישלם לעשיר ואמרתי רק לדון שגאון אדמ"ו ז"ל בעל חת"ס שמקיל אינו חולק על גאוני הספרדים.
<b>טרם</b> אדבר אקדים הנ"ל בשורש פלוגתא של אבות הפוסקים אי אותן חזקות יש להם דין קרקע או דין מטלטלין אי יש להם דין קרקע ונולד ספק זכות החזקה למי הוא ספק הודאה או ספק מכירה או ספק ירושה אז הוה הדין עם בעל החזקה מקדמת דנא אבל אי דין מטלטלין להם אז הוה הדין עם האיש המחזיק בחזקה עכשיו ובדרכי נועם סי' י"א הביא דמהריב"ל האריך בהנ"ל ופסק דמספק לא מוציאין מן המוחזק בו עכשיו ואפי' אי יש ג"כ איסור חרם על החזקות וספק חרם לחומרא מ"מ יש להקל וחידש סברה מתוקה וז"ל ואף אם בהסכמות החזקות אפשר שהטילו חרם וקיי"ל דספק חרם להחמיר מ"מ כתב שיש להקל כי לא נתחייב מחמת החרם אלא לקיים מה שהוא מחויב מן הדין ואין החרם חל אלא על מה שהוא מחויב מן הדין וכיון שמחמת הדין זכה ראובן בהחזקה משום דהוה פלוגתא דרבוותא ומסתפקי אם הן כקרקע לכל מילי או לאו כלומר דמחמת זה זכה ראובן דאין ספק מוציא מידי ודאי א"כ גם מחמת החרם אינו חייב לצאת מהחזקה כלומר דהחרם הוא שלא להחזיק במה שאינו שלו ודאי אבל בספק החזקה אין כאן החרם אין כאן עכ"ל בשם מהריב"ל וא"כ בנידון שיש שני כיתות עדים המכחישים זא"ז ויש ספק גדול אם עזב החזקה או לא אבל בכל אופן היושב בו נכנס בהיתר מספק אין אנו יכולין להוציאו הן מן המכס או בית או רחים או בית משקאות אשר שכר בלי שהתובע יביא ראיה ודוק.
<b>אמנם</b> ראיתו במהרי"ט ח"מ סי' ל' שהביא דברי המהריב"ל אשר רצה לומר אם החזקות דין מטלטלין להם אוקמי בספק בחזקת היושב בתוכה ומהרי"ט השיג עליו בהשגות רבות וגדולות וכאשר בינותי עליהם נ"ל לחקור על ראיותיו ואסדר הדברים על האותיות בעזה"י.
<b>(</b><b>א</b><b>)</b> הנה ראשית השיג בסברה דמה איכפת שהחזקות דין מטלטלין להם כל הטעם דפסקי' במטלטלין אין מוציאין מיד המוחזק הוה הטעם דיש כנגד חזקת מרא קמא חזקה כל שתחת יד אדם הוא שלו דמאליהן לא באו ביד המוחזק בהם והאי חזקה מפיק מחזקת מרא קמא וקרקע אשר לעולם עומדת ואפשר לו ליכנס בתוכה בלי הקנאה ונשאר חזקת מרא קמא ובעבור כן הגם שעבדים הוקשו לקרקעות אעפ"כ יש בהן חזקה לאלתר ויש מטלטלין כגון דברים עשוין להשאיל ולהשכיר או כלים ביד אומן אוקמי' בחזקת מרא קמא יען דאין לומר אצל כלים עשוין להשאיל או אצל אומן חזקה מה שתחת ידם הוא שלהם ונשאר חזקת מרא קמא וא"כ בחזקות אוקמי' בחזקת מרא קמא וסיים וז"ל והכי נמי אפי' תימא חזקה זו כדין מטלטלין דיינוהו לה כיון שידוע שהיתה של ראובן מפקעי' לי' משמעון שנכנס לתוכה עד שיברר זכותו דהא איכא עדים וראי' עכ"ל.
<b>ולע"ד</b> יש לחקור להצדיק דברי מהריב"ל בעזה"י (וספר מהריב"ל אינו בידי לעיין באותיות מחכימות) ואבאר דבר דלאדם יש בחפצו ב' דברים (א) קנין העצם שהוא שלו ממש (ב) הוא הנאת תשמיש אשר נהנה מהחפץ ואפי' הגזלן אשר השימוש לו בכל זאת נשאר החפץ לו להנגזל כחכז"ל שניהם אינן יכולין להקדישו זה לפי שאינו שלו וזה לפי שאינו ברשותו ואפי' אם א' יעזוב ביתו או חפציו וילך בעולם הכי יוכל איש לזכות בהם בודאי לא אפי' אם יאמר א' אי אפשי בנכסי לא מהני עד שיפקירם הפקר גמור בכל חקותיו ומשפטיו עיין ערוכין.
<b>אמנם</b> זכות חזקות בא בשימש ששכר את החנות או הבית לפירות היינו להשתמש בו להנות ממנו או להרויח בו במשא ומתן וכדומה אבל מעולם לא קנה העצם להיות שלו ממש דהא אם יעזוב המקום ויניח אותו בלי להשתמש בו מותר לאחר לשכור ולהנות בו הגם שלא הפקיר אעפ"כ ממילא פקוע זכותו לגמרי לעולם וכן אם הגוי יגרש אותו בעכ"ח ולא יבוא בתוכו ישראל ג' שנים או עשר שנים מדינה ומדינה כפי תקנתם נפקע זכותו בכדי א"כ נגלה מעיקרא לא הי' קנין בעצם הבית או החנות דקנין עצם לא נפקע בו להפקר או לייאש או ע"י זמן אשר יעבור עליו הרי ההבדל גדול בין זכות בעצם השווי' ובין בזכות חזקה.
<b>ומעתה</b> אני אומר בכל הנך ראי' שהביא מהרי"ט בדברים העשוין להשאיל ולהשכיר או בכלים ביד אומן שם הי' לבעלים ראשונים קנין עצם הדבר שאותן כלים היו שלהם ממש שנגבל בשם קנין שלו ממש ואוקמי' אותו בחזקת מרא קמא כיון דמה שנמצאו עכשיו ביד אחר ליכא חזקה כל מה שתחת אדם הוא שלו דהא עשוין להשאיל ולהשכיר או לתקן ולבעלים הי' חזקת מרא קמא שהי' שלהם ממש ועדיף חזקת מרא קמא על שם שלו כי התפיסה של כלים הוה חזקה על רשות שימוש בתורת שאלה או שכורה או לנסות אם הכלי טוב בפעולתו אבל בחזקות אשר לא הי' מעולם לראשון קנין שלו רק חזקת שימוש הי' לו ועכשיו מצינו אחר שמשמש בו אשר טוען שנפסק זכות הראשון לשמש בו והוא משמש בהיתר ועכ"פ עין בעין נראה שמשמש בו מהכ"ת לומר שמשמש באיסור נימא ג"כ כל מה שתחת יד האדם הוא שלו היינו כח השימוש דאין לראשון עוד כח שימוש והבן זה.
<b>ואוסיף</b> נופך לחלק בשלומא בכלים העשוין להשאיל ולהשכיר או כלים ביד אומן דהוה לבעלים ראשונים קנין שלו היינו קנין שווי' על עצם הכלי והחפץ וא"א לבוא ברשות אחר חוץ אם הבעלים הקנו אותו להזוכה בהם בתורת מקח או מתנה א"כ אמרי' אייתי ראי' דבעלים ראשונים הקנו אותם הכלים וכל זמן שאין ראי' אוקמי' אחזקה שלא נעשה דיבור הקנאה מהם וממילא נשאר הכלי שלהם אבל בחזקה אם עקר דירתו וחישב לעזוב המקום נפקע החזקה בלי פעולה או דבר ועין בעין נראה דעקר דירתו ועזב מקומו רק יש ספק אי הי' דעתו לחזור למקומו או פן בשעה שעקר דירתו משם עזב אותו מקום לגמרי ואז ממילא נעקר זכות חזקתו א"כ העקירה משם הי' בודאי א"כ עליו להביא ראי' דלא הי' עקירה גמורה דהמשתמש בו טוען שהי' עקירה גמורה אבל בדברים העשוין להשאיל ולהשכיר או כלים ביד אומן לא ראינו שום דבר אשר יעורר שנעשה גם דיבור ופעולה להקנות לו הכלי כי מה שנראה הכלי ביד אחר הוא משום דדרכו להשאיל או להשכיר או ליתן ביד אומן לתקנו ואין התפיסה מורה ספק השתנות רשות וההבדל עמוק וברור בעזה"י.
<b>(</b><b>ב</b><b>)</b> עוד יצא לחלוק על מהריב"ל דמי שיש לו חזקת מרא קמא נקרא מוחזק נגד השני וראי' מגמ' מדאמרי' בפ' השואל המחליף פרה בחמור וילדה ולא נודע אם מקודם ילדה יחלוקו דאוקמי' בסימטא ופריך אוקמי' בחזקת מרא קמא ומשני ר"מ סומכס היא אלמא לרבנן מרא קמא הוא המוחזק אפי' במטלטלין ואידך המע"ה וסיים דבריו וז"ל ונהי דאי הוה ברשות לוקח הוה מוקמי' ברשותו משום דמטלטלין בני תפיסה נינהו אבל מידי דלאו בר תפיסה כגון יורד לחזקת חבירו אי נמי דעשוי להכנס בתורת שכירות הו"ל כדברים העשוין להשכיר ולהשאיל וכל היכא דקיימו ברשות מרא קמא קיימא עכ"ל.
<b>ולדעתי</b> יש להשיב דשם הי' למרא קמא חזקת ממון ממש הגם דלא הי' לו מעיקרא ולד אבל עכ"פ הי' לו עובר אשר כבר הוכר ועיון בח"מ סי' ר"ט אם יכול למכור עובר כמו פירות שחנטו ועיין בנתיבות שם דבר נפלא בתורת ולד לא יכול למכור אבל בתורת בשר כמו טחול וכבד בודאי יוכל למכור דפח"ח עכ"פ חזקת ממון ממש הי' למרא קמא בעובר הנ"ל ועכשיו נולד הספק אי ילדה אחר המכר או קודם המכר א"כ אוקמי' העובר בחזקת מרא קמא שהי' שלו ממש וגם עכשיו הוא שלו והגם דמכר האם אבל ולד לא מכר ולא נולד ריעותא כלל לאמור דאיתרע חזקת קמא נגד העובר ומש"כ המהרי"ט שם וז"ל ואע"ג דהתם הספק הוא במכירה וחזקה קמייתא איתרע לה שהרי מכר לפנינו אמרי' השתא הוא דמכר אחר שילדה עכ"ל דברים הנ"ל נפלאים בעיני הכי נאמר אם אחד מכר בודאי חפץ אחד ויש ספק אם מכר עוד באותו קנין חפץ שני אנו נאמר אוקמי' החפץ השני בחזקת מרא קמא דנחקור דחזקה איתרע דהא עכ"פ מכר חפץ אחד זה אינו חקירה כלל הגם דאיתרע בחפץ זה לא איתרע בחפץ השני וה"ה כאן הגם דאיתרע חזקת מרא קמא בפרה אבל אין רעותא בולד דדלמא כבר הי' הולד בעולם ולא נכלל במכר האם איזה ריעותא יש לומר דאיתרע חזקת מרא קמא של הולד אפי' אי יהי' הדין במקוה טמא בלי תרתי לריעותא לא דמי למקוה דנמצא ריעותא בגוף הדבר אשר הי' שלם מעיקרא ועכשיו נולד ריעותא אבל כאן דמכר הפרה ולא מכר ולד אנו אומרים אוקמי' העובר בחזקת מרא קמא שהי' שלו מעיקרא וגם עכשיו שלו דכבר ילדה קודם המכירה והגם שאם לא היתה יולדה מקודם הי' העובר בכלל המכירה הלא ע"ז אנו דנין דילדה כבר ולא נולד ריעותא כלל על חזקת מרא קמא של העובר דעכ"פ הי' לו בעובר ממון ממש למכור אותו בתורת בשר כמו טחול וכבד והבן מכ"ש שלא נאמר חזקת מרא קמא בחזקות אשר לא הי' לראשון קנין עצם קנין ממון שיהי' החפץ נקרא שלו רק הי' לו חזקת שימוש להרויח בו אם יושב בו אבל אם בא השימוש ביד איש אחר בהיתר בתורת שכירות עכ"פ וטוען שהשימוש הזה הוא שלו דהראשון הודה לו שהוא שלו ויש ספק לפנינו א"כ איזה חזקת מרא קמא יש לראשון והגם שהי' לו מקודם כח שימוש עכ"פ אינו נקרא מוחזק דכל חזקות מרא קמא הוא רק חזקת עצם הממון ולא שנקרא כך מוחזק וכאן דלא הי' לו מעולם חזקת מרא קמא על עצם הממון רק חזקת מוחזק א"כ עכשיו השני מוחזק בשימוש ודוק.
<b>ובזה</b> יש לחקור על כל ראי' מהרי"ט שם מספק קנין בבהמה וכלים שעלי' וכן בספק באויר שאין סופו לנוח דיש חילק אי הי' לכלים בעלים אוקמי' בחזקת מרא קמא אבל בהפקר המה של הראשון והבא אח"כ לא יוכל לזכות בו אלמא שמרא קמא אפי' מספק נקרא מוחזק יעו"ש.
<b>ונראה</b> לי לפמ"ש שאני התם אי הי' לכלים בעלים הי' להם חזקת ממון ממש ואוקמי' הממון על החזקה והשני לא יוכל לזכות בו דהוה אצלו ספק גזל ולראשון יש חזקת קמייתא דמהני אפי' באיסור דילפי' בכל איסורין אוקמי' אחזקה ובהפקר זכה הראשון ג"כ מהאי טעמא דהשני לא יוכל לזכות בהם דהוה אצלו ספק גזל והראשון זכה בהם דהי' הפקר ועשה ספק קנין ומי יוכל עוד לזכות בו דלמא הוא גזלן דכבר זכה בהם הראשון בספק בהיתר והשני לא יוכל לזכות אלא בספק איסור אבל עכ"פ הוה לראשון חזקת מרא קמא בעצם הממון דהוה שלו מספק ודוק.
<b>(</b><b>ג</b><b>)</b> עוד יצא המהרי"ט לחלוק על המהריב"ל דחזקות הוה כקרקע או קרקע ממש ואעתיק לשונו שכ' וז"ל וכח חזקות אלו בנכסי עכו"ם אע"ג דבדין שכירות נחו להו מ"מ כיון שאין הישראל יוכל לכנוס לה וזוכה הוא ומנחיל ליורשיו אחריו כקנין הגוף דמי כאותה שאמרו בנדרים פ' השותפין המודר הנאה מחבירו ויש לו מרחץ ובית הבד מושכרין בעיר אם יש לו בהם תפיסת יד אסור אין לו בהם תפיסת יד מותר ומפרש בגמ' דנקט המקבל בטסקא והקשה הר"ן דהא מ"מ גוף המרחץ של משכיר ויוכל לאסור על השוכר עד ואחרים תירצו דמושכרין דהכי לאו כעין שכירות דעלמא שנותן דבר ידוע לבעלים ומורישו לבניו וכל כי האי קנין הגוף מקרי ולא שעיבוד ה"נ כיון שיש לו זכות להורישו לבניו לגבי אחרים הו"ל קנין הגוף עכ"ל.
<b>ולע"ד</b> אחרי נשיקות כפות רגלי תורתו הקדושה והנוראה נ"ל הבנה אחרת בדברי ר"ן בעזה"י ואעתיק לשון הר"ן הנ"ל בנדרים דף מ"ו בד"ה היכי דמי שכ' וז"ל ואחרים תירצו עוד דהאי מושכרין דהכא לאו מושכרין כעין שכירות אחר דעלמא דהא אמרי' בגמ' ה"ד דשרי דמקבל בטסקא ומקבל בטסקא לאו היינו שכירות אלא הקרקע הרי הוא של מחזיק לעולם ומורישו לבניו אלא שנותן דבר ידוע בכל שנה לבעלים ראשונים וכל כה"ג קנין הגוף מיקרי ולא שעיבוד בלבד שיפקענו קונם והאי דנקט משכירין במתני' משום דעסקא זו כעין שכירות הוא שאם אינו פורע המוטל עליו שנה שנה הדרה ארעא למרא וכדאמרי' בעלמא ארעא לטסקא משעבדא ומלכא אמר דיהב טסקא ליכול ארעא ואפ"ה כיון דכל אימת דבעי למפרע לא מצי מסלקי לי' אידך קנין הגוף יש לו בקרקע ומשו"ה לא מצי אסר אבל בשכירות דעלמא מצי אסר כל זה פלפלו ראשונים ז"ל עכ"ל.
<b>ראיתי</b> לפרש דברי ראשונים אלו דמקבל טסקא היינו ששר העיר הי' לו מקומות קרקע עולם ומכר לאיש חלקת השדה בשווי' למשל שאותו מקום פנוי' שוה מאה זוז מכר אותו לאיש בעד מאה זוז ותחת שיקח השר העיר המעות מידו נשאר המעות ביד הקונה ונתחייב ליתן בכל שנה ושנה כך וכך זהובים כאלו לקח השר העיר את המעות ונתן אותו ברווחים הי' לו ג"כ סכום הזהובים הנ"ל בכל שנה ושנה ולכן אם לא יפרע אותן זהובים בכל שנה הדרי' ארעא לשר העיר בעד מעות אשר קנה חלקת השדה ההוא דכך הי' הקנין מתחילה למשל אם המקום הי' שוה מאה זהובים ורווחים שמשלמים בעד מאה זהובים הוא חמש זהובים נתחייב הקונה ה' זהובים בכל שנה שבעד מאה זהובים עולה הרווחים ה' זהובים ואם לא משלם הה' זהובים הדרי' ארעא גופי' לשר העיר דהא לא שילם בעדה מעות קנין שלה.
<b>ולכן</b> דייק הר"ן וכ' וז"ל אלא שנותן דבר ידוע בכל שנה ושנה לבעליו ראשונים עכ"ל ולא כ' שנותן דבר ידוע בכל שנה ושנה לבעליו למה הוסיף לכתוב עוד תיבת ראשונים והוא כדבר שפתים ח"ו אלא שמבאר עומק דברי ראשונים שאותו מקום הוא נמכר למקבל עסקא וכתב על שמו כי הקרקע שלו לעולם ומורישו לבניו והוא בעל הקרקע אלא שצריך ליתן בכל שנה דבר ידוע לבעלים ראשונים אשר הי' מלפנים בעל הקרקע הזאת אבל עכשיו הנותן טסקא הוא בעל הקרקע כי נמכרת לו לקנין עולם ולהוריש לבניו וע"כ לא יוכל קונמות להפקיע מידו דהא יש לו קנין הגוף בקרקע ולא שעיבוד רק א"כ קשה איך נקט במתני' משכירין הא זה קנין ולא שכירות ותי' וז"ל משום טסקא זו כעין שכירות שאם אינו פורע המוטל עליו שנה שנה הדרא ארעא למרא עכ"ל יען ששר העיר אינו נוגש על המגיע לו שנה שנה אלא כיון שאינו פורע הדרי' ארעא למרא שחוזר הקרקע לבעליו ראשונים נראה כעין שכירות דהשוכר אם אינו משלם נפקע השכירות אבל כיון דעכ"פ אם הוא משלם בכל שנה לא מצי מסלקי לי' אידך אפי' אם יחפץ ליתן לו כל הון בעד קרקע זו דהא גוף הקרקע שלו הוא א"כ נגלה דגוף הקרקע שלו הוא ומשו"ה לא מצי אסר לי' והבן.
<b>אך</b> כל זה אם נמכר לו המקום ונכתב על שמו שהוא קנינו קנין עולם ואם ישלם בכל שנה ושנה כך וכך לבעלים ראשונים אז הוה קנין הגוף ולא שכירות אבל אם מתחילה בא לו רק בשכירות שנכתב בפנקס שאותו מקום נשכר לו לעולם בעד שכירות שנה בשנה כך וכך הגם שנשכר לו לעולם בעד סכום ידוע עכ"פ שכירות הוא דנקרא הקרקע על שם בעלים ראשונים ונאסר בודאי ע"י קונם ודוק.
<b>וראי'</b> לדבר כפי שיטת הרמב"ם הובא בש"ע סי' שי"ג דסובר דחצר קונה למשכיר את ההפקר הזבל ועיין בנתיבות סי' ר' ישוב מסי' ר"ס דיש הבדל אם השוכר יודע מן המציאה חצרו המושכר קונה לו אבל בלא ידיעת השוכר החצר קונה למשכיר יעו"ש כי נכון וא"כ אם המקום מוקנה לראובן ונכתב על שמו רק שצריך לשלם בכל שנה סכום ידוע המציאה לראובן דהוא בעל החצר שקונה לו אפי' שלא מדעתו אבל אם חצר רק מושכר לראובן הגם שיהי' לעולם בידו בשכירות סכום הנ"ל אבל עכ"פ בתורת שכירות החצר בידו וא"כ המציאה למשכיר ודוק (ועיין בתוס' בב"ק דף נ"א בד"ה השותפים).
<b>וא"כ</b> אפוא פלא בעיני דברי מהרי"ט איך מדמה חזקת חנות לדברי הר"ן בנדרים דשם הקרקע הוא לצמיתות להקונה רק אם לא ישלם חק הקבוע שנה בשנה הדרי' ארעא לשר העיר לבעלים ראשונים אבל אם משלם חק הקבוע א"כ הוא הבעל הקרקע דנכתב על שמו ונקרא על שמו והוא קנינו באמת ולא מצי לאסור עליו בקונם אם יש לו ארעא בטסקא אבל בשכירות בעלמא דלא נכתב על שמו ולא נקרא על שמו ולא הוה קנינו באמת אלא בא בשכירות בודאי שמשכיר יכול לאסור עליו בקונם וגם לא הוה קנין הגוף שלו דנימא בספק אוקמי' ארעא על חזקת מרא קמא כנלע"ד בעזה"י.
<b>ומה</b> שיש להפליא בדברי המהרי"ט שמתחילה כ' וז"ל מ"מ כיון שאין הישראל יכול לכנוס בה וזוכה הוא ומנחיל ליורשיו אחריו כקנין הגוף דמי עכ"ל משמע דלא הוה קנין הגוף רק שדומה כקנין הגוף ואח"כ מסיים וז"ל ה"נ כיון שיש לו זכות להורישו לבניו לגבי אחרים הו"ל קנין הגוף עכ"ל משמע דהוה באמת קנין הגוף א"כ דבריו סותרים זא"ז וצע"ג.
<b>נראה</b> דסובר דאם היה נידן של החזקה כנגד האיש אשר קנה את הבית מן הגוי ובעל החזקה יש לו משפט עמו על חזקתו אז הוה הבעל חזקה בכח חזקתו רק כקנין הגוף אבל כנגד אחרים אשר אין להם קנין הגוף בגוף הבית או החנות אז הוה החזקה קנין הגוף ממש ומצאתי לי ראיה דהוא עצמו שם בד"ה ואיכא למידק הקשה קו' מפ' הנושא דאלמנה הגם דמוחזקת ותפוס מחיים מ"מ מספק לא מזבינן ותי' דשא"ה וז"ל התם ודאי לגבי יתומים שגוף הקרקע שלהם לא מיקרי היא מוחזקת ומינה נילף שפיר דמי שיש לו קנין בגוף הקרקע דבעל החזקה לא חשוב מוחזק לגבי' דומי' באלמנה לגבי יתמי אבל לגבי אחרים חשוב מוחזק עכ"ל א"כ כבר רמז בתחילת דבריו שיש חזקה דהוה רק כקנין הגוף ומי שיש לו באמת קנין הגוף עדיף ממנו אבל לגבי אחרים הוה חזקה קנין הגוף.
<b>והיוצא</b> מדברי מהרי"ט דמי שקנה גוף הבית או החנות או בית המשקאות מן העכו"ם אשר הוא באמת בעל הקרקע לא חשוב בעל החזקה מוחזק כנגדו רק לגבי אחרים אשר אין להם אחיזה בגוף הקרקע נקרא בעל החזקה מוחזק ודוק אבל לא אכחד דיש לי לדון בזה מנ"ל למהרי"ט זה דלמא שאני ביתומים דגם בחיי אביהם היה להם אחיזה בקרקע עיין ר"ן ריש פ' הכותב דלכך לא מהני סילוק של הבן מנכסי אביו בחיי אביו יעו"ש אז לא הוה האלמנה מוחזקת כנגדם אבל בחזקות אימא לך אפי' אם ישראל יש לו עכשיו קנין בגוף הקרקע הבעל החזקה הוה נקרא מוחזק דע"כ חזקת חזקה היה קודם שהיה לישראל קנין בגוף הקרקע דאל"כ מאין בא לישראל חזקה הא בנכסי ישראל ליכא דין חזקות א"כ לשיטת מהרי"ט מנ"ל דין החדש הזה צע"ג.
<b>(</b><b>ד</b><b>)</b> גם יצא המהרי"ט לחקור אם מהני בחזקות אם מתו בעלים ראשונים אשר להם הקרקע וישראל יושב בו בשכירות אשר השואל שם מדמה חזקות בקרקע לחזקות בהלואה אשר דן מהרי"ק עליו בשורש קי"ז בהלואת חנות דאם מתו בעלים ראשונים נפקע החזקה וה"ה חקר השואל בחזקה על קרקע וכדומה ומהרי"ט השיב דשאני חזקת הלואה שאין חזקה בעצמה של חנות כל החזקה הוה רק רשות מהמושל שיוכל להלות לעכו"ם אבל אין קפידה אם בחנות זה או בחנות אחרת וכל זמן שיש רשות לישראל זה להלוות אין רשות לאחרים להלוות עובר על חרם שנכנס בגבולו וזה שאנו קורין חזקת הישוב ולכן כיון ששכר רק רשות כשמת שר הראשון פקע רשותו וצריך לשכור מחדש מהשר הבא אחריו א"כ כשמת שר הראשון פקע כחו וכל מי שיחפוץ יוכל לשכור אותו רשות מהשר החדש וראיה מבב"ב דף נ"ד מישראל שקנה קרקע בכסף עד שקבל השטר יוכל כל איש לזכות וע"ז דן המהרי"ק אבל שאני עניני חזקות בחנות וכתב וז"ל אבל בחזקות שלנו המחזיק בגוף קרקע זה מחזיק ויש לו שיעבוד עליו דשכירות מכירה ליומא שווי' בעלי תקנות וכשם שעומד חזקה זו בפני בעלים אחרים שאין צריך לחזור לקנות מהם כך עומדת לו בפני כל אחד מישראל הבא להחזיק בגבול זה דחזקה בכדי לא פקעי עכ"ל.
<b>לכאורה</b> לדברי מהרי"ט יש לחדש דבר הגם דשכירות מכירה ליומא שווי' בעלי תקנות וכשם שעומד חזקה בפני בעלים אחרים שאין צריך לחזור לקנות מהם כך עומדת בפני כל אחד מישראל הבא להחזיק בגבולו זה דוקא בשכירות קבוע אשר שכר בשכירות סך ידוע לשנה אשר כל זמן שהשוכר ישנם שכירות בעתו ובזמנו אין רשות למשכיר להעלות דמי שכירותו כאות נפשו והוא בא' משני אופנים (א) אם הקרקע הבית או החנות כתב על שם ישראל והוא שלו אם ישלם בכל שנה ושנה הקצבה הנזכר שם (ב) אפי' אם לא נכתב על שמו ישראל אבל כך הוא החק בהשר מי שישכר בסך ידוע לשנה אותו סך יעמוד ימים ימימה ואין רשות להעלות אותו בשכירות ביותר מאשר נקבע עליו ואפי' ימותו בעלים ראשונים יבוא היורש תחתיו ואין לו כח להעלות השכירות או לסלק השוכרים אם משלמים הסך הקבוע בזמנו אז שפיר סברת מהרי"ט כשם שעומד חזקה זו בפני בעלים אחרים שאין צריך השוכר לחזור ולקנות מהם אותו זכות בסך אשר יוקבע עליו אלא הוא משלם לבעלים חדשים כאשר ישלם לבעלים הישנים בלי שכירות וקנין מחדש כך מהני כנגד כל ישראל אם בא להחזיק בגבולו הגם דבעל החזקה הניח לאחר לשכור אותו חנות או אותו לא אבד הראשון החזקה חוץ אם לא הניח אדם שישלם השכירות תחתיו אבל אם הניח אדם שישלם השכירות או הגוי היה אלם והוציאו מחזקתו באלמות לא מהני.
<b>אמנם</b> בשכירות אשר נהוגים בזמנינו שהשוכר בא בשכרו שהיה נשכר מתחילה כאשר השוו עצמן על שלש או שש שנים סך ידוע לכל שנה במשלים שנין צריך לשכור מחדש כפי אשר ישוו עצמם על סך ידוע אבל אין המשכיר מחויב להשכיר לו כלל אם השוכר לא ירצה ליתן לו כסף אשר יחפץ וגם אם ישוו עצמם צריכין קנין על להבא או בכתב או בכסף כאלו באו היום מחדש להמשכיר לשכור אז אם מתו בעלים ראשונים ובאו בעלים אחרים תחתיהם יוכל כל איש ואיש מישראל לשכור אותם כשם שצריך קנין חדש עם הבעלים יכול כל איש ואיש מישראל לשכור אותו גבול כמו בחנות ההלואה שחידש המהרי"ק כיון שמת המלך יוכל כל איש לשכור אצל המלך החדש ודוק.
<b>אך</b> אם הבעלים קיימים רק שנשלם זמן השכירות וצריך לשכור מחדש מבעלים אשר דנין בו דין חזקה צריך התבוננות לדעת כח של חזקה הנ"ל והנה במבי"ט ח"ש סי' רכ"ה כאשר דן על ישראל ששכר מן הגוי או החצר וגם קנה מן הגוי החזקה כ' המבי"ט שקנין החזקה מן הגוי הוה שלא לצורך וכ' וז"ל ואינו יודע למה הוצרך לקנות מן הגוי חזקה ולהוציא בלא לצורך כי בהיותו שוכר הבית או החצר מן הגוי ניקנית לו החזקה כי עיקר התקנה לא היה אלא כל מי שישכור בית מן הגוי יש לו חזקה שאין שום יהודי יוכל לשכור אותה מהגוי לא בכמה שהיתה שכורה ליהודי ולא בתוספת שכירות עכ"ל וכ' אח"כ עוד וז"ל ולפעמים מתנה הגוי עם השוכר שלא יהיה לו חזקה אלא שיוכל הוא להשכירה לאחר וכשאינו מתנה כך הוא יודע ששום יהודי לא ישכירנה ממנו וא"כ על הסתם כשמשכיר ליהודי יודע הגוי כי בכלל השכירות הוא חזקה עכ"ל הזהב.
<b>אורו</b> עיני בדבריו הקדושים אשר היה נפלאת בעיני מעולם על הך תקנת חזקה הלא גזל גוי אסור והפקר ב"ד הפקר לא שייך בזה כי אין ב"ד ישראל ב"ד על הגוי שיוכלו להפקיר מעותיו ואפילו בישראל דהוה הפקר ב"ד הפקר הוא אם איש עשה שלא כהוגן שלא בא בעצת זקנים יוחרם כל רכושו אבל בחנם על לא דבר מי יפקיע רשות חבירו וא"כ איך יש מקום לתקנות חזקות להפסיד לגוי שלא יוכל למשול על רכושו לעשות כאות נפשו בממונו מה חטא הגוי שהשכיר ביתו וחנותו על שנה שוב לא יוכל להעלות בדמים או להשכיר לאיש אחר כאלו מכר זכותו לישראל זה לעולם.
<b>ונראה</b> לבאר הדבר בעזה"י כפי דברו המבי"ט ואקדים דברי הר"ן פ' הכותב שכ' על פסק הרי"ף שם דגם בזמן הזה במטלטלין ויש עליו כתובת אשה ובע"ח לבע"ח יהבי' ולאשה לא יהבי' והקשה הר"ן וז"ל וא"ת כיון שהדין נותן דיחלוקו האיך גוזלין את האשה ונותנים לבע"ח י"ל דלוה ולוה אם קדם א' וגבה מה שגבה גבה דבע"ח מאוחר דווקא אמרינן שלא גבה אבל בשווים מה שגבה גבה וכן כתב רמב"ם ז"ל פכ"ב מה' מלוה ולוה הלכך כיון שקדם ובא בע"ח לב"ד והגבוהו ראשון מה שגבה גבה מן הדין אנו מגבין לבע"ח תחלה משום טעמא דיותר ממה שהאשה רוצה לישא וכו' ולאחר גבייתו זכה בהן מן הדין עכ"ל הרי אם ראו חכמים תיקון בדבר עשו התחכמות שיהיה אח"כ מן הדין כמובן א"כ ה"נ עשו חכז"ל תקנה וחדשו כח חזקה שיזכה השוכר בחנות או בבית כפי השכירות אשר שכר כן יהיה שלו לעולם ששום ישראל לא יהיה רשאי לשכרו עוד א"כ יודע הגוי שאם ישכיר ביתו או חנותו לישראל לא יהיה רשות לישראל אחר לשכור אותו עוד ואעפ"כ השכיר לו הבית או החנות א"כ הקנה לו בשכירות הך קנין חזקה דאם לא נייח לי' היה לו להתנות עם ישראל השוכר שלא יהיה לו חזקה ויהיה לו כח ורשות להשכיר אח"כ לישראל אחר וכיון שלא התנה א"כ היה בכלל השכירות הקנאת החזקה והוה כדין ולכן אם התנה הגוי שלא יהיה להשוכר החזקה לא תיקנו חכמי הדור שיהיה לישראל חזקה באלמות מן הגוי כי במה יפקירו זכות הגוי והבן זה בעזה"י.
<b>רק</b> מה שיש לחקור באותן ראנדעס שיש לכהני עכו"ם להשכיר או בכל ראנדעס אשר יש לעיר להשכיר או בראנדעס אשר מנהיגי מדינה משכירין שהמה לטובת המדינה בכלל וכדומה אשר יש חק המדינה שאין רשות למנהיגי' וכח ויכולת להשכיר רק על ג' או שש שנים ואח"כ צריכין להיות נשכרין מחדש בפומבי כפי נמוסי המדינה והמשכירין המה רק שלוחי כהני עכו"ם או שלוחי עיר או שלוחי מדינה ואין להם רשות להשכיר אלא על ג' או ו' שנים א"כ הוה כהתנה שלא יהיה להשוכר חזקה בבית או בחנות או בגשר או ברחים וכדומה א"כ אין מקום לכח חזקות כלל דהא התנה מעיקרא וצע"ג.
<b>ונראה</b> דבאמת דליכא חזקת התקנות דנימא דזכה בו זכות קרקע אבל עכ"פ הדר בו הוא עני המהפך בחררה שהוא יושב בו כעת ומבקש שיהיה נשאר ת"י גם מכאן והלאה ויש עכ"פ חדר"ג על כל איש או אשה מישראל שלא יכנוס לגבול חבירו לקפח פרנסתו ולירד לאומנתו להזיקו ויש ק"ו אם אנו דנין דין עני המהפך בחררה ודיני מערופי' ודיני ישוב בין ישראל לחבירו לא נדון בין ישראל לישראל יען כי הנכסים הם של גוי נכסי עיר או נכסי שר הכי עושין אנו דבר חלילה יען שנכסי גוים המה אנו דנין דינים ותקנות אשר מוטל על כל בר ישראל לשמור נגד חבירו ישראל מכח חוקי התורה אשר כל ישראל מחויבים לשמור שלא להיות כמסיגי גבול ולקיים תקנות וגדרות גדולי עולם אשר החרימו על הדברים אשר שורשן בתורה ובנבואה עי' מכות כ"ד לא עשה לרעהו רעה שלא ירד לאומנות של חבירו ובפ' אלו הנשרפין אמרו אשת רעהו לא טמא שלא ירד לאומנות של חבירו וחזקו ר"ג בחרם ליתן יתר תוקף על כל דברים כאלה א"כ פשיטא על כל אראנדעס יש איסור זה ודוק:
<b>ולא</b> אמנע מלעורר כי הדבר צריך בירור לדעת אם נדין בחזקה דין קרקע שמהרי"ט בעצמו סי' ל' הזכיר אשר הגאונים הרב ר' שמואל סבע גם הרב מהריב"ל התחזקו זה כנגד זה אם יש לחזקות דין קרקע או דין מטלטלין יען שהוצרך לפרש בתקנה שיהי' לחזקות דין קרקע משמע מדין אין להם רק דין מטלטלין וכ' המהרי"ט וז"ל ומ"מ נראה מאחר זה חמשים שנה שבקוסטא ושאלוניקי עיירות גדולות לאלקים כך מפורש להם וכל שאר מדינות שבמלכות נגררו אחריהם בסתם גם בבודן שהוא בקצה הגבול מסתמא אחריה נגררים בהסכמתם עכ"ל הנצרך ונודע כי בודן היא העיר אובין במדינות אונגארען ועיין בטיב גיטין מהגאון מהר"ז מרגליות בשמות עיירות אות ו' שמביא שח"צ כתב בהקדמה שלו בספרו בודן דמתקריא אובן יעו"ש ויען כי בהשאלה בסי' ל' כתב וז"ל שאלה ראובן תושב בודן החזיק בחנות אחד עכ"ל א"כ לא רצה מהרי"ט לדון ולפסוק שיש לחזקה דין קרקע עד שבירר שבודן היא קצה גבול מלכות טירקייא אשר בודאי נגררין כמו בעיירות גדולות שבמלכות קוסטא ושאלוניקי אבל בלא"ה לא היה סומך שיש לחזקה דין קרקע ודוק.
<b>ומעתה</b> בזה אביא לתכלית המבוקש בודאי אדמ"ו הגאון ז"ל אשר נראה מתשובתו שפסק בספרו על ח"מ סי' ק"ד דמהני הקנין וסיים וז"ל ה"נ המשכיר הזה היה יכול להעלותו כנכסי דבי מר מרין עכ"ל יעו"ש שקורא אותו עבריין ועבר על החרם רק מהני מה ששכר חזקת חבירו אפשר דהיה המעשה באחד המקומות אשר לא היה אז במלכות טירקיא ולא ידענו אם קבלו תקנות שאליניקי וא"כ לא נשאר רק איסור החרם יעו"ש כי חסר לדעת למי כתב תשובה הנ"ל באיזה העיר היה השאלה ויותר מסתבר דהיה ראנדע משרי מדינה אשר להם חק כתוב אשר נותנים רשות למשרתיהם להשכיר על שנים ידועים ולא יותר ואירע שא' שכר כל הכפרים ביחד ובתוכם היה גם כפר אשר יש ליהודי חזקה חזקת הישוב אבל חזקת קרקע לא שייך בו א"כ לא פליג אדמ"ו ז"ל על גאוני ספרדים אבל מה שרמז מעלתו נ"י שבנאות דשא מחייבו לשלם הוספה אשר הוסיף השני זה א"א ועיין בתשובות מהרש"ל ואפי' השארית יוסף בשו"ת שלו סי' י"ז שחולק על מהרש"ל ופוסק שצריך להחזיר הראנדע אבל מודה שאין צריך לשלם הוספה ועיינתי בנאות דשא סי' נ"ג הביא בעצמו שלא צריך לשלם הוספה אשר העלה בדמים ואולי בסי' אחר פסק כן ואין פנאי לחפש ולראות המון ספרים אבל ח"ו לפסוק כן וכמה פעמים שבא לפני ולפני ב"ד דפה נ"י ולא פסקנו לשלם כי מהכ"ת לגזור כן שיחטא ישראל ולא לו, די בדיני חזקות שצריך להחזיר לו הארענדע שאפי' בשעת עולמי' לא הו"ל מסור מדלא כיון להזיק ח"ו (מכ"ש בזמה"ז שהרחיב ד' לנו ופרינו בארץ) ומעלתו נ"י שגג בכתיבתו ורצה לכתוב כי לחכמי ספרדי' עכ"פ המשיג חזקת חבירו לא קנה אותה ולאדמ"ו בעל חת"ס ז"ל קנה הקנין הגם שהוא באיסור ולא היה צריך להביא ספר נאות דשא רק חכמי ספרדים אשר מהם יצא שורש חזקות הנ"ל ואמרתי להשוות דברי אדמ"ו ז"ל עם כל גאוני ספרד ולא מנעתי למלאות משאלתו לשמוע מה שנתן לי ד' בזה הדש"ת.
<b>ואגב</b> גררא אעתיק מה שנכתב אצלי בגליון החת"ס על איזה תשובות אסדרם זא"ז באותיות חלילה לא באתי כתלמיד חולק על רבו רק נפלאת מעיני ואולי אשמע פתרון הדברים ואשמח בהם בעזה"י
<b>(</b>א
) בסי' ע"ט ד"ה תו שורה כ"ב ובא אחר ונטלו מוציאין מידו דהרי אמרי רבנן לא ליזבן כתבתי וז"ל לדעתי יפלא כיון שאמר ובא אחר ונטלו נקרא רשע ע"כ אם נטלה זכה בו דאל"כ דלא אהני מעשיו אמאי נקרא רשע הא לא מהני מעשיו אלא ודאי דזכה בו לכן נקרא רשע ול"ד להא דכתובות דף פ"א דשם אמרו לא ליזבן אבל כאן לא אמרו שלא יטול אדם חררה אשר העני מהפך בה רק אמרו כל מי שנטלו יהיה נקרא רשע כמו שאמרו מי שפרע מי שחוזר מדבורו ואעפ"כ יוכל לחזור ולקבל מי שפרע ה"ה יוכל לקבל להיות נקרא רשע והזכות שזכה יהיה שלו כי בזה יפרע מה שלוה ולא יהיה לוה רשע ולא ישלם ומעיקרא לכך תיקנו שהזכות שלו רק רשע נקרא ודוק עכ"ל.
<b>(</b><b>ב</b><b>)</b> בסי' הנ"ל ד"ה ועיין שורה ח' כתב המרדכי בשם מהר"ם דלא מקרי היפוך מכ"ש הא כ' וז"ל לדעתי בשלומא במשא ומתן דתלה בדעת המוכר אז בלא פסק לא הוה מהפך בחררה דאל"כ ילך עני ויעמוד על המקח שהוא קונה זה ואח"כ יעמוד על מקח אחר ויהיה אסור לאיש אחר לקנות א"כ יפסיד המוכר ולא שבקת חי לכל אדם ע"כ בלי גמר פיסוק דמים לא נקרא מהפך בחררה כי משחק הוא אבל בראה את המציאה וביקש שחבירו יתננה לו אם הבטה יהיה קנין עשה כל שבידו רק שחסר הקנין דהבטה לא קנה אבל אינו תלוי מדעת אחר הוה שפיר עני מהפך בחררה ודוק עכ"ל.
<b>(</b><b>ג</b><b>)</b> בסי' הנ"ל ד"ה ולכאורה מדברי שורה ו' שהרי כבר זכה לו וחוזר ועושקו כ' וז"ל לדעתי כוונת הרדב"ז פשוט דלא היה למתני' לומר זכה בה דמשמע אפילו אם החפץ אינו בידו עוד ומקדש בו אשה היא מקודשת או אם מקדיש אותו או קונה בו מהני דהא המשנה מחליט זכה בו היה לנו לומר דאינו נאמן לעשות עצמו רשע שזכה בו ויהיה גם עכשיו כהפקר שלא זכה בו איש עדיין הגם דאפשר שלא זכה לחבירו מתחילה דאח"כ צריכין אנו לחשוד אותו שרוצה לגזול מחבירו אבל גם זאת לא מאמינים לו שהוא זכה בו תחילה שאינו נאמן לעשות עצמו רשע ויהיה עדיין החפץ הפקר קמ"ל דבהפקר ליכא דין עני המהפך בחררה וממילא נאמן שכבר זכה בו לעצמו ודוק עכ"ל.
<b>(</b><b>ד</b><b>)</b> בסי' הנ"ל ד"ה ולכאורה בפשיטות שורה ד' שיבוזו אחרים יגיעו כ' וז"ל ולדעתי בשלומא אם חופר קרקע בעבור להשיג מציאה שייך לומר שמהפך בחררה אבל זה שקנה בית מן הגוי ונתן מעות על דעת לקנות ואח"כ הפקיר הגוי ביתו מהכ"ת לא יזכה אדם מן ההפקר הכי הלוקח נתן מעותיו שהגוי יפקיר ביתו הוא נתן מעות לקנין ופשע בנפשו שלא עשה חזקה ע"כ הצריך מהרש"ל לומר הא איכא פסידא דממונא ע"כ נקרא רשע מי שמחזיק בבית הנ"ל ודוק עכ"ל.
<b>(</b><b>ה</b><b>)</b> בסי' הנ"ל ד"ה מהפך שורה כ"ח כאלו הרגו וירד לחיי חבירו וכ' וז"ל תמה אני על ראית מהר"ם כיון דגוף הריגת כהנים הוה עבירה גם הנגרר נחשב לעבירה אשר נפסק חיות הגבעונים בהריגת הכהנים אבל אם שוכר להנאת עצמו מערופי' שיהיה לו פרנסתו הגם שנפסק עי"ז חיות של פרנסת חבירו יאמר חיי קודמין אצלי לחיי חברי ומנ"ל שאין רשאי לשכור פרנסה לעצמו יען שמפסיד בו חבירו מה אולמי' דדם חבירי סומק טפי מדם דילי ואנשי ביתי והגם דחבירו יאמר לו מנ"ל דדם דידך סומק טפי מדם דידי יאמר לו א"כ אנן שווין או נשתתף בינינו או כל דאלים גבר מי יצליח שיעלה בידו לשכור מן השר וצע"ג, וע"ק לי מי יימר אם היה לגבעונים די ספוקם להחיות אם הקרא היה אומר אשר המית הגבעונים דבאמת לא היה לגבעונים פרנסה ע"י שהרג הכהנים ומנ"ל אם העני בא לשכור מערופי' וחבירו הוא עשיר שיש לו פרנסה להחיות משדותיו מנ"ל שזה יאסוף עושר וחבירו ימות ברעב ודוק עכ"ל.
<b>(</b><b>ו</b><b>)</b> שם בע"ב שורה ד' אבל בעלמא מותר להתקלס בו ולקרוא בשם גנאי כ' וז"ל דברי אדמ"ו ז"ל נפלאים בעיני דלמא מותר לקפח מערופי' של חבירו לטובת עצמו שחייו קודמין לו לחיי חבירו היינו להרווחת עצמו אבל להזיק מערופי' של חבירו להטיב לראובן ולהזיק לשמעון זה אסור דמה חזית להטיב לראובן ולהרע לשמעון שם התקלסו באלישע שריפא את המים ולא יהיה להם עוד פרנסה למכור מים טובים אבל לטובת עצמו שאין לעני פרנסה ושוכר חנות חבירו או פרנסת חבירו מנ"ל שאסור הא הוה לא אפשר לי' שקשה פרנסה כקריעת ים סוף ובפרט אם חבירו עשיר ויש לו ברכת הבית והוא יושב חסר לחם ועיין יש"ש פ"ג דקדושין אם מבטל מקחו של חבירו חוטא ולא לו גרע יעו"ש עכ"ל.
<b>(</b><b>ז</b><b>)</b> בסי' ק"ד ד"ה ועוד שורה י"ב אחר שיצא הישראל מהבית עכ"ל לענינינו כ' וז"ל נ"ל פי' חדר"ג הנ"ל אעפ"י שהגוי גירש את היהודי יהיה מאיזה טעם שיהיה והבית עומד בלי שוכר אעפ"כ אסור לישראל לשכור אותו עד שעבר שנה תמימה בלי יושב בו שעבר שנה אשר הישראל הראשון הלך מהבית או אפשר אפי' אם עזב הישראל ביתו יען כי הגוי העלה השכירות בדמים ועזב ישראל דירתו אעפ"כ אסור לישראל לשכור את הדירה כדי שלא יהיה נקל לגוי המשכיר להעלות השכירות ביתר משווי' אבל שלא להסיג גבול בשכירות בתים הביא רמ"א שיש מי שאומר מי ששכר בתים רבים מן השר והוא עושה בזה סחורה שמשכיר החדרים לראובן ושמעון ולוי א"כ ישראל הראשון עושה משא ומתן בשכירות בתים רבים או חדרים רבים אעפ"כ לא ישיג אדם גבולו ולבוא ולשכור אותם זה דומה לשכר הלואה מן השר ע"ז כ' רמ"א יש מ"ש שיש גם על זה חדר"ג אבל לשכור דירת חבירו הדר בו הוא נזכר במהר"ם ודוק.
<b>(</b><b>ח</b><b>)</b> שם שורה כ' לא הועיל קנינו מהשר כלל כ' וז"ל לדעתי יפלא הלא קנה כל הדברים ביחד ומגו דחל הקנין על השאר חל נמי אהך דירה של היהודי כמו דחל שבועה בכולל מגו דחל על ההיתר חל על האיסור ועיין בח"מ סי' ר"ג ודוק עכ"ל.
<b>(</b><b>ט</b><b>)</b> בסי' הנ"ל בד"ה ומעתה שורה ו' שבידו לתקן כ' וז"ל הדבר נפלא איך נקרא בידו לתקן דלמא הבעל חזקה לא יחפץ ליקח מידו אפי' בשכר אשר שילם לגוי כי לא חפץ להיות שכירו של החוטא עיין מבי"ט ח"ש סי' רכ"ה וא"כ לא נקרא בידו ונשאר חקירת אדמ"ו ז"ל שיהי' המעשה בטל וצע"ג עכ"ל.
<b>(</b><b>י</b><b>)</b> שם שורה ח' ולא מהני שכירות להשני כ' וז"ל פליאה בעיני הכי אין מוטל חדר"ג גם על ישראל השני שאסור לו לשכור דירת חבירו והלא אין בידו להשכיר לבעל החזקה דאין השוכר רשאי להשכיר וא"כ לא מהני שכירתו מכל מילתא דא"ר לא תעבוד וא"כ גם החוטא השוכר מהשר לא שבר כנפי' וא"א לו להשכיר לאחרים עכ"ל.
<b>(</b><b>יא</b><b>)</b> שם שורה ח"י בסוף ד"ה כ' וז"ל לא ידעתי למה לא נאמר עד שכופין אותו בגוף נכוף אותו בממונו שלא יהי' רשאי ליקח יותר ואפשר כיון שעבר העבירה לא מהני עד שיאמר רוצה אני ודוק עכ"ל.
<b>(</b><b>יב</b><b>)</b> בסי' קי"ח ד"ה הנה שורה ד' אלא שע"י נתינת מעותיו גרם כ' וז"ל קשה לי דא"כ לקבל שם מהפך בחררה לא היה לו לרשב"ם לדייק דיהב זוזי דלו יהיה שגרם ע"י איזה תחבולה שיפקיר הבית הוה ג"כ מהפך בחררה והיה לרשב"ם לומר יען שהוא גרם שיפקיר הגוי ביתו ומדדייק דיהב זוזי משמע יען דיש פסידא ודוק עכ"ל.
<b>(</b><b>יג</b><b>)</b> שם שורה ז' אינה זוכה מההפקר כ' וז"ל פלא בעיני דלמא הבית שוה בכפלים מאשר נתן הישראל הראשון מעות בעדו א"כ א"א לישראל השני לקנות במקום אחר בית כזה ומותר לר"ת דמה לי מציאה מב' אלפים או מציאה מאלף במכר זה יש מציאה מאלף זהובים שנתן בעדו אלף ושוה אלפים ודוק עכ"ל.
<b>(</b><b>יד</b><b>)</b> שם ובקנין הוה רשע לכ"ע כ' וז"ל לא הבנתי דברי אדמ"ו ז"ל הגם שמשלם לחברו הפסידו אבל אין חבירו צריך להקנות לו המקח דקנה אותו מהפקר בלי דעת מקנה ויען דקנה מהפקר וגרם הפסד צריך לשלם לו מעותיו אבל אם לא יחפץ ליטול מעותיו אז בוודאי אעפ"כ השני קנה את הבית או השדה ואפי' אין לו מעות לשלם לראשון אעפ"כ קנה הבית ונשאר עליו מעות חבירו לחוב שאפי' הידיר הראשון אותו מכבר בהנאה אעפ"כ זוכה בהבית מהפקר ולאו מדידיה מתהנה ומהכ"ת יהיה נקרא רשע לשיטת ר"ת ודוק עכ"ל.
<b>(</b><b>טו</b><b>)</b> בסי' הנ"ל ד"ה אמנם שורה ט' לא שייך לחלק בין נגמר הפיסוק או לא כ' וז"ל לא ידעתי מנ"ל לאדמ"ו ז"ל דלמא בהפקר שאני דלא תלוי מדעת אחר אבל במכר אי אפי' לא נגמר פיסוק נקרא הקונה הבא אחריו רשע א"כ לא שבקית חי למוכרים כל אחד יפסוק איזה סכום על כמה ממכרים ושוב לא יוכל אדם אחר ליקח ויפסיד המוכר שיוזל ממכרו אבל פשיטא במקח צריך להיות נגמר פיסוק דמים דאל"כ מותר לכל אדם ליקח אותו ודוק עכ"ל.
<b>סימן</b> <b>כב</b>
<b>שאלה</b> איש אחד פה קנה בית מן ערל אחד בעד סך רב ובבית זה היה דר ישראל בחדרים וגם היה לו שם חנות כמה וכמה שנים בכל פעם ופעם שכר אותו על שש שנים וכאשר היהודי קנה הבית בעד כמה אלפים בא השוכר לפנינו כי מזלו חזה וטען בכפלים ראשית כי שכר הבית על ו' שנים ועדיין לא כלו הו' שנים שנית כי הלא הוא חזקתו גם על לאחר ו' שנים ופסקנו הב"ד יען כי אין לו שטר שכירות והלוקח טוען שגוי אשר מכר לו הבית אמר לו שעל תנאי זה השכיר את הבית בשנים אחרונים בע"פ בלי שטר שאם ימכר הבית לאחר לא יהיה לו דין ומשפט עמו ע"כ אם ישבע ששכרו על שש שנים בלי תנאי אין הלוקח רשאי להוציאו ולא להעלות דמי שכירתו עד כלות הו' שנים ואח"כ נסתכל על גוף החזקה ובא השוכר שאינו חפץ לישבע רק מבקש פסק בעבור חזקתו ופסקנו שאסור ללוקח להוציאו אבל רשאי להעלות דמי שכירות כפי ערך שאר דירות וחנות באותו שוק אבל הלוקח לא שמע בקולינו והלך לערכאות ושלחו קינדיגונג שצריך להוציא השוכר את כליו מכל הבית עד זמן ידוע כפי נמוסי מדינה והלוקח שכר בונה וסתר את כל הבית הישן ובנה מחדש בית גדול עם חנות גדול והשכיר החנות למי שלבו חפץ וזה בעל החזקה אינו מניח לי למה לא יעשה רושם באיש היושב בגזילה בדירתו ובחנותו אמרתי לו שכבר סר שבט מיהודים מי יכול לדון עם בעלי זרוע אשר לא שומעים לקול הב"ד ואחקור על הדבר מה אשיב אם יבוא אלי ירא אלקים וישאלוני אם מותר לשכור החנות ההוא אם לא.
<b>תשובה</b> הדבר עמוק ומכוסה לדעת אם יש איסור בדבר הזה לשכור את החנות וד' יעזרני למען שמו לברר הלכה לאמיתיות של תורה ואני תפילה גל עיני ד' ונפלאות מתורתיך אביטה.
<b>הנה</b> אי זכות חזקות אשר תקנו אבות עולם גאוני הספרדים שיהיה לישראל השוכר בית פרנסה כחנות או ראנדעס מגוי זכי' וקנין בו להנחיל גם לבניו אחריו או במכירה אפילו לאיש אחר פליגי גדולי פוסקים אי אותו זכות הוה כמטלטלין או כקרקע ומהריב"ל ודעימי' ספוקי מספקי להו וגדול הפוסקים המהרי"ט הכריע מסברא וגמ' דהוה כקרקע עיין בתשובותיו ח"ב סי' שאם יש ספק אם היושב בו זכה בחזקה או לא אשר המהריב"ל קורא לו מוחזק ועל הראשון להביא ראיה המהרי"ט פליג וסובר שבעל חזקה מקודם נקרא מוחזק מכח חזקת מרא קמא ועל השני להביא ראיה ומסביר דהך חזקה הוה כמקבל בטסקא שביאר הר"ן בנדרים דף מ"ו דיש שכירות דהוה כקנין הגוף יעו"ש אבל בכל זאת חידש דזה דוקא אם אנו דנין על שוכר כנגד שוכר למי יהיה החזקה אבל אם אנו דנין להזוכה בזכות שיעבוד כנגד מי שיש לו באמת הקנין הגוף אז בעל קנין הגוף נקרא מוחזק כנגד הזוכה בשיעבוד והוכיח זה מגמ' כתובות.
<b>וכתב</b> שם בד"ה ואיכא למידק וז"ל ואיכא למידק מהא דאמרינן פ' הנושא גבי מדור אלמנה דחשבי' לי' שהאלמנה מוחזקת ותפוסה בו מחיים כדאמרי' התם יתומים שמכרו מדור אלמנה לא עשו ולא כלום ופרכי' מ"ש מדאמר רב אסי אמר ר"י יתומים שקדמו ומכרו בנכסים מועטין מה שמכרו מכרו התם לא מישתעבדי לה מחיים הכא משתעבדי לה מחיים ואפ"ה איבעי לן התם אלמנה מהו שתשפיץ וסלקו בתיקו וכתב הרי"ף ז"ל הלכך לא תשפץ אלמא אע"ג דמוחזקת היא בקרקע זה של בעלה ותפוס מחיים מ"מ מספק לא מזבינן לה כלל התם ודאי לגבי יתומים שגוף הקרקע שלהם לא מקרי היא מוחזקת ומינה נילף שפיר דמי שיש לו קנין בגוף הקרקע דבעל החזקה לא חשוב מוחזק לגביה דומיא דאלמנה לגבי יתומים אבל לגבי אחרים חשוב מוחזק עכ"ל.
<b>היוצא</b> מזה דין חדש דבעל החזקה לא מקרי מוחזק נגד איש אשר גוף הבית שלו והגם דקנין הגוף של הבית בא אחר שכבר היה הוא בעל החזקה אעפ"כ נקרא הקונה הגוף הבית מוחזק כנגד בעל החזקה השוכר דומיא דיורשים הווי' מוחזקים נגד האשה אשר היה שיעבודה מחיים והלא אז כאשר בעלה היה חי לא היה ליורשים קנין הבית אעפ"כ נקראים עכשיו מוחזקים כנגד האשה וה"ה כאן הקונה אח"כ גוף הבית נקרא מוחזק כנגד השוכר מאז ודוק.
<b>והערותי</b> במקו"א אפשר דשא"ה דהנכסים הווין קצת בחזקת היורשים בחיים דלכך לא מהני סילוק על הירושה כמ"ש הר"ן ר"פ הכותב נחלה הבא לו לאדם ממקום אחר וז"ל לאפוקי ירושת אביו דכיון שראוי' לירשו בכל שעה הרי הוא כאלו זכה בה לענין דלא סגי בסילוק אלא או במכר או במתנה וא"א שהרי לא זכה בה לגמרי ולא בא לרשותו שיוכל להקנותה עכ"ל וא"כ מה ראיה יש למהרי"ט דלמא היורשים נקראים מוחזקים דהא בחיי מורישם ג"כ נחשבים כאלו זכו בה אבל קונה בית מגוי שהקדים השוכר בזכותו דלמא נקרא השוכר מוחזק וצע"ג.
<b>אמנם</b> אמרתי לתרץ שדברי הר"ן המה דווקא בבן אצל אב שהוא יורש מכחו אז נחשב הבן כאלו זכה בו בחיי אביו דלא מהני סילוק אבל שאר יורשים דחוזר הירושה בקבר לאבי המת ואח"כ אחר שזכה בקבר חוזר ומנחיל לבנו עיין כל זה באר היטב ברמב"ם בפי' המשניות פ' יש נוחלין ובה' נחלות א"כ לא הווין היורשין כאלו זכה בנכסים בחיים וזה שדייק לאפוקי ירושת אביו כיון שראויה ליורשו בכל שעה אבל ירושת שאר יורשים דלא יהיו יורשים אותו אלא מכח אחר שירש אבי משפחתם בקבר א"כ איך יהיה להם זכות בחיי האיש אשר אינו מנחיל אותם והבן זה וא"כ שם בכתובות (ק"ג ע"א) דנקטי מדור אלמנה שנפל אין היורשים חייבים לבנותו ולא עוד וכו' בעי אביי שיפצה מאי ועלתה בתיקו ראה שלא אמרו אין היתומים מחוייבים לבנותו כמו שנקטו מתחילה יתומים שמכרו מדור אלמנה אלא התם רבותא דאפילו יתומים שמכרו לא מהני וכאן נקטו רבותא שאפי' יורשים המה הבאים לירש מכח הקרבות אין חייבים לבנות ואעפ"כ נקראים מוחזקים ה"ה הביא המהרי"ט ראיה על הקונה הבית שנקרא מוחזק כנגד השוכר ודוק (ועיין בתוספות בפרק הכותב וברה"מ פ"א מנחלות ויש בדבריהם ג"כ לפלפל בדברי מהרי"ט ואין להאריך כעת).
<b>והנה</b> בגמ' בב"ב דף ל"ו אמר רב יהודה אמר רב ישראל הבא מחמת נכרי הרי הוא כנכרי ופליגי הראשונים אי דווקא לגריעותא יש לו דין נכרי דלא מהני חזקה אלא בשטר אבל לטיבותא לא דנימא לטובת ישראל יהיה לו כח הגוי מה שהי' הגוי יכול לעשות גם הוא הבא מכחו יכול לעשות עיין בטור ובב"י ח"מ סימן קנ"ד באריכות ובש"ע סי' הנ"ל סעיף ח"י כ' וז"ל ראובן שיש לו בית אצל עכו"ם ופתח חלון על גגו של עכו"ם לאחר ימים מכר העכו"ם ביתו לישראל ובא הלוקח להגביה ביתו בענין שסותם החלון של ישראל וטוען ראובן אתה מאפיל על אורות חלוני אעפ"י שהלוקח בא מחמת עכו"ם אסור לו לסתום כדין ישראל עם ישראל דלא אשכחן דקאי במקום עכו"ם אלא לגריעותא הג"ה וי"א דהואיל והעכו"ם היה יכול לסתמו גם הלוקח הבא מכחו יכול לסתמו וכן כל כח עכו"ם יש לישראל הבא מכחו וכן הורו מהר"ם ורא"ש וכן נ"ל להורות עכ"ל וא"כ יוכל הקונה את הבית לומר הלא בוודאי אי הגוי היה רוצה להוציא את ישראל מביתו לא ימצא לו עון בדבר הזה דנאמר דעובר על גזל או חמס דמי הטיל עליו איסור הכי יוכלו ב"ד של ישראל לעשות תקנות על הגוי הב"ד יש להם כח לעשות תקנות בין ישראל לישראל אבל מי שם אותם לב"ד על גויי הארצות נהפוך הוא אמרו בילקוט פ' שופטים וז"ל תתן לך ולא לאומות עולם עכ"ל שאין שופטי ישראל שופטים לאוה"ע והיה הגוי רשאי להוציא את ישראל אפילו הוא חסיד אומות עולם שומר ז' מצות שלו א"כ גם ישראל הקונה את הבית הבא מכחו זוכה בכל זכות הגוי וא"כ יכול להוציא את הישראל בעל החזקה והגם דיש פלוגתא אי אמרי' ישראל הבא מגוי הוה כגוי לטובתו או דלמא דווקא לגריעותא והוה ספק השקול הדרי' לדין מהרי"ט דבעל חזקה הוה בחזקת מרא קמא רק כנגד שוכר אבל לא כנגד הזוכה בגוף הבית נהפוך הוא למי שגוף הבית שלו הוה המוחזק והוא זוכה כמו שזוכים היתומים כנגד האלמנה וה"ה כאן הקונה הבית הוא המוחזק והשוכר הוא בא להוציא ממנו ושפיר עביד הקונה הבית שהוציא השוכר מן הבית ודוק.
<b>אך</b> עדיין צ"ע דהב"ש בסי' צ"ד ס"ק ז' נתקשה מדברי הרא"ש דפוסק דנכסים בחזקתה עיין סי' צ"ג סעיף י"ד וחקר אפשר יען דרצו ליתן דירה אחרת וכ' אח"כ וז"ל ובש"ע פסק דהיא מוחזקת וא"י היורשים לעכבה ואם החזיקה משמע מתוס' ורמב"ם דלא תצא מבית דבעי בש"ס היא לכתחילה אם יכולה למחות דלא כרש"י עכ"ל ועיין בח"מ שם סק"ח שכתב ג"כ שאם שיפצה מהני יעו"ש ואם כן יש ס"ס דלמא היושב בו בשיעבודו הוה המוחזק כמו שם דאלמנה נקראת מוחזקת כנגד היתומים אשר גוף הבית שלהם דלא כמהרי"ט ואת"ל שמי שהגוף שלו הוה מוחזק דלמא ישראל הבא מכח הגוי לא הוה כגוי לטובתו רק לגריעותא וא"כ רשאי להקונה הבית לסלק להבעל חזקה ודוק.
<b>אמנם</b> כן שכל דברי המהרי"ט שם שפוסק שבעל החזקה נקרא מוחזק ויש לו חזקת מרא קמא רופף בידי כבר הארכתי במקו"א דמי שאין לו חזקת קנין בגוף הממון לא שייך לדון עליו חזקת מרא קמא והצדקתי דברי מהריב"ל שבכל ספק חזקה איש היושב בה הוא נקרא מוחזק וא"כ אפשר שהבעל החזקה היושב בו ומשמש בו יפה כחו אם יש ספק אפי' כנגד בעל הממון שקנה גוף הבית מיד הגוי וכיון שיש ספק בדין אם ישראל הבא מכח גוי הו"ל דין גוי לטובתו א"כ מכח ספק לא יכול להוציא את השוכר הבעל חזקה היושב בו ויפה היה הפסק אשר פסקנו שאין רשאי להוציאו אבל כיון שהוציאו ע"י ערכאות והשכיר כעת לישראל החנות ואנו רוצים לאסור שלא יכנס השוכר בו זה א"א דמי יימר לנו שהוא בגזילה ביד הקונה את הבית דלמא כמו שפסקו הרבה פוסקים והרי"ף והטור בכללם דיתומים נקראים המוחזק א"כ זכה הקונה הבית בזכות החנות דבא מכח הגוי ובפרט דרמ"א הכריע להורות כן שיש לישראל זכות הגוי אפי' לטובתו ובפרט כמ"ש בבאר הגולה סי' קנ"ד דדווקא בהיזק ראיה אמרי' דהבא מכח הגוי לא הוה כגוי לטובתו דהיזק ראיה הוה איסור אבל הנוגע לממון הוה ישראל כגוי אפי' לטובתו יעו"ש שהביא כמה ראיות, וא"כ רשאי לכל איש ירא אלקים לשכור החנות ההוא מן הקונה את הבית כנלע"ד בעזה"י.
<b>אך</b> כאשר ירדתי בעומק העיון הדבר צריך עמק הלכה כאשר אבאר בעזה"י בודאי ברור הדבר אי היה הגוי אשר היה לו הבית הנ"ל מכר בפירוש החזקה לישראל השוכר שלא יכול להוציאו לעולם מן הדירה והחנות וגם שלא יכול להעלות אותו בדמי שכירות כלל ובא ישראל הנ"ל וקנה הבית מן הגוי הכי יוכל להוציאו מן הבית וחנות או להעלות אותו בשכירות יען שאם היה חפץ הגוי הי' יכול לעשות זאת באלמות ובגזילה כי בערכאות לא מהני קנין כזה או יען שמכר לו החזקה בכתב אותיות יהודית או יען שלא נכתב בפנקס בתי משפט שלהם זה לא יעלה על דעת נפש מישראל שנאמר יען שגוי יכול לעשות אלמות גם הוא זכה ממנו להיות גבר אלם העושה באלימות הא יבוזו לכל בעל שכל מליו ומלבד שהוא מסברא אביא ראיה מדברי שמ"ק בתשובה סי' ל"א בד"ה הא קמן שכתב שם בנידון דידן שהשוכר קנה בפני עצמו החזקה מגוי המשכיר בעד כ"ה פרחים ואח"כ קנה ישראל את הבית והקונה טוען שבא מכח הגוי וחקר מתחילה לזכותו מכח תשובת הרא"ש שהביא הטור בסי' קנ"ד וכתב וז"ל ונ"ל דבנ"ד אפי' הרא"ש ז"ל יודה דע"כ לא קאמר הרא"ש ז"ל דאהני לן דיניהם של עכו"ם לענין ישראל הבא מחמת העכו"ם אלא לומר דלא להני ליה חזקת חלונותיו שהחזיק משום שהעכו"ם אלו היה רוצה לבנות בפני חלונותיו לא היה יכול למחות נמצא דלא החזיק מעולם וישראל הבא מכחו נמי יכול לבנות כנגדו אבל לבטל שטרותינו העשויה כדין וכהלכה זו אין לנו דאם העכו"ם אנס ואינו רוצה לקבל את הדין ומבקש תואנות על שטרותינו לפני ערכאותיהם הפוסלים שטרותינו באמרם אשקרא קא חתמינן ותהי האמת נעדרת הכי בו נימא דישראל הבא מכחו ויודע האמת כיון למרוד בנו ובשטרותינו העשויה וכדין וכהלכה עכ"ל הרי שפתיו ברור מללו דלא מהני לישראל לבוא מכח גוי רק אם בא בצדק ובמשפט כפי הדין אבל לא אם בא באלימות להיות גזלן תחתיו וזה פשוט.
<b>ומעתה</b> אבוא לחקור דלכאורה אשר תקנו גדולי עולם כח חזקות יש לחקור על מי הטילו תקנתם אם על הכלל ישראל הגם שגוי המשכיר מותר להוציא את ישראל השוכר דהלא לא השכיר לו רק על איזה שנים ומה און ימצאו בו אם יוציאו רק גזרו על כל ישראל שלא יכנס איש בגבול רעהו שלא ירד לאומנתו של חבירו כי הוא עני המהפך בחררה וחזקו הדבר שגם אם ישכיר לא מהני וחדשו כח חזקה או נימא דהחכימו בדבר שאין לו לגוי כח למכור החזקה אשר זכה בו השוכר בשעת שכירתו ואם עבר ומכר הוא מכר דבר שאינו שלו ולא מהני מכירתו כלל כי לא היה לו דבר למכור.
<b>ולכאורה</b> מסברא הוה התקנה רק על כל בר ישראל שלא ישכור חזקת חבירו כמש"ל דאין ב"ד של ישראל שופטים ומנהיגים על אומות עולם ועכ"ח דתיקנו רק על בני ישראל והי' מקום לחקור אי עבר ושכר דמהני דלא אמרי' כ"מ דאמרו רבנן לא תזבון אי עביד לא הוה זבינא והערותי במקו"א זה דווקא אי רבנן חדשו איסור אז הוה דאורייתא בכלל לא תסור מדבריהם אבל אי רבנן לא חדשו דבר רק בררו לדעת שזה לא ישר בעיני אלקים לעשות אז אי עבר מהני דתורה לא כתבה עליו ורבנן לא חידשו בו איסור ואזהרה וא"כ באותן חזקות דמיוסדים רק על דין עני המהפך בחררה כמבואר בתשו' מהרי"ט סי' ל' א"כ יהי' הדין אי עבר מהני ומכל ספרי קדושים לא משמע כן דיהי' מהני אם עבר ועכ"ח משמע דאין חל בו קנין דאין לגוי להשכיר ולמכור וא"כ אפוא יפלא לדעת במה נסתלק הגוי מממונו הכי אין לגוי חזקת ממון הלא גזל גוי אסור ומה שחידש הא"ז שאין לגוי חזקת ממון הוא ענין אחר עיין בספרי על יו"ד סי' ו' אבל מה ראו חכז"ל להפקיע מגוי ממונו ובאיזה כח יכולין לעשות כן והדבר צריך התבוננות.
<b>ומצאתי</b> בחסדי ד' מקור לדבר הזה ואעתיק דברי המבי"ט בח"ב סי' רכ"ה שחקר על אותו ענין שהובא בשמ"ק סי' ל"א שהושאל לפניו וכתב שם כאשר דן שמה שלקח ישראל החזקה מן המשכיר הגוי הי' בחנם כי הגוי לא יכול למכור החזקה לבד רק ישראל יכול למכור חזקה לחבירו וכתב וז"ל גם מה שמוכר הגוי חזקה אין ממשות באותה מכירה כי גוף הבית וכל זכותה הוא שלו והחזקה אינה מופרשת מן הבית ביד הגוי כי הגוף וחזקה בידו והכל שלו אינו כמו כשיהודי שוכר מן הגוי הבית שיש ליהודי חזקה מכח התקנה שלא יוכל שום יהודי לשוכרה וגוף הבית לבד היא לגוי כי חזקה לחוד ליהודי וגוף הבית לחוד לגוי ואם לא היתה התקנה היתה החזקה ג"כ לגוי שהי' יכול להשכירה ליהודי אחר ולפעמים מתנה הגוי עם השוכר שלא יהי' לו חזקה אלא שיוכל הוא להשכירה לאחר וכשאינו מתנה כך ידוע הוא ששום יהודי לא ישכירנה ממנו וא"כ על הסתם כשמשכיר ליהודי יודע הגוי כי בכלל השכירות הוא החזקה עכ"ל הכוונה כיון דתיקנו חכמי הדור שאסור לאדם מישראל לשכור דירת חבירו או חנות חבירו מטעם כי השוכר הוא העני המהפך בחררה והוה המשיג גבולו רשע ע"כ חזקו הדבר שיהי' בתוקף עוז כאלו החנות או בית פרנסתו כשלו ואפי' הוציאו הגוי בכל זאת אסור לישראל אחר לכנוס בתוכו א"כ ידע הגוי ששום יהודי לא ישכירנה ע"כ יודע הגוי כי בכלל השכירות הוה החזקה ונעשה בסוף כאלו מכר לו החזקה בכלל השכירות חוץ אם יתנה הגוי שחזקה לא יהי' שלו ואז הכל כפי תנאו שבאמת לא יזכה השוכר בהחזקה כלל ויש להמתיק הדבר בדברי ר"ן פ' הכותב ואין פנאי להאריך ולפ"ז דנחשב כאלו הגוי מכר לישראל החזקה א"כ מכר הנכרי דבר שאינו שלו דלא היה מכירה והגם דגוי באלימותו הי' יכול להוציאו השוכר מחזקתו אבל שלא כדין ושלא כדת התורה דאנן סהדי כי בכלל השכירות הוה החזקה ולא שייך עוד לחקור שישראל הבא מכח גוי הוה כגוי דאמת כן הוא כשם שהגוי הוה גזלן בדינינו אם הוציא לישראל כן הוא הישראל הבא מכחו גזלן אם הוציא השוכר.
<b>וראה</b> זה מצאתי שם במבי"ט שכתב אח"כ שם בתשובה וז"ל ועתה נחזור לעיקר הדין מה שבין שמעון ללוי והוא דבר פשוט שהחזקה קיימת ביד שמעון ולא נגרעה לחזקתו דבר במה שקנה לוי הבית מן הגוי ואין ללוי כח בבית כי אם מה שהי' לגוי שמכר לא' שהרי הוא מודה כי ביד הגוי היתה לו לשמעון חזקה ולא הי' יכול הגוי להשליכו מן הבית והוא שבא מכחו כ"ש שלא יוכל להשליכו מן הבית עכ"ל הרי שפתיו ברור מללו שגם הגוי אם יבוא לשאול אותנו אם הדין תורה הוא שיש רשות להוציא את ישראל השוכר מרשותו בודאי השבנו לו כי אין רשאי להוציאו והוא חמסן וגזלן אם מוציאו רק הנכרי אינו שואל לנו על דין תורה אבל בודאי ישראל הבא מכוחו צריך לשמור דיני תורה ולא רשאי לגזול מישראל חבירו אשר קנה החזקה מן הגוי בכלל השכירות ודוק.
<b>ועדיין</b> יש לחקור כיון דבררנו דעיקר כח החזקה הוא מכח דגוי יודע ששום בר ישראל לא ישכיר ממנו אותו חנות אם יוציאו לישראל השוכר בעכ"ח א"כ הקנה לו גם החזקה בכלל השכירות זה ניחא דהקנה לו החזקה כנגד ישראל אחר הבא לשכור אבל בודאי הניח הגוי לעצמו החזקה אם הוא יחפץ להשתמש בחנות דהא עליו על הגוי ליכא תקנה שלא יהפך בחררה של עני ויהי' אסור לדור בגבול ישראל ונחשב כאלו אמר לישראל שגם החזקה משכיר לו עד שיצרך הוא לחנות ההוא דבודאי מהני וא"כ אפילו לא התנה עמו ממילא ידענו זה דהא אם השכיר סתמא אנו אומרים יען דידוע דאסור לישראל אחר לבוא בשכירות רעהו א"כ הקנה לו החזקה ולגבי עצמו דליכא איסור להכניס בו א"כ לא הקנה לו החזקה ויוכל הגוי לירד לחנות ההוא בדין בלי אלימות ויוכל ישראל הלוקח לומר עכשיו אני בא בכח גוי ההוא וגם אני אוכל לכנוס בו בהיתר והדרה החקירה לדוכתיה אם יש איסור על ישראל להוציא את ישראל השוכר מן החנות.
<b>והנראה</b> דיש עוד כח באותן תקנות דלו יהי' שהשוכר לא קנה קנין החזקה הלא מראש כאשר תיקנו חזקה הי' כח התקנות רק זה ששום יהודי לא יכנס בגבול רעהו לירד לאומנתו ולקפח פרנסתו הגם שגוי מותר מן הדין להוציא את ישראל השוכר עכ"פ אנו אוסרים ששום ישראל לא יכנס בו כי אנו אוסרים על כל בר ישראל שלא יבוא להשתמש בו והוה איסור גברא וממילא יצמיח טובה שלא יבוא גוי להוציא הישראל השוכר משכירתו שירא שיהי' החנות סגור בלי שוכר וגם פעלנו שלא יבוא בר ישראל להעלות בדמי שכירות או כדי שלא יבא לנקום נקם ברעהו וכדומה ואחר שנודע בעולם איסור גברא על בר ישראל נתהוה שבכלל השכירות הוה מכירת החזקה דהלא ידע הגוי דמיום שישכיר חנותו לישראל לא ידור בו ישראל אחר אם יוציאו לראשון בעל כרחו ועי"כ נתהוה קנין חזקה שיש להשוכר זכות בהקרקע שיש בירושה דור אחר דור מאבות לבנים ויש במכירה ובמתנה כאלו השוכר הוא בעל החנות כמבואר במהרי"ט סי' ל' דדומה לדברי ר"ן בנדרים דף מ"ו דיהב טסקא דהוה קנין הגוף או כקנין הגוף יעו"ש אבל מתחילה הוה רק איסור גברא שלא יכנס איש בגבול רעהו כמו חזקת הישוב שעשה ר"ג מאוה"ג וא"כ בישראל שקנה הבית מן הגוי הוה כגוי וכשם שהתקינו שכל איש ישראל לא יכנוס בחנות אשר הי' ביד ישראל בשכירות ה"ה גם עכשיו שישראל קנה את הבית אסור לבר ישראל לכנוס בו הן ישראל אחר או הוא בעצמו אשר קנה את הבית דאיסור גברא הוא אשר רובץ על כל ישראל ודוק.
<b>ואורו</b> עיני בדברי המבי"ט סי' הנ"ל ואעתיקם וז"ל וגם שנאמר שכמו שהגוי אם לא הי' לתקנותינו הי' מוציא את היהודי מהבית וזה הבא מכחו יוכל להוציאו ג"כ ונאמר שהבא מכח הגוי הרי הוא כגוי אפ"ה שמעון עומד קיים בחזקתו כי כמו כשהי' מוציאו הגוי מן הבית אנחנו סוגרים בפניו הבית ששום יהודי לא יכנס בה כן זה שקנה מן הגוי אם ישליך את המחזיק מן הבית אפי' שלא יהי' נכשל בעונש התקנה מפני שבא מכח הגוי נסגר הדלת לפניו ששום יהודי לא יכנס בה מפני התקנה אפי' לסברת הרב דא"ז לפי הלשון שכתבו בשמו שלא היתה שלא יוכל היהודי לקנות הבית מן הגוי שגם שיוכל לקנות לא כתב שיוציא היהודי וידור הוא בה או ישכירנה לאחרים מה שלא הי' יכול הגוי שבא הוא מכחו להשכירה לאחרים כי מצד התקנה לא ישכירנה שום יהודי עכ"ל כמה מוקשה לשונו בלי הבן ח"ו ולפמ"ש מתוקים דבריו שחידש המבי"ט הגם אם נאמר כמו שגוי אם לא הי' תקנותינו כגון שגוי יצרך לעצמו דליכא שוב לתקנותינו ויוכל להוציא את היהודי מהבית ולדור בו ה"ה יוכל לבא ישראל מכח הגוי לדור בו והשיב דזה אינו דלו יהי' דליכא עליו איסור עונש התקנה אבל עכ"פ אם הגוי הי' מוציא את ישראל השוכר היינו סוגרים הדלת ששום יהודי עכ"פ לא יכנס בתוכו ה"ה אם קנה יהודי את הבית אנו סוגרים הדלת ששום בר ישראל לא יכנס לדור בו מה לי איסור גברא על ישראל אחר או על ישראל הקונה הגם דליכא עונש התקנה יען שהוא בא מכח הגוי ויוכל להוציא את השוכר אבל עכ"פ נשאר הצד שישראל לא יכנס בו הגם שעל השלכת השוכר לא חטא דיוכל לעשות מה שגוי יוכל לעשות אבל לדור בו או להשכיר לאחרים לא יוכל הקונה דהא נעלנו הדלת ששום בר ישראל לא ידור בו ולכן גם הרדב"ז לא כתב שמותר הקונה את הבית לדור או להשכירה לאחרים דרדב"ז חידש שלא נעשה תקנה בישראל הקונה את הבית ויש לו כח גוי ויוכל להוציא ישראל מביתו ולא עובר התקנה בזה ולא ישיגו לו עונש על זה ויוכל להשכירה לגוי או להניח ריקם אבל נשאר עכ"פ ששום בר ישראל לא ידור בו שזה הי' ההתחלת התקנה לעשות איסור גברא ודוק.
<b>ולפ"ז</b> מיושב מה שחקרתי דעכ"פ שייר הגוי הזכות לעצמו אם יחפץ לדור בו וא"כ יבוא ישראל הקונה מכח אותו גוי ויחפץ לדור בו (או אפי' להשכיר לאחרים מכח שזה לעצמו יוכל נמי להשכיר לאחרים) זה אינו דזכה מכח הגוי שאין עושה עון אם יוציא את השוכר מביתו אבל עכ"פ נשאר עליו התקנה שבר ישראל לא יבוא בגבול רעהו אשר הי' יושב לבטח עליו לפרנס עצמו בו ודוק.
<b>ושמחתי</b> בחקירה שלי להבין דברי רדב"ז אשר שם המבי"ט אותו כמטרה לחץ שחידש הרדב"ז במי שקנה הבית מגוי יוכל הקונה הישראל לדור בו ואפי' להשכיר לאיש אחר ועיין בשו"ת שמ"ק ג"כ בזה שהוא לא רצה לחתום כנגד דברי רדב"ז וכל גדולי עולם חלקו עליו וכבר הביא המבי"ט ג"כ שכל בעלי הוראה חלוקים עליו ולפמ"ש יש פנים בהלכה להבין דרכו בקודש דסובר כמו שאם התנה הגוי המשכיר בשעת השכירה שחזקה יהי' נשאר לו הי' מהני ורק אם השכיר סתם ידע שישראל אחר לא ישכיר אותו עוד א"כ נכלל בשכירות החזקה אבל עכ"פ נאמר דשייר לעצמו החזקה אם יצרך הוא והוה לגבי עצמו כאלו התנה וממילא יהודי הקונה הבא מכח הגוי יש לו דין גוי שזכה בזכות הזה לעצמו לדור בו וממילא יוכל גם להשכיר לישראל זכותו והבן רק המבי"ט עם החולקים עליו סברו דהתחלת התקנה הי' ששום בר ישראל אסור לבוא בגבול רעהו דאנו סוגרים הדלת לפניו ועי"ז נתהוה קנין החזקה ורק אם שכרו ישראל בתנאי שלא יהי' לו חזקה ונתרצה לזה א"כ גילה דעתו בפה מלא שמרוצה ואפי' בתקנת חכמים כגון זה שומעין לו (ועיין במרדכי בכלל זה ואכ"מ) אבל אם לא התנה הגוי עם הישראל הגם שגוי לא הקנה לו החזקה אבל עכ"פ הישראל לא אמר אי אפשי בתקנת חכמים א"כ נשאר עכ"פ תקנת חכמים שאסור לשום בר ישראל לדור בו והבן זה מאוד.
<b>ולהשלמת</b> הענין להבין הדבר אמרתי להעתיק דברי המבי"ט שם שכ' וז"ל ואם נאמר שגם רדב"ז ז"ל סובר בפי' שיוכל קונה מן הגוי להוציא את יהודי המחזיק בה לדור בה או להשכירה מה שהוא סברא רחוקה לא נעשה בו מעשה כי בכל תוגרמא שנתפשט בה הסכמה זו של החזקות בפי' כתוב שאם יקנה שום יהודי הבית שחבירו יש לו חזקה מן הגוי שיפרע הקונה למחזיק מה שישומו ב' שמאים כמ"ש הריב"ל ז"ל בתשובה וזה עשו לזכות הקונה כי בכלל הסכמה ראשונה שלא יוכל שום יהודי לשכור מן הגוי הבית שיש חזקה לחבירו בה גם הקונה הוא בכלל שלא יוכל לקנות שאם יוכל לקנות ולהוציא את המוחזק בבית מה הועילו בתקנתן ועם כל זה נתנו כח לקונה שיוכל להוציאו אחר שיפרע מה ששוה החזקה עפ"י ב' שמאים משא"כ במי ששוכר מן הגוי הבית שיש לחבירו חזקה בה כי אפי' שיפרע לו מה ששוה החזקה אינו יכול להוציאו ואם במצרים יש איזה שינוי בכתב כתקנת החזקות ואינו כתוב בפי' שהקונה מן הגוי הבית שיש חזקה לחבירו בה חזקה שקנינו קנין ושיכול להוציאו מן הבית מה שאינו סברא כלל פשיטא שאינו יכול להוציאו אלא א"כ יפרע מה שישומו ב' שמאים כמו שתקנו בתוגרמא כי משם נמשך תקנות החזקות לכל המקומות וע"ז הסכימו כל בעלי הוראה במצרים בשנים שעברו הלכה למעשה שלא הפסיד הלה חזקתו כמו שהאריכו בפסקיהם עכ"ל הזהב ויוצא מדבריו כמה דינים כאשר אבאר אותם בעזה"י.
<b>(</b><b>א</b><b>)</b> דהקונה הבית מגוי אסור אפי' בעצמו לדור בדירת וחנות השוכר כי להרדב"ז לא עבר על התקנות וליכא עונש עליו על שהוציא השוכר מביתו אבל עכ"פ אסור אפי' הוא בעצמו לדור שם ומכ"ש שאסור לאחרים לדור בו (ב) לחכמי מצרים עם המבי"ט עובר ג"כ על התקנה ויענש בכל חומר העונשים כי בכלל שעשו שלא ישיג איש גבול רעהו בשכירות הי' נכלל גם שלא יקנה בית מגוי אשר יש לישראל בו חזקה ואם קנה עבר על התקנה וד' יחשב עמו (ג) אם עבר וקנה הבית תקנו באחרונה שיוכל להציל עצמו אם ישומו ב' שמאים כמה הי' שוה החזקה וישלם לו מה ששמאו שווי' החזקה ואח"כ יוכל לסלק אותו בעכ"ח מן ביתו ויקח החזקה מידו בעכ"ח של השוכר (ד) אבל מי ששוכר חזקת חבירו אפי' אם ירצה לשלם לו שווים של החזקה כל הון דעלמא בוז יבוזו לו ואינו יכול להוציאו או להעלות בשכרו כמבואר במבי"ט שם מקודם דהוה כאלו שכרו על עשר שנים שלא יוכל לסלקו מן השכירות תוך הזמן ולא יוכל להעלות אותו בדמים דטוב זכות חזקה משכרו סתם דשם יוכל להעלות השכירות וכאן לא יוכל להעלות השכירות יעו"ש.
<b>(</b><b>אך</b> אם נודע מקום שכתוב בפי' התקנה שלא ישכור איש את חנות אשר חבירו יש בו חזקה אז הקונה הבית יכול לומר קים לו כרשד"ס סי' רכ"ט ובמקו"א אבאר אי"ה).
<b>ולפ"ז</b> בנידון שאלתינו אסור לישראל לשכור החנות מן הקונה את הבית עד ששילם לבעל החזקה השווי' שלה בדמים אפילו בעכ"ח אז מותר החנות בשכירות כנלע"ד ברור.
<b>והלום</b> ראיתי במבי"ט שם שמביא קו' בשם חכם אחד שאין יקובל בשכל שהקונה הבית לא יכול לדור בו ומי שיש לו רק כח תקנה יכול לדור בה לא יהי' כהנת כפונדקית וכ' המבי"ט וז"ל אין זה תימא שהרי לפי הדין מי ששכר בית מחבירו לה' שנים או לעשרה ומכרה אח"כ לאחר אינו יכול להוציאו מן הבית עד תשלום זמן שכירתו וכמו כן אחר שתיקנו שיהי' חזקה לשוכר בית מן הגוי בתקנה זו הוא מוחזק בבית יותר ממי ששוכר בית מחבירו סתם שהמשכיר יוכל להוסיף בשכירות אם עלה שכירות הבתים באותו זמן כמו שהוא הדין וזה שדר בה מכח התקנה אין המשכיר יכול להוסיף עכ"ל ובער אנכי מהבין הדמיון בשלומא מי ששוכר על ה' או י' שנים דלא יוכל המשכיר לסלקו עיין בש"ע ח"מ סי' שי"ב דהתם כשם ששוכר לא יוכל לצאת לעזוב את אשר שכר בתוך הזמן ואם יצא צריך לשלם השכירות והוה שכירות לזמן קנין ליומא כן המשכיר לא יוכל להוציאו בתוך הזמן אבל כאן הלא השוכר יכול לצאת אחר כל שנה או אחר ג' שנים א"כ אם הדין שמשכיר לא יוכל לסלקו והשוכר יכול לעזוב אותו כאן הבן שואל הכי הקונה הבית יהי' גרוע מהשוכר את הבית וגם איך יהי' לבעל החזקה כח למכור חזקתו לאחר אשר לפעמים השוכר לא יוכל להשיב אחר במקומו ועיין ברמ"א ח"מ סי' שי"ב סעיף ז' ובחזקה יוכל למכור לכל מי שירצה ואין כאן מקומו להאריך.
<b>סוף</b> דבר הכל נשמע שאסור לשום בר ישראל לכנס בחנות הנ"ל אשר ישראל הקונה את הבית מגוי הוציא לבר ישראל מחזקתו וגם מה שפסקנו שיוכל להעלות בדמים כשאר בתים אשר נתייקרו בשכירות הוא רק מפני דרכי שלום ברצון השוכר אשר יתפייס בזה שלא לעקור ממקומו אבל אם יחפץ לשלם לו החזקה בדמים צריכה שומא כמה שוה הך חזקה כפי אשר שילם להגוי כי מן הדין אין ישראל הקונה יכול להעלות השכירות ביוקר כנלע"ד הלכה למעשה.
<b>ובספר</b> מאמר מרדכי סי' ע"ח ראיתי שנשאל על מעשה כזה שיהודי קנה הבית ורצה להוציא השוכר וחידש מעצמו לדמות זה לדין דהמשכיר לא יוכל להוציא השוכר מביתו בתוך הזמן יפלא שנעלם ממנו שכבר דן על דין זה בשו"ת שמ"ק ובפרט המבי"ט כאשר העתקתי דבריו וגם חקר דהוה קנין קרקע והביא שמצא במהרי"ט והפריז שם להחמיר שאפי' אם השוכר לא משלם השכירות לא אבד בעל השוכר את חזקתו והוא דבר פלא ואכ"מ ויש לי הרהורי פלפול על שהפליג את הדבר אכן התכלית הוא אחד בעזה"י.
<b>סימן</b> <b>כג</b>
<b>שאלה</b> אירע שלפני איזה שנים העלו שרי מדינה ראנדעס שלהם מטעם כי עלה ביושבי על מדון בלאנדטאג שישלמו להשרים דמי שווים זכות שלהם שיהי' המכירת המשקאות חרות מתשלומים להחיות בו דלי הארץ והחכימו רבים להעלות שכר הראנדעס כדי שישיגו בתשלומיהם סך מרובה ונתרצו היושבים בראנדעס איש ואיש כפי אשר ידע כמה הרויח בו שהי' השנים טובים מאוד ואחר כך באו שנים שלא כסדרן דלים ורעים ר"ל ולא הרויחו כשנים ראשונים ולא די שלא שלמו ההוספה אלא לא שלמו כלל והיושב תחת השר פה בעירנו הקשה ערפו שהנחה אינו עושה רק יעזוב ראנדע שלו והוא ישכירנה לאחר ובכל זאת ישראל קדושים הם לא השיגו גבול איש את רעהו רק אחד שהי' בע"ח גדול ועזב את הראנדע שלו ומכר חזקתו לרעהו בעד כמה מאות והקדים איש אחד אשר בידו סירב מדיינא קרתא שלא חפץ הבעל חזקה לשמוע אשר פסקו הב"ד עליו לשלם לשותפו בעסק אחד שנשתתפו ועשה לו שלא כדת על כן הקדים האיש ושכר מן השר ראנדע שלו והקונה החזקה צועק לפני ב"ד דפה כי הוא קנה החזקה והשוכר טוען שהתרה בו שלא יקנה החזקה כי הוא ישכיר אותה כי יש סירב בידו והקונה החזקה משיב שהי' אז החזקה כבר קנוי בידו וכדומה ועמלתי עמהם שיקחו בוררים שיחשבו ההיזק אשר גרם המוכר החזקה ולשלם לו ולא עלה בידי וסלקתי עצמי ואמרתי שאין ערבות עלי לשפוט על איש חוץ מגבולי וכשאני לעצמי עמלתי לראות אם האיש היושב בראנדע זכה בחזקה בהיתר או באיסור וד' יאיר עיני בהלכה אמת לאמיתו של תורה.
<b>תשובה</b> לכאורה בלא האי טעמא שיש ביד השוכר סירב שבעל חזקה אמר בפה מלא שאינו שומע לדין תורה וקבל השוכר רשות מב"ד מפורש בסירב שלו להושיע לעצמו בכל אשר יכול מבלעדי הזה אין בו איסור כיון שהשוכר היושב בו לא שילם דמי שכירות נפקע חזקתו.
<b>הנה</b> מקור החזקה דאיתא במכירה לאיש אחר שורשו דאלומי אלמי גאוני גדולי ספרדים דיהי' זכות חזקה כקרקע כאלו גוף הקרקע קנוי לשוכר יען דתיקנו ששום אדם לא יכנוס בגבול חבירו ולא יעלה דמי שכירתו ממילא אין לגוי לקבל אלא סך ידוע ודמי למקבל בטסקא דלא יוכל המשכיר לאסור עליו הקרקע עיין ר"ן נדרים דף מ"ו כן הסביר המהרי"ט ח"ש סי' ל' יעו"ש וכל זה אם משלם השכירות אז הקרקע שלו אבל אם לא משלם השכירות אז הדרה ארעא לבעלים ראשונים כמבואר שם בר"ן נדרים דף הנ"ל וה"ה כאן כל זמן שהשוכר משלם יש לו אחיזה בקרקע אבל אם לא משלם השכירות אז כל מי שמחזיק בו ומשלם הטסקא הוא שלו כמבואר בב"ב דף נ"ד מלכא אמר מאן דמשלם טסקא יאכל פירות וה"ה מלכי רבנן אמרו מאן דיהב טסקא יאכל הפירות אם השוכר משלם יהי' קרקע הגוי כשלו אבל אם אין משלם השכירות א"כ אבד חזקתו דאטו יתקנו רבנן לגזול ארעא דנכרי הלא גזל גוי אסור וגם קרקע אינה נגזלת ולא זוכה בגזילה בקרקע הנכרי וממילא כל איש ואיש המשלם להגוי יזכה בו דאטו עלמא דהפקירא יש שישכור מן גוי קרקעו ולא ישלם לו הטסקא ולא יהי' רשאי לאדם אחר לזכות בו ולשלם להנכרי שכירותו חס מהלזכיר כזאת דיהי' תקנתא דרבנן כמכס העומד מאליו והלא דרכיה דרכי נועם וכל נתיבותיה שלום ולא יעשו תקנה בלי נתיבות משפט דא"כ לא שבקת חי שאחד ישכור כמה בתום כמה חנויות כמה רחיים כמה בתי משקאות ולא ישלם דמי השכירות עד שיוצרך הגוי להוזיל לו השכירות כאשר יחפץ השוכר ואם לאו יהי' אסור לישראל לכנוס בו ויופסק החיות ח"ו שאיש את רעהו חיים בלעו אלא פשיטא מי שאינו משלם השכירות והגוי מוציאו יוכל כל איש לשכור אותו ואפי' אם אחר שנים רצה הבעל החזקה לחזור ולשלם השכירות אשר קבל עליו ישראל השני אין צריך להחזיר לו דכבר פקע חזקתו ונתהוה החזקה להשני ודוק.
<b>וראי'</b> לזה מב"ב דף נ"ד דאמר שמואל נכסי נכרים הרי הם כמדבר כל המחזיק בהן זכה דנכרי דכי מטו זוזי לידיה אסתלק ישראל לא קני עד דמטי שטרא לידיה ואמר אביי לר"י הלא דינא דמלכותא דינא אלא עובדא ידענא בדורא דרעותא בישראל דזבן ארעא מנכרי ואתא ישראל אחרינא רפיק בה פורתא אוקמה רב יהודא בידא דשני א"ל דורא דרעותא קאמר התם באגי ממטרי הוי דאינהו גופייהו לא יהבו טסקא למלכא ומלכא אמר מאן דיהב טסקא ליכול ארעא ובתוס' בד"ה באגי דמטמרי הקשו מנזקין דף נ"ח דאזיל מרוותייהו ואיזל גידול יהב טסקא ולכי אתי מרוותייהו הדרא להו ולא אמרי' כיון דלא יהבי טסקא הופקעה מידם וזכה בה גידול ותירצו שם וז"ל דהתם מיירי כגון שאמר מרוותייהו לבני באגי שיחרשו הקרקע ויזרעו ויאכלו פירות ויפרעו טסקא עד שיחזרו ונתרצו להם בני באגי ונתנוה לגידול הלכך לא הופקעה מידם וכשיחזרו חזרו להן אבל הכא הוו מטמרי בשביל המס שלא רצו לפרוע עכ"ל.
<b>הרי</b> מפורש יוצא מדבריהם דוקא אם מתחלה דברו מרוותייהו עם גידול שישלם טסקא ויעבד הקרקע כל זמן שלא יהי' בביתם אז לא אבדו חזקתייהו אבל אם לא העמידו איש לשלם הטסקא ובא אחר ושילם בעבורם והחזיק בו הוה החזקה להשני ה"ה הך כח תקנות גאוני ספרדים דדימה מהרי"ט שהוא דין טסקא הנ"ל להיות להשוכר קנין הגוף בטסקא השכירות אשר שכר ליתן שנה בשנה א"כ אם לא יהב עסקא שלא משלם השכירות ובא השני ושכר ויהב טסקא זוכה השני בהחזקה בודאי מי שמניח חנות שלו ומושיב איש אחר שם שישלם השכירות כל שנה ושנה אז אם הדר ומבקש חזקתו צריך השני לצאת שיחזרו הבעלים לחזקה כמו שעשה גידול אבל מי שאינו משלם השכירות אבד חזקתו מיד ואין לו ליישב אחר תחתיו ואין לו כח למכור החזקה שלו כי נפקע חזקתו בזה שלא שילם השכירות ועיין רשב"ם שם בד"ה דאינהו גופייהו וז"ל בעלים ראשונים לא יהבי טסקא ומדינא דמלכותא לא הי' בידם דבעלים כח למכור ומכרן בטל וזה השני שהחזיק קנה בדינא דמלכותא שהתנה בחזקתו על מנת ליתן הטסקא למלך ומלכא אמר מאן דיהב טסקא ליכול ארעא בחזקה בלא שטרא עכ"ל וה"ה בחזקה דתקנו מלכי רבנן הוא למאן דיהב טסקא השכירות אבל מאן דלא יהב עסקא אבד חזקתו והשני שהתנה לשלם השכירות קנה החזקה דחזקה לא פקעה בכדי אבל זה שלא שילם השכירות פקעה בשכירות שלא שילם ודוק.
<b>אמנם</b> עדיין אין הדבר מוכרח דתוס' בגיטין דף נ"ח ע"ב בד"ה אנן הקשו קו' מב"ב ותי' וז"ל התם הי' נשמטין מלפרוע אבל כאן שהבעלים הלכו ולא להשמיט דין הוא דכל הנהו שני מאן דיהב עסקא אכל וכי הדרי אהדרו ארעא למרא עכ"ל הרי דהסברו אם הי' בידם לפרוע ומשמט עצמו אז נפקע קרקע ממנם אבל אם הבעלים הלכו ולא השמיטו מלפרוע אז לכי הדרו הדרא ארעא וא"כ מכ"ש אם הוא אנוס מלפרוע שהי' שנים לא כסדר הטבע ולא השיג ידו לפרוע מהכ"ת יפסיד חזקתו אע"ג דלא העמיד אחר תחתיו ודוק.
<b>הן</b> אמת שרשב"א בחדושיו בגיטין בד"ה אלא הקשה ג"כ קו' הנ"ל מב"ב ותי' וז"ל ויש לומר דהתם הוא דמטמרי ולא יהבי טסקא וכי לא משכח מלכא מאן דפרע ליה טסקא שקול ארעא גופה דארעא דידיה הוא ואדעתא דיהב ליה טסקא יהב ליה לניהלייהו וכי מטמרי שקיל ומזבין לה לאחרינא דאדעתא דהכי יהבה לניהלייהו אבל הכא כולהו בני באגא קבלוה בטסקא אלא דחלקוה ביניהן ומלכא כל אימת דמשכח חד מינייהו מיניה קשקיל כולי' טסקא דכולה באגא לא מזבין לה אלא אינהו הוא דזבנוה משום דנעשו אחראין זה לזה ואינהו לית לזבוני כעין קבלן שפרע לבע"ח עכ"ל הרי דהבדל אם היחיד חייב ולא פורע או שקיל מלכא ארעא כי אדעתא דטסקא יהב וכי מטמרי ולא יהבו טסקא מזבין לה לאחרינא יעו"ש וא"כ ה"ה הכא דהשר לא נתן אלא לשלם לו וכיון דלא משלם נוטל הקרקע היינו מקום החזקה דדומה לקרקע בטסקא ומאן דמשלם הוא זוכה בחזקה ודוק.
<b>אך</b> מדברי רמב"ם הובא בש"ע ח"מ סי' שי"ט סעיף י' שכתב וז"ל מלך שהי' דינו שכל שלא יתן המס שעל השדה תהי' השדה להנותן המס וברח בעל השדה מפני המס ובא זה ונתן מס שעליה למלך ואכל פירותיה אין זה גזל אלא אוכל פירות ונותן המס עד שיחזרו הבעלים עכ"ל הרי מבואר אפי' ברח אעפ"כ לא זכה בגוף השדה והולך כפי' הרה"מ דמיירי דהחזיק בעצמו ולא בא לו מיד המלך וא"כ בנידון דידן דהשר משכיר לאיש אחר אפשר דלא צריך להחזיר החזקה לבעלים ראשונים ובפרט לפי הבנת הסמ"ע שם דלא זכה בקרקע המלך אבל זכות חזקות הוא חשיב כקרקע ישראל ולא נפקע הגם שחייב שכר שכירות לא אבד חזקתו ולכל הפחות אם יחפוץ לשכור צריך הישראל להחזירו ודוק.
<b>רק</b> בלא"ה נראה לי דאפי' תוס' ורשב"א מודים כאן דשאני התם דשילם למלך הטסקא וזכה מכח המלך אפי' בחזקת קרקע אבל כאן אטו הנכנס בשכירות שילם בעדו מה שחייב הוא להשר הלא אשר נמצא בידו לקח השר והשאר נשאר חוב עליו וכי ישיג ידו שיתעשר יבוא השר ויגבה החוב וא"כ אטו נאמר יען שנשאר בע"ח על השכירות אבד חזקתו וא"כ נשאר החזקה לבעלים ראשונים ודוק.
<b>בכל</b> זאת הוא דבר חוץ מסברא כפי פי' המבי"ט בסי' רכ"ה דאם התנה הגוי בפי' שלא יזכה ישראל בהחזקה מהני רק מדהשכיר סתם ולא התנה א"כ הקנה לו גם החזקה יעו"ש וממילא כל זה אם משלם השכירות אבל אם לא משלם השכירות בודאי לא הקנה לו החזקה אם לא ישלם השכירות והוה כאנן סהדי דאדעתא דהכי לא השכיר לו והוה כאלו פי' בתנאי גמור הך החזקה יהי' כל זמן שישלם ומעת שלא ישלם שכירתו יהי' נפקע גם חזקתו ודוק.
<b>וראה</b> זה מצאתי מה דפשיטא ליה למבי"ט דמהני תנאי שהתנה הגוי שלא יהי' להשוכר חזקה הובא בתשובת לחם רב סי' קס"ב בהיפך בשם מהריב"ל שכתב שם על שאלתו דהדין עם הגביר בן עזרא מכמה טעמים וז"ל חדא דהרב מהריב"ל ז"ל בריש כלל ז' מהסכמת חלק א' שאלו ממנו דשמעון החזיק בחזקתו של ראובן בטענה שהוא התנה עם הגוי אדון החנות שאם יצא מהחנות שהפסיד חזקתו וזכותו ושיהי' רשות לכל יהודי ולכנוס בחנות תיכף ומיד שיצא מבלתי שיצטרך להמתין ג' שנים וראובן טוען האמת כי הוא כדברי שמעון וכו' אך אך אמנם שמעשים בכל יום שהתוגרמים והגוים שואלים מאת היהודים שיסלקו ידם וזכותם מעל החזקה ויתנו רשות שיכנסו בחצרות ובחנויות באופן שלא יצטרך להמתין ג' שנים ולפעמים קונים זה הזכות מאת היהודי ועם כל זה אינו מועיל להם וההסכמה במקומה עומדת והשיב הרב הנזכר דהדין עם ראובן דאל"כ מה הועילו חכמים בתקנתן כל אדון החצר או החנות יתחכם לשאול מאת היהודי כשישכיר לו חצירו או חנותו שיסלק ידו וזכותו מעל החזקה וא"כ מה הועילו מתקני ההסכמות בתקנתם א"כ גם אני אומר בנ"ד אם לא הי' עושה כן ר' עזרא לתוגרמים והי' מודה להם דבר זה לא הי' עושין לו תוגי"ט מהשכירות בערכאות ולכך הודה להם בכך אבל מפני כך לא הפסיד חזקתו אשר החזיק בפני ישראל כדת וכהלכה בכל החצר עכ"ל הרי שביאר בפי' דאפי' תנאי לא מהני לבטל חזקה וא"כ הדרה החקירה לדוכתא שאפי' אם לא משלם השכירות אם יפסיד חזקתו וצע"ג.
<b>ואחר</b> העיון אפשר בנידן דלא משלם השכירות גם מהריב"ל מודה דבשלומא תנאי לעקור תקנת חכמינו ז"ל שגודרו גדר שיצרך להיות לישראל כח חזקה לא יוכל הגוי להתנות בהיפך דא"כ מה הועילו חכמים בתקנתם אבל תנאי שאם לא ישלם השכירות לא יהי' לו חזקה לא שייך לומר מה הועילו חכמים בתקנתם הלא הועילו אם ישלם לא ישיג איש גבולו ואם לא ישלם למה יזכה בחזקה הכי יפקעו ממון גוי חינם הכי אין זה בכלל גזל גוי שאסור ודוק.
<b>שוב</b> התבוננתי בספרים וראיתי המובא מתקנות אשר תיקנו חכמי הדור ללמוד מהם הדין אם לא ישלם השוכר השכירות מה יהי' בחזקה ומצאתי שמהרי"ט בח"ש סי' כ"ה כתב מתחילה וז"ל אבל מי שאין בידו ראי' האיך הניח מקום חזקתו שמא מרצונו הפשוט או שלא הי' פורע השכירות ומעבירם זמן רב בזה נתנו מתקני התקנות בו שיעור ליושב בעיר שלשה חדשים שאם עברו שלשה חדשים ולא פרע שכירות כלל ולא נמצא בידו פסקא מיד מעידים איך אנוס ומוכרח עזב מקום חזקתו אבדה חזקתו עכ"ל מזה משמע דווקא בתרתי לטיבותא אבד חזקתו שיושב בעיר ולא פרע ג' חדשים שכירות שנית שאינו יושב בה בחזקתו שהעבירו עכו"ם ממנו מחזקתו משמע כל זמן שיושב בה אעפ"י שלא פרע ג' חדשים השכירות לא נפקע חזקתו אעפ"י שחייב לגוי והוה השכירות מלוה עליו עכ"פ אין רשות לישראל אחר לשכור חזקתו שעי"כ יוציאנו הגוי מחנותו רק אם ע"י שלא שילם שכירותו הוציאו הגוי מביתו וחנותו ועבר אח"כ ג' חדשים שלא פרע לגוי ומבקש חנותו בחזרה הוא האות שהתיאש מחזקתו ונפקע לגמרי מחזקתו אבל אם מביא בתוך ג' חדשים השכירות שחייב נשאר לו חזקתו וגם יוכל למוכרו לאחר כיון ששילם לגוי השכירות שחייב ואחר ג' חדשים נפקע מחזקתו ואין לו מה למכור עוד אבל כל זמן שיושב ומשמש בה אעפ"י שחייב לגוי השכירות אסור לאיש אחר לכנוס בגבולו דמחמת חוב השכירות בלבד לא נפקע חזקתו ודוק.
<b>והגם</b> דמהרי"ט כתב אח"כ שם בסי' כ"ה וז"ל ואמרו כל שעברו שלשה שנים ולא ערער על חזקתו ולא בירר אונסו בטענות נאמנות ומספיקות זכה בה המחזיק וזה מפורש בפנקס התקנות אשר גבלו ראשונים וחתומים בו הרב הגדול מהו"ר יוסף ן' לב וזקני הדור שעמו ולא מן התקנה בלבד הוא זה אלא אף שורת הדין הכי נותנת אעפ"י שנסתפקו רבני הדור שלפנינו ז"ל בחזקות אם נותנים להם כח היפה שבקרקעות ולפ"ז אית לן לאוקמי' בחזקת מרא קמא ואעפ"י שהיתה ביד עכו"ם יותר משני חזקה הא קיי"ל דעכו"ם והבא מחמת עכו"ם לית לי' חזקה מ"מ זהו לענין אחר שבא להחזיק בו דלעולם מוקמי' בידה דמחזיק ראשון דאיהו מרא קמא אבל לגבי בעלים גופן שעיקר הקרקע שלהם אין ישראל המחזיק עליו בתורת שכירות יפה כחו אצלו שנקרא מוחזק בי' טפי מן הבעלים שאין חזקת המחזיק עליו מועלת אלא כל זמן שהוא בתוכו ופורע שכירותו ויש לברר זה אלא שאין להאריך עכ"ל.
<b>ולכאורה</b> ממ"ש וז"ל שאין חזקת המחזיק עליו מועלת אלא כל זמן שהוא בתוכו ופורע שכירותו עכ"ל משמע תרתי בעי שהוא יושב בתוכו וגם פורע שכירותו ואם חסר אחד לא מהני אך באמת המהרי"ט דן על ענין אחר דלכאורה דבריו בלי הבין מה שכתב אבל לגבי בעלים גופן שעיקר קרקע שלהם אין ישראל המחזיק עליו בתורת שכירות יפה עכ"ל הוא פלא הא הנידן הוא בין שוכר ראשון לשוכר שני היינו בין יתומים שבא מכח שוכר ראשון וראובן הוא שוכר שני וצע"ג.
<b>אמנם</b> דבריו אמתיים דבנידן דשאלתו היה הספק אם אבי היתומים לא הניח מעצמו לפני כמה שנים דלא היה בידו כתב מחאה שמחה בתוך ג' שנים אבד חזקתו כך עשו מנהיגי תקנה והוסיף מהרי"ט דהוה דינא דהא ראובן היושב בחנות אח"כ בא מכח הגוי כל זכות הגוי שייך לו וא"כ הגוי הוא בעלים אמיתיים שגוף החנות שלהם וא"כ אבי יתומים שהיה שוכר שלו נקרא מרא קמא כנגד בעל הממון כאשר מבואר במהרי"ט בסי' ל' באריכות ראיה מגמרא כתובות דיתומים בעל ממון הווי' מרא קמא כנגד שיעבוד אלמנה יעו"ש ה"ה כאן אם יש ספק אם הניח אבי יתומים את החזקה הוה הגוי בחזקה כנגד השוכר וממילא זכה ראובן השוכר השני מכח הגוי בעל ממון גוף החנות ודוק היטיב.
<b>ולפי"ז</b> נכון מה שסיים המהרי"ט שאין חזקת המחזיק עליו מועלת היינו שיהיה חזקת השוכר חזק מחזקת בעל הממון רק באופן אם השוכר פורע שכירתו שאז יש לחזקות דין קרקע וגם הוא יושב בתוכו ומשמש בו אז יש להשוכר מעלה דהוא תפוס ואוחז בו אז הוא טוב יותר אפי' מבעל הממון למשל אם יטעון בעל ממון החנות שמחל לו החזקה או איזה ספק אחר יש להשוכר היושב בו מעלה כנגד בעל ממון מהגוף החנות ודוק.
<b>וא"כ</b> אפשר דמהרי"ט מודה אעפ"י שאין פורע לגוי השכירות רק יושב בה לא אבד חזקתו כלל כי נשאר לו בע"ח ומותר לגוי להשכיר לאחר כדי שלא יפסיד שכירתו אבל גוף החזקה נשאר לו בכל עת שירצה שיצרך השוכר השני לפנות והוא יחזור לחזקתו צריך השוכר השני לצאת מפניו כמו בטסקא מי שמשלם הטסקא אוכל פירות עד שיקבלו הבעלים לירד בתוכו ודוק.
<b>וכן</b> משמע מדברי מהרי"ט בסי' ל' בסוף התשובה וז"ל וכבר דקדקו המתקנים האחרונים ופי' בתקנות החזקות שאם יעברו ג' חדשים שלא פרע שכירות ולא נמצא בידו כתב דבאונס עזב חזקתו אבדה זכותו עכ"ל משמע ג"כ בתרתי לריעותא דוקא אבד חזקתו היינו שכבר עזב חזקתו דהוא מבחוץ שאינו יושב ומשמש בה וגם שלא פורע שכירות ג' חדשים אבל בודאי אם יושב בה הגם שלא פרע השכירות עדיין חזקתו קיימת ודוק.
<b>ובכל</b> זאת אני על משמרתי אעמוד אם ישראל לא משלם השכירות משנים שעברו נפקע ממנו החזקה ולא יוכל למכור לאחרים רק הדרה החזקה לגוי דמי שמע כזאת שאחד ישכור חנות וחצר או רחים או ראנדע משקאות ולא ישלם להמשכיר השכירות וילך לדרכו בלי תשלומים וימכור חזקתו לישראל בעד אלפים לפעמים כיצד הלה עושה סחורה בפרתו של חבירו כיון שלא משלם השכירות איך יהיה לו חזקה הכי יעשו חכמים דבר כזה אין זה בכלל הפקעת הלואה אין חילול השם גדול מזה בשלומא אם פרע השכירות כל זמן שיושב בה ונאנס דלא יוכל לעסוק בחזקתו והניח החנות שגוי ישכירנה לאחרים אז לא אבד חזקתו ג' שנים כמבואר בחכמי ספרדים עיין מהרי"ט סי' ל' בשאלה שכתב עיין בתשובת אדרבי סי' ע"ה וכו' וז"ל וכתב שם שהתקנה תקנו והסכימו באופן זה שאם יניח המחזיק הבית או החנות מעצמו או שישליכהו ממנו העכו"ם אם כבר עברה ממנו ג' שנים מיום יציאתו באיזה אופן שיהיה כבר נאבד חזקתו והמחזיק אח"כ הוה מוחזק עכ"ל וכן כתב הרשד"ם בסי' ר"ל הדבר ברור ששמעון עבר וחייב עונש כעובר על החרם וכו' ומסיים וז"ל והטעם שאני אומר כי שמעון הוא עבריין שהרי כתוב בסי' ראשון שכל יהודי שיניח החצר או בית או ישליכו אותו וכו' עד לזמן ג' שנים מיום שיניח אותו היהודי המחזיק או ישליכו מאיזה אופן שיהיה ע"כ הרי אתה למד שאין הפרש בין שיניח היהודי החצר או הבית או שישליכהו על איזה אופן שיהיה אין התקנה רק שלא יבוא שם שום יהודי תוך ג' שנים עכ"ל הרי מפורש יוצא דכל אנפין שוין שאפילו הניח מעצמו שייך לו החזקה ג' שנים ואפי' אם השליכהו אותו הגוי לאחר ג' שנים הפסיד חזקתו כמובן כל זה דווקא אם עזב חנותו אבל לא הפסיד לגוי שישלם לו השכירות כל זמן שישב בה אבל לשכור חנות ובית ולא לשלם השכירות ולמכור החזקה יפלא בעיני מאוד לא מצאתי מפורש בשום ספר גדולי ספרדים שבידי והסברא ודאי מסתבר שאין לו מה למכור חוץ אם ישלם השכירות שחייב טרם שיזכה בו השוכר החדש ואם לא שילם אין לו מה למכור וזכה בחזקה השוכר השני כן נראה בעזה"י.
<b>ועדיין</b> צריך לבאר דלכאורה בנידן שאלתינו שפקיד השר עשה עילוי בשכירות לפני שתי שנים אשר על פי דין תורה כבר זכה הישראל בחזקה שלו באותן דמים ששכרו ממנו לפני כמה שנים רק מי ידין את שתקיף ממנו והוצרכו לקבל עליהם כל שוכרו ראנדעס שכירות בכפלים שהאמינו שיכולין שאת וכיון שהיו שנים שלא כסדרן לא היה יכולין לשלם וא"כ באמת אינו חייב עפ"י דין תורה ביתרון השכירות ומהכ"ת יפסיד חזקתו בעבור שלא היה יכול ליתן לפקיד השר מה שלא היה מחויב ליתן עפ"י דין תורה ולא מיבעי אם שילם עכ"פ כסך אשר שילם מלפנים בשנים ראשונים בודאי אין לפקיד השר תביעה עליו מן הדין כלל ואיך יפסיד חזקתו מכח אלמות אשר הפקיד לא יפנה עצמו לדין בדיני וישראל אלא אפי' אם לא שילם כסך אשר שילם מלפנים בשנים ראשונים ג"כ יש לצדד שלא אבד חזקתו כי בכל רבע שנה אם הביא סך הישינה הפקיד לא יקח השכירות אלא כחשבון השכירות החדש וזה לא היה סיפק ביד השוכר ליתן א"כ אונס רחמנא פטרי' ומהכ"ת שיפסיד חזקתו ודוק.
<b>אך</b> במקום אחר הערותי דחכמי ספרד עשו חק זאת אם יעלה הגוי המשכיר בדמי שכירות והישראל יעזוב עי"כ חזקתו אסור לישראל לירד בחזקה הנ"ל אבל אם הישראל לא עזב הראנדע או חנותו רק קבל עליו עילוי בשכירות א"כ מחל על תקנות חכמי ספרד ואמר אי אפשי בתקנת חכמים ומי יודע אם חכמי תקנת תקנו שגם באופן זה שיהיה נשאר חזקתו אם לא ישלם שכירות וכל ספק במחשבת התקנה יד השוכר על התחתונה כמבואר בכל ספרי ספרדים ודוק.
<b>והלום</b> ראיתי בספר מאמר מרדכי סי' ע"ח שכתב וז"ל וא"כ ה"ה בנ"ד כיון דתקנה זו נתקנה שיש להמחזיק חזקה זו לעולם ואף הוא בכלל ירושה שבנו יורש אחריו חזקה זו כמבואר במקור דיני חזקה זו בשו"ת וגאוני הספרדים ויבואר לקמן ברצות ד' א"כ אין זה דומה לשכירות בעלמא רק קנין הגוף יש לו בבית יכול אימת שרוצה לפרוע דמי שכירתו אינו מסולק לאלומי אלמוה דאף אם אינו פורע שכירות אין שום בר ישראל רשאי לשכרו מן העכו"ם כי אם ברשותו או באופן שמייאש ממנו כמבואר בספריהם עכ"ל פלא בעיני בודאי יוכל הגוי לשכור החנות שלא יפסיד שכירתו רק כל אימת שחפץ לחזור לחזקתו צריך השוכר לפנות את החנות דמי שמע שאם אינו יפרע שכירתו ישב שם בחנם הלא השכירות עם חזקה תרי דברים נינהו כמבואר במבי"ט ח"ב סי' רכ"ה יעו"ש וגם לא ביאר מנ"ל שאם לא יפרע השכירות ולא ירצה לשלם לגוי מנ"ל דנשאר לישראל השוכר החזקה בכל ספרי הספרדים אשר נמצאו בידו לא מצאתי רק אם עוזב חנותו והגוי ישכיר את החנות לא הפסיד הישראל הראשון חזקתו חוץ אם יהיה ריק ג' שנים אפי' מגוי היינו למהרי"ט ולהרב לחם רב אבל להרשד"ם די שלא ישב בו יהודי אבל שלא יהיה רשות לישראל לשוכרו מן העכו"ם עד זמן שישיג ישראל בעל חזקה קונה על חזקתו לא ידעתי מנ"ל הא ויש לי להאריך ואין הזמן מסכים ויען כי אני נבוך בדין זה סלקתי ידי באיש אשר נתן כתף סורר לדין ישראל ועד שכח ידי השיג הערותי כעת עד שירחב ד' לי אעיין בו אי"ה.
<b>סימן</b> <b>כד</b>
<b>שאלה</b> איש ירא אלקים אשר בנה בית חדש לדור בו ונשאר גם בית דירה אחת להשכיר לאיש אחר ובא לפניו שני שוכרים אחד הוא ערל ואחד מזרע ישראל אבל אינו נוהג כדת שהוא מחלל שבת בפרהסיא וכדומה ומבקש ג"כ לשכור הדירה למי יש קדימה מי נאמר אעפ"י שחטא ישראל הלא ראוי להקדימו שיבוא בשכרו בדירה הנ"ל או נימא שהגוי הוא הערל קודם מישראל שהוא חוטא מחלל ושבת וכדומה מן העבירות.
<b>תשובה</b> לכאורה יש לישראל קדימה כמבואר בתורת כהנים פ' בהר וז"ל מנין כשתהא מוכר לא תהא מוכר אלא לעמיתך ת"ל וכי תמכרו ממכר לעמיתך מנין כשתהא קונה לא תהא קונה אלא מעמיתך ת"ל או קנה מיד עמיתך אין לי אלא קרקעות שבהן דבר הכתוב מנין לרבות כל דבר ת"ל ממכר לרבות כל דבר עכ"ל ואם כן פשוט דשכירות כמכר דמי א"כ ראויה להשכיר לישראל מלהשכיר לגוי ועיין בגמ' בע"ז דף ט"ו ובהגהת אשרי שם ובמג"א סי' רמ"ו ובח"מ סי' ר"י ודוק.
<b>אך</b> הא בורכא לעמיתך כתיב עמיתך במצוה ולא למחלל שבת בפרהסיא דהוא מומר לכל התורה כולה ולא הוה בכלל עמיתך שיהיה מוקדם לערל ואם אמרו חכז"ל בשבת דף ס"ג אם עם הארץ הוא חסיד אל תדור בשכנותו ורש"י בד"ה ואל תדור וז"ל שאינו יודע דקדוקי מצות ואין חסידתו שלם וסופך ללמוד ממנו עכ"ל וא"כ שחששו שלא ידור איש עם ע"ה חסיד פן ילמד ממעשיו וכ"ש שלא לדור בשכונת פושעי ישראל המחלל שבת ועובר כמה עבירות פן ילמד ממעשיו הרעים טוב להיות בשכונתו גוי וערל אשר לא ילמד ממעשיו והבן. ואולי בהיפוך שעם הארץ חסיד נוהג במצות רק שאינו יודע דקדוקי מצות ילמד ממנו לעשות גם כן המצות בלא דקדוק להיות מכוונים לשמים אבל אין לחוש שילמוד מפושעי ישראל אשר סר לגמרי מדרכי ד' כי שבתם וראיתם בין עובד אלקים ללא עבדו ואיך ילמד ממעשה איש תהפוכות.
<b>אמנם</b> ראה זה מצאתי כתיב ברמב"ם פ"ו מהל' דעות הל' א' וז"ל דרך ברייתו של אדם להיות נמשך בדעותיו ובמעשיו אחרי ריעיו וחביריו ונוהג כמנהג אנשי מדינתו לפיכך צריך אדם להתחבר לצדיקים ולישב אצל החכמים תמיד כדי שילמד ממעשיהם ויתרחק מן הרשעים ההולכים בחושך כדי שלא ילמד ממעשיהם הוא ששלמה אמר הולך את חכמים יחכם ורוע כסילים ירוע עכ"ל הרי מבואר מלשונו הזהב שצריך ירא ד' להתרחק מן הרשע כי אוי לרשע אוי לשכינו שילמד ממעשיו וא"כ אסור לישראל ירא אלקים לקבל שכן רע ורשע ודוק.
<b>ומצאתי</b> בספר יראים סי' פ"ו שכתב וז"ל יוצרנו יודע לב האדם והזהיר בהיות יד ישראל תקיפה שלא ינוחו לשבת אנשי רשעים ומחטיאי אדם בארץ ישראל דכתיב בפ' ואלה המשפטים לא ישבו בארצך פן יחטיאו אותך לי אעפ"י שכל הענין אינו מדבר אלא בז' אומות כיון דכתיב פן יחטיאו אותך לי למדנו שריבה כל המחטיאים תולדה אמרו חכמים בגוי עד שישכור גזירה שמא ילמוד ממעשיו עכ"ל הרי שהזהיר שילפי' לרבות כל המחטיאים וכ"ש אפיקורס ישראל שיחטיא אותו ואת ביתו ועל כן אסור להשכיר לו דירה בבית עבדי ד' ודוק ועיין רמב"ן פ' וישלח על פסוק למה זה אמצא חן בעיני אדני והביא פי' רש"י שכתב למה זה תעשה לי שאינו צריך לה אמצא חן בעיניך ולא תשלם עתה שום גמול עכ"ל רש"י וכתב הרמב"ן וז"ל והכוונה ביעקב כי לא היה חפץ בהם ובחבורתם כלל עכ"ל יעו"ש.
<b>סוף</b> דבר הכל נשמע שטוב להשכיר הדירה להערל אשר לא ימשך אחריו הוא וביתו כי ידעו שהוא גוי וגם הערל לא יבקש לפתות ולהסית בני ישראלים אבל הישראל רוצה להצדיק מעליו הרעים ומחוקר באפיקורסת להסית ולהדיח לכן שומר נפשו לא ידור בשכונתו כנלע"ד בעזה"י לדינא.
<b>ואגב</b> גררא דאעסיק בזה כמה ראוי' להרחיק ממחלל שבת בפרהסיא כי הוא כגוי גמור אמרתי להציע מה שהערותי בחדושי בעזה"י.
<b>נסתפקתי</b> במחלל שבת בפרהסיא היינו ישראל הפותח בשבת חנותו אשר לעיני כל רואה שמש נגלה שהוא מחלל את השבת אם יוכל ישראל אחר להעלות בדמים את השכירות כדי שהגוי המשכיר יוציאו מחנות וישכיר לישראל השומר שבת אם יש בו איסור מכח תקנת גדולי ספרדים שחדשו דין חזקות מי נימא אעפ"י שחטא ישראל הוא אסור לפגוע בכל אשר יש לו וא"כ יגזול חזקתו מידו או דלמא בשלומא מה שקנה בדין קניני תורה אשר גם לגוי יש קנין בממונו רק לישראל בכסף ולנכרי במשיכה או לישראל במשיכה ולנכרי בכסף הוא הדין דגם למחלל שבת יש קנין בממונו דלא גרוע מנכרי אבל קנין חזקות הוא תקנת גדולי עולם אשר אזנו וחקרו ותיקנו עוז ותעצומות לישראל שיהיה לו מכח שכירות גם קנין הגוף בחנות או ראנדעס או רחים וכדומה שלא ישיגו רעהו גבולו וכל זה עשו לישראל המשמר שבת עכ"פ שכל שומר שבת כהלכתו אפי' עע"ז כדור אנוש מוחלין לו אעפ"י שחטא בשאר עבירות ישראל הוא אבל המחלל שבת הרי הוא כגוי גמור לכל התורה שחיטהו שחיטת עכו"ם ואפי' לענין קידושין אם קידש בת ישראל יש ספק אי אהני קדושין שלו עיין ב"י א"ע סי' מ"ד והגם שמחמירין לענין קדושין היינו שאומר הרי את מקודשת לי כדת משה וישראל ואמרי' שמא הרהר בתשובה ברגע זו וכפיו כן לבו אבל לשאר דברים הוה כגוי וה"ה לענין חזקות הוה כגוי ואין איסור להשיג גבולו ע"י שכירות עלוי בדמים וצע"ג.
<b>ונלע"ד</b> בעזה"י לחקור בקוצר אמרי' הנה הרמב"ם בפ"ט מהל' זכיה הל' י' כתב וז"ל אבל שכ"מ שצוה ליתן לעכו"ם מתנה אין שומעין לו דזה כמו שצוה לעבור עבירה מנכסיו עכ"ל וכתב בכ"מ שם וז"ל נתבאר פרק כ' שאסור לתת מתנה לעכו"ם וכיון שכן הוא אין שומעין לו לעבור עבירה ופשוט הוא אבל לא מצאתי מבואר בגמ' עכ"ל ובמ"ל שם הל' י' הביא דברי תשובת הר"ן הגם דחכמים תיקנו לפעוטות שיהיה מקחן מקח משום כדי חייהם אם מכרו בנכסים מעוטין כדי שיהיה הבנות מחזירין על הפתחים לא מהני דהוה רשע ערום ובמקום איסור לא תקנו חכז"ל והביא שם קו' בשם הגאון ר' חיים קמחי ז"ל א"כ בב"ב דף קל"ח בנכסי לך ואחריך לפלוני שלא ימכור אם מכור מהני אבל אם נתן במתנת ש"מ לא מהני דאין מתנה ש"מ אלא לאחר מיתה וכבר קנה אחריך וקשה בלא"ה במקום איסור לא תיקנו חכז"ל ותירץ סברה ישרה אם כל המקח וממכר לא היה לו קיום רק מדרבנן או במקום איסורא לא תיקנו אבל אם היה משכחת במתנת בריא מן הדין אז מהני אפי' במתנת ש"מ יעו"ש.
<b>ולפ"ז</b> בנידן החזקות בשכירות דלולא חזקת הגאונים אשר החזיקו בתקנה הלא לא היה לו זכות ומהכ"ת לתקן במקום איסורא להחזיק ידי עוברי עבירה המחלל שבת.
<b>אך</b> לא דמי דשם בגוף המתנת שכ"מ לעכו"ם הוה העבירה להרוות הרוה את הצמאה וכן שם במכירת נכסין מועטין הוה בגוף מכירה פעולת העבירה וכן בב"ב שפיר הקשה הגאון דגוף המכירה הוה איסור שלא יוכל עי"ז לזכות האיש אשר הוא אחריו לזכות בנכסים אבל כאן בחזקות בגוף אשר תיקנו שיזכה השוכר בחנות כקנין הגוף ליכא גרם עבירה רק רשע זה פותח החנות בש"ק ומחלל בתוכו את השבת ואטו זכות החנות גורם זה הוא מעצמו בעצמו מחלל שבת בחנות והלא יכול לחלל שבת חוץ לחנות וגם יוכל לזכות בחנות ובשבת לא יפתח א"כ אין בגוף תקנת רבנן עול עזרת עבירה א"כ אעפ"י שחטא ישראל הוא וחזקה שלו ודוק.
<b>ולא</b> מיבעי אם בשעה ששכר את החנות היה משמר שבת רק אח"כ נפתה ליצה"ר פשיטא שכבר זכה בו בהיתר ונעשה קרקע שלו מי יפקיע ממנו ממונו אלא אפי' אם שכר ופתח החנות פעם ראשון בשבת אשר דעיקר כח חזקה בא רק ע"י ששימש שם עכ"פ יום אחד או שעה אחת עיין בשו"ת פרח מטה אהרן ח"א סי' ה' אעפ"כ הלא יכול לפתוח ולשמש בו דבר שאינו מלאכה רק הוסף מעצמו לפרוע בגופו לחלל שבת אבל אין בתוך זכיות קנין החזקה עזר לעבירה ומהני לכל הפוסקים לאמור שלא תחלוק בתקנת חכמים ודוק.
<b>אמנם</b> יש לחקור הגם שתקנות חזקות הוה רק משכירות ישראל מגוי אבל לא בשכירות ישראל מישראל א"כ אם ישראל כשר שכר חנות מישראל מומר לחלל שבת בפרהסיא אם נימא שיהיה לישראל השוכר חזקה כמו אם ישכור מגוי דמומר לחלל שבת בפרהסי' הוה כגוי גמור עיין רמב"ם הל' שבת פ' ל' הל' ט"ו וז"ל אבל המחלל שבת בפרהסיא כעובד עבודת כוכבים ומזלות ושניהם כעכו"ם לכל דבריהם עכ"ל וכן מוכח בהרבה מקומות ברמב"ם וש"ע כאשר נראה פרטם בספרי שערי חיים יעו"ש א"כ יהי' לישראל השוכר חזקה בחנות עובד עכו"ם ובחנות מחלל שבת בפרהסי' ולא מותר לישראל אחר לכנוס לגבול ישראל השוכר היושב בו דמהכ"ת נעשה בו דין ישראל המחלל שבת שיוכל להרויח בחנותו יותר מגוי דיהיה לו ממון יותר עיין רא"ש קידושין פ"א סי' כ"ג שכתב במומר וז"ל מ"מ אם אפשר טוב לתתו ביד ב"ד דלא יהבינן ליה דאזיל ואכל בעמים עכ"ל וה"ה כאן מהכ"ת להקל בו יותר מבגוי וצע"ג.
<b>ונלע"ד</b> דאין להשוכר חזקה בחנות מחלל שבת בפרהסי' דעיין בתשובת מבי"ט ח"ב סי' רכ"ה דכל כח חזקה היא יען דגוי לא התנה עם ישראל שאין נותן לו החזקה או מסתמא מקנה לו בשכירות החזקה דיודע הגוי שאסור לשום בר ישראל לירד בתוכו עוד אבל אם התנה הכל כפי תנאו כאשר הארכתי בזה במקו"א לבאר דבריו אם כן אם שוכר ישראל מישראל המחלל שבת בפרהסיא הוה כהתנה עמו שלא מקנה לו החזקה כי המחלל שבת בפרהסי' בעיני עצמו הוא ישראל גמור בשאר מצות כי לא יבין את זאת ששקולה שבת כנגד כל המצות שבתורה ומשכיר על דעת כאשר הוא כח שוכר ישראל ממשכיר ישראל והוה כאלו התנה עמו בפירוש שלא יהיה להשוכר זכות חזקה ודוק ועוד היום ומחר ישוב אל ד' בכל לבבו ובכל נפשו ועונותיו יתהפכו לזכיות ואיך יהיה לחבירו החזקה הא מעיקרא הוה ישראל מעלי' לכן הי' תקנת חכמים רק על ישראל מגוי דליכא גירות למפרע ומחוסר מעשה אבל פושעי ישראל שעומד לשוב בכל עת ורגע כי ממקור ישראל הוא ויצרו תקפו בעבור חמדת ממון אבל בודאי ישוב אל ד' וממילא יובן שמכ"ש שיש מהאי טעמא למחלל שבת חזקה בחנות גוי אשר שכר ודוק והגם שבכל לבבי הייתי מחפש להמציא חוב למחלל שבת בפרהסיא לא עלה בידי וחלילה לעות אדם במשפט תורה כי זאת תורת אדם שד' יגל עיניו למשפט וצדק ואמת.
<b>סימן</b> <b>כה</b>
<b>שאלה</b> באיש אחד אשר רבו עליו בעלי חובות וצריך למכור ביתו לשלם נושיו ובעת המכירה העלו הבעלי חובות זה על זה דמי המקח כדי שיושג בו לשלם לכל איש חובו וכאשר נמכר בא חתנו של איש הנ"ל ואמר שהוא יתן הסכום וישאר על שמו וטען אחד מבעלי חובות שהוא מצרן ולו משפט הקדימה והמוכר טוען שהקדימה יהי' לחתנו כי ימצא בזה קורת הרוח אם יראה חתנו עם בתו בו ונתעצמו בטענותיהם ושאלו איך הדין תורה נוטה בזה.
<b>תשובה</b> הדבר צריך התבוננות רב כי לא פורש בש"ע ויש פנים בהלכה שחתנו קודם ואחר העיון נראה שהמצרן קודם כאשר אבאר בעז"ה.
<b>הנה</b> המחבר בח"מ סי' קע"ה סעיף ל"ז כתב וז"ל מכרה למי שקנאה הוא ממנו אין המצרן יכול לסלקו כיון שכבר מכרה לו וה"ה אם מכרה לבן אותו שקנאה הוא ממנו שאין המצרן יכול לסלקו ויש מי שחולק במוכר לבן עכ"ל וכתב הש"ך בס"ק ל' וז"ל וצ"ע לדינא באחד שמכר קרקע שלו לבנו ובא בעל המיצרן לסלקו אי יכול לסלקו דהבן יכול לומר דזהו יותר ישר וטוב שאני מחזיק אחוזת אבותי ולזה הדעת נוטה לכאורה וצ"ע עכ"ל ומסתברא כשם אם הבן לקח לא יוכל המצרן לסלקו ה"ה אם לקח חתנו אשר אשתו הוא בתו זכה גם הוא בקנינו מכח אשתו שמחזקת עצמה בנחלת אבותיה ולא יוכל המצרן לסלק ללוקח ודוק.
<b>אמנם</b> אחר העיון נראה לי הגם שכבר קנה חתנו את הבית בעל המצרן קודם כאשר אבאר בעזה"י בכתובות ר"פ הכותב כדרב כהנא דאמר נחלה הבא לו לאדם ממקום אחר אדם מתנה עליה שלא יירישנה כ' הר"ן וז"ל כדרב כהנא דאמר דיכול להתנות ולהסתלק מדבר שלא בא ברשותו דהא דאמר ר"כ דנחלה הבא לו לאדם ממקום אחר כלומר שעכשיו בשעת שמסתלק ממנה אין ראוי ליורשה כירושת הבעל קודם נשואין אדם מתנה עליה שלא יירשנה ולאפוקי ירושת אביו דכיון שראוי ליורשו בכל שעה הרי הוא כאלו זכה בה לענין דלא סגי בסילוק אלא או במכר או במתנה ואי אפשר שלא זכה בה לגמרי ולא בא ברשותו שיוכל להקנות וירושת אשתו נמי לאחר שנשאת לירושת אביו דמי' הלכך לא משכחת לה אלא בכותב לה ועודה ארוסה ודווקא בכותב לה ועודה ארוסה דשייך בה קצת אבל קודם לכן כיון שאין לו שייכת בנכסים כלל סלוקו לאו כלום הוא עכ"ל ולפ"ז נראה לי בשלומא בבן שקנה מאביו חידש הש"ך וז"ל דיכול לומר דזהו יותר ישר וטוב שאני מחזיק באחוזת אבותי עכ"ל דהלא גם בחיי אביו יש לבן אחיזה בנכסים של אביו כדברי הר"ן וז"ל הרי הוא כאלו זכה בה לענין דלא סגי בסילוק עכ"ל רק שלא זכה בה לגמרי א"כ עכשיו שקנה אותם מאביו הוא מחזיק אחוזת אבותיו זהו יותר ישר וטוב מאשר ימשך ידו מהמקח כדי שיבוא מחדש ליד מצרן אשר לא הי' לו מעולם בנכסים האלו אחיזה ועיקר תקנת הישר והטוב תקנו חכז"ל שהלוקח ימשך ידו ולא יבקש לעשות אחיזה בנכסים וממילא יבואו ליד מצרן א"כ טוען הבן הלא עשיתי יותר ישר וטוב שלא יצא אחוזת ידי מנכסי אבי ומאי אולמא לדחות הישר והטוב זה שעשיתי בקום ועשה בעבור לעשות הישר והטוב אחר לסלק עצמו מהמקח ויבוא ממילא למצרן לכן אם לא קנה רק בא לקנות אמרי' מה ראית לקנות ולעשות הישר והטוב בקו"ע ולדחות לקיים הישר והטוב בשב ואל תעשה כדברי ר' יהושע בר"ה דף כ"ח אם נתערב מתן אחת במתן ד' יתן במתן אחת שטוב להיות שב ואל תעשה אם בכל אופן יעבור או בל תוסף או בל יגרע יעו"ש וה"ה אם יש לפני אדם לקיים הישר והטוב בשני פנים ואם יקיים אופן אחד הישר והטוב ידחה השני טוב לקיים הישר והטוב בשב ואל תעשה וידחה השני ממילא אבל אם כבר קיים הישר והטוב בקום ועשה ואנן נאמר יען שנתבטל אופן השני יהי' בטל את אשר עשה אז אמרי' מאי אולמא הך קיום ועשית הישר והטוב שיודחה מפניו את אשר עשה הטוב והישר ולכן חקר הש"ך רק אם כבר קנה הבן ודוק.
<b>ולפ"ז</b> הא תינח אם הבן לקח אשר הי' לו אחיזה בנכסי אביו מאז וקדם אז אם כבר קנה יכול לומר שזה יותר ישר וטוב שמחזיק באחוזת אבותיו אשר הי' לו בו אחוזה עכ"פ אבל חתנו אשר לא הי' בו אחיזה בנכסים עד עתה ולא מיבעי אם יש לחמיו בן א"כ אשתו אינה עומדת לירש את אביה פשיטא דמצרן קדים אלא אפי' אם אין לחמיו בן אעפ"כ אין לאשתו אחיזה בנכסי אביה כל זמן שהוא חי דתורה אמרה רק אם אין לאיש בן והעברתם את נחלתו לבתו והגם שהבת נקראת ראוי' ליורשו עיין בב"ב דף ק"ל ברשב"ם אבל אין לה אחיזה בנכסים בחיי אביה דדלמא יולד בן בשלומא הבן הוא יהי' בודאי יורש דגם אם יוליד מאה בנים הוא ג"כ יורש אבל הבת אינה בבטח יורשת אביה דאם יוליד בן אפי' אחר מיתתו לא תהי' היא יורשת נחלה א"כ אין לבת אחיזה בנכסי אביה כל זמן שיעמד חי ועוד הגם שבעלה קונה את הבית אין הוא קונה אחוזת אבותיו דמה שקנה הבעל לא קנה האשה א"כ הוא כאיש אחר והמצרן דוחה אותו מניח מעותיו ומסלקו והבן.
<b>ולא</b> עוד לא די שלא יוכל חתנו לדחות המצרן אלא אפי' אם תהי' בתו פנויה או גרושה או אלמנה ולקחה הבית אעפ"כ המצרן קודם דדוקא אם הבן לקח נסתפק הש"ך אבל לקיחת הבת לא מהני כלל כאשר אבאר בעזה"י.
<b>בערכין</b> דף כ"ה ע"ב בעו רבה בר אבוה בת מהו שתעמיד שדה לאביה כיון דלענין יבום בן ובת כי אהדדי פטרי מוקמה או דלמא כיון דלענין נחלה בת במקום בן כי אחר דמיא לא מוקמה ת"ש דתנא דבי ר' ישמעאל כל שהוא אחר במקום בן והא נמי במקום בן כי אחר דמיא עד כאן הסוגי' ועיין רש"י בד"ה כל שהוא אחר במקום בן וז"ל דהיכי דיש בן חשוב זה כאחר אינו מעמיד עכ"ל היינו כיון דאלו יש בן חשוב זה אחר בירושה א"כ אפי' אין כאן בן אינו מעמיד וכן מפורש יוצא מדברי רמב"ם פ"ד מהל' ערכין הל' כ' וז"ל גאלה המקדיש קודם שיגיע היובל הר"ז חוזרת לבעליה והערך שנתן יפול לב"ה כמו שבארנו וכן אם גאלה בנו של מקדיש הר"ז חוזרת לאביו ביובל אבל אם גאלה אותו בתו או שאר קרוביו או נכרי מיד ההקדש אם חזר המקדיש וגואלה מידן חוזרת לו לעולם ואם לא גאלה מידן אלא הגיע היובל והיא תחת יד הבת או שאר קרובים או נכרי הר"ז יוצא להקדש ואינה חוזרת לבעלים לעולם עכ"ל הרי שלא הבדיל אם יש בן בעולם או לא הבת הוה כאחר ודוק.
<b>ובזה</b> אמרתי לפרש דברי גמ' בגיטין דף מ"ז שספרו חכז"ל כי נח נפשי' דר"ל שבק קבא דמוריקא קרא אנפשי' ועזבו לאחרים חילם ומעולם תמהתי לאיזה תכלית ספרו חכז"ל שר"ל דיבר טרם צאת נפשו שמניח לאחרים חילו על כי עזב קבא דמוריקא לבתו הכי גברא רבא כר"ל לא הי' לו צער אחר רק זה שבתו ירש ממנו קבא דמוריקא אשר לא אכל הוא בחייו הכי יחסר לו ח"ו בעולמו אשר לא אכל הוא גם קבא דמוריקא חלילה וחלילה להזכיר זה על אמורא אלקי.
<b>ואמרתי</b> דבר גדול דיבר האמורא והוא לפמ"ש הגמ' ערכין דבעי רבה בת מהו שתעמיד שדה לאבי' וכו' ת"ש דתנא דבי ר"י כל שהוא אחר במקום בן והא נמי במקום בן כי אחר דמיא הרי מוכח דבת נקראת אחר וכן אמרו חכז"ל בב"ב דף קל"ג מי שאינו מניח בן הקב"ה ממלא עליו עברה דכתיב והעברתם את נחלתו לבתו ולכן ברגע אשר נח נפשי' דר"ל דיבר בצערו שלא הניח בן ליורש אשר לא נקרא אחר לגבי האב דהא אם גאל הבן השדה חזרה השדה לאביו דבן לא נקרא אחר אבל הבת נקראת אחר דהא אם הי' בן היא כאחר ולא תירש כלל ע"כ קרא ר"ל אנפשי' כי גדול צערו שלא הניח בן לירש חילו אלא נתקיים ועזבו לאחרים חילם ולדעתי מקום הניחו אבותי ורבותי להתגדר בו וא"כ נמצאנו למידין דבת בכלל אחר ולא מבעי אם יש לראובן בן בודאי בתו נקראת אחר אלא אפי' אם אין לו בן אעפ"כ הבת נקראת אחר ודוק.
<b>וראה</b> זה מצאתי לאדמ"ו הגאון ז"ל בחת"ס ח"מ סי' י"א שכ' בנידן שאלתו לדחות המצרן מכמה טעמים וכ' וז"ל א' אפי' הי' מוכר ברצון הקרקע לחתנו ואח"כ בא בעל המיצר לסלקו מספקא לי טובא אי יכול לסלקו כי רוצה להחזיק בניו ובני בניו בנכסיו והש"ך סי' קע"ה ס"ק ל' כ' אב שמכר לבנו אין בעל המיצר יכול לסלקו דאדרבה זה הוא ישר וטוב שאני מחזיק באחוזת אבותיו ולזה הדעת נוטה עכ"ל ומסברא היכא דליכא בן הרוצה לקנות ברתי' נמי הוה כבן לענין זה דנוח לה בנחלת אביה ולענין גאולת קרובים לא מצינו חילוק בין קרוב זכר או נקבה ומסתמא הוה לענין טוב וישר כך לי בת כמו בן ולא יהי' אלא ספיקא כל היכא דאיכא ספיקא יד הלוקח על העליונה כמבואר בכל הסימן עכ"ל.
<b>ולדעתי</b> אחרי נשיקת כפות רגלי תורתו נהפוך הוא לא מיבעי אם יש כאן בן שאז אין הבת יורשו בודאי הוה הבת כאחר אלא אם אין כאן בן וממילא תירש הבת אחרי מות אביה אבל עכ"פ בחיי אביה אין לה אחיזה בנכסיו דיש ספק אם תירש כלל דדלמא יוליד בן ונקראת אחר לגבי המצרן ומכ"ש אם בעל הבת קונה לעצמו דהוה כאחר ומצרן קדים והגם שצדקו דברי אדמ"ו ז"ל שם מכמה טעמים אבל מה שחידש דבת הוה כמו הבן אפי' אם הבן אינו רוצה לקנות ומשמע מכ"ש אם אין כאן בן ולדעתי לא כן הוא כאשר בארתי למעלה שאפי' אין כאן בן והבת קנתה הוית כאחר ודוק כנלע"ד.
<b>סימן</b> <b>כו</b>
<b>שאלה</b> ילמדנו רבנו הגאון האב"ד דקהלתינו נ"י במה שנסתפקנו בדין דבא לפנינו היום באחד שקנה זה ט"ו שנים חצי טעליק [מגרש] מנכרי אחד ואחר ערך ג' שנים או ד' לקניותו הנ"ל הלוה להנכרי הנ"ל מעות על חצי טעליק השני להשתמש בו בעד ריבית מעותיו כנהוג אמנם המוכר הנ"ל הי' עדיין רך בשנים ולא היה יכול לעשות קאנטראקט [חוזה] עמו כדין ערכאותיהם וזה ערך ששה שנים הוסיף עוד להלות לו עד ערך שיווי הטעליק הזה ועשה עמו קאנטראקט טוב כנהוג ואחר משך איזה שנים התחיל להשתדל עם הנכרי שיתן לו שטר מכירה על החצי הטעליק הזה והוא יוסיף לו עוד מעות ובין כך לכך נזדמן יהודי אחר והוסיף להנכרי יותר וקנה החצי טעליק הזה וכעת רוצה המלוה לסלקו מטעם מצרנות בהיות שהוא ממושכן אצלו זה שנים הרבה כנ"ל ומשתמש בו בריבית מעותיו, והנה לכאורה הדין מבואר ברמ"א סי' קע"ה סעיף נ"ז המלוה לעכו"ם על שדהו או על ביתו ובא אחר וקנאו המלוה מסלקו, אמנם ידוע שבקונה מעכו"ם אין דין מצרנות דמצי למימר ארי' אברחית ממך ועיינינו במקור הדין והוא מתוס' ב"מ ע"ב ע"ב ד"ה נטר וכו' ומרדכי פ' המקבל סי' שצ"ב והנה במרדכי שם התנה ג' תנאים בדין זה אשר הראשון והשני ישנם גם כאן אמנם התנאי השלישי אינו כאן והנה הרמ"א סתם הדין בלי שום תנאי והיה לפלא בעינינו ועיינינו בטור וב"י וראינו שהב"י העתיק לשון המרדכי בשינוי לשון קצת והרמ"א בד"מ ציין עיין בתשובת מוהר"ם מיימיניות סוף ספר קנין סי' י"ז ושם מבואר הענין בלי שום תנאי רק הואיל והישראל משתמש בו לא מצי למימר ארי' אברחית וכו' ואדרבה הפסיד אותו כי ע"ע הוא משתמש בו בריבית מעותיו ובאמת שגם בתוס' הנ"ל כתבו זה אמנם במרדכי כשהביא שם דברי ר"י לא כתב לשון זה ועלה ברעיונינו אשר לפי תשובת מהר"מ הנ"ל שכשהישראל משתמש בו לא מצי למימר ארי' אברחית וכו' אדרבה כשיש להמלוה שדה סמוך לזה כח מצרנותו יותר חזק כי הוא מצרן אליבא דכ"ע לא מכח משכנתא לבד שיש בו מחלוקת כנזכר בסעיף הנ"ל בתחלתו ובפוסקים, ועתה יורינו רבינו איך לפסוק הלכה למעשה בכיוצא בזה לדינא, אמנם בנידן דידן נתקלקל הדבר אשר המלוה עם הקונה הנ"ל התפשרו את עצמם ויצא הפשר שיחזיר הקונה חצי הטעליק למלוה והוא ישלם לו הוצאותיו וכן עשו וקיימו הדבר בכל מיני תוקף שחצי הטעליק הנ"ל הוא של המלוה ונותן לו שטר מכירה ע"ז כראוי' ומחמת איזה סיבה יצא הפסק עפ"י דתוה"ק שהפשר הנ"ל הוא בטל וטוען הקונה שיחזיר לו המלוה חצי טעליק שלו ועתה יורינו רבינו מה לפסוק הלכה למעשה ובקשותינו שטוחה מול הדר"ג למהר תשובתו בכל היכולת כי הבעלי דינים הנ"ל אצים ודוחקים עלינו ובאמת זה זמן רב שמתעצמים בדין זה והרבה קטטות ומריבות היה ביניהם כידוע לאדמו"ר החכם ויבין מדעתו. הק' שמואל צבי ווייס הק' אברהם בר"ד ז"ל הק' שלמה בר"ש הכהן.
<b>תשובה</b> שלומים אלף לדייני קרתא היושבים על מדין לשפוט שפוט שכל איש על מקומו יבוא בשלום ה"ה הרבנים היקרים הרב ר' שמואל צבי נ"י והרב ר' אברהם נ"י והרב ר' שלמה נ"י דייני דקהלתונו נ"י ק"ק מונקאטש יע"א.
<b>אחד"ש</b> אודיע למעלתכם כי שמתי עיני לטובה על הספק הגדול בדבר המשפט אשר בא לפניכם בנידן שישראל אחד קנה חצי טעליק זה רבות בשנים והחצי האחר אשר לא היה יכול אז ליקח כי הטעליק היה לשני אחים נכרי אחד היה גדול והיה רשות בידו למכור חלקו והשני היה עוד קטן לא מועיל מכרו בדיניהם רק הלוה לו מעות שני פעמים עד ערך שווי' חצי הטעליק שלו וכאשר נתגדל הגוי והשתדל המלוה שיתן לו שטר מכירה דאל"כ יתבע מעותיו עם הריבית בערכאותיהם והזדמן ישראל אחר והוסיף לו מעות וקנה ממנו החצי טעליק ויפרע להמלוה וכעת ישראל הראשון אשר לו חצי טעליק מאח הגדול וגם חצי השנית ממושכן אצלו על חובו ואוכל הפירות בריבית טוען טענת בר מצרא והשני מתעצם שאין דנין בר מצרא רק בישראל מישראל ולא אם קנה מישראל גוי והמה מדברים לפניכם כבעלי דינים קשים.
<b>ודייני</b> ישראל כבודכם נ"י הרגשתם כי רוח חכמה מתנוסס בקרבם שכל אחד טוען דין מפורש שבש"ע חו"מ סי' קע"ה סעיף נ"ז ברמ"א וז"ל המלוה לעכו"ם על שדהו או ביתו ובא אחר וקנאה המלוה מסלקו עכ"ל הרי מפורש יוצא כדברי הטוען שהוא בעל מצרא מלבד שחצי טעליק הוא שלו גם אותו החצי שקנה חבירו ישראל הוא ממושכן אצלו ומסלק לחבירו הקונה וגם טענת השני מפורש בש"ע שם סעיף ל"ח במחבר וז"ל הקונה מעכו"ם אין המצרן יכול לסלקו עכ"ל הרי מפורש יוצא שאין בקונה מן הנכרי דין בר מצרא והוא פלא ששני הדינים סותרים זא"ז וצע"ג.
<b>ויצאתם</b> לדין כי במקור הדין במרדכי סי' שצ"ב בפ' המקבל שביאר המרדכי אם יש ג' תנאים אז ראובן המלוה יוכל להוציא מיד שמעון (א) שהלוה על ביתו ודר בו (ב) שלא מצי לסלק ליה בגו שתא (ג) שלא היה שם לראובן קרקע הממושכן שלא יוכל לומר ארי' אברחית ממך א"כ הך דסעיף נ"ז איירי באין לישראל קרקע במיצר הנכרי דאז ל"ש ארי' אברחי ממיצרך ובנידן דין הבא לפניכם הגם שהלוהו על הקרקע וגם אוכל הפירות זה רבות בשנים אבל יש למלוה שם במיצר קרקע יוכל הלוקח לומר לו ארי' אברחי אך יפלא איך סתם רמ"א ולא ביאר הא דמלוה לעכו"ם מסלק הלוקח הוא דווקא אם אין לו שם קרקע על מיצר ומדסתם משמע אפי' אם יש לו קרקע מסלק ללוקח והוא פלא דהוא נגד מקור הדין שציין הרמ"א מרדכי פרק המקבל ותוס' פ' איזהו נשך וצע"ג.
<b>והכל</b> הולך אחרי החתום שכתבתם ז"ל ועיינינו בטור וב"י וראינו שהב"י העתיק לשון המרדכי בשינוי לשון קצת והרמ"א בד"מ ציין עי' בתשובת מהר"מ מיימונית סוף ספר קנין סי' י"ז ושם מבואר הענין בלי שום תנאי רק הואיל והישראל משתמש בו לא מצי למימר ארי' אברחית וכו' ואדרבה הפסיד אותו כי ע"ע השתמש בו בריבית מעותיו ובאמת שגם בתוס' הנ"ל כתבו זה אמנם במרדכי כשהביא שם דברי ר"י לא כתב לשון זה, ועלה ברעיונינו אשר לפי דברי תשובת מהר"ם הנ"ל שכשהישראל משתמש בו לא מצי למימר ארי' אברחית וכו' אדרבה כשיש להמלוה שדה סמוך לזה כח מצרנותו יותר חזק כי הוא מצרן אליבא דכ"ע לא מכח משכנתא לבד שיש בו מחלוקת כנז' בסעיף הנ"ל בתחלתו ובפוסקים עכ"ל.
<b>והנלע"ד</b> ליישב בעזה"י דברי הרמ"א שהכל יפה עשה בעטו עט סופר מהיר כי רוח ד' דבר בו משה אמת ותורתו אמת שלא עשה תנאים בהלכה ובנידן שאלתכם הדין עם המלוה שכל הטעליק הוא שלו שמסלק ללוקח וכל אשר יתן ד' בפי אשמור לדבר בעזה"י.
<b>הנה</b> בגמרא אמרו ב"מ דף ק"ח זבן מנכרי לית דין בר מצרא אמר ארי' אברחי לך ממיצרך ולכאורה משמע דווקא אם עשה טובה בקנין שלו לבעל המיצר דהבריח ארי' ממצרו ופי' רש"י ונמ"י אין לך לעשות הישר והטוב גדול מזה יעו"ש א"כ אם עשה טובה במקחו לבעל המיצר הגם שמצד אחר לא עשה טובה דאולי אם לא היה קונה הוא היה הגוי מוכר לו השדה אעפ"כ אין ספק מוצא מידי ודאי דבמה שקנה בודאי עשה לו טובה שהבריח הארי ממנו והפסידו הוא ספק דפן היה הגוי מוכר לו כמפורש בנמ"י פרק המקבל דלא יכול לטעון הבעל המיצר אני הברחתי את הארי ממיצר שלו דחיישי' דלמא היה מוכר לגוי חבירו יעו"ש וא"כ יפה עשה הלוקח הישר והטוב שהטיב עם בעל המיצר בודאי ואם היה מושך ידו ולא לקח היה ספק אם יפה עשה דשמא ימכור לגוי א"כ לא פעל מאומה לטובת בעל המיצר ודוק.
<b>ונסתפקתי</b> איך יהיה הדין בישראל הלוה לגוי על ביתו ולמלוה אין לו קרקע במיצר הגוי ואח"כ בא חבירו ישראל ולקח קרקע הממושכן מיד הגוי ויש לו קרקע במיצר קרקע של גוי ובא המלוה לסלק הלוקח כפי פסק הרמ"א דיכול לסלק מי שקנה משכון שלו וטוען הקונה ארי' אברחית ממצרי כי לא אחפוץ שיהיה גוי בעל מיצר שלי מה אעשה אם ימכור לגוי וישלם לך על כן הקדמתי לקנות מי נימא דלא מהני רק אם יאמר ארי אברחית לך ממיצרך שעשיתי טובה לך אבל שיאמר עשיתי טובה לי לברוח ארי' ממצרי זה לא מהני דיימר לו דאטו משום לעשות לך טובה הזקת אותי או שמא דכ"ש הוא שעושה ישר וטוב בזה שיבריח ארי מגבולו דאם לא לקח אולי המשכיר אוהב לגוי חבירו ויהיה לו ארי במיצר שלו וצע"ג.
<b>ומסברא</b> נ"ל דמהני קנינו דהלא מצינו בגמרא למכור ברחוק ולגאול בקרוב אין בו דינא דבר מצרא ופי' רש"י וז"ל לפי שאין לנו להפסיד להמוכר משום טוב וישר דמצרן דכשם שעלינו לעשות טוב לזה כך עלינו לעשות טוב לזה עכ"ל וכן במכר כל נכסיו לית ביה דינא דב"מ עיין רש"י בד"ה לית בהו וא"כ נראה ק"ו מה אם הלוקח אין צריך לעשות טוב וישר למצרן אם עושה במקחו טוב וישר מכ"ש שאין צריך לעשות טוב וישר למלוה אם יוכל לעשות טוב וישר לעצמו להבריח ארי מן מיצר של עצמו אין לך טוב וישר מזה להבריח נכרי ממיצר שלו וזה פשוט.
<b>שוב</b> מצאתי במרדכי פ' המקבל סי' שצ"ד וז"ל ודאי אם הלוהו על הבית ודר בו ולא הוה מצי מסלק ליה בתוך שנה ואז בא שמעון וקנאה הוה מסליק ליה לשמעון משום דינא דבר מצרא כיון דמשכנתא הוא ביד ראובן איהו הוה מצרן דידיה אם לא היה לשמעון קרקע סמוך לזה הקרקע של עכו"ם דלא דמי לזבן מהעכו"ם דלית ביה משום דינא דב"מ דה"מ היכא דראובן היה ליה קרקע סמוך לזה הקרקע של עכו"ם דמצי א"ל ארי' אברחית לך ממצרך אבל אם אין לראובן קרקע אצל זה הקרקע הממושכן לו דלא שייך למימר ארי' אברחית לך ממיצרך הוה מפקינן משמעון עכ"ל מבואר הגם שלא היה קרקע ללוקח אצל קרקע של גוי וא"כ הוה הדין דראובן מוצא משמעון אעפ"כ אי הוה לשמעון קרקע אצל קרקע של גוי לא יוכל ראובן להוציא מידו וע"כ יען דשמעון אמר הגם דלא אברחת ארי מן מצרך הלא הברחתי ארי ממיצר שלי ודוק כי הוא ברור בעזה"י.
<b>וא"כ</b> יפלא לכאורה בסעיף נ"ז דכתב הרמ"א דהמלוה מסלק ללוקח היה לו לבאר ה"מ אם אין ללוקח שם קרקע על המיצר דלא יוכל לומר ארי אברחת מן מיצר שלו אבל אם היה לו קרקע על המיצר קנה הלוקח דעשה הישר והטוב דהבריח ארי מן מצרו וצע"ג.
<b>ונלע"ד</b> לברר דברי הרמ"א בעזה"י ואקדים לעיין במה שהבינו הדיינים הרבנים נ"י שהתשובת מיימונית חולק על המרדכי ותוס' דכיון דמשכונתא גבי' ואוכל הפירות בריבית מעותיו לא מצי למימר ארי אברחית דאדרבה הפסידו עכ"פ עכ"ד בעיני אין הדבר ברור דתשובת מיימונית חולק עם דברי המרדכי ותוס' שיוכל להיות דברים אחדים הגם שאינו שפה אחת ואעתיק דברי תשובת מיימונית הנ"ל בסי' י"ז שכתב וז"ל ומיהו משום דב"מ סבר רמב"ם דליכא דדמי כאילו מעכו"ם זבן כדאמרי' בהמקבל ואפ"ה אמר ליה רבא אי ידענא דמשכון ליה למר לא הוה זבינא פירש משום דינא בר מצרא ולא דמי לזבן מעכו"ם דהתם א"ל ארי אברחי לך ממצרא שהעכו"ם דר בשכנתא אבל כאן במשכנה העכו"ם לישראל וישראל דר בה ואין לו היזק אית בה דינא בר מצרא עכ"ל.
<b>והשתוממתי</b> על שכתב וז"ל וישראל דר בה ואין לו היזק עכ"ל נהפוך הוא שיש לו היזק כמבואר בתוס' בב"מ דף ע"ג בד"ה נטר שכתבו וז"ל אדרבה הפסיד שכל זמן שלא קנאה רבא היה דר בו רב מרי בשביל ריבית עכ"ל וא"כ היה לתשובת מיימונית לומר ויש לו היזק ואיך כתב ואין לו היזק וצע"ג וגם הוא מהשכל הלא הוא מפרש למה אמר רבא שלא הי' מזבן אלו ידע דהוה משכון ביד רב מרי וע"כ דהא מהפך בזכותיה דרב מרי שהוא עשה היזק לרב מרי וצע"ג.
<b>אמנם</b> אחר העיון נכון מאוד מה שכתב וישראל הדר בו אין לו היזק דהנה תוס' בב"מ דף ע"ג בד"ה אגר נטר כתבו בקושייתם למה לא הוציא רב מרי הבית בכח בר מצרא הגם דבזבן מן הגוי ליכא בר מצרא משום ארי אברחי ממצרך וסיימו וז"ל אבל הכא רב מרי שלא היה לו בית אצל הנכרי לא שייך האי טעמא עכ"ל וכן כתב המרדכי בסי' שצ"ג וז"ל ולא הי' לרב מרי קרקע אצל העכו"ם עכ"ל והדבר פלא מי הגיד להם שלא היה לרב מרי אצל העכו"ם בית כדי להקשות קו' ולתרץ בדוחק גדול שלא חפץ רב מרי לקנות הבית שמכח לחץ הקו' באו לידי הדחק שלא חפץ רב מרי לקנות הבית והי' להם לכתוב בהיפוך אבל אין להקשות למה לא הוציא רב מרי בכח דינא בר מצרא דאפשר דהי' לו שם בית ואז ליכא בזבן מגוי דין בר מצרא והוא פלא גדול.
<b>אך</b> כד מדייקי' באורם נראה אור דהא סיפרו בגמ' דאמר רבא לרב מרי אי הוה ידענא דהות ממושכן ליה למר לא הוה מזבנא ליה ופי' בש"מ וז"ל פי' דה"ל כעני מהפך בחררה ובא אחר ונטלו ממנו נקרא רשע עכ"ל ובתשובת מיימונית שהבאתי כתב וז"ל פי' משום דינא בר מצרא עכ"ל ואי"ה אבאר במאי פליגי הש"מ עם תשובת מיימונית שש"מ מפרש משום עני מהפך בחררה ותשובה מיימונית מפרש משום בר מצרא, ולכאורה פלא הכי אנוש מאלקי יצדק הלא החכמים תקנו משום דכתיב ועשית הישר והטוב שלא יקח אדם בית או שדה על מיצר חבירו רק ימשוך ידו מן המקח כדי שיבוא חבירו בן המיצר ויקחנו אבל הם אמרו והם אמרו אם השדה הוא של עכו"ם אז יקחנו דאין לך עשית ישר וטוב גדול מזה אם מבריח עכו"ם ממיצר ישראל דאם לא יהיה זריז ויקח מן העכו"ם נקל הוא שימכור לעכו"ם חבירו ויהיה ארי' רובץ על מיצר ישראל חבירו עיין רש"י ובנמ"י שם וא"כ איך השיב רבא אי הי' יודע שממושכן למר לא הי' קונה וקשה הכי רבא לאו בר חיוב לעשות הטוב והישר בעבור חבירו רב מרי בר רחל אלא בודאי דלא היה לרב מרי שם בית או שדה רק הלוה מעות על קרקע או בית של גוי וא"כ לא הבריח ארי ממנו דאם ימכור לגוי ג"כ יצרך לשלם לו נהפוך הוא דבגוי נשאר בבית חינם אין כסף עד שישלם לו כאשר אמר רבא עכשיו כדיניהם דיינינא לך יעיין בגמ' וא"כ שפיר אמר רבא אלו הוה ידע לא הוה קנה דלכל הפחות לא קיים בקנין שום עשיה של ישר וטוב נהפוך כיון שממושכן למרי עבר בשוגג או על ענו המהפך בחררה או שעבר בשוגג על ועשית הישר והטוב שהי' לו למשוך יד דרב מרי הוא בר מיצר וא"כ שפיר כתבו תוס' ומרדכי שע"כ לא היה לרב מרי שם בית ודוק כי זה אמת בעזה"י.
<b>וא"כ</b> אפשר שגם דברי הגמ' שכתבו שרבא אמר אלו הוה ידע שממושכן למר לא היה קונה אותו משום דינא דבר מצרא דלא דמי לזבין מעכו"ם דשם אמר ארי' אברחי לך ממצרך שעכו"ם דר בשכונתך אבל כאן שממושכן ביד ישראל וישראל דר בה רק אלו היה לרב מרי שם בית יפה עשה שקנה שלא יצמיח היזק לישראל פן ימכור הגוי לגוי חבירו אבל ברב מרי דלא היה לו בית שם כדמוכח מגמ' א"כ לא עשה רבא הישר והטוב וזה שסיים וז"ל ואין לו היזק עכ"ל הכוונה לא היה לרב מרי היזק אם לא היה רבא קונה אותו או הכוונה ואין לו היזק קאי על הלוקח אי היה לרבא שם קרקע על המיצר ורצה להציל עצמו מהיזק הארי היה מותר לו לקנות המשכון כדי שלא יוזק כמבואר דין זה ג"כ במרדכי שהבאתי למעלה בד"ה שוב וא"כ תשובת מיימונית עם תו' דברים אחדים שאם יש לישראל המלוה שם במיצר העכו"ם קרקע אז הגם שממושכן קרקע הגוי ביד ישראל מ"מ מי שזבין קרקע העכו"ם עשה טוב וישר שהבריח ארי ממיצר חבריה ודוק אך שטחיות לשון תשובת מיימונית משמע כאשר הבינו הדיינים נ"י שהכוונה כיון שהגוי לא דר שם אין לישראל היזק אם לא יבריח הגוי ודוק.
<b>אך</b> באמת הגם מה שגרם רבא במקחו לרב מרי שלא דר בחנם בריבית מעותיו הוה מניעת ריוח על להבא ומפסיד רב מרי אבל לא נקרא היזק דמניעת ריוח לא נקרא היזק רק נקרא הפסד ולכן דייקו תוס' והגהת אשרי בלשון וז"ל אדרבה מפסידו עכ"ל ולא נקטו מזיקו וא"כ התשובת מיימוניות דנקט ואין לו היזק נגלה מבואר דמבדיל בארי אבריח הוא מצילו מן היזק הארי שעכו"ם דר בשכונתא אבל כאן שהוא ממושכן ביד ישראל וישראל דר בה א"כ אין לו היזק דהלא הנכרי אין רואה במעשיו וחולק על המרדכי ותוס' כהבנת הדיינים נ"י.
<b>וגם</b> אביא שני ראשונים דסברי כתשובת מיימוניות דמטעם משכנתא בלבד לא שייך לומר ארי אברחית דמצאתי בש"מ דף ע"ג וז"ל תלמוד רבינו פרץ הקשה בתוס' מכח דב"מ הי' לו מרי וכו' וי"ל דרבא מגוי זבנה ואמרי' לקמן זבנה מגוי לית בה משום דב"מ ואפי' לא שייך הכא טעמא דלקמן מכל מקום לא פליג רבנן א"נ לפי' ר"ת א"ש דפי' בפ"ה דבתים לית בהו דדב"מ והכא הוה בית עכ"ל הרי שסתם דלא שייך הכא טעמא דלקמן ולא הזכיר כלל שלא הי' לרב מרי בית אצל מיצר הגוי אלא פשיטא דסובר כתשובת מיימוניות יען דרב מרי הי' דר בה ואין שם שכונת גוי שוב לא שייך ארי אברחית ודוק עוד הביא הש"מ בשם ריטב"א וז"ל אמר ליה אי הוה ידענא דהוה מושכן ליה למר לא הוה מזבנא ליה וכו' פי' דהו"ל כעני המהפך בחררה ובא אחר ונטלו ממנו נקרא רשע וא"ת ואי ניחא ליה לרב מרי בהאי ארעא השתא נמי לשקלו משום דב"מ דהא משכנתא עדיפא מב"מ לפום חד פי' דפרישנא לעיל ואע"ג דקיי"ל זבן מגוי לית ביה משום דב"מ התם דיכול למימר ליה ארי אברחי לך והכא דהא ממשכנא לרב מרי ליתא להאי טעמא תי' בתוס' דלא פלוג רבנן בכל מאן דזבין מגוי א"נ לפי' ר"ת שאין בבתים משום דב"מ והנכון שרב מרי לא הי' רוצה לקנותה אלא שתהי' אצלו במשכונתא בלבד שיאכל פירותיה ורבא הוא שהי' חושש שהי' רוצה רב מרי לקנותה עכ"ל הרי מבואר דרק מטעם דהוה ממשכון לרב מרי ליתא עוד טעמא דארי אבריחא והוא מפורש כתשובת מימוניות כיון שהמלוה דר בו בתורת משכונתא לא שייך עוד טעמה ארי אבריח ממצרך ודוק.
<b>היוצא</b> מזה לדינא דתוס' ומרדכי והגהת אשרי סברו דאם יש למלוה שם קרקע שייך לומר ארי אברחי מינך וא"כ בנידון דידן זכה הלוקח אבל לפי' הגהת מיימוניות ותלמידו ר"פ וריטב"א זכה המלוה דלא שייך הכא בנידון השאלה ארי אבריח דהא הגוי מסולק והוא ממושכן ביד ישראל ואוכל הפירות בתורת ריבית כמבואר בהשאלה והגם דמבואר בש"מ דיש דיעה לומר לא פליג רבנן בשל גוי הגם דלא שייך טעמא ארי אברחי אעפ"כ לא שייך דב"מ אותו דיעה חלקו עליו כולם יחד דגם המרדכי ותוס' והגהת אשרי מודים אלו לא הי' למלוה קרקע שם אמרי' לדין בר מצרא ומוציאין מיד שמעון וע"כ דלא קיי"ל (עיין ברמ"א ח"מ סי' כ"ה סעיף ב' דאפי' אין הרבים מסכימים מטעם אחד אעפ"כ אזלינן בתר רוב אשר הוא לתכלית הנרצה לפעור או לחיוב ויעיין אורים שם ס"ק כ' ויעיין ביו"ד סי' רמ"ב וצע"ג) הכא דלא פלוג רבנן רק אזלי' בתר טעמא דארי אבריח אז קיים הלוקח ועשית הישר והטוב דאין לך עשיות ישר וטוב גדול מזה אבל אי לא שייך ארי אבריח א"כ נשאר מצוה ועשית הישר והטוב ודוק וא"כ נידן שאלתינו ספיקא דרבוותא ספיקא דדינא לכאורה.
<b>ונתתי</b> ללבי לדרוש ולחקור במאי פליגי הראשונים הנ"ל למה למרדכי וסייעתי' שייך ארי אבריח ממצרך אם יש למלוה שם קרקע ולתשובת מיימוניות וסייעתי' לא שייך במלוה במשכנתא ארי אבריח הלא דבר הוא ואבאר בעזה"י.
<b>ואקדים</b> להבין דברי מרדכי בפשטות אשר הפלאתם אתם הדיינים נ"י אשר הוא כנגד השכל אם לא הי' למלוה שם עוד קרקע שהי' גם בעל מצרן הי' זוכה בשדה ומוציא ללוקח מקנינו ועכשיו שיש לו שני כוחות שהוא המלוה ומשכנתא גביה ג"כ יפסיד זכותו נהפוך הוא אז כח מצרנותא יותר מוחזק והוא דבר שצריך התבוננות.
<b>ונלע"ד</b> להסביר בעזה"י הנה בגמ' דף ק"ח אמר רב האי מאן דאחזיק ביני אחי וביני שותפי חציפא הוי סלוקי לא מסלקי' ור"נ אמר נמי מסלקי' ואי משום דינא דבר מצרא לא מסלקי' נהרדעי אמרי אפי' משום דינא דבר מצרא מסלקי' ליה משום דכתיב ועשית הישר והטוב בעיני ד' ורש"י בד"ה ואי משום דב"מ לא מסלקי' כתב וז"ל דלא איכפת לן לדינא דבר מצרא כלל עכ"ל והוא פלא אם לא איכפת לן לדינא בר מצרא וא"כ מעולם לא נשנה כח מצרן בבית המדרש שיהי' כח מצרן דין בישראל ואיך שייך לומר דלא איכפת לן לדינא בר מצרא מי שם בישראל כח מצרן לדין ואי הי' פלוגתא בבית המדרש אי כח מצרן דין הוא הי' לרש"י לומר לא קיי"ל לדינא דבר מצרא והוא פלא גדול עוד נפלא בעיני לשון חכז"ל דינא דבר מצרא מי הוא הבן מיצר הי' להם לומר נ"מ למצרן דאם יש בן מיצר ע"כ יש בעולם אב מצרן וכל הש"ס מלא רק בר מצרן וצריך התבוננות לדעת לשון ערומים של חכז"ל.
<b>אמנם</b> עמוקים אמרותיהם אמרו בגמ' משכנתא לית בה משום דינא דבר מצרא דאמר רב אשי אמרו לי סבי דמתא מחסי' מאי משכנתא דשכונה גביה מאי נ"מ לדינא דבר מצרא וכתב רש"י בד"ה משכנתא אם מכרה למי שממושכנת לו עכ"ל ובד"ה לית בהו וז"ל שזה שכן מצרן מכולן שכולו שכונה בידו עכ"ל יש לדייק למה לא כתב רש"י שכן בן מצרן כמו לשון הגמ' נ"מ לדינא בר מצרא וצ"ע וכן בגמ' יתמי שותפי לית בה משום דינא דבר מצרא כתב רש"י בד"ה לאשה ליתמי ולשותפים וז"ל מכר לאשה לא מסלקי' ליה דלאו אורח ארעא לאהדורי ולבקש מי שיש לו קרקעות למכור ומה שבאה לידה ראשון אין לנו לומר ועשית הישר והטוב להרחיקו מעליו וכן יתמי ושותף שמכר לו לחבירו חלקו בשדה אין לנו לסלקו משום דינא דבר מצרא ולומר אין אתה בא בחלק חבירך אלא כאחד המצרנין ויקחנה עמך אלא כיון דלא נתברר חלקו והרי הוא כשכן בכולה עכ"ל והוא פלא גדול מתחילה כתב רש"י וז"ל אין לנו לסלקו משום דינא בר מצרא עכ"ל משמע שס"ד שמחמת דינא בר מצרא נסלק השותף ויהי' גרע מבר מצרא ואח"כ מסיים רש"י וכתב וז"ל אלא כאחד המצרנין עכ"ל וא"כ לא ס"ד שיגרע מבר מצרא ועוד הכי ס"ד שיגרע השותף משאר מצרנין הלא בהס"ד ביאר רש"י שעכ"פ יחלק עם שאר מצרנין רק קמ"ל דנשאר הקרקע לבדו וצע"ג.
<b>ואמת</b> יורה דרכו בעזה"י המלוה על בית או שדה במשכנתא אשר כח מעותיו רובץ על קרקע הנ"ל שעל הקרקע הלזו נתן מעותיו והלוה השכין את קרקעו בכח משכון בשעת הלואה אז המלוה הוא נקרא מצרן שהוא רובץ על מיצר של חבירו בכח הלואה שלו על פני כולו והאיש אשר לו בית אצל בית של לוה או שדה אצל שדה של לוה אפי' אם מקיפו האיש את הלוה מכל צדדים אבל עכ"פ על גוף השדה של הלוה אין לו רביצה הוא נקרא בר מצרן שלא יפה כחו ככח המלוה על משכנתא ואם בא לפני הב"ד למשפט השכן עם המלוה שכל אחד יבקש לקנות את הקרקע ישפוט הב"ד אתה השכן אשר שדך או ביתך עומד בצד שדהו או ביתו של לוה כוחך גרע ממלוה כי המלוה שוכן עליו על השדה ועל הבית על פני כולו ואתה שכן מן הצד במקום שכלה כח של הלוה שהוא המוכר א"כ הוה מצרן ואתה בר מצרן ומצרן קודם לבר מצרן וזה שכתב רש"י במשכנתא לית בה משום בר מצרן וז"ל שזהו שכן מצרן מכולן שכולו שכונה בידו עכ"ל רמז שהמלוה הוא שכן מצרן הוא נקרא מצרן מכולן שהשכנים נקראו בר מצרן והמלוה נקרא מצרן שכולו בידו והשכנים מצרנים מן הצדדים המה רובצים מצדו והמלוה רובץ עליו א"כ ליכא במשכון דין בר מצרא דמה יבקש בר מצרא נגד מצרן וכן בשותף שמכר לחבירו אין לנו לסלקו מן כח שלו שהוא נקרא מצרן בעבור בר מצרא ולומר שלא יהי' לשותף כח אלא כאחד המצרנים דהא השותף יש לו חצי מצד חבירו והוה הוא ג"כ רק בר מצרא מן הצד זה אינו דהוא שותפו ומשתמש בכולו דהא לא נתברר חלקו והרי הוא שכן בכולו עיין ר"ן נדרים ריש פרק השותפין דנכנס בתוך שלו הגם שחבירו הדירו בהנאה יעו"ש א"כ הוה השותף על חלק חבירו כמו משכנתא ואפשר דעדיף מינה ואיך ירים בר מצרא ראש נגד המשכון ודוק.
<b>והנה</b> בדף ס"ח ע"א דשכוניה גביה כתב רש"י וז"ל אין שכן קרוב ממנו ואם בא הלוה למוכרה אין בבעל מצרא שכן טוב לקנותה כזה עכ"ל היינו אם שאל הלוה לב"ד למי ראוי' למכור יאמרו לו הב"ד המלוה הוא המצרן שכן קרוב ושאר המצרנים המה רק בר מצרא שכן רחוק מן הצד אז שורת הדין למכור למלוה כדי שיקיים הלוה ועשית הישר והטוב ולכן נקט הגמ' נ"מ לדינא בר מצרא שהב"ד יפסוק שהמלוה ידחה לבר מצרא אבל בדף ק"ח נקט הגמ' משכנתא לית בה משום דינא בר מצרא כתב רש"י וז"ל משכנתא אם מכרה לזה שממושכנת לו עכ"ל לא מיבעי דאם המוכר ישאל לב"ד למי ראוי למכור בודאי אמרי' דיש לו למלוה קדימה אלא אם אירע שמכר הלוה והמצרנים באים לשפוט ומבקשים להיות להם חלק בו לא יזכו בדין וכן אמרו לית בה משום דינא בר מצרא להוציא דבר מידו אבל בדף ס"ח דהלוה שואל מי יש לו קדימה אמרי' ליה הקדימה היא למלוה ולכן נקט נ"מ לדינא דבר מצרא ולא אמרו לית בה דינא דבר מצרא ודוק.
<b>אך</b> אם יחפץ הלוה למכור לאחד מן המצרנים אם יוכל המלוה למחות בידו או אפי' אם כבר מכר הלוה לאחד מן המצרנים אם יוכל המלוה לסלקו מן המקח יש שערוריה בראשונים ובפוסקים הרא"ש בדף ס"ח כתב וז"ל מאי נ"מ לדב"מ פי' רש"י אין שכן קרוב ממנו ואם בא הלוה למכרה אין בבעלים מצרן שכן וטוב לקנותה כזה ואם קנה אחד מן המצרנים בעל המשכונא מסלקו עכ"ל וכן פסק בקיצור פסקי רא"ש בד"ה סי' ל"ו יעו"ש וכן כתב הטור בסי' קע"ה בשם אביו הרא"ש דהמלוה יוכל לסלק להמצרן.
<b>ובשטה</b> מקובצת בדף ס"ח הביא בשם ריטב"א וז"ל דשכונה גביה פי' שדירתו חשובה שכונה גמורה שאין לך כמוהו למאי נ"מ לדינא דבר מצרא עיקר הפי' דשכונה כולה גביה שאם קנה הוא אותו קרקע אין שום מצרן יכול לסלקו משם ואפי' באו ביחד עמו ואע"ג דאמרי' בעלמא דאי אתו בני מצרא בהדדי פלגי לה הכא איהו עדיף מכלהו ולא עוד אלא דאי קדים חד מבני מצרא וזבין לאו זביניה זביני ואתי איהו מפיק מיניה וכדאמרי' בפ' המקבל דמשכנתא לית בה דדב"מ כלל כלומר לבני מצרא דלאו בני מצרא דמפיק מאינש דעלמא וטעמא דמילתא דכיון דאיהו קאי בגווה ושכונה כולה גביה הרי הוא כמצרן מד' רוחות אבל רש"י כתב אין שכן טוב ממנה לקנותה ע"כ ולפיכך אם קדם המצרן וזבין זביניה זביני הריטב"א עכ"ל הרי מבואר דעת ריטב"א כרא"ש שהמלוה יוכל לסלקו רק רש"י סובר שלא יוכל המלוה לסלק המצרן אח"כ הביא הש"מ בשם שטה וז"ל למאי נ"מ משום דב"מ פירש"י אין לך שכן טוב קרוב ממנו ואם בא הלוה למוכרה אין בבעלי המצרנים שכן טוב לקנותה כזה נראה מדבריו שאם מכרה לאחד מן המצרנים בעל המשכונא מסלקו ולא ניחא לי דהא אמרן לעיל משכן לו בית (ואמר לכשתרצה למוכרן לא תמכרנו אלא לי בשויה מותר) ואם איתא הכי מאי נפ"מ בתנאי זה אפי' שימכרנה למצרן יכול לסלקו כ"ש לאחר לכך נ' לפרש שאין המצרן יכול לסלקו אם מכרה לו או אם מכרה לאחר שאינו מצרן בעל המשכונא מסלקו ואפשר שזה דעת רש"י ג"כ ובמה שכתב הרשב"א לעיל דהתם היינו שהלוהו על תנאי שכל זמן שימכרנה ואפי' לאחר שיפרענו וכו' מתורץ זה עכ"ל מבואר דהשיטה הבין דעת רש"י כרא"ש שבעל המשכון מסלק למצרן וכן כתב הנמ"י בד"ה מרי בתו וז"ל אבל רש"י ז"ל עדיף ליה משכנתא דלעיל שכולו שכונה בידו ובמהר"ם שם מוסיף וז"ל ואין שכן קרוב ממנו ואם בא לוה למכרה אין בבעלי מצרן שכן טוב לקנותה כזה ואם קנאה אחד מן המצרנים בעל המשכונא מסלקו עכ"ל.
<b>היוצא</b> מזה הרא"ש בפי' וכן הש"מ בשם השטה וכן הנמ"י כולם הבינו בדעת רש"י שבעל המשכונא מסלק למצרן ומכ"ש שיוכל למחות שמצרן לא יקח ומיושב הבנת רש"י שכתב לר"נ דלא איכפת לן בדינא דבר מצרא עכ"ל הכוונה כח מצרן הוא דינא דבעל משכונא יש לו קדימה כנגד כל עולם ואפי' אם קנה בר מצרן מסלקו וכל זה למכור למלוה ששכונה גביה וה"ה לשותף ואם עברו שמכר הלוה אפי' לבר מצרן או השותף לאיש אחר בא המצרן להשותף ומסלקין ללוקח שעשה שלא כהוגן למכור ולקנות שכונתא של חבירו וכח מצרן בודאי דינא הוא על המוכר שלא ימכור אלא למלוה או לשותף ודוק.
<b>רק</b> בר מצרן אשר קרקעו נוגע בקרקע של המוכר שם אין חיוב על המוכר כלל דמה לו עם השכן הא אי בעי לא אמכור כלל רק אנו אומרים שהלוקח ימשוך ידו ולא יקנה כדי שיבא המצרן ויקח את הקרקע דסמוך לו כי נוח לאדם שיהיה קרקעותיו ביחד כמבואר ברש"י בדף ק"ח כמה פעמים דלא חל החיוב על המוכר שימכור למצרן רק הלוקח משוך ידו ויהיה בשב ואל תעשה סובר ר"נ דאין זה דינא דהא קרא ועשית הישר והטוב כתיב משמע שיעשה פעולה בטוב וישר היינו במשכנתא יש חיוב על המוכר לעשות הוא דינא אבל להיות שב ואל תעשה וממילא יבוא טובה לחבירו הוא רק ראוי' ונכון וכל בר לבב ימשוך ידו אבל אם עבר ועשה לא מסלקי' ליה דלא איכפת לב"ד לרדות מי שאינו נוהג בישרות למשוך ידו ממה שאינו טוב וישר אבל במשכן יש צוה עליו לעשות בפעולה טוב וישר שמצוה הוא שהמוכר ימכור למי שיש כח בקרקע וזה שרמז רש"י לר"נ לא איכפת לן בדינא בר מצרא אבל בדינא מצרן איכפת לן אבל בנהרדעא אמרו מסלקי' ליה דכתיב ועשית הישר והטוב הפי' אם תחפץ לעשות עשה קנין שיהיה טוב וישר ומכלל הן נשמע לאו מה שאינו טוב וישר אל יעשה ואם עבר מסלקי' ליה וק"ל.
<b>ומיושב</b> קו' התוס' איך אמר ר"נ אין הנאה לקרקעות על מצרנא קאי יעו"ש בדף ק"ח ולפמ"ש קאי אי הלוה מכר משכנתא שלו והמלוה או השותף מכר לאחר דבא המלוה והשותף ומסלקין בכח מצרן אבל על כל פנים אין הנאה בו ודוק.
<b>ואוסיף</b> נופך דבגמרא בב"ב דף י"ב אמרו הבכור מקבל חלקו פי שנים ביחד יבם מאי אביי אמר היא היא דבכור קראו רחמנא האי דזבין ארעא אמצרא דביה נשיה כי פלגו אמר פליגו לי אמצראי אמר רבה כגון זה כופין על מדת סדום ובש"מ שם כתב וז"ל אמר רבה כגון זה כופין על מדת סדום ולא פי' טעמא משום ועשית הישר והטוב כדאמרי' גבי דינא דבר מצרא דהתם לית ליה ללוקח מידי בהאי ארעא ומשום ועשית הישר והטוב אמרי' ליה שיקנה במקום אחר ויניח לזה לקנות אצל מיצר שלו אבל כאן שיש לו חלק בגוף הקרקע ואנו אומרי' לו לוותר את דינו לא שייך כאן הישר והטוב אלא משום זה נהנה וזה לא חסר תוספי הרא"ש ז"ל עכ"ל היוצא מדבריו מפסוק ועשית הישר והטוב ילפי' רק שלא ישלח יד לזכות מחדש בו אלא יניח לחבירו מי שהוא במיצר לקנות אבל מי שיש חלק בגוף הקרקע אין צריך לוותר דינו רק אם שייך לכופו על מידת סדום שזה נהנה וזה לא חסר כמובן ואם כן מה ששותף מסלק את הלוקח אפי' הוא מצרו הוא הטעם דמכח ועשית הישר והטוב לא צריך להניח דינו וזכותו מה שיש לו בגוף הקרקע חלק והוא חסר בזה במה שאחר יהיה שותפו ולכל הפחות אין בו מדת סדום אם הוא יחפץ במקח הזה ודוק.
<b>ולכאורה</b> יש להשיב זה תינח שרשאי ליקח הוא השותף ולא צריך לחוש על זכות בר מצרא שבא רק מכח ועשית הישר והטוב אבל אם כבר קנה המצרן לא יהיה השותף יכול לסלקו דגם הוא עשה כהוגן במה שקנה יען שהוא בר מיצר לק"מ כיון דהוא שותף ויש לו חלק בכל הקרקע מכח השותפות א"כ מכר שותף חבירו דבר שאינו שלו כמבואר בעור סי' קע"ה בשם הרא"ש וז"ל דכל זמן שלא חלקו יש לו חלק בגוף השדה ועדיף טפי ממצרן עכ"ל וכן הביא הב"י בשם הרה"מ בביאור יותר וז"ל וכן הדין נותן שמאחר שיש לו חלק בקרקע בכל חלק וחלק שמוכר הוה המחצית שלו אחרי שלא הוברר והוא קודם לכל אדם עכ"ל מבואר דהמוכר לא יכול למכור לולא דהיינו דנין דהשותף ימשוך ידו בעבור לעשות טוב וישר להמצרן והוא אינו צריך לוותר משלו וממילא לא מהני המכר שמכר דבר שאינו שלו נהפוך הוא הלוקח שהוא מצרן צריך לעשות הישר והטוב שימשוך ידו ולא יקח קרקע אשר כח אחר של שותף השני מעורב בו ועל כן מסלק השותף למצרן ודוק וכן משמע ברמב"ם פי"ב מתחילה מביא דין שותף שמסלק אפי' בן המצר ואח"כ מביא כמה דינים מדין בר מצרא.
<b>ונראה</b> במשכנתא דלא יוכל לסלקי' הוה ג"כ כנמכר ביד המלוה דכתב הנמ"י באיזהו נשך על מה דאמרי' משכנתא באתרא דלא מסלקי אלא עד דמשלים זימניה בע"ח גובה הימנה ובכור נוטל בה פי שנים ואין שביעית משמטתה כתב הנמ"י וז"ל הלכך נקטינן לפום מנהגא דילן ולפי שיטת רש"י דבנכייתא בין באתרא דמסלקי ובין באתרא דלא מסלקי שרי ובלא נכייתא באתרא דמסלקי ריבית קצוצה ולא מיבעיא בבתים דלא שכיחי דמקלקלי אלא אפי' בשדות וכרמים כעובדא דהאי אתתא וכו' דזבין ארעא מקריבאי וכו' ובאתרא דלא מסלקי הוה אבק ריבית אפי' בלא נכייתא דכיון דפסיק זמן ואיכא זמן ידוע למשכנתא דלא מצי פריק לה הוה כמכירה ובכל משכנתא אפי' לאחר משלם זימניה אם כתב לו כל זמן שתמשך משכונא זו בידך מסתברא דאי אכיל ומנכה ליה שרי עד שימחה בו כ"כ הרשב"א עכ"ל וכתב עוד שם וז"ל באתרא דלא מסלקי כאילו היה מכור לו וא"כ גוף הקרקע כאילו היה שלו הילכך בע"ח גובה ובכור נוטל דלאו ראוי הוא אלא מוחזק ואין שביעית משמטתה דאעפ"י שמשלם זמן המשכונא כיון שהיתה מכורה אצלו כל זמן המשכונא גם השתא הוה ברשותו עד שיפדנה וכמכורה בידו הוא ואין שביעית משמטתה עכ"ל היוצא מזה באתרא דלא מסלקי אפי' בלא נכייתא הוה כמכורה בידו ועיין בטור יו"ד קע"ב פלוגתא דרש"י וראב"ד עם רב אלפס ובב"י שם ועיין ברמב"ן במלחמות בסוף דבריו ביאר היטיב.
<b>ולפ"ז</b> מסתברא כיון דהוה כמכורה בידו אם כן מה דמסלק המלוה למצרן הוא מטעם דמלוה יש לו כח בגוף הקרקע דהא כיון דלוה לא יוכל לסלקו קודם זמנו אז אפי' משלים כל זמן שלא פרע למלוה הוה הקרקע ברשות מלוה ולא מהני מכירת הלוה להוציאה מידו כמו בשותף אלא יפרע לו תחילה ואח"כ יוכל למכור ואם יחפץ למכור מקודם שפרע המלוה מוקדם בו דהוא מכורה בידו מכח הלואה והוה כשני אחין או שני שותפין ולא צריך קרא משום ועשית הישר והטוב דלא יקח המצרן אלא מדינא לא הוה הלוקח אלא כשלוחו של המלוה ולכן לא מביא הגמ' בדף ס"ח במשכנתא לית בה דינא דבר מצרא משום דכתיב ועשית הישר והטוב אלא בדף ק"ח אי יש כח לבר מצרן כנגד איש אחר שם אמרו נהרדעא דכתיב ועשית הישר והטוב.
<b>ומעתה</b> אני אומר דין חדש אם ראובן הלוה לעכו"ם על קרקעו ושמעון יש לו שדה על המצר של גוי הלוה וקנה שמעון מן הגוי המשכן הנ"ל יוכל המלוה לסלקו הגם דיוכל שמעון לטעון ארי אברחי ממצרי שלא יהיה לי גוי במצרי שיראתי פן ימכור לגוי אחר או יפדה ממך ואין לך עשית ישר וטוב אלא זה לאבריח ארי ממצרי כמו שכל ישראל מחויב למשוך ידו שלא ליקח אפי' מישראל אם יש לו ישראל בן מיצר אעפ"כ אם קנה מן הגוי אומר לו עשיתי הישר והטוב שהברחתי ארי ממצרך מכ"ש שעשיתי הישר והטוב שהברחתי ארי ממצרי דחייך וחיי חבירך חייך קודמין ולא פעלתי און בקנין שלי כאשר כתב באמת המרדכי סי' שצ"ג הבאתי למעלה בד"ה שוב יעו"ש.
<b>ולפמ"ש</b> זה אינו דדין בר מצרא ילפי' מן ועשית הישר והטוב אז אמרי' שאומר לו במה שהבריח ארי ממצר עשה הישר והטוב מאוד אבל אם קנה משותף של ישראל אשר הוא גוי או אם הלוה ישראל לעכו"ם על משכנתו דיש לשותף ישראל או למלוה כח קנין בגוף הקרקע הגם שהבריח הלוקח ארי ממצר ישראל לא מהני לקנות קרקע אשר יש לו בה זכות וכח קנין אטו במה שחדשת לעשות הישר וטוב אבדתי זכותי בקרקעו בודאי טוב עשית במה שקנית מן הגוי אבל רק בתורת שליחות ולא לזכות בעצמך ודוק.
<b>ואסברא</b> טעמא דמלתא בעזה"י דלכאורה הקשתי (א) אי בזבין בגוי כל הטעם דאומר לו ארי הברחתי ממצרך ופי' רש"י ונמ"י אין לך ישר וטוב מזה שעשה לו טובה א"כ אם המצרן היה מוחה בו מאז שלא יבריח ארי ממצרו דישראל הקונה הוא שונא לו מאז ומקדם ואנן סהדי דנוח לו לבעל המיצר שישאר הגוי במצרו מאשר יבוא ישראל הארב לו וקם עליו תמיד במסירות א"כ אם קנה ישראל השונא לו. ואמר לו בעל המיצר שקול טיבותך ושדי' אחיזרי עיין בב"מ דף ס"ג לא מעוקצך ולא מדובשך וא"כ יוכל לסלקו ולא מצינו בשום פוסק שיחלק בכך וצע"ג (ב) ועוד דלו יהי שאוהב קנה מן הגוי אם היה בעל המיצר מגלה דעתו שלא יחפץ בטובה שיבריח אדם ארי ממצרו כי הוא עם הגוי היושב במצרו כאשר היה יהודה עם רעהו העדולמי יהיה יוכל לסלקם הבר מיצר מי שקנה מן הגוי הלא סתמא אמרו זבין מגוי לית בי' דין בר מצרא וצע"ג (ג) ועוד איך יהיה אם יש לאותו גוי עוד שדה במיצר שלו ויאמר הבר מצרן איזה טובה עשית לי במקחך שהברחת הארי ממצראי הלא נשאר שם הארי כמאז ומקדם ולמה אפסיד כח בר מצרא וצע"ג (ד) ועוד איך יהיה אם הבר מצרא ואמר ראו כי הגוי כבוש תחת ידי שיש לאל ידי לעשות עמו רעה כי יש לי עליו שברזל יבוא נפשו וגם אני גדול וחשוב בבית המלך אין לי מורא מפניו אין הוא ארי רק קורי עכביש והכי יוכל בכה"ג לסלק הלוקח וצע"ג.
<b>והנלע"ד</b> בעז"ה ואקדים דברי ש"מ בב"מ דף ק"ח ארי אברחי לך ממצרך וז"ל ולא מצי אמר ליה המצרן גם אני אם קניתיו הייתי מבריח ארי מעלי דאמר ליה אלמלא מהרתי לקנותו שמא היה מכרו לגוי אחר ומיהו תמיהא לי וכי בשביל שעשה עמו טובה אחת אינו מחויב לעשות לו אחרת אכתי איכא טעמא דהישר והטוב תמצא הרבה קרקעות לקנות במקום אחר יתן לי זה שבמצראי אטו עני שהוא ערום ורעב וכסוהו אינו חייב גם להאכילו אתמהא עכ"ל הרא"ש ונ"ל שכיון שבשעה שקנה לא חל עליו חיוב דין בן המיצר כיון שעשה מצוה יותר גדולה להבריח ארי ממיצר הישראלי תו לא מחייב בעשיית מה שאינו מוטל עליו עכ"ל השיטה מקובצת ודבריו נפלאים בעיני מאוד (א) שכתב שמא היה מכרו לגוי אחר עכ"ל א"כ הוה רק ספק אם עשה למצרן טובה דאינו ברור שהיה מוכר לגוי ואם היה משך ידו מן המקח היה ג"כ ספק עשה הישר והטוב שלא חפץ לקנות על מיצר רעהו וא"כ היה לו להיות שב ואל תעשה (ב) למה לא משיב הלוקח למצרן אמת אם אתה קנית אותה היית מבריח ארי מעליך ועכשיו הייתי מן הזריזין מקדימין למצות וזכיתי אני להבריח ארי ממצרך עכ"פ קיימתי ועשית הישר והטוב ואטו אם ארי בא על אדם אשר יוכל בעצמו להכות את הארי ובא רעהו והכהו לא עשה מצוה גדולה שהציל את רעהו מפי הארי (ג) תי' הש"מ על קו' הוא מחוסר הבנה ח"ו דהרא"ש הקשה אטו שעשה עם רעהו טובה אחת אינו מחויב לעשות טובה אחרת והביא משל מעני שהוא ערום ורעב ותי' הש"מ יען שבשעת קנין לא חל עליו דין בן המיצר יען שעשה מצוה יותר גדולה תו לא מחויב מה שאינו מוטל עניו והוא פלא הא גופיה היה קו' הרא"ש למה לא יהיה חייב לעשות גם טובה אחרת (ד) שסיים וז"ל תו לא מחייב במה שאינו מוטל עליו עכ"ל הוא הפלא ופלא מי הגיד שאינו מוטל עליו הא הקו' היה שיהי' מועל עליו הי' לו לומר תו לא מחייב אבל תיבות מה שאינו מוטל עליו אין לו הבין (ה) שכתב שעשה מצוה גדולה להבריח ארי ממיצר ישראל עכ"ל הי' לו לומר שהבריח ארי ממיצר חבירו כלשון הגמ' ארי אברחי ממצרך ולא אמרו ארי הבריח ממיצר ישראל משמע שעשה טובה לבר מצרן ואמר לו מה לי שעשיתי טובה לך אם משכתי ידי אחור או שעשיתי לך טובה שהברחתי ארי ממצרך וצע"ג.
<b>אמנם</b> עמוקים דבריו בעזה"י דיש לחקור בשורש דין בר מצרא שסמכו חכז"ל על פסוק ועשית הישר והטוב דנראה דשורש דין בר מצרא אינו משום ואהבת לרעך כמוך שיהי' מצוה לעשות נחת רוח לחבירו ישראל א"כ הי' החיוב מוטל על המוכר שימכר רק למצרן ולא להטיל על הלוקח הלא מבואר כמה פעמים ברש"י ונמ"י דאין על המוכר חיוב לעשות הישר והטוב ואם מכר לנכרי מהני דעל המוכר ליכא חיוב ועשית הישר והטוב למכור דווקא לבר המיצר כמבואר ברש"י בד"ה נכרי לאו בר עשיית הישר והטוב וז"ל ואין לנו לומר על דינא בר מצרא ועשית הישר והטוב אלא ללוקח שהמוכר אומר לו מה עשיתי לך אם ארצה לא אמכרנה לך ותהא בידי אבל ללוקח נאמר משוך ידיך ויקחנה זה עכ"ל וקשה אטו המוכר אינו מחויב לקיים ואהבת לרעך כמוך אלא פשיטא דישוב המוכר השומר אחי אנכי לעשות לו נחת רוח בקרקעו אדם יוכל לעשות בשלו מה שלבו חפץ ויוכל למכור לכל איש שלבו חפץ אפי' לגוי יוכל למכור רק שצריך לקבל אם יבוא מזה היזק לחבירו שישלם לו רק הטילו חכמים על הלוקח אם תחפץ לקנות קרקע קנה באופן שתעשה טוב בעיני ד' וישר בעיני אדם ולא תקנה במיצר חבירך ותקיים בזה קדושים תהי' כי קדוש אני ד' קדש עצמך במותר לך שלא לעשות קנין הגם שמותר לך עפ"י דת ודין של תורה לקנות במיצר חבירך כי המוכר חפץ בך אתה לא תשלח ידך בו לעשות דבר אשר עי"ז לא ישיג חבירך משאלות לבו אבל העיקר הוא גדר קדושה שהלוקח יתקדש עצמו במעשיו ואם זבין מגוי עשה דבר טוב וישר במעשיו שזכה לברוח ארי ממיצר ישראל חבירו.
<b>וראה</b> זה מצאתי בעזה"י ברה"מ פי"ד הל' ה' שכתב וז"ל וענין דין בר מיצר הוא שתורתנו התמימה נתנה בתיקון מדות האדם ובהנהגתו בעולם כללים באמרת קדושים תהי' והכוונה כמו שאמרו רז"ל קדש עצמך במותר לך שלא יהי' שטוף אחרי התאות וכן אמרו ועשית הישר הטוב והכוונה שיתנהג בהנהגה טובה וישרה עם בני אדם ולא הי' מן הראוי בכל זה לצוות פרטים לפי שמצות התורה הם בכל עת ובכל זמן ובכל ענין ובהכרח חייב לעשות כן ומדות האדם והנהגתו מתחלפות כפי הזמן והאישים וחכמים ז"ל כתבו קצת פרטים מועילים נופלים תחת כללים אלו ומהם שעשו אותם בדין גמור ומהם לכתחילה ודרך חסידות והכל מדבריהם ז"ל ולזה אמרו חביבים דברי דודים יותר מיינו של תורה עכ"ל הזהב היקר מפז רב.
<b>ורמב"ן</b> בפ' ואתחנן על פ' ועשית הישר והטוב בעיני ד' כתב וז"ל ולרבותינו בזה מדרש יפה כי אמרו זו פשרה ולפנים משורת הדין והכוונה בזה כי מתחילה אמר שתשמור חקותיו ועדותיו אשר צוך ועתה יאמר גם באשר לא צוך תן דעתך לעשות הטוב והישר בעיניו כי הוא אוהב הטוב והישר וזה ענין גדול לפי שאי אפשר לזכור בתורה כל הנהגות האדם עם שכניו ורעיו וכל משאו ומתנו ותקוני הישוב והמדינת כולם אבל אחרי שהזכיר מהם הרבה כגון לא תלך רכיל לא תקום ולא תטור ולא תעמוד על דם רעך לא תקלל חרש מפני שיבה תקום וכיוצא בהן חזר לומר בדרך כלל שיעשה הטוב והישר בכל דבר עד שיכנס בזה הפשרה ולפנים משורת הדין וכגון מה שהזכירו בדינא דבר מצרא ואפי' מה שאמרו פרקו נאה ודבורו בנחת עם הבריות עד שיקרא בכל ענין תם וישר עכ"ל.
<b>היוצא</b> דדין בר מצרא דילפי' מן הפסוק ועשית הישר והטוב הוא מצוה על הלוקח שיעבוד בזה להקב"ה ועשית הישר והטוב לפני ד' שיתן האדם ללבו לעבוד ד' בהתנהגות טוב וישר כי ד' אוהב הטוב והישר כי אי אפשר לפרט כל הטוב והישר אשר ביקש ד' שיעשה אותם האדם וחי בהם נתן כלל בעבודת ד' כמו שנתן כלל בעריות קדושים תהיו וכן כתב הרמב"ן בריש קדושים וז"ל וזה דרך התורה לפרוט ולכלול בכיוצא בזה כי אחרי אזהרת פרטי הדינים בכל משא ומתן שבין בני אדם לא תגנוב ולא תגזול ולא תונו ושאר האזהרות אמר בכלל ועשית הטוב והישר שיכנס בעשה היושר וההשויה וכל לפנים משורת הדין לרצון חבירו כאשר אפרש בהגיעי למקומו ברצון הקב"ה וכן בענין השבת אסר המלאכות בלאו והטרחים בעשה כללי שנאמר תשבות עכ"ל הטהור והנקי והבהיר.
<b>ועתה</b> יובן הדבר בעזה"י כיון דגוף הקנין אשר קנה הלוקח הוא פעולה אשר עשה טוב וישר שהבריח ארי ממיצר ישראל שירא פן ימכור אותו לגוי חבירו א"כ הגם שמשכחת אם לא קנה ומשך ידו היה ג"כ עושה טוב וישר כיון דהוה ספק השקול אם לא יעשה טוב וישר בקנין שלו כמו אם לא היה קונה א"כ אין בקנינו שום דבר שעשה שלא כהוגן דמאי חזית הלא התורה צותה רק זאת שאראה לעשות מעשה שתהיה הפעולה בטוב וישר ועליך בר מצרן להביא ראיה שלא עשיתי טוב וישר בפעולותי הלא היה חשש שמא ימכור לגוי ויהיה ארי על מצרך והצלתי מפי הארי כי היה שדה של גוי וגם שמא הברחתי ארי אשר בא מחדש להיות מצרן שלך בשלומא מי שקנה מישראל אמרו חכז"ל שהלוקח לא עשה הטוב והישר בפעולתו דכל אופן אין בר המיצר מרויח בו דמה לי ישראל זה או זה אבל בקונה מגוי בכל אופן עשיתי טובה וישרנות שהברחתי ארי הישן ואם תשוב הלא ארי הישן היה בורח בכל אופן וא"כ מה טוב וישר עשית ע"ז משיב דלמא היה מוכר לגוי חבירו והיה בא ארי מחדש כמבואר בב"ק דף קי"ד אם מכר לגוי נקרא שהרביץ ארי על מצרו יעו"ש וא"כ נשאר שעשיתי בקניני טוב וישר שהברחתי ארי ממיצר ישראל והיה פעולה טובה ומה איכפת לי אם [לא] נייחא עוד לך הכי שומר אחי אנכי לשאול אותו במה יחפץ הוא הלא אני צוותי לעשות טוב וישר בעיני ד' וזה עשיתי וזכיתי במקחי רק הקשה הרא"ש שיתנו אותו אח"כ ע"ז השיב הש"מ אטו מוטל על אדם לעשות טוב וישר בשלו למה אינו מחויב המוכר למכור דווקא לבן המיצר יען דכל אדם יוכל לעשות בשלו מה שיחפץ כסברת ש"מ בב"ב דף י"ב דמכח ועשית הישר והטוב לא צריך אדם לוותר את דינו יעו"ש וה"ה כאן כיון בשעת הקנין היה מותר לו לקנות דעכ"פ הבריח ארי ממיצר ישראלי שוב כיון שהקנין היה בהיתר מי יאמר לו לוותר מכח ועשית הישר והטוב משלו מה שאינו מוטל עליו דאין מצות ועשית הישר והטוב בעבור לזכות חבירו אלא הוא מצות קדושה ללוקח שיהיה פעולתו ישר וטוב וכיון שהוא טוב וישר לא מוטל עליו לעשות נחת רוח משלו לחבירו אבל לא יכול להשיב לו הגם שהיה ברור שיכלת אתה להבריח ארי אני זכיתי תחילה זה לק"מ דאז היה עדיין על הלוקח מצוה ועשית הישר והטוב שלא לעשות קנין אשר בו לא משכחת טובה בו לבן המיצר אבל אם היה ספק שמא ימכור לגוי חבירו א"כ יש משכחת שעשה בה קנין טוב וישר שהציל מיצר ישראל מפי ארי שוב אין לו להסתכל על בן המיצר אם הוא חפץ בו או לא ודוק.
<b>ולפ"ז</b> מיושבים ד' קושיות שהקשתי בד"ה ואסברא והוא דהך מצוה של ועשית הישר והטוב אינה נעשית לטובת חבירו שיוכל הוא לומר אי אפשר בתקנת חכמים עיין כתובות פ' הכותב רק הוא חיוב מצות קדושה והנהגה על כל איש ישראל החפץ לעשות קנין שיסתכל שיהיה פעולתו טוב וישר וכיון שיש בקנין טוב וישר הברחת ארי מה איכפת לן אם הגוי נייח לך יותר ממני לאמור לו ישראל טיבותך שקלי ושדי' אחיזרי הכי נצטויתי בעבורך הלא בעבורי צותה תורה שיהיה מעשי בפעולת טוב וישר וגם אם אפי' הגוי הוא אוהב נפשך כחירה העדולמי עכ"פ יש טוב וישר להסיר ממיצר ישראל ארי וגם אפי' נשאר עוד קרקעות לגוי הנ"ל ולא הברחתי ארי מקרקעך עכ"פ הברחתי ממצרך מאותו צד שבאת לטעון שאתה בר מצרן וגם אפי' אין לך פחד מגוי הנ"ל שהוא כפוף תחתיך עכ"פ פעולתי היה טוב וישר להבריח ארי ממיצר ישראל וגם פן אולי היה מוכר לגוי אחר אשר מפניו יש פחד וגם לא יהיה אוהבך כרעהו העדולמי הלא אין אני מצווה למשוך ידי מן מקח על מיצר שלך שלא לקנות מישראל אפי' בעבורך כי אז הצרכתי לשאלות פיך אם נייח לך בו אם לא אבל זו מצוה שבגופו ותכלית פעולתי היה טוב ואין עלי חיוב להיות עבדך לעשות קנינים בעבורך ודוק.
<b>ובזה</b> מיושב לי קו' גדולה אשר הקשתי דבגמ' אמרי ארי אברחי ממצרך ופי' רש"י ונמ"י וז"ל ואין לך ישר וטוב יותר מזה עכ"ל משמע אבל אי לא היה הברחת הארי ישר וטוב גדולה היה יכול לסלק ללוקח וקשה לי למה יהיה יכול לסלקו הלא אפי' אם קנה מישראל קשה יאמר הלוקח לבר מיצר מאי הפסדתיך הלא ידעת דעל המוכר ליכא מצוה לעשות הטוב והישר למכור לך דהא יש לו מגו שלא למכור כלל כמבואר ברש"י שאין על המוכר חיוב לעשות הישר וטוב למכור לבר מצרן רק יוכל למכור לכל מי שיחפץ וגם זאת ידעת אם קנה אותו גוי שאינו חיוב על הגוי להחזיר לך שאין הגוי בר חיוב לעשות הטוב והישר וא"כ מאי הפסדתיך תחת שהיה יכול למכור לגוי לקחתי אני והברחתי ארי ממצרך ויטעון שמא היה מוכר לנכרי כמו אם קונה מגוי אומר לו שמא היה מוכר לגוי חבירו עיין ש"מ ה"ה בקנה מישראל יטעון שמא היה מוכר לגוי ומאי הפסדתיך ומספק אל תסלקני.
<b>אך</b> משבשתא היא הלא אם ימכור לגוי צריך המוכר לקבל לשלם כל אנסיה דמתיילד ומהכ"ת ימכור ישראל לגוי ויקבל עליו לשלם כל אנסין הלא יודע כי במכירה מרביץ ארי על מיצר חבירו ויצרך לשלם ואפי' אם ימכור לגוי עכ"פ יקבל עליו כל אונס דמתיילד ולא יהיה לו היזק א"כ מה הרוחתי לי במה שקנית נהפוך הוא אם לא קנית בודאי מכר לי א"כ לא עשית במקחך שום טוב וישר ואסלק אותך כמובן.
<b>אמנם</b> לפ"ז בקנה מגוי יטעון הלוקח לו יהיה שלא עשיתי טוב וישר במה שהברחתי ארי ממצרך אבל עכ"פ היה ביד גוי המוכר למכור הקרקע ליד גוי חבירו וא"כ מאי הפסדתיך במה שלקחתי טוב תתי אותה לי מלאיש אחר גוי חבירו של מוכר תברר אתה שלא היה חשש שימכור לגוי אז יהיה לך עמי דין ודברים אבל מספק לא תסלקני ממקחי ולמה הצריכו חכז"ל לומר שהלוקח משיב לו אין לך עשית ישר וטוב גדול מזה וצע"ג.
<b>ולפמ"ש</b> לק"מ דמצות ועשית טוב וישר הוא חיוב אשר הטילה התורה על בר ישראל שאם יחפץ לעשות פעולה במסחר וקנין יהיה פעולותיו בהנהגה ישרה וחקרו חכז"ל שאין זה הנהגה ישרה ליקח שדה על מיצר חבירו כי בר המיצר ממתין ומצפה ליקח שדה אשר יהיה במצרו שיהיה שדותיו שלו ביחד ואין נכון שיבא איש ויקח מן האיש הרוצה למכור וממילא ימכור המוכר לבן המיצר ולכן חל על כל בר ישראל חיוב לעשות טוב וישר בעיני ד' וימשוך ידו מלקנות שם רק יקח במקום אחר והגם שאפשר שיבוא גוי ויקנה ולא יקיים ועשית הטוב והישר כי גוי לא נצטוה רק שלא יגזול אבל על ישרות לעשות טוב וישר אינו מצווה וישראל מצוה לעשות טוב וישר וא"כ לא יוכל לפטור את עצמו שלא לקיים לעשות טוב וישר יען שגם הגוי אינו מקיים טוב וישר כי גוי לא צריך לעשות טוב וישר וישראל מצווה לעשות הטוב והישר כי עכ"פ מודה הישראל שגם אם יקנה הגוי לא עשה טוב וישר ואיך יפטור ישראל עצמו יען שהוא משכחת שגוי יקנה השדה בשלומא אם היה כל התקנה בעבור שישראל לא יעשה הפסד לחבירו אז יוכל לומר מאי הפסדתיך אבל באמת אין חיוב עשית טוב וישר בעבור לעשות טובה לבר מצרא רק שחיוב על ישראל שתהיה פעולת טוב וישר ועכ"פ אין זה טוב וישר לקנות על מיצר חבירו יען שהגוי יוכל לעשות פעולה שאינו טוב וישר לכן החכימו חכז"ל לאמור שבגוף הקנין עשה טוב וישר שהבריח ארי ממיצר ישראל אז אין לך עשית ישר וטוב גדול מזה ודוק.
<b>ואוסיף</b> נופך בשלומא אם לקח שדה מישראל אז יוכל לטעון הבעל מצרא לו יהיה שלא היה ברצונך ליקח אותו קרקע ג"כ לא עשית לי טובה בקנינך דמה לי ישראל הראשון או ישראל השני הלוקח ונהפוך הוא שאחפץ לקחתיה אבל בלוקח מגוי אז בודאי בגוף הקנין עשה טוב וישר לעיני כל רואי שמש שהבריח ארי ממיצר ישראל רק אם ברור שהיה בידך ג"כ להבריח ארי הלזה אם כן לא עשיתי טוב וישר במה שהברחתי הארי ממיצרך דכל שבידך לאו כמחוסר מעשה דמי והיה דומה כאלו לקחתי מישראל חבירך דבכל אופן לא עשיתי לך טובה אבל כיון שהיה לחוש שמא ימכור לגוי א"כ בכל אופן עשיתי הישר והטוב והיה המעשה קנין מותר וא"כ מאי איכפת שהנכרי חביב עליך כמוני או יותר ממני ודוק.
<b>אך</b> אם מכר שותף לאיש אחר אפי' הוא מצרן השותף השני קודם וכתב הטור וז"ל כתב אדוני אבי הרא"ש ז"ל ששותף מסלקו דכל זמן שלא חלקו יש לו חלק בגוף השדה ועדיף טפי ממצרן עכ"ל וכתב הב"י שם וז"ל ואין בזה ספק וכן הדין נותן שמאחר שיש לו חלק בקרקע בכל חלק וחלק שמוכר היה המחצית שלו אחרי שלא הוברר והוא קודם לכל אדם עכ"ל יעו"ש בב"י ובסמ"ע ס"ק ו' בסוף כתב וז"ל ולא עוד אלא אפי' אם זה הלוקח הוא מצרן לזה השדה שיש לו שדה סמוכה לזה שהיה של שותפין מסלקו השותף דעדיף כחו ממצרן דעלמא מפני שכל זמן שלא חלקו יש לכל אחד חלק בכולו והרי מה שמכר האחד כאלו מכר חלק של זה שבא לסלקו עכ"ל הן לפי מה שהביא הב"י דמכר מחצית של השותף חבירו אשר חפץ בקרקע והן לפי' הסמ"ע דהוה כאלו מכר חלק השותף אשר חפץ בקרקע לבדו ועיין היטיב בר"ן בנדרים ריש פרק השותפין בשותפין שחלקו אפי' אחר החלוקה אמרי' אין ברירה ואחין שחלקו לקוחין הן וה"ה שותפין עיין שם בד"ה אבל יש בה דין חלוקה דאפי' אחר החלוקה אסור לכנוס בחלק שלו אשר נפל בגורלו דדלמא הוא חלק חבירו יעו"ש כי מתוק וה"ה כאן קודם החלוקה אם מכר שיש לומר שמכר חלק חבירו או עכ"פ חצי חלק חבירו והגם אם הקדיש השותף חלקו או אסרו בהנאה חל ההקדש או האיסור הנאה יען דקונמות והקדש מפקיעין מידי שיעבוד וסופו לחלוק אבל כאן דשותף חבירו קודם לקנין דעדיף כחו וא"כ כנגדו לא מהני קנין דלא יחפץ לחלוק ולהיות לוקח חלק חבירו תחת חלקו אלא ישלם חלק חבירו להמצרן דהא כל כח המצרנות משום דלקיים ועשית הישר והטוב ואין מחויב השותף לעשות ישר וטוב בחלקו ששייך לו כסברת הש"מ בב"מ דף י"ב ולכן חלקו עדיף ממצרן כי לא חל עליו לעשות הישר והטוב בחלקו וליטול תחתיו חלק חבירו כדי שיבוא חלקו להמצרן ודוק כי נכון וישר בעזה"י.
<b>ובזה</b> יובן דברי רמ"א בסי' קע"ה סעיף מ"ז וז"ל ודווקא מצרן אינו יכול לסלק אותה אבל שותף יכול לסלקה דשותף עדיף ממצרן עכ"ל בשם מהרי"ל הכוונה מבואר דדין בר מצרא לא שייך כנגד אשה דלא תקנו חכז"ל ולא צווה עליה לעשות הישר והטוב כנגד המצרן אבל כנגד השותף אטו הואיל והיא אשה יכולה לקנות חלק השותף אשר לא מכר לה ולא רוצה לחלוק להחליף חלקו עם חלק חבירו בתורת לקוחות כי יאמר אם אחפץ להיות לוקח אעכב את שלי ואקח חלק חבירו ודוק.
<b>ואם</b> תקשה הא תינח שהוא קודם למצרן שלא צריך לקיים בשלו לעשות הישר והטוב למצרן אבל עכ"פ אם קדם המצרן וקנה יהיה מהני קנינו דיאמר לו המצרן גם אני אינו צריך למשוך ידי מליקח ולעשות עמך הישר והטוב הלא אני מצרן ואעשה טוב וישר בעדי ומהכ"ת יהיה לך יתרון שתוכל אתה השותף לסלקני וצע"ג.
<b>ואחר</b> העיון לק"מ דבשעה שהשותף המוכר רוצה למכור שותף חבירו קודם להמצרן דיאמר לו דלו יהיה שאחלק עם שותפי אז מכח אין ברירה יהיה רק לקוחות שאני אמכור לו חלקי תחת חלקו ואין אני מחויב ליתן חלקי לעשות עמך טוב וישר למכור שלי כדי שתשיג אתה שדה על מיצרך וא"כ מכר המוכר דבר שאינו שלו דהוה כולו לשותף ובשלומא במודר הנאה או הקדיש אז חל עליו ההקדש או איסור הנדר ומפקיע מידי שיעבוד בסוף דהא עומד לחלוק אבל כאן הוה כאלו אינו עומד לחלוק דהא השותף קודם ליקח מבעל מהמצרן וא"כ ממילא לא היה המוכר יכול למכור דאין ברירה והשותף אינו רוצה לחלוק להיות לוקח להחליף חלק בחלק דיאמר אקח גם חלקך ודוק.
<b>והנה</b> הנמ"י בב"מ דף ק"ח כתב וז"ל ארי אברחי לך ממצרך ולא מצי למימר המצרן גם אני הייתי קנהו והייתי מבריח ארי דקאמר ליה האי אלמלא מהרתי לקנותו היה מוכרו לעכו"ם אחר אמר המחבר מכאן היה נראה לי שהלוקח בית רעוע מעני שאין בה דינא בר מצרא שיאמר לו הלוקח ארי אברחי לך שקניתי אותו שאלמלא לקחתיו אני לא היה מוכרו לאחר והיה נופל הבית על ביתך והיה מזיק לך וכ"ש אם המוכר עצמו אומר גם כן שלא היה מוכרו אלא לזה עכ"ל וחקר עוד אי שייך לומר ארי אברחי אם לא נעשה בריחת הארי מיד דבשלומא בקנה מגוי נסתלק הארי מיד אבל בקנה בית רעוע מגוי עדיין הבית עומד (וצ"ע דעכ"פ מכר לעושר ואם יזיק ביתו יש לו לשלם אבל המוכר שהיה עני שאין לו לשלם ואפשר אברחת הארי הוה דווקא שלא יתחיל הנזק ולא שיצרך עכ"פ לדין עמו לשלם לו נזקו) והאריך וכתב וז"ל אלא וודאי לא מצי למימר כיון שדעתו למכור לא הייתי מוכרו אלא לזה וא"כ יכול המצרן לומר ללוקח היה לו להודיעני והייתי לוקח אותו ובניתי וסלקתי את הארי אבל זבן מעכו"ם אמר אם לא מהרתי ליקח היה מוכרו לעכו"ם אחר שאין בו ועשית הישר והטוב כדי שתאמר סוף סוף היה בא לידי עד כאן כנ"ל עכ"ל ודברי נמ"י נפלאים מתחילה כתב על הקושי' שיאמר המצרן אני הייתי קונהו וסלקתי את הארי וז"ל אלמלא קניתי היה מוכרו לעכו"ם אחר עכ"ל ולא הזכיר כלל שאין על הנכרי חיוב לעשות הישר והטוב ואח"כ כתב וז"ל אם לא מהרתי ליקח אותו היה מוכר לעכו"ם אחר שאין בו לעשות הישר והטוב וצע"ג עוד נפלאים בעיני מה שכתב וז"ל שאין בו ועשית הישר והטוב עכ"ל בין שהפי' שאין בעכו"ם המוכר מצוה לעשות הישר והטוב או הפי' שאין על עכו"ם הלוקח חיוב לעשות הישר והטוב עכ"פ משמע אלו היה החיוב על עכו"ם לעשות הישר והטוב יהיה דינא בר מצרן בזבין מעכו"ם וקשה הא עכ"פ העכו"ם לא יקיים ועשית את הישר ואת הטוב וסוף סוף לא יבוא לידו וא"כ עשה הלוקח הישר והטוב שהבריח ארי ממיצר ישראל חבירו וצע"ג ועוד נתקשתי במה שכתב הנמ"י וז"ל וא"כ יכול המצרן לומר ללוקח היה לו להודיעני והייתי לוקח אותו ובניתי וסלקתי את הארי עכ"ל תיבות היה לו להודיעני מחוסרי הבנה אי על הלוקח קאי היה לו לכתוב היה לך להודיענו שהיה הוא מדבר עמו שכתב מקודם יכול המצרן לומר ללוקח אם כן לך מיבעי ליה לכתוב ועוד הכי הלוקח סרסר שיהיה מודיע לו שהשכן רוצה למכור ביתו וטוב לו שיקנה כדי שיבריח ארי מביתו השומר בית אחיו הוא ואי תיבות היה לו להודיעני על המוכר קאי שהמצרן יאמר ללוקח שהמוכר היה לו להודיעני לו שרוצה למכור ביתו הוא ג"כ מחוסר הבנה הלא המוכר יאמר לא חפצתי למכור אלא לזה שמכרתי לו והגם שלא נאמן לומר כן לדחות בן המיצר דמסתמא כיון שרוצה למכור היה מוכרו גם לבן המיצר אבל עכ"פ אין חיוב עליו למכור דווקא לבן המיצר דועשית הישר והטוב לא תקנו אלא על הלוקח ולא על המוכר דמהאי טעמא יוכל למכור אפי' לגוי אם מקבל עליו לשלם כל נזק דאתו מחמתיה ומכ"ש שאין חיוב עליו לשקוד על פתח המצרן שיקנה ממנו וצע"ג.
<b>וד'</b> האיר עיני לברר דברי נמ"י כשמלה בעזה"י והוא הגם דועשית טוב וישר לא נאמר על המוכר שימכור לבר מצרא הטעם ביאר רש"י ונמ"י וז"ל שהמוכר יאמר מה עשיתי לך אם ארצה לא אמכרנה ותהיה בידי עכ"ל ולכן הגם שגמרתי למכור לא ארצה למכור לך אבל בודאי יש חיוב על כל ישראל שישמור עצמו וממונו שלא יזיק חבירו בגופו ובממונו ואם לא עשה כן עובר על מצות עשה ואהבת לרעך כמוך ודבר זה מתורת הרא"ה בספר החינוך למדנו דכתב בפ' קדושים מצוה רמ"ג וז"ל ואהבת לרעך כמוך ואמרו ז"ל דעלך סני לחבריך לא תעביד ואמרו בספרי אמר ר"ע זה כלל גדול בתורה כלומר שהרבה מצות שבתורה תלוים בכך שאוהב חבירו כנפשו לא יגנוב ממונו ולא ינאף את אשתו ולא יונהו בממון ולא ישיג גבולו ולא יזיק לו בשום צד עכ"ל וכתב עוד שם בסוף וז"ל ונוהגת מצוה זו בכל מקום ובכל זמן והעובר עליה ולא נזהר בממון חבירו לשמרו וכ"ש אם היזק אותו בממון או שצערו בשום דבר לדעת ביטל עשה זה מלבד החיוב שבו לפי הענין שהזיקו כמו שמפורש במקומו עכ"ל מבואר מזה מי שלא ישמור את עצמו שלא יבא לחבירו היזק הוא עובר על עשה ואהבת לרעך כמוך וכן ברמב"ם פ"ו מהל' דיעות הנ' ג' דכתב הרמב"ם מצות עשה הנ"ל וכתב במגדול עז לעיין בשבת דף ל"א כל מה דסני לך לחברך לא תעבוד משמע דעיקר מצוה זו שלא לעשות לחבירו דבר הסני לו יעו"ש (ומה שלא ציין בסנהדרין דף מ"ה ובסוטה ובכמה מקומות דמביא הגמ' פסוק ואהבת לרעך כמוך ובשבת דף ל"א לא מביא זה בפסוק ואהבת לרעך אין כאן מקומו לבאר).
<b>ולפי"ז</b> אני אומר איש עני אשר ביתו רעוע ואם יפול ביתו יזיק בית חבירו ולא יהיה לו לשלם ההיזק ואפי' אם יש לו לשלם עכ"פ מצער חבירו שיפול ביתו ויצטער לשפוט עמו ולשלם לו ולבנות מחדש הוא רק ארי על מצר דחבירו וכמו שגוי נקרא ארי יען דיזיק לישראל שלא כדין כך ישראל עני כזה אשר בנקל יזיק בית חבירו ונא יוכל לשלם לו ומזיק לו בודאי יש חיוב על ישראל עני למכור ביתו לאיש שיוכל לבנות הבית הרעוע שלא יפול ויזיק לחבירו ואם הוא לא יחפץ למכור לשמור עצמו שלא יבוא נזק על ידו וביתו הוא ארי על מיצר חבירו ועכשיו ישראל לקח אותו ובא השכן וטוען אני בר מצרא ומשיב נו הלוקח לולא לקחתי ממנו לא היה מוכר כלל והיה בא לך היזק וארי אברחי ממצרך אז משיב לו המצרן אלו היית מושך ידך לקיים הישר והטוב שלא ליקח על מצרי ולא היה נמצא בר ישראל הלוקח ממנו היה בא חיוב על המוכר לבוא אצלי למכור לי ביתו כדי שלא יבוא נזק על ידו וממונו לי וקניתי וסלקתי את הארי ואעפ"י שאומר אלמלא זה לא מכרתי כלל מלבד שאינו נאמן לעשות עצמו רשע שיהיה עובר על מ"ע ואהבת לרעך כמוך שלא יבוא היזק על ידו דאם כל לוקח היה מושך ידו היה בא הבית ברשותי דהיה בא אצלי המוכר כדי שלא יהיה כארי עלי ואפי' שלא היה בא העני אצלי והיה עובר עבירה שלא היה בא לידי א"כ חפצת אתה לזכות בבית אשר על מצרי יען שאם המוכר עובר על מ"ע ואהבת לרעך לא היה בא לידי אין זה דרך ישר והטוב אבל בזבין מעכו"ם משיב לו הלוקח בודאי אם היה חיוב על לוקח גוי לקיים ועשית הישר והטוב רק שהוא אלם ולא מקיים הייתי מחייב להחזיר לך דגם הגוי היה מחויב ליתן לך ואם היה ביכלתך לכופו היית מוציא ממנו וא"כ איך אהי' טוב שלא אצרך להשיב לך הא אפי' הגוי היה מחויב ליתן לך ותסלק בעצמך הארי אבל כיון דהוא אינו בר חיוב לעשות הטוב והישר א"כ אפי' אם בידך לגזול ממני הבית אסור לך לעשות כן דגזל גוי אסור א"כ ארי הברחתי ולא הזקתי לך כלל.
<b>ומעתה</b> נכונים הדברים מתחילה סבר הנמ"י דפי' ארי הברחתי ממצרך היינו שהציל מנזק אשר היה יוכל לבוא ע"י הגוי אשר היה על מצרו והגם שאותו נזק היה שלא כדין אבל עכ"פ גוי גברא אלם והיה מזיקו שלא כדין והישראל הקונה הציל הזיקו והקשה הנמ"י יאמר בר מצרן הלא אם קניתיו הייתי בעצמי מסלק הארי והשיב הנמ"י דיאמר לו שהיה מוכרו לגוי חבירו וא"כ הגיע לו נזק מחדש ע"י הלוקח דאטו לוקח נכרי יחזור לך שדה לקיים ועשית טוב וישר והיה מגיע לך הפסד והצלתיך וממילא רצה לחדש ה"ה באיש עני אשר הלוקח טוען שהיה בא לבר מצרן היזק שלא כדין שהעני לא רצה למכור ביתו הגם שיפול ביתו ויזיק לשכינות הקרוב אליו והלוקח הציל לבר מצרן שלא יבא לבר מצרן הזה שלא כדין ואח"כ חזר בו הנמ"י שיאמר המצרן ללוקח שהמוכר היה עפ"י דין מחויב לבוא אלי למכור שאסלק אני את הארי ואטו יען שהוא אלם ולא עשה כדין תרויח אתה זה לא אמרי' ואם כן קשה למה לית דין בר מצרא בזבין מעכו"ם והוסיף הנמ"י בפי' דנכרי לאו בר מצות ואין עליו חיוב לקיים הישר והטוב דנאמר סוף סוף היה בא בידו דאפי' אם הנכרי כבוש תחתיך יש בו משום גזל ליקח הבית או השדה אשר קנה וא"כ יוכל הלוקח לומר ארי אברחי ממצרך כי לולא שקניתי היה קונה גוי אשר אין חיוב עליו לעשות עמך ישר וטוב ומאי הפסדתיך נהפוך הוא עשיתי עמך רק טוב להבריח הארי החדש ואקוה שמקום הניחו לי מן השמים להתגדר בו בעזה"י.
<b>היוצא</b> מזה דהך דזבין מעכו"ם ג"כ נבנה על זה דעכו"ם לאו בר ועשית הישר והטוב הוא דאם היה הגוי מחויב בעשית הישר והטוב לא היה ישראל הלוקח מעכו"ם פטור מדין בר מצרא דאמר הבר מצרן גם אני הייתי מסלק הארי אשר רבץ עליו מכבר ואם תאמר שהיה מרביץ עליו ארי מחדש הא גם הוא היה מחויב לסלק לו רק היה אלם ולא קיים המצות לעשות הישר והטוב וא"כ תהיה אתה פטור לעשות אלא ע"כ דלכך הישראל פטור יען דגוי אינו בר חיוב לעשות הישר והטוב ויובן בזה דברי הגמ' זבין מעכו"ם וזבין לעכו"ם לית ביה משום דינא בר מצרא ולכאורה זבין מעכו"ם הטעם יען דהלוקח עשה הישר והטוב וזבין לעכו"ם יען דגוי אינו עושה הישר והטוב והיה גמ' לחלק אותם זבין מעכו"ם לית דינא בר מצרא ואחר כך ליתנא וזבין לעכו"ם ג"כ לית דינא בר מצרא וצע"ג ולפמ"ש נכון דהך זבין מעכו"ם דיוכל לומר ארי אברחית ממצרך הוא נבנה ג"כ רק יען דהיה יכול למכור הגוי לעכו"ם חבירו ועל עכו"ם לית דינא בר מצרא ולכן כללו אותם יחד דמחד טעמא נבנה השתים ודוק.
<b>ובזה</b> יובן דברי נמ"י שם דסומך על התי' של דין שני המוכר לאיש אחר דיש דין בר מצרא פי' בגמרא וכתב וז"ל והאי זבין מעכו"ם וזבין לעכו"ם תלמודא הוא דקמפרש טעמא מאי אמרי' זבין מעכו"ם וזבין לעכו"ם לית ביה משום דינא בר מצרא משום דכשלקחה מעכו"ם לא מצי לאסלוקי משום דדב"מ דאמר ליה ארי אברחי וכו' וכשמזבין לעכו"ם נמי עכו"ם הלוקח ודאי לאו בר ועשית הטוב והישר הוה ואין לנו לומר על דינא דב"מ ועשית הישר והטוב אלא ללוקח שאלו המוכר יאמר מה עשיתי לך אם ארצה לא אמכרנו ותהיה בידי אבל ללוקח נאמר משוך ידך ויקחנה זה עכ"ל הנצרך לעינינו והוא פלא מאי אשמעי' דגמ' הוא דמפרש מי לא ידע בכל אלה וגם מה זה שכתב וז"ל וכשמזבין לעכו"ם נמי עכו"ם הלוקח ודאי לאו בר ועשית הישר והטוב הוא עכ"ל תיבת נמי הוא בלי הבין כך היה לו לכתוב עכו"ם הלוקח לאו בר עשית הטוב והישר אבל תיבות נמי משמע שכבר נודע דעכו"ם לא בר עשית הישר והטוב ואשמעי' אם ישראל מזבין לעכו"ם אז גם כן העכו"ם לא הוה בר עשית הישר והטוב וצע"ג.
<b>אמנם</b> נדרש כמין חומר בודאי אי אמרי' פי' ארי אברחי היינו שגרש גוי המוכר אשר היה יכול להזיקו א"כ עשה הישר והטוב וכמזבין לגוי הוה הטעם דגוי אינו מקיים ועשית הישר והטוב ועל המוכר לא בא לעשות הישר והטוב אבל לפי מה שפי' הנמ"י ארי אברחי דלא יקנה הקרקע גוי אחר וע"כ דנבנה הטעם דגוי אינו מחויב לעשות הישר והטוב וכן בזבין לגוי הטעם דגוי אינו מחויב לעשות הישר והטוב א"כ תרתי דינים מחד טעם יען דגוי אינו מצווה לעשות הישר והטוב ובזבין מגוי אומר מכח האי טעם דגוי אינו מצווה לעשות טוב וישר ארי אברחי ובזבין לגוי הוה הטעם דעיקר התקנה לא היה על המוכר דיוכל לומר מה עשיתי לך והגוי אינו מחויב לעשות הטוב והישר לכן דייק הנמ"י דגמ' מפרש דבזבין לגוי הוה נמי עכו"ם לאו בר ועשית הישר והטוב ודוק בעזה"י כי נכון מאוד.
<b>תבנא</b> לדינא דכל הטעם דגוי אינו מחויב לעשות טוב וישר על כן יכול לומר ארי אברחית אבל בשותף דהוא טוב מבר מצרן דלא יכול המוכר למכור קודם החלוקה דנחשב כאלו היה כל הקרקע לשותף השני והמוכר מכר שאינו שלו והשותף הוא ראשון לקנין דלא צריך לחלוק ולהיות לוקח חלק הנכרי תחת שלו דבדאורייתא אין ברירה והיה השותף מוציא אפי' מידי אשה אשר אין בה דין בר מצרא אעפ"כ גדול כח השותף א"כ מה יאמר הלוקח משותף עכו"ם לאיש אשר טוען אני בר מצרא ארי אברחית ממצרך שהוצאתי מיד גוי שלא ימכור לגוי וקיימתי ועשית הישר והטוב זה מהני נגד כח בר מצרא אבל יטען השותף ישראל אני שותף וכולה שלי כאלו מכר שותף נכרי שלו דבר שאינו שלו והגם אם היה מוכר לנכרי חבירו הוא מוציא ממנו באלמות אבל הכי אתה ישראל ג"כ תוציא ממני באלמות הא הקנין לא היה מועיל ואני אבריח הארי ממצרי שאקח אותו מיד גוי ולא אחפץ למכור חלקי ולהיות לוקח משותף נכרי אלא אקח אותו כולו ולא עשית טוב וישר כלל כי אפי' הגוי אם קנה לא עשה כדין רק מחזיק באלמות ואתה ישראל לא תחזק באלמות אני בר מצרן וגם שותף.
<b>היוצא</b> בזה בנידן שותף ישראל עם נכרי בטעלעק ועדיין לא חלקו אם קנה ישראל מיד גוי לא יוכל לומר ארי אברחית מינך דזה מהני כנגד כח מצרנות אבל לא כנגד כח שותפות שחזק מכח מצרנות ודוק כי אמת בעזה"י.
<b>ועתה</b> נחזה לו יהיה שלא הוה בשותפות כגון ששרי קאמידאט היה חולקין הטעלעק לשני אחים נכרים מיד בשעת ירושה אשר נחלו מאבותיהם והעמידו ציונים שזה חלק אח גדול וזה חלק של אחיו הקטן א"כ מעולם לא היה שותף בקרקע זה של אח הקטן רק היה לו במשכנתא שלקח חלק הגדול ועל חלק אח קטן הלוה מעות שיהיה לו במשכנתא ויאכל פירות בריבית הגם שבעבור משפט של ששה פרצענט אשר היה חק עשה בלא שטר שכירות על הפירות וכבר שילם כל השכירות אבל עכ"פ היה המשכנתא בידו שלא יוכל לסלקו רק יעברו שנים ועכשיו כאשר נתגדל הגוי בא ישראל ולקח מיד גוי הנ"ל שדה המשכנתא וטען ישראל אני בר מצרא וגם אני מלוה על אותו שדה איך יהיה הדין בזה.
<b>ונלע"ד</b> לבאר בעזה"י הנה המרדכי חידש שני דינים (א) אם היה לשמעון הקונה שדה על המיצר לא מסלקינן ליה ממקחו (ב) אלו היה לראובן המלוה שדה על המיצר ג"כ לא מסלקי' ליה רק אם אין לשמעון שדה על המיצר וגם לראובן ליכא שדה על המיצר אז מסלק ראובן לשמעון והטעם דמרדכי סובר מה דאמרי' משכנתא לית ביה דינא בר מצרא אין הכוונה דשכונה גבי' הוה הפי' דעדיף מכולן כמו שפי' ר' יהודא ממגנצא שהביא במרדכי שם סימן שצ"ב שיוכל להוציא מיד המצרן אם קנה מיד הלוה דנהפוך הוא הוא גרע ממיצרן דעיקר תקנות בר מצרא היה שלא יהיה לאדם קרקעותיו בשתי מקומות ולכן אם אחד קנה קרקע על מיצר חבירו יכול המצרן לבוא ולסלקו כדי שיהיה לו קרקעותיו במקום אחד אבל גבי משכנתא דהלוה מעות על הקרקע ודר בו וגם לא יכול הלוה לסלקו בתוך השנה אז הלוקח את הקרקע ישלם למלוה מעותיו לא שייך לומר דמצרן ימשוך ידו לאחור ולא יקנה משום ועשית הישר והטוב דמאי חזית דדמיו סמוק טפי הוא הוה כמצרן שהלוה עליו וגם אני מצרן כמוהו למה אמשוך ידי מלקנות וגם המלוה יכול לומר לא אמשוך ידי מלקנות לעשות ישר וטוב עם בר מצרן שגם אני מצרן שהלותי עליו והוים כשני מצרנים מי שלקח הראשון זכה בו הוא לא יכול לסלק המצרן וגם המצרן לא יכול לסלק המלוה מי שהיה שלקח ראשון היה זריז ונשכר.
<b>רק</b> אם בא איש אחר שאינו מצרן אז יכול המלוה להוציא מידו כמו דהוה הדין דכל מצרן יכול להוציא מיד הלוקח שאינו מצרן כך נחשב המלוה מצרן שיכול להוציא מלוקח שאינו מצרן ולכן בעובדא דמרדכי שראובן היה מלוה ושמעון קנה מיד הלוה שפיר פסק המרדכי אלו היה שמעון הלוקח קרקע על מיצר לא היה יכול ראובן המלוה לסלקו יען דהלוקח הוא מיצרן כמו המלוה א"כ היה שמעון זריז ונשכר וה"ה אם היה לראובן המלוה שם קרקע על מיצר המשכנתא אומר לו שמעון ארי אברחית ממצרך דכן הדין אם לקח איש שאינו מצרן מיד גוי לית ביה דינא דבר מצרא דאומר לו ארי אברחית ממצרך ה"ה כאן אומר לו ארי אברחית ממצרך במה שקניתי חלק הלוה אשר הוא עומד במיצר קרקע שלך ודוק.
<b>והמרדכי</b> ידע דיש לחלוק על דינא שחידש אם המלוה יש לו קרקע אצל המשכנתא לא יוכל לסלק ללוקח אשר אין לו שם קרקע משום דאומר לו ארי אברחית ממצרך דדלמא הטעם ארי אברחית ממצרך מהני דווקא אם הגוי שכן אצלו ודר עליו בצדו שיוכל להצמיח לו היזק ממנו בכל יום ובכל שעה אז עשה לו ישר וטוב מיד אבל אם חלק הגוי ממושכן בידו שאין דר שם הגוי ואין לו היזק אם היה נשאר ביד הגוי הגם שיוכל להצמיח ברוב שנים שיפדה הגוי המשכנתא ויבוא עליו הארי אז אבל עכ"פ עכשיו לא הבריח ארי ממנו וא"כ אכתי נשאר המלוה בעל המצרן מכח שדה שלו אשר עומד בצד המשכנתא וגם בעל מצרן מכח המשכנתא גופא דכנגד איש אשר אינו מצרן נקרא הוא מצרן בכפלים ע"ז עמד המרדכי וכתב וז"ל וכל היכא דזבן מעכו"ם כיון דהוציא הבית מכח העכו"ם שאין הבית חלוט לו עוד אע"ג דחוזר ומשכירה לאותו עכו"ם או לעכו"ם אחר (דהשתא ליכא למימר כולי האי ארי אברחי ממצרך אפ"ה) שכירות לא קנאה ליה ולית ביה משום דינא בר מצרא עכ"ל והיש"ש בפ"י דב"ק סימן כ"ד נתקשה בהבנות דברים האלה דהבין יען דשכירות לא קנה לכן אין בו דין בר מצרא משמע אלו שכירות קניא הוה בו דין בר מצרא והקשה אי קניא הוה זבין לעכו"ם וג"כ אין בו דין בר מצרא וצע"ג (ונדחק מאוד שם דשכירות לא קניא ולכן לא משמתינן ליה ואין בו דין בר מצרא קאי בפני עצמו שבשכירות לא תקנו דין מצרנות).
<b>ולפע"ד</b> דמרדכי הביא ראיה מזה על דבריו מתחילה דלא תימא כיון שישראל דר כעת במשכנתא לא שייך עוד ארי אברחי ממיצרך דבר מצרא המלוה יאמר לו מאי הברחת ממנו הלא אינו דר במשכנתא ואין לו היזק במה שהיה גוף המשכנתא של גוי וא"כ אני בעל המיצר מכח שדה שלי הסמוכה אצל המשכנתא והסכים המרדכי דאין אנו אזלינן בתר שעתא אם דר בו גוי עכשיו רק אזלינן אם יש אפשרות שהגוי יוכל לדור שם לעולם לכן בזבין מעכו"ם לית בו דין בר מצרא הגם שהשכיר הלוקח מיד בחזרה לעכו"ם אחר ואפי' לאותו גוי ואי אזלינן בתר שעתא לא הבריח עכשיו הארי מהנאת תשמיש א"כ בכה"ג יטעון הבר מצרא הלא שכירות אינו קונה ולא הוי כמזבין לגוי דהא עדיין הקרקע נשאר לישראל א"כ אני טוען בר מצרא דלא תוכל לומר עשיתי ישר וטוב דאברחת ארי ממצרך דהלא נשאר הגוי שם ויוכל להזיק לי ומה פעלת לי וזה שקר דאף ע"פ דשכירות אינו קונה לית ביה דין בר מצרא דאומר לו הלוקח אעפ"כ ארי אברחית ממך דגוף הקרקע אינו עוד של גוי בעתיד להנחיל לזרעו אחריו ה"ה אפילו ישראל דר במשכנתא ואין לו פחד היזק מן הגוי כעת הזאת עכ"פ יאמר לו הלוקח ארי אברחית ממך במה שלא נשאר הקרקע לגוי להיות חלוטה בידו אפי' להנחיל זרעו אחריו ודוק.
<b>ועוד</b> יש להשיב על דין החדש של המרדכי הגם דמצינו בגמרא דמהני טענת ארי אבריח לך ממצרך היינו כנגד טענת בר מצרא שכל כוחך עלי שהיה לי לעשות הטוב והישר למשוך יד שלא לקנות ע"ז אמרי' דעשה טוב וישר במה שהבריח ארי ממצרך וא"כ במה שבא המלוה לטעון שהוא בעל מצרא מכח שיש לו שדה סמוכה לשדה המשכנתא לא מהני ליה דהבריח ארי ממיצרא אבל הלא יטעון המלוה הלא משכנתא טוב ממצרנות ולא מהני טענת ארי אברחית לסלק כחי אשר לי בתורת משכנתא הגם שאבדתי תורת מצרן ע"י שיש לי שם קרקע סמוכה כח משכנתא לא האבדתי וא"כ אי אפי' יש ללוקח שם שדה סמוכה על מיצר אסלק אותו ואפי' יש לו שם שדה סמוכה אסלק ללוקח דגדול כח משכנתא ולא מהני כנגדו ארי אברחית ע"ז החכים המרדכי וכתב וז"ל דשכונה גביה פי' רש"י הוא שכן ומצרן יותר מכולן אבל רבי משה הכהן פי' דניהו דשכונה גביה לענין זה שהמצרן אינו יכול לסלקו מידו אחר שקנאו המלוה מיהו לא מצי המלוה לסלקו דדוקא משום מצרן שטורח לו להיות שתי קרקעותיו מופלגים משו"ה תיקנו לו משום ועשית ישר והטוב דמסלק את הקונה אבל גבי מלוה אין צריך הקונה להחזיר משום ועשית הישר והטוב אך היכא דקנה המלוה אין המצרן יכול לסלקו עכ"ל.
<b>שפתיו</b> ברור מללו דבשלמא אם פי' משכנתא כפי' רש"י דגדול כח משכנתא מכח מצרן אז אין דינו אמת דלא מהני ארי אברחית ממצרך רק כנגד כח מצרן וכח משכנתא עדיף ממצרן אבל רבי משה הכהן פי' דשכונה גביה פועל רק זה שגם הוא יהיה מצרן ולכן אם קנה תחילה אין המצרן מסלקו אבל אם המצרן קנה תחילה אין בעל משכנתא מסלק למצרן וכיון דהוה מכח משכונא רק כמצרן וא"כ מהני כנגדו ארי אברחית ממצרך הגם שיש לו שני פעמים כח מצרן מכח שדה סמוכה וגם מכח משכנתא דגדול הכח שהבריח ארי מכח מצרן בכלל וה"ה אם היה ללוקח שם שדה במיצר וקנה המשכנתא מהני קנינו דאלו קדם מצרן אחד וקנה מהני קנינו ודוק.
<b>והוסיף</b> המרדכי שם וז"ל גם מסקינן בגמרא דלא שייך דינא בר מיצר בעכו"ם ל"ש זבין מעכו"ם ול"ש זבין לעכו"ם מכר לאשה וליתמי ולשותפי פי' רבינו מאיר בתשובתו אין לפרש דה"מ אשה כנגד איש אבל אשה כנגד אשה אית בה משום דינא דב"מ דלא היא דכל היכא דקאמר תלמודא לית בה משום דינא דב"מ הוה הפי' בשום ענין אין המצרן יכול לסלק להא דקאי ביה דומיא דזבין מעכו"ם לית בו משום דינו דבר מצרא לא בו ולא כיוצא בו אבל אין לומר לגבי כיוצא בו אית ביה משום דינא דב"מ דא"כ מצרן יאמר אתה קנית מהעכו"ם גם אני אתן לעכו"ם להסתלק אלא ודאי רבנן לא גזרו על אשה יתמי ושותפי משום ועשית הישר הטוב עכ"ל ולכאורה מה שכתב וז"ל גם מסקינן בגמ' דלא שייך דינא בר מצרא בעכו"ם עכ"ל הוא בלי הבין לדעת מה ביקש מזה להוסיף על מה דמפורש לעיל והוא פלא וגם מה שכתב אח"כ וז"ל דומיא דזבין מעכו"ם לית בו דב"מ לא בו ולא כיוצא בו עכ"ל מה יהיה הפי' כיוצא בו וצריך ביאר רחובות.
<b>אמנם</b> הוסיף בזה דבר לו יהיה יען שהמלוה דר בו במשכנתא א"כ לא שייך לומר כל כך ארי אברחית ממצרך כיון דסתם בזבין מעכו"ם יש בו הברחת ארי אז לא חלקו חכז"ל ותיקנו בסתם בזבין מעכו"ם לא שייך דיני בר מצרא דהא רבינו מאיר בתשובה חקר איך יהיה באשה כנגד אשה איך שייך שם דין בר מצרא והשיב כיון דאמרו באשה לא תיקנו בר מצרא יען דכל כבודה בת מלך פנימה ואין דרכה לחזור לקנות קרקעות א"כ אפי' אשה אחרת בר מצרא אעפ"כ אין אשה הלקחה שדה על מוצר אשה אחרת מסתלקת ממקחה הגם דהיא הבעלת מצרנית הות כיוצא בה דהוא ג"כ אשה והביא מזבין מעכו"ם הגם דארי אברחית ממצרך דסתמא עושה לו טובה הגם דמשכחת בכיוצא בו אשר היה יכול לסלוק את הארי כגון שהיה כבוש תחתיו וכדומה דאל"כ בכל פעם יאמר גם אני אתן לעכו"ם להסתלק כקו' נמ"י שיאמר גם אני הברחתי את הארי אלא ודאי כיון דמשכחת שיש בו תכלית בקנינו להבריח ארי שוב לא תקנו חכז"ל דין בר מצרא אפי' אם יפול הטעם וה"ה כאן הגם אצל המלוה לא הוה הברחית ארי עכ"פ בזבין מעכו"ם לית דין בר מצרא יעו"ש היטב.
<b>העולה</b> מזה דשני הדינים של המרדכי אשר חידש (א) אם יש ללוקח שם שדה לא יוכל המלוה לסלקו (ב) אם היה למלוה שם שדה במיצר ג"כ לא יוכל לסלק ללוקח המה מיוסדים רק על זאת דמשכנתא גביה הוה הפי' דע"כ גם הוא נחשב כמצרן אבל עכ"פ לא עדיף ממצרן כמו שבארתי בעזה"י.
<b>אך</b> שיטת תשובת מיימונית הוא בהיפוך דפי' דשכונה גביה הוה הפי' דהוא מצרן גדול דכיון דהלוה לו על שדהו והוא דר שם הוה כמצרן גדול וגם סובר עיקר פי' ארי אברחית יען שמתחילה דר על מצרו גוי אשר יוכל להזיק בכל עת ובכל רגע יש לו פחד היזק ממנו ואומר לו לוקח ארי אברחית ממצרך שהיה ארי עומד על מצרך ושלחתי אותו שלא יוכל להזיק לך וא"כ אין השני דינים של המרדכי אמת אפי' יש לשמעון שם שדה על המיצר לא מהני לסלק כח משכנתא דהוה כשותף וגם אי אפי' היה למלוה שם שדה במיצר לא יוכל לומר ארי אברחית כי לא היה לו פחד ארי כלל ואעתיק דברי תשו' מיימונית.
<b>תשובת</b> מיימונית בספר הקנין סימן ט"ז וז"ל וסתם משכנתא שאמרו חכמים הוא שלא יכול לסלקו המלוה קודם שנה ואז היא שכונה גביה לענין דינא דב"מ שאמרי' בהמקבל ובאיזהו נשך גרסי' אמר רב אשי סתם משכנתא שתא למאי נ"מ דאי אכיל ליה שתא מצי מסלק ליה ואי לא לא מצי מסלק ליה ואמר רב אשי אמרי לי סבי דמתא מחסי' מאי משכנתא דשכונה גביה למאי נ"מ לדינא דב"מ ועלה דלעיל קאי מאי משכנתא דאיירי בשתא שהלשון מוכיח מאי משכנתא זו שכונה שהוא נראית כאלו היא של דאין לך שכן גדול ממנו ודכוותא אשכחנא בבתי ערי חומה שנחלטין לשנה דכתיב ואם לא יגאל וכו' אעפ"י שאין ראיה לדבר זכר לדבר אבל פחות מכאן לא הוה שכונה לגביה לדינא דב"מ כיון שהתנה שזה יוכל לסלקו קודם שנה ובסוף איזהו נשך דגרסי' רב מרי בר רחל משכן ליה ההיא עכו"ם ביתא וכו' עד האי דלא אייתי למר אגר ביתא עד האידנא דסתם משכנתא שתא ולא הוה מצי לסלק ליה וכו' ומיהו משום דינא דב"מ סבר רב מרי דליכא דדמי כאילו מעכו"ם זבין כדאמרי' בהמקבל ואפ"ה אמר ליה רבא אי הוה ידענא דמשכן ליה למר לא הוה זבינא פירוש משום דינא דב"מ ולא דמי לזבין מעכו"ם דהתם א"ל ארי אברחי לך ממצרא שהעכו"ם דר בשכונתא אבל כאן שמשכנה העכו"ם לישראל והישראל דר בו ואין לו היזק אית ביה דינא דב"מ וכו' עכ"ל הקדים שלשון משכנתא מוכיח מאי משכנתא זו שכונה ששם מקום שכונת המלוה שנראת כאלו הוא שלו ואין לך שכן גדול ממנו שכח מצרן שקם רק שכנים אצלו אבל זה השכן הגדול שאלים כחו יותר מכח המצרנים רק רב מרי סבר דהוה הדין גם במשכנתא כאלו זבין על מיצר ישראל מעכו"ם דלית ביה דינא ב"מ דמלוה הוה רק כשאר מצרן וא"כ יוכל לומר ארי אברחית והשיב רבא דלא הוה זבין משום דינא דבר מצרא דלא דמי לזבין מעכו"ם דשם א"ל ארי אברחית ממצרך אבל כאן שמשכנא העכו"ם לישראל ואין לו היזק אפי' אם הניח רבא הקרקע ביד גוי ולכן אית ביה דב"מ וחולק על המרדכי.
<b>אך</b> קשה א"כ למה לא הוציא רב מרי השדה מיד רבא צ"ל דס"ל הגם שהוא מצרן גדול אבל עכ"פ אם קנה אחר לא יוכל לסלקו כמו שהביא שם בתשו' מיימונית הנ"ל בסוף וז"ל ומיהו מורי הכהן אמר לי בשם ר"ת שנראה בעיניו שאינו יכול למחות ומיהו קדם המיצר וקנה או אפי' אחר אין המלוה יכול להוציאן מידם וזה אינו נ"ל אלא כמו שקבלתי ממורי רבי יהודה ממגנצא כיון דשכונה גביה עדיף מכולהו ויוציא מידם עכ"ל ר"ב ממגנצא עכ"ל א"כ סובר מורי הישיש אבי"ה שכתב תשובה הנ"ל דמלוה הוה רק מצרון גדול ולא שותף וא"כ אם קדם אחר וקנה לא יוכל המלוה לסלקו ולכך אמר רבא שלא היה הוא קונה מכח ב"מ של רב מרי אבל כיון שקנה בשוגג הוה שלו א"כ יהיה דעת תשובת מיימונית הנ"ל כנגד דעת המרדכי בחדא דלמרדכי יש למלוה עכ"פ זכות כנגד איש אחר כמו שכ' אם אין לשמעון הקונה שם שדה במיצר וגם למלוה אין שם שדה במיצר אז ראובן מוציא מיד שמעון ולתשובת מיימונית הנ"ל לא יכול לסלק אפי' לאיש אחר שאין מצרן א"כ מקיל יותר ממרדכי ופליג על המרדכי בחדא להחמיר דלמרדכי שייך במשכונא ארי אברחית ממצרך שאפי' אם יש למלוה שדה במיצר של משכנתא לא יוכל לסלק ללוקח מכח בר מצרא אבל לתשובת מיימונית יכול לסלקו מכח ב"מ דלא שייך בו ארי אברחית ממצרך וא"כ אם היה לרב מרי קרקע היה רב מרי יכול לסלקו לרבא אבל לא היה לרב מרי קרקע שם מדאמר רבא לרב מרי אלו הוה ידענא דמשכן ליה למר לא הוה זבינא משמע אבל עכשיו שקנה לא מהדר ליה וקשה למה הא יש לרב מרי כח מצרנות שיש לו שם קרקע על מיצר המשכנתא ועכשיו דנודע לו שהיה הקרקע שקנה משכנתא א"כ לא היה מבריח ארי ממצרו והיה לו להשיב הקרקע מכח מצרנות אלא פשיטא דלא היה לרב מרי קרקע שם אצל המשכנתא וא"כ מתחילה לא היה זבין יען דמשכנתא הוה עכ"פ מצרן שראוי למשוך יד ולא יקנה אדם אותו אבל אם קנה אפילו מי שאינו מצרן לא צריך להשיב לו ודוק.
<b>ולפ"ז</b> נכון מאוד דלא הזכיר תשובת מיימונית כלל קו' התוספות למה לא הוציא רב מרי הקרקע מרבא מכח ב"מ דלפי' תשובת מיימונית לא היה יכול להוציא מידי רבא ולא צריך לדוחק של תוס' ומרדכי שרב מרי לא היה רוצה לקנות המשכנתא ודוק אבל אי סובר קבלת ר' יהודה ממגנצא דמלוה יכול להוציא מיד הלוקח א"כ נשאר הקו' למה לא הביא תשובה הנ"ל הקו' למה לא הוציא רב מרי מכח משכונתא אחר שנודע לו דברי רבא דשייך בו דב"מ יען דלא יוכל לומר ארי אבריח ממצרך ולתרץ כתי' התוס' דלא היה רוצה ליקח משמע דתשובת מיימונית לא ס"ל דהוא עדיף ממצרן להוציא רק דהוה מצרן גדול ולא צריך למשוך יד מכח בן המצר אבל אי הוי הקדים בעל המיצר וקנה לא יוכל המלוה לסלקו ודוק.
<b>היוצא</b> מזה דדעת תשובת מיימונית הנ"ל הוא היפוך דעת המרדכי דסובר המרדכי אם אין למלוה שם קרקע על המיצר יוכל לסלקו ללוקח ואם יש לו למלוה שם קרקע במיצר לא יוכל לסלקו דאומר לו ארי אברחית ממצרך ולתשובת מיימונית הוא בהיפוך כשיש לו למלוה שם קרקע על המיצר יוכל לסלק ללוקח מכח ב"מ דלא שייך כאן ארי אברחית אבל אי לית ליה למלוה קרקע על המיצר אז הוה המלוה רק מצרן גדול דיוכל ליקח ולא צריך לחוש על לעשות ישר וטוב למשוך ידו אבל אי קנה איש אחר אפי' אינו מצרן אין יכול המלוה להוציא מידו ודוק ותוס' באיזהו נשך כדעת המרדכי דאם אין לו למלוה קרקע על המיצר יוכל להוציא מיד הלוקח ואם יש לו קרקע על המיצר אומר לו הלוקח ארי אבריח ודוק.
<b>והוספתי</b> טעם לשבח בעזה"י לבאר דעת מרדכי ותוס' דסברו אם אין למלוה שדה אצל המשכנתא יכול המלוה להוציאו מן הלוקח דלכאורה קשה לי על תוס' ומרדכי דסוברים דמלוה יכול לסלקו קשה יאמר לו הלוקח ג"כ ארי אברחית ממצרך למשל שיש לך השדה במשכנתא מן הגוי על עשר שנים בתנאים ידועים כמה בלבולים וכמה משפטים אשר היה הגוי עושה לך כי סתם עכו"ם גברא אלם וע"י שקניתי מהגוי לא מצר לך דבר רע כי הלא אנשים אחים במצות אנחנו וא"כ ארי אברחית ממצרך וצע"ג.
<b>אמנם</b> לק"מ הלא חזינן בזבין מעכו"ם והשכיר מיד לאותו גוי או לגוי אחר אעפ"כ אמרי' דלוקח אומר למצרן ארי אברחית ממצרך והטעם דעכ"פ גוף השדה הוציא מיד עכו"ם ומה דגוי משתמש בו בשכירות לא הוה ארי רובצת במצרו דדווקא אם זבין לעכו"ם יוכל לומר ארי רובצת במצרי כמבואר בב"ק דף קי"ד אבל אם השכיר לעכו"ם לא הוה רביצת הארי עיין במרדכי שם בב"ק דאזלי' רק בתר קנין גוף של הקרקע וא"כ ה"ה ארי אברחית ממצרך אם יש לישראל שדה על מצרו של עכו"ם וקנה ישראל והשכיר לו לגוי בחזרה הוה ארי אברחית ממצרך וא"כ ה"ה במשכנתא יכול הלוה לסלקו ולא יכול לומר ארי אברחית ממצרך בעבור הנאת משכונה לזמן ועל כן המלוה מוציא מיד לוקח וכן לשיטת התוספות בב"מ כן דכתבו דרב מרי היה יכול להוציאו מיד רבא יען דלא היה לרב מרי שם שדה וא"כ דהנאה שהוציאו מיד גוי ולא יוכל לעשות רע עם המלוה על זמן משכנא זה לא נקרא ארי אברחית ודוק.
<b>ובזה</b> יובן לי לשון הרמ"א בש"ע סי' קע"ה סעיף נ"ז וז"ל המלוה לעכו"ם על שדהו או ביתו ובא אחר וקנאו המלוה מסלקו ממרדכי פרק המקבל ותוספות פרק איזהו נשך עכ"ל ולכאורה יפלא למה לא ציין הרמ"א דברי תשובת מיימונית אשר ציין הב"י ולפי הבנת הפשטיות אשר הרמ"א לא הזכיר הבדל אם יש לו קרקע על המיצר א"כ בוודאי היה לו להביא דברי תשובת מיימונית הנ"ל שלא מחלק כלל כאשר כתבו הדיינים נ"י שרמ"א סמך על תשובה הנ"ל וא"כ בודאי פלא למה ציין המרדכי ותוספות ושביק תשובת מיימונית הנ"ל וצע"ג.
<b>ואחרי</b> העיון נראה משה אמת ותורתו אמת דהנה הב"י כתב וז"ל ועוד במרדכי שכ' הר"מ בתשו' שאם הוא משכנתא ביד ראובן בתנאים דהיינו שהלוהו על הבית ודר בו ולא מצי מסלק ליה בגו שתא אם בא שמעון וקנאה מסלקי' לה אא"כ ה"ל קרקע סמוך לזה דלא דמי לזבין מגוי משום דינא דב"מ כיון דראובן ה"ל קרקע הממושכן לו לא שייך למימר ארי אבריח לך ממצרך וצ"ע בלשון זה של המרדכי שצריך הגהה (ועיין בתשובת מיימונית ס"ס קנין סי' י"ז), כתבו התוס' פ' איזהו נשך גבי עובדא דרב מרי בר רחל עלה ע"ג שאם היתה בית ביד ישראל ממושכנת מגוי וקנאה אחר זה שממושכנת בידו מסלקו משום דינא דב"מ ולא שייך למימר ביה ארי אברחית ממצרך כיון שאין לו קרקע סמוך לאותו קרקע עכ"ל ועיין בהגהת ר' ליב חנליש שביאר שהיה קשה לו לב"י על המרדכי למה פסק שאם אין לו לראובן קרקע על המיצר יכול לסלק ללוקח יעו"ש.
<b>לכאורה</b> היה נפלאת בעיני דהמעיין בב"י יראה שהודיע בשם מרדכי ותוס' רבותא זה שאם ראובן אין לו קרקע על המיצר יכול לסלק ללוקח כמובן למעיין ונהפוך הוא בעיני דעיקר החידש הוא דאם יש לו קרקע במיצר וחלק הגוי הוא במשכנתא תחת ידו דהוה מצרן מכח חלקו וגם יש לו כח משכנתא על חלק הגוי אעפ"כ אלים כח של לוקח דיאמר לו ארי אברחית ממך הגם שבלאו קנינו לא יצמיח לו היזק אעפ"כ אזלינן בתר העיקר דהוציא הקרקע שלא תהיה חלוטה לגוי עולמית אבל אם אין לו קרקע על מיצר משכנתא שיוכל לסלק ללוקח אין בו רבותא דהלא אמרי' מאי משכנתא דשכונה גביה וצע"ג.
<b>אך</b> דבר גדול דיבר דלא נאמר דגם על משכנתא של נכרי ביד ישראל שייך ארי אברחית ממשכנתך דסתם גוי אלם ומי יודע כמה היזיקות הי' עושה לך הגוי בכח משכן אשר לך בידך ממנו הגם שהמלוה הוה מצרן גדול יותר משאר מצרנים ולא יוכל מצרן לטעון כנגדו כח מצרות אבל עכ"פ אם קנה איש לא הי' יכול להוציא מידו דיאמר לו ארי אברחית ממך קמ"ל דלדעת מרדכי ותוס' לא אמרי' ארי אברחית כיון שאין לישראל שם קרקע אשר הוא קנין עולמות אבל בעבור שהבריח ארי מקנין לזמן לא נקרא הברחת ארי ודוק.
<b>ולפ"ז</b> משה אמת ותורתו אמת שהשמיע בש"ע כדעת תוס' ומרדכי דמלוה יוכל להציאו מיד הקונה ולא יוכל לומר ארי אברחית ממצרך שלא יהי' לו דינים ומשפטים עם הגוי על כח משכנתא שלו אבל לא יוכל לציין תשו' מיימונית יען דלתשו' מיימו' אפי' אם יש למלוה קרקע במיצר המשכנתא לא שייך ארי אברחית ממך יען דגוי אינו דר שם שהוא ממושכן ביד המלוה ואין לו היזק במה שגוף המשכנתא הוא של גוי ונשאר כח המצרנית למלוה מכח קרקע שלו אשר סמוכה לקרקע הממושכן ואם אין לו למלוה קרקע סמוך למשכנתא אז אפי' בישראל מישראל לא פועל כח משכנתא רק אם קנה המלוה מקודם דלא יוכל המצרן להוציאו מידו אבל אם הקדים המצרן או אפי' איש אחר לא יוכל המלוה להוציאו מידו וזה הוא כשיטות הרה"מ ור"ן אשר פסק הב"י כמותם והביא דעתם להלכה בסעיף נ"ז הנ"ל אבל הרמ"א דהביא שם דעת הרא"ש והטור ודעמיה דמלוה יוכל להוציא מיד הלוקח וכתב וז"ל וכן נראה לי לדין ולהורות רק השכיל דלמא יבוא איש ויטעה לומר דווקא בישראל מישראל הוה הדין כן דמלוה עדיף ממצרן אפי' שאם קנה המצרן המלוה מסלקו אבל במשכנתא של גוי ביד ישראל ובא ישראל ולקחה לא יוכל המלוה לסלקו דיאמר לו ארי אברחית ממך קמ"ל דלא יוכל לומר לו ארי אברחית ממך כמבואר במרדכי ותוס' ודוק.
<b>ועתה</b> נביא לעומק דבר רמ"א שקשה עליו ב' קו' (א) למה לא ביאר דאם הי' למלוה קרקע סמוך למשכנתא לא יוכל לסלקו דיאמר ארי אברחית ממצרך (ב) למה לא ביאר דאם הי' ללוקח קרקע על מיצר משכנתא לא יוכל המלוה לסלקו כאשר הבאתי הקו' למעלה וצע"ג.
<b>אמנם</b> באמת לק"מ דמרדכי בעצמו שסובר הדין שלו ביאר הטעם ויען וביען דשכונה גבי' הוה כפי' הרב ר' משה הכהן דמשכנתא גבי' הוה הפי' דבמצרן אם הוא הקדים וקנה אבל המצרן באמת שיש לו שם קרקע במיצר עדיף ממלוה דמצרן יוכל להוציא מיד הלוקח ומלוה לא יוכל להוציא מיד הלוקח ודלא כפי' רש"י שמשכנתא גביה עדיף ממצרן ולכן אם הי' הלוקח ב"מ לא יוכל המלוה להוציא ממנו ורמ"א שפסק מפני דמלוה עדיף ממצרן ומוציאו ממנו א"כ דין זה של המרדכי אינו להלכה וגם מה דפסק המרדכי שאם יש למלוה קרקע סמוך שם לא יוכל לסלק ללוקח דיאמר לו ארי אברחית ממצרך זה דוקא אם המלוה הוא מצרן ואז זבין מעכו"ם לית ביה דינא דב"מ אבל אם נימא דמלוה עדיף ממצרן א"כ יאמר המלוה אין אני בא מכח מצרנות שיש לי שם קרקע בסמוך אבל עכ"פ על גוף קרקע של גוי אני בא מכח משכנותא שכח משכנתא גדול כמו שותף דלא מהני כנגדו ארי אברחית ממצרך דזה מהני כנגד כח ב"מ שהוא מצד ועשית ישר וטוב וארי אברחית הוה ג"כ ועשית ישר וטוב אבל כנגד כח משכנתא לא מהני רק המרדכי סובר דכח משכנתא גרוע מכח מצרנות וכיון שמצרנות לא פעל גם כח משכנתא לא פועל אפי' א"כ ברור דלא יוכל לומר ארי אברחית ממך ולכן לא מזכיר הבדל אם יש קרקע סמוך או לא וזה ברור בעזה"י ואקוה שמקום הניחו לי מן השמים להתגדר בו (ועי' בעיר שושן סעי' נ"ז וז"ל המלוה לגוי על שדהו או על ביתו ובא אחר וקנאו המלוה מסלקו דמשכנתא גביה הוא עכ"ל מבואר דטעם רמ"א משום דשכונה גביה ודוק).
<b>פסק</b> הלכה אשר אבאר לפניכם דיינא קרתא נ"י בקיצרת אומר בנידן השאלה האיש אשר הי' קונה מכבר חצי הטעלעק מאח הגדול וחצי השנית הי' אצלו במשכנתא אשר לא הי' יכול לסלקו ואכל פירות בריבית רק בעבור מלפנים עשה גם שטר שכירות ואח"כ בא איש וקנה חצי טעלעק אשר הי' במשכנתא אצלו הוא יכול לסלק ללוקח משני טעמים אשר כל אחד כדאי לעצמו עפ"י תורתינו הקדושה מפי ראשונים ופוסקים וש"ע בעזה"י.
<b>(</b><b>א</b><b>)</b> הדין ברור בעזה"י הגם דמהני ארי אברחית כנגד דין ב"מ אשר תקנו חכז"ל מכח ועשית הישר והטוב אבל כנגד שותפות לא מהני לכן מקודם שחלקו ובררו איזה חלק נפל לזה ואיזה חלק לזה הוה כל הקרקע לכל אחד ואחד לגמרי ומי שמכר חלקו הוא מכר שאינו שלו ולא מהני שום ארי אברחית שיוותר השותף משלו דכל ועשית הישר והטוב הוא די שישיב הלוקח ידו ולא יקנה הם אמרו והם אמרו שבמקום ארי אבריח לא צריך למשוך ידו אחור אבל משום שהלוקח רצה לקיים לעשות הישר והטוב בודאי לא יבטל השותף כחו והוא ברור כאשר חקרתי בסברה בתשובה בארוכות ובד"ה תבנא לדינא יעו"ש.
<b>והיום</b> זכיתי שד' האיר עיני לראות שהלכה לאמת כוונתי דמצאתי לתשובת מיימונית סי' ל"ה וז"ל ולא דמי לההיא דפ' בתראי דכתובות בארבע דאתו מכח חד כ"ע לא פליגי דמצו מדחו ליה ולא אמר להו לא עדיפיתו מגברא דאתיתו מיניה דאיהו לא הוה מצי לדחוי' דשאני התם דכל חד אמר לי' דרכך הי' מבורר ומסויים אלא שעכשיו אין ידוע הילכך כל חד מצי אמר ליה לית לך גבאי ולא מידי דדרכך כולה שמא היא אצל אחד מחבירי אבל הכא כל זמן שלא חלקו חלק ראובן מעורב בכל הקרקע שלשה רביעיות ליעקב והרביעית לראובן ולא כל הימנו דיעקב למכור משל ראובן מזכותו כלום ודמי ממש להא דאמרי' התם האי דאמר דיקלא לברת אזיל יתמי ופלוג וכו' וכ' עוד וז"ל והיינו נמי טעמא דשותפין שנדרו הנאה זמ"ז דמותרים ליכנס לחצר לראב"י דכל משהו ומשהו שבו יש למודר חלק כל זמן שלא חלקו וקיי"ל כוותיה עכ"ל וכו' וכ' עוד וז"ל אבל תמהני מה זה שכתבת ולאשה וליתומים מאי טעמא נקטת לאשה או ליתמי מסתמא משום להפקיע כח מצרנות דראובן א"כ איפוא צלל במים אדירים והעלה חרס בידו דהא דאמרי' לאשה או ליתמי לית בה משום דינא דב"מ הנ"מ לגבי מצרן אבל שותף עדיף ואי זבין לאשה או ליתמי אתי שותף ומפיק וכן אני אומר בכל הני דאמרי' לית ביה משום דינא דבר מצרא מצרן דווקא אבל שותף לא וכבר פרשתי כה"ג לעיל עכ"ל הרי שפתיו ברור מללו שבכל הני דאמרי' בגמ' לית בה דינא ב"מ היינו מצרן דווקא ושותף עדיף ומבואר דבזבין מגוי דאמרי' בגמ' לית בה דינא דב"מ דווקא מצרן אבל שותף לא וזה ברור ואמת שישו בני מעי שזכיתי לזה מעצמי כאשר בארתי מילתא בטעמא דעכ"פ הוא קודם ליקח דלא צריך לוותר משלו בעבור שחבירו יקיים ועשית ישר וטוב כדברי ש"מ כאשר בארתי (ואין להשיב בנידן שאלתינו איך זכה הבעל משכנתה בחלקו כיון שלא חלקו האחים את הטעלעק מלבד שבארתי למעלה בלא"ה קנה מעכו"ם הקרקע עפ"י דינא דמלכותא ויש לו כח משפט ועיין בח"מ סי' קע"ו).
<b>ונפלאתי</b> שהב"י ורמ"א [סמ"ז] מביאים דין זה דשותף מוציא מיד אשה לוקח בשם מהרי"ו ולא הביא בשם תשובת מיימונית הנ"ל אבל עכ"פ מדהביא המחבר דין זבין מגוי בתוך שאר דינא דבר מצרן ולא הביא דין הנ"ל בראש הסי' שהשותף מסלק אפי' למצרן ולא כתב אבל אם הי' שותפין ישראל ועכו"ם אחד וקנה ישראל חלק הגוי אפי' אינו מצרן יכול לומר ארי אברחית ש"מ דגם הב"י מודה דאצל שותפין לא מהני ארי אברחית ממך כאשר רמז שם הסמ"ע דמכר שותף שאינו שלו ודוק (ומה שכלל הלבוש שם דיני שותפות עם מצרנות משום ועשית הישר והטוב הוא פלא גדול לפום רהיטא אין מובן לפי מה שבארתי בתשובה דלא יוכל לומר נחלק עתה ויבורר חלקי יען דאם יברור הוה כאלו השותף עומד שם דיש לו דין מצרנות דלא שייך כאן שמא ימכור לנכרי דהא לא מהני עד שיחלוק השותף ברצונו ואז יאמר השותף הא לך מעות ולא אחלק בשום אופן להחליף קרקעי בקרקעך רק אקח גם חלקך ודוק) ועיין בלשון הב"י וסמ"ע בריש הסימן וק"ל.
<b>(</b><b>ב</b><b>)</b> רוב הפוסקים הכריעו דמשכנתא הוה כשותף כי גדול כחו ממצרן דשכונה גביה רובץ עליה ולכן מלוה מסלק למצרן וא"כ גם כנגד המלוה לא שייך ארי אברחית דרק כנגד בר מצרן אמרו חכז"ל מהני עשית הישר והטוב דהבריח ארי ממצרו אבל לא מי שכוחו עדיף אשר יוכל לסלק המצרן כי הבדל גדול יש המלוה על המשכן הוא מצרן ממש אבל מה ששדה סמוך לשדה חבירו הוא רק שכנות מן הצד (ואפי' מי שסובר אין בבתים דין ב"מ אבל דין מצרן מלוה שיכול לסלק בר מצרן מהני אפי' בבתים ופלא שרמ"א כתב וז"ל המלוה לעכו"ם על שדהו או על ביתו עכ"ל רמז כיון דמשכנתא עדיף א"כ אין הבדל בין בית ושדה ודוק) וא"כ לו יהי' שמכח מצרן לא הי' יכול לסלק ללוקח יכול לסלקו מכח מלוה דעדיף ממצרן וזה ברור בעז"ה.
<b>וגם</b> בזה מצאתי להעיר לפי מסקנא דרבא לא לקח מרב מרי שכר יען דבדיניהם הוה כמוכרה לו וא"כ הדרי' לכלל במכר לא שייך ארי אברחית וראה פסק המחבר במשכנתא ביד ישראל מגוי שבש"ע יו"ד סי' קע"ב סעיף ה' וז"ל עכו"ם שמשכן חצרו לישראל וחזר העכו"ם ומכרו לישראל אחר אין הממושכן חייב להעלות שכר להישראל מעת שקנה מהישראל אלא דר בחצרו בלא שכר עד שיחזור לו הכותי את המעות שיש לו על חצר זו שהרי הוא ברשות הממושכן בדיניהם עד שיתן מעותיו ויסתלק עכ"ל וכ' ש"ך ס"ק ל' וז"ל ואפי' הי' על הקונה להדחותה מותר לפי שבדיניהם הרי הוא כמכירה עד שיהי' נפרע ולא יהי' יפה כחו מכח העכו"ם וכשפודה אותם הרי המלוה כחוזר ומכרו לו כן כתבו הפוסקים עכ"ל ויעיין בט"ז ס"ק י"א שכן מסיק הב"י לדעת רמב"ן ורשב"א וא"כ כיון דהוה כמכירה ואין בו איסור ריבית א"כ לא מהני כנגדו טענת ארי אברחית (אפי' הב"י בש"ע סי' נ"ז יהי' מודה דמלוה על משכנתא לגוי יפה כחו ממצרן) ודוק.
<b>ומצאתי</b> היום מפורש יוצא בתשובת מיימונית סי' ל"ב בד"ה ארי' וז"ל וששאלת אם משכנתא מוציא מיד המצרן נ"ל וודאי דבתר דהוה משכנתא גביה שתא אם שוב קנאה המצרן מפקינן מיניה ויהבינן ליה למאן דמשכנתא גביה דמשכנתא הוה שכונה גביה וחשוב כשותף באותו שדה גופה ושותף מפקי ממצרן לר"נ דאמר האי מאן דאחזיק בני אחי ובני שותפי סלוקי מסלקי ליה ואי משום דב"מ לא מסלקי' לי' פי' דלית ליה לר"נ דין מצרנות (הגה ולר"י דפי' לר"נ אית ליה נמי דין מצרנות והאי דהתם במי שקבל לעסקיה אפ"ה יש ראי' דשותף עדיף ממצרן וק"ל) וא"כ לדידי' שותף ומצרן אפי' קדם מצרן וזבין מצי שותף לסלוקי א"כ לדידן נמי דאית לן מצרנות אין לנו לבדות מחלוקת השדה דכיון דלר"נ מסלקי' ליה ויהבי' לשותף ה"נ לדידן ואם הי' מעשה בא לידי הייתי דן כך עכ"ל.
<b>ראה</b> ד' עמלי וגילה בזה עיני שמבואר שהן בשותף והן במשכנתא מסלקי' למצרן דשותף ומלוה טובים ממצרן דשכונה גביה הוה כשותף ושותף מפקי' אפי' לר"נ דלית ליה דין מצרנות ולא מסלקי' אבל שותף ומשכנתא עדיף דיכול לסלקו וה"ה לדידן ועל זה רמז בסי' ל"ה דשותף עדיף מכל הני דאמרי' לית ביה דין ב"מ ונגלה כי משה אמת ותורתו אמת וא"כ בנידן הטעלעק דידן אין ספק שהמלוה מסלק ללוקח ממשכנתא כן נראה לענ"ד להלכה למעשה בעזה"י.
<b>(</b><b>ג</b><b>)</b> עוד הרהרתי שהמלוה יזכה בטעלעק הנ"ל ויסלק ללוקח יען כי המלוה טען בעל פה כאשר הי' לפני עומדים שניהם יחדיו שהוא נתן אז כבר ג' זהובים לדראנגאבא על הקנין חצי טעלעק אשר הי' ממושכן אצלו רק אח"כ כאשר בא הלוקח וקנה הי' הוא אונס והוכרח לקבל בחזרה ג' זהובים מגוי ולא הי' יכול לצאת כנגד הלוקח לעמוד במשפט א"כ הי' כאן קנין כסף הגם דיש ספק אי כסף קונה בישראל מגוי עיין ח"מ ועיין יו"ד בהל' בכור ובש"ך דצריך שני קנינים דהוא ספק בדין אי בנכרי כסף קונה או לא אז אמרי' קי"ל כהנך ומספק אין יכול להוציא הגם דמבואר בכל ספק אמרי' הקרקע בחזקת הלוקח עיין בסעיף מ"ה ובש"ך שם היינו אם הוא רוצה לסלוק בכח מצרנות אז אמרי' הלא בבטח מדאורייתא קנה הלוקח רק מתקנתא מדרבנן צריך להחזיר אז בכל ספק הוה הלוקח מוחזק אבל כאן דמכח משכנתא הוה המלוה מוחזק ויש גם ספק קניין דאורייתא פשיטא דמלוה הוה מוחזק ועל הלוקח להביא ראי' ועיין ברא"ש בב"מ מי שזכה מתחילה בספק קנין אז הבא אחריו לא יוכל לזכות מכ"ש כאן דהוה ספק קנין כסף וגם ספק בדין מכח משכנתא ודוק כי קצרתי ועיין תומים בתק"כ ובקונטרס הספקות בזה יעו"ש וקצרתי.
<b>גם</b> הרהרתי בלבי דלכאורה קשה יאמר הבר מצרן אי אפשי בתקנת חכמים שהוא עושה טובה לי כאשר הערותי בתשובה אך כבר כתב המרדכי פ' שני דייני גזירות דאי אפשי בתקנת חכמים מהני להחזיק ולא להוציא ועיין בתשובת מיימונית בספר הקנין סי' י"ד ובתומים סי' קכ"ג ובקונטרס תקפו כהן וא"כ כיון דלוקח הוא מוחזק לא יכול להוציא ממנו אבל במשכנתא דמלוה מוחזק כמבואר למעלה א"כ יטעון הוא אי אפשי בתקנת חכמים ויש להאריך בזה ואין פנאי וגם אין צריך כי די בכח שני עיקרים ראשונים ויש להאריך ג"כ למה אין דב"מ בזבין לגוי דבר מצרא מטעם שליחות ואין שליחות לעכו"ם ומצאתי שזכיתי לכווין לתשובת מיימונית סי' ל"ב ודי בזה בעזה"י.
<b>ועתה</b> דייני קרתא נ"י אם תשבו יחדיו לב"ד ותעיינו בפסקי אקוה שתמצאו מרגוע ותוכלו לצרף דעתי להלכה ולמעשה לפסוק הדין עפ"י תורתינו הקדושה להחזיר הטעלעק ביד המלוה שהוא שותף וגם מלוה בעל משכנתא לסלק הלוקח ואקוה שכן הדין לאמיתו בעזה"י הדש"ת:
<b>סימן</b> <b>כז</b> שפע רב הצלחות לתלמידי החשוב הרב המאור הגדול בתורתו ומפורסם ביראתו ובמע"ט כבוד ר' עמרם ישי סג"ל נ"י אב"ד דק"ק סערענטש יע"א.
<b>אהובי</b> תלמידי נ"י מכתבך עם שאלות נפרדות קבלתי וכולם היה באים בשעה שלא יכולתי לעיין בהם כי הייתי טרוד בטרדות מצוה וכעת פניתי מכל עמלי ואכתב לך בקצירות אומר על נידן השאלה של הישוב עם היחיד אשר לו הס"ת.
<b>שאלה</b> ישוב א' שאין ס"ת לציבור רק ליחיד א' אשר דר שמה הוא השאיל ס"ת שלו לקרות בו זה כמה שנים ועתה הגיע העת אשר הס"ת שלו לקרות צריכה תיקון אשר יעלה לסך כ"ד כסף והיחיד הבעה"ב טוען למה אני לבדי אשלם הלא אתם ג"כ נהנים בס"ת כמוני וכולנו כבני איש אחד וגם אני כאחד מכם יתן להוצאות הזה והציבור בני הישוב טוענים הכי אנחנו נשלם בעד ס"ת שלך הלא בזה התיקון יהיה הס"ת שלך יפה אף נעים ומה גם אולי תיסע לישוב אחרת אחר שנים ולמה נהי' אנחנו מתקן דבר שלך ותקח לך ספרך ותלך ולפע"ד הלא מבואר בחו"מ קס"ג דכופין בני עיר לקנות ס"ת וא"כ לכאורה כולם כ"א מחוייבים להתקין דהא אין להם ס"ת כשר אמנם לטענותיהם יכתוב להם היחיד שלכה"פ על ג' שנים מוכרח ליתן להם ס"ת שלו וא"א לקחת מהם עכ"ל.
<b>תשובה</b> אהובי תלמידי נ"י אודיעך אשר עלה ברעיוני שבני הישוב מחויבים לשלם שכר התיקון עפ"י דין תורה אעפ"י שלא ירצה היחיד לחייב עצמו שאם יסע משם להניח ס"ת שלו אצלם וזה החלי בעזה"י.
<b>הנה</b> בתשובות הרא"ש כלל צ"ג הסכים שכופין ליחידים שיש להם ספרים שצריכים להשאילם לאחרים שאין להם ספרים ללמוד מתוכם הובא להלכה בח"מ סי' רצ"ב יעו"ש וא"כ הגם שאמת הוא שכופין בני העיר שיקנו להם ס"ת היינו אם אין שם ס"ת ליחיד וא"כ לא יהיה להם ספר תורה אז כופין לכולם שיקנו להם ס"ת אבל אם יש ליחיד ס"ת בודאי כופין אותו שישאיל הספר לציבור דלא גרע ס"ת לקרות בו משאר ספרים שכופין ליחיד להשאיל אותם ליחידים וכמו בשאר ספרים שפסק בתשובת הרא"ש דמחויבים היחידים לשלם הנזק המגיע לספרים ה"ה בס"ת מחויבים כל הציבור לשלם הנזק המגיע ליחיד בס"ת שלו כמבואר וא"כ אותו היחיד אשר השאיל ס"ת שלו לציבור עשה כדין למה ימתין עד שהב"ד יכוף אותו להשאיל לציבור יכוף עצמו להשאיל לעשות כדין וא"כ עכ"פ מחויבים כל הציבור לשלם ההיזק היינו שכר תיקון וגם הוא בתוכם ליתן חלק לזה שגם הוא נהנה ומגיע גם לו חלק כמו שארי בעלי בתים ורוח חכמה בו שחפץ לשלם חלקו וזה ברור בעזה"י.
<b>ולכאורה</b> יש להשיב בשלומא אם משאיל ספריו צריכים לשלם לו ההיזק יען דבשעה שהם לומדים אין הוא לומד אבל בס"ת דהיחיד לא יכול לקרוא בו ביחיד דקריאת ס"ת רק בציבור א"כ הוא נהנה מספרו כל השנים ששמע קריאת התורה בה וגם הם נהנים א"כ הוה זה נהנה וזה לא חסר ולא צריכין לשלם לו עיון רמ"א סימן רס"ד סעיף ד' במי שהציל ספריו וספרי חבירו ודוק.
<b>אמנם</b> זה אינו דמבואר שם ברמ"א בסוף וז"ל וכן כל אדם שעושה עם חבירו פעולה או טובה לא יכול לומר בחנם עשית עמדי הואיל ולא צויתיך אלא צריך ליתן לו שכרו עכ"ל ומבואר בנתיבות שם ס"ק ז' דדווקא כשמצילו מן ההיזק פטור אבל כשמשביח דבר ונהנה ממנו חייב לשלם כמבואר בר"ן פרק שני דייני גזירות יעו"ש ועיין בש"ע ח"מ סי' רמ"ו ברמ"א סעיף י"ז ועיין בש"ך שם ובקצ"ח שם הסביר בטוב טעם ודעת אשר שבח דבריו הנתיבות דאם נהנה חייב הגם שהיה יכול להתענות דעכ"פ נהנה מאכילה רק בתרומה דהוה ממון שאין לו תובעים פעור חוץ אם נשאר הריוח עדיין בביתו דפח"ח ואם כן בנידן דידן דהיה חיוב על כל בני הישוב להיות להם ס"ת והיה נהנים מס"ת הגם שמצות לאו להנות נתנו אבל עכ"פ הי' הפעולה חיוב עליהם להיות להם ס"ת לקרות בו והיחיד נתן ס"ת שלו ומחויבים הם אפי' לשלם אם יתבע היחיד שכר תשלומין אשר רגילים בני ישוב לשלם בעד ס"ת בכל שנה ושנה דהוה כאלו אמר דר עמי בבית דקם למיגר וגברא עביד למיגר ולכל הפחות צריכים לשלם ההפסד כאשר פסק תשובת הרא"ש כנלע"ד ברור בעזה"י (ועיין בח"מ סי' קע"ח).
<b>ואין</b> להשיב דנימא בשלומא באכול עמי או דר עמי לא אמרי' דמחל ונתן בתורת מתנה אבל בס"ת אמרי' בודאי היה ניחא ליה ליעבד מצוה בממונו כיון דנתן הס"ת מדעתו לקרוא בו בציבור זה אינו דנהפוך הוא דא"כ יכלה קרנו ולא יהיה לו אח"כ ס"ת כשר לקרוא בו ובודאי לא מחל להם שלא יתקנו הס"ת אם יופסל ויעיין דבר מתוק באדמ"ו חת"ס ז"ל בא"ח סי' ב' בשם השיטה מקובצת מתוק מאוד כלל גדול שבני ישוב מחויבים עפ"י הדין לתקן הס"ת אפי' אם יסע למקום אחר כנלע"ד בעזה"י.
<b>ואשר</b> שאלת אודות מי שמת לו אשתו בשנת ג' לנשואיו ונשאר בת ואחר איזה חדשים מת גם הבת וחמיו נתמסכן כעת ותובע משום תם לריק כוחו חלק מנדן ונכסיו שנתן לבתו בשעת נשואין וחקרת הגם שתקנת שום לא היה אם נשאר זרע אבל עכ"פ מצד ועשית את הישר ואת הטוב כיון דנשאר סברת ותם לריק כוחכם ר"ל א"כ הגם שבעל יורש את אשתו יצרך לפשר עמו זה דבריך בקיצור ולדבריך נפלאת מדוע לא תקנו חכמי דורות תקנתם גם בנידן שאלתך.
<b>דע</b> דאיש הזה אם לא יזכה מכח ירושת הבעל וגם לו יהיה שאין הבעל יורש אשתו כלל לא מדאורייתא ולא מדרבנן עכ"פ ברגע שמתה אשתו אז היתה הבת קטנה יורשת דאורייתא דכתיב והעברתם את נחלתו לבתו וה"ה באשה שמתה ויש לה בת היא היורש דאורייתא ולא האב של האשה המתה עיין כל זה בב"ב וברמב"ם וש"ע הל' נחלות וא"כ אי אין הבעל יורש אפי' מדרבנן הות הבת היורש דאורייתא ועכשיו שמתה יורש אותה אביה בכלל גדול כל המנחיל נוחל אם מת בן או בת ולא הניח זרע אז האב של המת היורש דאורייתא וא"כ נוחל האב את בתו הקטנה שמתה ולא אבי אמה של הבת שמתה וא"כ כאן בכל אופן הבעל ויורש או מכח ירושת הבעל ואפי' אם לא היה בעולם דין ירושת הבעל נפלו הנכסים לבת הקטנה ועכשיו שמתה יורש אותה אביה מדאורייתא ואיך יש לחקור כאן על ותם לריק ר"ל א"כ עפ"י דין אין כאן תביעה אפי' על פרוטה אחת ודוק.
<b>בכל</b> זאת תשלח אחרי האיש העשיר שירחם על חמיו אשר מידו ובגללו עשה את כל הכבוד הזה עושר ונכסים ואין לך מצות צדקה גדולה מזה אם יגמול עמו חסד דחייב אדם גם בכבוד מי שהיה חמיו והוא מוקדם לצדקה וד' ישלם לו דברי הטרוד הדש"ת.
<b>סימן</b> <b>כח</b> שפעת נעימות ד' עלי ראש גבר הגדול בתורה ויראה חריף ובקי כבוד אחי הרב ר' זוסמן סופר נ"י ולכל מרבית ביתו יאמר שלום אב"ד דק"ק האלאש יע"א.
<b>ראיתי</b> במכתבך אל בני הבח' החרוץ יעקב שלום נ"י שהשגת על סברא שחדשתי מאז על קו' שלך למה נחלל אנחנו שבת כדי ליתן לחולה בשר כשר ולא יצרך לאכול נבילות הלא בסי' ש"ו פסקי' דהאב לא יחלל שבת בעבור בתו דלא אמרי' לאדם חטא בשביל שיזכה חבירו וחדשתי דכל העושה בשביל חולה מלאכה הוא רק שליח של החולה וכאן לא שייך לומר אין שליח לדבר עבירה דנהפוך הוא הלא החולה מותר לחלל שבת בעבור עצמו דכתיב וחי בהם א"כ אם השליח יהי' כמשלח אין כאן עבירה ואם לא יהי' השליח כמשלח אז יש עבירה באופן זה בודאי אמרי' דיש שליחות ולא יהי' דבר עבירה בעולם כאשר מבואר בספרי מ"ח ח"ר סי' ק"ב בד"ה ועתה וכעת השגת בקו' מושכלת כפי מבואר במ"ל בפ"ח מהל' חובל ומזיק דנרדף יכול להמית הרודף הגם שיכול להציל עצמו באחד מאבריו של הרודף וא"כ למה איש אחר אשר הי' יכול להציל את הנרדף באחד מאיבריו והרג הרודף חייב כמבואר ברמב"ם פ"א מהל' רוצח נימא שהוא שליח של הנרדף דהא זכות לו ואז לא עשה עבירה דשליח של אדם כמותו ויהי' פטור וצע"ג.
<b>אהובי</b> אחי נ"י שתי תשובות בדבר (א) עיין רא"ש בסוגיא דתופס לבע"ח דין דמלוה יכול לתפוס הגם שבתפיסתו מחייב לאחרים אבל שליח לא יכול לעשות יען דשליח מחייב אחרים בזה שנעשה שליח שיבוא ע"י שליחותו חוב לאחרים ועיין בפנ"י וה"ה כאן איך יהי' הבא להציל שליח של הנרדף הלא הוא עושה בשליחות חוב להרודף הגם דהנרדף יוכל להרוג את הרודף הגם שיכול להציל עצמו ע"י באחד מאיבריו של הרודף כיון שאיש אחר לא רשאי להמית אותו אם יכול להציל הנרדף ע"י אחד מאיבריו א"כ לא יוכל איש אחר להיות שליח של הנרדף לחייב הרודף ודוק (ועיין בדג"מ ח"מ סי' קפ"ב). (ב) כיון דילפי' מקרא לא תעמוד על דם רעך שיש מצוה על כל איש ואיש מישראל להציל הנרדף מיד הרודף א"כ בא חיוב הצלה עליו כמו מצות הנחת תפילין א"כ אי אפשר לעשות ההצלה בתורת שליחות כי החיוב מוטל עליו לעשות מצוה של עצמו וממילא אם המית הרודף חייב דלא הי' אפשר להיות שליח לאחרים כי הי' צריך לעשות בשביל עצמו ואין כאן שליחות ועיין חתם סופר ביו"ד סי' רצ"ה מה שחידש אדמ"ו ז"ל שחיוב תשלומין במילה והריגת שור נסקל יען דאי אפשר לעשות מתורת שליחות כי החיוב הוא עליו והבן.
<b>ובני</b> הבח' נ"י תירץ זיל בתר טעמא דהנרדף הוא פחד על נפשו והבא להרגך השכם להרגו ולא צריך ליתן ללבו אם יוכל להציל עצמו באחד מאיבריו כי יחם לבבו על הרודף ולא חייבו התורה ליתן מתג ורסן אז כאשר חם לבו בקרבו אבל איש אחר שאר אין לו חמימות לבו לו יהי' שהוא שליח אין רשאי לשפוך דם נקי חנם עכ"ד ונכון.
<b>ואוסיף</b> נופך על דברי בני נ"י דחכז"ל אמרו בברכות דף נ"ח וסנהדרין ע"ב הבא להרגך השכם להרגו עכ"ל וקשה מהכ"ת לא יהרוג מי שרוצה להרוג אותו אלא התורה אמרה הקדים עצמך להרגו בלי לחקור אם יכול להציל את עצמו באחד מאיבריו רק יהרוג אותו וכל זה הבעל הבית אבל איש אחר דמרבינן מן הפסוקים עיין סנהדרין דף ע"ג שגם אחר מחויב להרגו אבל זה דווקא אם לא יכול להציל באחד מאבריו וק"ל.
<b>אך</b> זה רבות בשנים אשר הי' דין של מ"ל פלא בעיני שיהי' הנרדף מותר להרוג את הרודף אפי' יכול להציל עצמו באחד מאיבריו הלא רש"י כתב בדף ע"ד בד"ה ויכול וז"ל הנרדף או הרואה להציל באחד מאיבריו ולא הציל אלא בנפשו נהרג עליו עכ"ל נגלה שגם הנרדף מחויב להציל עצמו באחד מאיבריו של הרודף וצע"ג (עיין רש"י סנהדרין דף מ"ט בד"ה רודף אחר חבירו מבואר דלא כמ"ל יעו"ש).
<b>ואגב</b> גררא אעתיק לך הערות מחדושי כי זה רבות בשנים כתבתי קונטרס גדול בזה ואעתיק רק איזה דברים קטנים משם בקיצר נמרץ.
<b>(</b><b>א</b><b>)</b> הרמב"ם בפ"ז מהל' גניבה כ' שיש רשות להרוג ובהל' רוצח פ"א כתב חייב להרגו ואמרתי לתרץ דתוס' בסנהדרין דף ע"ג ד"ה אף רוצח הקשה הלא מוהוכה ילפינן ותירצו התם רשות אבל הכא חובה יעו"ש ודקדקתי דהיה להם לכתב דס"ד רשות קמ"ל חובה מדכתבו התם רשות משמע דגם במסקנא התם רשות והוא פלא ועוד קשה לי א"כ דקמ"ל הכא חובה דילפי' מפסוק וא"כ והוכה למה לי וצע"ג.
<b>ונלע"ד</b> בשלומא במחתרת דהוא בא רק ליקח ממון רק התורה ירדה על סוף דעת הבריות שחושב אם יעמוד בעל הבית נגדו יהרגהו והתורה התירה את דמו והי' בס"ד שרק הבעל הבית מותר להרגו דהא כתיב והוכה דקאי על בעל לבית רק ילפי' מדלא כתיב והכהו משמע שגם אחר יכול להורגו וא"כ איש אחר דומיא דבעל הבית שיכול ליתן מתג ורסן לחמדת ממונו ולא צריך להרגו רק בוז יבוז לכספו וזהבו ולא ישפוך דם ה"ה איש אחר יוכל להרוג הבא במחתרת ואין מחויב להרגו כמו שבעל הבית עצמו אין מחויב להרגו להבא במחתרת אבל ברודף אחר חבירו להרגו אז בודאי אין רשות ביד הנרדף שיפקיר נפשו אם יוכל להציל עצמו מיד הרודף דהא יש מ"ע ושמרתם את נפשותיכם ואם יוכל להרוג את הרודף ולא הציל עצמו דמו בראשו ואלקים יבקש דמו מיד עצמו בעתיד דכתיב מיד כל חיה אדרשנו לנשמה ידרוש הקב"ה מי שאבד גופו וכן מי שלא הציל עצמו מיד הרודף הוא כמאבד עצמו לדעת ולכן גם כל איש הרואה מחויב להציל הנרדף מיד הרודף וא"כ דברי הרמב"ם מיושבים במחתרת פסק רשות וברוצח פסק חובה וזה שרמזו תוס' שם רשות שגם למסקנא הוה רשות במחתרת וברוצח חוב מוטל עליו כנלענ"ד ברור בעזה"י ואחרי שנים ראיתי שכפת תמרים נתקשה בדברים ואחרי מחילת תורתו לא עמד בזה כי הדברים ברורים ויש לי בדברי מג"א שכ"ט ובתרה"ד פלפול ואין כאן מקומו.
<b>(</b><b>ב</b><b>)</b> הרמב"ם פ"א מהל' רוצח בהל' י"א כתב וז"ל אבל הרודף אחר בהמה לרבעה או שרדף לעשות מלאכה בשבת או לעבוד ע"ז אעפ"י שהשבת וע"ז עיקרי הדת אין ממיתן אותו עד שיעשה ויביאוהו לב"ד וידינוהו וימות עכ"ל ודבריו נפלאים בעיני הלא במתני' תנן המחלל שבת והעובד ע"ז משמע שרואה שחבירו הוא מחלל שבת ורוצה לחלל עוד או עובד ע"ז ורוצה לעבוד עוד אעפ"כ אין מצילין אותו בנפשו ובגמ' דף ע"ג שהביא שרשב"י סובר העובד ע"ז מצילין אותו בנפשו ורשב"א סובר המחלל שבת מצילין אותו בנפשו נקטו ג"כ העובד ע"ז והמחלל שבת אבל אם רוצה לחלל שבת או רוצה לעבוד ע"ז לא איירי וא"כ למה שינה הרמב"ם וכתב שרדף לעשות מלאכה בשבת או לעבוד ע"ז והוא פלא בעיני כאשר אבאר בעזה"י.
<b>ואקדים</b> דראיתי למ"ל פכ"ד מהל' שבת הל' ז' נסתפק מי שרודף אחרי ערוה בשבת מהו שיחלל אחר שבת להרגו להאי רודף דהא דמותר להרוג למי שרודף אחרי ערוה הוא מחלק עונשין ואפשר שלא נחלל שבת לעונש כמו שפסק הרמב"ם שהב"ד אין רשאין לענוש בשבת מי שחייב מיתה וכתב וז"ל וכי תימא דלא חשוב חלול שבת משום דמקלקל בחבורה הא ליתא שהרי כתבו תוס' סנהדרין דף נ"ה ד"ה אין רציחה דוחה שבת דהרציחה חשוב תיקון משום דיש לו כפרה וה"נ חשיב תקון כיון שמצילו מן העבירה וכ"כ התוס' בפ' בן סורר דף ע"ג ד"ה חד למעוטי ע"ז יעו"ש עכ"ל.
<b>ונ"ל</b> דיש לחקור דתוס' בסנהדרין דף ל"ה ד"ה אין רציחה כתבו וז"ל אפי' מקלקל בחבורה פטור הכא חשוב תיקון דיש לו כפרה עכ"ל הכוונה מי שעבר עבירה ונגמר דינו בב"ד להמית אז מיתתו ע"י ב"ד מכפר לו על עונותיו אשר עשה ועיין רמב"ם פי"ג מהל' סנהדרין הל' א' יעו"ש א"כ הוה המיתה תיקון דהא המיתה מתקן גברא מה לי תיקון גברא או תיקון כלי עיין שבת דף ק"ה גבי מילה מה לי תיקון גברא או תיקון כלי אבל מי שרודף אחרי עריות אשר מבקש לעשות עבירה ואמרה תורה ימות זכאי ואל ימות חייב שטוב לו שימות טרם שיעבור ויהי' רע לשמים וגם רע לבריות שפוגם גם אותה א"כ אם הרואה ימית אותו א"כ לא חטא ולא צריך כפרה והוה מיתתו רק מקלקל בחבורה דעדיין לא חטא רק רחמנא הפקיר נפשו שימות זכאי ואין ההורגו מחלל שבת דמקלקל בחבורה פטור ודוק.
<b>אמנם</b> בוודאי מי שכבר התחיל לחלל שבת או התחיל ם לעבוד ע"ז ועומד במרדו וחפץ לחלל עוד שבת או לעבוד עוד ע"ז בהמשכה ואילך למשל בשבת התחיל לארוג וחפץ לארוג אמה על אמה או זבח לע"ז וחפץ גם לזרוק ולהקטיר אז בודאי מי שממית אותו שלא יחלל שבת ויעבוד ע"ז עוד הוא מתקן גברא אם הדין הוא שמותר להרוג מחלל שבת ועובד ע"ז דהא התורה עשה כל אחד מישראל דיין להרוג אותו כאשר כתב המ"ל וז"ל וא"כ ה"נ ברודף אחר הערוה שניתן רשות להורגו הוא אחד מדיני עונשין עכ"ל שעשה הקב"ה בישראל כמו בב"נ שנהרג בע"א ודיין אחד הוא העד והוא הדיין עיין חכם צבי סי' פ"ד וא"כ הוה המיתה כפרה על מה שעבר וחטא (הגם שלא התודה כחכז"ל נתנו נבלת עבדיך) ולכך רשב"י וראב"ש דנקטו המחלל שבת והעובד ע"ז מותר להמית אותן אז שפיר כתבו תוס' בד"ה חד דהוה תיקון ולא מקלקל אבל ברודף אחר הערוה והרואה הורג אותו קודם שחוטא בודאי אין כאן חילול שבת דהוה מקלקל בחבורה ושפיר פסק הרי"ף הרודף אחרי נערה מאורסה ביוכ"פ הורגין אותו דהוה מקלקל ודוק.
<b>ואסברא</b> טעמא דמילתא למה אמרו המחלל שבת והעובד ע"ז ולא אמרו הרוצה לחלל שבת ולעבוד ע"ז דבשלומא בהנך דהווין רק רע לשמים וגם אם עברו יוכל הב"ד להרוג אותם רק רשב"י וראב"ש סוברים דהנך חמורין וראוי' שימות זכאי ולא ימות חייב א"כ הגם שרודף אחרי חילל שבת או עבוד ע"ז אמרי' עביד אינש דגזים ולא ועשה דהא יש לו חזקת כשרות מעיקרא והגם שאיתרע חזקתו שהתרו בו שלא ירדוף ולא שמע לקולם עיין רמב"ם פ"א מהל' רוצח ואעפ"כ אי אפשר להרוג אותו דדלמא לא יעשה העבירה עיין תוס' נדה דף ב' הגם דאינה בחזקת טהורה אבל גם אינה בחזקת טמאה יעו"ש וה"ה הכא דרודף אחרי העבירות בכל זאת לא אבד לגמרי חזקת כשרות וצדקות דנהרוג אותו אבל אם כבר חילל שבת או עבד ע"ז ומבקש לעבור עוד אז סובר רשב"י וראב"ש דמותר להרוג אותו שלא יעבור עוד חומר איסור שבת וע"ז אבל ברודף אחר נערה המאורסה או רודף אחרי חבירו להורגו שהתיר הקב"ה להורגו בעבור להציל את הנרדף כי אלקים יבקש את הנרדף א"כ בכל ספק שבעולם התיר הקב"ה להרוג את הרודף דמשעה שמרים יד על רעהו הוא נעשה רשע כי איך נקל ונאמר שמא לא יהרוג או שמא לא יבעול הלא יהי' מעוות שאין באפשרות לתקן אח"כ וא"כ אם נהרוג טרם שעבר עבירה הוה מיתתו קלקול וההורג ורודף אינו מחלל שבת ודוק.
<b>ואין</b> להקשות מגמ' סנהדרין דף ע"ב דהקשה אין לו דמים בין בחול בין בשבת ואמרו בגמ' קס"ד מידי דהוה ההורג ב"ד דבשבת לא קטלינן ליה קמ"ל וקשה לפי סברא שלי בשלומא סנהדרין הורגין אחרי שנגמר דינו בעבור עבירה א"כ הוה המיתה תיקון גברא דהמיתה מכפר עליו אבל הבא במחתרת דנהרוג קודם שעבר העבירה א"כ הוה מת זכאי ולא הוה המיתה תיקון וא"כ פשיטא דהורגין אותו בשבת ולמה לי קרא דאין לו דמים להרוג אותו אפילו בשבת וצע"ג.
<b>ואחר</b> העיון נ"ל כיון דהבא במחתרת הפקיר הקב"ה דמו לענין אם נפל עליו הגל אין מפקחין עליו כדילפי' אם זרחה השמש דמים לו בין בחול בין בשבת ואמרו שם בסנהדרין דף ע"ב לענין מפקחין עליו את הגל ופי' רש"י בד"ה לפקח אבל מי שבא על עסקי נפשות אין מפקחין דהא גברא קטילא יעו"ש א"כ הוה במחתרת מיתתו כפרה דמשעה שבא במחתרת נתחייב מיתה אבל ברודף אחרי למלאות תאותו ונהרג הוא מת זכאי ודוק.
<b>אך</b> מה אעשה שהרמב"ם וגם רש"י במתני' דף ע"ב כתב הרוצה לעבוד ע"ז ולחלל שבת משמע שגם בזה איכא רבותא דלא ניתן להצילו בנפשו ולשון המתני' דנקט המחלל שבת ועובד ע"ז וכן רשב"י וראב"ש נקטו המחלל שבת והעובד ע"ז א"כ הי' לרש"י ולרמב"ם לנקוט ג"כ המחלל שבת והעובד ע"ז דהא הלכה כן אפילו הוא מחלל או עובד אבל ברוצה לחלל שבת ולעבוד ע"ז ליכא מאן דסובר כן והארכתי שם עוד בטעם הדבר למה הבעה"ב לא צריך להפקיר ממונו ולא יחלל שבת להרוג להבא לחתור שבא רק בעבור ליקח ממון והפלאתי על מג"א שנתקשה למה מתיר תרה"ד לחלל שבת בעבור אם בא גייסות ליקח ממון הלא יוכלו לראות ליקח ממונם יעו"ש וקשה א"כ גם במחתרת יפקיר ממונו ועכ"ח דשאני התם דהבא במחתרת חושב שבעל הממון יעמוד נגדו שלא יקח וא"כ יהרוג לבעל הבית ושפיר הפקירה התורה את דמו משום הבא להרגו ולא יעשה הבעה"ב עבירה כלל לכן הקשה המג"א עכ"פ למה נתיר לחלל שבת הלא יש בידינו להפקיר הממון ויש לי פלפול בזה על הגהת מהר"ש לאנדא בנב"י מהד"ת ח"מ סי' ס' יעו"ש כי העיר דמוכח שאומרים ברודף חטא בשביל שיזכה חבירו ולדעתי אין כאן חטא דתורה הפקירה דמו ולא דמי להרשב"א שהביא המג"א סי' ש"ו ודוק.
<b>ובזה</b> יישבתי דברי הרמב"ם בפ"א הל' רוצח הל' ז' שכתב וז"ל ואעפ"י שלא הרג ונתקשה הכ"מ הלא אם הרג א"כ אין כאן דין רודף יעו"ש ואמרתי לא מיבעי אם הרודף להרוג שמעון כבר הרג ראובן ורודף גם אחרי שמעון שאז בודאי התיר הקב"ה דמו של רודף דכבר נעשה רשע למות אבל אם לא הרג דיש לו חזקת כשרות מקודם ואפשר דגזים ולא עבר אעפ"כ כיון שמתרים בו ולא שומע בקול התראה הגם שלא התיר עצמו למיתה הוא יהרג על הרדיפה לבד דאי אפשר לעמוד ולראות בספק דם הנרדף.
<b>גם</b> הערותי אז על המ"ל שחקר אי מותר להרוג אותו אפי' בשבת הלא לר"י דבעבור פגמה התורה התירה דמו ואי אמרת הניחו לו דמי' להרודף א"כ איך יהיה מותר בשבת הלא אמרי' בכתובות דף מ' כיון דאי אמרה לא בעינא ליכא עשה כלל אפי' אמרה בעינא אין עשה דוחה לל"ת וה"ה כאן אי אמרה הניחא ליה ליכא עשה כלל וצע"ג.
<b>ואמרתי</b> לחלק שם מותר לה לומר לא בעינא ליה וליכא עשה כלל אבל כאן אטו רשאי היא לאמור הניחו לו הלא הבעילה היא איסור הגם שבעבור האיסור לא התורה התורה דמו של רודף רק בעבור פגמה עכ"פ אינה רשאי לה לומר הניחו לו וממילא חייב על פגמה נדחה שבת בעבור פגמה ולא דמי לב"מ דף ל' פעמים שאתה מתעלם כגון כהן בבית הקברות יען שיש בידו למחול על ממונו ולא יהיה עשה בעולם עיין בש"מ ודוק וגם שם הוה מכח עשה דלו תהיה לאשה שידחה הל"ת אבל כאן מה שמותר להרגו שלא לפגמה לא הוה מכח עשה דוחה ל"ת אלא דהותר דם של איש הרודף לפגום אותה וא"כ לא שייך אי אמרה הניחו לו פטור א"כ גם בלא ניחא לה בפגם יהיה אסור להרגו דהא אם לא היה מקפדת על פגמה לא הותר דמו ולא נדחה שוב ראיתי במ"ל שמטעם אחר ניחא לר"י דאם לא ניחא לה א"כ רודף רוצח הוא ויש לחלק עוד ואין פנאי להאריך ואם יעזרני ד' לשום עיני ולבי על הענין אברר קונטרסי שים עיניך על הדברים לטובה לברר אותם כי קשה עתיקא מחדתא ולא באתי אלא לשעשע באמרות ד' אמרות טהורות ואל תשת עלי חטאת אם שגיתי ברואה אחיך הנאמן.
<b>סימן</b> <b>כט</b> שלום וכל טוב להרבני מורג חרוץ שכלו שנון וחדוד בעל פיפיות כבוד מהו' ר' לוי מנטור נ"י בק"ק בעלזא יע"א בגאליציאן.
<b>מכתבו</b> הגיעני אשר הודיע כי כעת בא לידו ספרי מ"ח ח"ר ושם עיניו על סי' ק"ב אשר חדשתי סברה אחת בעזה"י דבעבור זה מתיר הר"ן לשחוט בעבור חולה ולא שייך אין אומרים לאדם חטא בשביל שיזכה חבירו דהוא נעשה שליח החולה ולא שייך אין שליח לדבר עבירה דנהפוך הוא אם נחשב השליח כמשלח לא נעשה עבירה ואי לא נחשב השליח כמשלח אז נעשה עבירה ואמרי' דיש שליחות ולא יהיה עבירה דאם השוחט כהחולה אז אין כאן עון וחטא כלל ומעלתו נ"י שמח בסברה רק התקשה מגמרא מפורשת מכות דף י"ב דאין הבן נעשה שליח לב"ד להכות או לנדות לאביו וקשה הא כיון שהבן נעשה שליח להב"ד והם מותרים לענוש לחוטא וא"כ הא אי אין שליחות הבן עושה עבירה אבל אי יש שליחות ונחשב כאלו הכהו הב"ד ואין כאן עבירה כלל ונימא יש שליחות ולא חטא הבן כלל וצע"ג.
<b>נלע"ד</b> דלק"מ בשלומא בחילול שבת דמעשה שחיטה בשבת הוה פעולת עבירה להחולה כמו לבריא דהא החיוב הוא או משום צובע או משום נטילת נשמה עיין שבת דף ע"ה ואעפ"כ מותר להחולה לשחוט ולעבור הל"ת ועשה של שבת ה"ה יש שליחות שהבריא יעשה המלאכה איסור עשה ול"ת דשבת ונחשב כאלו החולה ישחוט אבל כאן אם הב"ד לוקין אין נעשה מעשה עבירה דהא הם אינם בניו ומכין לאיש אשר אינם מחויבים בכבודו ואם הבן יכה לאביו עובר על כיבוד אב וא"כ אמרי' שלא יהיה השליח איש אשר יעשה בשליחותו עבירה ואותו עבירה לא משכחת אם המשלח עושה בעצמו ודומה למה דאמרי' בשבת דף קל"ג אי איכא אחר ימול אחר ולא ימול אביו אשר בדעתו לתקן הצרעת ועושה אצל המצוה עבירה טוב לבחור באיש אחר אשר לא יעשה אצל המצוה עבירה ה"ה כאן ילקה אחר אשר אינו מחויב בכבוד הנלקה ולא ילקה הבן אשר בהכאתו נולד עבירה אבל בשוחט בשבת כיון דהחולה ג"כ יעבור אותו עבירה ואעפ"כ מותר לשחוט בעצמו א"כ נחשב מעשה השליח כמשלח ולא שייך אין אומרים לאדם חטא בשביל שיזכה חבירו ודוק.
<b>ולפ"ז</b> אם החוטא אין מסור ביד הב"ד להמית אותו במיתה שהוא מחויב שהוה הדין להמית אותו בכל מיתה שאפשר וכל מוצאו יהרגו עיין תוספות מכות דף ב' בד"ה כל הזוממין אז באמת גם הבן מחויב להמית אותו אפי' בתורת שליחות מן הב"ד דהא אי אפשר באחר ודוק.
<b>אך</b> באמת אין כאן קו' כלל בשלומא בחולה שיש בו סכנה שיש חיוב על כל ישראל להחיותו רק אנו חוקרין אם ליתן להחולה נבילות או כשירות ואמרי' כיון דבתורת שליחות אין כאן עבירה א"כ לא הותר לחולה נבילה ואז ממילא בא חיוב על כל איש מישראל לא תעמוד על דם רעיך וצריך להיות שלוחו להחיות את החולה אבל בשליח ב"ד הגם אם נעשה שליח והכה לאביו לא עבר עבירה דנחשב כאלו הכה הב"ד בעצמם עכ"פ הוא מחויב בתורת כיבוד אב שלא יחפוץ להיות שליח בכך ומחויב לסרב בב"ד שמחמת מ"ע של כיבוד אב לא יחפוץ בשליחות חוץ במסית דכתיב לא תחמול אבל בשאר העבירות יש על הבן חיוב שלא יחפוץ להיות כמשלח דבזה שימלא לבו להיות שליח כבר עבר על כיבוד אב ודוק.
<b>ואוסיף</b> בסברה כבר הסביר הרא"ה על קו' גדולה למה לי קרא דאם אמר לו אביו בשל בשבת דלא ידחה העשה דכיבוד אב הל"ת דשבת עיין פ' אלו מציאות תיפוק ליה דהאב יכול למחול על כבודו והוה דומה למאי דאמרי' בכתובות דף מ' אי אמרה לא בעינא ליכא לעשה כלל ותי' הרא"ה דמחילת האב מהני שיפטור הבן ולא יהיה לו עונש אם לא יכבד אבל עכ"פ נשאר עשה אם מכבד לאב עיין בש"מ שם בב"מ מתוק מדבש וא"כ לו יהיה אם נעשה השליח כמשלח אין עליו עונש דאין כאן עבירה הלא לו יהיה דהאב מחל לו ג"כ אין שם עבירה עכ"פ העשה נשאר בתורת מצוה לכבד האב ואין זה כיבוד אב אם הבן נדבה לבו למלאות רצון הב"ד להיות שלוחם להכות או לבזות את אביו ודוק.
<b>ואם</b> יאמר שיש מצוה לשמוע דברי הב"ד ובפרט אם הוא שליח ב"ד קבוע ועיין ברמב"ם פ"ה הל' ממרים דמשמע כן שהבן היה שליח ב"ד קבוע וא"כ נימא בהיפוך האי עשה לשמוע דברי הב"ד והאי עשה לכבד לאביו נ"ל דלק"מ דטוב לבחור לעבור על מצוה לשמוע לדברי השופט שהוא עובר בשב ואל תעשה מלעבור על מצות כיבוד אב בקום ועשה עיין ר"ה דף כ"ח בבל תוסיף ובל תגרע בנתערב הדם יתן במתן אחת ולא במתן ארבע ודוק.
<b>ועלה</b> בדעתו ליישב בזה לשון הגמרא לכל הבן אין נעשה שליח חוץ ממסית ולא אמרו לכל אין עושין הבן לשליח שהוה במשמע שיש איסור על הב"ד לעשות שליח לדבר עבירה למה תפסו בלשונם שאין הבן נעשה שליח ולפמ"ש נכון דאין על הב"ד איסור דאם יהיה שלוחם ונחשב כאלו הב"ד עשו א"כ לא עשו שליח לדבר עבירה אלא למצוה לכן נקטו חכז"ל אין הבן נעשה שליח דעליו יש חיוב מכח כיבוד שלא יהיה נעשה שליח וכן דייק הרמב"ם וז"ל ולא יהיה שליח לנדותם ולא ידחוף אותם ולא יכה אותם בשליחות ב"ד אעפ"י שהן ראוין לכך ולא עשה תשובה עכ"ל הרי שדייק אעפ"י שהב"ד מצווין אותו הוא לא יתן גופו לשליחות זה ודוק.
<b>וראיתי</b> שהעיר מעצמו דבכיבוד לא מהני שהוא שליח הב"ד דהוה מ"ע שבגופו דוגמה סברת תוס' רי"ד עם דברי קצו"ח סי' קפ"ב הדמיון אינו עולה יפה דמחשבת תוס' רי"ד כי שליחות שייך על פעולה אבל לא לעשות שפיו כפיו ויד כיד שנאמר אכול בפיך ויהיה כפי או תניח תפילין על ידך ויהיה כידי או שב בסוכה ויהיה נחשב כאלו ישבתי דתורה חפץ שכל איש יהיה מקיים בידו או בגופו מצוה הנ"ל אבל לעשות פעולה אשר תפעל תיקון כשחיטת קדשים או הפרשת תרומה או נתינת גט מהני פעולות השליח כפעולת המשלח וכאן יהיה נחשב הלקאת הבן כהלקאת הב"ד ודוק.
<b>בכל</b> זאת אמת שיש כיבוד בגוף הבן אם הוא מכבד לאב בגופו דבודאי לא יוכל הבן לעשות שליח לכבד לאביו דזה הוא המצוה שהוא בעצמו יכבד לאביו ולא יעשה שליח דהא מצינו בחכז"ל שחשבו הכיבוד בעשו ששימש בבגדיו החמודות וממילא שיש מ"ע של כיבוד שלא יהיה גופו שליח ב"ד ללקות ויכול למאן בב"ד ודוק.
<b>גם</b> ראיתי שהשיב על דברי הא עכ"פ גופו לא שבת ומאי מהני שהוא שליח החולה עכ"פ לא נח בשבת פלא בעיני הלא רואה שחקרתי שם בתשובה מאי מהני מצות מילה שהמול עושה מצוה הלא מבטל שביתות גופו ותשובתי שם יען דעכ"פ שובת כל היום רק אם עושה מלאכה מכח העבירה נחשב לביטול שביתה אבל אם אין כאן עבירת מלאכה אינו עובר שביתה דומיא דכהן העובד בביהמ"ק ודוק בקצירת אומר.
<b>ואעתיק</b> מכילתא אשר ציינתי שם בספרי בפ' ויקהל וז"ל כל העושה בו מלאכה יומת ריב"ב אומר הרי גוים שהקיפו את ערי ישראל וחללו את השבת שלא יהיה ישראל אומרים הואיל וחללנו את השבת מקצת נחלל כולו ת"ל מחלליה מות יומת כהרף עין עכ"ל הרי מבואר שהיה מקום לומר מי שחילל שבת רגע בהיתר אינו עובר עוד אפי' על הל"ת וצריך קרא שעובר על השאר היום וא"כ בעשה יש לחקור כאן שביטל רגע אחת א"כ אינו עובר עוד על העשה כאשר חקרתי שם אבל האמת שגם השביתה יש עליו כי כל רגע מצוה לשבות ודוק.
<b>ואשים</b> קנצי למלין הגם שראיתי במכתבו דברי שנונים בונה וסותר בסברה שלי ומפלפל פלפול נאה יישר חילו לאורייתא אבל אני מוטרד גדול הלואי שאוכל להשיב לכל השואלים דבר הלכה למעשה ואין פנאי להשיב על חדושים ורק מעט השבתי להצדיק דברי בספרי דברי הטרוד הדש"ת.
<b>סימן</b> <b>ל</b>
<b>שאלה</b> ג' אנשים נסעו למרחוק לסחור והיו בדרך במלון בכפר אשר אין דר שם יהודים ונחלה אחד מהם ר"ל ואחר איזה שעות התחיל להיות גוסס והיה גוסס והולך ר"ל ג' ימים לילה ויום ופתאום הוגד להם כי בא איזה חשד עליהם לאמור כי הם המה היה במעל אשר נעשה גניבה במחוז קרוב משם ויראו לנפשם כי המה גרים בארץ נכריה מי יריב ריבם אם יעוללו עלילות ברשע על אנשים כנים וברחו לנפשם והניחו חבריהם הגוסס שם אצל הערל והגם שהיה לבם דוה עליהם אבל ההכרח לא יגונה ואחרי עבור שבועות שתים באו לשם יהודים אחרים וסיפרה הערלות להם אשר עשו לה שני יהודים ממקום פלוני שברחו והניחו חבריהם גוסס אצלה ואשר עשתה כי אחר שברחו בא בלילה בעל עגלה אחד ובקשה ממנו שיקח על עגלה שלו יהודי החולה ויוביל אותו למקהלות ישראל ולא נודע לה היכן הובילו אותו והלכו היהודים לדרוש למקהלות הקרובים ובקהלה אחת הקרובה הוגד להם מגבאי דח"ק דשם כי בימים ההם אשר הזכירו נמצא על הדרך איש יהודי מת והובא אצלם אבל היה נפוח מאוד והסתכלו על סימני גוף ולא מצאו כלל והיה מונח רק בכתונת על פני צידי השדה ולא יוכלו לדעת מי הוא זה וקברו אותו וכאשר ספרו זאת בשובם נמצא כי אמת הדבר כי שני חברים הנ"ל ספרו ג"כ כי ברחו משם והניחם ריעם גוסס ולא ידעו מה נעשה בו ובאו אבותיו של הזה בכח ירושה שהיה לו בית וכרם ובנים לא היה לו א"כ ירושת אב דאורייתא שהוא יורש את בנו והאשה אומרת כל זמן שהב"ד לא יתירו לה לינשא לאיש אחר תשב היא בבית ותחזיק בכרם ולא תתן ששום אדם יחזיק עצמו בנכסים ולא תיקח מחמיה כתובתה ותלך לה אם לא תוכל לינשוא לאיש אחר על כן נסתפק כדת מה לעשות הדין אם מי וגם אולי יש בעדות זה כח להתיר גם את האשה לנשוא לאיש אחר.
<b>תשובה</b> הדבר בסבך החקירה לדעת הדין וד' יאיר עיני בהלכה לברר מה שנוגע להירושה מה שנוגע בהיתר האשה בעזה"י לכאורה אשה זו מותרת לשוק בעדות זה שמעידין שני עדים שעזבוהו אחר שהיה גוסס ג' ימים שלמים מעל"ע דהא הב"ש בסי' י"ז ס"ק צ"ד כתב וז"ל ואם הוא גוסס ג' ימים מעידים כמ"ש ביו"ד וכ"כ בס' ב"ה עכ"ל הרי שעל הגסיסה של ג' ימים מעידים ואם כן האשה מותרת לשוק וממילא האב יורש מה שנשאר יתר על כתובתה ודוק.
<b>אמנם</b> ראיתי בשג"א החדש סי' א' שהתמרמר מאוד על הב"ש ועל הב"ה דזה דווקא מהני לאבילות יען דרוב גוססים למיתה וא"כ אם מעידים שראו לפני ג' שהיה בעלה גוסס מעידים עליו אחר ג' ימים דבודאי מת וכל זה לאבילות אזלינן בתר רוב אבל לענין להתיר אשתו דלא אזלינן בתר רוב במים שאין לו סוף הגם דרוב הנטבעים אינם נמלטים וחיישינן על מיעוט הנמלטים וה"ה בגוסס הגם דרוב גוססים מתים אבל יש מיעוט דנתרפאים וא"כ חיישינן על המיעוט ואין חילוק אם ראו העדים הגסיסה יום אחד או ג' דאפילו אם ראו גסיסה אפי' שעה אחת יש ג"כ הך הרוב דרוב גוססים למיתה ואפילו ראו הגסיסה ג' ימים מעל"ע יש ג"כ מיעוט המתרפאים וא"כ כמו דלא דאזלינן בתר רוב בנטבע במים שאין להם סוף ה"ה דלא אזלינן בתר רוב גוססים למיתה והתפלא מאוד איך שגו ברואה גדולי פוסקים יעו"ש.
<b>ונלע"ד</b> לחקור בעזה"י דלכאורה הקשתי שהשג"א מסיים בסוף שבדיעבד אם נשאת לא תצא ל"ש שמעידים שראוהו גוסס שעה או שהיה גוסס ג' ימים אם נשאת לא תצא אבל לכתחילה לא תינשא אפי' ראוהו גוסס ג' ימים יעו"ש ולדעתי יפלא דבשלומא אם ראוהו גוסס שעה אחת או יום אחד אז מהני עדותם בדיעבד דיש רוב בעולם דרוב גוססים למיתה ומסתמא מת גם בעל האשה הזאת דהיה מן הרוב גוססים אשר ימותו עד ג' ימים דאזלינן בתר רובא ואמרינן בודאי בעלה הראשון היה מת בתוך ג' ימים אשר התחיל אצלו הגסיסה אבל אם העדים מעידים שראוהו גוסס ג' ימים מעל"ע א"כ יצא זה מכלל רוב גוססים למיתה דהא רוב גוססים ימותו בתוך ג' ימים משעה שהתחיל הגסיסה וזה לא מת בתוך ג' ימים א"כ כאן דאיפליג משאר רוב גוססים ולא מת תוך ג' ימים א"כ ראה ראינו דהוא אינו מן רוב גוססים למיתה וא"כ הוא מן המיעוט גוססים שאינם מתים ע"י הגסיסה והך רוב גוססים למיתה בג' ימים נתהפך לברר שהך גוסס הוא מן המיעוט שאינם באים ע"י גסיסה למיתה דאם היה מן הרוב למיתה היה לו למות בתוך ג' ימים ואוקמיה אותו בחזקת חי כמו דאמרי' בזקן בן מאה שנה דנותנים אותו בחזקת שהוא קיים כיון דאיפלג איפלג עיין בגיטין דף כ"ח ועיין בירושלמי שם ה"ה כאן כיון דאיפלג דנשאר ג' ימים בגסיסה ה"ה איפלג דנשאר חי והיה הדין אם נשאת תצא וצע"ג.
<b>ואפילו</b> לשיטת מן ראשונים דלא פסקינן סברת כיון דאיפלג איפלג עיין רשב"א גיטין דף הנ"ל דדעת רי"ף ורמב"ם כן הוא יעו"ש היינו שם הוא להקל לאמור כיון דחי מאה שנים ה"ה יחיה כפלים בשנים מרוב העולם וליתן הגט בחזקת שהוא קיים ע"ז חלקו דאין סברת איפלג איפלג פועל להקל אבל כאן פועל כיון דאיפלג בגסיסה ג' ימים איפלג דחיישינן דנתרפא ולהחמיר עליה דלו יהיה הוי ספק חי ספק מת אסורה לעלמא וא"כ נאמר שיש ספק עכ"פ אם מת בגסיסה הנ"ל אחר ג' ימים או איפלג ונשאר חי א"כ תצא היא מבעלה דהוה ספק דאורייתא שמא בעלה חי וצע"ג.
<b>ונ"ל</b> לתרץ והוא דבשלומא אם רוב בני אדם מגיעים רק לגבורות שמונים שנה ואחר ימי גבורה מתים וזה האיש ראינו שחי עד מאה שנים והוא בריא אמרינן כשם שהפליג עד מאה יוכל להיות שחי מאה ושמונים דאוקמי' אותו על חזקת איפלג כשם שאיפלג משמונים עד מאה ה"ה שעומד בחזקת איפלג עוד רבות בשנים וה"ה בשראינו אדם גוסס הא מן הראוי' לאוקמי בחזקת גוסס ימים רבים דכל דבר אוקמי' אחזקה רק רוב עדיף מחזקה והלא רוב גוססים למיתה ועדיף הרוב גוססים למיתה ונאמר דמת משנאמר דגוסס עדיף מכח דאוקמי' אחזקה שהיה גוסס דהא יש כנגד חזקת גוסס רובא דרוב גוססים מתים לכן מחליטים שמת אבל אם היה גוסס ג' ימים מעל"ע יצא מרוב שרוב גוססים מתים בתוך ג' מעל"ע א"כ נשאר בחזקת גוסס כשם שהוחזק ג' ימים בגסיסה כך הוא עדיין גוסס דכל דבר אוקמי' אחזקה אם אין רוב מתנגד לחזקה ודוק
<b>ונחזי</b> אנן אי גוסס הרי הוא כמת או הרי הוא כחי פליגי אבות עולם עיין תוס' קידושין דף ע"ח ורשב"א בגיטין דף ע' הביא ג"כ פלוגתא הנ"ל ועי' בש"ע א"ע סי' קכ"א בב"י שם שהאריך והדבר פלא להבין.
<b>ואקדים</b> חכז"ל ברכות דף ח' דרשו על פ' על זאת יתפלל כל חסיד אליך לעת מצא רנב"י אמר לעת מצא זו מיתה שנאמר למות תוצאות תניא נמי הכי תתק"ג מיני מיתה נברא בעולם שנאמר למות תוצאות בגימטריא הכי הוה קשה שבכולן אסכרא ניחא שבכולן נשיקה עכ"ל ועיין בתנחומא פ' מקץ וז"ל לעת מצא יתפלל על מיצוי הנפש דאר"י אין לך קשה מיציאת הנפש היאך יוצאה ר"י אמר כקפטורן יוצאה מתוך הושט כך הנפש יוצאה מן הגוף ר"ח אמר כצפורן מתוך הושט שמואל אמר כסולם הפוך כך הנשמה יוצאה מן הגוף ראה כמה קשה יציאת הנשמה עכ"ל ועיון עוד בכמה מקומות בגמרא ובמדרשים שונים בזה.
<b>היוצא</b> מזה דיש כמה מיתות שונות ר"ל אשר מתחיל יציאת הנפש ולא נגמרה לפעמים רק אחר יום או יומים או שלשת ימים כי גוף המיתה ממשכת זמן זמנים טובא הגם שאדם עוד חי בכל זאת כבר התחיל המיתה וגם בודאי תגמור המיתה לאט לאט כי הוא מיתה אריכא וכפי קבלת חכז"ל יש תתק"ג גופי מיתות אשר נכללו בשם יציאת הנפש אשר על זה נאמר ולמות תוצאות אשר מרגע שמתחיל יציאת הנפש הפרידה מן הגוף הוה בכלל מיתה ויוכל להיות פירד יציאת הנפש בהמשכת כמה ימים ולילות עד שיגמר הפירוד והוצאת הנפש מהגוף שנוסע לגמרי כמובן.
<b>ובספרי</b> פ' חקת על פסוק כל הנוגע במת בנפש האדם אשר ימות ולא יתחטא את משכן ד' טמא ונכרתה הנפש ההיא מישראל כתב בספרי וז"ל אשר ימות מגיד הכתוב שאינו מטמא עד שעה שימות מכאן אתה דן לשרץ מה מת חמור אינו מטמא עד שעה שימות שרץ הקל אינו דין שלא יטמא עד שימות או חלוף מה שרץ הקל הרי הוא מטמא כשהוא מפרפר מת החמור אינו דין שיטמא אפי' מפרפר ת"ל כל הנוגע במת בנפש האדם אשר ימות שאין ת"ל אשר ימות ומה ת"ל אשר ימות מגיד אינו מטמא עד שעה שימות דנתי וחילפתי בטל החילוף זכיתי לדון כבתחילה מה מת חמור אין מטמא עד שימות שרץ הקל אינו דין שלא יטמא עד שעת שימות עכ"ל הפי' הוא כך דפרפר לא הוה אפי' התחלת מיתה דהוא רק אות שגודל הכאב והיסורים עד שיתגולל בעפר וימות עיין ביומא דף כ"ג דהאי תינוק שתקע חבירו סכין בלבו ובא אביו ואמר שהוא מפרפר והסכין לא נטמא ועיין בערוך ערך פרפר ועיין ברבה פתיחת איכה משל למלך שנטל המקל וחבט לבנו ופרפר ומת ועיין עוד ברבה על פ' לאמותם יאמרו איה דגן ויין בהתעטפם כחלל ברחובות עיר וז"ל הות איתתא אמרה לבעלה סב לך חד שירא או חד קדש וסק לשוקא אי משכחת כלום ואנן אכלין הוה סליק לשוקא וחמי דלא אשכח כלום והוה מפרפר ומאית והיא אמרה לבנה חמי מה עביד אביך סליק לשוקא וחמא אבוהו והוה מפרפר ומית עלוהי הה"ד בהתעטפם כחלל ברחובות עיר היינו בעלה ובנה הגדול בהשתפך נפשם אל חיק אמותם הוא ברא זעירא בעי למינק ולא משכח חלב ומפרפר ומית עכ"ל רמזו דפרפר הוא בא מכח רוב צער או מרוב מחסור או מרוב חבטא שיפרפרו כמו חלל אשר דוקר בחרב או בחנית ונעשה בו סימן טריפות שיוכל לחיות רק מרוב יסורים וצער יתגולל ויקרב מיתתו אבל אין הפרפר התחלת יציאת הנפש שנקרא מיתה רק דבר הבא מרוב יסורים וצער מרוב מכאובים שמרגיש החולשה בכל איבריו וגידיו עד שיתגולל בעפר וסופו להיות שימות ויצא נפשו ודרשו בספרי דהיה ס"ד לומר דפרפר יהיה נחשב כמת ת"ל הנוגע במת בנפש אדם אשר ימות שאין ת"ל אשר ימות אלא לגלות שלא יטמא עד שעה שימות שהתחיל המיתה עכ"פ שרי ליגע במת נפש אדם אשר ימשוך עכ"פ מיתתו הגם ימות בעתיד שיבוא למיתה בודאי אבל משעה שהתחיל המיתה ימות בסוף גמר מיתה אז הדין משעה שמתחיל המיתה הוא מטמא דכל דסופו למות הרי הוא כמת משעה שהתחיל המיתה ולכן כתיב אשר ימות האדם נוגע במת אשר ימות דמה מת כולה או מת פלגא עכ"פ הוה יציאת הנפש והרי הוא מת (ועיין רמב"ם פ"ט מה' רוצח ה"ט וז"ל כי ימצא חלל ולא חנוק ולא מפרפר עכ"ל ופלא על ר' צדוק יומא כ"ג שאמר על מי להביא עגלה ערופה והיה לגמ' לומר הא הוה מפרפר וצע"ג).
<b>ולפ"ז</b> מה דאמרי' פ"א דאהלות משנה ו' אדם אינו מטמא עד שתצא נפשו ואפי' מגויד ואפי' גוסס זוקק ליבום וכתב הברטנורא וז"ל דכתיב כל הנוגע במת בנפש האדם אשר ימות למידן הכתוב שאינו מטמא עד שימות עכ"ל הגם דרוב גוססין למיתה עיין גיטין דף כ"ח היינו מכח צרת החזה יבוא לידי מיתה אבל עכ"פ עדיין לא התחיל גוף המיתה דהא אם התחיל המיתה אי אפשר שיברא ויקום עוד על משענתו רק יוגמר מיתתו לאט לאט והא קחזינן דמיעוט גוססין יקומו וישובו לבריאתן ע"כ דגסיסה לא הוה אפי' התחלת מיתה והוה רק כפרפר ואדם אינו מטמא עד שתצא נפשו היינו התחלת המיתה וא"כ כיון דגסיסה לא הוה אפי' התחלת מיתה א"כ הגוסס זוקק ליבום ופוטר מן היבום ודוק.
<b>ומצאתי</b> להגאון מווילנא בפרושו על טהרות שכתב על משנה הנ"ל וז"ל ואפי' מגויד שאינו יכול עוד לחיות אינו מטמא משום שדעתו צלול ואפי' גוסס שאין דעתו צלול אינו מטמא משום שיכול עוד לחיות עכ"ל הרי אם היה בבטח שגוסס לא יוכל לחיות עוד היה מטמא יען כיון שאין דעתו צלול ולא יוכל לחיות היה הגסיסה עכ"פ התחלת מיתה ומטמא דכתיב אשר ימות והבן.
<b>ומעתה</b> אני אומר הגסיסה דלא הוה התחלת המיתה הוא גסיסה בתוך ג' ימים דשם רוב גוססין למיתה ומיעוט לחיים היינו שיתרפאו לחיים בריאים וממילא כיון דמיעוט יתרפא לא הוה הגסיסה תחילת מיתה דאצל מי שהתחיל המיתה לא יעמוד חי עוד וכיון דחזינן דמיעוט יתרפאו וע"כ דגסיסה לא הוה תחילת מיתה והוה כחי לכל דבריו אבל מי שמשך הגסיסה ג' ימים א"כ יצא מהרוב גוססין שימותו בתוך ג' ימים אבל גם מן המיעוט יצא דמיעוט גוססין שנשארים המה ישובו לאיתנם בתוך ג' ימים ונסתלק מהם הגסיסה בתוך ימים וישובו ויתרפאו מעט מעט וזה שמשך אצלו הגסיסה ג' ימים יצא ג"כ מן המיעוט ותלינן דגסיסה אצלו הוה התחלת מיתה ולא נגמרו המיתה הגם שעברו ג' ימים ולו יהיה שמושך עוד הגסיסה ימים גוסס כזה חיותו הוה כחיות זנב הלטאה ובחיותו כבר מת דגוסס דמיתה הוה כמת לכל ענינים מטמא כמת ואשתו מותרת דכבר אבדו כל עשתנותיו ולא דמי למים שאין להם סוף דשם יש מיעוט שיצילו וישארו חיים וקיימים אבל גוסס ג' ימים שיצא מן המיעוט גוססים שיתרפאו כשם שיצא מן הרוב גוססים שימותו והוה גסיסתו מיתתו ולא נעלה לחדש שנמצא עוד רוב ומיעוט בהגוססים ג' ימים מעל"ע ג"כ ימצא רוב אשר ימותו אחרי כן ומיעוט יתרפאו להיות קיימים ואפי' את"ל שהיה נמצא ב"א שיעמוד איש אחר גסיסה ג' ימים מעל"ע ונתרפא הוה מיעוטא דמיעוטא אחד מאלף אשר טעינו בסימני גסיסה מתחילה ונחליט דמשעה שגסס לא עבר ג' ימים מעל"ע ולא חיישינן אפי' באשת איש אבל במים שאין להם סוף הגם הרוב נטבעים נשאר מיעוט דיצולו וחיישינן דנשאר חי וכן אם יעידו עדים על שראו גסיסה יום אחד אמרינן הגם דרוב גוססים למיתה נשאר המיעוט לחיים ודוק.
<b>ומעתה</b> צדקו דברי הב"ש ובית הלל דאם יש עדים שהיה גוסס ג' ימים מעל"ע ואח"כ עזבוהו הוא מותרת להנשא דרוב גוססים מתים בתוך ג' ימים ומיעוט נתרפאים וזה האיש שהיה גוסס ג' מעל"ע יצא מכלל רוב המתים וגם ממיעוט שנתרפאים א"כ נגלה שגסיסה שלו הוה התחלת מיתה וכל מי שמתו מוטל לפניו וכבר התחיל למות לא יקום עוד אלא ימות אחר ימים ומי שהתחיל למות וגם יוגמר מיתתו כבר נקרא מת משעה שמתחיל יציאת נפשו דספרי ממעט רק פרפר אבל יציאת הנפש נקרא מת הגם שיוגמר המיתה אחרי ימים דכתיב הנוגע במת וגו' אשר ימות וא"כ אשתו מותרת מיד ודוק.
<b>שוב</b> מצאתי בבית מאיר סי' י"ז ס"ה שהשיג ג"כ על הבית שמואל כמו שהשיג השג"א וביאר כיון שרוב מתים בתוך ג' וזה היה גוסס ג' ימים מעל"ע יצא מרוב והוה מן המיעוט ויוכל להיות שנשאר ג"כ חי שלא מת כלל אפי' אחרי ימים יעו"ש ולפמ"ש יצא ג"כ מן המיעוט דאותן מיעוט דרכם להתרפאות בתוך ג' וזה שלא מת ולא נתרפא הוא אות שגסיסה שלו הוא התחלת מיתה וכל העומד למות בודאי כמת דמי דגבול אדם הוא חי ולא מי שהתחיל למות אשר יגמר מיתתו ממילא לאט לאט וכהן הנוגע בגוסס אחר שגסס ג' ימים מעל"ע הוא נוגע במת ולוקין עליו אבל בתוך ג' ימים הוא קרוב למות ומחלל ולא מטמא ועיין בנזיר דף מ"ג ובתוס' שם ועיין ביו"ד סי' ש"ג אבל אחר גסיסה ג' ימים הוה נוגע במת דכבר התחיל המיתה ונחשב כמת לכל דבר ודוק.
<b>וראיתי</b> שנתקשה הב"מ שם אי בגוסס אחר ג' ימים מתירין את אשתו א"כ מאי הקשה תוס' ביבמות דף ק"כ ע"ב בד"ה למימרא איך ס"ד לומר דמתני' דאהלות טמוי לא מטמא הא מחיה לא חי הא תנן שם ג"כ גוסס ובגוסס מיעוטן חי ותי' בדוחק והקשה הנ"ל למה לא תירצו דאיירי בגוסס אחר ג' ימים הוא דלא יכול לחיות אלא מוכח דגוסס אחר ג' מעל"ע יוכל ג"כ לחיות יעו"ש ולפמ"ש נהפוך הוא דמשנה לא יוכל להיות בגוסס ג' ימים מעל"ע דא"כ יהיה אפי' מטמא ואין זוקק ליבום ואין פוטר מן היבום אלא ע"כ דאיירי בסתם גוסס שהוא בתוך ג' מעל"ע ודוק.
<b>וראי'</b> דבכה"ג אשר יהיה ברור שיוגמר יציאת הנפש מעידים מלשון המשנה יבמות דף ק"ך אין מעידים אלא עד שתצא נפשו ואפי' ראוהו מגוייד וצלוב והחיה אוכלת בו שכתב רש"י בד"ה ואין מעידים וז"ל עד שיראו שתצא נפשו עכ"ל וקשה לי על המשנה למה לא כתב רבינו הקדוש אין מעידים אלא אחר שיצא נפשו דהיה משמע עד שראה שכבר נפרד נפשו ממנו אין מעידים אבל לשון אין מעידים עד שתצא נפשו לשון עתיד שלא יעידו עד שיראו דבר אשר הוא בירור שתצא נפשו בעתיד וצע"ג וגם מה הוסיף רש"י שכתב עד שיראו שתצא נפשו.
<b>ונ"ל</b> דרמז רבינו שלא צריכים לראות שנפרד נפשו ממנו לגמרי ומונח כאבן דומם אשר אין חיות בו אלא משעה שמתחיל יציאת הנפש יוגמר דעכ"פ ידעינן שתצא נפשו בעתיד כיון שהתחיל יציאת הנפש יוגמר בעתיד ורק עד שיראו שתצא נפשו לא יעיד לן אבל אם ראוהו מגוייד וצלוב וחיה אוכלת בו הגם שמשערין שיצא נפשו אבל עכ"פ הם לא ראו אפי' התחלת יציאת הנפש וזה שרמז רש"י שיראו שתצא נפשו אבל באומד דעת שמשערין שתצא נפשו על זה לא יעידון אבל בריאת עינים שתצא נפשו הוא מהני ומעידים וא"כ אם יבורר סימן אשר מעיד על יציאת הנפש הגם שלא ראו פירוד הנפש יכולין להעיד לכן לא כתב רבינו אין מעידים אלא אחר שיצא נפשו דאז היה במשמע עד שראו פירוד הנפש לגמרי לא יעידון ודוק.
<b>דוגמא</b> מה דאמרו בגמ' השולה דג מן הספל של מים והניחו עד שיבש כסלע בין סנפיריו חייב משום נטילת נשמה דשוב אין יכול לחיות ועיין במג"א סי' שי"ו ס"ק טו"ב יעו"ש ואפי' אם עשה זה קודם שחשכה בשבת והיה הדג חי עוד שעה במ"ש אעפ"כ חייב דמשעה שיבש כסלע לא יוכל לחיות והוה נטילת הנשמה בשבת ומה שחי עוד לא נחשב לחיות דמשעה שמתחיל יציאת הנפש הוה החיות אשר בו כחיות זנב הלטאה כמובן וה"ה באדם משעה שמתחיל יציאת הנפש כבר הוא כמת לכל ענינים ודוק וראיתי בפרמ"ג בא"ח סי' שי"ו שכתב וז"ל ואם הניחו ביבשה ובא אחד והמית אותו קודם שיבש כסלע חייב לאחר שיבש כסלע צ"ע עכ"ל משמע הגם שלאחר שיבש כסלע ימות בודאי אחר זמן ומשו"ה הראשון חייב דשוב אין יכול לחיות אעפ"כ מי שבא וממית אותו אח"כ ג"כ חייב דהראשון נטל הנפש ממקום שיבש כסלע והשני נטל יתר הנפש הרי שמסופק אם נאמר יען דהתחיל יציאת הנפש מאותו מקום סלע אם יהיה נחשב כאלו מת לגמרי או לא ולפמ"ש היה השני פטור דנחשב כמת כולו ודוק.
<b>וראה</b> זה מצאתי במדרש רבה בראשית פל"ב על פסוק תאבד דברי כזב איש דמים ומרמה וז"ל איש דמים ומרמה זה התיר ג"ע וש"ד וזה התיר ג"ע וש"ד שנאמר באחיתופל בוא אל פלגשי אביך וש"ד דכתיב ואבא עליו והוא יגע ורפה ידים וכתוב והכתי את המלך לבדו וזה התיר ג"ע וש"ד נחמן בדר"ש בר נחמני אמר לשאול וכי יש אישות לדוד הלא מורד במלכות הוא וחשב כמת ועכשיו התיר קונעתו ועשה אותו זיטויטוס וכאלו הוא מת ודמו מותר ואשתו מותרת עמד שאול ונתן מיכל אשת דוד על פיו לפלטי בן ליש וש"ד דכתיב ולא אבו עבדי שאול המלך לשלוח יד במשיח ד' עכ"ל זה בודאי נחשב שהתיר עריות שכל זמן שמורד חי אשתו אסורה וראי' מאורי' הגם שהיה מורד במלכות לא היתה בת שבע מותרת לדוד והגם שמלך שמחל על כבודו אין כבודו מחול ויהיה סופו למות אעפ"כ אין קונעתו מותרת ולא הבאתי רק לדוגמא אם סופו למות אשתו מותרת דאל"כ הכי סופו למות ע"י שחייב ראשו למלך יהיה טוב מסופו למות ע"י שחייב ראשו בידי שמים וכבר הוא הולך למות שהתחיל המיתה אלא פשיטא אם התחיל המיתה נעשה אשתו מותרת וחידש דואג להמלך וז"ל הסיר קונעתו ממנו ועשה אותו זיטיוטויס וכמו שהוא מת דמו מותר ואשתו מותרת עכ"ל רבה פ' ל"ח והבן זה.
<b>ועיין</b> בשבועות דף ל"ג א"ר הכא במאי עסקינן כגון שהיתה שניה בשעת כפירת ראשונה קרובים בנשותיהן ונשותיהן גוססות מהו דתימא רוב גוססין למיתה קמ"ל השתא מיהו לא שכיב וכתב רש"י בד"ה למיתה הוו להו כאילו מתו ותפטר כת ראשונה דהא קיימא כת השנייה עכ"ל ובד"ה קמ"ל ולומדך שהגוסס הרי הוא כחי לכל דבריו ואעפ"י שרובן למיתה עכ"ל משמע דווקא יען שיש מיעוט דלא ימותו אז אעפ"י שרובן למיתה הוה הגוסס כחי לכל דבריו יען דסמוך מיעוט לחזקת חי שהיה לו ואיתרע רוב וכי תימא אי מטעם סמוך מיעוט לחזקה הוה רק כפלגא מחצה על מחצה ואין מחליטין דהוה כחי לכל דבריו יהיה רק ספק וצע"ג.
<b>נ"ל</b> להסביר מלבד זאת דסמוך מיעוט דנתרפאים לחזקת חי יש עוד חזקה שהיה לגוף זה הגוסס חזקת זכות לנחול ומנחיל ליתן ממונו לאחרים והיה לו כח לגרש אשתו או זכות שיבמתו זקוקה לו או זכות שיש לו בן ואשתו פטורה מיבום וכח קנין שמאכיל בתרומה וכדומה עיין בפנ"י גיטין דף כ"ח כי זהו חזקה בפני עצמו מה שאשתו הי' אוכלת בתרומה עד עתה ומספק אין אתה יכול לאוסרה ועיין בתב"ש סי' ח"י בנאבד הסכין א"כ הוה תרי רובא כנגד הרוב וקצרתי ודוק או מחמת שעכ"פ מיעוט אינם אזלי למיתה אלא יתרפאו א"כ הוא הוכחה שכל גוסס לא הוה מיתה אלא חולה וממילא הרי הוא כחי לכל דבריו אבל אי היה כל גוסס למיתה אז הוה הגוסס נחשב כאלו מת לגמרי ועיין רמב"ם פ"י מהל' שבועות הל' ט"ו שכתב וז"ל שהרי השנייה בעת כפירה ראשונה לא היתה ראוי' להעיד ואעפ"י שבמהרה יהיה ראוי' כשימותו אלו הגוססות עכ"ל משמע שסובר אעפ"י שמחליטין במהרה ימותו דמסתמא יהיה מרוב גוססים למיתה אעפ"כ המה נחשבים כחיים ג"כ מהך טעמא דגסיסה בתוך ג' ימים לא הוה התחלת מיתה ודוק.
<b>אך</b> יוקשה לי מרמב"ם פ"ב מהל' רוצח הל' ז' שכתב וז"ל אחד ההורג את הבריא או את החולה הנוטה למות ואפי' הרג את הגוסס נהרג עליו ואם היה גוסס בידי אדם כגון שהכוהו עד שנטה למות והרי הוא גוסס ההורג אין ב"ד ממיתין אותו עכ"ל ועיין בכ"מ מגמ' סנהדרין יעו"ש מדחשוב החולה הנוטה למות ומוסיף אפי' הרג את הגוסס נהרג עליו משמע דגוסס הוה התחלת מיתה ואעפ"כ נחשב כחי דאל"כ דגוסס הוה רק חולה הנוטה למות א"כ הלא כבר חושב חולה הנוטה למות ומאי רבותא בגוסס וצע"ג ואולי הגם דרוב גוססים למיתה והך החולה הנוטה למות הוא רק שאמדוהו הרופאים הבקיאים למות ודוק.
<b>תכלית</b> החקירה דיש שני מיני גוססים (א) חולים אשר אותה מחלה שולטת בגוף ומחלישים את הגוף עד שיתעלף וימות ואותן גוססים אשר למות ימותו בתוך ג' ימים ואשר לחיים יתרפאו בתוך ג' ימים ויצא מן הסכנה ומהם רובם למיתה אזלי ומיעוט יבדלו לחיים (ב) יש גוססים אשר הוא עת פקודתם ויפרד הנפש מן הגוף ויש מיתה שבאת בארוכה ויש שבאת בקצרה כי יש למות תוצאות רבות ואצל מי שמתחיל המיתה הוא ימות בבטח ולא יתרפא עוד והגוססים ג' ימים מעל"ע הוא יציאת הנפש אשר לא יתרפא עוד ויש להתאבל עליו וגם להתיר אשתו ותמתין ג' חדשים ימי הבחנה ומותרת לעלמא ודוק (ועיין אלי' רבה א"ח סי' שכ"ח וסי' ל').
<b>וידעתי</b> גם ידעתי שיש לעיין בגמרא בב"ב דף קל"ז שמשמע שאם אמר אם גמר מיתה מהני הגט והמתנה ועיין בלח"מ פ"ט מהל' גירושין הל' כ' יעו"ש בכל זאת לא מנעתי עצמי כי מלאכת שמים היא ויש דברים בגיו וכפי כוחי עמלתי להרבות ולהרחיב גבולי תורה ומי שדעתו רחבה מדעתי ימלא ידו לד' (ועיין בדג"מ סי' י"ז שהשיג ג"כ על הב"ש).
<b>סוף</b> דבר בנידן שאלתינו לצרף להתיר מה שספרה הערלית ששלחה הגוסס על עגלה ביד גוי שיוביל אותו לאחד מקהלות ישראל ונדרש בכל אותן מקהלות שלא הובא חולה ישראל באותו זמן רק נמצא ישראל אחד מת באותו דרך למקהלות הקרובה (ועיין בתשובת מבי"ט אם הלך ישראל בדרך ונמצא ישראל אחד מת דתלינן שזה הוא) ומסתמא גוסס ג' מעל"ע המובל בעגלה בלי כסות הוא מת והניחו הגוי על פני השדה והגם דכבר צעק הש"ש בשמעתא ז' דאם נאבד חי ונמצא מת הוה כנאבד ככר ונמצא פירורין יעו"ש זה בעובדא דמבי"ט דהלך איש בריא ואמיץ כח אבל אם הובל גוסס ג' ימים מעל"ע ונמצא מת בוודאי ראוי לתלות שהגוסס הנ"ל שהובא בדרך זה הוא היה המת דהא גוסס ג' ימים רחוק שיחיה אפי' להחולקים על הב"ש על כן נראה לענ"ד שאשתו מותרת והאב נוחל את בנו כנלענ"ד אם יסכימו גדולי ישראל עמי בעזה"י (ועיין פסחים דף ע' שהיה נשיא גוסס יעו"ש ופלא הלא רוב גוססים למיתה ומהכ"ת יטבול אלא ג"כ הרוב הוא שימות בהנך ג' ימים ואפשר שימות ביום ג' ויהיה עוד הפסח בטהרה).
<b>סימן</b> <b>לא</b>
<b>שאלה</b> בגר אחד שנשא אשה בת ישראל ולא הולידו בנים והיא טוענת שהמניע מיניה ולא ישבו בשלום עד שהשווה עצמם שהוא ישלח לה גט והנדן שלה יהיה עליו חוב כי קבל בשבועה אם יהיה לו ממון אחר שישא אשה אחרת ישלם לה מעט מעט ונתרצית לזה כי ידעה שהוא ירא שמים ביותר אם יהיה לו בודאי יקיים שבועתו ונסעה היא לבית אביה ואחר י"ד ימים בא שליח וגט בידו וגירש אותה בב"ד כדת וליום מחרת בא פקודה מן השוטר שנמצא בשדה איש מוטל על הארץ מת ר"ל והוא מהול שיבואו לראות אותו להכיר מי הוא זה האיש ונסעו לשם ג' יהודים והוגד להם מיהודים דשם הסמוכים שזה קרוב ג' ימים מעל"ע אשר מצאוהו מת על פני השדה ועשו מיד הזכרה אצל השופט וספרו ליהודים שהדבר פלא בעיניהם כי הם מצאוהו מת בשדה לפני ג' ימים בשעה תשיעי היינו א אוהר פארמיטאג ובאשמורת הבוקר ביום ההוא ראוהו יושב על הדרך באותן בגדים אשר מצאוהו אח"כ וכאשר הראה השופט את המת לפני ג' היהודים אמרו זה הגר אשר היה דר אצלנו איזה חדשים כאשר נשא אשה בת איש פלוני ואתמול גירש השליח את אשתו ואחר יום או יומים באו היהודים לפני הב"ד וספרו שמצאו אצלו ג' מאות זהובים ולא לקחוהו להחזיק בגזל אלא להשיב לקרובים אם יוודע מי הוא האיש ועכשיו ששמעו שהוא הגר ולו אשה תהיה היא קודמת כי הגט היה לאחר מיתת הגר או אין מחויבים ליתן לה המעות כיון שנתרצית לקבל גט בלי נדוניתה א"כ נשאר הנדוני' חוב עליו והם זכו במעותיו כי נכסי גר המה הפקר וזכו המה במעותיו.
<b>תשובה</b> הדבר עמוק והוא בסבך החקירה לדעת אם מחויבים ליתן הממון להאשה בנדוני' שלה או לא ואני תפילה שלא אכשל בדבר הלכה גל עיני ד' ונפלאות מתורתך אביטה.
<b>הנה</b> לפום רהיטא מחויבים הם לשלם לה נדוניתה הגם שהתרצה לזקוק נדוניתה בחוב שישלם כאשר ירחיב ד' לו אחרי אשר יקח אשה אחרת ויברך מעשה ידיו זה היה אם יגרש אותה אז תמחול לו השיעבוד ממון אבל עכשיו שנתברר שלא גירש אותה כי הוא מת מקודם ונשארת אלמנתו וצריכה להתאבל אחריו א"כ ברגע שמת בא החיוב עליו לפרוע כתובת אשתו כמו בכל גר שמת שאשתו תובעת כתובתה ולא נוכל אחר לזכות בנכסי גר אשר משועבדים לבע"ח כמבואר בש"ע ח"מ סי' ער"ה סעיף ל"א וברמ"א סעיף כ"ח ועיין בש"ך ובסמ"ע שם ודוק.
<b>אמנם</b> אחר העיון הדבר צריך התבוננות גדול כי יש לחקור בו שני דברים (א) שהיא נאסרת לישא לכהן מחשש גרושה (ב) אם היא תוכל לגבות כתובתה מהנך דזכו במעות שהם כהפקר ואבאר בעזה"י.
<b>הנה</b> בש"ע א"ע סי' י"ז סעיף כ"ו וז"ל אין מעידין עליו אא"כ מצאוהו תוך ג' ימים אחר הריגתו או אחר מיתתו אבל אחר שלשה אין מעידין עליו מפני שהפרצוף פניו משתנה עכ"ל וכתב הב"ש וז"ל אבל אחר ג' אין מעידין משום שהפרצוף נשתנה וסבור שהוא פלוני שחסר ובאמת אפשר אותו פלוני הלך לדרכו ומת זה הוא איש אחר עכ"ל ולא פירש אי דווקא אחר ג' פעמים מעל"ע אין מעידים היינו אחר עבור ע"ב שעות אבל קודם עבור ג' פעמים מעל"ע מעידים או נימא מקצת היום ככולו ובמתני' תנן אין מעידים אחר ג' ימים וא"כ אם מת ביום א' שעה קודם הלילה אין מעידים ביום ג' שחרית דמקצת היום ככולו והוה בכלל אין מעידים אחר ג' ימים עיין בנוב"י ח"ר א"ע סי' מ' והשואל חקר בזה אי בעינן ג' ימים של מעל"ע או נימא דלא מחשבי' שעות אלא ימים ולפעמים אפי' בחמשים שעות נעשה ג' ימים והוא ספק עצום ואם כן בנידן שאלתינו בשעה שראו הנך שני אנשים והכירו שהוא הגר פלוני כבר עברו קרוב ג' פעמים מעל"ע ואם הדין דלא צריך ג' פעמים מעל"ע א"כ אין הכרת אנשים הכרה ואפשר המת הנמצא הוא איש אחר רק נדמה אח"כ להגר הנ"ל והגם שממנ"פ מותרת לעלמא דאם מת הנמצא לא היה בעלה א"כ נשאר בעלה בחזקת חי ומתגרשת בגט ואי הנמצא הוא בעלה ולא חל הגט נעשית עכ"פ אלמנה ומותרת להנשא לישראל רק לכהן אסורה דדלמא זה המת הנמצא הוא אינש בעלמא ובעל האשה הזו חי וקבלה גט ואסורה לכהן וכן אם תחפוץ לגבות נדוניתה וכתובתה אמרינן דלמא בעלה חי וקבלה גיטה והנמצא מת הוא אינש דעלמא דלא ידעינן מי הוא והמעות הפקר דלא ידעינן מי המת ולא היה בו סימן שיוכל להוודע וזכו בו האנשים המוצאים את המת על פני השדה כנלענ"ד.
<b>ועלה</b> בדעתי שמותרת לכהונה וגם נוטלת כתובתה ממעות הנמצא אצלו והוא דיש כאן ספק ספיקא להקל דלו יהיה שכבר הוא מת ג' ימים מעל"ע אשר הם מעידים הוה רק ספק שמא נשתנה פניו של המת הנמצא שיהיה דומה לבעל האשה אשר העדים מעידים שהכירו שהוא האיש המת אבל אפשר שלא נשתנה פניו ואז ע"כ הוא הבעל של האשה אשר העדים מעידים וא"כ יש כאן ספק ספיקא דלמא הוה הפי' אין מעידים אחר ג' ימים היינו אם הוא מת כבר ג' פעמים מעל"ע וא"כ בנידן שאלתינו דלא היה הוא מת ג' פעמים מעל"ע א"כ ע"כ הוא בעל האשה הזאת שהיה גר ואת"ל דלא צריך ג' פעמים מעל"ע אבל הוה רק ספק שמא נשתנה א"כ יש ס"ס שמא לא נשתנה פניו ומותרת אפי' לכהונה וגם תיקח כתובתה דהא מספר כתובה נלמד שכתב כשתנשאי לאחר תטול מה שכתב לכי ואפי' אין מוציאין ממון בס"ס כאן שמותרת לכהן ומחליטין שהיא אלמנתו תיקח כתובתה ודוק.
<b>אך</b> הדבר צריך עיון אם הא דאין מעידים אחר ג' ימים הוא רק דחיישינן שמא נשתנה פניו או דנימא דבודאי נשתנה פניו ויען דעדים אומרים שמכירים בו שהוא האיש כאשר נראה פניו בחייו הוא האות והמופת שהוא איש אחר דכל איש שכבר מת ג' ימים נשתנה פניו וע"כ מת הנמצא היה לו צורה אחרת ונשתנה פניו לבעל אשה הזאת וראיתי שהוא תליא באבות עולם.
<b>הנה</b> הרב הברטנורא כתב ביבמות פט"ז משנה ג' אין מעידים אלא עד ג' ימים וז"ל אם לא ראהו עד לאחר ג' ימים למיתתו אין מעידין עליו דחיישינן שמא נשתנה מראית פניו ואינו זה שהם סבורים עכ"ל משמע שהוא רק ספק שמא נשתנה אחר ג' ימים וכן בחלקת מחוקק בסי' י"ז ס"ק מ"ז כתב וז"ל דלאחר ג' חיישינן שמא נשתנה צורת המת וסבור שהוא המת ואינו אלא אחר עכ"ל אבל הרב בית שמואל כתב שם בס"ק ל"ח וז"ל אבל אחר ג' ימים אין מעידים משום שהפרצוף נשתנה וסבר שהוא פלוני שחסר ובאמת אפשר אותו פלוני הלך לדרכו ומת זה הוא איש אחר עכ"ל משמע שמחליט שפניו נשתנה אחר ג' ימים דלא כתב משום שמא נשתנה הפרצוף אלא משמע שסובר שבודאי נשתנה רק מסוף דבריו שכתב ובאמת אפשר אותו פלוני הלך לדרכו וכו' והיה לו לקצר ולומר ובאמת מת זה הוא איש אחר דהא אם נחליט שנשתנה פניו והעדים מעידים שהוא האיש אשר פניו היה כך בחייו א"כ ע"כ הוא איש אחר ולמה האריך הב"ש לספר שאפשר אותו פלוני הלך לו לדרכו אלא בודאי דאם אין לנו לתלות שהלך לדרכו היינו אומרים דלא נשתנה והוא האיש אשר מעידים העדים עליו שמכירים בו שהוא בעל האשה המבוקש רק יען דיוכל להיות שבעל האשה הלך לדרכו אז חיישינן שהוא איש אחר ועדיין קשה להבין.
<b>ונ"ל</b> לבאר כוונת הב"ש דלכאורה קשה דלו יהיה שחיישי' על שינוי פנים אבל מהכ"ת נאמר דהוא היה איש אחר רק נשתנה פניו לבעל האשה אשר עומדת לפנינו הלא רבוא רבבות פרצופין אשר בעולם בבני אדם יארע שהמת אשר נוטש מהעולם נשתנה פניו להיות דומה לפניו של אדם פרטי בעל האשה הזאת דלמא היה לו להשתנות להיות דומה לאחד מן רבוא רבבות צורות שאר בני אדם בעולם כמו דלא חיישינן בעלמא לנפילת דיחיד מכ"ש דלא ניחוש שנתדמה בשינוי לפני אדם יחיד והוא פלא גדול.
<b>לכן</b> החכים הב"ש לכתוב וז"ל וסבור שהוא פלוני שחסר עכ"ל רצה לומר דבאמת לא נשתנה פני איש אחר שנמצא מת לבעל האשה הזאת הנצבת לפנינו דומה ממש בקולע אל השערה ולא יחטא רק יען ששומע שחסר בעל האשה הזאת ולאיש הנשתנה פניו יש לו איזה דמיון לבעל האשה החסר א"כ מעיד שהיה דומה ממש לאיש החסר אבל באמת בעל האשה הלך לו בעלמא ואיש הנמצא הוא איש אחר ולא דמי ממש לבעל האשה הזאת רק העד מעיד בדדמי לו שהוא האיש החסר דנקל הוא לטעות בדמיון פנים באיש המת אבל בודאי נשתנה אחר ג' ימים ודוק.
<b>וראה</b> שמהרי"ט הובא בנוב"י ח"ר א"ע סי' מ' כתב וז"ל איברא דמסתברא לי דהיכי שמעיד עליו שלא נשתנה גופו משעת מיתה בנפיחה או במראה לא חיישינן דהא דאמרו לאחר ג' ימים אין מעידים עליו היינו מטעם חזקה דלאחר ג"י גופו נופח כדמוכח מלשון תוס' ובירושלמי מייתי עלה כל תלתא יומי וכו' ולפיכך אעפ"י שנראה בט"ע שזה פלוני אין סומכים על עדות זה דחזקה משתנה ולא ידעו עכ"ל הרי שסובר חזקה דנשתנה פניו ופלא על הנב"י שבסי' מ"ט כתב שהוא חוץ לשכל דנאמר ודאי נשתנה יעו"ש על הרשב"א עכ"פ אין הדבר ברור דיש כאן ס"ס שמא ג' ימים צריך מעל"ע ואת"ל אפי' בלי מעל"ע דלמא לא נשתנה צורת פניו ועיין בבית מאיר בסעיף כ"ז שהאריך והכריח מדלא נאמנים תרי סהדי דמעידים דלא נשתנו פניו ש"מ שהכריעו חכמים שהוא חזקה ברורה דאחר ג' ימים משתנה וא"כ אזל הך ס"ס לומר דמותרת לכהונה וגם נוטלת כתובה ודוק.
<b>ונהפוך</b> הוא דיש ספק ספיקא להחמיר דדלמא הוא אחר ג' פעמים מעל"ע כסברת הט"ז בסימן שצ"ז ביו"ד מדהשתא מת מעיקרא נמי מת מיד כשעברו על הדרך באשמורת הבוקר והוא ישב שם הוא נפל ומת פתאום ואת"ל שלא עברו עדיין ג' פעמים מעל"ע דלמא הוה הדין דמיד שהוא יום ג' הגם דלא עבר ע"ב שעות אי אפשר דלא נשתנה פניו ואמרינן דהגר חי והיא מגורשת והמעות הנמצא אצל המת הוא איש מרובא דעלמא ודוק.
<b>והלום</b> ראיתי בשאגת אריה החדש סי' י"ז דעמד על החקירה הזאת אי הנך ג' ימים דאין מעידים אח"כ הוה ג' ימים מעל"ע או אפי' אי מת ביום א' בערב קודם הלילה אין מעידים עליו ביום ג' והכריע דלא מעידים ביום השלישי הגם דלא עבר ג' ימים מעל"ע דהא אמרינן במ"ק דף כ"א דאבל אסור במלאכה ג' ימים ראשונים וכן אסרו לאבל שאילת שלום בג' ימים ראשונים וכן אמרו אבל ג' ימים אינו הולך לבית אבל ובודאי בכל הנך בימים תלי' ולא בג' ימים מעל"ע אלא אפי' מת שעה קודם חשיכה נחשב ליום וכדתנן קובר מתו קודם הלילה חשבינן ליום אחד ושורש העיקר זה הוא מירושלמי שמביא רמב"ן בת"ה וז"ל ירושלמי אבל שאין לו בראשון ובשני לאכול אין עושה מלאכה ובשלישי עושה מלאכה בצנעה אבל אמרו תבוא מארה לשכניו שהצרכוהו לכך בר קפרה אומר אפי' ביום ג' לא יעשה מלאכה כל עיקר בר קפרה כדעתו דב"ק עביד אבל ג' ימים דאמר ר' אבא ברי' דרב פפא ר"י דסכנין בשם ר"ל תלתא יומין טייסא נפשא על גופא סבירא ההיא חזרה גביה כיון דאיהו חמייא דאישתני זיווהן דאפוהו שבקה ואזלה לה לאחר ג"י הכרס נבקעת על פניו ואומר לו טול מה שגזלת ונתת בי ומסיים רמב"ן וז"ל וגמ' דילן דקתני שלשה מתניתא דבר קפרה הוא וכן הלכתא עכ"ל ולמד הגאון שאגת אריה דמכח האי דנפשא טייסא על גופא ג' ימים וסבירא דחזרה לכן החמירו חכמים בכל דבר בג' ימים ראשונים ואח"כ מדראתה דאישתני זיווהין דאנפוהי שבקא ואזלא לה הקילו אח"כ וכיון דמוכח דהקילו אפי' בג' ימים בלי ג' מעל"ע וע"כ דביום ג' נשתנה פניו ואין מעידים עליו אחר יום ג' הגם שלא עברו ג' מעל"ע עכת"ד.
<b>ולע"ד</b> נראה דאין מכאן השגה על הסוברים דבעינן ג' ומים מעל"ע נהפוך הוא דיש להם עוד סמך מירושלמי הנ"ל דצריך דווקא ג' ימים מעל"ע דאל"כ לא מחליטין לומר דעדים טעו בדמיונם אלא נאמנים לומר הוא האיש.
<b>ואבאר</b> בעזה"י דהנה יש לחקור על השתנות פנים במת כי חכמת אדם תאיר פניו נר אלקים נשמת אדם היא פועלת ליתן לאדם תואר זיו וקלסתר פנים איש ואיש כפי מעלתו ומדרגתו כחכז"ל תנחומא פ' פנחס וז"ל אבל אם ראה אוכלסין הרבה של בני אדם אמר ברוך חכם הרזים כשם שאין פרצופיהם שווין זה לזה כך אין דעתם שווין זה לזה אלא כל אחד ואחד יש לו דעת בפני עצמו וכן אמר (איוב כ"ח) לעשות לרוח משקל ומים תכן במדה כל בריה ובריה יש לו דעת בפני עצמו עכ"ל כי כפי הדעת אשר בקרב איש ולב עמוק כך פרצופו ועל כן כיון שאין פרצופיהן שווין זה לזה ממילא אין דעתם שווין זה לזה אלא כל אחד ואחד יש לו דיעה בפני עצמו וכפי דעתו ושכלו וחכמתו תאיר פניו ובזיו ובקלסתר יוכר לעיני כל רואה שמש וכמבואר בגמרא סנהדרין דף ל"ח וז"ל תנו רבנן להגיד גדולתו של מלך מלכי המלכים הקב"ה וכו' ומפני מה אין פרצופיהן דומין זה לזה שלא וראה אדם דירה נאה ואשה נאה ויאמר שלי הוא שנאמר וימנע מרשעים אורם וזרוע רמה תשבר כתב רש"י בד"ה וימנע מרשעים אורם וז"ל קלסתר פניו ומתוך כך שלא יהיה קלסתר פניו דומה לשל חבריהם וזרוע רמה תשבר שאינו יכול לומר שלי הוא עכ"ל מבואר שכל אדם יש לו קלסתר פניו הוא זיו ותואר עצמיות אשר בו נבדל איש מרעהו אדם מחבירו יהיה מובדל באותיותיו ועיין בזוהר פ' יתרו דף ל' רזא דאנפין לאינון מארי דחכמתא וכו' עד שכתב וז"ל ורזא דאינון אתוון חד איהו כי תרין אחרנין ר"ת אינון וכן לסטר שמאלא וסימנא דא ההוא דכתיב הכרת פניהם ענתה בם עכ"ל ועיין עוד שם ברזי דרזין ד"ה מתניתין שכתב שם וז"ל נפש כלילא בעפרא וההוא נפש איהו יסודא לעובדי גופא וכפום עובדין דההוא נפש בגופא הכי אתחזי במשכא לבר רוחא דא אתטמר לגו וההוא אחזי לבר סליק ונחית ובטיש באנפוי ואחזי דיוקנין ורשימין בטיש במצחי' אחזי' דיוקנין רשימין בטש בעינוי אחזי דיוקנין ורשימין הה"ד הכרת פניהם ענתה בם עכ"ל הרי יש דבריו בגו על הזיו וקלסתר פנים של אדם איש ואיש לפי ערכו נשמתו אשר בקרבו היא שמלתו לעורו כפי רוח קדישין אשר בלבו כן הוא בפני רשע וטמא העיז איש רשע בפניו עיין בזוהר בזה שמפנים יוכל להכיר שהעיז איש רע מעללים ועיין רמב"ן על פסוק סר צלם מעליהם וד' אתנו אל תראום וכלל גדול בתורה כי בצלם אלקים ברא אותו ואך בצלם יתהלך איש אמר דוד המלך ועיין רמב"ן על פ' כי קללת אלקים תלוי יעו"ש.
<b>ועתה</b> נחזי על עיקר הבנת זיו אדם הוא החשיבות יקר נפשו ונשמתו אשר הוא נותן לאדם הדר והוד מאור וקלסתר כפי שלימות מעלותיו ומדותיו והן הן עדיו אשר בו יובדל מרעהו גם בגופו כי כשם שאין דעותיהם שוות גם הפרצופין אינם שוות וממילא יש טביעת עין להכירו מי הוא זה הגוף ראובן או שמעון וכל רואהו יודע להכיר אם הוא ראובן או שמעון ויען כי הצדיק בעירו פועל על כל אנשי המקום שילמדו ממנו צדק ומשפט ומישרים אמרו חכז"ל וז"ל יציאת צדיק מן המקום עושה רושם פנה הודה פנה זיוה פנה הדרה עכ"ל שמיד שסר צלם יוכר בהם שנזרו אחור מן השלימות אשר הוא הוד וזיו וההדר שלהם עיין רבה וילקוט בראשית אלה תולדות שמים והארץ וז"ל כל תולדות שבמקרא חסר בר מן תרין אלה תולדות פרץ והדין ומפני מה אינון חסרין מפני ששה דברים שנטלו מאדם הראשון זיוו וחייו וקומתו וכו' עכ"ל עוד שם וז"ל ועוד אינן חוזרין לתקונן עד שיבא בן פרץ שנאמר אלה תולדות פרץ זיוו מנין ואוהביו כצאת השמש חייו מנין כימי העץ ימי עמי קומתו מנין ואולך אתכם קוממיות בקומה זקופה ולא יראים מכל בריה עכ"ל הרי שהזכירו תחילה שהקב"ה נטל זיוו ואח"כ הזכירו שנטל ממנו חייו וכן בהחזרה מזכיר תחילה שיתוקן הזיו ואח"כ מזכיר שיתוקן חייו הרי שפתיו ברור מללו דיש נטילת זיו קודם נטילת חייו ויען וביען שהזיו הוא שאוהביו יאירו כשמש בגבורתה היינו שחכמתם יאירו פניהם בהוד והדר וקלסתר פנים כל רואיהם יכירם כי המה זרע קודש כהני ה' משרתי אלקינו בני אלים בני עליון כולם ולכן מתחילה נטל הקב"ה מאדם הזיו יען שאדם ביקר בל ילין והלך התואר והדר וקלסתר פנים ממנו ואח"כ נטל ממנו גם חייו וקומתו כי הזיו הוא היקר האדם והבן.
<b>ואוסיף</b> וברבה פ' וירא ותהר ותלד שרה לאברהם בן לזקוניו וז"ל מלמד שהיה זיו איקונין שלו דומה לו עכ"ל רמזו חכז"ל לא די שאקונין של יצחק היה דומה לאברהם אלא אפי' זיו אקונין היה דומה לאברהם זה הוא האות שהוא זרע קדוש בקלסתר וזיו הפנים ודוק וכן בתנחומא פ' וישב וז"ל וכי תעלה על דעתך שנער יפה כמוהו ימכר בעשרים כסף אלא כיון שהושלך לבור מתוך פחד נחשים ועקרבים שבו נשתנה זיו פניו וברח ממנו דמו ונעשה ירוקות מכ"ל ועיין רבה וזאת הברכה וז"ל אמר לו משה אני נתעלתי יותר ממך אתה כבוד שניתן לך נוטל ממך שנאמר ואדם ביקר בל ילין אבל אני זיו הפנים שנתן הקב"ה עמי הוא מנין שנאמר לא כהתה עינו ולא נס לחה עכ"ל מבואר מזה דזיו פנים היה ג"כ מה שהפנים נעשה ירוק או מה שעיניו נעשו כהות או מה שנס לחות הגוף ולא נראה עוד במותו כמו שהיה עיניו נוצצים בחייו ובשר הפנים מלא בריאות הוא נקרא ג"כ שניטל זיו פנים ואם הבן דומה בכל הוד והדר כמו אביו נקרא זיו אקונין דומה לשל אביו וק"ל.
<b>על</b> כן אני אומר בבטח בודאי הגם אם נשתנה זיו הפנים ונעשה אקונין בתאר חושך ואפילה או ירקרק או הבשר נופל ואינו מלא עוד העור ונדע שהוא מת ואינו עילוף לא כהתה עינו ולא נס לחה בפנים ולא נעשה ירקרק בתכלית הירוק ולא חשך משחור תארו כי כל אלה באו אחר יום או יומים אחר מיתה אבל עכ"פ בודאי לא נשתנה צורתו לצורת איש אחר שזה בא ע"י נפוח שהבשר בא לרקבון ונתפח ומקבל צורת איש זה הוא דווקא אחר ג' פעמים מעל"ע אז הגוף הפנים מקבל חליפות ותמורות צורות עד שנראה צורת ראובן כצורת שמעון אבל קודם ג' פעמים מעל"ע ביום השלישי כבר הלך זיו הפנים ונראה בו שאינו יוכל עוד לעמוד חי שיודעת הנפש שלא תשוב עליו עוד להיות חבור אחד.
<b>ומעתה</b> בא ברוך ד' כך אמרו בירושלמי וז"ל תלתא יומין טייסא נפשא על גופא סבירא ההיא חזרה גביה כיון דאיהו חמייא דאישתני זיווהון דאפוהו שבקה ואזלה לה עכ"ל הרי שלא כתב הירושלמי כיון דאיהו חמייא דאישתני אפוהו דהוה משמע שגוף הפנים נשתנה אלא אמרו כיון דחמייא דאישתני זיווהון דאפוהו עכ"ל היינו הגם דהפנים לא נשתנה לצורה אחרת עד אחר ג' מעל"ע אבל זיו הפנים נשתנה ביום הג' ותדע שלא תשוב אליו עוד כי אין זה עילוף אלא מיתה גמורה ולא תשוב אליו עוד להחיותו כעת ושבקה ואזלא לה שמתיאשת מן הרחמים ולכן נחשב באבל ג' ימים אפי' בלא ג' פעמים מעל"ע רק כל זמן שהנפש טייסא על הגוף אבל אם אנו דנין שאין מעידים עליו אחר ג' ימים הגם שעדיין מעידים שזהו אעפ"כ אנו אומרים שמא נשתנה או בודאי נשתנה וקבל הפנים דמות וצורה אחרת ופני ראובן בחייו נראה אחרי מותו כפני שמעון וכדומה זה לא נעשה רק אחר ג' פעמים מעל"ע דאטו כאשר נוטל זיו פנים מאדם או שנוטל זיו פנים מיוסף היה נדמו בפנים לאדם אחר אלא פשיטא זיו אנפוהו נשתנה בג' ימים אבל עדיין ניכר שזה הפנים הוא ראובן אבל אחר ג' פעמים מעל"ע אז פני ראובן נדמה לפני שמעון אפי' ואין עדים נאמנים עליו והבן זה כי לדעתי מקום הניחו לי מן השמים לזכות בזה.
<b>היוצא</b> מזה דבודאי ניכר אם לא עברו ג' פעמים מעל"ע ואמרינן דעדים מכירים היטב וע"כ דלא עברו ג' פעמים מעל"ע ולא הוה ס"ס לחומרא וביותר אם שני אנשים אשר מצאו אותו מת יאמרו שלא נשתנה פניו משעה שמצאוהו עד אותו השעה שהראוהו לפני אנשים אשר הכירו אותו אז בודאי מצרפים אותם לאמור שט"ע של אנשים אשר הכירוהו הוא טוב וא"כ לא היה גט מעלי' דאין גט לאחר מיתה והות אלמנה ומותרת לכהן והגם שדבר זה עדיין צריך עיון אם לא נחזיק מחזקת אשת איש לחזקת איסור גרושה ולכל הפחות לענין ריח הגט אבל לענין ממון מחזקי' אותה שהיא אלמנת גר וצריכים לשלם לה כתובתה דהיה לה חזקת שיעבוד על הנכסים ומספק אל תוציאנה מזכותה ועיין רא"ש בב"מ פ"א מי שעשה ספק קנין אסור לאחר לזכות בו ודוק.
<b>אחרי</b> ימים מצאתי ברבה פ' ויחי ר"ב ור"י בשם ריש לקיש בשם ר"י הנשיא כתיב ויתמו ימי בכי אבל משה ימי שנים בכי ז' אבל שלשים ואית דמחלפין ימי שבעה בכי שנים אבל שלשים מהא ז' ושלשים שמא ימי אלא שאם היה עני מדוקדק בראשון ובשני אין עושה מלאכה ובשלישי הוא עושה בצנעה אבל אמרו תבא מאירה לשכיניו שהצריכוהו לכך בר קפרה אמר אפי' בשלישי לא יעשה כל עיקר מפני שהוא תוקפו של אבל תני בר קפרה כל תקפו של אבל אינו אלא בשלישי עד תלתא יומין נפשא טייסא על קברה סבורה היא שהיא חוזרת כיון דהיא חמי דאישתני זיווהון דאפוי אזלה לה ושבקה לי' הה"ד אך בשרו עליו ייכאב וגו' עכ"ל וכ' המתנות כהונה בד"ה כיון דשהיא רואה וז"ל שהיא רואה שנשתנה זיו קלסתר פניו הולכת לה ומניחהו עכ"ל מזה יראה הרואה שביום הג' נראה דאישתנו זיווהון דאפיהון ולכן אז עיקר האבילות בכל יום ג' אבל לעולם לא יקבל הפנים צורה אחרת ודוק.
<b>וראה</b> זה מצאתי רבה קהלת על פסוק עד אשר לא ירתק חבל הכסף וז"ל בר קפרה אמר עד ג' ימים תקפו של אבל שעדיין צורת הפנים נכרת תנינא אין מעידים על פרצוף פנים וכו' עכ"ל וכ' המתנות כהונה וסיפא דמתני' אין מעידים אלא עד ג' ימים ומשנה היא בפ' בתרא ביבמות עכ"ל וד' יגלה עינינו ויטהר לבבינו לכוין אמיתת תורת אמת בעזה"י.
<b>סימן</b> <b>לב</b> שפעת שלום ורב הצלחות לראש גבר באנשי מידות המהולל במעלות ידיו רב לו בפלפל וחקירה וידיו אמונה ה"ה הקצין הצדיק ונ' כמהו' טובי' נ"י בק"ק קאראלי יע"א.
<b>שאלה</b> אחד שלח ע"י חבירו מאתים לשלם לבע"ח על חוב גדול וע"י אומר ודברים טעה הבע"ח וכתב שקיבל על שם המשלח ג' מאות על חוב המשלח ועתה יש הכתב השובר ביד השליח ורוצה להטעות חבירו המשלח ששילם בעבורו ג' מאות שישלם לו מאה הנ"ל ושאל אם אין בידו עול בזה אם הדין שריוח של הטעות למשלח או לשליח או אם שורת הדין לחלוק ביניהם ע"כ השאלה.
<b>תשובה</b> נלענ"ד נראה לחקור דמשלח פטור מלשלם לו דהוה כמבריח ארי מחבירו דפטור מלשלם לו דהצילו שלא יצטרך לשלם לעכו"ם ועיין בש"ע ח"מ סי' קכ"ח שהסכימו כל הפוסקים דפטור מטעם דמפייס הוינא ליה או אולי אוהבים ישלמו בעבורו ומבואר שם בש"ך שאפילו בעכו"ם פטור דשייך ג"כ דאחרים ישלמו בעבורו ועיין בש"ך ס"ק ה' לר"ת שנחלק עם שאר פוסקים שצריך לשלם לו עיין תוספות ב"ק דף ק"ט דהוה ספיקא דדינא להוציא לא מהני רק אם היה כבר בידו מעות ממלוה א"כ כאן שלא היה בידו מעות ממלוה לו יהיה שפרע במעות ממש לסלק חוב חבירו לא היה צריך לשלם לו ועיין בסמ"ע שם דלא דמי למכירת שטר חוב של חבירו וכל פרוטה שהוא מוציא מחבירו הוא גזל גמור ודו"ק ועוד נ"ל שר"ת מודה כאן דלא צריך ליתן לו מאה זהובים הנ"ל דבשלומא אם אחד פרע ממעותיו בעבור חבירו צריך להחזיר לו מעותיו יען דפדה שיעבוד נכסים והוה כיורד לתוך שדה של חבירו והשביחו דצריך לשלם לו הוצאות וכן הסביר הגאון נתיבות סי' קכ"ח ס"ק ה' אבל כאן שפטרו על ידי תחבולה בוודאי פטור דלא היה לו הוצאות כלל והוה רק מבריח ארי והבן אבל בודאי צריך המשלח להטיב לשליח שכרו על פעולתו כמבאר רמ"א בח"מ סי' רס"ד בשם הר"ן ודוק ומעתה יראה כ"ת נ"י שכל מה שחקר לדמות נידן הנ"ל לדינים הנזכרים בח"מ סי' קפ"ב אשר מקור הפלוגתא בכתובות בתוס' דף צ"ח שרחוק נידן הנ"ל משם דשם איירי דהשליח מקבל מעות או חפצים וחקרו אם הם שלו או למשלח שהספק הוא מי זכה בו אבל כאן הוה בהיפוך שעשה פעולה לפטור חוב אבל לא היה בידו דבר ופטר חבירו לשלם לו יען שלא ציוה לו שישלם בעבורו והבן רק בסעיף ט' איירי בפריעת חוב אבל היה ביד השליח מעות של המשלח ולא שייך לומר הוא כפורע חוב של חבירו דהלא היה שלוחו שבעד סך הנ"ל יסלק חובותיו רק השליח עשה ערמה להרויח והיה מסברא שיהיה שלו רק יען שהוא מעות של המשלח לא יוכל השליח לזכות לעצמו כמבואר בסמ"ע כנלענ"ד הדין לאמתו בעזה"י. ואחת עוררהו שמשעה שטעה הגוי בדמיונו שקיבל ג' פרוטות כבר נתיאש מפרוטה ג' ופקע השיעבוד מלוה ואיך יזכה בו השליח אח"כ בכתב קבלה בפרוטה הנ"ל כמו במכירות שטרות שם מכווין להקנות ללוקח שיעבוד שלו אבל כאן הלא כבר פקע ממנו השיעבוד וגם גוף כתב הקבלה אינו שטר רק כתב להראות שכבר נשתקע השיעבוד וגם הכי כיוון הגוי להקנות לשליח סוף דבר שכל מה שחקר כבודו לדמות זה למכירת חמץ הוא דמיון כוזב ובזה נסתר כל מה שהעלה להתחכם יען שהלך בלא רעווערס הוה פושע ולפמ"ש כבר זכה הלוה משעה שכתב בפנקס שקיבל ג' פרוטות כמובן ואיך יזכה הוא אח"כ ודוק וגם כיון שראה שכותב בפנקס לא הוה עוד פושע כי יש עד בגוף הפנקס מדין המלכות כי פנקס הסוחר נאמן לחייב ולזכות כנודע דברי דש"ת.
<b>סימן</b> <b>לג</b>
<b>שאלה</b> עשיר אחד שכר מן השר זה רבות בשנים ראנדע שקורין ברענרעריי ולפני איזה שנים שכר גם הגשר אשר מרויח בו היינו שנוטל שכר חזקה מאיש המשלם שכר המגיע להשר ויתן גם לו ה' זהובים בכל שבוע וכאשר הגיע הזמן אשר השר משכיר אותה כי בכל ג' שנים משכיר הכל מחדש בא יהודי אחד והוסיף בשכירות ושכר הגשר וצעק עליו השוכר הראשון איך לא יראת את ד' הלא החזקות הוא נגזר בחרמות ושבועות כנודע והשיב לו נכון הדבר אם ששכרת חזקה לשמש בו לפרנס עצמך אבל מה ששכרת כמה ראנדעס באחד תשמש בו ומפרנס עצמך בכבוד גדול והשני תשכיר לאיש אחר ובלי עמל ויגיעה תתעשר לחיות חיים תענוגים ואני מטופל בבנים לא אוכל לשכור אותה להחיות נפשי ונפשות אנשי ביתי המה אבי ואמי הזקנים וטפלי התלוים אין זה בשכל אנושי לך הבחירה או תתן לי מיד השר שאשכר אותו בית יין שרף שלך ואתן לך בחזרה הגשר או תעכב לך את בית יין שרף ואני אעכב את הגשר הכי זה ישר בעיניך שאני בן עיר ואמות לנגדך ברעב ואתה לקחת איש זר ונכרי מארץ רחוקה והושבת על הגשר ונותן לך ריוח והוא ג"כ נתעשר ובעל החזקה קורא אחריו גנב גזלן פושע ישראל ושאל לדעת אם הדין עמו שמותר לעכב הגשר להחיות בו נפשו ונפש אנשי ביתו ואם חטא ילך ויפייס לרעהו וישוב לו הגזילה ויסבול מצור ומצוק ר"ל שחלילה לו לעבור פי ד' לעכב הגשר בגזילה.
<b>תשובה</b> הדבר קשה מאוד לברר כי כח חזקות פורחים באויר כהררים תלוים בשערה אין להם יסוד חזק רק חכמי דורות ראו לגדור גדר ולעמוד בפרץ נגד בני עולה ועשו תיקונים שלא יצר צעדינו ואין שולחן ערוך לפנינו לדעת מקור הדברים טעמם ונמוקם לשפוט על הפרטים וד' יאיר עיני להוציא לאור משפט צדק גל עיני ואביטה נפלאות מתורתך.
<b>רבות</b> בשנים תמהתי הכי החזקות כמכס העומד מאליו ח"ו כי איזה בעלי בתים אשר הם עשירים נכנסים ויוצאים אצל השרים וגדולי העיר אם יש להשכיר ראנדע או רחיים או גשר או חנות וכדומה לכן דברים העומדים להשכיר נודע להם להעשירים בראשונה והמה שוכרים בדמים יקרים שיזכו בו בראשונה ואח"כ המה משכירים לאשר טוב בעיניהם ולוקחים ריוח גדול בכל שנה ושנה בעבור זכות חזקה ושאר בעלי בתים המטופלים בבנים צריכים להיות משרתים בעבור העשירים ולא יוכלו למצוא מקום פרנסה להחיות בו הכי זה דרכי נועם ונתיבות שלום אשר עמדו וגזרו הדורות מלפנים הלא דבר הוא ונפלאת בעיני מאוד.
<b>וחקרתי</b> דבר חדש בעזה"י המהרי"ט ח"ש סי' ל' וז"ל וראשונה יש לברר שתקנת החזקות שהתקינו קדמונים נוחי נפש עיקרם ושרשם מדין עני המהפך בחררה ועל זה בנו יסוד תקנתם ועשו להם חוזק בכל טצדקי דמצי למיעבד עכ"ל ולפ"ז אמרתי בסברא בודאי מתקני תקנות עשו זה להיות חיות מקום הפרנסה לכל איש ישראל ועל כן אם כבר שכר ישראל חנות או ראנדע או כל מקום פרנסה הגם שנשלם זמן השכירות אעפ"כ הוא לא גרע מעני המהפך בחררה שגם הוא חושב בו ומתהפך להשאר במקום פרנסתו כי קשה הנסיעה אפי' בעיר אחת כחכז"ל מעיר לעיר נפש מבית לבית חלוק יעו"ש וחזקו הדבר שכל אדם יזכה מכח התקנה מקום פרנסתו דלו יהיה שיש לו עושר ונכסים בכל זאת צריך מקום פרנסה אחד והוה עני המהפך בחררה עני מן מקום פרנסה ונתנו תוקף שלא יוכל אחר לטלו הגם בשאר עני מהפך בחררה לא הוה רק איסור לכתחילה או דהוה נקרא רשע אבל מה דעבד עבד בהחזקות בקרקעות תיקנו שיהיה כקנין כמבואר במהרי"ט סי' ל' וכל זה תיקנו לזכות לכל אחד ואחד מישראל מקום פרנסה דלענין זכות פרנסה יהיה כל אחד מישראל לענין זה כעני מהפך בחררה ועיין ירושלמי פי' בפסוק ואני בעני הכינותי אמר דוד המלך) אבל לשכור כמה מקומות פרנסה ולעשות מזה משא ומתן שיהיה לו כמה חזקות להתעשר בו וכל אחיו יהיו לו לעבדים שלא ימצאו מקום פרנסה חוץ אם ישלמו לו ולפעמים שכירות החזקה יעלה בכפלים מאשר ישלם לבעל הבית הגוי אשר לו החנות או רחים או גשר וכדומה זה לא תקנו חכמי ספרדים דא"כ לא שבקת חי תקנתם יהיה כמכס עומד מאליו קלקלתם יהיה יותר מתקנתם ח"ו דלא יוכלו בני ישראל לשבת יחדיו רק העשירים ירדו באחיהם בפרך שהעני יעמול בזיעת אפו והעשיר יאכל עמל ידיו דאין זה עני מהפך בחררה ודוק.
<b>ואוסיף</b> לבאר השורש בדין בעזה"י הנה הגאון ר' יצחק בצאלאש ז"ל דן בעני המהפך בחררה ובא אחר ונטלו נקרא רשע וגם צריך להחזיר לו אשר נטל מהעני שכופין אותו להחזיר כדעת ר"ת והגאון מהרש"ל בתשובותיו וסי' ל"ו] הרעיש העולם כנגד פסק הגאון ר"י וכאשר שלח פסקו לפני הגאון שארית יוסף בספרו סי' י"ז הראה נפלאות לסתור דברי מהרש"ל וחידש סברא אחת אם האחר אשר נטל חררת העני לא ידע שהעני מהפך בה אז אין כופין להחזיר היינו דרבא שלא ידע ולכן לא כופין להחזיר אבל אם במזיד לקח החררה מהעני אז כופין ובזה הצדיק ר"י זה ששכר הראנדע מהשר בתוך זמנו ועבר על המהפך בחררה במזיד כופין אותו עפ"י ב"ד להחזירה לשוכר אשר ישב בה מקודם ובסוף תשובה כאשר סתר הד' שמות אשר הניח המהרש"ל בעומק עיונו התחיל לדון מפנים חדשות שלא נוכל להוציא השוכר השני מהראנדע אשר לקח מיד שוכר הראשון ואעתיק לשונו היקר והנחמד וז"ל מ"מ יש לנ"ד צד היתר דליתא בכל הני דלעיל דכל הני דלעיל איירי שיהיה להם אותו דבר לעולם כההוא דאוקי רחייא הוה לעולם וגם רוצה לקנות קרקע מן הגוי דשייך לקרותו רשע לדברי הר"ן ולדברי ר"ת להחזיר כי מקח לעולם אבל נידן דידן לא היה רק שכירות לזמן ידוע לג' שנים וא"כ הואיל לזמן קצוב וכשיכלה הזמן כלה כחו דלמשכנותא דביתא דכתב מהר"ם והמרדכי מביאו בפ' המקבל דאם ממושכנה לו שנה דשייך בו דינא דבר מצרא לא דמי דהתם הכי פירושו שממושכנת לו בסתם לא לזמן קצוב ובאם לא יקנה זה תהא ממושכנת לו לעולם שהרי בסתם הלוה עליו והא דכתב מהר"ם דלא יכול לסלקו בגו שתא ר"ל לא פחות משתא אבל אין לו זמן למעלה וק"ל עכ"ל והאריך לבאר דכן כוונת התוס' בפ' האומר בדין מלמד וכו' וז"ל י"ל שמדברים התוס' ששכרו באופן זה שכל זמן שיהיה אצלו יתן כך וכך לכל חודש אבל לא קצוב לו זמן כנידן דידן שאף אם לא היה בא האחר מי יימר דהוה חזקה אחר זמן וגם מהאי טעמא לא דמי לחנות עובדא דמהרי"ק ומ"מ לא באתי להדר עובדא כדכתב מהרי"א ז"ל וכי בשביל שאנו מדמין נעשה מעשה אף שיש בכאן לומר בשביל שאנו מדמין לא נוציא וק"ל עכ"ל הרי שהעיר הגאון שארית יוסף דמה שאמרו ראשונים להיות כופין אם בא אחד ולקח מה שהעני היפך בחררה לדברי ר"ת או לכל הפחות לקרוא לו רשע הוא דווקא אם היה העני זוכה אז בהיפוכו זכות עולם אבל אם היה בא ליד העני רק זכות זמן שהיה צריך לשכור מחדש אז עבר זמנו בטל זכותו כל הקודם אחר ג' שנים לא נקרא רשע הן לר"ת והן לר"ן כמובן.
<b>ולפ"ז</b> אם גדולי גאוני ספרדים התקינו ואלומי כח חזקות להיות כח בעלים בגוף הקרקע שלא יועיל אם אחד ישכור אותו חנות או ראנדע וגם שיוכלו הבעלי החזקות להוריש לבניהם או למכרם וליתנם במתנה ואותן תקנות נתיסדו על דין עני המהפך בחררה כדברי מהרי"ט סימן ל' ואעפ"י שרוב חנויות וראנדעס שכרו הבעלים רק על זמן קצוב או לשלשה שנים או ששה שנים ואז לא שייך דין העני המהפך בחררה להיות נקרא רשע אפילו ואיך נתיסד דין חזקות עליו וצריך לומר דגם זה בכלל אולמי אלמי כח השוכרים שאם היה שכירות לעולם היה בו דין עני המהפך בחררה וכיון שתקנו שלא יהיה רשות לישראל לבא בגבול רעהו אשר הגוי מוציאו ממנו הוה כאלו הוא שכירות לעולם והיה שייך בו דין עני המהפך בחררה וחזקו הדבר הגם דבעני המהפך מהני הקנין רק הב"ד כופין להחזיר ולמכור לו ע"י התקנה נתנו תוקף שיהיה כקרקע כאשר הסביר המהרי"ט כדברי ר"ן בנדרים שהוא כעין עסקא יעו"ש בד' מ"ו וממילא היה גזל ביד השוכר ודוק.
<b>ומעתה</b> אביא בקצירת אומר דברי הגאון חות יאיר בסי' מ"ב שהאריך ג"כ בהשגות על שו"ת מהרש"ל והעיקר ותמצית דבריו אם נאמר שכופין בדינו להחזיר הוא דוקא בתרתי למעליותא (א) דיהבי סיירה כאלו כבר ברשותו (ב) גם שיהיה אומנתו בכך שזה פרנסתו שהנוטלו מידו פוסק חיותא אז הוא בתוקף להוציא בדינן יעו"ש (לא אוכל להעתיק דבריו שלא היה לי הספר אלא בהלואה).
<b>וא"כ</b> מסתבר די שנאמר שגאוני ספרדים עשו מדין העני המהפך בחררה דין חזקות אם יהבי סיירה וגם אומנתו ופרנסתו שהיה עכ"פ לכופו להחזיר חזקותם שלא צריך מכירה בחזרה כי הוא שלו וכל המחזיק בו יהיה גזלן אבל מהכ"ת לומר שאם יש לו פרנסתו מחזקה אחרת א"כ אין אומנתו בחזקה השנית שלא היה בו דין העני המהפך ובא אחר ולוקחו שיהיה מחויב להחזיר מהכ"ת שיאלמוהו גאוני ספרד להיות כקרקע שלו הלא דין עני מהפך בחררה היסוד ובודאי לא תיקנו חזקות שלהם רק באופן שיהיה כופין להחזיר מכח עני מהפך בחררה ויהיה רשע ודוק.
<b>ואוסיף</b> לו יהיה שהוא ספק אם תקנו גם על אופן זה שיוכל איש להחזיק בכמה חזקות אעפ"כ הוה ספק לקולא כאשר כ' מהרי"ע בסוף סי' ל' וז"ל ומעתה בעיר חדשה שלא קדמו תקנות אלו שם שהיו נוהגין מאליהן דין חזקות בסתם ויש ספק באיזה פרט אם להוסיף על מה שנהגו שם אין להביא ראיה ממה שנוהגין במקום עיקר התקנה דאמרינן זה קיבלו כאן וזה לא קיבלו ואוקמי בדין תורה ויד הבא מכח התקנה על התחתונה עכ"ל הרי בעיר סתם שנוהגין בחזקות אבל מעולם לא התקבצו ליסד התקנות בפרטות אז בכל ספק אמרי' יד בעל החזקה על התחתונה וא"כ קרוב לודאי שמעולם לא היה לאיש כח ורשות לעשות מסחר וקנין בקיבוץ חזקות א"כ יד בעל החזקה על התחתונה כנלענ"ד בעזה"י ברור.
<b>תבנא</b> לדינא בנידן שאלתינו צדקו דברו העני אשר אחז בחזקה אחת של העשיר כי אין השכל גוזר שחכמי ספרדים העמידו כזאת שאחד יתקיף בכמה ענפי חזקות ואחיו ימות ברעב לנגדו כנלענ"ד בעזה"י נכון לדינא להלכה לאמיתיות בעזה"י.
<b>ואחרי</b> ימים האיר ד' את עיני שמצאתי בשו"ת לחם רב סי' רי"א שכתב בד"ה תשובה וז"ל ועתה אשיב עליהן אחת לאחת למה שטוען שחצי החזקה שהחזיק שמעון אינה חזקה מפני שיש לו חזקה אחרת באו דבריו בשאלה סתומים דלא נתבאר אותה החזקה של שמעון אם קנאה בדמים או החזיק בחצר הגוי מכח התקנה אם קנאה בדמים יש מקום לספק ולומר דאעפ"י שיש לו חזקת קנייה יכול להחזיק באחרת מכח התקנה שהרי הרב מהריב"ל ז"ל כתב בכלל ז' בפסקיו הראשונים שהגם שכתוב בתוך ההסכמות עוד הסכימו ששום יהודי לא יוכל לשכור יותר מחצר אחד וחנות אחד מכל מקום אמדינן דעתייהו דבודאי כוונת מתקני ההסכמות היתה שלא יזכה אדם מכח התקנה אלא בחצר אחד וחנות אחד אבל אם קנה אדם חצר אחד קנין כספו למה לא יהיה לו עוד חלק ונחלה עוד מכח התקנה וכבר כתב הרשב"א ז"ל בכמה תשובות דבתר כוונת מתקני ההסכמות אזלינן כמ"ש הרב הנזכר באותה תשובה ואעפ"י שיש לפקפק בהך אומדנא דדילמא כוונתם שלא יחזיק א' בכמה מקומות כדי שירבו היושבים בעיר וא"כ כיון שיש לו דירה בעיר לא יזכה עוד מכח התקנה וראוי שישאר המקום פנוי לחבירו שיבא וידור שם נשאר הדבר בספק אם נכנס זה בתוך ההסכמה אם לאו והגם כי הלשון מורה שזה נכנס בכלל ההסכמה שכן כתוב שלא יוכל לשכור יותר מחצר א' וכו' משמע בין שקנאו או בין שלא קנאו והרב הנז' כתב שם דלא כתב הרשב"א ז"ל כן אלא היכא דהלשון משמע הכי אבל כשהלשון פרטי לא נעשהו כולל מכח האומדנא מ"מ בנ"ד נעשה מהכולל חלקי ונאמר דמ"ש לא לשכור ר"ל להחזיק בשניהם מכח התקנה דאין דוחק כ"כ לעשות מהכולל פרטי כמו מהפרטי כולל ואם כן כיון שהיה לנו ספק אם נכנס בההסכמה היה ראוי להחמיר אם יש בהסכמה סופיא"ה אחרי' כמו שיש בההסכמה שאלוניקי דספק חרם להחמיר כמו שנבאר בעזרת האל ית' ולכך ודאי שכיון שזכה שמעון מספק לא יוכל להכניס לוי שם אבל אם החזקה זאת החזיק בה שמעון מכח התקנה ודאי שטענתו של לוי הוא נכונה שאינו יכול להחזיק שמעון בשתי חזקות וחזרה החזקה לראובן שנתנה לו עכ"ל.
<b>שוש</b> אשיש בד' תגל נפשי באלקי כי זכיתי לכווין הלכה לאמיתיות לירד לעומק מתקני תקנות שתכלית מתקני התקנות היה לחזק והפרינו בארץ שיהיה לכל נפש ישראל מקום פרנסה להחיות נפשו עשו תקנות שכל אחד מישראל יזכה מכוחם בחנות אחד וחצר אחד ולא לשכור כמה חנויות וראנדעס לקבץ חזקות להתעשר בו רק מסופק הגאון אם קנה במעות חזקה אחת אם לא יוכל לזכות מכח התקנות ג"כ בחזקה אחרת אבל לזכות מכח התקנות בשני חזקות לא היה ולא נברא ותל"י בארתי טעם לשבח בעזה"י.
<b>ואל</b> אכחד שהספק של לחם רב אשר נסתפק אם קנה חזקה במעות אעפ"כ יזכה בחזקה אחרת מכח התקנה והביא כן בשם מהריב"ל הוא פלא בעיני דא"כ עדיין לא שבקית חיי שבכל יום ויום ימצא איש אשר מוכר לעשיר חזקה בעד מעות והמוכר יחזיק למחר בחזקה אחרת וימכור לעשיר א"כ סוף כל סוף יהיה להעשיר רוב חזקות ולהעני לא יהיה מקום להחיות נפשו ועכ"ח דכלל גדול שלא יהיה לאדם אלא חצר וחנות אחד כדי פרנסתו ולא לעשות סחורה בחזקות ודוק.
<b>ולא</b> עוד לא די שלא יכול לזכות בשני חזקות במקום אחד היינו בעיר אחת אלא אפי' בשני עיירות לא יוכל לזכות בשני חזקות דזכות חזקה הוא זכות קרקרפתא דגברא שתקנו שכל איש ואיש מישראל יזכה מכח התקנה בכח חזקה אחת אבל לא שיעשה לעצמו משא ומתן בחזקות להיות אץ להעשיר ואחיו וריעיו יהיו עבדים לו ובזה יש לי להאריך על חקירת לחם רב סי' קל"ח מי שנסע מעיר והניח פקיד תחתיו על נכסיו אם הפסיד חזקתו פה דהא מי שיצא מן העיר אבד חזקתו חוץ אם העבירה ליהודי אחר אי הניח פקיד תחתיו אם הפסיד או לא יעו"ש תשובה נאה היינו אם לא יש לו חזקה מכח התקנה במקום אחרת אבל אם יש לו שם חזקה מכח התקנה בודאי הפסיד כאן דלו יהיה שנשאר פה אין לו זכות אלא כח חזקה אחת דזכות החזקה נותן על קדקוד דגברא ולא שיהיה לו זכות חזקה אפי' בכל עיר ועיר ודוק.
<b>ולפמ"ש</b> שיגעתי בסברה ומצאתי בלחם רב דעיקר תכלית מתקני תקנות חזקות להמציא לכל איש ישראל מקום פרנסה להחיות נפשו ונפש אנשי ביתו ולא לזכות שכירות חזקות להתעשר בו יובן לי מה שמצאתי ברשד"ם סי' רל"ד שכתב בסוף וז"ל וטענה שלישית אני אומר שמעיד אני עלי שמים וארץ שאחי הגדול ז"ל היה לו דין ודברים על חזקה אחת עם יהודי א' ובאו לדין לפני מרנא ורבנא כמה"ר ר' יוסף מטאיטצק ז"ל וחייב לאחי ז"ל וזכה את הנכרי בטענה שאין זכות למחזיק בחצר בית או חנות מתוגר אלא בשני תנאים א' שיש לו ראיה שפרע שכירות לגוי בעל החצר ושנית שיש לו ראיה שנשתמש בבית או בחצר או בחנות ההוא ואם חסר א' מהם אין כאן חזקה ועתה אני אומר שהיתומים אבדו החזקה בין שעברו ג' שנים רצופות שעמדה ריקנית כמו שהוכחנו למעלה ואחר שעברו הג' שנים ואבדה חזקתם כדי לחזור ולזכות בחנות היה צריכים להביא ראיה על השני דברים הנזכר ולא יש שום אחד מהם א"כ נמצא בבירור מכל הראיות שכתבנו שזכה העומד היום בחנות עכ"ל ולכאורה הוא חק בלי טעם כיון ששילם השכירות למה צריך עוד שהיה משתמש בו רק הוא הדבר אם יתקנו ששכירות בלא שימוש קונה יצמיח זכות חזקות הגם שלא צריך לפרנסתו וגם שאין אומנתו בכך ולא היה מן הדין רשע משום עני מהפך בחררה א"כ לא חזקו לחדש בו זכות חזקות ולא היה מקום לתקנה ודוק.
<b>וכן</b> מצאתי בשו"ת לחם רב סי' קמ"ה שכתב על שאלתו שם וז"ל תשובה ודאי דאין לראובן זה חזקה בעיר שארא"י כלל דאין דין חזקה אלא כשדר בבית התוגר ופרע שכירות כמו שקבלנו מקדמונינו ז"ל עכ"ל מבואר כדברי רשד"ם סימן רל"ד ג"כ מבואר דשורש התקנות היה רק להמציא רווחה לעניי ישראל ולא לישא וליתן בהם שהעושר יתענג ברב טוב ואחיו במצות העני יהיה עבד לו לשלם לו והבן.
<b>היוצא</b> מזה מי ששכר חנות מגוי ולא שימש בו רק השכיר לאחר ולקח בכל שנה שכר חזקה היושב בחנות לא צריך לפרוע לו עוד והחזקה הוא שלו כי הראשון לא קנה החזקה ובטעות שילם לו ועכשיו מחזיק לעצמו החזקה כי הוא יושב בחנות ומשמש בו ודוק אקוה שמקום הניחו לי מן השמים בדין זה אשר מעשה בכל יום שפוסקים סתם חזקה לאיש המחזיק בחזקות.
<b>ואגב</b> גררא אעתיק מה שנמצא אצלי כתוב אשר הערותי בגליון שארית יוסף סימן י"ז (א) המחבר ש"י שאל מה הבדל יש בין שנוטל מציאה שמצא חבירו או נוטל הבית שקונה חבירו מן הגוי וכתבתי וז"ל לא הבנתי במציאה היתה מקודם ראוי' לכל טרם שקרב אליה איש א"כ הגם שפרש טליתו יוכל השני לזכות בו אבל בקנה מנכרי ע"י מעותיו שסילק השווי לגוי עד שמסלק עצמו מקרקע א"כ המציא הוא את הבית להיות מציאה ודוק (ב) מה שהבדיל הש"י בין אם בהתירא בא לידו דלא ידע דעני מהפך בה בחררה אינו מחויב למכור לו אבל אם ידע דעני מהפך בה צריך למכור לו להעני כתבתי וז"ל ובזה יובן דברי הגמרא אחר שהשיב לא ידעתי א"ל השתא נמי ניתנה נהלי' היינו אלו ידעת היה הדין דכופין להחזיר השתא דלא ידעת עכ"פ נישב לי' והשיב כיון שאין אני מחויב למכור לא מסמנא מילתא למכור ודוק עכ"ל (ג) מה שנתקשה לסברתו אם לא ידע לא צריך למכור לו מתוס' פרק איזהו נשך שהקשה הר"י מ"ט לא סילק רב מרי לרבא נימא דאיירי בלא ידע והדחיק לתרץ בהבדל בין בר מצרא כתבתי וז"ל הדבר פלא דבעני המהפך אי כייפינן עכ"פ צריך למכור לו בלך חזק וקני אבל בדינא בר מצרא הוה כאלו היה שלוחו לקנות וסלוק המעות לו ונוטל מכח בר מצרא וזה שהקשה תוס' מ"ט לא סילק רב מרי לרבא ותי' דלא חפץ ר"מ לקנות אבל בעני מהפך צריך עכ"פ למכור ודוק עכ"ל.
<b>סימן</b> <b>לד</b>
<b>שאלה</b> בענין זכות המדינה אשר בכל עיר יוצרך שישלם בעד כל שור או כשב או עגל אשר ישחט או יונחר סכום ידוע וכן מכל חביות יין הן שהוא כשר או נסך ישולם סכום ידוע שקורין אקציעס אשר המניסטריום נותנים משפט הבחירה שראשי עיר יכולין לקבל עליהם לשלם סכום הקצוב אשר יושת עליו לפי ערך גודל העיר ויוכלו הם הבני עיר להשכיר לאיש אחד באותו סכום דוקא וירויחו שלא יצטרכו לשלם בעד צרכיהם הן בעבור היין או אם ינחרו דבר אחר לצרכי ביתם אבל להעלות האקציעס בדמים להרויח לבני העיר דמים אינם רשאין כי כן חק המדינה כנודע ואירע שראובן ושמעון שכרו זה ביחד פעם אחד משטייעראמט כי הבני עיר לא רצו לקבל עליהם מתחילה וכאשר עברו ג' שנים קבלו הבני עיר לשלם סך הקצוב בעד עירם והשכירו ג"כ לראובן ושמעון הנ"ל וכאשר הגיע פעם שלישי להשכיר הלך ראובן בחשאי והשכיר לעצמו בלבד וכאשר שמעון קרא אותו לב"ד שהסיג גבולו ששכר לעצמו והב"ד טרחו שיקח ראובן לשמעון לשותף עכ"פ על שליש ולא אבה שמוע ואמר שממאס בשותפות בעסק זה כעת שכר הוא ולעתיד אם יוכל שמעון לשכור לא יקפיד עליו וכן היה שבעתיד עשה שמעון בחשאי ושכרו עם איש אשר בחר לעצמו לשותף וכאשר ראה שבא שמעון ולקח את ברכתו צעק והלך לשרי קומידאט עד שבא ממקום גבוה שיושכר פעם שנית מי שישיג בטאנאעש [במועצה] רוב דיעות שלו יהיה ובתוך הטאנאטש יש כמה יהודים אשר נשמע קולם להיות על ידם הרוב אם רשאים היהודים ליתן דעותיהם ליתן האקציעס לראובן או נימא דכבר קנה שמעון ואם היהודים יסכימו לראובן הם מחזיקין לעובר עבירה ליקח בגזל אשר קנה שמעון זה תוכן השאלה אשר בא לפני.
<b>תשובה</b> הדבר בסבך החקירה ואשר הרו והגו רעיוני אציג פה כי לדעתי ראובן החזיק בגזילה שכירות שמעון ואסור לסייע לראובן כי לאו עכברא גנב אלא חורי גנב וד' יאיר עיני בתורתו אמן.
<b>ומראשית</b> אקדים שאין בזה השכירות אקציעס כח חזקה אשר תקנו חכמי ספרד הם תקנו כך בשימוש קרקע כגון חנות ובית וכדומה שנאמר דהוה כאלו קנה הקרקע בטסקא כאלו קנה החנות והבית רק עליו מוטל לשלם סך ידוע עיין נדרים דף מ"ו דמקבל בטסקא וכפי' הר"ן שם דמבדיל בין שכרו ובין משלם טסקא יעו"ש ובזה הסביר המהרי"ט בסי' ל' להבין יסוד החזקות דהשוכר הוא בעל הקרקע רק עליו לשלם טסקא להגוי ולכן יש בחזקה להנחיל מאבות לבנים וכל ספק הוא לטובת בעל החזקה דיש לו חזקת מרא קמא יעו"ש כי נעמו מדברותיו.
<b>ולפ"ז</b> דעת לנבון נקל דתקנות זכות חזקות דווקא אם השוכר שכר שימוש קרקע אז נוכל לומר דקנה השימוש בקרקע לעולם בטסקא וכאלו שכר החנות בשכירות עולם שעוד כל ימי הארץ ישלם בכל שנה סך אשר הוקבע ביניהם שלא יוכל המשכיר להוציאו וחזקו עוד שיהיה בכלל קרקע שאינה נגזלת אפי' אם הוציאו בע"כ אבל מאקציעס שהוא רק חיוב מס אשר הטיל המלך ושרי המדינה לשלם בעד כל אשר ישחט מן הבקר או ידקרו חזרים או מכל היין אשר ישתו א"כ אין כאן זכות שימוש קרקע א"כ איך נימא דיש כאן חזקה שהשוכר זכה בו לעולם הלא מעיקרא לא זכה בדבר אשר יחול עליו קנין עצמו שנאמר שיהיה נחשב כשלו רק שמשלם טסקא הכי מסרו בידו הבקר וחזרים או היין שנימא מאלו יהיה לו זכות על כן לא שייך בו זכות וקנין על לעתיד רק על הזמן ששכר קונה מכח דינא דמלכותא דינא אבל חזקה מנ"ל וזה ברור בשכל.
<b>ואוסיף</b> בסברה הלא יסוד דיני חזקות אשר תקנו חכמי ספרדים צריך התבוננות מאין היה להם כח זה להפקיע כח הגוי מביתו וחנותו שלא יוכל להוציא את השוכר מנחלתו הכי חכמי ספרד הווין ב"ד על האומות דנאמר הפקר ב"ד הפקר וצע"ג.
<b>אמנם</b> פתרון הדברים עיין בקדושין דף נ"ט דעני המהפך בחררה ובא אחר ונוטלו הוה רשע לשיטת רש"י אפי' בהפקר ולשיטת ר"ת דווקא בקנין ושכירות דיוכל במעותיו לשכור ולוקח במקום אחר אבל במציאה והפקר לא הוה רשע ובמקום דהוה רשע יש סוברים דב"ד כופין להחזיר לעני המהפך אשר נעל ממנו עיין ר"ן שם היטב וכאשר ראו חכמי ספרד שכל יהודי היושב בחנות או בבית או בראנדע שהוא פרנסתו וחיותו של השוכר ומסיג גבול רעהו ופוסק לחיותו זה פרנסתו א"כ הוא רשע והיה מן הדין לכוף אותו להחזירו וכמה קשה להוציא את אשר עשק וכמה פעמים יבוא הפסד לשוכר הראשון כי בודאי השני העלה בדמים כדי שהגוי יסלק לשוכר הראשון ולהשכיר לו להשני עמדו והחזיקו בהתורה כיון שהדין הוא מכח עני מהפך בחררה שלא יבוא יהודי בגבולו לשכור מקום פרנסתו ולפסוק חיותו וא"כ יהיה שכירות שוכר ראשון שכירות עולם ותיקנו שאם יבוא הפורץ ויחפוץ להיות רשע וליקח חררת חבירו לא יהיה מהני דהפקר ב"ד הפקר שלא יוכל לזכות בו כמו שאמר ר"י בכתובות כיון דאמרו רבנן לא לזבון אי זבין לא מהני והגם דגוי יכול להשכיר לנכרי עכ"פ כל איש ישראל אסור להסיג גבול רעהו וליקח חררתו וכיון שהגוי לא יוכל להעלות השכירות ולהשכיר לאחר הוה כאלו שכרו לעולם בסכום קצוב לעולם וא"כ אלומי אלמי שהניחו זכות הראשון על הקרקע בעד טסקא ואין קרקע נגזלת לעולם ומצאתי און לי בדברי מהרי"ט סי' ל' שכתב שכח חזקות נבנה על דין עני מהפך בחררה אך לא ביאר מקור הדבר יעו"ש.
<b>לפ"ז</b> בשלומא בשימוש קרקע דמצאו חכמי ספרד מקור בגמרא בנדרים דמקבל בטסקא הוה קנין עולמית עמדו והתקינו שכל שוכר חנות וראנדע או גשר או רחים וכדומה שהוא שכירות קרקע ומן הדין ההוא שלא יבוא איש ליקח חררת העני ואם לקח צריך להחזירו א"כ דומה למקבל בטסקא שיהיה הקרקע נשאר לו לעולם בטסקא הנ"ל אבל באקציעס שאין בו קרקע לשימוש אין יסוד לבנות עליו זכות חזקה כי אין כאן דבר אשר יחול עליו קנין וגם אינו דומה לטסקא שנימא שגוף המקום שימוש שייך לישראל רק משלם סך ידוע בכל שנה שאין באקציעס דין חזקה לתקנת ספרד ולכל הפחות מה שעשה מהני בדיעבד ודוק.
<b>שוב</b> ראיתי שמהרי"ט בעצמו שם סי' ל' הבדיל דדברי מהרי"ק שורש קי"ז בשוכר מהמלך רשות להלות בריבית כיון שאין שם שכירות חנות או בית רק שכירות רשות להלות בריבית א"כ אם אחר בא והלוה עבר על חזקת הישוב שכל העיר הוה רשותו ואין רשאי לאחר להלות כל הזמן ששכרו אבל כשמת המלך פקע רשות הראשון וכל אחד יכול לשכור אפי' לכתחילה אבל כשיש קרקע לשימוש ידוע באותו מקום אז נשתנה דינו וכתב וז"ל אבל בחזקות שלנו המחזיק בגוף קרקע זה מחזיק ויש לו שיעבוד עליו דשכירות מכירה ליומא שווי' בעלי התקנה וכשם שעומד חזקה זו בפני בעלים אחרים שאין צריך לחזור לקנות מהם כך עומדת לו בפני כל אחד מישראל הבא להחזיק בגבולו דחזקה בכדי לא פקעי עכ"ל הרי שפתיו ברור מללו במקום שאין שכירות קרקע דנימא שעשו השכירות כמכירה וירבץ שיעבודו עליו על המקום רק שכר רשות להרויח במלוה הוא הוה רק חזקות הישוב שלא יבוא אחד וילוה ג"כ באותו עיר הוא אסור דהלא על אותן שנים השיג הוא בלבד רשות להלות א"כ כאשר כלה הזמן ובא הקץ של השכירות כל אחד יכול לשכור ואפי' מת המלך בתוך אותו זמן ששכר מן המלך אעפ"כ מותר לאחר לשכור אותו רשות מהמלך החדש א"כ ק"ו הדברים מי ששכר אקציעס על שנים ידועים אשר לא שכר ג"כ שום מקום קרקע רק שכר רשות להרויח בסכום ידוע אשר יתן כל המס המגיע למדינה בעד הבשר ויין א"כ כאשר כלה הזמן וצריך לשכור מחדש שאין כאן מקום לחקור על זכות חזקה מכח תקנת ספרד כנלענ"ד ברור.
<b>ונראה</b> לי לא מיבעי דלא שייך דין חזקת ספרדים אלא אפי' דין מערופי' לא שייך בו דהא מתחילה לא שכר יען דמצא חן בעיני הגוי רק ששכרו על פי רוב שטיממען של ראשי טאנאטש אשר מצא חן בעיניהם ואחרי ג' שנים שנעשה אחרים לראשי טאנאטש ויתנו הם למי שמצא חן בעיניהם ודין מערופי' הוא אצל אותו האיש אשר ראובן מצא חן שיעסוק עמו במשא ומתן שלא יכנס אחר תחתיו לפתות את הגוי ליתן לו להרויח בעסקיו אבל מגוף לגוף אין שייך דין מערופי' אטו יען שישבו באותו בית יהיה מערופי' וא"כ מותר לכל איש אשר ימצא חן בעיני טאנאטש לשכור את האקציעס ודוק.
<b>ולא</b> עוד אפי' יהיה אותן ראשי העיר אשר היה לפני כמה שנים לא שייך דין מערופי' דכבר העיר הגאון שארית יוסף סי' י"ז דדין עני מהפך בחררה דאסור ליטול היינו דאם היה בא ליד העני היה קנינו לעולם כגון בשדה בקדושין דזה רצה ליקח וקנה חבירו או בב"ב דף נ"ד דהא קנה הבית מן הגוי לעולם או במציאה או בצד דגים וכדומה בכל הני אם הקדימו עשה לו הפסד על מה שהפך בה אבל מי ששכר על הזמן ובא איש ושכר על אחר זמן ההוא אשר על אותו זמן הבא לא היה מהפך וגם מי יודע אם השיג ידו פעם שנית דהא צריך לשכור מחדש שם אין דין מהפך בחררה והוא סברה עמוקה מאוד וק"ו בנידן דידן אשר הוא חק מדינה שצריך שכירות מחדש וגם ראשי העיר צריכים לקבל עליהם מחדש משרי המדינה איך שייך בו דין עני מהפך בחררה הכי העולם סגור ומסוגרת דנאמר יען דהרויח ראובן במשא ומתן כזה פעמים אין רשאי בר מתא לישא וליתן להשיג פ"א משא מתן זה אם יזדמן עוד ודוק.
<b>ואוסיף</b> עוד הגם כי אדמ"ו ז"ל בחת"ס ח"מ סי' קי"ח האריך וכתב שאותו רב עשה איסור על שפסק החיות מהאי דיין השומר הצוקער של פסח יעו"ש והדבר נפלא בעיני אטו מי שקבל איש לשומר להיות פועל אצלו השגחה על הכשר יין יהיה בזה חזקה שלא יוכל לבוא איש אחר בשנה הבאה ולבקש להיות אצלו בשכר פועל לשמור ולעשות יינו בהכשר הלא זה לא בא אלא משנה לשנה וכבר נפסק פרנסתו בזה ואפי' במלמד אשר עדיין יושב ולומד ועוסק באומנתו פי' השארית יוסף שם בסי' י"ז דלא איירי דנשכר לזמן אשר יצריך שישכור אותו מחדש יעו"ש אבל אם כבר נפסק פרנסתו רק יתחדש משנה לעת ידוע אשר יצריך שומר ופועל לא מסתבר דנאמר מה דנעשה זה פועל שזה יגרם שלא ישכור אדון לראובן אשר היה פועל שלו בעבר ונקרא פסקו לחיותו על אשר לקח שומר אחר העושה היין בהכשר והגם דאדמ"ו ז"ל הוסיף כי לא נמצא כזה במקומו שעושה צוקער של פסח בכל זאת הוא רק שומר לעשות בהכשר מה לי שומר על צוקער או שומר על יין או שומר לעשות חמאה (מה אומנתו בכך שייך בו באיש שהיה שומר ומשגיח שלא יבוא מכשול במה שנעשה בהכשר) ואטו נאמר מי שהתפלל בעד תשלומין בר"ה ויוכ"פ איזה שנים ואח"כ ישתדל איש אחר שיחפץ בני קהלתו לשכרו לבעל תפילה אין רשאי להיות דפסקו לחיותו דראשון דלא נמצא במקומו מקום אחר אשר יתפלל בשכר עיין קנ"ג באו"ח ובסי' תרפ"ב שלא ליקח מצוה או כבוד מאיש אם עשה בחינם אבל אם בא בשכרו יוכלו קהל לשכור למי שלבם חפץ דהוא רק פועל וה"ה יכול כל איש להשתדל להיות מהמתפלל וכ"ש להיות שומר על היין או שומר על הצוקער וכדומה דאין כאן איסור אם משתדל אחר להיות שומר במקומו על כן בער אנכי לירד לעומק דברי אדמ"ו ז"ל.
<b>וכן</b> נראה ממה דאמרו בסנהדרין אשת רעהו לא טמא שלא ירד לאומנתו של חבירו היינו אם כבר רעהו אוחז באומנתו והוא מפסיקו כמו אם יש לרעהו אשה והוא בועל אותה שמטמא אותה לרעהו הגם שהיא אשתו אבל בודאי אם כבר אינו עוסק עוד באומנתו אינו דומה לאשת רעהו עמא בשלומא אם כבר עוסק במשא ומתן עם השר ובא רעהו ומוסיף אז מטמא אשת רעהו כנידן הרוקח אשר הובא בשו"ת רש"ל סי' ל"ה יעו"ש וכדומה זה נקרא שירד לאומנות חבירו עיין מס' מכות שלא ירד לאומנות חבירו לעשות כדמותו למעט פרנסתו אבל מה שהיה רעהו עוסק והרויח בשנים שעברו ע"י שהיה פועל או שומר שיהיה איסור להמשתדל להשיג להיות פועל או שומר מנ"ל זה
<b>אך</b> אי אפי' יהיה נוהג דין עני המהפך בחררה אפילו בשומר על הכשר צוקער ויין היינו דשם צריך עכ"פ להיות שומר בר ישראל אשר יש לו נאמנות על ההכשר ואי שום בר ישראל לא יקרב עצמו אל האדון היה מוכרח לשכור עוד לשומר על הכשר צוקער ויין א"כ הוא כעני המהפך כי אליו נושא את נפשו לבוא בשכרו ע"י שהוכר הוא להאדון לאיש נאמן אשר באמונה עשה שמירתו ומסתמא לא ישלח בעבור יהודי אחר אם לא הציע עצמו הרב ההוא אליו שיקח אותו תחת הדיין העני ודן אדמ"ו ז"ל כי זה יורד לאומנתו של חבירו זה פרנסתו אבל באקציעס אשר ראוי אפי' לכל גוי לשכור אותו וצריך בכל עבור ששה שנים קבלה מחדש א"כ מאי סמיכה יש ליהודי זה שיושכר זאת עוד מראשי העיר א"כ כל הקודם בו זכה בדין ודוק.
<b>וחקרתי</b> במק"א שלא ידעתי שום מבוא לעשות חזקה מן אנשים השוכרים מן ראשי העיר הצעטעל הויז שכל מי שמביא דבר למכור צריך לשלם כפי הקצוב מאי חזקה יש בזה מכל טעמים הנזכרים למעלה וכן אין חזקה במי ששכר מן ראשי עיר להדליק הלאמפען בכל הנך דברים עשו מהמון תביעות חזקות ולא אוכל לזכות אותם בדין תורה רק אם אפשר לדבר על לבם במענה רך והבו דלא להוסיף חזקות אשר לא שערו חכמי ספרד וכדומה לזה דבורי המון עם אשר דרשו חזקות לעצמן בלי יסוד.
<b>נחזור</b> לנידן שאלתינו אשר השוכר שכירות אקציעס לא חפץ שיהיה חבירו עוד שותפו ואמר בב"ד שגם הוא לא יחפץ לדין אם בפעם שנית שותפו ישיג האקציעס בשנים הבאים ואירע שכן היה שהשותף השיג איש אשר שכר עמו מראשי העיר האקציעס א"כ בכל אופן שבעולם זכה בו ואין שום מבוא לבטל עפ"י ד"ת את אשר שכר כמו שבארתי מכמה פנים וזכה באקציעס א"כ הנוטל מידו הוא גוזל את שלו מידו שלא כדת ושלא כדין וכן עשיתי ודרשתי בבהכ"נ הגדולה שלא יסייע איש ישראל לעזור ליתן השטים [קולו] ליקח אקציעס מידו עשיתי את שלי עד שידי היתה מגעת בעזה"י.
<b>ואוסיף</b> נופך כי באקציעס הווין ראשי העיר שוכרים מהמיניסטריום והמה משכירים אח"כ לאיש אשר נמצא חן בעיניהם א"כ הוה שוכר מן השוכר ולא שייך דין חזקה או דין מערופי' כי יש גם אדון להם חקרתי בזה במקו"א שיש בזה כמה הערות לבאר אם ירחיב ד' גבולי ויאיר עיני אי"ה.
<b>אמר</b> <b>המחבר</b> אמרו רבנן בטעמא שאין אדם עומד על דברי תורה אא"כ נכשל בהם על כן אזכיר שפעם אחד בא לפנינו הב"ד דפה בעני אחד שהיה שוכר בית כולו הדירה עם החצר מערלית והעני היה גם דר בו בחינם כי הערלית היתה חייבת לו ובא עשיר אחד וקנה הבית ושילם בערכאות המעות ליהודי והשליך את היהודי בחזקת יד מן הבית וכאשר ישבנו ופסקנו שהדירה וחנות הם של העני בקנין חזקה וחקרתי שגם הדירות אשר נבנו בחצר יהיה החזקה של העני כי בחצירו נבנו והדייני קרתא לא הסכימו שלא שמעו כזאת הגם שדברתי בסברא הלא זה בנה על חזקתו אפי' הגוי אם יבנה הוה החזקה של יהודי ולא נצחתי לחלוק יען שיד בעל החזקה על התחתונה כנגד הקונה את הבית (והגם שגם הקנין היה באיסור כי היה מצרן משכנתא וגם דר בו וגם היה העני מהפך בחררה) ואלקים החזיר לי אבידתי תל"י שמצאתי כעת קודם שגמרתי לדפוס בשו"ת לחם רב סי' קס"ב שכתב וז"ל וכל הבתים אשר נבנו בהחצר ההוא הם מה"ר עזרא יצ"ו וכמ"ש הרב מהריב"ל בכלל ו' שאלה מ"ז דאיתא בהסכמות הכי עוד הסכימו שאם יהודי שכר חצר אחד מגוי אחד או מתוגר אחד ואח"כ בעל החצר רצה לבנות בתים בחצר ההוא אותם הבתים שיעשו החזקה מהם הם להיהודי המחזיק בחצר ההוא עכ"ל א"כ זכינו לדון שכל העשרים אמות הם חזקתו של מה"ר עזרא הנזכר וכל מה שיבנה שם חזקתו הוא עכ"ל שישו בני מעי ואודה ד' בכל לבי תל"י (ועיין מהרי"ט סי' ל' ויש להצדיק הפסק).
<b>סימן</b> <b>לה</b> שלום וכ"ט להרבני המופלג כמהו' ר' משה ציטראן נ"י בק"ק אוהעל יע"א.
<b>אחד"ש</b> כאשר היה פה וביקש שאשים עיני לטובה על הפסק אודות חזקה שלו והבטיח בנאמנות שאין הרב הגאון הגדול דקהלתו רוצה להתערב בו על כן כתבתי אשר הנראה לי על תנאי כפול שיהיה כחד"ת אם לא יציע הדבר לפני שני גדולים אם הרב דקהלתו לא יחפץ ליתן בו יד ועל חד"ת שלו אין לי פנאי לראות ולפלפל עליהם. העתק הפסק ב"ד
<b>על</b> דין ודברים אשר בין ראובן ושמעון וסדר טענותיהם כך הם שראובן הנ"ל בא בטענה בחזקת אביו המנוח ז"ל שהיה דר בטייס וו"ה שנים רבות רצופים שהחזיק בשכירות משר א' ששייך לו ועתה זה כמו ט' שנים קם אינו ישראל א' ושכר את הראנדע הנ"ל משר הנ"ל על שמו על ג' שנים רצופים והוא החזיק את האראנדע הנ"ל כמו ח' חדשים ואחר כלות הזמן השכיר הערל הנ"ל את הראנדע הנ"ל לשמעון מישוב הנ"ל על משך זמנו והוא חלק את הג' וו"ה לשלשה אנשים יהודים שהי' דרים בהם מקודם באופן שהמה יהיה תחתיו לשלם לפי ערך ההשוואה שהשוו ביניהם אך שם האראנדע יקרא על שם הערל מאחר שהוא ערב בעד סך השכירות לשר הנ"ל ואחר כלות ג' שנים הנ"ל שכר שמעון הנ"ל מהשר הנ"ל את האראנדע על שמו כי אמר אחרי שאינו ישראל החזיק אותה על שמו והוא לקח לעצמו את הטייס וו"ה אשר דר בה מקודם ג' שנים ועתה דר בה ששה שנים רצופים ועכשיו תובע ראובן את שמעון הנ"ל שיחזור לו את הוו"ה שהיה אביו דר בה מקודם שלא ירד בה בהיתר וכן תובע משמעון את הריוח מה שמגיע לו על השלשה שנים האחרונים כי מהשלשה שנים ראשונים קיבל מאה זהובים ממנו כפי הכתב אשר הראה לפנינו וע"ז טוען שמעון שהאראנדע בא לידו בהיתר גמור אחרי שהערל הנ"ל החזיק בה ג' שנים והיתה נקראת על שמו ומה שנתן לאביו מעות בג' שנים ראשונים לא היה בתורת חיוב רק בתורת מתנה והחזקה היתה בידו מן היום ההוא בהיתר ואינו צריך לשלם מן השנים שעברו והנה אחרי העיון בדבריהם יצא הפסק מאתנו הח"מ אחרי שדבר זה מפורש ברשד"ם סי' ר"ל אם הג' שנים מוחזקים ביד אינו ישראל יצא מחזקתו הראשונה שהיתה ביד ישראל ומותר לכל אדם לשכור אח"כ וכל מי שיעלה החזקה או ירצה ליקח אותה מיד המחזיק הר"ז שלא כדין עושה ועובר חרם וראוי' הוא לעונשו ואעפ"י שאחר ח' חדשים שכר שמעון הנ"ל מהערל הנ"ל את הראנדע מ"מ מלשון הרשד"ם שכ' שכל יהודי שהניח חצר או בית או השליכה וכו' עד לזמן ג' שנים שהניח אותו המחזיק או השליכוהו באיזה אופן שיהיה אין לו תקנה רק שלא יבוא יהודי תוך ג' שנים אבל לאחר ג' שנים אבד המחזיק את זכותו ומלשון באיזה אופן שיהיה נשמע נמי בנ"ד אם גם שהשכיר ערל הנ"ל לאחר הרי יהודי הראשון אבד זכותו וחזקתו שהרי נקרא שם הגוי עליו ועוד שהוא ערב לשררה בעד השכירות אעפ"י ששמעון הנ"ל ערב בעד תשלום השכירות מ"מ לא יצא הערל מאחריות מעל הגוי אשר קבל עליו מן השררה כיוצא בזה ביו"ד סי' קס"ח וקס"ט וכן באורח חיים סי ת"מ סעיף א' במג"א שם ועוד יש לנו להביא ראיות מהפוסקים בענין זה אך שאין הזמן מספיק לנו וכלל הדבר שהתקנה שהתקינו היה בין לטובת המחזיקים מכבר ובין לטובת הבאים להחזיק מחדש על כולם ניתנו גבול וקנין עד כמה תעמוד החזקה והבו דלא להוסיף כמו שכ' הרשד"ם כללא דמילתא החזקה הוא לע"ע ביד שמעון בהיתר גמור ומי שיבא להסיג גבולו עובר. פה במקום פלוני טבת שנת תרכ"ב לפ"ק נאום הק' פלוני אב"ד דפה הק' פלוני בן פלוני הק' פלוני בן פלוני ע"כ העתק הכתב והפסק דהגאון אב"ד והדיינים הנ"ל.
<b>תשובה</b> הדבר צריך התבוננות ופרט לסתור מה שפסק רב גדול וזקן בכל זאת האמת אהוב מכל ואשר יתן ד' בפי אשמור לדבר בעזה"י.
<b>ראשית</b> אעתיק מה שמצאתי בתשו' לחם רב סי' קס"ד בד"ה ומה שכ' וז"ל ומה שטען כי עברו שני חזקה בהיותה מושכרת לתוגר איברא דהרב מהרי"ן לב ז"ל בח"ב מתשובותיו נסתפק אם צריך שתהיה ג' שנים ריקנית מכל וכל כדי שיאבד חזקתו או אפי' שתהיה ריקנית מיהודים ולא מגוים אבד חזקתו ואעפ"י שהרב ז"ל נסתפק אני מעיד שאמר לי הרב הגדול מורי ורבי מר שמואל זלה"ה שהסכמה כך היא שתהא ריקנית אפילו מגוים ושכן נתקנה אעפ"י שבפסקיו המודפסים נראה לי שמצאתי היפך מזה ומפני שאני בכפר ואינם בידי אינו מזכיר המקום בכל זה על פה אמר לי כן ואפשר שתקנום אחר אשר כתב פסקיו המודפסים שהיה בימי בחרותו כשכתבם באופן שצריך שתהיה ריקנית אפי' מגוים ג' שנים כדי שיאבד ראובן חזקתו מה שלא היה כן בנידן דידן שמעולם היתה מושכרת כפי הנראה מדברי השואל ואפי' שיהיה בדבר ספק הרי ההסכמות נתקנו בחרם וכתב הרשב"א ז"ל דספק חרם להחמיר וא"כ יש להחמיר ולומר שכל זמן שאין החזקה ריקנית ג' שנים אפי' מגוים לא יכנס אדם בה כדי שלא יכנס בספק חרם עכ"ל הרי עדות ברור שהרשד"ם בעצמו היה חוזר מדבריו והודה שצריכה שתהיה ריקנית אפי' מגוי.
<b>ולא</b> די שנאמן הגאון לחם רב שרבו מהרשד"ם חזר בו בזקנותו כי צריך להיות ג' שנים ריקנית אפי' מגוי אלא גם מפורש מצאתי ברשד"ם סי' רמ"ו אודות ראובן שמכר ביתו לתוגר ומתוגר זה קנה תוגר אחר ועבר כ"ה שנים קנאה שמעון מתוגר ובא ראובן ותובע משמעון חזקתו ושמעון משיב כבר אבדת חזקתך והשיב הרשד"ם וז"ל תשובה מודעת זאת כי ישראל המוכר חצרו לגוי נשאר לו זכות החזקה גם ידעתם כי ישראל להפסיד חזקתו אשר ביד גוי צריך שתעמוד פנוי וריקנית שלשה שנים כפי ההסכמות ראשונות אלא שעתה יש קצת יותר מט"ו שנה הסכמנו שבמקום ג' שנים יהיה עשר שנים פנוי וריקנית מבלי יושב ונ"ד שכפי הנראה לא היתה פנוי כי לעולם היה דר בה בני אדם מהיכי תיסק אדעתן שיפסיד חזקתו עכ"ל.
<b>הרי</b> מפורש יוצא מדבריו שדייק שצריך להיות עומד פנוי וריקנית מבלי יושב ולכן כתב בנידן שלו כפי הנראה לא היתה פנוי לעולם היה דרים בה בני אדם היינו התוגרים זה אחר זה וסיים וז"ל מהיכי תיסק אדעתן שיפסיד חזקתו עכ"ל ומאי קו' הא עכ"פ לא דרו בה יהודים ג' שנים וכפי תקנה אחרונה דרים בה גוים יותר מעשר שנים א"כ ס"ד דראובן הפסיד חזקתו אלא פשיטא כבר הוה נפשט הוראה שצריך להיות פנוי וריקן מבלי יושב הן יהודים או ערלים מי ששמו בן אדם לא היה בו הרי מה שהלחם רב מסופק אם תיקן הדבר בזקנותו כנגד מה שהדפיס בנערותו נפשט מתשובה הנ"ל ודוק.
<b>והגם</b> שיפלא הלא הרשד"ם הדפיס ספריו פעם שנית וסדרם על סדר ש"ע אח"כ למה לא תיקן בסי' ר"ל שחזר בו מפסקיו אשר פסק שם שצריך להיות ריקן רק מיהודים נ"ל דלא היה ברור לו כאחותו שאסורה רק היה ספק בהבנת התקנה אי תיקנו ריק מיהודי או ריק אפי' מגוי רק ספק לחרם לחומרא כאשר הביא הלחם רב ואסור מספק על כן פסק בסי' רמ"ו שלא אבד חזקתו יען שלא היה ריקן מכל אבל בסי' ר"ל שכבר פסק הדיין שדי שלא היה יושב בה יהודי והעיז האיש והעלה בדמים שפיר פסק הרשד"ם דאי אפשר ליהדר פיסקא של הדיין דלא מבורר בתקנות שאפי' גוי לא ידור בו והוה המעלה בדמים עבריין או שסבר דספק חרם להקל ובזקנותו חזר בו ומשנה ראשונה לא זז ממקומו שלא ברור שיצרך לחזור מפסקו שהיה כבר מודפס בעולם ודוק.
<b>ועלה</b> בדעתי בעזה"י לתרץ סתירת מהרשד"ם דבסימן רמ"ו שקנה שמעון הבית וראובן תובע חזקתו ושאלו הדין אז פסק מהרשד"ם דבעיקר קנין הבית לא נעשה איסור דהא מותר לקנות הבית רק האמין שמעון שממילא ישתמש בתוך שלו ועכשיו שבא ראובן ותובע חזקתו לכן פסק מהרשד"ם ששמעון לא יוכל להחזיק בו בספק חרם אבל בסי' ר"ל איירי דראובן שכר החנות מן הגוי ועשה בשכירות חזקה ושמעון בא להוציא ממנו מה שזכה ע"י השכירות חזקה מכח התקנה והלך שמעון והוסיף בשכירות דדלמא הדין עם ראובן דדי שהיה ריק ג' שנים מיהודי א"כ עבר שמעון ספק חרם ואמרינן מאי חזית להחמיר בספק חרם אצל ראובן או אצל שמעון דבסי' רמ"ו הקונה הבית לא בא מכח התקנה על כן יפה כח של בעל החזקה שיש ספק אם נפקע זכותו של חזקה והקונה את הבית לא קנה חזקה מכח התקנה אך ישב בחנות דלמא לא נפסק כח החזקה ראשונה והוה ספק חרם לחומרא והוא דבר עמוק בעזה"י.
<b>ולפ"ז</b> היה מקום להצדיק דברי רב הזקן הפוסק אשר סמך על דברו רשד"ם סימן ר"ל ופלא איך נשא לבו לזה הלא ראה שגם רשד"ם חזר בו בסי' רמ"ו ולפמ"ש בשוכר ושוכר דשניהם באים מכח זכות התקנה ויש בכל אופן ספק חרם שב ואל תעשה עדיף ודוק.
<b>אמנם</b> הדרני בי דבודאי מה שפסק מהרשד"ם בסימן רמ"ו הוא שהיה ברור לו שצריך להיות ריק ופנוי אפי' מגוי דאל"כ מכח ספק תקנה פסק כן יקשה דכבר העיר המהרי"ט ח"ש בסי' כ"ה ובסי' ל' כלל גדול דבשוכר ושוכר אם יש ספק הדין עם מי הוה שוכר הראשון המוחזק דדין חזקות הוה כקרקע או מטלטלין דלא ניידי ונקרא שוכר הראשון המוחזק ואוקי על חזקת מרא קמא אבל שוכר הראשון כנגד מי שקנה גוף הבית הוה הקונה את הבית המוחזק ואי אפשר להוציא מידו מכח ספק יעו"ש וא"כ איך פסק רשד"ם מהיפך להיפך בשוכר ושוכר הצדיק את השני ובקונה ושוכר הצדיק את השוכר הלא בספק הקונה את הבית נקרא מוחזק כנגד השוכר אלא פשיטא דנאמן הלחם רב בעדותו שרשד"ם בילדותו היה ברור לו שדי אם ריק ג' שנים מיהודי ובזקנותו חזר בו והורה שצריך להיות ריק ופנוי אפי' מגוי ודוק.
<b>שוב</b> מצאתי מפורש יוצא מפי גדול הספרדים הוא המהרי"ט בסי' כ"ה שכתב וז"ל ובא החמירו כל רבני שאלוניקי האחרונים ז"ל לומר שלא הפסיד חזקתו עד שיהיה המקום פנוי באותם השנים מכל וכל אף מעכו"ם או תוגר כמו שמוכיח בתשובות הרב המובהק כמהו' שלמה כהן ז"ל עכ"ל א"כ הרי לא טוב הורה הזקן היושב על מדין דכבר הורו גאוני ספרדים שצריך להיות ריק מכל אפי' מיושבת גוי ואם לא כן אבד הבעל החזקה את חזקתו ודוק.
<b>אמנם</b> בלא"ה האי פסק הוא אינו לפי כבודו של אותו זקן לו יהיה שדברי הרשד"ם אמת דדי להיות פנוי ג' שנים מיהודים וישיבת גוי לא מזיק היינו אם הגוי משתמש בו אבל אם יהודי משתמש בו בודאי לא נאבד מבעל חזקה חזקתו דאל"כ מה פעלו חכמי ספרדים בתקנתם כל משיג גבול רעהו יעמיד גוי בחשאי שישכור הוא ואח"כ יכנוס הוא בחזקת רעהו וגם אם ישבע איש הנ"ל שהוא לא העמיד את הגוי לשכור האראנדע הנ"ל הלא ממילא כל גוי יעשה כן ונתבטל כל תקנת חזקה מה לי שנקרא שמו של הגוי הערל זה שיבש גדול עכ"פ שימש בו ישראל ולא היה פנוי מישיבת ישראל הכי זה נקרא שלא שימש בו יהודי ועיין במבי"ט סי' רכ"ה העיקר נעילת דלת שלא יכנס בו יהודי ולא ישמש בו כלל כי בזה יפסיד הגוי אשר הוציא ישראל מגבולו ודוק.
<b>ומה</b> שחיזק בריחו היתר שלו הגם ששמעון קיבל אחריות מהערל השוכר אעפ"כ לא נפקע שמו של הערל והביא ראיה ממג"א בסי' ת"מ ואעתיק דברי מג"א שם ס"ק א' על דברי רמ"א שכתב וז"ל אפי' חזר והפקידו ביד עכו"ם אחר עכ"ל וכתב המג"א וז"ל שאינו בעליו שהרי היא כשלו והו"ל כמפקיד חמצו ביד עכו"ם עכ"ל ש"ג וכתב שם בס"ק הנ"ל וז"ל ואם ישראל הפקידו אצל עכו"ם אחר וקבל עליו העכו"ם השני אחריות נ"ל דשרי דהא י"א אפי' חמצו של ישראל שהפקידו ביד עכו"ם וקבל העכו"ם האחריות שרי ואף דלא קיימ"ל הכי מ"מ בחמצו של עכו"ם שרי כנ"ל עכ"ל תמצית סברת מג"א הוא כך טוט אסור וטוט שרי דאמרו חכז"ל כיון שחיוב של ישראל יבוא מכח קבלת אחריות הוה כדידיה א"כ אם העכו"ם קיבל עליו על החמץ האחריות נקרא מכח האחריות חמץ של נכרי דשם אחריות מוציא משם אחריות אבל אם מסר ישראל חמצו לגוי אעפ"י שנכרי קבל עליו אחריות אינו מוציא מידו שם שלו שגוף החמץ הוה קנין ממון של ישראל אבל אם החיוב יבוא מכח קבלת אחריות יצא החמץ משם ישראל ע"י קבלת האחריות של גוי וזה פשוט (ועיין דוגמא בזבחים דף ג' מינו מחריב בה).
<b>ולפ"ז</b> נחזה אנן בנידן שלפנינו הראנדע נקראת על שם הערל יען שאחריות השכירות עליו ואח"כ השכיר הערל לשמעון וקבל שמעון האחריות עליו והוה כאלו שכרה שמעון דשם אחריות מוציא משם אחריות והוה של שמעון וקבל שמעון האחריות בחזקת חבירו ולא הפסיד בעל החזקה את חזקתו א"כ הביא הזקן ראיה לסתור אשר פסק חלילה.
<b>ואוסיף</b> עוד אפי' לחק יעקב שם דחולק על המג"א דלא מהני מה שקיבל נכרי אחר אחריות יען דעל כל פנים אי מגנב או נאבד היה ישראל צריך לשלם לגוי הגם שהוא יתבע לגוי שני עכ"פ הישראל צריך לשלם לבעל החמץ הוא הגוי הראשון יעו"ש היינו דסובר הח"י דגם שם ישראל עליו אבל בודאי דגם שם גוי השני עליו אשר קבל אחריות על החמץ להיות חייב באחריות לישראל רק כיון שגם שם ישראל עליו אסור בפסח מכח לא ימצא אבל כאן לו יהיה שגם השם הגוי עליו על שהוא קבל אחריות אצל השררה אבל גם שם ישראל עליו דהא קבל אחריות אצל הערל השוכר ונקראת גם על שם ישראל א"כ לא היה הבית פנוי ג' שנים אפי' מיהודי ולא הפסיד הבעל החזקה את חזקתו ואטו אם בתוך ג' שנים ישתתפו גוי ויהודי לשמש בו יהיה מהני ודוק.
<b>אך</b> הגאון הזקן כתב מתחילה וז"ל שהרי נקרא שם הגוי עליו עכ"ל באומר מעט הזה רמז נכון דהגוי הוה שכר הראנדע מהשררה ומכח השכירות נקרא שמו עליו דשכירות ליומא ממכר הוא ומכח פעולת השכירות נקרא שמו עליו ודומה לחמצו של ישראל אשר קבל הנכרי עליו אחריות אשר פסקינן דשם אחריות אינו מבטל שם בעליו אשר לו החמץ קנינו וה"ה כאן אין שם אחריות אשר קבל שמעון מפקיע שם בעליו הוא הגוי השוכר מן השררה א"כ נקראת על שם הגוי כל ג' שנים א"כ נפקע מבעל החזקה את חזקתו ודוק.
<b>אמנם</b> במחילת הרב הזקן שהוא בעלמא דקשוט וחכז"ל אמרו אין משיבין את הארי לאחר מיתה לבי אומר לי ששגג שגיאה גדולה מאוד כפי הנזכר בפסק ששמעון השוכר את הראנדע מן הערל אשר שכרה מן השררה היה מיטב להשכיר ג' ווירעסהייזער לשלושה היהודים אשר היה דרים בהם מתחילה היינו שהשכיר לכל אחד את חזקתו אשר ישב מתחילה יהיו יושבים בחזקתם כל אותן ג' שנים המה שלמו לו והוא שילם להערל כמובן.
<b>ולפ"ז</b> נחקור על הדבר דחכמי ספרד התקינו כח חזקות בכל תוקף להיות חזקה כקרקע להשכירן ולמכור ולהנחיל מאבות לבנים ועיין במהרי"ט ח"ש סי' ל' דמסביר הדבר דהוה כמו דאמרו בנדרים מקבל בטסקא שהסביר הר"ן בדף מ"ו דהוה קנין עצם רק עליו לשלם עסקא בכל שנה וא"כ קרקע אינו נגזלת וגם דנין בחזקה חזקת מרא קמא אם הספק הוא בין שוכר לשוכר חוץ אם יש ספק בין הקונה עצם הבית ובין השוכר יעו"ש אמריו כי נעמו וכן מפורש יוצא מפי כל ספרי חכמי ספרד דאמרינן בו קרקע אינה נגזלת לעולם ובשו"ת לחם רב סי' קס"ד בד"ה וכל כתב וז"ל וכל שאר הטענות שטען דנפקע זכותו מפני שמכרה לתוגר אחר וכו' כל זה הבל ורעות רוח דקרקע אינה נגזלת ואפי' נמכרה אלף פעמים לעולם הנגזל נוטלה ממי שמצאה בלא דמים כמ"ש בח"מ סי' שמ"א עכ"ל.
<b>ומעתה</b> כיון שבאו בחזרה אותן ג' היהודים שהיו דרים שם מתחילה א"כ חזרו לקרקעם וישבו בנחלתן ומה שהוצרכו בכל שנה לשלם שכירות ליד שמעון לשלם להערל אשר שכר מהשררה הוא היה בגזילה כל פרועה אשר שלמו יותר מאשר שלמו מתחילה להשררה ושמעון היה שליח ליתן את האלמות ליד הערל אשר תובע המעות באלמות ואם יבא הערל ומקבל לדון בדינינו עיין בכורות דף י"ג בודאי אנו פוסקים לו שחיוב להשיב את העשק אשר עשק עפ"י דין תורתנו את ג' יהודים הללו כי לא היה עליהם רק לשלם עסקא הידוע בכל שנה ולא יותר ומה שלקח יותר הוא גזילה בידו רק הערל לא מוכרח לבוא ולציית לדין תורה ולקח מהם מעות ביד חזקה התקיפה עלינו ובכל פעם ששלמו למשל אם שלמו בכל רבע שנה היה אלמות והתעשקות מחדש כי הלא שבו בנים לגבולם וישבו על נחלתם כפי אשר זכו בכח זכות תקנות חזקות.
<b>ורק</b> אחר עבור ג' שנים אשר שכרם הערל ובא שמעון ושכר הראנדע מן השררה הוא נעשה עבריין עובר על חרמות ותקנות עולם לבוא בגבול רעיו ולגזול את נחלתם וקרקעתם המה החזקות שלהם ולו יהיה שהניח אותם איש על חזקתו עבר החרם עכ"פ דאין רשות לישראל לשכור חזקת חבירו גם אם יניח אותו במקומו בעד השכירות ששילם לגוי דבר זה מבואר באר היטב בשו"ת מבי"ט ח"ש סי' רכ"ה דיוכל לקנות הבית ולהניח השוכר בחזקתו לשלם לו כפי אשר שילם מקדם לגוי אבל לשכור שכירות רעהו הוא בחרם גדול יעו"ש וכן כתבו כל חכמי ספרד אשר ראיתי בחסד ד' בספרים אשר בידי אבל עדיין לא גזל מג' יהודים את חזקתן דהא ישבו על אדמתן ונחלתן וקרקע אינה נגזלת אבל אח"כ מיום אשר שילח אותם מביתם מחזקתם התחיל הגזילה שיהודי שכר מן השררה חזקת חבירו וצריך להיות ריקם ג' שנים שלא ישתמש בו יהודי עכ"פ ואיך שגג הרב הפוסק במה שחישב שעברו ג' שנים אשר הופקעו הג' יהודים מחזקתן נהפוך הוא בכל אותן ג' שנים ישבו בחזקתן והערל לקח מהם מעות באלמות אבל משעה ששכר שמעון הראנדע מן השררה התחיל גזילת חזקתם וצריך להיות פנוי לרשד"ם בסי' ר"ל ג' שנים מיהודים ולרוב גאוני פוסקים צריך להיות ריקן אפי' מגוי ושמעון היושב בה הוא גזלן וחמסן ועליו רובצים כל החרמות שהחרימו חכמי ספרד כנלענ"ד ברור בעזה"י.
<b>ולא</b> עוד אני מפליא על הפסק הנ"ל איך היה נעלם ממנו שחכמי ספרדים תיקנו אח"כ שצריך להיות ריקנית עשר שנים דווקא כמו שהעתקתי למעלה בדברי הרשד"ם סי' רמ"ו יעו"ש וכן כתב מהרי"ט בסי' ל' וז"ל וגדולה מזו אמרו אפי' הוציאוהו בעול וחמס ונמשך הדבר כך והשכירוהו לעכו"ם ועברו עליה עשר שנים הפסיד חזקתו ויש רשות לכל איש מישראל לזכות בה עכ"ל א"כ מפורש יוצא שצריך להיות ריקנית עשר שנים ואחר כך בא רשות שגם ישראל מותר לכנוס בו ולמה פסק הרב הנ"ל שדי בג' שנים ודוק.
<b>היוצא</b> מזה פסק הנ"ל לדעתי בטל ומבוטל בביטל דמעיקרו משמע מכמה יסודות (א) דלא היה ריקן ג' שנים בלי שימוש שום יהודי ולא נתבטל החזקה (ב) דהדין הוא שצריך להיות ריקן אפי' מגוי ולא מהני אם היה ריקן רק מיהודי (ג) שלא היה ריק כלל דהא ישבו בעלי חזקות לגבולם ושמשו בהו בחזקות ורק בשעה ששמעון שכר הראנדע מהשררה התחיל להסיג גבול ולגזול את החזקות וקרקע אינה נגזלת לעולם (ד) דהדין הוא שצריך להיות ריקן מיהודים וגם גוים עשר שנים רצופים זה אחר זה בלי יושב כנלענ"ד ברור דהאיש היושב בה ישב עד עתה ע"י שגגת הפסק של הרב וד' יסלח לו אבל מכאן והלאה חושבנא כנלענ"ד להלכה אם יסכימו רבנים מפורסמים גם אני מצרף עמהם להוציא הגזילה מיד שמעון היושב בה.
<b>וקבלתי</b> מכתב שני אשר שלח לי העתק אשר כ' הגאון הגדול מלעמבערג ואעתיק מכתב השואל וז"ל ועתה הנני מעתיק כתיבת יד הרב המאה"ג הג' רשכב"ה מהו' יוסף שאול נ"י אב"ד דק"ק לעמבערג אשר השיב לדודי הרב החריף מוה' צבי גינצלער ז"ל מק"ק ערדובענויע בהשיבו על ח"ת שכתב לו ובתוכו רצוף ג"כ תשובה העתק הנ"ל וז"ל הטהור.
<b>ובדבר</b> שאלתו בראובן שהיה לו חזקה בהיתר בווירצהויז מאדון א' והלך נכרי א' והסיג גבול היהודי ושכר הווירצהויז מהאדון על ג' שנים ואחר עבור ח' חדשים מהג' שנים הנ"ל השכיר הנכרי את הו"ה לשמעון ואחריות הנכרי היה עדיין אצל הנכרי בקאנטראקט שלו ואחריות שמעון היה אצל הנכרי השוכר על הו"ה לתשלומין וע"ז שאל אי היה שמעון רשאי לשכור מהנכרי השוכר או לא ואם אחר רשאי לשכור שוב מהאדון בתוך ג' שנים הנ"ל וע"ז הביא שצורבא מרבנן א' אמר כיון שהאחריות כל הג' שנים היה על הנכרי הרי כאלו היה ג' שנים ביד הנכרי ומעלתו חולק עליו והנה יפה כתב מעלתו והדברים מבוארים בשו"ת דברי ריבות סי' ת"מ ושו"ת ד"ש סי' ל"א שאין אחריות מועיל להוציא מרשות שהיה שלו יעו"ש היטב דברים מבוארים כמ"ש מעלתו והנני ידידו הד"ש באהבה הצעיר יוסף שאול הלוי נאטאנזאהן האבד"ק לבוב והגליל.
<b>שמחתי</b> כל הון שראיתי שהגאון הגדול חולק על פסק הנ"ל וספרים הנ"ל דברי ריבות וד"ש אין בידי ולא אוכל לעיין טעמם ונמוקם מדוע לא מהני ויפלא מאוד שלא עמד הגאון על הדברים אשר הערותי דהיה מקום לפסק הרב מכח שכירות דהוה כמכירה שמו של הגוי עליו אך בלא כל זה לא היה פסק כדת מכל ד' טעמים ואקוה שכל המעמיק יראה שכנים דברי בעזה"י.
<b>סימן</b> <b>לו</b>
<b>רב</b> ברכות והצלחות לראש אחי הרב הגאון חו"ב המהולל כבוד הרב ר' זוסמן סופר נ"י אב"ד דק"ק האלאש יע"א.
<b>אחד"ש</b> אודיעך כי מאוד שמחתי כי חזקת את לבך שלא לילך לק"ק פלוני בעבור שהקימו הבימה למעלה אשר אסרו גאוני וגדולי עולם אשריך וטוב לך ד' ישלם לך שתהיה משכורתך שלימה מעם ד' אלקי ישראל. ואשיב לך על הקו' אשר בשולי מכתבך וז"ל גיטין דף מ' אמר ליה ר"י כל כך יש בידך ואני שונה הכותב שטר אירוסין לשפחתו ר"מ אומר מקודשת וחכ"א אינה מקודשת ומסיק הגמרא ר"מ סבור יש בלשון זה לשון שחרור וכתב רש"י בד"ה יש בלשון וז"ל הרי את מקודשת לי לשון שחרור וה"ק הוה ראויה להתקדש לי בו והתקדשי בו עכ"ל וכתבת להקשות וזה לשונך וקשה לי להקצו"ח סי' ר' שרק בשחרור וגט אמרי' גיטו וידו באים כאחד אבל לא בדבר שצריך קנין ע"כ לא הבנתי שטר אירוסין איך יש נה יד לקנות בבת אחת עכ"ל.
<b>נלע"ד</b> ליישב בעזה"י דכלל גדול אם אחד מקנה לחבירו דבר צריך עוד מעשה קנין מצד הקונה משיכה או הגבהה אבל המקנה לא יוכל לעשות הקנין בעבור הקונה למשל שראובן מקנה חפץ לשמעון צריך שמעון לעשות בהחפץ קנין אבל אם ראובן יקח החפץ ביד שמאל ויאמר אני מקנה חפץ זה לשמעון חבירי ויתנו מיד שמאל ליד ימין ויעשה הגבהה לכוון זכות בהגבהה זאת בעבור שמעון לא מהני כנודע וקשה למה לא מהני הא ראובן נעשה שליח שמעון לזכות לו החפץ כי זכיה בתורת שליחות ואם כן עשה שמעון ההגבהה ע"י ראובן המקנה וצע"ג.
<b>אמנם</b> נכון הדבר מאוד ואקדים דברי הש"ע ח"מ סי' קפ"ה סעיף ג' וז"ל אין השליח יכול לקנות לעצמו אפילו באותן דמים שהרשוהו בעלים למוכרו עכ"ל מקורו מגמרא כתובות דף צ"ח ומדברי ר"ן שם שכ' וז"ל ומהא שמעינן שאין השליח יכול לקנות לעצמו אפי' באותן דמים שהרשוהו בעלים למוכרו לפי כיון שהוא שלוחו הרי הוא כיד הבעלים ולפיכך אינו יכול לקנות לעצמו שאין המכר אלא הוצאת הדבר מרשות לרשות וזה לא יצא מרשותו שהרי במקום הבעלים עומד עכ"ל ועיין בש"ך שם ס"ק ג' שהביא כת החולקים שיכול השליח להחזיק לעצמו וכבר העיר ר' ברוך פרענקיל ז"ל בהג"ה שם דבר נפלא היינו שלא הוה שולח יד בשל רעהו אבל לא זכה להיות נחשב כשלו דאין קנין אלא אם יצא החפץ מרשות לרשות יעו"ש דפח"ח והארכתי בשורש זה במקו"א בעזה"י [ועיין בספרי פלס חיים דף ל"ז בד"ה ויש עוד].
<b>ולפ"ז</b> נכון הדבר איך נימא שראובן יהיה שליח של שמעון לזכות בהחפץ אשר מקנה לו ראובן בעצמו עכ"פ לא יצא החפץ מרשות לרשות מה לי יד שמאל של ראובן או יד ימין של ראובן עכ"פ השני ידים המה רשות ראובן ואפי' להחולקים על הר"ן וסוברים דשליח יכול לזכות לעצמו בהמכר באותן דמים שהרשוהו למכור שא"ה דהשליח הוא רשות לעצמו רק נעשה שליח להמוכר לחפץ זה וא"כ מיד שקונה החפץ לעצמו נסתלק ונשאר לעצמו וגם בשעה שהוה רשות המוכר לחפץ זה היה לו ג"כ רשות לעצמו לכל קנינים בשאר חפצים בעלמא אבל שהמוכר או הנותן מתנה בעצמו יהיה יוכל לזכות מיד שמאל ליד ימין לקונה או למקבל מתנה אי אפשר דהכל רשות אחד ואין קנין אלא הוצאה מרשות לרשות וצריך להיות מעשה הקנין ע"י הלוקח או מקבל מתנה בעצמו או ע"י שלוחו איש אחר ולא שעושה להמוכר או לנותן המתנה לשלוחו ודוק.
<b>וזה</b> שחקרו בגמרא איך עבד מקבל שחרור או אשה גטה הא הווין שניהם יד האדון ויד הבעל רק גיטו וידו באים כאחת וגיטה וחצרה באים כאחת וחקר הקצות א"כ ה"ה נימא אם אחד כתב שטר מתנה על חצר ונתן באותן החצר שטר מתנה יזכה חבירו דמתנתו עם השטר באים כאחד ותי' וז"ל ולאחר העיון נראה פשיטא דכה"ג אינו זוכה דכיון דחצר והשטר עדיין לא יצא מרשותו איך יזכה בו המקבל ומאין יהיה לו להמקבל זכיה בביתו ובשטרו עכ"ל רמז שאחר העיון היטב דבר זה אי אפשר דכיון דהקונה צריך לעשות קנין להוציא דבר מרשות לרשות וכאן שהניח השטר בתוך החצר א"כ שניהם לא יצאו מרשות הנותן וכי תימא א"כ איך מהני בשחרור וגם דתקשה ג"כ הא הניח שטר שחרור וגט ברשות עצמו ותי' דשאני גט ושחרור דהמה בעכ"ח ולא צריכין קנין מן העבד והאשה וחפצה התורה רק שהבעל והאדון יניח הגט והשחרור ביד האשה והעבד דונתן בידה כתיב היינו שיניח אותו גט על ידה או ברשותה וכיון שהניח שם הגם שהיא או העבד לא חפצים לעשות קנין אעפ"כ המה נפקעים מרשות אדונם דגט ושחרור הוי' בעכ"ח כסברת רשב"א גיטין דף ע"ה דאל"כ יכריח קנין אדם את אדוניו להיות נשאר שלו לעולם ונהפוך הוא כל אדם יוכל להפקיע קנין שלא יהיה עוד שנו וע"כ מוכרח להיות נתינה בעכ"ח הוה נתינה אבל גט אשה וגט עבד לא צריך לפעול בנתינה להיות רצון המקבל יעו"ש ע"כ אמרינן גיטה וחצירה באים כאחד או גיטו וידו באים כאחד אבל אצל מתנה צריך קנין הוצאה מרשות לרשות ע"כ צריך המקבל המתנה לזכות בשטר הבא מיד הנותן ליד המקבל מתנה ודוק.
<b>ובכל</b> זה אני צריך לומר דשאני גט ושחרור דלא צריך קנין דאל"כ לא משכחת שיהיה גט ושחרור בעולם דהא ידם הוי' יד האדון והבעל אבל כיון דעכ"פ דחדשה התורה דיש גט ושחרור דאפי' בנתינה מיד האדון ליד העבד מהני דיזכה בעצמו א"כ אם אומר שתהיה בנתינה הנ"ל גם מקודשת לו באים לה הקדושין עם השחרור בפ"א דכיון בנתינת השחרור נעשית בת חורין ובאותו רגע שנעשות בת חורין היא פשטה יד וקבלת הקדושין דשחרור וקדושין באים כאחד להיות לה יד לזכות בקנין לעצמה וגם בידה זכתה בקנין כנלע"ד נכון וישר בעזה"י והיה לי בזה הערה בכמה דברים בפנ"י בפ' השולח ודוק ותשכח בחסדי ד' כי יש להעיר דברי אחיך הדש"ת.
<b>סימן</b> <b>לז</b>
<b>רב</b> שלומים לאיש הלוחם במלחמות ספר תורת ד' הרבני המופלג מורג חרוץ כמוה' ר' יהודא בנימן קאנאריק ב"י בק"ק ראדאווישעל גאליציען.
<b>אחד"ש</b> קבלתי מכתבו בחג העבר בעת שאין הסופר יוכל למשוך בקסתו וכעת אשיב רק מפני הכבוד על קו' אחת כי מוטרד גדול אני.
<b>אודות</b> אשר נתקשה וז"ל בש"ס קדושין דף ו' מאי קסבר אי קסבר מתנה עמ"ל שמה מתנה אפילו כלהו נמי ואי קסבר ל"ש מתנה אפי' תרומה נמי לא וקשה לי דנימא דסבר דל"ש מתנה ורק כיון דט"ה לא הוה ממון דרבא סובר כן ואם כן אם תפיס לא מפקינן מיניה ולקבל במתנה עמ"ל בתרומה יצא כיון דהוא מועיל גם אם לא יחזור דהא מועיל מתורת תפיסה ולכך יצא אף אם החזיר אבל בפדיון הבן דל"מ תפיסה משום דתורה תלאו בהפודה דהלא כתוב ביה תתן וכל שלא רצה ליתן לא יצא ול"מ בתפיסה אף שט"ה אינו ממון ויעיין במחנה אפרים בסוגיא דט"ה שכתב כעין זה והוא קו' גדולה עכ"ל.
<b>הנה</b> נראה לי דבר חדש דתרומה הוא קודש אשר נתן ד' מחלקו למשרתיו חלף עבודתם וכל תרומה מיד שנפרשה היא לשבט הכהנים בכלל והוה תרומה דבר של שותפות ואין לכהן בו אלא אם אכל הוא אכל משלו ואם אכל חבירו גם הוא אכל משלו דוגמא לדבר מבשר קדשים שהוא לכל הכהנים בכלל עיין תוס' חולין דף ק' בד"ה שאני חתיכה שהקשה תוס' אמאי חתיכת חטאת טמאה שנתערבה בטהורות תעלה הא הוה חתיכה הראויה להתכבד ולא בטלה ותי' וז"ל ויש לומר דכל דבר הראוי להתכבד אם היה מתבטל חשוב ולא בטל אבל בהערל אפי' תתבטל בחטאת טהורות התם אינה ראויה אלא לכהנים ולא חשיבא דכהנים אין מחזיקין טובה זה לזה שכולן שווין דכל בני אהרן תהיה איש כאחיו כתוב אבל של חטאת בשל חולין קאמר התם דלא תעלה עכ"ל וה"ה היה הדין כן בתרומה שהוא לכלל הכהנים רק התורה אמרה ואיש את קדשיו לו יהיה שיש טובת הנאה לבעלים שיכולים ליתן לאיזה כהן שירצה ויקיים מ"ע ונתן לכהן את הקודש ומאז הבעלים נותנים התרומה לכהן ידוע אז נעשה התרומה ממון של כהן ואם אחד גוזל ממנו את התרומה צריך לשלם לו ממונו עיין פסחים דף ל"ב פשיטא מעיקרא שווי' ד' ועכשיו זוזא צריך לשלם לו ארבע דלא גרע מגזלן ופירוש ברש"י דהא גוזל ממונו של כהן יעו"ש וכל זה אם זכה בתרומה ע"י נתינה מישראל אבל אם חוטף הכהן התרומה מישראל לו יהיה שטובת הנאה אינו ממון ולא יצרוך לשלם לישראל דמי טובת הנאה עכ"פ הישראל לא נתן לו התרומה ונשארת התרומה לכל שבט הכהן מדמעיקרא דנעשית תרומה זכו בה הכהנים דהבעלים יוכלו לזכות אותה לכהן מיוחד בנתינתו אבל בלא נתינת הבעלים נשארת התרומה לכל הכהנים ביחד.
<b>ולפ"ז</b> מיושב קו' מעלתו נ"י בשלמא אם מתנה עמ"ל שמיה מתנה א"כ קיים מצות נתינה וזכה בה הכהן להיות ממונו ויוכל להחזיר לבעלים בתורת מתנה כאלו נותן לו שאר חפץ אבל אם מתנה ע"מ להחזיר לא שמיה מתנה רק יוכל לחטוף משל ישראל לעכב עצמו ולאכול אותה אבל אין בו כח שיוכל ליתן במתנה להבעלים ראשונים שהוא ישראל דהא יש לכל הכהנים חלק בו ואיך יתן במתנה למה שאינו שלו הא התרומה נשארת לכלל הכהנים אלא ש"מ דבכל מקום מתנה עמ"ל שמה מתנה אם כן קיימו הבעלים ונתן לכהן את הקודש וכבר הוא ממון של כהן זה (ועיין ירושלמי פ"ד ופ"ו דתרומות ועיין בלח"מ פ"ו מפסולי מוקדשין) וקצרתי מאוד והוא דבר חדש בעזה"י.
<b>וראיה</b> לדברי דאל"כ קשה קו' מעלתו נ"י אפילו אי אמרי' טובת הנאה ממון הלא מבואר בתוספות בב"מ דף ו' בד"ה והא דאפי' אי טובת הנאה ממון מהני אם תקפו כהן דאין להבעלים לתבוע אלא דמי טובת הנאה ולא שיוכל לתבוע גוף החפץ וליתן לכהן אחר יעו"ש וא"כ קשה לכ"ע מאי הקשה הגמרא דלמא שאני בתרומה דעכ"פ יוכל לעכב החפץ רק שחייב לו דמי ט"ה ולא הוה גזל בידים אפילו לא החזירו לכן יצא במחזירו דלא גרע הגוף החפץ מאלו שילם לו טובת הנאה וצע"ג ולפי מה שכתבתי נכון הגם דאין מוציאין החפץ מידו ולא נקרא שלו שיהיה יוכל להקנות לבעלים ראשונים שהוא ישראל ודוק.
<b>העולה</b> מזה מתנות עניים אשר הקב"ה צוה הנח לפניהם אז אם זכו בו עניים הוה ממון שלהם אבל תרומות ומעשרות מתנות כהונה זכו השבט בכלל משעה שחל עליו הקדושה כזכו הכהנים משולחן גבוה ועיין ר"ן נדרים בדף י"ב כחלת אהרן] בע"כ אבל להיות ממון כהן פרטי הוא רק ע"י נתינת בעלים לכהן אבל אם אסר הנאתו עיין נדרים דף פ"ה אז יטלו הכהנים בע"כ דהוה כמו מתנות עניים ויש להאריך והזמן בוגד בי כעת דברי הד"ש.
<b>סימן</b> <b>לח</b> רב שלומים ורב טוב להרבני הקצין המאור בתורה כבוד מחותני מהור"ר ר' אלי' שענקעל ב"י בק"ק קוטב.
<b>אחד"ש</b> מרוב טרדות לא אוכל כעת לשום עיוני בדבר קשה ורק הרהורי דיומא אודיעהו ויש בו הערה נאותה הגם שלא ימלא במלאותו לשון המרדכי אשר הפלא עליו בכל זה אציע אשר הגו רעיוני על אשר שאל וז"ל הנה הגהת מרדכי פ"א דב"מ תמוהים מאוד וקשים להולמם דכ' שם וז"ל מה שאירש מאבא מכר לך לא אמר כלום פרש"י משום דאין אדם מקנה דשלב"ל ותימא מ"ש מטובת הנאה דכתובה שיכולה אשה למכור שאם תתאלמן או תתגרש שיהיה שלו כדאמרינן בפ' החובל ובכתובות פ' מי שהיה נשוי האי גברא דזבין לכתובת אמו בטובת הנאה וכו' ומ"ש נמי מהא דאמרינן בפ' מי שמת בסופו בן שמכר בנכסי אביו בחיי אביו ומת הבן מוציא מיד הלקוחות ומשמע דווקא מת הבן דלא בא לידו הא אם לא מת הוה מכירה מעלי' ומ"ש מהא וי"ל דאין הטעם כאן משום דשלב"ל אלא משום אסמכתא היא דהא סובר מה שירש מאביו ושמא לא יירש דומיא דמה שתעלה במצודתי היום דאסמכתא לא קנה לא אמר כלום אבל התם גבי כתובה לא אסמכתא היא דמיד הוא שלה הכתובה אלא שהוא יורש ממנה והא דאמרינן בן שמכר בנכסי אביו וכו' י"ל ליכא למידק הא אם לא מת הוה מכירה מעלי' אלא הה"ד אפי' אם לא מת לא הוה מכירה מעלי' עכ"ל הרב ז"ל והנה מ"ש המרדכי דכתובה מיד הוא שלה אלא שהבעל יורש ממנה דברים קשים להולמם ולכאורה נגד הסוגיא בגמרא דכתובות דף נ"ג ע"א אשתו ארוסה לא אונן ולא מטמא לה מת גובה כתובתה מתה היא אין לה כתובה היינו דין כתובה מ"ט אמר רב הושעי' שאין אני קורא בה לכשתנשאי לאחר תטלי מה שכתוב ליכי פירש"י ד"ה מ"ט וז"ל דאמרי' כי מתה בחייו אין לה תביעות כתובה וכו' הלכך כ"ז שלא מת ולא נתגרשה לא נשתעבד לה ולא יורש ממנה כלום וצע"ג עכ"ל.
<b>תשובה</b> לפום רהיטא עלה בדעתי שאין כאן קושיא דלכאורה יפלא למה הקשה הגהת מרדכי מפרק החובל ומפרק מי שהיה נשוי ולא הקשה ממתני' ריש מכות מעידים אנו באיש פלוני שגירש את אשתו והלא היום או מחר סופו ליתן כתובה ולא נתן אומדין כמה אדם רוצה ליתן בכתובתה של זו אם נתארמלה או נתגרשה יעו"ש עכ"פ קשה איך מהני מכירה הא הוה אסמכתא ופלא ששבק המשנה ומקשה מברייתא וצע"ג אמנם דבר זה יש לדחות דיהיה הכוונה למכור לבעל גופיה הכתובה יעיין רש"י במכות שם והחכים המרדכי להקשות מפרק החובל ומפרק מי שהיה נשוי דשם נגלה דמהני מכירה אפי' לאחרים ודוק.
<b>ולפ"ז</b> אין כאן קו' כלל מכתובות דף נ"ג דשם איירי במנה ומאתים אשר כותב לכשתנשאי לאחר אם כן אם מתה היא מקודם אדעתא דהכי לא כתב כלל אבל בשני הגמ' מיירי בנכסי מלוג ואז הוה הנכסים בחזקתה רק הבעל יורש ועיין בתוספות פרק החובל בד"ה אמר וימצא כן ודוק.
<b>אך</b> עדיין נשאר קו' מעלתו נ"י מסוף דברי הגמרא פרק החובל שהקשה ותזבין כתובתה בט"ה ושם ע"כ קאי על מנה ומאתים יעו"ש ואעפ"כ הקשה הגמ' ותזבין כתובתה בט"ה ולפי דברי המרדכי קשה איך תמכור הא הוה אסמכתא כמבואר בכתובות דף נ"ג.
<b>וחשבתי</b> לתרץ הקו' ואקדים דבר מחדושי הנה הש"מ בב"ק בדף ל"ג בד"ה מהו כתב וז"ל וכיון שכן ראובן שהיה נושה בשמעון מנה ואקניה ליה לשמעון מטלטלי אגב קרקע וכתב ליה דאקניה ואזל שמעון וזבין מטלטלי כולו או מקצותיהו ללוי ואזיל לוי ותברינהו או אזקינהו או במידי דבר אכילה ואכלינהו ודאי משתעבד ליה לוי לראובן בדמי מה דשוו הנך מטלטלי מדין מזיק שיעבודו של חבירו כי חפר בה בורות שיחין ומערות אבל היכי דערבינהו בהדי מטלטלין אחרינא עד דלא מינכרי והאיך בעי לאיתויי ראי' ולא מצי פטור לוי ודאי דהוה ליה היזק שאינו ניכר עכ"ל הנצרך ולכאורה יפלא מאי מהני התערובות הא ממוניה גביה כדאמרי' בביצה דף ל"ח אלא מעתה אם נפל קב חטים בתוך תשעה קבין של חבירו יאכל הלה וחדי הא ממון לא בטל וצע"ג.
<b>אמנם</b> נכון הדבר דעיין פסחים דף ל"א כשהוא גובה גובה למפרע היינו בכל שיעבוד אפי' אי אמרינן למפרע הוא גובה היינו אם בא לבסוף לידי גביה והוה שלו בכח גביינא אנו חוקרים רק אי פועל הגביה מכאן ולהבא או אפי' למפרע אז אמרי' כשהוא גובה לבסוף גובה למפרע אבל אם אי אפשר לבוא לידי גביה מכאן ולהבא אז אי אפשר לומר למפרע הוא שלו ויגבה מכאן ולהבא שהך למפרע גובה לא יפעל שיבוא לידי גביה יעו"ש בסוגיא ויבורר דבר זה וכן הדבר מפורש בתוס' בב"ק דף ל"ג בד"ה איכא בינייהו שכתבו וז"ל וא"ת ואמאי אין קדוש למ"ד בפרק כ"ש למפרע הוא גובה וי"ל דלמ"ד למפרע הוא גובה היינו היכא דגבאו לבסוף אבל הכא אם נתרצה ניזק לבסוף לקבל המעות ולא גבאו לר"י אין קדוש מ"מ לר"ע קדוש עכ"ל הרי מבואר כן בפירוש.
<b>ולפ"ז</b> בשיעבוד על כלים ונתערב הכלי שיעבוד בכלים אחרים של האיש הקונה אי אפשר שיבוא הכלי שיעבוד לידי גביה דאטו יגבה כלים שאינם משועבדים לו וממילא לא יוכל לבוא לידי גביה לבסוף לכלים המשועבדים ולא קנה הכלי שנשתעבדו לו למפרע יען דאי אפשר לגבות מכאן ולהבא הכלים גופייהו וא"כ ממילא נפקע השיעבוד ולא נשאר רק במה שעכבם הקונה בין כליו הזיק לו שיעבודו והוה היזק שאינו ניכר ופטור מלשלם ודוק היטב.
<b>ובזה</b> נ"ל בודאי אם הכתובה בא לגבות לבסוף אז למפרע היה מחויב לה דשטר עומד לגבות כגבוי דמי עיין בתקפו כהן מש"ך סי' ק"ב וסי' ק"ל ועי' במהרש"א בכתובות דף ע"ו ע"א בתוספות ד"ה רישא ובריטב"א ובתומים ובנתיבות וע"כ אם היא נשארת בחיים ויש לה כח לתבוע כתובתה אז למפרע גובה והיא מחזקת מאז משעת נשואין א"כ אין הפי' של המרדכי על הבעל שהוא יורש שלה אלא הכוונה אם בא לידי גביה א"כ למפרע הוא שלה והבן יורש ממנה עכשיו והמרדכי נקט יורש משום הגמרא דבן דזבין כתובת אמו וה"ה אם מכרה לאחר כנלענ"ד בקצירות אומר דברי הטרוד בטרדות רפואה ליסע למרחץ קארלסבאד הדש"ת.
<b>סימן</b> <b>לט</b> יהי ד' עמו ויעלהו על גפי התורה וברכה ה"ה הרבני מורג חרוץ המפולפל סותר ובונה בבית חכמה כמה"ו ר' מענדל שטערן נ"י בק"ק טארנאו.
<b>אחד"ש</b> מכתבו קבלתי ולא אוכל לעצור מלמלאות בקשתו להשיבו הגם בדבר שאינו נוגע לדינא ורק על קושיא אחת אשוב אבל לפלפל על תורתו לא אבוא כי מה בצע בזה וגם אין לי זמן ועת על כן לא יעמוס עלי כזה.
<b>ראיתי</b> שמעלתו נ"י הקשה קו' על הגמ' סנהדרין דף נ"א שהקשה על הא דתנו רבנן דתורה כתבה ובת איש כהן כי תחל לזנות אלמלא דכתיב לזנות בפירוש הו"א אם בת כהן מחללת שבת תשרף והקשה בגמ' וחללה שבת בת סקילה הוא ומשני הא מני רבי שמעון דסובר שריפה חמורה אם כן היה בס"ד לידון לבת כהן בשריפה על חילול שבת והקשה מעלתו מאי הקשה הגמ' דלמא היה הס"ד אם עברה על לאו דמחמר דליכא סקילה אלא לאו אבל בבת כהן ס"ד דתהיה בשריפה והגם דשריפה קל מסקילה הלא בבת ישראל ליכא מיתה כלל ודי דאחמרה התורה על בת כהן בשריפה עכ"ד.
<b>ונלע"ד</b> לתרץ בעזה"י דשם בגמ' הקשה איך ס"ד לעשות בבת כהן שריפה החמורה לר"ש על חילול שבת ואמרו הואיל ואחמיר בהו רחמנא בכהנים במצות יתירות תדון בשריפה קמ"ל והקשו מאי שנא מיניה דידיה ופי' רש"י הלא זכרים כהנים המחללים שבת ליכא בהו שריפה והנקיבות נהי בשריפה ומשני ס"ד איהו הוא דאישתרי ביה שבת לגבי עבודה היא כיון דלא אישתרי שבת לגבה ופי' רש"י יען דאישתרי ביה שבת בעבודה לא נחמור ביה אפי' במקום דלא אישתרי ליה יעו"ש מפורש יוצא דלולא די"ל הואיל ואישתרי לגבי זכרים חילול שבת ממילא ידענו דהאי כי תחל דכתוב אצל בת כהן לא קאי על חלול שבת דאיך יהיה הנקיבות חמורים מהזכרים אביה אם מחלל שבת לא נשרף ובתו תשרף אתמהא וק"ל.
<b>ומעתה</b> אני אומר הך דאמרו בגמ' דס"ד דזכר אינו בשריפה יען דאישתרי שבת לגביה בעבודה היינו דווקא אם הך עשיות עבודה אשר עושה אינו מכח עשה דוחה ל"ת כגון הל"ט מלאכות שיש בכל מלאכה עשה ול"ת ועבודה רק עשה וכלל גדול אין עשה דוחה ל"ת ועשה ואעפ"כ התירה התורה לעשות המלאכות בעבודה אז ג"כ ידעינן דאישתרי אצלו שבת בעבודה לא מכח דחיה א"כ היה בס"ד דאיש כהן לא יהיה נשרף על חילול שבת הגם דגבי כהן רבה רחמנא מצות יתירות ויהיה נידון בשריפה רק זה אי אפשר דהא מכח קדושת כהן שעליו בא לו היתר בחילול שבת בהך מלאכה גופיה בעידן עבודה ולכל הפחות לא נחמיר עליו שלא בשעת עבודה אבל אם אותה מלאכה היתה נדחית בעידן עבודה רק מכח כל עשה דוחה ל"ת א"כ לא שייך דאישתרי לגביה אותו עבודה דלא הותרה רק הודחה ואם בכל זאת הזכרים אינם בשריפה איך תהיה הבת כהן בשריפה ודוק.
<b>ואל</b> יתפלא מכח קו' התוס' שהקשה דנימא בכלאים הואיל והותרה בשעת עבודה יהיה מותר כלאים לכהנים כמו דאמרי' ס"ד הואיל והותרה מליקה גבייהו עד שהוצרך יחזקאל הנביא לומר נבילה וטריפה לא יאכלו הכהנים כבר נתקשה בזה הנב"י בספרו דורש לציון שהמה פלאים איך שייך הותרו דלמה עשה דוחה ל"ת אבל במליקה דאפשר לאכול חצי שיעור או אם יש גם איסור דוזבחת אז אין עשה דוחה ל"ת ועשה א"כ הותרו והגם שיש לי תי' אחר על קו' התוס' לא מנעתי להערה בעלמא שגם הנב"י סובר מה שבא מכח עשה דוחה ל"ת לא נקרא הותרה.
<b>ואעתיק</b> דברי ריטב"א יבמות דף ה' בד"ה כולכם חייבים בכבודי שכ' וז"ל וא"ת דלימא דשאני הכי דשבת עשה ול"ת וי"ל דגבי מצות כיבוד או"א שהוקש כבודם לכבוד המקום לא חשיב עשה דשבת וכאלו אין כאן אלא ל"ת גרידא דמי והנכון כמו שתי' הר"ר יונה ז"ל דעשה דשבת לא קאי אלא אאבות מלאכות דחמירי ודומיא דחריש וקציר דכתיבא בההוא קרא עכ"ל מפורש יוצא דעל מחמר ליכא עשה אלא לאו גרידא דעשה דשבת דווקא על מלאכות גמורות דומיא דחרישה וקצירה דיש עונש מיתה ודוק.
<b>ולפ"ז</b> מיושב קו' מעלתו נ"י דלמא הוה ס"ד כי תחל קאי דעברה על מחמר דהוא בלאו אצל ישראל יש לטעות דאצל בת כהן יבוא מיתה קלה כשריפה לק"מ דנשאר קו' הגמ' הא אביה גופיה אם עובר על מחמר אינו בשריפה ומהכ"ת שבתו תהיה בשריפה וכי תימא דהותר אצלו בעבודה לכן לא החמירה תורה עליו זה אינו דלאו דמחמר לא אישתרי במקדש אלא בא עשה ודוחה לל"ת אלא ע"כ איירי שחללה שבת באבות מלאכות א"כ סקילה חייבת ומשני כר"ש דשריפה חמורה ודוק.
<b>ואשר</b> ביקש להעתיק לו מחדושי ע"י איש אחד אין לי פנאי ורק פי' אחד צויתי להעתיק אשר נתקשה הפנ"י בתוס' גיטין בהבנת דבריהם והוא דבר נאה וחקירה חדשה בעזה"י תוס' גיטין דף נ"ב ד"ה מנסך וז"ל ומטעם שלא יהיה כל אחד ואחד הולך ומטמא טהרותיו של חבירו אין לחייבו משום האי טעמא לא מחייבי' ליה טפי מאלו הוה היזק ניכר עכ"ל והפנ"י נתקשה הא גופא קשה למה לא נחייב אפי' במדליק לגדוש בשבת משום שלא יהיה כל אחד ואחד הולך יעו"ש.
<b>ונלע"ד</b> ולכאורה הא קיי"ל ועונשין אותו כדי רשעתו משום רשעה אחת אתה מחייבו ואי אתה מחייבו משום שתי רשעיות ופי' רש"י בב"מ דהוא מחייב לצי"ש ואי תפס לא מפקינן מיניה יעו"ש וא"כ אי החכמים יתקנו לשלם ההיזק והוא כבר מחויב לשלם וא"כ הם גובים רק החיוב אשר הוטל עליו מהדין תורה ונמצא דעושין שתי רשעיות הגם דהם חפצים לקנוס הלא אי אפשר דממילא נפעל לתשלומין אשר הוטל עליו (עיין בב"י ובש"ע בא"ח סי' ק"ח סעיף א' ובמג"א ובמה"ש שם) וגם לא הוצרכו חכמים לתקן דבלא"ה לא ילך כל אחד ואחד ומדליק דהא אם יתפוס חבירו יהיה שלו ואפי' שחפצו לחוש גם על זה לא יוכלו להוציא את הממון דא"כ נעשה שתי רשעיות אבל בהיזק שאינו ניכר דלא שמיה היזק א"כ אינו חייב מן התורה לשלם כלל וממילא יוכלו חכמים לתקן שישלם דיש תרתי לטיבותא דכאן יש חשש שלא יהיה כל אחד ואחד הולך ומנסך דהא יודע שהוא פטור לגמרי שחבירו לא יכול לתפוס דהא הוא פטור אפי' לשלם לצאת י"ש וגם זה שאם מחייבים אותו החכמים לא הוה שתי רשעיות דמן התורה אין עליו חיוב תשלומין כלל אפי' לצי"ש פטור וא"כ אטו שהוא מחויב מיתה לא יוכלו חכמים ליטול ממונו הלא אינם עושין שתי רשעיות של תורה מיתה וממון או מלקות וממון אבל כאן מן התורה יש עליו מיתה וחכמים מחייבין לו קנס וזה היה קו' תוס' ונחייבהו בהיזק שאינו ניכר מטעם שלא יהיה כל אחד ואחד הולך ע"ז תירצו שפיר א"כ יש חיוב טפי בהיזק שאינו ניכר שאפי' הב"ד מוציאין ממנו ממונו ובהיזק ניכר לא מוציאין הב"ד את ממונו דשם אי אפשר לתקן יען דאז נעשה שתי רשעיות ודוק.
<b>סימן</b> <b>מ</b>
<b>שאלה</b> באחד שמכר כרמו לחבירו ואחר חצי שנה בא המוכר עם שטר מודעא שמסר לפני עדים כפי זמנו של שטר שלושה ימים קודם שביקש שיכתבו לו מסירת מודעא שהוא מוכרח ע"י אונס גדול למכור הכרם לשכינו ואי אפשר לגלות האונס כדי שיעידו עליו רק ביקש לכתוב ולחתום דבריו שהוא אמר זה לפניהם ולא יכלו מלראות בצרות נפשו אשר בכה לפניהם על כן חתמו שמם לעשות ועכשיו הביא עוד עדים אשר שמעו [מהלוקח] אם תקבל השש מאות בעד כרמך אשר דברתי עמך טוב ואם לא תדע כי מרה יהיה לך וברתת ידים קבל המעות שש נאטען כל אחד מאה זהובים וחתם שמו על שטר המכירה ואמר הלוקח כחכם עשית כי מה יהיה לך מכרמך אם תשב בבית כלא ומי יודע אם יצאת משם כל ימי חייך וכעת אשר עזר לו ד' שאין לו לירא עוד על בלבול פחד בית הכלא מבקש כרמו בעד שש מאות בחזרה אם הוא כדת וכדין.
<b>תשובה</b> הדבר צריך עיון גדול לברר הדין תורה אם מסורת מודעא כזה נעשה כדת של תורה וגם אם אפשר לבטל המכירה הנ"ל וד' יאיר עיני להוציא לאור דין אמת לאמיתו ולעשות שלום בין שני אנשים עברים נצים המוציאים נצוצות בעקבותיהם גל עיני ד' ואביטה מתורתך נפלאות שלא אבוש בעולם הזה ולא אכלם בעוה"ב.
<b>הנה</b> לכאורה הדין פשוט דהכרם חוזר לבעליו שבח"מ סי' ר"ה סעיף ה' כתב המחבר וז"ל ויש מי שאומר שאפי' אמר כתבו לי שמסרתי מודעא בפניכם וכשיודע על פי עדים האונס שאנסוהו יצטרף עדותכם לבטל המקח אין שומעין לו וכתב רמ"א וז"ל ומיהו אם כבר נכתבה המודעא והביא אח"כ ראיה דאונס היה המכירה בטילה עכ"ל ועיין בסמ"ע ס"ק י"ג בטעם הדבר ואם כן בנידן שאלתינו שכתבו לו המודעא שהוא אמר לפניהם שהוא מוכרח ע"י אונס גדול למכור כרמו לשכינו וא"א לגלות אנסו לפניהם וגם הביא עדים ששמעו מפי הלוקח שהמוכר עשה כחכם שמכרו לו כי מה יבצע בכרמו אם ישב בכלא כל ימי חייו וראו שמוכר היה חותם שמו ברתת ידיו וגם אמר הלוקח אם לא תמכור מרה יהיה לך א"כ יש עידי אונס לכן אעפ"י שקיבל המעות מצרפין המודעא עם עידי אונס והמכר בטל ודוק.
<b>אמנם</b> לכאורה טעמא בעי למה יהיה מועיל צירוף שתי כיתות עדים הלא עידי מסירה הוה חצי דבר דדלמא לא היה אונס כלל רק אומר שהוא אונס כדי שיוכל אח"כ לבטל המקח הגם שמכר לו עכשיו בלי אונס עיין רשב"ם בד"ה גלוי מילתא בעלמא שביאר כן ועוד אפילו את"ל עכשיו הוא בפחד אונס דלמא בשעת הקנין כבר נתרצה לו למכור בלב שלם וגם הרבה פעמים עבד אינש דגזם ולא עביד ולא ברור אם היה לו לירא מפניו כלל ועיין במהרי"ק הובא ברמ"א סעיף ז' עכ"פ זה ברור המודעא שכתבו עדים בלי ידיעת אונס לאו כלום הוא וגם עידי האונס בשעת מכירה לא מהני דהא תלוי וזבין זבינא זבינא א"כ כל כת מעידה על חצי דבר והתורה אמרה על פי שנים עדים יקום דבר ולא חצי דבר וצע"ג.
<b>אך</b> עידי אונס מעידין דבר שלם דממנ"פ אי ליכא עידי מודעא א"כ הוה עדותן דמכירה מהני דאגב אונס גמר ומקני בזוזי שקבל ואי איכא עידי מודעא א"כ מעידים דהיה מכירה באונס דיהיה המקח בטל ודומה לשלשה כיתי עדות על שלוש שנים של חזקה שהסביר רב אלפס הובא בתוס' בב"ק דף ס"ט דהוה דבר שלם דכת שמעידה שזה אכל שנה הפירות אם לא יהיה עוד עדים אחרים שאכל עוד שתי שנים יוצרך לשלם הפירות שאכל ונחשב דבר שלם יעו"ש ה"ה כאן עדותם עדות שלם דאגב אונס גמר והקנה והמקח קיים וממילא אפי' יש עידי מודעא נחשב עדותם לצרף שהמקח יהיה בטל והבן אבל עידי המודעא פלא איך מהני עדותם הא עדותם לא מהני כלל בלי עדים שיבואו אח"כ ויעידו שהיה אונס בדבר שתלוי וזבין וצע"ג.
<b>ונ"ל</b> הא דבעינן דבר שלם עפ"י עדים היינו אם מחדשים דבר כגון לחייב על גניבה או לעשות מקטנה גדולה וכדומה וכן כאן עדים המעידים מגידים האונס שהיה המכירה בטל והוה דבר שלם רק סתמא אמרינן אגב אונסי זוזי גמר ומקנה ואי מסר הודעה גילה שהוא איש חזק ואמץ הלב שאין מקנה את שלו אפי' אגב אונס עם זוזי וממילא המכירה בטל ע"י עידי האונס אז גם עידי מודעא מעידים דבר שלם לגלות האיש אשר אומץ לב אבל על ביטול המכר אינו פועל כלל ודוק.
<b>ובנותי</b> בראשונים וראיתו שהוא פלוגתא של אבות עולם והמה בכתובים בש"מ בבא בתרא דף מ' ע"ב בד"ה אלא שכתב וז"ל וכי קאמר רבא לא כתבי' מודעא אזביני כגון דלא ידעי' ביה באונסי' ולשון מודעא הודעת דברים שזה מוסר מודעא בפנינו וה"ק אע"ג דכתבי' מודעא אגיטא ומתנה ואע"ג דלא אניס אזביני מיהת לא כתבינן אלא היכא דאנוס אבל בסתמא לא כתבי' משום דבסתמא לית לן לאחזוקי דאניס ואיצטריך דרבא דאי מנהרדעי ה"א נהי דלאו מודעא הוא אבל מ"מ כותבים מסירת דבריו של זה שמא ימצא עדים שיודעים באונסו וע"י עדות ומסירת המודעא שמסר ובטל המקח קמ"ל רבא דלא כתבי' דכיון שאין לנו להאמינו על האונס בלי שום אמתלא ויש לתלות דמשום דאיצטריך לזוזי הוא אנוס על המכר ומפני כן הוא מוסר מודעה לבטל המכר אין לנו לכתוב חנם מסירת מודעא שמוסר ולאורועי כח המכר שהמכר ודאי ואחזוקי עלי' אונסא בלא שום אמתלא לא מחזקי' ואי כתבי' עלי' מודעא תתזיל ארעי' ואעפ"י שלא יעידו אלא שמסר דברים אלו בפנינו מפני שיאמרו לא לחנם חתמו עדים על מודעא זו ויחושו בני אדם שמא ימצא לו עדות על האונס ויתבטל המכר ע"י מודעא זו כ"נ בעיני פי' דבר זה וראיתי בה הרבה לשונות ולא העמדתי עליהם עכ"ל ובפסק הלכה שם בד"ה עלה בידינו כתב וז"ל מי שמוסר מודעא על גט או על מתנה אעפ"י שאין העדים יודעים באונסו של זה המגרש והנותן הגט בטל והמתנה בטלה ואפי' אם נתברר להם כי דברי המודעא שמסר דברי שקר הם שהרי גילה דעתו במסירת המודעא שאינו נותן הגט או המתנה בלב שלם אבל המכר אין כותבין מודעא עליו עד שיודע להם אונסו של המוכר ואעפ"י שיאמר כתבו שמסרתי מודעא זו בפניכם וכשיודע עפ"י עדים האונס שאנסוני תצטרף עדותכם לבטל המקח אין שומעין לו לפי שיש בכתיבת המודעא הורעת כח מקחו של זה ויזולו נכסיו שבני אדם אומרים לא לחינם חתמו העדים על דברי מודעא זו אלא מפני שהכירו שדברי אמת הן והן יעידו על האונס ויבטל המכר או המקח וכל מודעא דזביני שאין כתוב בה אנן יודעים באונסו של מוכר אינו כלום וכשהעדים יודעים שנאנס המוכר במכירה ומסר מודעא בפניהם המכר בטל ואעפ"י שאמרו תלוי אותו ומכר ממכרו קיים אבל אונס עם מסירת המודעא מבטלים המקח עכ"ל.
<b>ראה</b> בעיניך כי בד"ה אלא כתב וז"ל ויחושו בני אדם שמא ימצא לו עדות על האונס ויתבטל המכר ע"י מודעא זו עכ"ל הרי מפורש יוצא מפיו שאם באמת המצא תמצא בידו עידי אונס מצרפים עידי אונס עם עידי מודעא ונתבטל המכר באמת אבל בד"ה עלה בידינו שכ' וז"ל שבני אדם אומרים לא לחנם חתמו העדים על דברי מודעא זו אלא מפני שהכירו שדברי אמת הן והן יעידו על האונס ויבטל המכר או המקח וכל מודעא דזביני שאין כתוב בה אנן יודעים באונס של מוכר אינו כלום עכ"ל הרי שדייק שזלזל נכסיו יצמיח יען שבני אדם אומרים שהעדים לא חתמו על המודעא רק יען שהם יודעים באונסיה והם בעצמם יעידו על האונס וע"כ יבטל המכר והביא ראיה דבמודעא צריך להיות כתוב אנן יודעים באונסו של מוכר שהם בעצמם עדים על האונס ואם לא כתב בו אנן יודעים אין המודעא כלום ואי ראוי' לצרף המודעא עם עדים אחרים על האונס לא שייך לומר שהיא אינה כלום הגם דמודעא גמורה לא הוה עכ"פ יש בה כח לצרף עם עידי אונס וכן מסיים וז"ל וכשעדים יודעים שנאנס המוכר במכירה זו ומסר מודעא בפניהם המכר בטל עכ"ל הרי שאמר בפה מלא שדווקא אם עידי אונס הם הם עידי מודעא אז המכר בטל ודוק.
<b>ואם</b> יפלא ראש דבריו שכתב וז"ל ואיצטריך דרבא דאי מנהרדעי ה"א נהי דלאו מודעא הוא אבל מ"מ כותבים מסירת דבריו של זה שמא ימצא עדים שיודעים באונסו וע"י עדות מסירת מודעא שמסר יבטל המקח קמ"ל רבא דלא כתבי' וכו' יעו"ש דמשמע דמצרפים רק רבא חושש על זילו נכסים לק"מ דבנהרדעי יש לנו לחשוב כן וקמ"ל רבא כאן דאין לנו להאמינו על האונס דנימא אנן סהדי דקושטא קאמר א"כ אין רשאין העדים לפייס דעתו ולכתוב על חנם יען דע"כ יגרמו היזק ללוקח דהעולם יאמינו הן הן ג"כ עידי אונס וזה שכתב וז"ל אין לנו לכתוב חנם מסירת מודעא שמוסר עכ"ל הרי שדייק הגם שיבקשו לכתוב ולא יועיל לו מ"מ אין רשאי לעשות לו נחת רוח יען שמזיקין ללוקח ודוק.
<b>וחקרתי</b> במקור הפוסקים וראיתי להעור בח"מ סימן ר"ה כתב וז"ל וכתב ה"ר יונה אפי' יאמר כתבו לי שמסרתי מודעא בפניכם וכשיודע עפ"י עדים האונס שאנסוני יצטרף עדותיכם לבטל המקח אין שומעין לו ולפיכך כל מודעא שאין כתוב בה והכרנו אונסו אינו מודעא עכ"ל והב"י כתב עליו וז"ל והיכא שמסר מודעא ולא ידעו באונסו וכתבוה ואח"כ בא זה ותבעו לדין והביא עדים שאנוס הי' נ"ל שאפי' לרבינו יונה חשבי' לה מודעא דלא מיעט הרב ז"ל אלא שלא יכתבוה משום דחיישינן שמא לא יצריכו את זה לברר שהיה אנוס ומצאתי סעד לדבר ממה שאמר רבינו ירוחם אם מסר מודעא בכולן אפי' על פה וידעו העדים האונס בעל המקח עכ"ל ומשמע דכ"ע מודו בהכי דודאי אין המודעא צריכה ליכתב אלא כיון שהעידו העדים שמסר להם והם יודעים באונסו סגי עכ"ל.
<b>ולדעתי</b> דבריו נפלאת מאד הן אמת כדברי ב"י דאין קפידה בכתיבה אלא אפי' על פה מהני אם העדים מעידים שמסר מודעא והם בעצמם מעידים על האונס שנעשה לבעל המודעא וזה שכתב הרבינו ירוחם וז"ל אם מסר מודעא בכולן אפי' על פה וידעו העדים האונס בטל המקח עכ"ל הרי שביאר שהם עצמם ידעו מהאונס אבל לצרף העדים שאמרו בעל פה שמסר מודעא עם עדים אחרים שאומרים שידעו מהאונס שכפאו למכור לו שדהו וקיבל המעות מזה לא הזכיר רבינו ירוחם ואפשר דלא מצרפים דכל עדות הוה חצי דבר ואת"ל דמצרפים אותם ה"מ כשמעידים השני כיתות בעל פה אבל לקבל עדות בכתב היינו שטר מודעה עם עדים המעידים על האונס אימא לא מצרפים דכל שטר מודעא דלא כתיב ביה אנן יודעים מאונסיה לאו מודעה הוא כלל דהוה עדות בכתב והתורה אמרה מפיהם ולא מפי כתבם והגם שחכמים תקנו שטר מודעא כדי לשבר זרוע רשע היינו אם נכתב כמטבע שטבעו חכמים אם הם מעידים דבר שלם שיודעו אונסיה והוה כשטר חוב ושטר מכר הגם ששם נכתב מדעתו שהוא לחובתו וכאן נכתב שלא מדעתו כל זה תקנו חכז"ל כדי לשבר זרוע רשע ורע שלא תמצא רשען קיים לעד אבל אם עדים כותבים שלא כרצון חכמים שלא יודעים באונסיה ואין ברור לפניהם זרוע רשע אז שטר זה חספא בעלמא ולא יצורף לשום דבר דהוה כאלו שלחו העדים עדותם בכתב ולא מהני כלל וכן הוא פסק הלכה בש"מ שהבאתי למעלה דדווקא אותן עדים בעצמם צריכים לידע מהאונס אז בטל המקח והוא מעליות רבינו יונה ז"ל דסובר ג"כ דלא מצרפים שטר מודעא לעדים אחרים המעידים על האונס שכתב וז"ל וכל מודעא שאין כתוב בה אנן יודעים באונסו אינו כלום עכ"ל הרי ששטר מודעא כזה אינו נחשב לכלום ודלא כב"י שהבין שרבינו יונה מודה דאם כתבו העדים מצרפים ומרבינו ירוחם אין ראיה כלל ודוק מאוד.
<b>ובזה</b> יובנו דברי הטור שהעתקתי למעלה שכתב וז"ל ולפיכך כל מודעה שאין כתוב בה והכרנו אונסו אינו מודעה עכ"ל והתפלא הב"י מאי לפיכך דמשמע לר"י דווקא והלא גם לרשב"א אינו מודעה גמורה לבטל על ידו לבד המקח ואם יש עדים על האונס גם לר"י מהני יעו"ש ולפמ"ש נכון לשיטת ר"י דסובר שאין שומעין לו לכתוב מודעא אם אין העדים מכירים באונסו יען דהוא בחינם דלא יגרום לו טובה כלל דהא אין מצרפים מודעה כזאת לעדים ועל כן אין שומעין לו לעשות רצונו דיוכל לבוא ממנו נזק ללוקח וע"כ דאפי' נכתבת לא הוה מודעה שאין מקבל מכתב זה שם מודעא אבל לרשב"א דסובר מצרפים מודעה כזאת עם עדים אחרים א"כ לא שייך לומר לא הוה מודעה דהא אם יבואו עידי אונס הוה מודעא רק דלא הוה מודעה גמורה בכל תוקף ועוז להיות בכח מודעה כזו לבטל המקח ודוק.
<b>גם</b> זה מצאתי בהגמ"י פ"י מה' מכירה וז"ל כ' רבינו אפרים בתשובתו אמר רבא לא כתבי' מודעא אזביני משום טעמא דאין אדם יכול לבטל מה שעתיד לעשות ואח"כ נותן ואפי' הוא אנוס דכיון דעדים ראשונים ראו אונסו ועשה בפניהם מודעא ואח"כ מכר בפני אחרים בשתיקה וכתבו וחתמו הרי אלו מעידים שהיתה מכירה זו גמורה ושנים הראשונים מעידים שהי' קודם לכן אונס הואיל ונוכל לקיים דברי כולן דאמת בסוף נתרצה הלכך לא כתבי' מודעא אזביני אלא כהאי מעשה דפרדיסא שאותם עדים עצמם שיודעים אונסו הם החתומים על המכירה הלכך נראה לומר כל אדם שעושה מודעא על מחילה או על קנין שעתיד לעשות ואח"כ מוחל או הקנה בפני שנים אחרים אין המודעא כלום כ"ז כ' רבינו אפרים בתשובתו עכ"ל לפום רהיטא משמע ג"כ דסובר דמודעא עם האונס צריך להיות מכת אחת אבל לא שיצרפו שני כיתי עדים כת אחת על מודעה וכת אחת על האונס.
<b>שוב</b> התבוננתי וראיתי כי נהפוך הוא דודאי מודה הגהת מיימונית שמצרפים כת עדים של מסירת מודעה עם כת עדים על האונס רק מחדש אם כת עידי מודעא ידעו מאונסו שהלוקח מאנס למוכר שימכור לו החפץ דהוה הדין לרוב הראשונים הרמב"ן ודעמיה עיין ב"י באריכות בראש הסימן הגם דלא ראו האונס בשעת מכירה כיון שמסר מודעא באנסו וידעו שכח המאנס לא נשתנה בשעת המכירה המכר בטל ועיין בסמ"ע ס"ק ז' ובנתיבות המשפט ס"ק ו' פי' דבריו שידעו שלא תש כחו של המאנס בשעת המכירה יעו"ש על זה פליג רבינו אפרים אם מכר אח"כ בפני עדים אחרים בשתיקה וכתבו וחתמו מכירה גמורה אמרי' דשניהם אמת דמתחילה הי' אונס ואח"כ נתרצה ומכר ברצון טוב כאשר העידו העדים אחרים שמכר בשתיקה ונא הרגישו שום אונס אבל בודאי אם הלוקח עשה כפיה בשעת מכירה עד שמכר לו א"כ העידי מכירה הם בעצמם עדים שהי' המכירה באונס רק דפסקי' דתלוי וזבין זבינא זבינא דאגב אונס דזוזא גמר ומקנה ואם יש מסירת מודעה גילה בדעתו שהוא איש אמיץ הלב דלא מזבין אפי' אם יתלה אותו א"כ בודאי רבינו אפרים מודה דמצרפים עידי מודעא עם עידי המכירה דכולם אומרים שלא הי' כאן רצון רק דנימא אגב אונסי דזוזא גמר ומקנה זה נתבטל ע"י עידי המודעא ודוק.
<b>וראי'</b> ברורה לזה דכתב הב"י באות ז' לשיטת רבינו אפרים דגם דבמתנה הדין כן וז"ל ולפי טעם זה ה"ה לגט דכשאין עידי המודעא הם עידי הגט אין המודעא כלום דכיון דעידי הגט מעידים על גט ויש לקיים דברי עידי המודעא שלא יסתרו הכי עבדי' דכי אמרינן במתנה וגט דבגלוי בעלמא סגי לבטלם היינו כשעידי הגט ומתנה הם עידי הגילוי הא לאו הכי לא עכ"ל ובגט בודאי אין מגרש אלא ברצונו ועכ"ח דעידי גט לא ראו אונס כלל ואמרינן הגם דנמצא אח"כ עידי מודעה אמרי' הן אמת שהי' אונס מתחילה כאשר מעידים עידי המודעא רק אח"כ נתן גט ברצון גמור דהא עידי גט לא ראו אונס כלל ובעבור כן לא נזכר בגמ' דצריך לבטל מודעא רק בהנך שכופין להוציא דשם הב"ד ועידי גט ידעו מאונס אבל בעלמא דעידי גט לא רואים אונס אפי' אם הבעל מסר מודעא לא מזיק כלל יען דעידי גט לא ידעו מאונס ורואים בעיניהם רק רצון ואמרי' דשני כיתות אומרים צדק שהי' תחילתו באונס טרם שקרב למעשה הגט ואח"כ בשעת מעשה הי' ברצון גמור ודוק.
<b>היוצא</b> מזה באופן נידן שאלתינו הגם דעדים עשו שלא כהוגן לכתוב שטר מודעה בלי ידעו האונס כיון שהביא המוכר לפנינו עדים אשר מעידים בעל פה לפני הב"ד שרתת ידיו בשעת חתימתו ולקיחת מעות ושמעו דברי הלוקח שאמר כחכם עשית שמכרת מה יהי' לך מכרמך אם תשב בבית כלא כל ימי חייך א"כ הוכיח סופו על תחילתו דהם עדים על האונס ומצרפים המודעא והמכר בטל ודוק.
<b>והגם</b> שהלוקח טוען לפני הב"ד אמת כזאת וכזאת עשיתי אבל הכרם הזה לקחתי לפני שנים מערל אשר הי' לו והוא האיש אשר אנסתי עשה בערמה שהערל כפר במקח יען שהי' בית ערכאות אשר יכתב שם בגרונדבוך כחק המדינה ובא הוא בערמה ולקחו הכרם לעצמו אין הוא נאמן כיון שמוכר כפר בו שלא עשה אז מקח עם הערל והכרם הי' מוחזק איזה שנים להמוכר ועל הלוקח להביא ראי' כיון שהוא לא ירד כדין בכרם חבירו ולא נקרא מוחזק כלל ועיין תשובת רשב"א הובא בב"י סי' ק"ט כנלענ"ד הלכה למעשה בעזה"י.
<b>סימן</b> <b>מא</b>
<b>העתק</b> מכתב מאחי נ"י וז"ל שלום לך אהובי אחי הגאון נ"י ראיתי בספרך פלס חיים כלל אודייתא חקירה ה' שחקרת אם אדם יוצא באתרוג אשר חבירו עשה הודאה ששלו הוא וכבר הקדים אותך בחקירה זו בספר מוצל מאש [סימן י'] מובא בברכי יוסף ג"כ בח"מ סי' מ' ואתה אהובי אחי הגנ"י הלכת בגדולות ובחקירות רמות ונשגבות בסוגי' זו והלכתי אחריך דרכתי בנתיבותוך אולי אמצא לקט שכחת אומר מלא חפנים, בתורתינו הקדושה מאירות עינים, מצאתי עוללת באשכול התבונה בכפלים, גם ליתוש כמוני הניחו מן שמים, בזכות אבינו הקדוש אפרים.
<b>וזה</b> החלי בעזרת צורי וגואלי להסביר ולהבין לקרב אל השכל מהות קנין אודייתא לצאת באתרוג אשר בעצמו ידע שלא הי' שלו רק ע"י דיבור של חבירו יהי' שלו וגם להבין דברי חכמים אשר כל ראשונים ואחרונים האריכו למעניתם האיך ע"י קנין דרבנן יוצא מדאורייתא ואשה מתקדשת ע"י קנין דרבנן והיא אשת איש לחייב מיתה עלי' וכדומה ואקדים הגמ' ב"מ דף יו"ד אר"ל משום אבא כהן ברדלא ד"א של אדם קונה לו בכל מקום פרש"י אם יש סביבותיו דבר הפקר אין אחר רשאי לתפסו והוא פלא למה נקט רש"י הלשון בשלילות ולא כתב בפשטות דבר שמונח תוך ד"א שלו הוא ממילא ידענו שאין אחר רשאי ליטול ממנו ותוס' הקשו שם למה בגנב לא קונה לו ד' אמות כאמור בכתובות ל"א ותי' שחכמים לא תיקנו ד"א לגנב יעו"ש והנה כל הראשונים הקשו האיך בגט מתגרשת ע"י ד"א שקונה לה ע"י דרבנן ותי' מצד הפקר ב"ד הפקר אבל מצאתי בשמ"ק במקומו כתב היכי שרו רבנן א"א לעלמא וי"ל כיון דתקינו רבנן ד"א שלה הם מדאורייתא דהפקר ב"ד הפקר והוי כמו ירושה עכ"ל ופלא שלא ראיתי בשום אחרון שהרגיש בסיום דבריו מה רצה בזה דהוי כמו ירושה.
<b>והנה</b> פשטות נ"ל שכיון למ"ש רשב"א גיטין דף ל"ו מאיזה פסוק שלמדנו שיש כח חכמים להפקיר אם מפסוק יחרם כל רכושם משם למדנו שיש כח להפקיר ממונו ונעשה הפקר אבל אין להם כח להעמיד הדבר ברשות אחר כחקירת אחרונים כידוע אבל מפסוק אלה הנחלות וכו' משם נלמד שיש לחכמים כח להעמיד ברשות אחר יעו"ש היטב בחידושי רשב"א א"כ כוונת השמ"ק כירושה שנשיאים היה להם כח להנחיל כך כח חכמים להעמיד ד"א ברשותה ונעשו כחצירה.
<b>ויש</b> לי פשט אחר אשר יהיה הלשון מדויק ביותר ואקדים סברא אחת הלא נודע שאין דבר יבא לרשות אדם בעולם אם לא עשה בו קנין או הוא או שלוחו אבל רק בדבר אשר גם אחר יש בעולם שהיה לו כח ליטול דבר זה כמציאה והפקר מכ"ש בחפץ שיש לו בעלים לא יוכל איש אחר לקנותו בלי קנין אבל בדבר אשר אין שום אדם בעולם יוכל ליטול חפץ זה רק איש אחד למשל אם אחד אוסר כל נכסיו בהנאה לכל העולם חוץ מראובן ואח"כ הפקיר נכסיו אז נ"ל פשוט שראובן לא צריך לעשות שום קנין כי רק הוא לבדו בעולם שיוכל ליטול וממילא שלו הוא בלי קנין (ואולי בעבור בעלים) וכן אדה"ר שהיה לבדו בעולם ואמרו חכז"ל אדם כי יקריב מכם קרבן כאדה"ר בלא גזל כי אדה"ר לא היה צריך קנין שהכל שלו הארץ נתן לבני אדם והנה ירושה צוה השי"ת קרוב קרוב קודם וע"כ אם רק בן יחיד היורש לא צריך לעשות קנין ורק בשני אחים צריך קנין וכן יורש קטן זוכה ולא שהתורה הקנה לו רק התורה צוה על אחרים שאין להם זכות בנכסי אביו של יורש קטן ממילא שלו הוא (עיין רא"ש יבמות ס"ז אם עובר יורש מובן בזה) וכן כתב הבית אפרים סי' ס"ו ביו"ד במכירי כהונה ממילא זכו בהם כיון דשארי כהנים אסחי דעתייהו כמו אין בן לוי אחר בעולם ממילא שלו בלא קנין.
<b>והנה</b> כל רעש של פוסקים רק האיך ע"י קנין דרבנן נעשה קנין מד"ת אבל להפקיר בודאי יש להם כח להעמיד ברשות אחר אינו מובן בפשוטו ע"כ הקשה בשמ"ק ד"א במה נעשה חצירה ותי' יען הפקר ב"ד הפקר ויש כח לחכמים שאין שום אדם בעולם יכול לזכות בד"א אלו כל זמן שהוא שם ואז לא צריכה קנין וממילא שלה כירושה שלא צריך קנין יען שאין לאדם זכות בנכסים אלו ממילא של יורש הם כך ד"א, ובזה מיושב הרבה קו' של אחרונים גם קו' שלך במע"ש אשר הארכת בספר פלס חיים ואכ"מ.
<b>וזה</b> כוונת רש"י ל"א שכוונת אבא כהן ברדלא ד"א קונות לו שחכמים הקנו לו המציאה ע"י ד"א כי אין להם כח להקנות רק פירש"י מה שמונח בסביב של ד"א אין אחר רשאי ליטול כי חכמים הפקירו ממנו וכח זה יש להם מי שיטול יהיה הפקר ממילא תיכף שלו הן ומיושב קו' התוס' למה לא קונה הגנב בד"א יען אם גם חכמים הפקירו בד"א שאחר אין רשאי ליטול אבל הנגזל בודאי רשאי ליטול משם א"כ אין הגנב לבדו בעולם אשר יש לו זכות בזה ממילא לא קנה ולהקנות לגנב אין להם כח (ועיין בשבילי דוד א"ע קל"ט מש"כ בשמי).
<b>וא"כ</b> מובן כל קניני דרבנן שנעשו דאורייתא וכן מי שקידש ע"י מעמד שלשתן שב"י סכ"ח סובר שמקודשת וז"ל כ' ר"י דלמ"ד מקודשת היינו מדרבנן כיון דמע"ש תקנתא דרבנן הוא עכ"ל ואינו מוכרח דהא א"ל כיון דתקינו רבנן וקנו לה המעות וכיון שיקנו לה הו"ל כאלו נתן כסף והוה מקודשת מד"ת ראה לשונו הדק היטב שכפל כיון דתקינו רבנן וקנו לה המעות ולא כתב כיון שהקנו לה רבנן הכסף יען שסובר ג"כ שאין כח להקנות שיהיה אח"כ קדושין מד"ת רק דתיקנו רבנן קנין זה וממילא נקנה לה יען שאין אחר רשאי ליעול ממנה ועיין.
<b>ובזה</b> נ"ל ליישב הרמב"ן בב"ב שכתב נגד הסוברים שמכירת שטרות דרבנן ע"כ יכול למחול כי מקדושין משמע שמקודשת מד"ת וצעקו עליו אריות פנ"י ואב"מ סי' כ"ח כי שם תנינן גם במע"ש פליגא ומע"ש דרבנן ואפ"ה כתב מקודשת ונראה שגם הרמב"ן סובר במע"ש מקודשת מד"ת כיון שהחכמים תיקנו והפקירו לכל אדם הפקדון או המלוה וממילא שלה הוא כי היא לבדה בעולם ואין לאחר רשות בו אבל במוכר שט"ח בעבור מכירת שטרות דרבנן יכול למחול א"כ עוד איש אחד בעולם שיש בו כח ממילא אינה שלה רק ע"י קנין דרבנן שהקנה לה ואז לא שייך מקודשת מד"ת ומדויק לשונו מאוד בודאי אם לא יכול למחול גם אם מכירת שטרות דרבנן היא מקודשת מד"ת אבל במע"ש סובר הרמב"ן כאשר העיד האב"מ שם שסובר שלא יוכל למחול שפיר מקודשת מד"ת ובאמת פלא בעיני על האב"מ כי ר"ן בגיטין מביא בשם רמב"ן שיוכל במע"ש למחול) וב"י סי' קכ"ו פסק במע"ש שאינו יכול למחול ע"כ כתב שמקודשת מד"ת.
<b>ומיושב</b> ג"כ סתירת תוס' ב"מ דף מ"ו שהקשה תוס' שיודה שמעות שלו וב"ק דף ק"ו הקשה תוס' שיקנה המעות ע"י ד"א שיודה שיש לו קרקע ותי' תוס' שקנין אודייתא דרבנן לא מהני לפדות המעשר עיין פנ"י וחת"ס סי' ש"י ונראה אם מודה שמעות שלו הגם אודייתא רק מצד הפקר ב"ד אבל המעות שלו מדאורייתא כיון שאין לאדם בעולם עוד כח במעות הזה ממילא שלו אבל בב"ק הקשה תוס' שיודה שיש לו ד"א קרקע מה שבאמת אין לו ואז לא שייך סברא שלי גם אם אודייתא דרבנן מצד הפקר ב"ד בכ"ז הקרקע שלו מד"ת כיון שאין הקרקע באמת שלו רק הוא יכול להתחייב עצמו אבל לא מהני לענין ד"ת לפדות ודוק ומיושב קו' קצו"ח קצ"ד מה הקשה שם בעומד בגורן שיקנה באגב וכו' הלא קנין אגב דרבנן ומובן מאליו.
<b>והנה</b> החת"ס סי' שי"ד הקשה סתירת תוס' בגיטין דף ס"ד כתבו שקנין דרבנן רק להפקיע ובב"מ דף מ"ו הקשו דליקנהו באודייתא משמע שקנין דרבנן מועיל לפדיון מד"ת ע"ב גם קו' הקצו"ח שאגב רק דרבנן ונ"ל הלא נודע שאין המזכה יכול לזכות ע"י עצמו או ע"י חצרו למקבל יען שלא יצא מרשות לרשות אבל איש אחר יוכל לזכות כמבואר בסי' ר' אצל הלה מופקדין אצלו א"כ זה העומד בגורן לא היה לו כח לזכות ע"י ביתו שמונח המעות בתוכו כי במה יזכה לו כמובן אבל אם לכה"פ קנין אודייתא פועל הפקר ב"ד הפקר או ע"י קנין אגב פועל מצד הפקר שאין זה עוד מעות שלו אז יוכל לזכות בחצירו המעות שמונח שם בעבור חבירו המקבל וקונה מד"ת ומיושב הכל בעזה"י.
<b>ועוד</b> דרך לפני ליישב כל הקו' הנ"ל יען שעומד בגורן ולא היה לו דבר לעשות קנין להשכיר ביתו כדי לקנות במעות שמונח שם ע"כ אם קונה המעות ע"י קנין דרבנן ומדרבנן לכה"פ שלו אז קונה הבית מצד קנין שימוש שמשתמש מעות שלו שם וזה חזקה לקנות הבית ואז קונה מד"ת ועיין קצו"ח קפ"ט שקנין שימוש קנין טוב וחצר המשכיר קונה לשוכר אם מרוצה עיין ש"ך שי"ג ודוק.
<b>נחזור</b> לחקירה ראשונה אם כנים דברי שע"י הפקר ב"ד שאין אחר רשאי ליטול ממילא שלו ולא צריך קנין מובן קנין אודייתא גם שרק מדרבנן בכ"ז שלו מד"ת ויצא באתרוג זה, אצפה לתשובתך תאיר עיני במאור תורתך ואם שגיתי תדוני לזכות כי אני בעוה"ר עמוס התלאות ד' יחזקני לתורתו ולעבודתו ויקוים בי מקרא שכתוב לא ימושו מפיך וכו' בזכות אבותינו הקדושים שמסרו נפשם על תוה"ק אחיך הקטן המנשק ומשתחוה מרחוק בלב קרוב. הק' זוסמן באאמ"ו מ"פ סופר
<b>תשובה</b> שפעת ברכות ורב הצלחות לראש גבר ה"ה אחי הרב הגאון ר' זוסמאן סופר נ"י אב"ד דק"ק האלאש.
<b>אחד"ש</b> אודיעך כי כעת פניתי מכל טרדותי לעיין במכתבך הנעים כי חקירה גדולה העמדת והפלפול נאה שר בו הגדלת מעשיך בכל זאת אציג לפניך רעיוני ואשר תבחר תקרב כאות נפשך ואצפה לשמוע קולך פעם שנית בדבר הזה.
<b>ראשית</b> מה שהבאת דברי שמ"ק שכ' וז"ל כיון דתקינו רבנן ד"א שלה הם מדאורייתא דהפקר ב"ד הפקר והוה כמו ירושה עכ"ל והפלאת דהנך תיבת כמו ירושה המה כמיותר אלא להורות בא כשם שהאבות היה להם כח להנחיל כך גדול כח חכמים אפי' להכניס ברשות אחר ע"י ד"א כמ"ש רשב"א בגיטין דף ל"ו עכ"ד.
<b>אהובי</b> אחי נ"י זה רבות בשנים נפלאת לי דברי רשב"א הנ"ל דכח ירושה הוא מאב לבנים אפי' אח אינו יורש אחיו אלא חוזר הירושה לקבר ומן האב בקבר בא הירושה לבנו שהוא אחיו של מת עיין רמב"ם [פיה"מ[ בפ' יש נוחלין ורמב"ן בפ' מטות שהאריכו בדבר זה וכח ירושה מתפשט על כל מה שזוכה בו האב בא לבן ואם יש בנים רבים בא הכח ירושה שוה בשוה רק הקב"ה גילה ביום הנחילו את בניו שיוכל להרבות בבן בין הבנים עיין בב"ב דף ק"ל אבל לא בת בין הבנים יען דמי שיש לו כח ירושה מדאורייתא יוכל האב לומר עליו להרבות הירושה אבל מי שאין לו כח לירש היינו בת בין הבנים אשר הבת במקום בן אינה יורשת א"כ לא יוכל האב להפקיע כח ירושה מן הבן דלא יוכל לעשות האינו יורש ליורש ועיין ברשב"ם שם.
<b>ולפ"ז</b> אחרי נודע כי ירושת הארץ היה ירושת שבט בקבר עיין בב"ב א"כ בא הירושה מראש השבט ואב מוריש לבנו עד דור רביעי שבא לארץ א"כ אם ראשי השבטים חלקו ובחרו לקטנים היינו שהפקיעו הנכסים מכל הקטנים שבאותו שבט וממילא נשאר אותו חלק להך קטן אשר לא הפקיעו ממנו וירש הוא בלבדו דהא הוא היורש דאורייתא מן האב בקבר ואין כאן באותו שבט אשר יוכל לזכות בו דהפקיעו הראשים חלקיהם וכן עשו בקטן אחר שלא יוכל איש משבט לזכות ונפל כל שדה ושדה לכל קטן בתורת ירושה כאלו הוה חד בר חד בכל הדורות וממילא זכה בתורת ירושה אבל מנ"ל שיוכלו חכמים גם לזכות לאדם הפקר אשר אין בו מבוא לזכות בתורת ירושה למשל אם חכמים מפקיעים מאדם רכושו ונעשה הפקר עכ"פ ע"י ההפקר לא זכו האבות בקבר שנאמר שבא לאדם ידוע הירושה מאבותיו וא"כ מנ"ל שיוכלו החכמים להפקיר מזה ולזכות לזה וצע"ג.
<b>ואמרתי</b> לתרץ בעזה"י דהא האב יוכל להנחיל לאחד מבניו הוא משני פנים (א) כגון יעקב יאמר ראובן בני לא ירש וממילא יורש שמעון הכל (ב) כגון שיאמר יעקב ראובן בני ירש הכל וממילא לא יהיה דבר לירש לשמעון וההבדל מבואר בפנים הראשון לא מדבר האב מי שינחיל רק מדבר ממי שלא ינחיל ובפנים השני השני מדבר האב מי שינחיל ושותק ממי שלא ינחיל והתורה אמרה ביום הנחילו את בניו היינו שאומר על בן בין הבנים מי שינחיל משמע שיש לו כח להנחיל לזכות ולא שמדבר ממי שאינו ינחיל היינו שמפקיע ממנו הירושה ודרשו מה אבות מנחילין את הבנים היינו שמזכה לאחד ה"ה הראשים מנחילין לזכות דתורה לא דברה לאמור ביום שיעבור מבניו היינו לאמור שראובן לא ירש הוא הפקעת ירושה דלא מהני עיין בש"ע ח"מ רמ"ח ובסמ"ע ודוק אלא אמרה ביום הנחילו לאמור שראובן ירש הכל ודוק.
<b>וזה</b> לשון הרשב"א גיטין דף ל"ו בד"ה רבא אמר הפקר ב"ד הפקר וז"ל ומינה שמעי' דכח ב"ד יפה להפקיר ממון מזה ולזכותו לזה אפי' קודם שבא לידו וכן מוכח מקרא דאלה הנחלות אשר נחלו דמה אבות מנחילין ואומרים שדה פלוני לפלוני וזכה לו מיד ואף קודם שבא לידו אף הראשים מנחילין לכל מי שירצו ואומרים ממון ראובן יהיה לשמעון וזוכה בו מעתה שמעון עד כאן לשונו הרי שדייק שאבות מנחילים ואומרים שדה פלוני לפלוני הרי שהזכיר האבות בשדה פלוני לפלוני במנחיל ולא במפקיע ודוק.
<b>ולפ"ז</b> נאמר דדווקא דומי' דאב דיוכל להנחיל הכל לבן אחד עכ"פ היה לבן חלק בירושה ויוכל האב להרבות לו לזכות הכל ה"ה יוכלו האבות ליתן חלק הארץ לקטן דבלא בירור עכ"פ יש לו איזה חלק בו בכח ירושה א"כ בחרו האבות שיהיה לו כח הכל אבל לזכות לאיש אחד בכח הפקר ב"ד שבלי פעולת הב"ד לא היה לו בו שום חלק מנ"ל שיוכלו לזכות לו רק מכח הפקר נשאר לפניו לזכות בו אבל החכמים לא יוכלו לעשות שכבר זכה בו וכפירש"י שאם יש סביבותיו דבר הפקר אין אחר יכול לזכות בו אבל גם הוא לא זכה עד שיבא בידו או ברשותו לקנות אותו ודוק ודברי שמ"ק שמדמה קנין ד' אמות לירושה הוא פלא וצע"ג.
<b>ואפשר</b> דשמ"ק סובר כדברי רמב"ן בחדושיו לבב"ב דף קל"ג שנתקשה לרב אחא דירושה אין לה הפסק מגמ' דהאי אמר ארבעה מאה זוזי לפלוני ולנסוב ברתא כיון דלא ירית אלא מדין תנאים הא כבר חל הירושה וירושה אין לה הפסק ותי' וז"ל ואפ"ל דלא דייקינן כולו האי אלא התורה נתנה רשות לאב להנחיל לכל מי שירצה ולהעביר מן היורש ובכלל זה נתנה רשות להנחיל לאחר זמן וירושה עוברת ונפסקת מן היורש ור"א בר רב עווי' בנכסי לך דווקא קאמר דכיון דמתחיל בירושה דתורה והנחיל בה שוב אינה נפסקת ממנו הלכך בשותק ואומר סתם אם מתו בניו ירש פלוני זכה בהן וצע"ג עכ"ל הזהב וא"כ צדקו דברי השמ"ק מה אבות מנחילין לכל מי שירצה ה"ה הראשים מנחילין לכל מי שירצה ותלי' רש"י ושמ"ק בפלוגתא של רמב"ן ודעימי' ודוק
<b>ועתה</b> אחקור על דבר חדש שחדשת שמי שאוסר כל נכסיו על כל העולם בהנאה חוץ מראובן ואח"כ הפקיר נכסיו א"כ המה ממילא שלראובן יען שלא יוכל איש לזכות בו חוץ מראובן א"כ ממילא הם שלו בלי קנין אפי' [מה שרמזת דצריך קנין בעבור בעלים משכחת שאסר בהנאה גם על עצמו אם יפקירם שלא יוכל לזכות בהם עוד] כחכז"ל באדם הראשון כאדה"ר בלא גזל שלא הי' צריך קנין דכתיב והארץ נתן לבני אדם וסיימת וז"ל והנה ירושה ציוה השי"ת קרוב קרוב קודם ע"כ אם רק בן יחיד היורש לא צריך קנין ורק בשני אחים צריכים קנין וכן יורש קטן זוכה ולא שתורה הקנה לו רק התורה צוה על אחרים שאין להם זכות בנכסי אביו של היורש הקטן וממילא שלו הוא עכ"ל והארכת לבאר בזה שרש"י ושמ"ק עולים כאחד עכ"ד.
<b>אהובי</b> אחי נ"י דבר חכמה דברת בהשכל אבל לא נראה לי לדינא לפי דבריך אין ירושת התורה אלא שהתורה הקפידה שלא יזכה בו אחר וממילא זוכה בו הבן כי הוא אדם יחידי בעולם לנכסים האלה ונהפוך הוא הקב"ה מנחיל הנכסים ליורשים ירושה חוזרת בקבר משם בא ירושה מאבות לבנים אפי' ולא שהאבות מנחיל אלא הקב"ה מקנה ליורשים עיין רשב"א נדרים דף ל"ד בד"ה א"ה שכתב וז"ל א"ל פשיטא דאע"ג דיהביה ניהלה במתנה אסור דאע"ג דככרי אמר ליה ואלו מת או שנתנה לו במתנה לאחר הר"ז מותר כיון דנפק מרשותיה וכדאמרי' נמי בסמוך ותנן נמי לקמן בפרק השותפין קונם ביתך שאני נכנס שדך שאני לוקח מת או שמכרן לאחר מותר וביתך וככרי לא משמע אלא כל זמן שהוא שלו הא נפק מרשותו שרי היינו דווקא בדנפק מרשותו עד שלא בא לרשותו של מודר ואפי' מת ירשנו משום דאין היורש יורשו אלא לאחר מיתה דכבר נפק מרשות מדיר ולא מן המוריש בא לו הירושה אלא שהתורה זכתה לו עכ"ל וכן כתב הר"ן נדרים דף מ"ב סוף ע"א שכתב וז"ל אם מת יירשנו דלא מדידיה מתהני אלא מירושתו דזכי ליה רחמנא עכ"ל מלשונם משמע דזכה היורש מכח שהקב"ה מקנה ליה ממון היורש שהתורה זכתה לו ולפי דבריך נהפוך הוא התורה הפקיע כח אחרים וממילא הוא שלו.
<b>ועתה</b> לפי דבריך אם האב הי' אוסר נכסיו על בנו א"כ גם הבן אסור ליקח אותן נכסים א"כ נשארו הפקר ממילא כנכסי גר שאין לו יורשים והלא מפורש יוצא בנדרים דף מ"ז דבע"ח באין ונפרעין מהם וביאר הר"ן שם בד"ה והוי יודע שנכסים שלו הם רק אסור להנות מהם יעו"ש וכל זה אם הקב"ה מזכה אותם לו שהם שלו אבל אם הקב"ה אינו מזכה לו רק בזה שהקב"ה גזר שלא יוכל לזכות בו איש או אדם בעולם ממילא הם שלו להאיש היורש שיוכל ליקח אותם ואם כן באופן שאוסרתם עליו האב בעודנו חי א"כ אין הנכסים עומדים לפניו לזכות בו במאי הווין הנכסים דידיה אלא פשיטא דהקב"ה מזכה הנכסים להיורש א"כ הגם דאסור להנות מהם עכ"פ זכה בנכסים האסורים עליו אפי' ודוק.
<b>ונחזי</b> אנן אם יאסר אדם עיסה שלו בערב פסח על עצמו ועל כל עולם חוץ מראובן יהיה ראובן עובר על בל יראה ויהיה מוזהר עליו לבערו בעשה דתשביתו דהא עיסה זו שלו שלא יכול לזכות בו אלא ראובן וכאשר נתחמץ אח"כ יהיה ראובן עובר וכי תימא דיוכל ראובן לומר גם לי לא ניחא לזכות בעיסה הנ"ל א"כ אפוא ראה ראינו הגם דלא יוכל לזכות בו שום אדם רק הוא אעפ"כ לא הוה ממילא שלו עד שיעשה בו קנין הלא אפי' בתלוי וזבין דמהני מביא בב"י בחו"מ סי' ר"ה בתלוי וקנינה לא מהני יעו"ש ואיך יהיה לאדם חפץ ממילא בלי קנין וכי תימא אם כיון לבו לקנות קונה בלא מעשה קנין זה אינו דכל דבר שצריך עכ"פ מחשבת קנין צריך ג"כ מעשה קנין חוץ אם הקב"ה מקנה לו דלא צריך לא מעשה ולא מחשבה דאלים קנין הקב"ה ועיין בקצו"ח סי' ל"ט ודוק.
<b>ומה</b> שהבאת ראיה מן חכז"ל שאמרו אדם כי יקריב מכם קרבן כאדה"ר אהובי אחי נ"י אעתיק מילקוט שם וז"ל אמר ר' ברכי' אמר הקב"ה יהיה קרבנך דומה לקרבנו של אדם הראשון מה אדם הראשון שהיה הכל ברשותו ולא הקריב מן הגזילות ומן החמסים אף אתה לא תקריב מן הגזילות ומן החמסים ואם עשית כן ותיטב לד' משור פר מקרין מפרים עכ"ל הרי שדייק שהיה הכל ברשותו ליקח ולא היה שייך באדם להביא גזל או חמס כי ממי יגזול הרי ברשותו ליקח איזה בהמה שירצה וכיון שמשך לקרב קרבן נעשה שלו ועכ"פ לא הקריב מן גזל וחמס כך כל אדם לא יקרב מן הגזל וחמס אבל יוכל להביא מן ההפקר וקונה במשכו לקרבן או בקריאת שם זו לקרבנו אבל שלו לא הוה לאדם הראשון כי אין הפקר בעולם יוכל להיות של אדם אלא בקנין וכן ברבה הוא הגירסה שהיה הכל ברשותו ועיין בידי משה שם ועיין רש"י פסחים דף ל"א ובבעה"מ אך רש"י פ' ויקרא פסוק ב' כתב וז"ל מה אדה"ר לא הקריב מן הגזל שהכל היה שלו עכ"ל הוא פלא כי כדי שלא הקריב מן הגזל די שהיה הכל ברשותו כדברי המדרש ומנ"ל לרש"י לכתוב שהיה הכל שלו וצע"ג כעת.
<b>וגם</b> בשורש הדבר אשר חדשת מי שאוסר נכסיו על כל העולם חוץ מראובן ממילא הם לראובן נפלאת בעיני הלא יוכל לזכות בו כל מי שלבו חפץ אפי' אם נימא אין באיסור הנאה קנין היינו אם שם איסורו איסור הנאה כגון ערלה וחמץ בפסח ושור הנסקל דאם עבר ונהנה עבר שם איסור הנאה אבל מי שעבר ונהנה מן מי שאסר נכסיו על חבירו או נהנה הוא בעצמו אם אסר נכסיו על עצמו לא עבר שם איסור הנאה רק עבר על לאו לא יחל דברו הוא איסור נדר עיין ר"ן נדרים דף ט"ו בל יחל דידיה או בל יחל האחרים אבל לא עבר על איסור הנאה ושלו אכל וכבר ישבתי על חקירה זו בספרי פלס חיים דף ע"א ע"א בד"ה ונלענ"ד וכמה גדולים קלסו לסברה הנ"ל בעזה"י ובפרט הגאון ר' אהרן זינגער ז"ל אמר לי שהיא אמת מאוד.
<b>ואוסיף</b> עוד במה שפרשת שהשמ"ק הסביר דהוה כמו ירושה שאחרים אינם יכולים לזכות וממילא הוה של היורש ה"ה כיון שחכמים עשו בד' אמות שאחר לא יכול לזכות ממילא הוה שלו לדעתי לא דמי דעיין ר"ן ריש פרק הכותב דמפרש דברי ר"כ נחלה הבא לו לאדם ממקום אחר אדם מתנה שלא יורישנה וחידש הר"ן אבל הבן לא יוכל לסלק דכבר יש לו אחיזה בנכסים גם בחיי אביו שלא מהני סילק ולא זכה בהם שיהיה יכול למכור יעו"ש וא"כ דנימא ביורש שהיה לו אחיזה בנכסים גם בחיי אביו לכן כשמת אביו ואיש אחר לא יוכל לזכות בו נשאר הוא באחיזה שלו נגמר הכח להיות שלו לכל דבר אבל מנ"ל בקנין ד' אמות שלא היה בו אחיזה מקודם הגם שאחר לא יכול לזכות בו עכ"פ גם שלו לא הוה ממילא ודוק.
<b>ולא</b> עוד לפי דבריך יהיה קנין ד' אמות אפי' לקטן קנין דאורייתא הגם שלא יכול לקנות במעשה ומחשבת הקנין ה"מ אם צריך לעשות קנין אבל בד' אמות כיון דאין אחר יכול לזכות בו ממילא הוה של הקטן והלא הלכה פסוקה דאין לקטן קנין ד' אמות עיין בש"ע חו"מ סי' רכ"ח סעיף ה' ועיין בסמ"ע ובנתיבות סי' רמ"ג לפעמים גם לקטנה אין לה ד' אמות ולפי חקירה שלך הלא ד' אמות אינם קונים רק חכמים תקנו שלא יזכה בו אחר וממילא הוא לאיש פרטי והוה כמו ירושה שזוכה קטן יען שאין אחר רשאי לזכות בו בשלמא אי ד' אמות פועלים קנין בתורת חצר א"כ אין שליחות לקטן אבל לפי חקירתך יהיה ד' אמות פועלים קנין לקטן ודוק.
<b>ולפי</b> חקירתך יהיה יכול אדם להקנות לקטן שהגיע לעונת נדרים אתרוג ביו"ט ראשון שאחר שיצא הקטן הנ"ל יאסור האתרוג על עצמו ועל כל העולם חוץ מראובן אשר קנה לו האתרוג ויהיה ממילא של ראובן דבהגיע לעונת נדרים נדרו נדר והקדישו הקדש עי' תוס' נדה דף מ"ו ואולי הוא אינו לוקה אם עבר על נדרו א"כ עדיין יש לו אחיזה בו ודוק.
<b>והנה</b> אשר חדשת בחקירתך לתרץ קו' וסתירה אין רצוני לפלפל כיון שאני אינו מודה לך בעיקר החקירה אבל על אשר תרצת בחקירתך קו' תוס' מגונב כיס שהקשה תוס' למה לא קונים לו הד' אמות ותרצת יען דנגזל יכול ליקח ממילא פסק כח ד' אמות יען שיש עוד אחר שיוכל לזכות בו עכ"ד אפלפל עמך בדרך הלימוד חכמים עשו תיקון אם אותן ד' אמות לא יזכו לשום אדם זכות חדש א"כ ממולא נפעל לאיש העומד בד' אמות וא"כ כל קנין הגנב אפי' אם מכניס בביתו ממש לא קנה הגניבה אלא דפטור משום קילב"מ א"כ גם ד' אמות יזכו לו ויהיה פטור משום קילב"מ ומה שהנגזל היה יכול לחטוף גניבתו אינו זכות חדש אשר יזכה דממנ"פ אי פסקי' אם איתא בעינא לא פטור עיין סנהדרין דף ע"ב א"כ הוה בתורת השבה ואי אפי' איתא בעינא פטור א"כ גם הנגזל לא יכול לחטוף ועיין בתוס' סנהדרין שם ובדבר נחמד של הקצו"ח סימן שנ"א שחידש בקיל"מ ואיתא בעינא אינו מחויב בהשבה רק הנגזל יכול ליקח את שלו יעו"ש כי נעים והיה בו לפלפל להצדיק דבריך.
<b>סוף</b> דבר יש לי עוד לדון על חקירתך בד' אמות אם אין הד' אמות קונים לו א"כ איך יהיה שלו הלא יוכל לתפוס את ההפקר איזה גוי וקונה אותו מן התורה והלא ב"ד של ישראל אין להם כח לאמור אם אמרו חכמים לא יזכה אם עבר והגביה לא זכה עיין כתובות דף פ"ו ר' יוסף אומר כיון דאמרו חכמים לא לזבון לא מהני דזה בבר ישראל דמחויב לשמוע דברי חכמים אבל גוי לאו בר קבול תקנתא דרבנן הוא וממילא יוכל לזכות בו הגוי ומהני קנינו ואיך יהיה של ישראל ממילא הא יש בעולם גוי שיוכל לזכות בו וכי תימא דחכמים יפקירו אותו חפץ ממנו זה בורכא כיון שצריך אח"כ להפקיר ממנו עכ"פ זכה בו הגוי לרגע ומוכח דלא היה של ישראל העומד בתוך ד' אמות של החפץ ודוק.
<b>וגם</b> זאת יש לי במקו"א חקירה גדולה אי הב"ד יכולין להפקיר ממון גוי דמפסוקי של ראשי אבות או מפסוק כל אשר לא יבוא בעצת זקנים מוכח רק דמהני הפקירם בממון של ישראל אבל מי נתן להם כח על ממון של נכרים הכי המה שופטים ושוטרים על האומות העולם ודוק.
<b>ואזכיר</b> עוד לפי דבריך שאין ד' אמות קנין רק שלא יכול איש לזכות בו וממילא הוא שלו א"כ צא ופרנס לי סוגי' דנדרים דף ל"ד היתה לפניו ככר של הפקר ואמר ככר זה להקדש מעל יעו"ש ועיין ר"ן שם ועיין בקצו"ח סי' ס"א שנתקשה איך משכחת מעילה רק בחצר הדיוט קונה להקדש יעו"ש וזה תינח אם ד' אמות קונים אבל אי הוה רק ממילא להקדש יען דלא יוכל עוד אחר לזכות בו א"כ אין כאן חצר הדיוט אשר יזכה להקדש רק ממילא בא זכיה להקדש ודוק.
<b>והרהרתי</b> עוד לפי חקירתך יהיה משכחת לעבד ממון באחד שאסר נכסיו חוץ מעבד ראובן דאז נכסים ממילא הן שלו והאדון לא יכול לזכות מכח מה שקנה עבד ועיין תוי"ט ספ"ג בב"מ ודוק.
<b>ומצאתי</b> אחרי שכתבתי עד כאן דבר נפלא לאדמ"ו שר התורה בספרו שערי תורה ח"ב כלל כ' פרט ד' אות ט' שחידש קנין ד' אמות הוי קנין דאורייתא קנין חצר ממש דבסמטא ובצידי רה"ר או אפי' ברשות הרבים יש לכל אדם חלק בו והוה חצר שלו רק יש לשאר בני אדם ג"כ חלק בו והפקיעו חכמים חלקם ונשאר אותן ד' אמות שלו דהא היה חצירו מכבר ולא צריך לעשות קנין מחדש בד' אמות וא"כ קנין ד' אמות הוא קנין חצר דפח"ח ויש לי לעיין עליו מדברי רמב"ן פ' ויקרא הבדל בין שותפות וצבור ודוק.
<b>ואהובי</b> אחי נ"י רבות מחשבות עלה בלבי לפלפל ולחקור בחקירות הנאה רק בעוה"ר יש לי הרבה בטילים כי נשמות ערב רב עזי פנים שבדור המה מפירי תורה ע"כ קצרתי במקום שהיה ראוי להאריך ואעתיק לך דבר מחדושי אשר כתבתי זה רבות בשנים שפני יהושע קידושין דף מ"ב מחדש שכח ב"ד יפה מהני אפי' לדאורייתא הוא תוספתא מפורשת כאשר אבאר בעזה"י.
<b>יבמות</b> דף ס"ז ע"ב דאי האי דמעברא ברא לא עדיף מהאי הקשה הרשב"א קו' נפלאה בשלמא בהאי דקמן דמן התורה כל הנכסים לבן ומותרים העבדים בתרומה ולכן גם אם הפקיעו ליתן לבת מותרים בתרומה אבל אם העובר הוא זכר ויש לו חלק בעבדים והוא זר במעי אמו ואז העבדים אסורים מן התורה בתרומה ואיך יעקרו חכמים בקו"ע ומתירים לאכול והוא קו' נפלאה ותי' דיוכלו חכמים לעקור אפי' בקו"ע ועושין התרומה לחולין יעו"ש ולכאורה נפלא בעיני הלא הפקר ב"ד הפקר והמה הפקיעו הנכסים מהעובר וזכה בהם הבת וא"כ העבדים המה קנין כספה ומותרים באכילת תרומה ולמה הרעיש הרשב"א את העולם.
<b>ונלע"ד</b> לבאר עומק הרשב"א בעזה"י דנ"ל לחדש דבר דבגיטין פ' השולח למדו הדין דהפקר ב"ד הפקר מב' פסוקים (א) מפסוק כל אשר לא יבוא בעצת זקנים יחרם כל רכושו (ב) מה האבות מנחילין את הבנים אף הראשים מנחילין יעו"ש בגמ' וברשב"א שם ונ"ל דנ"מ לדינא מאיזה פסוק ילפי' דאי ילפי' מפסוק כל אשר לא יבוא וגו' ודאי משמע שהפקר ב"ד הפקר הוא דווקא אם איש ההוא אוטם אזנו משמוע לבוא בעצת זקנים אז יוכלו להפקיר וא"כ עובר זה מה פשע שיפקיעו זכותם ואפי' אם נולד והוא קטון אין עליו מצוה לשמוע דברי חכמים ולא יוכלו להפקיר נכסיו אבל אי ילפי' הפקר ב"ד הפקר מפסוק ראשי אבות מה אבות מנחילין אף ראשים מנחילין א"כ אמרי' כמו שהאב יוכל להנחיל לבן בין הבנים אפי' אם הבנים לא פשעו כנגדו יוכל ליתן לאחד מבניו רוב או כל נכסיו ה"ה הראשים יוכלו להפקיע ממון אדם אפי' אם לא פשע כנגדם כלל ויוכלו לתקן במיעוט נכסים להפקיע חלק הזכר.
<b>אך</b> אי יפקיע אפי' בעובר תלי' אי אמרי' דגם האב לא יוכל להוריש עובר יתר שאת בירושה אז ממילא גם הראשים לא יוכלו להפקיע ממון של עובר דאין כחם יפה משל אבות ולפ"ז לר' יוסי דסובר דיש לעובר זכי' אפי' אמרי' בב"ב דף ק"מ דווקא ירושה דממילא אבל האב שנתן אפי' בתורת מתנת שכ"מ לא מהני בעובר ועיין בתוס' שם ד"ה נכסי להאי דמעוברת ועיין עוד במהרש"א שם בגמ' וסבר לה כר' יוסי יעו"ש היטב ממילא גם הראשים לא יוכלון להפקיע מהעובר וא"כ הך ר' ישמעאל בר' יוסי לא פליג בדין זה עם ר"י דעובר יש לו זכי' אבל דווקא בירושה הבא ממילא אבל האב לא יוכל להנחיל ממילא לא שייך בעובר הפקר ב"ד הפקר ודוק הוטב בזה.
<b>אמנם</b> דברים אלו טעות הם בידי דאין אנו ילפינן הפקר ב"ד מן אבות מנחילין במה שהמה מזכין לא' בין הבנים רק יען שע"כ כיון שהוא נותן לאחד הרבה הוא מפקיע הירושה משאר בנים ה"ה שהב"ד יכולין להפקיע ולזכות וא"כ כיון דפשיטא דאפי' מן העובר יוכל האב להפקיע וליתן מחלקו לאחד משאר בניו וא"כ ה"ה שב"ד יכול להפקיע מן העובר ולזכות לאחרים.
<b>אך</b> לפ"ז קשה לי מנ"ל מפסוק זה הפקר ב"ד הפקר בשלמא האב יש לו כח להעביר נחלה שלא יבוא ירושת ממונו ברשות בן זה רק יבוא לבן האחר שלא יתחיל הירושה בכל אחד אבל אם אמר נכסי לך ואחריך לפלוני באמת לא מהני דירושה אין לה הפסק כמבואר בב"ב דף ק"ל וא"כ מנ"ל דב"ד יכולין להפקיע מאדם ממון וצע"ג.
<b>ונלע"ד</b> מזה מוכח סברת רמב"ן שדווקא אם האב אומר נכסי לך ועשה אותו יורש אז ירושה אין לה הפסק אבל אם אמר שאחר עשר שנים יפלו כל הנכסים לבן אחד אז נפקע ירושת התורה וחל נחלות אבות מזה נדע כי האב יוכל להפקיע חלק ירושה הגם שהבן זכה בו מכבר וה"ה הב"ד ודוק וא"כ דברי רשב"א נפלאו מאי קו' הלא הב"ד יוכלו להפקיע נכסי עובר וצע"ג ועוד קשה לי דהלא מוכח כן דמתחילה משני הגמ' לעולם חוששין למיעוט ורק עבדי' לי' תקנתא מזה מוכח הב"ד יכולין להפקיר נכסי עובר לטובת היתומים כדי שיהי' עבדים אוכלים בתרומה ודוק ועוד ראה זה מצאתי בתוספתא פ"ט וז"ל חשו"ק שקנו עבדים אין אוכלין בתרומה אבל אם קנו לה ב"ד או שמנו אפוטרופין או שנפלו להן בירושה ממקום אחר הרי אלו אוכלין בתרומה עכ"ל א"כ מבואר אם ב"ד קונין להם עבדים אוכלין בתרומה והלא מדאורייתא אין להם שליחות לזכות בעבורם רק הב"ד עושין תקנה ומהני הקנאת ב"ד שיהי' נחשב קנין כהן ודוק ותוספתא זו נעלם לשעה ממאור ישראל הגאון פנ"י בקדושין דף מ"ב בד"ה אמר ר"נ אמר שמואל שלמד זה מתוס' והלא הוא דין מפורש בתוספתא ודוק. דברי אחיך הדש"ת.
<b>סימן</b> <b>מב</b> שלמא רבא מן שמיא לחד מן קמיא משלשלת יחוסיא אור החיים המאור הגדול לממשלת התורה הרב הגאון ר' יהודא ז' עטער נ"י בעמ"ח מחברת זכות יוסף בק"ק ליוארנא באיטאלי.
<b>מכתבו</b> הגיעני שנית אשר בו אץ עלי להשיב וטרם שקבלתי אגרת השנית שלחתי שורתים עב"ד כי זה ימים אשר שמתי עיני ולבי על הפסק ורבו לי ספיקות רבות היעמדו דברי מנוח בצוואתו כי עניני נחלות המה כהרים התלוים בשערה ובקשתי העתקה הצוואה וכהיום גמרתי בלבי לשלוח פסק הראשון אשר לי שלא הי' כח ביד שמעון המנוח לאמור שחצרון ואליאב ירשו ולהעביר ירושה מחנוך ויען כי היא מלאכת שמים לא אחשוך מלהודיע כי יש דברים בגו ואשר יתן ד' בלבי אשמור לדבר בפי קסת הסופר וכטוב וישר בעיני אלקים כן יתן בלבכם לעשות.
<b>שאלה</b> אודות ראובן ושמעון בני לאה אשת יעקב תושב דמשק אשר גדלו והצליחו אשר שמעון פרש להתקרב לחצר המלכות להתעסק בעסקי מלכות ובהתקרבו קרב את ראובן אחיו להיות גבאי מנת המלך על איזה שבטי ערביאים וכל אשר ראובן עשה הי' תחת יד שמעון אין שר בית האוצר יודע מאומה עם ראובן רק כל החשבונות הי' ע"י שמעון ושמעון הי' גדול עד מאוד כל בני הארץ באו ומבקשים פני שמעון כאחד המלכים והי' צדיק בענין שהיתה שלימה עבודתו ויראתו את ד' בשלימות היותר מפליאה את שמעו ואיננו חסר רק זרע אנשים כי בן וגם בת לא הי' לו וגירש את אשתו ונשא אשה שנית היא צלה ולה בת שמה נעמה ולאחיו ראובן הי' שלושה בנים חנוך ופלוא וחצרון ויתן שמעון את בת חרגתו נעמה לבן אחיו חנוך לאשה ותהר נעמה ותלד לחנוך בת ושמה צפורה וגם לפלוא לקח אשה ובני פלוא אליאב ואביגיל וימת פלוא כבן עשרים שנה ויגדלו על ברכי ראובן זקנם וישארו חנוך וחצרון וימת ראובן אביהם ויהי' חצרון כהולך בתומו צדיק לשמור דברי דודו שמעון וחנוך הי' מעקש דרכיו הי' סורר ומורה נגד דודו המטיב לו וכל כך הי' דרכיו מקולקלים עד שסבבו שדודו ישנא אותו שנאה עזה מאוד ותגדל צפורה בת חנוך ויתן שמעון אותה למשה בן עמרם לאשה ותהר ותלד בן ויקרא שמו אליעזר ויהי' כאשר קמו שבטי הערב על מלכם וירא שמעון לנפשו ויעש חשבנותיו עם ראש בית האוצר וד' נתן חינו בעיני המלך והשרים ויתנו לו מכתב על צדקת חשבנותיו ומכתב רשיון ליציאתו מעירו ויקח כל רכושו וכסף וזהב ומרגליות יקירי הערך וילך באניות המריץ עם צפורה ובנה אליעזר ומשה אישה וירד יפו ומשם נסע תרשישה דרך הברזל וישב שם וחנוך התודע לרשות תחת דודו שמעון ויגדל גם הוא מאוד מאוד רק לא ארכו לו ימי גדולתו כי ד' אמר להשפילו ולהורידו ובכל זאת לא שב חנוך מדרכו הרעה וכאשר נתן שמעון אל לבו דרך כל העולם הנחיל כל רכושו לאשר ישר בעיניו אך את חנוך העבירו מנחלתו ואעתיק הלשון של השאלה במחברת זכות יוסף וז"ל וככה היתה החלוקת נחלתו על פיו בחייו החצי מכל נכסיו אשר תחת כפת רקיע לצפורה אשת משה ולבנה אליעזר בשוה והחצי השני מחציתו לחצרון ומחציתו לאליאב בן פלוא וממחצית החצי אשר לחצרון יתן לחנוך אחיו סך חמשה ועשרים אלף פראנקס וכן הטיל על כל נוחל מהשלשה יורשים האלה איזה סך אשר יחולק לאנשים ולקופות שונות זה בכה וזה בכה וכתב בסדר וחתום בכתב יד שמעון הנזכר כל סדר אופני צוואתו הנזכר ויפקדנה תחת יד ערכאותיהם לעשות משפט הכתוב בה ביום הפקודה והרוח תשוב אל אלקים אשר נתנה וכאשר שבק שמעון הנזכר חיים לכל ישראל וכאשר הלך בעוף השמים טעלעגראף אל חנוך דמשקה זה השוכן על חוף אמנה ויודע לו ע"י הציר בית האוצר בדמשק כי דודו העבירו מנחלתו כי הציר דמשק בעיר יפו הודיע לו כל הצוואה אז התלבש רוח ערמה בחנוך לדבר אל חצרון ואליאב פן ואולי העביר הדוד המנוח את אחד מנחלתו או מיעט לאחד וריבה לאחד כל צוואתו יהי' בעל רק כל אחד יטל חלקו ואם לא יעשו כן אז יביאם במעקה והרכוש לא יצא מתחת הממשלת ולא יוכלו לנגוע בהירושה וכדומה מהפחד עד שחצרון עשה עמו שטר בהכרח ע"י השר אלמדינה ויבוא השר עם חנוך לפני הב"ד וכתבו השטר כמבואר במחברת זכות יוסף והב"ד קיימו הכל רק חצרון מסר מודעה מקדם והכל כתוב וחתום בידו שטר מודעה ועל זה נתחבר מחברת זכות יוסף כי השטר בטל הגם שביטל אח"כ כל מודעה שעשה בכל זאת מודעה קיימת והדר"ג נ"י שאל מאתי להסכים עם הפסק שאין זכות לחנוך כלל כאשר דודו העבירו כן יקום והאריך במחברת זכות יוסף בפסק גדול אשר חתמו גדולי ספרדים וכבר הודעתי במכתב שלא דבר נקל הוא כי רבו לי הספיקות אם הצוואה קיימת ואחד מהספיקות הוא ששמעון המנוח לא היה יכול להעביר חנוך מירושתו ואבאר בעזה"י ואשר יתן ד' בפי אותו אשמור לסדר לפני הדר"ג נ"י ולפני רעיו החתומים על הפסק ולא באתי חלילה לשפוט שפוט רק לגלות דעתו כפי אשר חנן אלקים אותי אשר אני תפלה אליו תמיד שלא אכשל בדבר הלכה ולא יצא תקלה מתחת ידי רק יגל עיני למשפט צדק שלא אבוש בעוה"ז ולא אכלם בעוה"ב כמאמר אדונינו המלך דוד גל עיני ואביטה נפלאות מתורתך ד' היה עם פי והורני את אשר אדבר לפני יודעי דת ודין.
<b>תשובה</b> אבאר בעזה"י שלבי נבוך מאוד אם הי' ביד שמעון המנוח כח להוריש לחצרון ולאליאב בן פלוא ולהעביר חנוך מירושתו והגם שעשה כן אין דברים קיימין וזה החלי בעזה"י.
<b>נסתפקתי</b> בראובן ושמעון שני אחים ומת ראובן והניח אחריו שלושה בנים ואח"כ מת שמעון בלי בנים ופקד על רכושו שיהיה הכל לבן אחיו בכור ראובן אי מהני צוואתו אשר צוה הגם דפסקינן שיוכל האב להנחיל לכל מי שירצה דכתיב ביום הנחילו את בניו עיין בגמ' בב"ב דף ק"ל ובטש"ע ח"מ סי' רפ"א זה דווקא באב שמנחיל לבניו דבאים הבנים לנחול מכח האב ונתן לו הקב"ה שיוכל להנחיל לאחד בבן בין הבנים אבל בבני אחים שלא יוכלו לירש דודם מכוחם רק יען שאביהם יורש בקבר בנו שהלך מעולמו בלי זרע וזרע זרע וחזרה הירושה לאביו כמבואר ברשב"ם וברמב"ם פי' משניות דף ק"ל א"כ הלא אביהם לא הנחיל לבן בין הבנים ואין לשמעון כח להנחיל הירושה לאחד מבני אחיו וצע"ג.
<b>ולכאורה</b> יש לפשוט מדברי רמב"ם פ"ו מהל' נחלות הל' ב' שכתב וז"ל אבל היו לו יורשין רבים כגון בנים רבים או אחים או בנות ואמר כשהוא שכיב מרע פלוני אחי יירשני מכלל אחי או בתי פלונית תירשני מכלל בנותי דבריו קיימין בין שאמר בעל פה בין שאמר בכתב אבל אמר פלוני בני יירשני לבדו אם אמר על פה דבריו קיימין אבל אם כתב כל נכסיו לבנו לא עשהו אלא אפוטרופוס כמו שביארנו עכ"ל וקשה בשלמא מה שיוכל להנחיל לא' מבניו בין הבנים או אחת מבנותיו בין הבנות שפיר דילפי' ביום הנחילו את בניו אבל מנ"ל דיוכל להוריש לאחד מן האחים מכלל אחים הלא הירושה חוזרת בקבר לאביו והאחים יורשין מאביהם והלא אביהם לא הנחיל לאחד מבניו הכל וע"כ כשם שאביו יוכל להנחיל לכל מי שירצה ה"ה כל מוריש יוכל להנחיל לאחד מן הבאים לירש וה"ה בנידן אם אין כאן רק בני אחים יוכל המוריש לאמור שהבכור מבני אחיו ינחל הכל ודוק.
<b>אך</b> הדבר יפלא מנ"ל לרמב"ם דין חדש הנ"ל הלא בגמ' דף ק"ל אמרו ר' ישמעאל בנו של ריבב"ר אמר שאביו לא פליג רק על בן בין הבנים ובת בין הבנות א"כ דלמא דווקא שם פליג ריבב"ר יען דאביו מנחיל לבניו ומכוחו באים לירש גילתה התורה שיוכל להנחיל לכל מי שירצה אבל אחים שלא באים לירש מכח המת רק שהירושה חוזרת לאביהם בקבר ואח"כ יורשים הבנים מאביהם כמבואר ברמב"ם בפי' המשניות דנחשב כאלו קהת נפטר א"כ מנ"ל שיוכל השכיב מרע להוריש הכל לאח אחד הלא המה לא יורשים מכוחו רק מאביהם והוא לא הוריש הכל לאחד מבניו וצע"ג.
<b>ונ"ל</b> דרמב"ם יליף מלשון המשנה שריבב"ר אמר אם אמר על מי שראוי ליורשו דבריו קיימין והדבר יפלא למה לא אמר ריבב"ר אם אמר על מי שיורשו דבריו קיימין דהא בן בין הבנים או בת בין הבנות המה יורשים באמת כל אחד במקצת והוא אמר שירש הכל מאי זה שבחר ריבב"ר לומר ראוי ליורשו שמכח זה יצמיחו שני טעותים חדא דס"ד בגמרא שם לאמור שיוכל לעשות אח ליורש במקום בת דאם ימות הבת יהיה האח היורש ורק אם אמר על אחי אביו שיורש לא מהני לריבב"ר וגם בדף קמ"א רצה הגמ' לומר דלריבב"ר יוכל לזכות לעובר יען דריבב"ר אמר אם אמר על מי שראוי ליורשו הוה הפי' ראוי ליורשו כשיולד עיון רשב"ם שם הרי שכמעט הצמיח שני טעותים בדין הלא באמת דמודה דמזכה לעובר לא קנה וגם אם אמר להוריש לאח במקום שיש בת לא מהני רק בבת בין הבנות או בן בין הבנים א"כ היה לו לומר לשון ברור אם אמר על מי שיורשו היינו שיורש עכ"פ במקצת כמבואר באר היטב ברשב"ם בדף ק"ל וצע"ג.
<b>אמנם</b> הוא הדבר אשר גילה ריבב"ר דלאו דווקא בבן בין הבנים או בת בין הבנות אשר יורשים אותו באמת שהם יורשים ראשונים באדם בשלשלת הזרע לירושה למטה אלא אפי' אם לא נשאר בן ובת ולא יוצאי חלציהם דחוזרת הירושה בשלשלת למעלה לאביהם או לאבי אביהם עיין רמב"ם בפי' משניות ואח"כ יורשים בניהם מכוחם עכ"פ הם ראוים לו ליורשו דאלו לא עשה צוואה כלל היו הם יורשים אותו הגם שלא מכוחיהם באים רק מכח אביהם עכ"פ ראוים הם לירש אותו מכח אביהם דבריו קיימין כיון דעכ"פ לא חסר דבר דהלא אביהם כבר מת א"כ המה אחריו לירש וראוים הם ליורשו ומהני דבריו לריבב"ר ודוק.
<b>ולפ"ז</b> ה"ה אם אמר על אחד מבני אחיו שיורש אותו מהני כיון שאין להמצווה זרע או זרע זרע ואין לו אב וגם אח אין לו רק בני אחים א"כ אם לא עשה צוואה היה בני אחיו יורשיו בכלל ונקרא האיש אשר נתן לו כל נכסיו ראוי ליורשו וקיימים דברי המנחיל הוא דודו ודוק.
<b>אמנם</b> כל זה אמרתי בחפזי ואחר העיון נראה שעדיין יש להפליא מנ"ל הא כאשר אבאר בעזה"י ואקדים ספק אחד.
<b>נסתפקתי</b> במי שאין לו בנים אשר אביו ראוי ליורשו כי כי הוא הקרוב לו כמבואר בריש יש נוחלין אם הבן יכול להעביר נחלה ממנו לאמור שאחין יהי' יורשין אותו וממילא לא יוכל אביו ליורשו מי נימא כשם שהאב יכול להעביר בנו מן הירושה כך יוכל הבן להעביר אביו מן הירושה או נימא בהיפך הלא האב יכול להעביר הירושה הוא רק בבן בין הבנים או בת בין הבנות יען וביען שאותו בן או אותה הבת בלא"ה תירש מקצת ויכול האב לומר שירש כל הירושה אבל אם אביו חי א"כ אין לאח חלק בירושה א"כ אינו יכול להנחיל האח במקום אביו הוה האח אם אביו חי כמו אחר כאלו יחפץ להנחיל בת במקום בן או אח במקום בת וצע"ג.
<b>ונלע"ד</b> לחדש סברא דיכול הבן להעביר הירושה מאביו לאחיו דבשלמא אם יש לו בן ורוצה להעביר הירושה לבת לא יכול הגם דריב"ב אמר אם אמר על מי שראוי ליורשו דבריו קיימין וחקרו בגמ' בדף ק"ל דבת נקראת ראוי ליורשו דאם ימות הבן היא אחריו לירושה או אם אמר שאחיו ירשו במקום בת יהי' דבריו קיימין דאם ימות בת האח אחריה רק שר' ישמעאל בנו של ריב"ב אמר שלא חולק אביו בזה על הרבנן יעו"ש שאין בת יורשת במקום בן או אח במקום בת דאלו יש להם זרע או זרע זרע לעולם לא יבוא מהבן ירושה להבת או מהבת לאחיו א"כ לא נקראת הבת במקום בן או אח במקום בת ראוי' ליורשו דמי ימר שיבוא ירושה מהם אליהם דלמא יהי' לה בן או להבת זרע או זרע זרע אשר ירש אחריהם נמצא דהוה הבת במקום בן או אח במקום בת אחר ולא נקרא ראוי ליורשו אבל הבן במקום אביו הוא בודאי נקרא עכ"פ ראוי ליורשו דמי יבוא אחרי אב הלא הבן דהוא יוצא יריכו הקרוב לו מוקדם לכל קרוביו שאפי' אם ימות האב ויבוא לו ירושה בקבר יזכה הבן בהירושה מהאב א"כ הבן הוה עכ"פ ראוי ליורשו לו יהי' שיזכה אביו בו מתחילה הוא ראוי לירש אחריו וא"כ אם אמר האיש שאחיו ירשו במקום האב מהני לריב"ב דהא אמר על מי שראוי ליורשו דאם ימות האב בנו שהוא אחיו יבוא אחריו לירש ונמצא שאמר על מי שראוי ליורשו ודבריו קיימין והבן זה מאד כי נכון בסברה בעזה"י.
<b>ואם</b> כנים הדברים מיושב קו' אחת אשר קשה לי למה לא נקט רבינו קדוש האומר אחי ירשיני במקום שיש לו אב לא אמר כלום דהא האב קודם לאחי המת כמו שקודם הבת לאחי המת והבן לבת המת ולמה לא הזכיר המתני' גם דין זה שאם אמר אחי ירשיני במקום שיש אב לא אמר כלום דהוה מתנה על מ"ש בתורה וצע"ג.
<b>ולפמ"ש</b> נהפוך הוא דאם אמר אחי ירשיני במקום האב מהני דזה נכלל בדברי ריב"ב בסיפא אם אמר על מי שראוי ליורשו דבריו קיימין דבן אצל אביו הוא נקרא ראוי ליורשו דהוא בודאי ירש את אביו אבל אח במקום בת ובת במקום בן לא נקרא ראוי ליורשו דהא אם יהי' להם זרע או זרע זרע לא יבוא להם ירושה כלל והבן.
<b>ובזה</b> הערותי במקו"א בנידן השאלה בתולדות אדם סי' ק"כ שנשאל על אשה שהנחילה נכסיה לראוי לירש את בעלה והי' לבעל בן מאשה ראשונה וטוען הבן שאביו יתן לו נכסי אשתו השניה ואביו טוען כל זמן שהוא חי לא נקרא הבן ראוי ליורשו והביא התולדות אדם בשם הרמב"ם שהביא ראי' מסנהדרין דודו או בן דודו וכל הראוי ליורשו דגם בחייו נקרא ראוי ליורשו ורשב"א מביא ראי' מן ב"ב דף ק"ל מדאמרו מדאמר ר' ישמעאל לא נחלקו ש"מ דתנא קמא סבר נחלקו ומהני אפי' אח במקום בת ובת במקום בן לריב"ב דאמר אם אמר על הראוי ליורשו דאם ימות הבן תירש הבת או אם תמות הבת ירש האח והגם דלא קיי"ל כת"ק ועכ"פ נגלה דאין הפי' מי שראוי ליורשו עכשיו אלא ראוי ליורשו אח"כ וצע"ג.
<b>ואמרתי</b> דלו יהי' שאח במקום בת לא נקרא ראוי ליורשו דשאני התם דאפשר שלא יבוא לידי ירושה לעולם להבת דהבן וזרע זרעו אפי' קודם לבת המת כנודע וכן הבת וזרע זרעה קודם לאחי המת ואפשר שלא יבוא לעולם לירושה מן המת הזה ואיך יהי' נקרא ראוי ליורשו אחר שימות הבן או אחר שתמות הבת אבל הבן בודאי נקרא ראוי ליורשו דהא בכל אופן יבוא אחרי האב לירש הלא הוא בנו אשר הוא יורש הגדול שביורשים הוא קודם לאביו ולאחיו ולבתו וגם אם יבוא ירושה לאביו אחר מותו יורש בקבר והוא אחריו אז בודאי נקרא הבן ראוי ליורשו אפי' בחיי אביו ועיין ר"ן פ' הכותב שלא יכול הבן לסלק בחיי אביו מירושתו דכבר יש לו בהם אחיזה ודוק.
<b>ומעתה</b> מה דנקט ריב"ב אם אמר על מי שראוי ליורשו דבריו קיימין ולא אמר אם אמר על מי שיורשו באמת עכ"פ במקצת לא בא לרבות אם אמר על אחד מאחיו שירשנו או אמר אחד מבני אחיו שירשנו דמהני דזה חוץ לסברה דהלא הירושה חוזרת לקבר והוא לא הנחיל לאחד מבניו ומכח הירושה בקבר ראוי דכל אחיו או כל בני אחיו ירשינו רק בא לרמז אם אמר על מי שראוי ליורשו היינו דהי' לו אח ואמר אחי ירשני הגם שיש לו אב מהני דבן נקרא ראוי ליורשו הגם דאביו חי דאפי' אם אביו ירש אותו יבוא אחיו אחריו לירש את אביו דהוא יוצא יריכו ולא דמי לבת בין הבנים דהבת נקראת אחר נגד הבן דמי יאמר שתזכה בירושה כלל דהלא אם יהי' להבן זרע או עיין עליו היינו זרע זרע לא יבא ממנה ירושה לאח של אביה אבל אחיו מן האב הוא בודאי יבוא אחרי אביו א"כ נקרא האח מן האב ראוי ליורשו דאם ימות האב הוא אחריו ליורשו והבן וא"כ זה בודאי נרמז בדברי ריב"ב אלא אפי' בן בין הבנים ובת בין הבנות הי' בס"ד שלא יוכל האב לעשות אחד ליורש דהא כבר יש קצת זכות בנכסים לבן או לבת אם אין לו זרע זכר בחיי אביה עיין ר"ן ריש פ' הכותב שבעבור כן לא יוכל הבן לסלק עצמו מירושת אביו בחייו וז"ל ולאפוקי ירושת אביו שראוי ליורשו בכל שעה הרי הוא כאילו זכה בה לענין דלא סגי בסילוק אלא או במכר או במתנה וא"א שלא זכה בה לגמרי ולא באה ברשותו שיוכל להקנות עכ"ל ה"ה לא יוכל האב לסלק אותו מירושה קמ"ל דיוכל להנחיל לבן אחד כל נכסיו או רוב נכסיו וממילא אין לשאר בניו דבר לירש דכתיב ביום הנחילו את בניו ודוק.
<b>ואוסיף</b> נופך כי עדיין יש להפליא אם יוכל להוריש לאחיו במקום שיש אב דעכ"פ הוא מתנה על מה שכתוב בתורה עיין רשב"ם במשנה בד"ה לא אמר כלום וז"ל שעקר את הירושה ממקומה עכ"ל וא"כ אם מוריש לאחיו אם יש לו אב עכ"פ הוא עוקר הירושה ממקומה ולא דמי לבן בין הבנים דשם בכל אופן היה בא מקצת ירושה לבן הזה עיין רשב"ם שם וז"ל ודייקינן הא בן בין הבנים דראוי לירש קצת קנה גם הכל עכ"ל א"כ באח במקום אביו שלא היה יורש כלום א"כ לא מהני אם אמר שאח ירש אותו במקום אביו וצע"ג.
<b>אך</b> באמת לק"מ דרשב"ם בד"ה לכל מי שירצה כתב וז"ל ולשנויא קמא דמשנינן לעיל דפליג ריב"ב אפי' באחר במקום בת איכא למימר נמי דמהכא נפקא ליה ובניו לאו דווקא אלא יורשין ואפי' הראוי ליורשו יורש קרינן ביה עכ"ל וא"כ הגם דשנויא בתרא פליג דריב"ב מודה דלא מהני באח בין הבנות היינו דאין זה נקרא ראוי ליורשו דמי ימר דיבוא אחריה לירש דלמא יהיה לה זרע אבל בבן אחרי האב בודאי נקרא ראוי ליורשו א"כ נתנה התורה רשות ולא הוה מתנה על מה שכתוב בתורה ובפרט לסברת הר"ן בכתובות אם יזכה אביו בא מיד זכות בנכסיו לבניו א"כ בודאי נקרא אחיו ראוי ליורשו דאפי' בכח אביו הוה יורשו ויש לו אחיזה בכל הנכסים במקצת ויוכל לעשות אותו יורש לגמרי כשם שאמרי' ממקצת בכמות מהני על כולו ה"ה מקצת באיכות מהני על כולו ודוק.
<b>המורם</b> מזה דאין ראיה מלשון ריב"ב שבחר לאמור אם אמר על מי שראוי ליורשו היינו שיוכל לעשות יורש אח בין האחים או אחד מבני אחים בין שאר בני אחים אשר הוא חוץ למושכל קרוב מזה שרמז בזה שיוכל לעשות אח ליורש הגם שאביו חי אבל אם מת האב ונשארו אחי המת או אם מת האח ונשארו בני אחים מנ"ל שיוכל להוריש אחד מהם כמובן.
<b>והאמת</b> יורה דרכו דיש לדקדק במשנה בב"ב דף ק"ל ריב"ב אומר אם אמר על מי שראוי ליורשו דבריו קיימין ואם אמר על מי שאינו ראוי ליורשו אין דבריו קיימין ולכאורה הך אם אמר על מי שאין ראוי לו ליורשו הוא כשפת יתר חלילה דבגמ' מפרשינן דכל המשנה כריב"ב וכן שנה רבינו הקדוש האומר על אחר במקום בת או על הבת במקום בן לא אמר כלום הא בן בין הבנים או בת בין הבנות דבריו קיימין שריב"ב אמר אם אמר על מי שראוי ליורשו א"כ די בתחילת דבריו שאם אמר על מי שראוי ליורשו דבריו קיימין אבל בזה שאם אמר על מי שאין ראוי לו ליורשו לא אמר כלום לא השמיענו דבר גם בגמ' לא מזכיר רק שר"י אמר אם אמר על מי שראוי ליורשו דבריו קיימין ולא הזכירו בגמ' סוף דבריו שאם אמר על מי שאינו ראוי ליורשו אין דבריו קיימין דבה לא פליג ר"י על רבנן וא"כ לאיזה תכלית אמר ר"י הך סיפא ולאיזה צורך הביא רבינו הקדוש אף דברי ריב"ב וצע"ג.
<b>ונלע"ד</b> כי דבר גדול נרמז בסוף דברי ריב"ב על כן הביא רבינו הקדוש את דבריו ריב"ב גילה כי הירושה יש בשני אופנים (א) מי שיורש את המת עצמו בכח הקרבות הראשון המה הבנים את האבות והאב את הבנים ואח את אחיו (ב) מי שיורש במשמוש נחלה ה"ה אחי האב או בני אחות או בני אחיו וכל הנתרבה מעיין עליו שהירושה משמשת מדור דור הן למעלה או למטה כמבואר בפרק יש נוחלין.
<b>וההבדל</b> מבואר דכל הבא מכח הראשון המת הוא המוריש אותם בלי כח האמצעי כי האב הקרוב מהבן והבן הקרוב מהאב ובני בנים תחת אבותיך יהיה בניך המה קרובים זה את זה והתורה הצריכה לעשות קדימה שהבנים קודמים להבנות והבנות קודמים להאב המת וזרע זרעם קודם מהאב ועכ"פ כולם קרובים בעצם להמת ונקראו שיורשין אותו אבל אחי אב המת או אחות אב המת ובני אחי אב המת ובני אחות אב המת וכדומה כולם יורשין ע"י אמצעי שמתחילה בא הירושה לאבי אב המת ואח"כ מכוחו יורשים בניו או שאר קרוביו סוף כל סוף אין זה יורש המת בעצם כמובן במושכל.
<b>וא"כ</b> ריב"ב אומר אם אמר על אחד שירש כל נכסיו אם האיש הלזה ראוי לו ליורשו שהמצווה הוא המורשו ומכחו זוכה בירושה אז יוכל להנחילו כל נכסיו אבל אם האיש הזה אשר נעשה ליורש כל נכסיו אין ראוי לו ליורשו מכח עצמו אלא מתחילה צריך לבוא הירושה בקבר להקרוב לו יותר ומכח אותו הקרוב יבוא הירושה לו אז אי אפשר לעשות אותו ליורש כל נכסיו להעביר שאר קרוביו כמותו ואם יאמר על אחד מבני אחות אבי המת שיורש אותו לא מהני דהא בני אחות אבי המת לא ראוי לו ליורשו כי הם ירשו מאמם היורשת בקבר ולמד ריב"ב דתורה אמרה ביום הנחילו את בניו דגילתה התורה שכל מי שיורש בכח הראשון בלי משמוש יכול להנחיל וזה הוא בן בין הבנים ובת בין הבנות דאז יש תרתי למעליותא (א) דראוי לו ליורשו בלי משמוש נחלה (ב) לו זכיה בכח עצמו עכ"פ במקצת יוכל להנחיל לו אפי' כולו אבל אח במקום בת או בת במקום בן הגם שראוי לו ליורשו אעפ"כ לא אמר כלום דהוא הירושה אין מגיע לו רק להבת או להבן ומתנה על מ"ש בתורה ונקט אח במקום בת ובת במקום בן לאשמעי' הא בן בין הבנים או בת בין הבנות מהני כריב"ב והבן בעזה"י.
<b>העולה</b> מזה אם נשאר לאיש לירש אותו בני אחי אבי המת והוא אומר על אחד מהם שירש הכל הי' בסברה לומר מכח שירש מקצת יכול להנחיל לו הכל קמ"ל ריב"ב דלא אמר כלום דעכ"פ אין האיש אשר עשה אותו ליורש הוה ראוי לו ליורשו בכח קרבתו אלא הראוי לו לירש הוא בקבר ומכח המונח בקבר יזכה האיש הלזה בהירושה ולא יוכל להנחילו דריב"ב סובר דומיא דאב המנחיל בן בין בניו דהמה יורשיו והמצווה הוא המוריש אותם ה"ה לכל הראוי לו ליורשו בלא משמוש איש אחר יוכל להנחילו אבל מי שאין ראוי לו ליורשו רק ירש ע"י משמוש אין דבריו קיימין ודוק.
<b>ובזה</b> יובן דברי הגמ' אמר רבא מ"ט דר"י בב"ר אמר קרא והי' ביום הנחילו וכו' אמר אביי הא מלא יוכל לבכר נפקא וקשה לי למה אמר מ"ט הי' לו לומר מנ"ל לר"י הא דהא סברה חיצונה שלא יכול לשנות ועיין ברשב"ם וא"כ הי' לרבא לומר מנ"ל לריב"ב הא וצע"ג וגם אביי הקשה הא מלא יוכל לבכר נפקא הי' לו לומר האי מלא יוכל לבכר יוכל ללמוד דהא באמת נפקא מוהי' ביום הנחילו את בניו וצע"ג.
<b>ולפמ"ש</b> ניחא והוא בודאו אם אמר על מי שיורש בלי משמוש נחלה אז הוא בסברא דמהני דהא הוא ראוי לירש מעצמו בכח קרבות שלו וגם יורש במקצת דלא הוה עקירת ירושה ממקומה מהכ"ת דלא יוכל להוריש לו בכולו וראי' דהוא סברה חיצונה דהא התורה הצריכה לגלות שלא יוכל לבכר בחלק בכורה ואי לא הי' בסברה שאפילו היורש מחמת קרבות וגם יורש במקצת שיוכל להוריש לו הכל למה לי לא יוכל לבכר הא סברה הוא ולמה לי קרא אלא בודאי שסברה הוא שמי שיורש במקצת מחמת קרבות בלי משמוש יוכל להוריש לו כולו והו"א דיוכל להוריש גם חלק בכורה אגב השאר קמ"ל דלא יוכל להנחיל חלק בכורה עם שאר נכסיו לאחד ועיין רשב"ם בד"ה לפי שנאמר והבן בדבריו אבל שיהי' אדם יכול להנחיל לשאר יורשיו אשר יורשין ע"י משמוש נחלה הוא ספק אי נימא שלא יוכל להנחילו דהא מה הוא יורש אינו בכח עצמותו אפי' במקצת ואיך יעשה אותו יורש בכולו או נימא כיון דעכ"פ ירש במקצת ע"י משמוש יכול להוריש לו בכולו וזה שרבא חקר מ"ט דר"י שמחלק בין הראוי לירש בכח עצמם ובין הבאים לירש בכח משמוש הלא עכ"פ ראוי לו לירש וירש במקצת ויהי' יכול להוריש לו הכל וא"כ מ"ט דמחלק ביניהם בשלמא רבנן פליגי דלא יוכל לשנות מחק דין נחלות אפי' בבן בין הבנים אבל מ"ט דריב"ב דמחלק ע"ז אמר רבא דיליף מן ביום הנחילו את בניו דתורה נתנה רשות לאב להנחיל לכל מי שירצה היינו דוקא אב לבניו אשר יורשים בכח ירושה בלי משמוש נחלה משם יליף לחלק ביניהם ע"ז הקשה אביי הא מלא יוכל לבכר נפקא מה שאב יוכל להוריש מי שבא לירש אותו בכח עצמו ידעינן מסברא דלולא דהוה סברא חיצונה שיוכל להוריש למה לי קרא דלא יוכל לבכר ואם כן היה לו ללמוד מן ביום הנחילו את בניו את לרבות הטפלים לבניו המה כל הבאים לירש אפילו על ידי משמוש ומשני דהי' מקום לטעות ללמוד חלק פשיטות מן חלק בכורה או להיפך לילף חלק בכורה מחלק פשיטות ודוק.
<b>ועתה</b> אבוא לבאר מה שרמז ריב"ב ואקדים לחקור בעזה"י שורש גדול לדעת אם אח יורש את אחיו המת בתורת משמוש שהאב יורש בקבר ירושת בנו שלא הניח זרע או זרע זרע אשר אם האב חי הוא קודם לאחיו המת ה"ה אם מת האב הוא קודם לבניו ומידו הוא מנחיל לבניו הנשארים אשר הם אחי המת או נימא בהיפוך הא אנשים אחים הם עצמו ובשרו והי' ראוי ליורשו אפי' קודם לאביו דהא נכנס תחתיו ליבום רק הקב"ה גילה יען שהמת הוא יוצא ירך אב האב קודם לאח זה דוקא אם האב חי יש לו קדימה אבל אם מת האב אז אח המת יורש את אחיו בכח אח ולא צריך לירש מכח אביו בקבר והוא ספק עצום מאוד לדינא כאשר יבואר אי"ה.
<b>ונלע"ד</b> לבאר כי לדעתי הוא אשר רמז לנו רבינו הקדוש במשנה פרק י"נ דף ק"ל דתנן התם האומר איש פלוני יירשני במקום שיש בת בתי תורשני במקום שוש בן לא אמר כלום ופי' רשב"ם איש פלוני ירשני וז"ל אפי' אחיו במקום שיש לההוא מצווה בת עכ"ל והוכרח לפרש כן מגמ' דרצה לומר דר"י פליג דמהני אפי' באחר במקום בת ופי' רשב"ם באי בעית אימא הראשון שם דראוי ליורשו הוה הפי' אח במקום בת שאם תמות בתו יהיה אחיו היורש לאפוקי אם אמר דודו ולתנא קמא אפילו אחיו לא ור"י פליג באחיו דמהני אבל דווקא אחיו במקום בת ולאבעית אימא השני כולו ר"י ופירוש הרשב"ם אבל דווקא בבן בין הבנים ולא מהני אחיו במקום בת אפי' לר"י ודוק.
<b>ולכאורה</b> קשה לי מה אם בת במקום הבן דלא מהני הגם שאם ימות הבן תירש הבת בכח ירושה בלא משמוש נחלה אשר בודאי נקראת שהיא ראויה ליורשו דאם ימות הבן אז הבת יורשת שלו אעפ"כ לא מהני וכ"ש שאם אמר אחיו במקום בת שאפי' אם תמות הבת ירש אחיו רק מכח משמוש דאביה ירש ומנחיל לאביו בקבר וממנו יבוא הירושה לאחיו א"כ לא נקרא שאמר על מי שראוי לו ליורשו דבכל אופן לא יהי' יורש שלו רק יורש אביו ופשיטא דלא מהני וא"כ כיון דאשמועינן דבת במקום בן לא מהני כ"ש אחיו במקום בת דלא מהני וצע"ג ועוד דגמ' הקשה מאי איכא בין ת"ק לריב"ב וחקרו דר"י סובר אפי' אחר במקום בת ובת במקום בן מהני וקשה דלמא פליג רק על בת במקום בן אבל על אחיו במקום בת לא מהני דלא הוה ראוי לו ליורשו אבל בת במקום בן מהני דהוה ראוי לו ליורשו הבת הוה יורשת שלו ולא בכח משמוש וצע"ג.
<b>ונלע"ד</b> דדבר גדול רמז דמה דאחים יורשים את האח המת אם אין לו זרע ואביו כבר מת אינו מפני שהאב יורש בקבר והמה יורשין מן האב מכח משמוש נחלה אלא דהאחים יורשים מכח המת עצמו דהא הי' ס"ד בגמ' דאחים יהיו קדומין להאב שכן אח עומד ליבם והאב אינו עומד ליבם רק דקרא גילה הקרוב אליו כל הקרוב קרוב קודם והאב קרוב יותר כמ"ש הסמ"ע בס"ק ב' יען דכתיב לשארו והאב הוא שארו ביותר יעו"ש או שאחי המת המה יוצאי יריכו של האב וגם המת הי' יוצאי יריכו כמ"ש הרמב"ם פ"א מנחלות וז"ל ואבי המת קודם לאחי המת מפני שהם יוצאי יריכו עכ"ל א"כ עכ"פ אם האב מת מקודם האחים הם השארו הקרוב והם הקרובים ביותר דהא הם עומדים ליבום אם נשאר יבמה ויורשין את אח המת מכח עצמם ולא בתורת משמוש דלו יהי' שהתורה לא גילה משמוש נחלה הי' האחים יורשים מכח ירושת הקרבות כמו שהאב יורש את הבן בכח הקרבות כך הם ירשו אחיהם מכח שארות וקרובים ליורשו ואם האב קוים הוא קודם להם אבל אם האב מת המה קרובים של מת ודוק.
<b>ונ"ל</b> מזה ראיה דהי' מקובל ביד רבינו הקדוש דאח יורש אחיו בלא כח משמוש אלא בירושת אחים א"כ אם תמות הבת יהיה אחיו יורש שלו ראוי ליורשו מקרא והוה אחיו במקום בת כמו בת במקום בן ראוי לו ליורשו ובעבור כן משוה אחר במקום בת ובת במקום בן דכולם יורשין בלא משמוש ודוק.
<b>ובזה</b> מיושב מה שהקשתי למה אמר ריב"ב אם אמר על מי שראוי ליורשו דבריו קיימין ועל מי שאין ראוי לו ליורשו אין דבריו קיימין שיש לטעות בדבריו דהך ראוי הוה אפי' אח במקום בת או יש לטעות דהך ראוי לו ליורשו היינו עובר עיין דף קמ"א ולמה לא אמר בפי' אם אמר בבת בין הבנות או בן בין הבנים דבריו קיימין וצע"ג.
<b>אך</b> הוא הדבר אשר דברתי ריב"ב אמר כלל בראוי לו ליורשו היינו אם אמר על אח בין האחים כיון דאחים יורשו מכח אחוה בלי משמוש מהני דברו דהא הוה יורש שלו (וה"ה בבת בין הבנות או בן בין הבנים דכולם ראוים לו ליורשו) דזוכה עכ"פ במקצת אשר יורש אותו ויוכל לעשות אותו יורש בכל נכסיו וזה שסתם רבינו הקדוש האומר על האחר במקום שיש בת או האומר על בת במקום שיש בן לא מהני הגם שהי' ראוי ליורשו בלי משמוש ונקרא ראוי לו ליורשו שיהיה יורש שלו בלי משמוש שיתערב בו כח אחר אשר על ידו יזכה בירושה אעפ"כ לא אמר כלום דכיון דירושה שייך בהקדימה להבת כנגד האחים או לבן כנגד הבת הוה הוא מתנה על מ"ש בתורה דעוקר הירושה ממקומה כמ"ש רשב"ם וז"ל לא אמר כלום שעוקר הירושה ממקומה עכ"ל רמז הרשב"ם בודאי יורשיו הוין ושייך בהם מה שאמר תורשני דהא באמת הם ראוי לו ליורשו בכח עצמם רק כיון שיש בת אין הירושה להאח במקומה או אם יש בן אין ירושה להבת במקומה אבל נשמע מזה הא בת בין הבנות ובן בין הבנים מהני דהא הוא יורש וגם הירושה במקומה עכ"פ לירש חלקו והמוריש מוסיף לו יתרון כח לירש הכל וביאר רבינו קדוש שריב"ב אומר אם אמר על מי שראוי ליורשו דבריו קיימין היינו באח בין האחים וה"ה בבת בין הבנות ובן בין הבנים ולכן אמרו בגמ' חסורי מחסרא וכו' שריב"ב אמר כלל שתליא על מי שראוי לו ליורשו וע"ז אמרו בגמ' שר"י אמר שמואל וכן רבא אמרו הלכה כריב"ב לרבות אפי' אח בין האחים מהני וכן פסק הרי"ף ביש נוחלין וכן הרמב"ם פ"ו מהל' נחלות שאם אמר על האח בין האחים מהני כי מלשון ריב"ב משמע כן ונפסק הלכה כוותיה בגמ' והבן.
<b>ולפ"ז</b> יש לחדש דין הגם דמבואר דיכול לעשות אח בין אחיו ליורש כמבואר בריש פ' יש נוחלין וברמב"ם פ"ו מהל' נחלות יען דפוסקים כריב"ב דאב יכול להנחיל בן בין הבנים ה"ה יוכל השכ"מ לעשות יורש אח בין האחים זה דווקא באח בין האחים יען דאחים מכחו ירשו כמו הבנים שירשו מכח האב ויכול גם האח לעשות אח אחד ליורש כמו שהאב יכול לעשות בן אחד ליורש אבל בבני אח שהם באים רק מכח אביהם שיורש בקבר את האח אז אי אפשר לעשות בן אח אחד ליורש כי הבני אחים לא באים מכח המת אלא מכח משמוש נחלה שיורשים אביהם בקבר וממנ"פ אם ירש אביהם בקבר כל הבנים יורשין כי הוא לא הנחיל דווקא לאחד מבניו ודוק.
<b>ואבוא</b> היום על העיון להביא ראי' מתורת ראשונים ופוסקים שהאח יורש את אחיו לא בתורת משמוש אלא בכח עצמו בתורת קרבות כאשר אסדר בעזה"י.
<b>(</b><b>א</b><b>)</b> נ"ל לבאר מלשון הרמב"ם דסובר דאח יורש מאחיו ולא מאביו שהוא בקבר דכתב בפ"א מנחלות הל' ג' וז"ל לא הי' אביו קיים מעיינין על זרע האב שהן אחי המת נמצא לו אח או זרע אח יורש את הכל ואם לאו חוזרין אצל אחות נמצאת לו אחות או זרעה יורש הכל ואם לא נמצאת לו זרע אחים ולא זרע אחות הואיל ואין לאב זרע תחזור הירושה לאבי האב עכ"ל ולכאורה כן הי' לו לכתוב לא נמצא אביו בעולם מעיינין בזרעו של האב נמצא לו בן או זרע בן יורש את הכל ואם לאו חוזרין אצל בתו נמצאת לו בת או זרע בת יורש הכל ואם לא נמצא לו זרע בן ולא זרע בת הואיל ואין לאב זרע תחזור הירושה לאבי האב דהא אם יש אחים או אחות כולם יורשו רק יען שהם בנים להאב שירש את בנו בקבר וצע"ג וכן כתב אח"כ נמצאת אומר וכו' וז"ל ואבי המת קודם לאחי המת מפני שהם יוצאי יריכו והאח קודם לאחות וכל יוצאי יריכו של אח קודמין לאחות ואחות קודמת לאבי אביה עכ"ל והי' לו לכתוב ואבי המת קודם לאחי המת ובנו קודם לבתו וכל יוצא ירך בניו קודמין לבתו ובתו קודמת לאבי אביה וצע"ג.
<b>ולפמ"ש</b> נכון דאשמועינן דאח וזרעו או אחות וזרעה יורשין את אחיהם מכחו ולא שירשו מאביהם בקבר רק אם לא נמצא אח ואחות או זרעם אז יירש אבי המת בקבר להנחיל לאביו בקבר כי אין משמוש ירושה אלא אם הועתק הירושה מדור דור אבל האח והאחות יורשין מכח המת כמו שאביהם יורש את המת רק האב קודם להם אם הוא בחייו מפני שהם יוצאי יריכו על כן הוא קרוב ביותר להיות לו קדימה אבל אם האב מת אז אח המת והאחות המת יורשין מכח המת ואין כאן משמוש נחלה ולכן לא כתב מעיינין בזרעו כי הם לא ירשו מחמת שהם זרעו רק ירשו מחמת שהם אחי המת ולכן דייק שמעיינין על זרע האב ומה אנחנו מעיינין ומפרש שאנו מעיינים שהם אחי המת ואח יורש את אחיו והבן זה וכן כתב אח"כ וז"ל לא הי' אבי האב קיים מעיינין על זרעו של אבי האב שהן אחי אביו של מת עכ"ל לא שמעיינין בזרעו אלא מעיינין על זרעו וביאר מה הוא ומעיינין וביאר שהן אחי אביו של מת ודוק.
<b>ובזה</b> יובן לי למה כתב הרמב"ם בנמצאת אמר וז"ל ואבי המת קודם לאחי המת והאח קודם לאחות וכל יוצאי יריכו של אח קודמין לאחות עכ"ל וקשה למה צריך לכפול הדברים הלא כתב בתחילה וז"ל נמצאת אומר הבן קודם לבת וכל יוצאי יריכו של בן קודמין לבת עכ"ל א"כ כבר גילה שבמקום בן או יורשיו אין לבת כלום וצע"ג.
<b>אמנם</b> נכון אם הבן והבת באים לירש מכח אביהם אז אין לבת במקום הבן כלום כי התורה אמרה ובן אין לו והעברתם נחלתו לבתו והי' בס"ד אם באים לירש אח והאחות את אחיהם שמת יהי' להם כח שוה לירש ביחד קמ"ל הגם שבא להם הירושה מכח האח בכל זאת הבן קודם לבת שאפילו במשמוש נחלה הבן קודם לבת וכ"ש בעוקר הנחלה ודוק.
<b>(</b><b>ב</b><b>)</b> <b>ואביא</b> ראי' מדברי הרמב"ם פ"ו הל' ב' וז"ל אבל הי' לו יורשין רבים כגון בנים רבים או אחים רבים או בנות רבות ואמר כשהוא שכ"מ פלוני אחי יירשני מכלל אחים או בתי פלונית תירשני מכלל בנות דבריו קיימין עכ"ל ויש לדקדק למה הפסיק בינתים בין הבנים ובין הבנות וכתב או אחים רבים הי' לו להקדים בנות קודם האחים כי הבנות המה יורשיו ואחים המה יורשו אביו שהמה מכח משמוש נחלה וצע"ג ועוד קשה דלמא ריב"ב גילה דיוכל להנחיל הבן בין הבנים או הבת בין הבנות שהם באים מכוחו אבל מנ"ל דיוכל להנחיל לאח בין האחים שיורשין מאביהם בקבר והלא אביהם לא הנחיל לאחד מן האחים וצע"ג.
<b>אך</b> הוא הדבר אשר דברתי שאחים יורשין מכח אחיהם המת ולא מכח משמוש שאביהם יורש בקבר והם יורשין את אביהם ולכן העמיד הרמב"ם דין של אח בין האחים בתוך להודיע שהם יורשין אחיהם כמו הבן והבת יורש אביהם ודוק.
<b>(</b><b>ג</b><b>)</b> <b>וכן</b> נ"ל ראי' מדברי הרמב"ם שם פ"א הל' ז' וז"ל כל הקרובין בעבירה יורשין ככשרים כיצד כגון שהי' לו בן ממזר או אח ממזר הרי אלו כשאר בנים וכשאר אחים לנחלה עכ"ל והוא מיבמות דף כ"ב במשנה ובגמ' שם וקשה אם האח אינו יורש מן האח המת אלא האב יורש בקבר ומנחיל לבניו א"כ הי' למשנה וכן להרמב"ם לכתוב רק שבן ממזר יורש כבן כשר וממילא ידעי' שאח ממזר יורש אחיו דהא בן ממזר יורש וצע"ג אלא פשיטא דאח יורש אחיו ולא מכח שאביו מנחילו א"כ הוצרכו לאשמועינן דאח ממזר יורש כמו אח כשר ודוק ואין להקשות למה מסיים הרמב"ם שבן משפחה אינו בן ואינו יורש ולא כתב ג"כ שאח מן השפחה אינו אח לירושה לק"מ יען דצריך להיות אחיו מן האב וכיון דאינו נחשב בן לאביו לא יוכל להיות אח בירושה ועיין במ"ל.
<b>(</b><b>ד</b><b>)</b> <b>וכן</b> משמע מרמב"ם פ"א מהל' נחלות הל' י"ג וז"ל וכן אין הבן יורש את אמו בקבר כדי להנחיל לאחיו מאביו כיצד וכו' עכ"ל וכתב הרה"מ וז"ל פי' וה"ה שאינו יורש להנחיל לאביו כגון שנתגרשה אמו דבר פשוט הוא שכשהזכירו לאחין מן האב לאו דווקא אלא שדברו בהווה וכן מתבאר מלשון רבינו וכ"כ הרשב"א בתשובה וברור הוא עכ"ל כוונת הרה"מ מדכתב הרמב"ם שם וז"ל אין אומרין הואיל ואילו הי' הבן קיים הי' קודם אף יורשין של בן קודמין ליורשיה של אשה זו ונמצאו אחיו מאביו יורשין את אמו של זה אחר מותו של זה עכ"ל מדנקט אף יורשיו של בן קודמין רמז על כל יורשיו אפי' אביו אינו יורש מבנו בקבר ירושת אמו ודוק ואם נאמר דבן מנחיל לאביו בקבר וממנו יורש את המת א"כ כיון דאינו מנחיל לאח ממילא ידענו דע"כ דגם אביו לא ירש אלא ע"כ דירושת אח הוא מעצמו מכח אחוה ודוק.
<b>(</b><b>ה</b><b>)</b> <b>עוד</b> נ"ל ראי' דאח מן האב יורש בכח עצמו בתורת אח ולא שינחל האב בקבר מתשובת הרשב"א סי' תשכ"ו שכתב וז"ל אמרת עוד שאין הבן יורש את אמו אפי' לאביו כן יראה הלכה כמו שאמרת בכל וכבר השבתי אני כן לרבני אשכנז עכ"ל ואי כל היורש את אחיו צריך להוריש רק מכח אביו שהאב יורש בקבר ובן הקיים יורש מהאב א"כ כיון שאין הבן יורש בקבר להנחיל לאחיו ממילא ידענו שע"כ אינו מוריש לאביו דאל"כ דאביו יורש מבנו ירושת אמו א"כ הלא בניו אחריו ומאי ספק יש בעולם אי אינו מוריש אפי' לאביו אלא ע"כ דאח מאב יוריש מכח עצמו מכח אחוה וא"כ הגם שאין יוריש בקבר ירושת אמו להנחיל לאחיו מן האב הי' ס"ד שלאביו מנחיל קמ"ל ודוק.
<b>(</b><b>ו</b><b>)</b> <b>ונראה</b> לי ראי' דגם תוס' סברו יען דכתיב ונתתם את נחלתו לאחיו היינו שיורש מכח אח לא שאביו צריך לירש בקבר להנחיל לבניו דתוס' בדף ק"ח בד"ה ואחין הקשו למה חשב במתני' אחים מן האב נוחלין הלא שמעי' לזה מן מהאב את בנים ע"י משמוש נחלה שהאב יורש את בנו להנחיל שאר בניו הקיימין שהן אחי המת ותי' וז"ל וי"ל דנקט אגב דבעי למיתני אחים מן האם לא נוחלין ולא מנחילין דההוא איצטריך למיתני אע"ג דתנא האשה אינה נוחלת את בנה סד"א ניהו דאינו יורש אחיו מן האם מכח אמו מכח אח הו"א דיורש דכתוב ונתתם את נחלתו לאחיו לא שנא מן האב לא שנא מן האם עכ"ל הרי שחדשו תוס' מדכתיב ונתתם את נחלתו לאחיו הוא מכח אח לא מכח האם וקמ"ל דאחים מן האם אינם יורשין זה את זה דמשפחת אם לא חשוב משפחה אבל אחים מן האב באמת יורשין מכח אח ולא שירש האב בקבר והוא ינחיל לבניו ודוק.
<b>וכן</b> נראה לכאורה מתוס' שכתבו שם עוד וז"ל וכי תימא דמכל מקום לא איצטריך למיתני דשמעי' מרישא אחין מן האב דווקא ולא מן האם איצטריך דהו"א אחין מן האב לרבותא נקט אעפ"י שאין כל כך ודאין כמו אחין מן האם עכ"ל ולכאורה יפלא אם האב יורש בקבר ואחי המת יורש מאביהם א"כ כיון שהאב יורש הגם דאיכא חשש דלמא לאו אביו הוא ואעפ"כ יורש אותו וממילא בניו יורשין מאביהם נכסי של אח המת כמו שירשו שאר נכסי אביהם וצע"ג.
<b>אמנם</b> לק"מ דתוס' אזלו עכשיו דיורש אחי האם מכח קרבת האח וממילא גם אחי האב יורשין מכח קרבת אח ולא מאביהם א"כ יש רבותא באחי האב דלא הוה ודאי כמו באחי האם דהוא ודאי אח מהאם ודוק.
<b>(</b><b>ז</b><b>)</b> <b>וגם</b> ראיה למה כתבו תוס' ומשמוש שמעי' מבני אחות ולא נקטו מן האחין שנוחלין ומנחילין אלא בודאי דמשם אין ראיה דלמא אח יורש אח בלי משמוש אבל אחי האב הוא רק ע"י משמוש של אבי המת ודומה לבני אחות ודוק.
<b>עוד</b> ראיה מתוס' בב"ב דף ק"ח ע"ב בד"ה יכול שהקשה אחי אביו למה לי תיפוק ליה מכח משמוש דכתיב אין לו עיין עליו ותי' הר"י וז"ל ואומר ר"י דמאין לו לא הוה שמעינן נחלה ממשמשת למעלה אלא למטה כגון בן הבן ובת הבן ובן בת הבן אע"ג דעלה קאי לקמן דנחלה הולכת וממשמשת עד ראובן דהיינו למעלה אהאי קרא דאחי אביו סמיך עכ"ל וקשה הא כתיב מקודם בפסוק ירושת אחים שיורשין את אחיהם אם לא נשאר בת א"כ ידעי' משמוש מכח אם המת ואכתי קשה אחי האב למה לי אלא פשיטא דאחי המת יורשים בלי משמוש אלא יורשים בכח קרבות ודוק.
<b>(</b><b>ח</b><b>)</b> <b>עוד</b> נ"ל ראיה דתוס' סברו דאח יורש מכח אחוה שבדף ק"ח ע"ב בד"ה יכול כתבו וז"ל וא"ת א"כ לא יירשו בן ובת ואח לעולם אם האב קודם לבן שהרי האב יורשו בקבר ואם יקדים אבי המת לבנו ולבתו ולאחיו נקדים אחריו אבי אביו דנחלה ממשמשת והולכת עד ראובן עכ"ל ולכאורה יפלא למה הזכיר תוס' אח כלל הלא אח יורש רק בתורת בן שאבי המת יורש בקבר ואחר כך יורשו בנו שהוא אח המת והיה לתוס' רק להזכיר בקו' א"כ לא יירשו בן ובת לעולם אם האב קודם לבן שהרי האב יורשו בקבר ואם נקדים אבי המת לבנו ולבתו יקדים אחריו אבי אביו דנחלה ממשמשת למה הזכירו תוספות שני פעמים בן ובת ואח וכן לבנו ולבתו ולאחיו אלא משמע דאח יורש את המת מעצמו בתורת אחוה כמו שבנו ובתו יורש את המת בעצמם אבל אם האב קודם לבנו ממילא קודם לאח ויזכה תמיד אחר אב ולא יירשו בן ובת ואח לעולם ודוק.
<b>(</b><b>ט</b><b>)</b> <b>וגם</b> ממה שתירצו תוס' שם בתירוץ השני שכתבו וז"ל אי נמי היכא דאיכא בן ובת ואח לא נאמר דממשמשת והולכת כיון דדריש מקרא לקמן (דף ק"ט) שאין לך מעביר נחלה משבע לשבט אלא בת הואיל ובנה ובעלה יורשה דא"כ נמצא כל נחלות מעבירות משבט לשבט דממשמ' נחלה עד יעקב אבינו ומוריש לכל ישראל כיון שהאבות קודמין לבן ולבת ולאח רשב"א עכ"ל וקשה למה הזכירו שני פעמים האח כיון דידענו דבמקום בן לא נאמר ממשמשת והולכת עד יעקב א"כ כבר ידענו שאח ירש דהא ירושתו בא מתורת בן דאביו יורש בקבר ומנחיל בנו ובמקום בן לא אמרי' ממשמשת והולכת וגם למה צריך תוספות להזכיר דנמצא כל הנחלות מעבירות יען דקודמין לבן ולבת ולאח וקשה הא אח כבר נכלל בכלל שהאבות קודמין לבן אלא פשיטא דתוס' סברו דאח הוא יורש אחיו לא בתורת ירושת בן מאביו א"כ הזכירו האח כמו שהזכירו הבת ודוק.
<b>אך</b> מה הקשה תוס' בסוף ד"ה יכול אחין דכתב רחמנא למה לן הא יורשין מכח משמוש האב יעו"ש קשה דלמא גילה התורה דאחין יורשין מכח עצמן ונ"מ אם יוכל לומר שאח בין האחין ירשו אותו או נ"מ אם בע"ח יגבה ואפשר שיוכל תוספות לתרץ כן רק עדיפא משני והארכתי במקו"א.
<b>(</b><b>י</b><b>)</b> <b>וראה</b> זה מצאתי במהרש"א דף קי"ג ע"ב על תוס' בד"ה מקיש שכתבו דא"כ מירושה שניה לא שמעינן דבני אחות קודמין לבנות אחות וז"ל משום דבני אחות לא ירשו רק ע"י משמוש אמם ולא שמעינן ליה מירושת אחין דהוה נמי ירושה בלא משמוש כמו בן מאב אבל מבן הבן ובת הבן וכו' שפיר שמעינן בני אחות דהוה ירושה שניה כמו אלו וק"ל עכ"ל הרי שפתיו ברור מללו דאחין יורשין מכח אחוה בלי משמוש שיחזור הירושה בקבר אל האב אלא יורש אח החי מאחיו המת כמו שיורש בן מאב כך יורש אח מאחיו והוה בכלל ירושה ראשונה ואין למידין ממנו דבני אחיות קודמין לבנות אחיות אבל מבן הבן ובת הבן הבאין מכח גוף אחר היורש הוה ירושה שניות כמו בני אחות ודוק.
<b>(</b><b>יא</b><b>)</b> <b>וכן</b> נראה מדברי מהרש"א בדף ק"ח בתוס' ד"ה ואחין מן האב שנתקשה המהרש"א על גירסת התוס' שכתבו להנחיל לבנו שהוא אחי אביו של מת שע"כ הפי' אם היה אביו קיים היינו אבי אביו של המת והוא מנחיל לבנו שהוא אחי אביו של מת וכתב מהרש"א וז"ל וגם קשה מי הכריחן לזה דכיון דאחין מן האב קתני בהדי' במתני' הרי אחי האב נפקי שפיר בלא משמוש אבי אביו של מת אלא כיון דהאבי המת אינו קיים ואין לו בן ליורשו דהיינו אחי המת הרי הוא יורשו בקבר להנחיל לאחיו שהוא אחי אביו של מת עכ"ל הרי משמע שאחי אביו יורש אחיו בלי שיחזור הירושה אל אבי אביו אלא אח יורש אחיו בכח אחיו האב ודוק וכן משמע ממ"ש וז"ל כיון דאבי המת אינו קיים ואין לו בן ליורשו דהיינו אחי המת עכ"ל הרי דלא הזכיר כלל שיורש אב בקבר אם היה לו בן להנחיל לו רק כתב המהרש"א שאין לו בן ליורשו היינו אחי המת אחר כך כתב המהרש"א וז"ל הרי הוא יורשו בקבר להנחיל לאחיו שהוא אחי אביו של מת עכ"ל דשם צריך שאבי המת ירש בקבר להנחיל לאחיו שהוא דוד המת אבל אם יש לו בן ליורשו שהוא אחי המת לא צריך כלל שאביו ירש בקבר מתחילה רק אח יורש את אחיו מאביו ודוק (ודברי מהרש"א שם שמביא שמצא בכתיבת ידי א"מ להגיה בדברי תוס' המה פלאים שסותר עצמו בדבריו מיניה וביה והערותי עליו בחדושי).
<b>(</b><b>יב</b><b>)</b> <b>ויש</b> לי להביא ראיה עוד מלשון הטור בחו"מ סי' רע"ו שכתב שם בריש דבריו כאשר סידר סדר הנחלות שכתב וז"ל מי שמת בניו ירשו לא נמצא לו בן רואים אם יש לו זרע לבן זכר או נקבה עד סוף כל הדורות עומד במקומו ויורש הכל עכ"ל וכן כתב אח"כ בירושת הבת וז"ל לא נמצא לו בת רואים אם יש לה זרע בין זכר בין נקבה עד סוף כל הדורות יורש הכל ואחר כך כאשר כתב הדין אם לא נמצא לה זרע כתב וז"ל לא נמצא לה זרע תחזור הירושה לאביו של מת ואם אין אביו קיים תחזור לזרעו שהן אחי המת אם יש לו אח יורש הכל עכ"ל וקשה למה לא כתב ואם אין אביו קיים רואים אם יש לו זרע לאב בן זכר או נקיבה עד סוף כל הדורות יורש הכל למה האריך בלשונו לכתוב תחזור לזרעו שהן אחי המת מאי היחוס שהן אחי המת הלא המה יורשין משום שהם בנים לאבי המת ולמה צריך לכתוב אם יש לו אח יורש הכל ואח"כ ואם אין לו אח יש לו זרע זרעו הלא הוא כשפת יתר וצע"ג.
<b>אמנם</b> הוא הדבר אם היה כותב אם אין אביו קוים רואים אם יש זרע זכר או נקבה עד סוף כל הדורות היה במשמע דאביו יורש בקבר ובניו יורשין מכח אביהם יען שהמה בנים לאבי המת ויהי' כחם מכח משמוש נחלה קמ"ל הטור כמו שתחזור לאביו אם לא נשאר למת בת כמ"ש ואם לא נמצא לה זרע תחזור הירושה לאביו של מת כך הוא אם אין אביו קיים תחזור לזרעו שהן אחי המת אם יש לו אח יורש הכל מכח המת ולא מכח משמוש נחלה ודוק וכן משמע מלשון הטור בסוף דבריו שכתב וז"ל ועל זה הדרך הנחלה ממשמשת למעלה עד ראובן ולעולם כשאין האב ולא זרעו ממשמשת דור אחר למעלה עכ"ל ולכאורה הוא כשפת יתר ח"ו מה שכופל בלשונו ולעולם כשאין האב ולא זרעו ממשמשת דור אחר למעלה הלא כבר כתב כל הסדר וסיים ועל זה הדרך הנחלה ממשמשת למעלה עד ראובן ובש"ע סי' הנ"ל השמיט הך ולעולם וצע"ג ולפי מה שבארתי דטור סובר אחין יורשין מכח עצמן בלי משמוש ע"י אביהם בקבר א"כ זה שגילה הטור דכח משמוש נחלה מתחיל כשאין האב ולא זרעו בעולם אז מתחיל כח ירושת משמוש נחלה דור אחר למעלה ודוק.
<b>ומה</b> שהאריך הטור לכתוב לזרעו שהן אחי המת ולא כתב בקיצור תחזור לאח המת כיון דירשו מכח עצמם יען שהם אחין של המת ולא ירשו מכח אביהם לק"מ דאם הי' כותב תחזור לאחי המת הי' מקום לטעות אפי' לאחיו מן האם הגם שאינם מזרע אביו קמ"ל דווקא לזרעו שהן אחי המת דאחיו מן האם אינם יורשין אפי' אם ליכא בעולם יורש מן האב והוה נכסיו הפקר כמבואר בד"מ בשם תרומות הדשן בסעיף קטן ב' ודוק.
<b>ובזה</b> יהל אור להבין בדברי רמב"ם בפ"ו מהל' נחלות הל' ב' וז"ל איש פלוני יירשני במקום שיש לו בת בתי תירשני במקום שיש לו בן לא אמר כלום וכן כל כיוצא בזה אבל הי' לו יורשין רבים כגון בנים רבים או אחים או בנות ואמר כשהוא שכ"מ פלוני אחי יירשני מכלל אחי או בתי פלונית תירשני מכלל בנותי דבריו קיימין עכ"ל וכתב הרה"מ מבואר בגמ' דהלכה כריב"ב יעו"ש ונפלאתי על המראה הזאת איך מצא הרה"מ בגמ' דין זה שאם אמר על אח מכלל אחים דבריו קיימין דלמא דווקא האב יוכל להנחיל לאחד מבניו כי הוא המוריש לבניו ומכוחו ירשו אבל מנ"ל שאח יוכל ליתן הכל לאח הלא האב היורש את בנו בקבר וממנו יזכו בניו הקיימים והוא לא הנחיל לאחד מבניו וצע"ג ולא עוד שהקדים הרמב"ם דין אח בין האחים שלא נזכר בגמ' לדין בת בין הבנות שנזכר בגמ' בפירש ואמרו חסורי מחסרי והכי קתני הא בת בין הבנות דבריו קיימין וצע"ג וכן בפי' המשניות על המשנה דף קל"ג שכתב וז"ל ריב"ב אומר כי יש לו לאדם רשות להוסיף לאחד מאחיו אם הוא מורישם וכמו כן יוסיף בירושת אחד מבניו כשמוריש את בניו אלא אם הי' אחד מהן בכור שאינו יכול לומר על אחר משום ירושה ואם אמר כן אין שומעין לו אלא יטול חלק בכורה לפי שנאמר לא יוכל לבכר ונאמר בבנים ביום הנחילו התורה נתנה רשות לאב להנחיל מי שירצה עכ"ל והדבר יפלא דלמא דווקא באב לבניו גילה הקרא ביום הנחילו את בניו שיוכל להוריש את אחד מהן כמו שהארכתי על הרמב"ם בחיבורו וצע"ג ועוד קשה לו יהי' שלאו דווקא שהאב יוכל להנחיל לאחד מבניו אלא גם אח יוכל להנחיל לאחד מאחיו עכ"פ הי' בפי' המשניות ולהקדים הדין שהאב יוכל לעשות כן ואח"כ יאמר שגם אח יוכל לעשות כן למה שכל את ידיו להקדים דין שהאח יוכל לעשות כן להוריש לאחד מאחיו אשר לא נזכר במשנה או בגמ' טרם שהודיע הדין שהאב יוכל לעשות כן לאחד מבניו אשר נזכר במשנה ובגמ' וצע"ג.
<b>ולפמ"ש</b> ניחא דאחים מרומז בדברי ריב"ב דהמה יורשין זה את זה בכח עצמם ויוכל לעשות לאחד מי שראוי לירש אותו שירש את הכל ורבינו קדוש הוסיף לומר שלדברי ריב"ב יכול להנחיל גם בת בין הבנות או בן בין הבנים ודוק.
<b>המקובץ</b> מזה בעזה"י קרוב לאמתו אשר בפשט המשנה והגמ' דריב"ב פליג על רבנן שיוכל אדם להוריש לאחד מבניו דווקא יען שראוי לו ליורשו בעצמו מכח קרבות שלו בלי משמוש נחלה וה"ה יכול להוריש לאחד מאחיו יען דאחים יורשין אותו בעצמם בלי משמוש נחלה וכן נראה דעת בעלי תוס' ורמב"ם וטור ורה"מ ורשב"א וכן משמע דעת רשב"ם במתני' בד"ה אחין מן האב הובא גם בתוי"ט וז"ל יורשין זא"ז בשביל שהן אחין מן האב וכגון שמת יעקב אביהן אבל אם יעקב חי הוא קודם עכ"ל נראה בעליל שהן יורשין זה את זה בשביל שהן אחין ולא שירש בעבור שאבי המת הוא אביו ויורש ממנו ודוק.
<b>ולפ"ז</b> בנידן שאלתינו שחנוך ופלוא וחצרון הם בני ראובן שהיה אח לשמעון ובאים לירש רק מכח משמוש נחלה לא הי' יכול שמעון המנוח לאמור פלוא וחצרון ירשו לבדם ולהעביר חנוך מירושתו.
<b>ולא</b> אכחד תחת לשוני כי דעת רמב"ן בתורה שאין ירושה לאחיו אלא בשלשלת הזרע וירושת אחים הוה מכח משמוש אעפ"כ נראה לי ברור דלא יוכל לצוות לירש לאחד מבני אחיו כאשר אבאר בעזה"י.
<b>הרמב"ן</b> בתורה פ' פנחס על פסוק ואם אין לו בת ונתתם את נחלתו לאחיו כ' וז"ל קבלו רבותינו כי האב יורש את בנו כאשר אין למת זרע והכתוב לא הזכיר זה והטעם כי במשפטי ירושה כל המנחיל נוחל כי הקורבה שוה וכיון שאמר הכתוב שהבן יורש את אביו גם האב יורש את הבן ועוד כי הירושה היא בשלשלת הזרע ביוצאי חלציו לא בצדדין אם כן ונתתם את נחלתו לאחיו משמוש נחלה שהאב יורש בקבר וממנו תבא לאחים אבל לא רצה לומר ואם אין לו בת ונתתם את נחלתו לאביו כי דרך ברכה ידבר ולא בנכרתים ואולי לא הי' זה בבאי ארץ שינחול האב את הבן שבהם ידבר וטעם והיתה לבני ישראל לחוקת משפט שיהי' המשפט הזה לדורות לא בנחלת הארץ עתה בלבד עכ"ל הזהב.
<b>דבר</b> גדול גילה שאין ירושה אלא בשלשלת הזרע ביוצאי חלציו ולא בצדדין א"כ אי אפשר שאחי המת יהי' יורשין מהמת גופיה אלא האב של המת יורש בקבר וממנו יבא הנכסים של המת אשר זכה האב לבניו ולכן כתב וז"ל מה דכתבה התורה ונתתם את נחלתו לאחיו משמוש נחלה עכ"ל אבל הדבר פלא אם האב יורש בקבר נכסי בנו המת והוא מוריש לבניו אשר עודנו חיים נכסים שזכה למה יהי' זה נקרא משמוש נחלה הלא זה נחלה הגדולה נחלה המובחרת שהאב מנחיל לבניו רכושו ואת כל אשר לו הלא אפי' בגוי הבן יורש את אביו דבר תורה דכתיב כי לבני עשו נתתי את ער ירושה שלא הוה בר נחלה עי' קידושין דף י"ח ועי' רמב"ן פ' דברים על פסוק כאשר עשו בני עשו יעו"ש ואם כוונת הרמב"ן מה שאביו יורש בקבר הוה משמוש נחלה ג"כ פלא כיון שמשפט ירושה הוה כל נוחל מנחיל וכיון שהבן יורש את אביו בקבר גם האב יורש את בנו בקבר דהא קורבתם שוה.
<b>אך</b> לק"מ שגם הבן היורש בקבר להנחיל לבניו הוה ג"כ רק מכח משמוש נחלה דילפי' בב"ב פ' יש נוחלין מדכתיב ובן אין לו ואם אין לו בת ואם אין לו אחים עיין עליו וכל מה דילפינן מעיין עליו הוא בכח משמוש הן למעלה מה שהאב יורש בקבר להנחיל לבניו והן למטה מה שהבן יורש בקבר להנחיל לבניו עיין רשב"ם דף קט"ו בד"ה הא כיצד ודוק.
<b>שוב</b> מצאתי מפורש בתוס' בב"ב דף קי"ד ע"ב בד"ה מה שהקשה למה פשיטא לגמ' טפי שהבעל אינו יורש את אשתו בקבר כדי להנחיל לאחיו יותר מזה שהבן אינו יורש את אמו בקבר להנחיל לאחיו מן האב ותירצו בשם הר"י וז"ל ואומר ר"י דהיינו טעמא משום דאין אדם יורש בקבר להנחיל לקרובין אלא ע"י משמוש נפקא לן לקמן מובן אין לו דהיינו הנהו דיורשין מחמת קורבה אבל בעל לא ירית מחמת קורבה ולא אשכחת משמוש עכ"ל הרי מבואר כמ"ש ודוק.
<b>ולשיטת</b> הרמב"ן נראה אפי' אם אומר השכ"מ אחד מאחיו ירש אותו לא מהני דהא השכ"מ אינו מוריש את האחים והאחים יזכו מכח אביו בקבר היורש אותו והתורה גילתה רק שהאב המנחיל לבניו אשר הוא המוריש את בניו יוכל להנחיל לאחד מבניו אבל האח לא יוכל להנחיל אחד מאחים כנלענ"ד.
<b>ואפי'</b> אם נאמר דרמב"ן מודה דיוכל להנחיל לאח בין האחים יען דאביו בקבר יורש אותו ויהיה נחשב כאלו האב צוה שאחד מבניו ירשו אותו זה דווקא דמהני דברי השכ"מ על אחד מאחיו אבל על אחד מבני אחיו אם היה לו אח ומת והניח בנים רבים והשכ"מ יאמר אחד מבני אח הנ"ל ירש אותי לא מהני דכיון דאח הנ"ל מנחיל מאביו בקבר לבנו אחד יזכו עמו שאר בניו דממנ"פ אם העביר אבי המת בן זה הוא אחי המת מנחלתו לא ירש אחד מבני בניו ואם יזכה אחד מבני בניו דלא העבירו אבי האב את אביו מנחלתו א"כ יזכו כל בניו בנחלתו ודוק.
<b>ולפ"ז</b> בנידן שאלתינו דבני ראובן המה חנוך ופלוא וחצרון ושלשה בנים המה בני אחי שמעון המנוח איך יוכל שמעון להנחיל לחצרון ופלוא בני ראובן וחנוך אחיהם בן ראובן לא ירש ממנ"פ אם ירש ראובן בקבר להוריש לפלוא וחצרון איך לא ירש חנוך בנו הכי העביר ראובן חנוך מירושת עצמו והבן זה (ולא נעלם ממני דברי רמב"ן בב"ב דף ק"ח שהקשה הלא ידעי' משמוש נחלה מן אחי האב אחי אב דכתב רחמנא למה לי ותירץ וזה לשונו ואחים יש לומר מכח עצמן הן באין ולא מכח האב עכ"ל הרי שרמב"ן בעצמו העיר על החקירה שיש לומר שאחים יורשין זה את זה בלי משמוש והגם שהוא כתב שיש לומר כן משמע במסקנא סובר כמו בנמוקי חומש שלו שירושת אחים הוא רק בכח משמוש נחלה).
<b>ומצאתי</b> בב"י ח"מ סי' רנ"ג שהעיר על דברי רש"י שפי' על מי שאמר אם מתו יטלו אחרים תחתיהם ופי' רש"י אם מתו בלא בנים ונתקשה הב"י למה לא פי' אם מתו בלא יורשים וחידש דבר אשר רמז רש"י הא דאמרינן ירושה אין לה הפסק הוא דווקא בנותן לבנו ויש לזה בנים או אחים דלאו מכח האב הנותן ירשו אז אין להירושה הפסק אבל אם מת בלא בנים ונשארו רק אחי האב והמה באים מכח האב הנותן לכן יוכל להתנות שירשו אחרים תחתיהם והתקשה עוד הלא אצל אחרים לא מהני לשון ירושה אלא ע"כ דאיירי בראוי להוריש כגון דהנך אחרים המה האחים רק היו יורשים כולם וצוה הוא שאחד בלבד ירש עכ"ד וכתב עליו בד"מ ס"ק ז' וז"ל וצ"ע דהא אחיו גם מכח אביו הם באים לירש וכמו שיתבאר בהל' נחלות בס"ד וא"כ אין חילוק בין אחיו לאחי אביו ואף בין בניו לשאר יורשים אינו נראה לחלק בכך כמו שנתבאר סי' רמ"ח עכ"ל.
<b>ולפי</b> מה שבארתי דבר גדול דיבר הב"י דאחי המת המה יורשים בכח עצמם דהלא בגמ' חקרו שיהי' קודם לאב בירושה דאח עומד תחת אחיו ליבום רק דתורה אמרה שאם אביו חי יש לו קדימה שהוא יוצאי יריכו אבל אם מת אביו הוא בא לירש את אחיו מעצמו וא"כ אין כח לאב הנותן לאמור אם ימות בן זה בלא בנים ירש אח אחד מן האחים דירושה אין לה הפסק כי אחיו של בני המת לא יבואו בכח אביהם אם בנו יצווה לאח מן האחים יהיה יורש זה מהני אבל אביו לא יוכל לצוות על נכסי בנו שאחד מהאחים ירש אבל אחי אב אשר יצרכו לבוא במשמוש נחלה שאחי אבי המת ירש בקבר והמה ירשו מכוחו אז כיון שבאים מכוחו יוכל לומר אחד מאחיו ירש אותו ודוק.
<b>וראיתי</b> בקצו"ח סי' רנ"ג שהתפלא על הב"י כיון שסובר באם מתו בלא בנים וחזר הירושה לו יוכל לומר לירש אחרים תחתיהם ה"ה אם יש להמת אחים ג"כ חוזר הירושה לאביו בקבר ויוכל לומר לירש אחרים תחתיהם יעו"ש ובמכת"ה הקדושה לא דבר נכונה הב"י סובר דאחים יורשי אח המת בלי שתשוב הירושה לאביהם בקבר א"כ הב"י הוא יוסף הצדיק בדבריו ודוק.
<b>ומצאתי</b> בקצוה"ח סי' רפ"א שהתפלא על דין הזה שפסק הרמב"ם דיוכל לומר אח בין אחים יירשני דמהני והתפלא הלא הירושה חוזרת בקבר להאב דהוא קודם לכל יוצאי יריכו א"כ איך יוכל השכ"מ להנחיל בירושת אביו לאח בין האחים ותי' יען דהאב יורש מכחו יכול הוא להנחיל לכל מי שירצה וסיים וז"ל ולפ"ז נראה דה"ה היה לו בן ומת ויש לו ממנו בני הבן יוכל להנחיל לאחד מבני הבן ולומר פלוני בן בני יורש מכלל שאר בני הבן ואע"ג דבני הבן מכח אביהם הם יורשים מכל מקום כיון דמכחו הוא דירש הבן לבניו יכול להנחיל לבן בנו בין שאר בני בנו עכ"ל
<b>ונלע"ד</b> זה אינו דדווקא על אח בין האחים יכול להוריש לאחד מכלל אחים יען כי הוא המוריש אותם ולא בכח משמוש נחלה והוה דומה כמו האב שמוריש לבניו שיכול להנחיל לאחד מבניו אבל בני בניו דבאים מכח אביהם בכח משמוש נחלה מדכתיב עיין עליו שאם יש לבני המת זרע ינחלו בניו הגם שאביהם בקבר אז לא יוכל אבי אביהם להנחיל לאחד מבני בניו כי אביהם היורש בקבר ומכחו ירשו הם והוא לא הנחיל לאחד מבניו ודוק.
<b>וגם</b> זה פלא הלא בני בנים יורשים בודאי רק מכח משמוש נחלה דכתיב עיין עליו א"כ אם האם יורש בקבר איך יהיה אחד מבני בניו בלבד יורש בשלמא אם הי' לו בני בנים רבים מבנים רבים מראובן ושמעון ולוי שמתו והי' לכל אחד בן יכול לומר בן שמעון בלבד ירש דהא אם בניו חיים וקיימים הי' ג"כ יוכל להוריש לשמעון בלבד אבל הקצו"ח מחדש שהיה לו בנים רבים מבן אחד ואעפ"כ יוכל להנחיל לאחד מבני שמעון הוא פלא אם האב יורש בקבר איך לא יזכה בירושה רק אחד מבניו הלא הוא לא העביר שאר בניו מירושה ואביו לא העביר אותו דהא אחד מבניו יורש ודוק.
<b>ואין</b> לומר בני בנים הם כבנים או תחת אבותיך יהיו בניך עיין בגמ' קנ"ט זה דווקא לטובתם בכלל יכולים לומר אנו תחת אבי אבינו קמנו ויהיה בני בנים כבנים אבל שיהיה כח לאבי אביהם להעבירם מנחלתם יוכלו הם לומר אנו מכח אבינו באנו שהוא יורש בקבר ואנו מכחו נירש ולא נחפץ להיות תחתיך להרע לנו דלא כתוב תחת בניך יהיו בני בניך שיהיה תלוי באב הזקן שיהיו בני בניו כבניו אלא דבר הפסוק עם האיש תחת אבותיך יהיו בניך אם יהיה לטובה יוכלו הם לומר תחת אבי אבינו אנו ודוק. **(הג"ה ואפשר ליישב דנ"ל הטעם משום תחת אבותיך יהיו בניך ונחשב בן זה מן הבנים אשר מנחיל לו כאלו הוא בני אחי אביו ואב יכול לומר על בן בין הבנים שזה לבדו ירש א"כ העביר האב של היורש שהוא בנו ממש מן הירושה וממילא אין לשאר בניו לירש הגם אם יאמרו אנו מכח אבינו נבוא לנחול לא מהני דגם אביהם אינו יורשו ואחיהם יורש יען דהוא יחפץ להיות תחת אביו ויהי' נחשב כבן לאביו הזקן ודוק.)**
<b>ונפלאת</b> בעיני שיותר מזה הראני אלקי' בנתיבות המשפט להגאון מליסא בסימן רפ"א ס"ק א' שרמז על קצו"ח הנ"ל והוסיף עוד על דבריו וכתב וז"ל דביום הנחילו את בניו שכתבה רחמנא לאו דווקא והכוונה ליורשים הראוים ליורשו ולפ"ז ה"ה בבני אחין כשיש הרבה בני אחין יוכל להוריש לאחד מהן הכל עכ"ל ואני אומר לא כן אבי בחכמה אמת הוא שלאו דווקא אביו לבנים יוכל להנחיל לאחד מאחיו אם הוא מורישם שהם ירשו ממנו אבל בני אחים דירשו רק מחמת משמוש נחלה שאביהם יורש מאחיו בקבר שהוא יורש בנו אז בודאי לא יוכל השכ"מ לומר אחד מבני אחיו ירשו כי הוא אינו מורישם והם לא הוה יורשיו מכחו ודוק.
<b>ואולי</b> כוונת הגאון הי' למשל ראובן הוא שכ"מ ולו בני אחים הרבה כגון בן אח מאחיו שמעון ובן אח מאחיו לוי ובן אח מאחיו יהודא יכול לומר בן אחיו מלוי הוא בלבד יירשני דאלו אחיו הי' בחיים עודנה הי' ג"כ יוכל לומר לוי בלבד יורשני ה"ה יוכל לומר כן על אחיו בקבר לוי בלבד יירשני והזכיר בנו הבא מכחו אבל אם יש בני אחים רבים מאחד כגון שהי' ללוי בנים רבים והוא אומר על אחד מבני לוי יירשני אין דבריו קיימין דלו יהי' שעושה לאחיו בקבר למוריש ג"כ זוכין כל בניו ודוק ולכן כתב וז"ל כשיש הרבה בני אחין עכ"ל ולא כתב כשיש הרבה בני אח אלא בבני אח אחד מודה דלא יוכל להנחיל לאחד מבני לוי דממנ"פ אם לוי ירש כל בניו יורשים ודוק.
<b>פסק</b> הלכה נלענ"ד בעזה"י דשמעון לא הי' יכול להנחיל לבני ראובן אחיו משני טעמים (א) אם אחים הווין יורשים בעצמם בכח הראשון בלי כח משמוש א"כ מעולם לא שמענו לריב"ב שיוכל איש להנחיל לאחד ביורשים שווים אלא דווקא דומיא דאב לבניו היורשים בכח קרבות בלי משמוש המה נקראו ראוי לו ליורשו אבל בני אחים דיורשים בכח משמוש לא נקראו ראוי לו ליורשו ולא יוכל להנחיל לאיש שאינו יורשו בעצמו אלא יורש מכח אביו בקבר אשר יורש מן השכ"מ ודוק (ב) ואפי' אם נאמר דאחים גופא יורשים רק בכח משמוש שאבי המת יורש בקבר ובניו הנשארים ירשו ממנו ואעפ"כ חידש הרמב"ם והרי"ף דיוכל לומר אחד מאחיו ירשו אותו הוא דווקא שיוכל השכ"מ לומר שאח אחד ירש הכל והשאר אחים לא ירשו שיהי' נחשב כאלו האב יעמוד חי ואמר אחד מבניו ירש והשאר לא ירשו אבל כיון שמורש האב בקבר לבנו בקבר ובן הזה יש לו בנים רבים לא יוכל לצוות השכ"מ שאחד מבני אח הנ"ל ירש דממנ"פ כיון שאח הנ"ל ירש בקבר מאחיו אז זכה בנכסים וממילא יזכו כל בניו בנחלתו דאטו יוכל אב להוריש לבנו נכסים ויצווה לו כאשר ימות שהוא לא ינחול אלא לאחד מבניו הא ירושה אין לה הפסק עיין תשובת הרא"ש הובא בטור דלא משכחת שיצוה איש שלעולם לא ינחל אלא אחד מהבנים דור אחר דור כנלענ"ד ברור בעזה"י להלכה ואם יסכימו הדר"ג נ"י עם אחוזת מרעיו בחסד עזרת חונן הדעת אשר הגה מפיו יצא דברי הדש"ת.
<b>בשולי</b> מכתב עוד אדבר להעיר אזן הדר"ג נ"י להסתכל באיזה הלשון העביר נחלה מחנוך בן אחיו וזה החלי בעזה"י.
<b>ראיתי</b> בבעל עיטור בדף נ"ד שכתב וז"ל גרסי' בפ' י"נ האומר איש פלוני בכור לא יטול פי שנים איש פלוני בני לא ירש עם אחיו לא אמר כלום שהתנה עמ"ש בתורה ומסתמא כל היכא דעקר ירושה בפומיה ואמר לא יעול לא ירש אפי' אמר פלוני לא ירש אלא אחיו ירשו או שאמר ינתן להם לא אמר כלום ואפי' לריב"ב דעד כאן לא קאמר ריב"ב אלא היכא דאמר בני ירש סתמא ולא אמר לא ירש אבל אמר פלוני בני לא ירש מתנה עמ"ש בתורה ואי אמר פלוני לא ירש ולא הזכיר בני אלא פלוני ופלוני ירשו לאו מתנה עמ"ש בתורה הוה דאפשר דלאו בריה הוא ואיכא מאן דס"ל דאי אמר פלוני לא ירש אלא אחיו ירשו דבריו קיימין לריב"ב ולא נהירא לו עכ"ל.
<b>דבר</b> גדול דבר הבע"ט שאפי' לריב"ב דיוכל להוריש בן בין הבנים הוא דווקא שאמר רק איזה הבן ירש אותו בכל נכסיו ולא הזכיר על שפתיו שם הבנים אשר לא ירשו דלא עקר הירושה בפומיה אלא מכח שהוסיף כח לאחד שירש הכל לא נשאר כלום לשאר הבנים אבל אם מזכיר שם הבנים אשר לא ירשו בזה העלה על שפתיו עקירת דבר תורה הגם שהזכיר אח"כ אלא אחיו ירשו לא מהני דבריו שהתנה עמ"ש בתורה.
<b>ולכאורה</b> קשה לי על מ"ש וז"ל אפי' אומר פלוני לא ירש אלא אחיו ירשו או שאמר ינתן להם לא אמר כלום עכ"ל וקשה כיון שלא הזכיר פלוני בני רק אמר פלוני לא ירש ודלמא גילה בזה דלא הזכיר אותו בשם בני לגלות דלאו בריה הוא ולכך לא ירש בנכסיו והאב נאמן לומר זה הוא לאו ברי כאשר כתב הבע"ט בעצמו אח"כ וז"ל ואי אמר פלוני לא ירש ולא הזכיר בני אלא פלוני ופלוני ירשו לא מתנה עמ"ש בתורה הוא דאפשר דלאו בריה הוא עכ"ל וא"כ יפלא על ראשית דבריו וצע"ג.
<b>שוב</b> ראיתי דלק"מ דשאני אם בסוף דבריו אמר אלא פלוני ופלוני ירשו הגם דלא הזכיר עליהם שהם בניו עכ"פ לא אמר אלא אחיו לגלות בדבריו שהם אחים לפלוני הנ"ל אשר צוה שלא ירש א"כ אפשר שאותו פלוני לאו בריה אבל אם אמר פלוני לא ירש הגם שלא הזכיר עליו שהוא בנו כיון שאמר אלא אחיו ירשו כיון שהזכירם בשם אחיו א"כ אמר בפה מלא שהפלוני שלא ירש הוא בנו דאל"כ איך הזכיר היורשו בשם אחיו שלו ואי לומר שהם אחיו מן האם ולא מאב וזה הפלוני אינו בנו אלא חוץ ממשפחתו אם אינו משפחה למה לו להזכיר כלל שהם אחיו הי' לו לומר אלא פלוני ופלוני בני ירשו והי' במשמע שהמה בניו ופלוני אשר לא הזכיר בשם בנו כי לאו בריה הוא ומדאמר אלא אחיו גילה שהמה אחים לו כי אותו פלוני ג"כ בריה הוא וא"כ לא מהני דבריו אפי' לריב"ב דעקר בפיו דבר מן התורה ואח"כ הביא הבע"ט וז"ל דאיכא מאן דסובר דאי אמר פלוני לא ירש אלא אחיו ירשו דבריו קיימין עכ"ל נראה דווקא אם אמר פלוני לא ירש ולא הזכיר בנו הגם שאמר אלא אחיו ירשו לא הוה עקירת דבר תורה דבדבור אשר אומר פלוני לא ירש לא הזכיר עקירת דבר תורה רק אח"כ במה שאמר אלא אחיו משם נשמע שהאי פלוני ג"כ בנו הוא והלא אז במה שאומר שאחיו ירשו לא נחשב לריב"ב עקירת דבר תורה אבל אם אמר בפה מלא פלוני בני לא ירש אלא אחיו גם איכא מאן דס"ל דלא מהני אפי' לריב"ב דהא הזכיר פלוני בני לא ירש ודוק.
<b>אך</b> מה שכתב הבע"ט אם אמר פלוני לא ירש אלא פלוני ופלוני ירשו לאו מתנה עמ"ש בתורה דאפשר לאו בריה הוא הוא פלא כיון שזה הפלוני הי' מוחזק לבנו וא"כ נשאר בכח זכותו לירש את אביו דמה שאמר לא ירש דבריו בטלים דהוה מתנה עמ"ש בתורה וכי מפני הספק דאפשר גילה בזה דלאו בריה הוא נוציא אותו מחזקת כשרותו וירושתו וצע"ג (וגם לפי' דברי תשובת מיימונית אם השליח אומר טעיתי בדבורי ואמרתי הרי את מקודשת לי תחת שם משלח נאמן הוא דע"א אינו נאמן לסתור החזקה אבל לעקור חזקה נאמן שאני התם דבודאי קא עקר אבל כאן הוה רק אפשר דגילה דלאו בנו הוא).
<b>ונלע"ד</b> דבודאי נשאר הבן בחזקת כשרותו דהגם דנאמן האב לומר זה בני ממזר היינו אם אמר בפירוש שהוא ממזר אבל כאן דהוה ספק אם גילה בזה שלא הזכיר אותו בשם בנו לאמור שהוא לאו בריה וספק ממזר מותר מן התורה וכ"ש כאן שהוא מוחזק לבנו מספק אי האב אומר שהוא ממזר לענין ירושה עכ"פ לא ירש דאחיו הם בודאי יורשים והוא ספק יורש והוה כמו ספק ויבם דיפה כח היבם דלו עכ"פ חלק בהירושה של נכסי סבא והספק הוא בספק דלמא אין לו כלל לתבוע בהירושה ה"ה כאן פלוני ופלוני יש להם עכ"פ חלק בהירושה והאי פלוני אשר אמר לא ירש הוא ספק יורש דדלמא לאו בריה הוא ודוק.
<b>וגם</b> נ"ל מה דכתב הבע"ט דאפשר דלאו בריה הוא דהוה רק ספק זה דווקא יען שאלו אשר עשה ליורשים הזכיר ג"כ רק פלוני ופלוני ירשו ולא הזכיר גם אצלם שהם בניו אז מספקים אי זה שאמר פלוני ירש אי גילה בזה שלאו בריה הוא דהא להיורשים ג"כ לא קרא בשם בניו אבל אם הי' אומר פלוני לא ירש ופלוני ופלוני בני ירשו אז הוה כאלו פי' פלוני זה לא ירש יען שאינו בנו אלא מי ירש אותו פלוני ופלוני בניו ודו"ק.
<b>ואמרתי</b> להביא ראי' לדברי בעל העיטור דגם לריב"ב מהני דווקא אם לא הזכיר את שם מי שלא ירש אבל אם הזכיר פלוני בני לא ירש אלא אחיו לא מהני דבמתני' דף ק"ל קתני האומר איש פלוני יירשני במקום שיש בת בתי תירשני במקום שיש בן לא אמר כלום ולכאורה תיבת במקום אין לו הבנה וכך הי' לרבינו הקדוש לומר האומר פלוני ירשני תחת בתי משמע דהשכ"מ לא מזכיר בתו אלא אנן ידענו שיש לו בת וכן במקום שיש בן משמע דהשכ"מ לא מזכיר הבן אלא אנן ידעי' שיש לו בן עיין רשב"ם שכתב וז"ל במקום שיש לההוא מצווה בת עכ"ל וכן כתב בד"ה בתי וז"ל ויש לו בן עכ"ל הרי מבואר שפי' כך שהוא לא מזכיר רק אנן ידעי' שיש לו בת או אנן ידעי' שיש לו בן וקשה למה לא אמר פלוני ירשני תחת בתי או בתי תרשני תחת בני וצע"ג.
<b>ולפי</b> דברי בעל עיטור נכון דמזה יהיה נשמע בסופא הא בן בין הבנים או בת בין הבנות דבריו קיימין ואם הזכיר ראובן ירש תחת שמעון א"כ הזכיר ששמעון לא ירש ולא היה דבריו קיימין לכן נקט במקום שיש בת או במקום שיש בן שלא הזכיר הבת ובן כלל אעפ"כ באחיו במקום בת ובת במקום בן לא מהני דמתנה עמ"ש בתורה דעוקר הירושה ממקומה ובאופן זה דלא הזכיר שלא ירש מהני בבן בין הבנים או בת בין הבנות ודוק.
<b>לפ"ז</b> נ"ל דין חדש הגם דהרמב"ם ורי"ף סוברים דיוכל לומר פלוני אחי ירשני מכלל אחי דהוה כמו בתי פלונית תרשני מכלל בנותי זה דווקא אם לא אמר פלוני לא ירשני אלא אמר פלוני אח ירשני בלבד אבל אם אמר פלוני לא ירשני אלא פלוני ופלוני עוקר ירושה ממקומו דכאן לא שייך לומר דגילה דזה לאו אחיו הוא זה טעות רק לאב נתן הקב"ה רשות והכח לאמור זה בני ממזר אבל אח אינו נאמן לומר אח זה לאו אחי הוא ודוק וה"ה בבני אחים אם הזכיר פלוני לא ירשני אלא פלוני ופלוני לא מהני בבני אחים דאין אדם יכול לומר על בן אחיו לאו בריה הוא.
<b>סוף</b> דבר הכל נשמע שיש לחקור בהצוואה על איזה אופן העביר לחצרון אולי באחד מן הלשונות כאלו אשר לא מהני כפי דיני נחלה בתורתינו הקדושה ועיין בש"ע סי' רפ"א בסמ"ע ס"ק י"ד ובנתיבות ס"ק ה' ולדעתו דברי בעל העיטור דבר גדול ולא מנעתי להעיר עליו בעזה"י הגם שלא ידעתי אם נ"מ הוא כעת כי לדעתי די בפסק הלכה אשר למעלה,
<b>ועל</b> שאר הספיקות אשר הודעתי לו לא אשיב כעת וגם על הפסק זכות יוסף לא אשיב כי לדעתי די במה שהודעתי שלא היה ביד המנוח להעביר נחלה מחנוך בן אחיו א"כ לא צריך לפלפול אי השטר שעשו האחים מהני או לא ואם יהיה מהצורך אקוה להשיב בעזה"י באריכות גדול כי הוא צריך בירור וצירוף מאד מאוד ואני אומר יישר כחו וחילו של הדר"ג נ"י כי מחברת הנ"ל הוא בכל אופן מעשה אומן קסם על שפתי קסתו אשר הדריך בהשכל ודעת ויהיה ד' אלקיו עמו להעמיד דין נחלה בישראל ולהרים קן התורה אמן.
<b>סימן</b> <b>מג</b> שלמא רבא מן שמיא לחד מן קמיא בי דינא גברא דדיינא ה"ה הרב הגאון המושלם במעלות כבוד הרב ר' יהודא ן' עטר ב"י בק"ק לווארנא יע"א.
<b>אחד"ש</b> מכתבו הנעים קבלתי אחרי אשר שלחתי לו ל"ב הערות והשגות על מחברתו ואולם משאלתו לא אוכל למלאות כי חכז"ל אמרו אמור לחכמה אחותי את אם ברור לך ודל"ב ולכן ידי מסולקת מלהסכים ואחלק לו אשר העלתי שם ברמז.
<b>אודות</b> אשר אמרתי במכתב שני ברמז מעט שגם אם מהני מה שהעביר שמעון המנוח את בן אחיו חנוך מירושתו והנחיל הכל לשני אחיו חצרון ואליאב ואמרתי שהועיל רק על הנכסים אשר הי' לו אבל על חובות אשר הניח המנוח לא מהני מה שהנחיל הכל לשני אחים והדין הוא שחנוך יורש עם אחיו.
<b>עתה</b> באתי בעזה"י לברר לדינא הנה הרשב"א בגיטין דף ל"ז בד"ה רבא אמר הפקר ב"ד הפקר כתב וז"ל ומינה שמעי' דכח ב"ד יפה להפקיר ממון מזה ולזכותו לזה אפי' קודם שבא לידו וכן מוכח מקרא דאלה הנחלות אשר נחלו דמה אבות מנחילין ואומרים שדה פלוני לפלוני וזכה לו מיד ואף קודם שבא לידו אף ראשים מנחילין לכל מי שירצה ממון ראובן יהי' לשמעון וזוכה בו מעתה שמעון עכ"ל והנה מה שנקט הרשב"א שהאבות מנחילין ואמרי' שדה פלוני לפלוני עכ"ל לאו דווקא שדה שהוא קרקע דה"ה אף בממון ג"כ מהני אם האבות מנחילין דהא יליף מינה שאף ראשים מנחילין ואומרים ממון ראובן יהי' לשמעון וא"כ ע"כ שגם האבות מנחילין אפי' מעות או שאר מטלטלין רק זאת נשמע מה שדה שהוא קרקע ואינה נגזלת והוה תמיד נכסיו אשר יש לו ה"ה מטלטלין אשר נמצא בידו יוכל להנחיל לאחד מבניו אבל אם יש לו חובות או שטרות אשר אינם גופן ממון אלא יהי' ראוים לו לבוא ולגרום לו ממון לא יוכל אב להנחיל לאחד מבניו דמה שאינו ברשותו כעת לא יוכל להנחיל וכן משמע ברשב"ם בב"ב דף קל"א ע"א בד"ה בבריא האיך וז"ל בריא שאמר פלוני ירש שדה מי אמר ריב"ב דקנה כיון דראוי ליורשו עכ"ל הרי שנקט ג"כ שאמר פלוני ירש שדה פלוני והוא בודאי לאו דווקא שדה שהוא קרקע אלא אפי' במטלטלין רק נקט שדה שהוא שלו גם ברשותו אבל במלוה שהיא ראוי' לגבות לא אמר ריב"ב דמהני אפי' בשכ"מ ומכ"ש בבריא לכן נקט שדה וה"ה מטלטלין הדומין לשדה שהמה ברשותו ודוק.
<b>ועלה</b> בדעתי ראי' מדברי רשב"ם דף קל"ג ע"א בד"ה רואין שכתב וז"ל רואין אם אותו מקבל מתנה ראוי ליורשו כגון בן בין הבנים נוטלין בתורת ירושה כריב"ב דכיון דראוי ליורשו מסתמא להוריש לו נתכווין הואיל ולא פירש לשון מתנה אבל גבי ירושה אין צריך לפרש דממילא קא ירית הילכך כל היכי דאיכא לאוקמוה בירושה דתפסה מן התורה לא מקני ליה מסתמא במתנה למעיקר נחלה דאורייתא עכ"ל ואי נימא דמהני אם מנחיל לאחד מבניו אפי' לגבי ראוי כגון חובות ושטרות א"כ קשה דלמא הוא לא רצה להוריש לו רק נכסיו אשר יש לו אבל החובות רצה להוריש לשאר בניו ומסתמא דעתו לשם מתנה שלא ירש אפי' החובות ועוקר משאר בניו כל הנחלה אלא פשיטא גם אם מנחיל בתורת ירושה לא יכול להנחיל ראוי אלא מה שנמצא בידו א"כ כיון שאמר כל נכסיו לפלוני והוא ראוי לירש בתורת ירושה מהכ"ת שנותן בתורת מתנה לעקור נחלה דאורייתא לגמרי שלא ינחיל אחד מבניו ופשיטא שנתן לזה בתורת ירושה אשר התורה נתנה לו רשות להנחיל לאחד מבניו ודוק.
<b>אמנם</b> יש להשיב דרב הונא אמר רואין אם ראוי ליורשו נוטלן משום ירושה ואם לא נוטלן משום מתנה משמע דבכל אופן לוקח הנכסים רק יש לדון אם ראוי ליורשם נוטל אותם הנכסים משום ירושה ואם אינו ראוי ליורשם נועל אותם משום מתנה א"כ לא איירי כלל שיש כאן חובות רק נכסים שהמה ברשותו אבל לעולם אם יש ג"כ דבר שיורש יזכה אותם ומקבל מתנה לא יוכל אז הוה אמרי' דהוה מקבל מתנה אבל רב הונא איירי שלא הי' חובות ורק על הנכסים דן אם יזכה בם המקבל בתורת ירושה או בתורת מתנה ונ"מ כדאמרי' לקמן בס"ד דרבא אי אלמנתו ניזונית מנכסיו ובסוף אמרו נ"מ אי אמר אחריך לפלוני אבל בכל אופן לא הי' נשארו חובות ודוק.
<b>ומצאתי</b> לנתיבות המשפט סי' רפ"א סק"ג שישב על מדוכה זאת וחקר אי פועל הנחלת אבות אם הנחיל לפשוע פי שנים בנכסים הבא לאחר מכאן אי נימא כיון שעשאו יורש יכול להנחילו אפי' דשלב"ל ופושט מגמ' הנ"ל דחקרו נ"מ אי נוטל משום ירושה או משום מתנה ולא אמרו בגמ' דנ"מ בדברים שמתנה אינו מועיל וירושה מועיל אלא ודאי כל דבר שאינו מועיל במתנה לא מהני אם האב הנחיל לבנו יעו"ש.
<b>ולע"ד</b> לא דיבר על נכון דגמ' חקרו שהמקבל נוטל הנכסים בכל אופן וחידש ר"ה דיש לפעמים שנועל אותם הנכסים בתורת ירושה אם הוא ראוי ליורשו ולפעמים נוטל הנכסים בתורת מתנה אם האי מקבל אינו ראוי ליורשו ע"ז חקרו בגמ' למאי הלכתא נ"מ בין אם זוכה בהם בתורת ירושה או בתורת מתנה ואמרו נ"מ אם אמר אחריך לפלוני אבל אם יש נ"מ אשר ירושה פועל יותר ממתנה מזה לא איירי ר"ה דממנ"פ אם הי' להנותן השכ"מ גם חובות והדין הוא שמהני ליורש ולא לקבל מתנה א"כ זה שלא פי' בלשון ירושה אמרו דלכך לא נתן בירושה כדי שלא ינחיל גם החובות רק ר"ה איירי דלא הי' לו חובות כלל וליכא נפקותא אי אפי' נתן בתורת מתנה יקח ג"כ הכל אז אמרי' אם ראוי להוריש בודאי היה דעת השכ"מ בתורת ירושה א"כ מגמ' הנ"ל אין ראי' כלל ודוק.
<b>עוד</b> הביא הנתיבות ראי' דלא מצי אב להנחיל לאחד מבניו דבר שלא בא לעולם דאל"כ קשה דבדף קכ"ז פריך הגמ' יכיר לרבנן למה לי אי למיתבא לו פי שנים לא יהי' אלא אחר אלו בעי למיתב ליה מתנה מי לא יהיב ומשני בנכסים שנפלו לו אח"כ ולר"מ דסובר אדם מקנה דבר שלב"ל בכשנפלו לו כשהוא גוסס והקשה הנתיבות א"כ מאי נסתפק הגמ' בדף קל"א אי אמר ריב"ב אפי' בבריא שיכול להנחיל ותפשוט ליה דלא יכול להנחיל דאל"כ הדרה קו' הגמ' לדוכתא הא יכול להנחיל לו אפי' כשהוא בריא ויקח פי שנים אפי' בראוי לבוא אלא ע"כ דריב"ב חידש שיכול להנחיל בכל אשר יש לו נכסיו אבל לא בראוי לבוא עכ"ד בקיצור ויעו"ש שהאריך.
<b>ולפמ"ש</b> דיש לחקור דלמא אין המוריש רוצה להוריש אלא בכל אשר נמצא לו אבל באשר יבוא לו אח"כ איזה זכות לא חפץ להוריש א"כ אם הוא אומר שהוא בכור אז מוריש לו דווקא נכסיו אשר נמצא לו בחייו אבל בנכסים אשר יבואו לו אחר מיתה לא יזכה פי שנים דהא הבכור אינו נוטל בראוי וכאשר ביאר הרשב"ם שם בדף קכ"ז בד"ה כשהוא גוסס שכתב וז"ל ובלאחר מיתה לא מצי לשנויי דאין בכור נוטל בראוי עכ"ל ועיין בדף ק"ל דכתיב בכל אשר ימצא לו היינו במוחזק אבל לא בראוי וא"כ לא קשה קושית הנתיבות אי מהני אפי' בבריא להנחיל קשה הא יכול להנחיל לו פי שנים בתורת ירושה זה אינו דאמרי' דלא יכול לומר כן דא"כ ירש אפי' בראוי כמו כל יורש שזוכה אפי' בראוי והאב רוצה לזכות לזה הבן דווקא במוחזק לכן אומר שהוא בכור שלא יטול בראוי ולא נשאר לגמ' להקשות רק דיכול ליתן לו מתנה בכל אשר ימצא לו כמו שנותן לאיש אחר וא"כ יכיר למה לי ומשני דנ"מ דנאמן שהוא בכור באמת שיזכה בנכסים שנפלו לו אח"כ שאז לא היה יכול ליתן לו במתנה וכיון שהוא נאמן שהוא בכור זוכה ג"כ בזה או כשנפלו לו כשהוא גוסס דלא מהני אפי' לר"מ ובתורת יכיר זוכה בו אעפ"י שאביו לא רצה ליתן לו זה או לא יכול ליתן לו זה אבל עכ"פ לא קשה שהיה יכול לעשות אותו ליורש פי שנים כריב"ב דאז יזכה אפי' בראוי לבוא אפי' אחר מיתת האב ודוק.
<b>והוסיף</b> הגאון נתיבות להביא ראיה דאפי' שט"ח לא יכול להנחיל בתורת ירושה דאל"כ בדף קנ"א דמביא הגמ' מעשה מאימא דרב עמרם חסידא דאמרה האם כי קא שכבא האי מלוגא דשטרי להוי לעמרם ברי אתו אחוה קמי' דרב נחמן אמרו ליה הא לא משך אמר להו דברי שכ"מ ככתובין וכמסורין הקשה הגאון הנתיבות למה לא השיב ר"נ דזוכה בתורת ירושה כיון שר' עמרם הי' יורש ואם הוא יורש זוכה משום ירושה כמבואר בדף ק"ל אלא פשיטא כיון דמכירת שטרות דרבנן ואין ראוי להקנאה מן התורה אינו יכול להנחיל אבל בתורת דברי שכ"מ זכה יעו"ש.
<b>ועלה</b> בדעתי ליישב דלמא דווקא לאב נתן התורה רשות להנחיל בבן בין הבנים דכתיב ביום הנחילו את בניו ואמרו בדף ק"ל מכאן שנתנה התורה רשות לאב להנחיל לכל מי שירצה וכן אמרו בגיטין ובקידושין מה אבות מנחילין את בניהם אף נשיאים מנחילין אבל לאם לא נתנה התורה הכח ורשות להנחיל לבן בין הבנים בתורת ירושה אלא אם מתה יורשין אותה בניה שוה בשוה וכן גוי יורש אביו דבר תורה אבל אין ביד גוי להנחיל לבן בין הבנים דלאו בני נחלה נינהו עיין יבמות דף מ"ו והארכתי בזה להעיר במקו"א ליישב קו' התוס' שם ודוק וא"כ כאן שהיתה מעשה באימא דרב עמרם חסידא ולא שייך לומר שיזכה בתורת ירושה לפי דברי ריב"ב ואמר ר"נ דעכ"פ דברי שכ"מ כמסורין ודוק.
<b>ואולי</b> כיון דמצינו דרי"ף ורמב"ם פסקו שה"ה שאח בין אחים יכול להנחילו עיין רמב"ם פ"ו מהל' נחלות וכן מבואר בש"ע סי' רפ"א ה"ה דהאם תוכל להנחיל לבן בין הבנים ולכן לא ניחא ליה להגאון נתיבות לחדש דין זה לתרץ קו' שלו ודוק.
<b>ואולם</b> הקו' פלא בעיני דאם של רב עמרם חסידא אמרה להוי לעמרם ברי ולשון להוי הוה מתנה כמו שמביא הש"ך בחו"מ סי' רנ"ג ס"ק ב' וז"ל או יזכה וה"ה אם אמר יהיה דבר זה לפלוני הוה מתנה מבי"ט ח"א סי' קצ"ג עכ"ל א"כ ה"ה להוי הוה לשון מתנה בפירוש ועל כן דן ר"נ רק מטעם דברי שכ"מ ולא משום דזוכה בתורת ירושה דבדף קל"ג בשכ"מ שכתב כל נכסיו ביאר הרשב"ם דדווקא שלא ביאר בפי' לא לשון מתנה ולא לשון ירושה אז אמרינן אם ראוי ליורשו הוה בתורת ירושה אבל בשכ"מ שאמר להוי הוה לשון מתנה דתיבת להוי הוה כמו יהיה דבר זה לפלוני ולפי גרסת הרשב"ם שם בדף קנ"א דאם עמרם אמרה הני לעמרם ברי עכ"ל וא"כ הוה בודאי לשון מתנה וכן מצאתי במבי"ט שם סי' הנ"ל שדייק מדברי נמ"י וכתב וז"ל משמע דאם אמר בית פלוני לפלוני או נכסים אלה לפלוני הוה לשון מתנה כדאמר בכמה דוכתי נכסי לפלוני עכ"ל א"כ לגירסת הרשב"ם שאמרה הני לעמרם ברי הוה כאלו אמרה בית זה לעמרם דהוה לשון מתנה ועי' ברמ"א סי' רנ"ב סעיף ב' שכתב וז"ל אמר רוצה אני שיהיה מטלטלין לשמעון הר"ז לשון מתנה אבל אמר מטלטלין אלו לשמעון או יש לשמעון בידי הוה לשון הודאה עכ"ל ועיין בש"ך סי' רנ"ב ס"ק ג' שציין על סי' רנ"ג ס"ב א"כ אין ראית נתיבות בתוקף ודוק.
<b>ולולא</b> דמיסתפינא אמרתי לחדש דבר בעזה"י דיש הבדל אם האב מנחיל כל הנכסים לבן בין הבנים שאומר שבן זה לבד ירש אז הוה אתו הבן כבן יחיד שיורש את הכל אפי' דבר שלא בא לעולם כמלוה על פה דהא יורש נוחל מדינא הלואת אביו אבל אם אינו נוחל לו כל נכסיו אלא נותן לפשוט פי שנים מכל נכסיו אז לא יוכל להנחיל לו בראוי היינו מלוה יען ששאר בניו ג"כ נשארו יורשיו וא"כ אי אפשר לומר דהוה כבן יחיד שיורש ממילא אפי' מלות אביו דהא יש ג"כ שאר אחים אשר יורשין ממילא וליתן לו יתר שאת בירושה זה דווקא בכל אשר ימצא לו ומצאתי און לי מדברי ש"מ בשם הר"ן בב"ב דף קל"א בד"ה בברי האיך שמביא דברי הראב"ד שכתב וז"ל ואני תמה אם בע"פ היתה השאלה דאפי' שכ"מ לא עשו דבריו ככתובין וכמסורין אלא כדי שלא תטרוף דעתו עליו הא בריא לא ואינו רואה הפרש בדבר זה בין הראוין לירש ובין האחרים שאינם ראוין לירש שאם אתה אומר כן מתנת שכ"מ במקצת למי שראוי ליורשו לא תהיה צריכה לשון קנין אם אמר בלשון ירושה ואי נמי מקצת נכסי לראובן בני שאין זה לשון מתנה אלא לשון ירושה ואם נפשך לומר כן לא היתה הגמ' שותקת בכך אלא מסתברא דבמקנה נכסיו בשטר קאמר ובלשון ירושה הרשב"א ז"ל ולי נראה דאפי' בע"פ מצינו לאוקמי' דכי צריכין לטעמא דשלא תטרוף דעתו הני מילי כשהוא נותן מתנה אבל מה שהוא מדין ירושה בכל מה שנתנה התורה רשות לאב להנחיל לכל מי שירצה כשהוא מנחיל בן אחד בין הבנים הרי הוא כאלו אין לו אלא אותו בן בלבד שבדבור בעלמא סגי לי' כן נראה לי הר"ן ז"ל עכ"ל וא"כ בשלמא אם מנחיל כל נכסיו לבן אחד והוה כאלו אין לו עוד יורש אפילו בראוי כמו בן אחד שיורש הכל אך אם מנחיל לבן רק פי שנים אבל גם שאר אחיו נשארו בתורת יורשין אז אינו יורש בראוי דהא יש שאר יורשין אשר יורשין הראוי ממילא והוא יהי' יורש רק בתוספות כח ירושה אשר נתן לו אביו דילפי' מן ביום הנחילו את בניו דיוכל האב להנחיל כל מה שירצה ליתן לבן אחד שכם אחד על אחיו ודוק.
<b>ובזה</b> יהיה מיושב קו' הנתיבות מגמ' דף קכ"ז דשם דרוצה ליתן לבכור רק פי שנים אבל גם שאר בניו יהיו נשארו ליורשיו אז אי אפשר להנחיל לו בראוי וצריך התורה לגלות שנאמן האב בתורת הכרה ודוק וכן מיושב קו' הנתיבות מדף קנ"א מרב עמרם חסידא דשם נשאר שאר נכסין לשאר בניה א"כ אי אפשר להנחיל בתורת ירושה רק בתורת דברי שכ"מ ועיין רשב"ם שם ודוק ואנכי אשבע כי אחרי ימים מצאתי במחנה אפרים בהגהות על הרמב"ם ה' נחלה שכ' על פ"ו דין ה' וז"ל אבל אם נתן מתנה נ"ב וכי אמרו כל לשון מתנה ליורש הוה ירושה היינו היכא דנתן כל נכסיו וה"ט כמ"ש הרשב"ם יעו"ש וכ"נ מהאי דאימא דרב עמרם דהו"ל מלוגא דשטרי ודוק עכ"ל שמחתי כעל כל הון.
<b>ובזה</b> יהי' ניחא מה שהבאתי בריש דברי שמדברי רשב"ם דף קל"א ומדברי רשב"א משמע שדווקא דומיא דשדה יכול להנחיל דשאני התם דכתב הרשב"ם שמוריש רק שדה אחת אבל השאר יהי' נשאר בניו א"כ נא יכול להנחיל בראוי ודוק וכן מה שכח ב"ד יפה להנחיל דילפי' מן האבות מנחילין את בניהם באופן שכולם יהי' נשארו יורשין עכ"פ א"כ לא יוכלו להנחיל אלא במוחזק ולא בראוי ודוק.
<b>וחפשתי</b> באוצר נחמד של אדמ"ו חת"ס ז"ל בח"מ ומצאתי כתוב בסי' ק"נ שפלפל על הנתיבות הנ"ל ובד"ה לכאורה יצא להביא ראי' דלא מצי להנחיל מלוה לבניו דאל"כ קשה לדברי הרי"ף באיסר גיורא בב"ב דף קמ"ט שכתב דגבי בן לא תיקנו מתנת שכ"מ כיון שיכול להוריש לבנו כל מה שירצה וקשה א"כ איך השיב ר"נ לאחוה דרב עמרם חסידא שזכה ר"ע מכח מתנת שכ"מ והא היתה יכולה להנחיל לבנה ולא תיקנו מתנת שכ"מ אלא עכ"ח דשטרי הלואה אי אפשר להנחיל על כן מהני שכ"מ אך קשה א"כ לפי דברי מהרי"ט ח"א סי' ל"ט דרוב ממון של אדם הוא בהלואה א"כ הי' לחכז"ל לתקן דמהני מתנת שכ"מ באב לבנו אנא ע"כ דיכול אדם להנחיל אפי' הלואה עכ"ד שם.
<b>ודבריו</b> נפלאים בעיני אדברה וירויח לי בעזה"י מה שחקר שהי' לחכז"ל לתקן מתנת שכ"מ באב לבנו כדי שיוכל ליתן במתנה אפי' הלואה אשר לא יוכל ליתן בתורת ירושה הוא פלא בעיני הכי טוב וישר הוא ליתן יתרון לבן אחד על אחיו דהא לרבנן לא מהני אם נותן לבן אחד יותר דהוה מתנה על מה שכתוב בתורה עיין רשב"ם בדף ק"כ ע"ב בד"ה ואם אמר משום ירושה לא אמר כלום שכתב וז"ל לא אמר כלום דמתנה עמ"ש בתורה שאינו יוכל לעשות יורש אלא כמשפט הכתוב דלא כריב"ב לקמן במתני' דף ק"ל אם אמר על מי שראוי ליורשו דבריו קיימין עכ"ל וא"כ הגם דפסקינן כריב"ב דסובר דתורה נתנה רשות לאב להוריש לכל מי שירצה ויוכל האב להעדיף לבן אחד מבניו בכח ירושתו הואיל ויורש במקצת יוכל להוריש לו אפי' הרבה או אפי' כל נכסיו זה הוא אם האב ממעט ירושת אחד מבניו בעבור להוסיף לבן אחר אבל מהכ"ת יהי' חכז"ל מתקנים שיכול ליתן מתנת שכ"מ להעדיף לבן אחד ולהמעיט לבניו האחרים הגם שחששו שלא יטרוף דעת שכ"מ היינו אם יחפץ ליתן לאיש אשר אינו יורשו כלל ותיקנו כדי שלא תטרוף דעתו של שכ"מ שיהי' דבריו ככתובין וכמסורין וזכה האיש זה והזהרו שלא יהי' אדם עד אצל מי שחפץ להעביר נחלה מבניו וליתן לאחרים כל נכסיו ומעביר מבניו אבל להרבות לאחד מבניו לא תיקנו דהא יטול הראוי לו לחלוק נחלה בתוך אחיו חלק שוה בשוה ומה טירף הדעת יש באותו שכ"מ אם יטלו כל בניו שוה בשוה שהוא כדת של תורה בישא יטול כבר טבא ומהכ"ת יתקנו חכז"ל תקנות מתנת שכ"מ כנגד רצון הקב"ה די שנתנה התורה רשות לאב לעשות כן אבל החכמים לא יעמדו לתקן לעשות יתרון לבן בין הבנים וממילא אם לא יוכל האב להנחיל לבן אחד בהלואה שלו מה טוב ומה נעים אם יזכו כל הבנים יחדיו שוה בשוה ואוסיף נופך הלא להבנים יש אחיזה בנכסי האב בחייו עיין ר"ן פרק הכותב בכתובות ודוק.
<b>ואעתיק</b> דברי רמב"ן בחדושיו לבב"ב דף קמ"ט וז"ל הא דאמרינן מתנת שכ"מ כירושה שווי' רבנן הוי בה רבינו הגדול ז"ל הכי לא מצי שכ"מ ליתן מתנה למי שאין ראוי ליורשו כלומר שאינו קונה בדיבור בלבד והא דברי שכ"מ ככתובין וכמסורין לכל אדם וניחא ליורשה אמרי' הכי אלא בראוי ליורשו כלומר כשהוא בנו אעפ"י שהוא גר ואינו יורש מן הדין מ"מ כלשון ירושה הוא ולא קנה והיינו דשלח רב אחא בר אילא לדברי ר"י נכסי לך ואחריך לפלוני ראשון הראוי ליורשו אין לאחרון במקום הראשון כלום לפי שאין לשון מתנה אלא לשון ירושה וירושה אין לו הפסק פי' לפירושו שלא תיקנו חכמים מתנת שכ"מ בבנו שאין קונה אלא מטעם ירושה גמורה שהתורה נתנה לו רשות להנחילו לפיכך כאן שהוא בנו לא תיקנו לו חכמים מתנה ואינו קונה הואיל וליתא בירושה אבל מתנת שכ"מ אפי' בגר שנותן לאינשא דעלמא מתנתו מתנה זהו דעת רבינו אלפסי ז"ל והגאון ז"ל מכאן יש ללמוד דאפי' היכא דאמר בלשון מתנה מפורש שווי' רבנן כירושה כדכתיבנא בפ' יש נוחלין עכ"ל הרי שביאר דלא תיקנו חכז"ל מתנת שכ"מ מאב לבנו שאינו קונה חלק אחיו אלא בירושה גמורה אשר התורה נתנה לו רשות להנחילו אפי' אומר מתנה בפי' הוה רק ירושה גמורה מן התורה מכח ביום הנחילו את בניו ואם ימצא אופן שלא יוכל להנחילו לא יעקרו ירושה מן אח להעדיף לאח דלא שייך בזה טירוף דעת שכ"מ אבל לולא שגילתה התורה שהאב יוכל להוריש לו ירושה גמורה לא הי' מהני דהא חלק אחיו הוא ומשו"ה לא תיקנו מתנת שכ"מ מאב לבן דהא מתנת שכ"מ הוא כירושה שיהי' מהני אחר מיתה והלא אז אחיו עומדים לזכות בירושה מאביו כמו שהבן זה עומד בירושה אבל אם הגר מנחיל לאחרים מהני דהא חכמים תיקנו מתנת שכ"מ כדי שיהי' יכול איש לזכות בלא קנין כיורש גמור שלא יטרוף דעתו של שכ"מ שמבקש שינחיל איש זה מנכסיו ובבנו דלא שייך טירוף דעתו לא תיקנו אלא יורש עם אחיו וה"ה אפי' בבן הגר לא תיקנו יען שהוא בנו והגם שלידתו בקדושה והגם שלא יורש אותו לא חלקו חכמים בין בן הגר אשר לידתו לבד בקדושה ובין בן הגר אשר גם הורתו בקדושה ודוק (ועיין בסוף דברי רמב"ן בהבנת רבותינו החולקים על הרי"ף).
<b>ואדמ"ו</b> הבין בדברי הרמב"ן יען שיכול האב להנחיל לו בתורת ירושה אם יחפץ להעדיף לו לכן לא עשאו חכז"ל אצלו כח מתנות שכ"מ ועל כן חקר שמוכח דיוכל להנחיל הלואה דאל"כ הא גופיה קשה למה לא תיקנו שיהיה מהני בו דברי שכ"מ בהלואה ולפמ"ש נהפוך הוא דלא תיקנו דברי שכ"מ יען דסברא החיצונה היה כדברי רבנן דאב לא יוכל להנחיל לעקור ירושת התורה שכל הבנות ירשו שוה בשוה והגם דפסקינן כריב"ב דיליף מקרא והיה ביום הנחילו שהאב יכול לעקור רצון ירושת התורה זה דווקא האב יכול לעשות כן לעשות אותו יורש דאורייתא בהעדפה אבל חכמים לא יעקרו ירושה דאורייתא מפני ירושה דרבנן אבל איש זר דלא הוה יורש כלל עשאו חכז"ל כיורש מפני שלא יטרף דעתו של שכ"מ ואם עשאו מכח ב"ד איש זר כיורש לא הוה עקירה בכח נחלה דאורייתא אבל אם יעשו יורש דאורייתא בכח העדפה להיות לו יתרון בהעדפה נראה כאלו עשאו לעקור ירושה דאורייתא [עיין זבחים ג' מינו מחריב ושאינו מינו אינו מחריב ודוק].
<b>אך</b> א"כ קשה קו' אדמ"ו ז"ל איך אמר ר"נ דברי שכ"מ ככתובין וכמסורין דמי הא האב לבנו לא תיקנו חכז"ל דברי שכ"מ והי' טוב מזה אם השיב הלא כתיב ביום הנחילו את בניו כקו' הנתיבות וצע"ג.
<b>ואולי</b> דווקא באב אצל בנו אמרי' אפי' אומר בלשון מתנה דעתו ליתן בכח ירושה ואז הוה ירושה גמורה מדאורייתא עיין רמב"ן בחדושיו בדף קכ"ט א"כ לא משכחת באב לבנו אלא לשון ירושה וחכמים תקנו על מתנת שכ"מ אם החולה רוצה ליתן במתנה שיהיה מהני בלא קנין וממילא לא הוה תקנת חכמים שמתנת שכ"מ יהיה ככתובין וכמסורין אם האב נותן לבנו דהם תקנו למי שנותן מתנה ואב לבנו נותן ירושה דתורה אמרה ביום הנחילו את בניו שגם שיאמר שנותן לבנו הוה רק ירושה וזה דווקא מן אב לבנו אבל האם שמנחילה את בנה הוה רק כאלו אח נוחל לאחד מאחיו עיין רמב"ם פ"ו מהל' נחלות שם לא אמרי' שאפי' אם יאמר בלשון מתנה דעתו רק על ירושה אלא אמרי' דעתו דווקא על מתנה וא"כ התקינו אצלם ג"כ מתנת שכ"מ יהיה ככתובין וכמסורין ושם אצל רב עמרם היתה האם אשר אמרה להוי האי מלוגא דשטרא לר"ע ברי ולהוי הוה לשון מתנה כמו שהבאתי בשם המבי"ט ואם כן מהני בכח דברי שכ"מ ככתובין וכמסורין ודוק.
<b>סוף</b> דבר בנידן שלפנינו נראה שלא ירש לחנוך מאומה שמסתבר שמהני להנחיל אפי' חובותיו לחצרון ואליאב בלבד ובפרט שאדמ"ו הגאון ז"ל מביא בשם עבודת הגרשוני דיכול להנחיל אפי' הלואת עכו"ם לאחד מבניו ולדבריו דעת אדמ"ו ז"ל נוטה א"כ לא ינחל חנוך אפילו חלק בחובות ודוק ובפרט שהמנוח לא הנחיל לחנוך מאומה א"כ בודאי אלים כח חצרון ואליאב כאלו הם בלבד יורשיו וחנוך לא הנחיל להיות יורש אותו כמו שהערותי למעלה ליישב דברי רשב"ם ורשב"א שלקחו על לשונם אם מנחיל מן אחים שדה ודוק ואוסיף עוד אם הם שטרות אשר מחויבים ליקח כמו כסף בכל אמטער של המלך הוין כמעות שחריפא זבינא וכאלו הם מעות ודוק.
<b>ולולא</b> דמסתפינא אמרתי פי' חדש ברב אלפס אשר מתוק בהבנת הרמב"ן שמפרש דבריו והוא אם הדין ששכ"מ שאמר בפי' שנותן מתנה לבנו אעפ"כ הוה ירושה דאורייתא דמן האב לבנו אמרה התורה ביום הנחילו את בניו בכל לשון שיאמר אפי' אם בפה מלא יאמר מתנה יהיה בתורת ירושה א"כ משכחת מתנה שיהיה ירושה עשאו חכמים דוגמא בכל שכ"מ שמתנתו לא יצרך קנין כמו ירושה אינו צריך קנין יען וביען דמשכחת ירושה בשכ"מ אעפ"י שאמר האב בפירוש שנותן משום מתנה אבל בגר שלא יוכל להוריש לבנו ממילא אינו במתנת שכ"מ וכל זה בגר אבל באימא דר"ע דיכולה להוריש יכולה ליתן במתנת שכ"מ ודוק.
<b>סימן</b> <b>מד</b>
<b>שאלה</b> בכפר אחד שבק חיים לנו ולכל ישראל ת"ח גדול וצדיק ובאו שני אחים עשירים וביקשו מחברא קדישא שיתנו לחברא חמש מאות זהובים וגם לאלמנת מנוח ז"ל אשר הניח ביתו ריקם חמש מאות זהובים כדי שיקבר האיש הצדיק אצל אביהם אשר נקבר לבדו בסוף בית העלמין כי הי' בחייו איש רע מעללים וזה בושה להם ואם יקבר האיש המפורסם שם יהי' המקום מכובד גם לשאר אנשים אשר ימלאו ימיהם בטובה וגבאי דח"ק שלחו אחרי האלמנה ונתרצה בזה כדי שיהי' לה צרור כסף לפרנס בניה הקטנים וגם הגבאים שמחו בזה שיהי' להם מעות לשלם החובות אשר עשו כדי להקיף חומה לבה"ק ונתנו תקיעת כף לשני האחים העשירים וכאשר בא לשם המורה צדק להספיד הת"ח וכבר התחילו לעשות חפירת הקבר צעק ככרוכיא על הגבאים שת"כ שלהם בטל דהוה כנשבע לעשות עבירה כי דין מפורש הוא שאין קוברים רשע אצל צדיק וה"ה שאין קוברים צדיק אצל רשע דהכל חד והגבאים לא שמעו לדבריו כי יראו מפני ת"כ וגם היצר להם להחזיר המעות וגם בעבור האלמנה אשר קבלה מיד הכסף ויהי' קשה להוציא ממנה אבל רבים צועקים כי צריכין הגבאים להוציא את הצדיק משם ולקברו במקום חשוב כראוי לו אצל שאר צדיקים והגבאים צריכין לשלם מכיסם את אשר אי אפשר להוציא המעות מיד האלמנה אשר שלמה חובותיה ושאלו הגבאים אם מוכרחים לעשות כן וגם אם לא מוכרחים היקרה להם עון בדבר הזה ויבקשו לעשות תשובה כדת וכדין כי ידעו שהתרה בהם המורה צדק ולא שמעו לקולו.
<b>תשובה</b> הדבר קשה וצריך התבוננות רב לדעת מה יעשה לפום רהיטא מעלו מעל בצדיק המנוח כי במתים חפשי אין עליו לפרנס אשתו ובניו ומכ"ש לעזור לחברא קדישא ולא יהי' לו מנוחה בקברו ח"ו א"כ גדול עון הגבאים עד מאוד.
<b>ולכאורה</b> עלה בדעתי דכלל גדול דמשפט רשעים בגהינם י"ב חדשים עיין ברמ"א סי' שע"ו ובט"ז סי' ר"מ אבל אחר י"ב חודש כבר יצא נקי בדינו שיצרף ככסף וכל ישראל יש להם חלק בעוה"ב א"כ דווקא אין קוברים רשע אצל צדיק יען דעד י"ב חודש רשע נקרא וגם יהי' עליו דין שמים אבל אם הרשע כבר מת יותר משנה וכבר עברו עליו דיני דינים ופסקו זרעו לאמור קדיש אז מותר לקבור אצלו צדיק כי המת כבר נעשה זכאי ולא נקרא רשע וא"כ לא חטאו הגבאים כלל כי כבר נעשה מרשע איש נקי והבן.
<b>וראי'</b> לדבר דהא דאין קוברים רשע אצל צדיק ילפינן בסנהדרין דף מ"ו מהך מעשה דמלכים ב' דקם האיש על רגליו אשר השליכהו בקבר אלישע דלא חפץ הקב"ה שיהי' האיש הרשע נקבר אצל אלישע יעו"ש והיינו רשע אצל צדיק דהא הרשע יהי' נידון בקברו אחרי מותו יעו"ש וא"כ מנ"ל שלא לקבור צדיק אצל מי שהי' רשע וכבר עברו עליו כל משפטי גיהינם י"ב חודש וזכה בחלק עוה"ב והבן.
<b>ולכן</b> מה דהי' לב"ד שני בתי קברות הוא דאין קוברין רשע קל אצל רשע חמור דפן יצרכו לקבור מי שחייב הרג וחנק אצל הנסקל והנשרף והוא בתוך י"ב חודש א"כ יהי' נקבר צדיק אצל רשע מי שעדיין לא נפדה מיד שאול אבל אי הי' צריכין לקבור מי שחייב הרג וחנק אצל מי שכבר נשרף ונסקל לפני שנה הי' רשאין לקבור אותו אבל הלכה למשה מסיני הי' שהב"ד יצרכו ב' בתי קברות דלולא כן יהי' נקבר רשע חמור אשר לא עבר עליו י"ב חודש ודוק
<b>וכן</b> כל המקומות שהבאתי בספרי שערי חיים שער כ"ב מגמ' יבמות דף ל"ב ודברי תוס' שם ומירושלמי פ' נגמר הדין ורבה משפטים ותנחומא פ' ויחי וילקוט תהלים כ"ו ור"ן גיטין דף ס"א הכל קאי על קבורת רשע אצל צדיק או על קבורת צדיק עם רשעים ביחד אבל שלא לקבור צדיק אצל רשע מישראל שעבר עליו י"ב חודש מנ"ל שלא לקבור ודוק.
<b>ולפ"ז</b> בנידן דידן שכבר עבר רבות בשנים אשר נקבר פלוני בריחק מקום על שהי' רשע בחייו בודאי כבר סבל דינו ויצא נקי ואין כאן איסור כלל שנקבר צדיק אצל רשע קבור אשר נצרף על עונותיו ודוק.
<b>אך</b> אחר העיון נראה לחקור דלו יהיה שבת קול יגיד לנו שהקבור סבל דינו למעלה בכל זאת ניהו דרשע לא מקרי אבל גם צדיק לא הוה כי לא היה צדיק מעיקרא וצדיק משמע צדיק מנעוריו כחכז"ל והצדיקו את הצדיק צדיק מעיקרא וגם אז נקרא צדיק אם עשה מצות רבות והאי רשע ניהו דקבל עונשו על שעבר ל"ת וגם לא קיים מצות אבל עכ"פ סוף כל סוף אין לו מצות אשר על ידם יזכה להיות בעדת צדיקים אשר קיימו בחייהם היום לעשותם ולמחר לקבל שכרם וניכר למעלה לעולם כמאמר הנביא ושבתם וראיתם בין עובד אלקים ללא עבדו וא"כ ניהו דרשע לא מקרי אבל גם צדיק לא נקרא דוגמא שאמרו חכז"ל בנזיר דף כ"ג על פסוק צדיקים ילכו בם ופושעים יכשלו בם דרצה לומר דקאי על אחד שאכל לשם פסח ואחד אכילה גסה והקשה ר"ל ניהו דמצוה מן המובחר לא קעביד רשע קאמרת יעו"ש וה"ה כאן בהיפוך ניהו דלא מקרא עוד רשע אבל מצוה לא קעביד ונח נקרא צדיק וזה ברור בעזה"י וא"כ אכתי אסור לקבור צדיק אלא אצל צדיקים כמבואר בב"י מגמ' מועד קטן דף כ"ה ודף י"ז דמערה קבלה לר"ה ולא לצורבא מרבנן וכן פסק בטוש"ע וז"ל אין קוברים צדיק ובינוני אצל חסיד מופלג עכ"ל וא"כ איך נתיר לקבור צדיק אצל איש אשר היה בחייו רשע וניהו דכבר כיפר לו מיתה וקבורה וחבוט הקבר ויסורי גיהינם עכ"פ צדיק לא הוה ואין קוברים צדיק ות"ח אצל איש בער וריק ודבר זה שיש לקבור צדיק אצל צדיק יש לו גם שורש בתורתינו הקדושה דעל פסוק פ' ויחי וקברתני בקבורתם כתב רבינו בחיי וז"ל מכאן דרשו רז"ל לעולם יקבור אדם צדיק אצל צדיק שנאמר ויהי' שם קוברי' איש והנה ראו את הגדוד וגו' וזהו שאמר הנביא במיתתו מלכים א' י"ג וקברתם אותי בקבר אשר איש האלקים קבור שם אצל עצמותיו הניחו עצמותי עכ"ל רמז שמפסוק דראו את הגדוד מוכח רק שלא לקבור רשע אצל צדיק וה"ה צדיק אצל רשע אבל מנ"ל לקבור צדיק אצל צדיקים והביא דאותו נביא צוה לאחר שיהיה נדון על עבירה שלו ולא יהיה עליו בשר אז יניחו אותו אצל עצמות האיש אלקי' דהא גם הוא היה צדיק רק חטא פ"א ושקר בשם ד' וכאשר יעבור עליו עונשו אז יניחו עצמותיו אצל נביא עדי ועיין במהרש"א ח"א שביאר כן שדייק אחר שיעכל הבשר ויתכפר לו אז יהיה נקבר עצמותיו אצל הנביא יעו"ש הובא בעין יעקב סנהדרין אם כן מוכח שנייח דווקא להיות צדיק קבור אצל צדיק ודוק.
<b>והארכתי</b> במקו"א כי השג"א בתשו' החדשות סי' טוב הקשה קושי' גדולה לרב אשי בסנהדרין דף מ"ו דסובר דקבורה לבד מתכפר ולא צריך עיכול בשר ופריך הגמ' א"כ למה לא מוציאין אותו מיד ולהביאו לקבורת אבותיו ומשני משום סרחון שנקבע כרסו והקשה הגאון אבל עכ"פ הנהרג עפ"י הב"ד סר עונו מיד כאשר בא בקברו ונתכסה באדמה א"כ איך קוברים למחר איש שהומת בב"ד אצל זה שנקבר אתמול הא הוה אין קוברים רשע אצל צדיק דהנקבר מאתמול נעשה צדיק ועכ"ח יען דהנקבר היום יהיה ג"כ למחר צדיק כמוהו ואין חוששים אם מונח רשע אצל צדיק לפי שעה וזה א"א דא"כ אם מותר להניח אצלו לפי שעה למה היה צריך הב"ד שני בתי קברות הא רשע חמור יהיה מונח אצל רשע קל רק לפי שעה דהא אחר העיכל הי' קוברים אותו בקברות אבותיו והוא קו' גדולה וחמורה.
<b>עוד</b> הקשה הגאון אם מותר לקבור רשע אצל צדיק לפי שעה א"כ יקברו אותו מיד אצל אבותיו שהרי מזמן עיכל הבשר ואילך יהיה צדיק א"כ הוה קבורת רשע אצל צדיק רק קבורת שעה אלא ע"כ גם על שעה אחת אין קוברים רשע אצל צדיק וא"כ נשאר הקו' איך קוברים מי שהומת היום אצל מי שהומת אתמול לרב אשי דסובר דקבורה לבד מכפר כבר הוא צדיק מי שנקבר אתמול ואיך קוברים אצלו היום רשע וצע"ג.
<b>ואמרתי</b> בזה בעזה"י בוודאי בעבירות אשר לא ידענו אוקי גברא בחזקת כשרות רק עכשיו חטא בעבירה אשר על ידה נעשה האיש רשע למות שהב"ד ידונו באחת מארבע מיתות ב"ד והנך ד' אופני מיתות גילה הלכה למשה מסיני הרג וחנק המה לרשעים קלים ואותן בעלי עבירות אשר יתחייבו סקילה ושריפה המה רשעים חמורים דכפי חומר וגודל העבירה ענשה התורה אופן המיתה מי שהוא רשע למות על עבירות הקלות ימות במיתה קלה ומי שהוא רשע למות בעבירה חמורה ימות במיתה חמורה וא"כ אין קוברים בעלי רשעים בעבירות קלות אלו הן הנהרגים והנחנקים אצל בעלי רשעים בעבירות חמורות אלו הן הנסקלים והנשרפים והטעם שאין קוברים צדיק אצל רשע דחשוד על הקל אינו חשוד על החמור בעלי עבירות מיתה הקלה נעשים רשעים למות במיתה הקלה אבל לא נחשדו לעבור על עבירות חמורות אשר יתחייבו ברשעתם מיתה חמורה ובענין עבירות חמורות הווין זה צדיק מעיקרא שלא עברו מעולם עון החמור ולא נקברו צדיקים אצל רשעים כי הכל נידן על שם העבירה אשר על ידה נקרא רשע למות אבל מי שנהרג או נחנק אתמול ונעשה רשע בעבירה ההיא מותר לקבור אצלו בעל אותו עבירה אשר הומת יום מחרת הגם שביום מחרת כבר כפר להנקבר אתמול ולא הוה עוד רשע אבל גם צדיק לא נקרא כי שם צדיק הוא מי שלא עבר עבירה זו מימיו אבל מי שעבר וקבל ענשו די שלא נקרא רשע אבל גם צדיק לא נקרא ולא שייך לומר אין קוברים רשע אצל צדיק דבאותו עון שנהרגו או שנחנקו שניהם אינם צדיקים ואנו לא מצאנו רק שלא נקבר רשע אצל צדיק או צדיק אצל רשע אשר אחד הוא צדיק והשני הוא רשע אבל לא מצינו איסור לקבור רשע אצל מי שאינו לא צדיק ולא רשע ודוק.
<b>אך</b> בנידן שאלתינו שהי' קוברים הגבאים צדיק אצל רשע מי שהיה רשע ונתכפר לו לא הוה עוד רשע אבל עכ"פ לא נעשה צדיק בקבר ואין קוברים צדיק אלא גבי צדיק ולא אצל מי שאינו צדיק ואיך עשו הגבאים לבזות איש צדיק מפורסם ודוק.
<b>ונלע"ד</b> דבודאי מצוה על קרובים לעשות נחת רוח לנשמת המת שיהיה שכיבתו אצל צדיקים כמותו כאשר רמז רבינו בחיי שלכך ביקש יעקב מיוסף וקברתני בקבורתם וכן ביקש הנביא להניח עצמותיו אצל עצמות הנביא עדי כל זה ממצות קרובים כי כל עורב למינו ובן אדם לדומה לו הן בחייו והן במותו אבל כל ישראל לא נפקדו על זה הגם שמצוה לקבור את הצדיק בכבוד גדול בלוויה ובהספד אבל אין מחוייבים לברר לו מקום חבר בדומה לו דווקא רק שלא וקברו אותו אצל רשע אבל לקבור אותו אצל מי שאינו רשע הגם שלא הוה צדיק אין זה חיוב המוטל על כל ישראל או על שלוחיהם המה הגבאים ויוכלו לקבור אותו אצל איש שאינו צדיק והגם דגמ' מספר דמערה לא קבלה לצורבא מרבנן היינו יען הנקבר שם מכבר זכותו גורם שלא קבלה אותה שלא יהיה נקבר אצל חסידא עיין תוס' דף י"ז כי כבר חסידי עליון קבורים שם ומעלין בקודש ואין מורידין אבל אם כבר מונח שם איש שאינו לא צדיק ולא רשע מותר להניח שם צדיק כי לא המקום מכבד את האדם אלא האדם מכבד את המקום שיהיה כל המקום חשוב ע"י שנקבר שם אדם צדיק ות"ח ולכן לא הוזכר בטוש"ע סי' שס"ב רק שלא לקבור צדיק וכ"ש בינוני אצל חסיד מופלג היינו שקדוש עליון זכה מקודם ונקבר שם לא ינוחו אצלו פחות במעלה דהוה הרדה אבל להעלות בקודש שפיר דמי ודוק.
<b>ואוסיף</b> נופך דבשלמא לקבור שם צדיק אצל חסיד אסור דמינו מחריב בה עיין דוגמא זבחים דף ג' דנראה כאלו הוה חבירו אבל שאינו מינו דהוא רשע שנתכפר עונותיו והוא ריק מכל אינו מחריב בו דוגמא לסברה זו העיר השג"א דמותר להעביר לפני תפילין וליקח טלית להתעטף בו יען דטלית רשות ותפילין חיוב ולא שייך אין מעבירין על המצות דזה דווקא בשני מצות דומות ששניהם המה מצות מחויבות עיין באריכות סי' כ"ח ורק צדיק אצל חסיד דלא וה"ה רשע אצל צדיק דלא ודוק (ועיין בב"י סי' שס"ז מה שהשיג על כל בו יעו"ש).
<b>וגם</b> זאת אדרוש הגם שממעשה אלישע ילפינן שאין קוברין רשע אצל צדיק בכל זאת יפלא למה החיה הקב"ה את הרשע כדי להרחיקו מקבר אלישע למה לא החיה את אלישע כדי שיתרחק מקבר הרשע ויהיה לנס יותר רק באמת כי לא ינוח שבע הרשע על גורל צדיקים כחכז"ל פ' לך לך וז"ל און ארור מדבק בברוך עכ"ל אם בסביבו של הצדיק יהיה רשע יהיה עונשו גדול מאוד כחכז"ל באת אלי להזכיר עוני שהיתה נחשבת לצדקת וכנגד אליהו הנביא נפקד עונה עליה וממילא כיון שהצדיק יגרום עונש לבר ישראל על ידו גם ענוש לצדיק לא טוב כאשר כתב היש"ש יבמות פ"ג סי' ט"ז וז"ל ומה שנוהגים העשירים לקנות מקום חשוב לקוברם כדי להיות שוכבים אצל צדיק לפי הסברה יוצאים שכרם בהפסדם כי אולי אינם ראוים לכך ויענשו כי צר ורע הוא לצדיק שישכב רשע או שאינו הגון אצלו ממעשה אלישע יוכיח ג"כ צריך לראות היטב אם לא שידי בעלי כיסין תקפה עלינו עכ"ל הגם שמפשטות דבריו משמע שהוא רע וצר להצדיק בכל זאת נ"ל ששורש הדבר כי הוא רע ומר לרשע שיפקד עונו עליו ביתר שאת רק אם הוא בוחר בחייו להיות קבור שם חידש המהרש"ל כי הוא רע וצר גם לצדיק ולכן לא בחרו בטוב העשירים הקונים בחייהם מקום קברם אצל צדיק וחשוב והבן עכ"פ אלישע זכה בראשונה ונדחה הרשע אשר הושלך בקברו כי לא ינוח שבט הרשע על גורל צדיקים וא"כ בנידן דידן שכבר הוא קבור רבות בשנים וכופרו עונותיו א"כ אין שכיבת הצדיק אצלו פקידת עונות וממילא גם לצדיק אין רע וצער אם יושכב סמוך לקבר אשר מונח בתוכו איש אשר כבר סר עונותיו ממנו והבן זה.
<b>ונוסף</b> עוד כיון שלא נשאר לצדיק לשלם כתובת אשתו אשר כמעט בכלל לוה רשע ולא ישלם ניחא ליה להיות קבור אצל רשע מלהיות הוא כלוה רשע ולא ישלם וגם זאת כיון שבניו של הרשע המה יראי ד' ומכבדים בהון רב לאביהם אחר מותו גאולה היא לו כחכז"ל יעקב אשר פדה את אברהם וגם נעשה כבוד לו אם נשמע שנותן הון רב שיהי' קבור שם שמתכבדים בו ושאני באלישע שהושלך לקבר אלישע מפני פחד הגדוד ולא שהתייקרו בו והגם שטעם שמתכבדים בו לא יועיל לקבור רשע אצל צדיק עכ"פ מועיל לקבור צדיק אצל מי שאינו רשע ודוק.
<b>ולא</b> עוד שנתנו הגבאים ת"כ לטובת שני אחים והיו סוברים שהוא מותר וחל הת"כ על איסור דרבנן רק אם היה הרשע בתוך י"ב חודש הוה נשבע להרע לאחרים אבל לאחר י"ב חודש שאין כאן להרע חל הת"כ והבן בקיצר. סוף דבר הכל נשמע שלא יבוא לגבאים שום עונש בדבר הזה והצדיק יהיה מונח על משכבו בלי פחד רע ח"ו וצדקתו עומדת לעד אמן.
<b>סימן</b> <b>מה</b> רב שלומים להרבני המופלג העוסק בתהליכות נתיבות הורי' ופוסקים כמו"ה ר' אלכסנדר קנאפלער נ"י בקאלאב יע"א.
<b>אחד"ש</b> מכתבו קבלתי עם שאלתו ולולא שהפציר עד מאוד לא השבתי כלל כי הוא נוגע בדבר וגם כתיב שמוע בין אחיכם רק חשבתי פן ואולי הכל בכתב יושר ודברי אמת אגלה דעתי מה שנראה לי לפום רהיטא.
<b>שאלה</b> במקהלות אחת נקהלו אקרו"ט לתקן בצרכי צבור עמדו והתקינו אודות הגאבעללע אשר עד עתה הי' המשועבדים פטורים מלשלם אותן פרוטות הגאבעללע גם מבשר שלקחו במקולין וכעת מבקשים האקרו"ט שגם המשועבדים צריכין לשלם בעבור הבשר שלוקחים במקולים והוא עולה למי שברכת ביתו מרובה עד שלושים זהובים כסף לשנה ובקשו מהאקרו"ט להוסיף להם סכום זה בשכירתם ולא הטו לזה אזנם ע"כ נפשו איותה לדעת הדין עם מי עכ"ה.
<b>תשובה</b> וזה החלי בעזה"י ראשית אקדים אם המשועבדים אין להם פרנסה בריוח אלא שיכולין לחיות כדי ספוקם כראוי' לפני עצמם ולאנשי ביתם אז בוודאי לא נכון לעשות הדבר לקמץ פרנסתם דהרמב"ם פ"ד משקלים הל' ז' כתב וז"ל מגיהי ספרים שבירושלים ודיינין שדנין את הגזלנין בירושלים נוטלן שכרן מתרומת הלשכה וכמה הי' נוטלים תשעים מנה בכל שנה ואם לא הספיקו להן אעפ"י שלא רצו מוסיפין להן כדי צרכן הם נשיהם ובניהם ובני ביתן עכ"ל וכתב בכ"מ שמקורו מכתובות דף ק"ו ועיין באדמ"ו חת"ס ז"ל ח"מ סי' קס"ו שהסביר הדבר מניין שאפי' לצרכי בני ביתן מוסיפין דאל"כ דנתייקר השער מהכ"ת שלא רצו ליקח הוספה הא מעיקרא בקשו כדי פרנסתם שיהי' פנוים לעבודת ד' וא"כ אם נתייקר השער הא חסר להם כדי פרנסתם אלא ע"כ דלא נתייקר השער רק מתוספת בני ביתם אין שכרן מספיק ומנעו עצמם מליקח והוסיפו להם בע"כ דפח"ח ועדיין צריך ביאור דבוודאי מה שצריכין יותר יען דנחלש כוחם שבנעוריהם לא הי' צריכין בכל יום בשר ויין וגם מה שנתגדלו הבנים וצריכין יותר במאכל ובמשתה ומלבושים דזה בודאי בכלל צורך פרנסתם אלא נתוסף בני ביתן הם בני בנים או קרובים אשר נפלו עליהם יתומים קטנים וכדומה עכ"פ כיון שהטעם שצריכין להיות פנוים בעבודת ד' הוסיפו להם אעפ"י שלא חפצו ליקח בעבור הוספת בני ביתם והבן.
<b>וא"כ</b> אפוא איך צריך דעתו פנוי יותר משוחט אשר צריך דעתו פנוי לברך את הזבח לדקדק בפגימות הסכין ובדיקות הריאה אשר צריך הרווחת הלב ולא שיהי' לבו דואג במה יפרנס אשתו ובניו וכן שליח צבור אשר יעמוד ויתפלל בישוב הדעת ולא שלבו יהי' דואג מאין יבוא לחמו כחכז"ל אם השעורים אזלי מכדא אתא תיגרא מחלוקת בבית וכן הפוסקים שאלות הוראות איסור והיתר חכז"ל אמרו לבא בכיסא תלי' אשר נקל ח"ו מכשול על כן מסתבר שאין לפחות מהרוחת ביתם והוא פשוט הלא אמרו חכז"ל אין צבור עני למה ח"ו יצמצמו באנשים אשר עוסקים בעבודת ד'.
<b>אך</b> פן ואולי ראה אקרו"ט שמשועבדים שלהם יש להם ריוח ביותר שמקבצים ממון הון ועושר א"כ יש מקום לחקור הלא אקרו"ט באמונה הם עושים להקל על הצבור והמשועבדים יטענו הלא קבלנו עלינו עבודת הקודש על שכמינו נכנסנו על מנהג המקום או שהתנו בפירוש שלא ישלמו גאבעלע וזה הוא בכלל שכר שלנו והגם שקהל יוכל ליקח שוחטים אחרים זה יהיה אם יודיענו זה חצי שנה מקודם ויהי' לנו זמן לתור אחר מקום אחר ואם לא ימצא אז נטו שכמינו ליקח פחות אבל עד אותו זמן עכ"פ אנו פטורין מלשלם גאבעלע וגם פן ואולי רוב בעלי בתים יסכימו שלא יבקשו שוחטים אחרים טוב שיהיה שוחטים אשר כבר הוחזקו לכשירים ומרוצים לטובחו טבח כי הם בקיאים וכשירים.
<b>וראיתי</b> שמעלתו נ"י העיר מדברי רמ"א סי' קס"ג שכ' בסעיף ה' וז"ל יש מקומות שנוהגין שחזן בה"כ פטור ממסים ומנהג הגון הוא וכן ראוי לנהוג מיהו מדינא אינו פטור ואם שכרהו מתחילה לפטור ממסים ואח"כ שכרוהו סתם ודאי על תנאי ראשון שכרוהו עכ"ל מזה העיר דסתם על תנאי הראשון שכרוהו וא"כ כולם פטורין מהגאבעללע יפה דיבר שתלי' בזה ואין הדבר מבואר בסי' זה אבל בסי' של"ג השיג הש"ך על הרמ"א וגם הט"ז השיג שם בסברה ישרה אם מכח תנאי הראשון לא הי' חיוב כלל כגון גר מה שהתחייב עצמו בגיותו כתובה גדולה פטור לגמרי כאשר התגייר אז לא מהני בסתם אבל אם מתחילה הי' חיוב כגון בשוחט דבא בשכרו אז בסתם נשאר חיוב התנאי שהתנה מעיקרא ועיין בט"ז כי נעמו דבריו.
<b>אך</b> באמת אחר עיון היטב נ"ל סברה ישרה בעזה"י דשאני מס אשר קהל ישלמו בעד משרתי בהכ"נ שצריכין לשלם מכיסם בעד המשועבדים אז יש פלוגתא אם בסתם עבדו המשועבדים אי קהל יצרכו לשלם בעדם המס דומיא דגר שהיא תובעת כתובה גדולה משל נכסי גר או בנידן מהרי"ק שתובע מאה דוקטים משותף או מי שדר בבית בסתם ותובע המשכיר אבל בנידן הגאבעלע אשר המשועבדים ישלמו מכיסם בכל ליטרא בשר איזה צל והוא עולה בכל שנה לשלושים זהובים הוה כאלו ישלמו בפעם אחד סך הנ"ל א"כ האקרו"ט פוחת משכרם למשל שנעשה שוחט או שמש בעד י' זהובים לשבוע והוא צריך ליתן משכירתו בכל שבוע חצי זהב פרוטות גאבעלע א"כ הוה פוחת שכירותו אז בודאי אם עובד בסתם אי אפשר לפחות משכירות הקצוב להם מפנקס הקהל חוץ אם כבר שלחו אקרו"ט קינדיגונג ונתקבלו בפחות מחדש או מחלו בפירוש שנתרצו לקבל פחות בשכירות והט"ז בסי' של"ג כתב וז"ל וכמו שאין כח לפחות מסך השכירות בשום אמתלא אף אם הניחוהו ולא קבלוהו בפירוש שנית ה"נ אין כח לפחות ממה שפטרוהו ממס עכ"ל משמע דעכ"פ אין כח לפחות משכירות והך תשלומי גאבעללע הוה פוחת משכירות ודוק.
<b>וידעתי</b> שיש לזדנדז בדבר דהא יש בידו שלא לאכול בשר גסה ודקה כי אם עופות ולא יצרך לשלם לקהל משכרו בכל זאת מי לא יבין את זאת כי הוא כפיה לשלם בחזקה משכרו כי איך ישיג ידו לחיות על בשר עוף וגם אין שמחה אלא בבשר שור וק"ל.
<b>ויעיין</b> בש"ך סי' של"ג ס"ק מ"ד שחקר אולי לשיטת רמ"א אפי' השכירות לא ישלמו במושלם רק בפחות כמו דין פועל בלא קציצה יעו"ש רק כבר העיר הנתיבות דש"ץ שאני דאין גזל בשומעין את קולו יעו"ש וא"כ בשוחט בוודאי אין פחת לשכירות העובד בנופו ונשמתו וק"ל.
<b>היוצא</b> מזה לא מיבעי אם אין למשועבדים לחיות די ספוקם בודאי אין נכון לפחות מפרנסתם אלא אפילו אם יש להם לחיות בריוח אין לפחות משכורתם על פי דין חוץ אם היה קבלה חדשה ונתרצו לעבוד בשכר פחות כן נראה לע"ד בעזה"י.
<b>ועלה</b> בדעתי לחקור אי אקרו"ט יש להם כח זה לשנות בדבר הנוגע ליראת שמים כי כמה עניות עושה ר"ל שמעביר אדם על דעת קונו והי' מן הראוי שצריך עכ"פ קובץ רוב בני הקהלה אם מסכימים לזה לקמץ בדבר הנוגע ליראת שמים וגם לחקור הלא הדבר הזה נוגע לנדר אשר קבלו האבות לתכלית יראת שמים אם יש להתיר נדר הנוגע ליראת שמים אך אני טרוד וחלוש אני כגבר אין איל ולא באתי רק יען שהפציר בי עד למאוד להשיב לו הד"ש.
<b>סימן</b> <b>מו</b>
<b>שאלה</b> שבא לפני שני שוכרי משקאות שהם דרים כל אחד בכפר ומחיתם הוא ששכר כל אחד בית משקאות מן הכפר וירויחו כאשר ימכרו לגוים הבאים לשתות ואם הגוים יעשו שידוכים יקנו רביעית או חצי חביות וכעת היהודי הדר בכפר שלישי מביא יי"ש מקרובו אשר לו אפאראטה ונותן יי"ש בזול מאוד רק שימכור הרבה ויביא לו מעות על כן מוכר בזול כמעט בסכום אשר הם לוקחים היי"ש בעיר כך הוא מוכר בכפר שלו והולכים כל הגוים סביבות הכפרים ליקח אצלו ומביאים לביתם והם לא ימכרו כלל וביקשו לאסור לו למכור בזול רק לגוי אשר הוא מכפר שלו אבל לכפר אחר ימכור כפי הפריוס אשר יודיעו לו בכל רביע שנה והאיש ממאן בזה כי איך יעשה כזאת לשאול כל גוי מאין באת ולאנה אתה הולך וגם הלא כל גוי מכפר אחר יצוה לגוי אחד מכפר שלו ליקח בעדו ויהי' לו תמיד משפטים על כן לא יוכל לעשות כזה ואם דין תורה יאמר לו שצריך למכור גם לגוים מכפר שלו ביוקר אז לא יתן לו קרובו יי"ש בזול כי מוזיל גבו יען שהגוים שותים הרבה על שהוא בזול וישאלו הדין עם מי.
<b>תשובה</b> לפום רהיטא הי' נ"ל לאסור דראיתי לאדמ"ו ז"ל בח"ס ח"מ סי' ער"ה שנשאל בכעין זה וכתב וז"ל הנה אי מחלק להו להקונים קליות ואגוזים או מוזיל להו להמשיך הכפריים הקונים אצלו אין ספק דאיסורא עביד ובהא לא פליגי ר"י ורבנן במתני' ב"מ ס' ע"א עיי"ש עכ"ל הרי במוזיל גבייהו פשוט הוא שאסור ודוק.
<b>שוב</b> התבוננתי דלא דמי בודאי אם לכפריים הדרים בכפר שלו או להבאים מאותן מרחק בעברם עלי דרך ושותים אצלו מוכר ביוקר רק להבאים מכפרים סמוכים מוכר בזול כדי להמשיכם שיבואו אצלם אז הוא אסור דהוה כאלו נותן להם קליות ואגוזים כדי להמשיכם אבל בנידן שאלתינו שהוא מוכר בזול הן לבני כפר שלו והן לכל הבאים בעברם עלי דרך הגם שהם מארץ רחוקה כי יוכל לעמוד במעט ריוח רק שימכור הרבה א"כ לא נקרא מוזיל גבייהו לבני כפרים הסמוכים רק הוא מוכר בזול לכל הבא אליו ולא מסית לבני כפרים הסמוכים שיבאו לקנות אצלו אלא ממילא הם באים לקנות בזול א"כ הוא עוסק בשלו בהיתר ואם ימכור ביוקר לא יהי' לו ממה לחיות א"כ חייך וחיי חבירך חייך קודם דרש ר"ע דכתיב וחי אחיך עמך א"כ אין עושה איסור כלל ודוק.
<b>אמנם</b> אדמ"ו ז"ל מחדש שם דבר חדש ואעתיק דבריו וז"ל אבל מטעם אחר נראה למחות ביד היהודי דהרי דינא דמלכותא דינא והשר גזר על הדרים תחת ממשלתו ובכלל מס שלו הוא זה שלא יהי' רשאין לקנות שום משקה כ"א מזה ששוכר אראנדע ממנו והעובר על זה גונב את השוכר שעומד על פיו ובמקום השר ועיין היטב בר"ן נדרים כ"א ע"א ובא"נ מישראל אפשר דנהרג אפי' על הפקעת הלואתו ומכ"ש של ישראל וא"כ זה המוכר להא"נ הו"ל כמושיט אבמה"ח לבני נח היכי דלא קיימו בתרי עברי דנהרא ויש למחות בידם ככל החולק עם הגנב עכ"ל.
<b>הנה</b> גם בנידן השאלה שבא לפני אדמ"ו ז"ל שהי' כח להשר לגזור על הדרים בממשלתו שלא יקנו שום משקה אלא מזה האיש ששוכר הראנדע שלו פלא בעיני פסק אדמ"ו ז"ל דצוואת השר הוא שבכפר שלו יקחו מהאיש העומד במקומו אבל עכ"פ יוכלו הדרים בממשלתו לילך ולשתות בכפרים אחרים כמובן וא"כ היהודי שמכר להם בכפר אחר הוא מוכר להם בהיתר דהא יכולין לשתות בכל מקום שירצו ורק כאשר הגוי מביאו בכפר הוא עובר צוואת השר שלא יביאו בגבולו משקה ממקום אחר ואינה דומה לאבמה"ח דשם בשעת נתינה הוה האיסור אפי' אם יאכל מיד במקומו אבל כאן יחודש הגזילה אז כאשר יבוא בכפר של השר אבל בשעת מכירה אין איסור כלל דהא השר אין לו כח לגזור שלא ישתו בעולם משקה חוץ ממשקה של יהודי הדר בכפר שלו ודוק.
<b>גם</b> בעיקר הדבר אני נבוך אפי' אם נאמר בהפקעת הלואת חבירו נהרג אבל על מניעת ריוח מנ"ל שב"נ נהרג דאין זה בכלל גזל מה שגרם שלא יבוא ריוח לידו אטו הכובש עשרו ולא משלם המס כראוי הוא בכלל גזלן (ועיין בחת"ס ח"מ סי' מ"ד ודו"ק).
<b>ואגב</b> גררא נ"ל מ"ש אדמ"ו ז"ל שם וז"ל הו"ל כמושיט אבמה"ח לב"נ היכי דלא קיימו בתרי עברי דנהרא עכ"ל נ"ל תיבת דלא הוא טעות הדפוס בודאי אדמ"ו כ' היכי דקיימו בתרי עברי דנהרא דאל"כ אין איסור לסייע לב"נ כמבואר במג"א סי' תמ"ו ס"ק ד' שכתב המג"א וז"ל ונ"ל דלעכו"ם ליכא איסור לסייע במידי דאסור לו כבאמה"ח אם לא דקאי בענין שאינו יכול ליטלו וכן איתא בהדי' בע"ז דף ו' וכ"כ הר"ן רפ"ק דע"א וספ"ק וכ"כ תוס' בקדושין דף נ"ו ע"ש עכ"ל ועוד כן הוא בסברה דהוה כאן כתרי עברי דנהרא הגם שיוכל לקנות במקום אחר עכ"פ גם המוכר ההוא עובר על לפני עור כהשגת בעל משנה למלך מה' ריבית על שו"ת פני משה דמה לי אם זה עובר על לפני עור או זה עובר על לפני עור לכן הגם שזה רוצה להלות בריבית אסור לאחר להלות רק אם יוכל ליטול אבמה"ח מעצמו ולא יולד איסור דלפני עון אז גם המושיט אינו עובר יעו"ש כי מתוק והלא כאן לפי דין אדמ"ו כל מי שמוכר לו משקה חולק עם הגנב ודוק.
<b>אך</b> בנידן שאלתינו אשר נודע כי כעת חק המדינה אם ימכור איש יין שרף או יין בחשאי ונמצא בידו אין לו עונש רק שאותו משקה ינתן להווירטצהייזער אשר שכר מהשר זכות למכור המשקאות ואפי' הכלים אשר ימצא בו המשקה יותן לו בחזרה וכן אם תמצא המשקה ביד הלוקח בסתר מאיש אשר אין לו רשות מן השר למכור משקאות ג"כ יוקח ממנו המשקה ואין לו עונש כלל א"כ זה החק הוא מי שיחפץ להפקיר ממונו אם ימצא בידו המשקה יוכל למכור כאות נפשו וגם יוכל ליקח כאות נפשו א"כ איך נימא מי שמוכר משקה הוא חולק עם הגנב מי ימחה ביד הלוקח להפקיר ממונו וגם לא שייך שזכות זה בכלל מס שיצרך כל אדם לקנות משקה דווקא משוכר שלו דהא אין עונש עליו על הלוקח אם יוודע שקונה במקום אחר כי אין עליו חיוב מס רק שאין לו זכות להביא משקה ממקום אחר אבל המוכר לו במקום היתר בכפר שלו אין חוטא נפשו ולא ידעתי לאסור לו למכור בזול לכל מי שבא לקנות.
<b>וביותר</b> אשר אומר על נאמנות שלו אם מכיר שהנכרי הוא מכפרים של יהודים אינו מוכר לו רק שלא יוכל לשאול מי אתה מאין באת ולאנה אתה הולך ולרוב מוכרים משרתיו לכל מי שמביא מעות ולא נותן בהקפה כלל א"כ הוה ספק לפני עור דאינו אסור ומכ"ש לפמ"ש דאין כאן באמת לפני עור כנלענ"ד בעזה"י.
<b>סימן</b> <b>מז</b> עף החיים יתן פריו וגפן השלום חילו להרבני המופלג מורג חרוץ בעל פיפיות עינו על אפיקי פוסקים משוטטות ה"ה הרבני כמוהר"ר נפתלי האלבערטאמהל נ"י בק"ק קאלאמיייע.
<b>אחד"ש</b> מכתבו עם שאלתו קבלתי היום וראיתי בבקשתו להשיב לו מיד וחשתי ולא התמהמתי למלאות רצונו וכפי אשר חנן אלקים אותי אודיעהו בקצירת אומר.
<b>שאלה</b> אשר אירע פה בשוחט שהביאו לפניו עוף לשחוט וידע השוחט שהעוף גנוב ביד המביאו אם מותר לשחטו ואפי' אי נימא דמותר לשחטו אי מותר לו לברך על העוף אי הוה מצוה הבאה בעבירה או לא עכ"ל.
<b>תשובה</b> לדעתי אם השוחט ירא לאמור להמביא העוף או הבהמה לשחוט שהוא גנוב בידו כי אין לו עדים לברר לו הגם שהוא יודע שגנוב הוא אתו יכול לברך עליו ומה שהעיר דהוה מצוה הבאה בעבירה אינו אמת כי שאני מצות שחיטה משאר מצות והוא דבשאר מצות נתקן הברכה על חיוב קיום המעשה אשר הטיל הקב"ה על איש ישראל לעשות פעולה הזאת כתקיעת שופר ונטילת לולב וישיבת סוכה וקשירת תפילין וכדומה א"כ אם קיום המצוה בא בעבירה ולא הוה מצוה דאין זה מברך אלא מנאץ ועי' בתוי"ט פ"א דדמאי משנה ד' בד"ה ומברכין אבל ברכת השחיטה נתקן לשבח והודאה על שאסר לנו אינו זבוח אבל שיהיה שחיטה מצוה מחויבת לא מצינו דמי שלא יחפץ לזבוח כל ימיו לא נענש אפי' בעידנא ריתחא כמו בטלית שנענש עכ"פ בעידנא ריתחא ששם יוכל להביא עצמו לידי חיוב אם יעשה בגדיו ד' כנפות אבל ברכת השחיטה הוה רק ברכת הודאה על שקדשנו הקב"ה אם נרצה לאכול בשר יהי' בשחיטה ולא בנחירה והי' יכול לברך אפי' אם אינו שוחט רק סמכו חכז"ל לברך הודאה הנ"ל בשעה שעוסק בשחיטה ואפי' אם אחר שוחט חבירו יכול לברך עיין בנועם אמרות הט"ז ביו"ד סי' א' ס"ק טו"ב שהאיר עינים בזה להבדיל בין ברכת שחיטה לברכת תרומה מתוק מדבש
<b>**(</b>הג"ה ובני הבח' יעקב שלום נ"י הביא ראיה מרש"י כתובות דף ז' ד"ה ברכת מצוה וז"ל על השחיטה ועל המילה דכולה חדא הודאה הוא עכ"ל הרי מפורש יוצא כדברי ט"ז שמדמה שחיטה לברכת להכניסו בברית יעו"ש ודוק.)** וא"כ איך שייך כאן לחקור שהוא מצוה הבאה בעבירה ואין זה מברך אלא מנאץ בשלמא אם הברכה קאי על קיום מצוה זאת כעת עכשיו א"כ ע"י עבירה לא נתהוה מצוה ומכ"ש שלא לברך שזה ניאץ ולא ברכה אבל בשחיטה דלא קאי הברכה על קיום חיוב מצוה אלא על אשר קדשנו שלא לאכול בשר אלא במעשה זביחה והלא עכ"פ אם שוחט עוף הגזול הבשר מותר באכילה כמבואר מצא גדייו שחוטין וא"כ עכ"פ הוא עוסק עכשיו במעשה שחיטה המתיר הבשר ויוכל לברך בעלמא על אשר זכו בני ישראל בקדושה שלא לאכול את שאינו זבוח ודוק ואפי' להחולקין על הט"ז וסברו שלא יוכל אחר לברך אם המברך אינו שוחט היינו יען דדומה לברכת הנהנין לא להנות ולא לברך יעו"ש ש"ך ופר"ח אבל עכ"פ מי יכחיש דלא שייך כאן מצוה הבאה בעבירה דאין כאן חיוב קיום מצוה והפעולה מכשיר הבשר הגם שהוא גנוב ודוק.
<b>ואוסיף</b> נופך דברכה קאי על ששוחט רוב הסימן ושינוי הוה בחצי סימן דמאז אסור עוד לישראל אפי' יתרפא וא"כ לדינא דאסרינן העוף הבעלים מקנים אותם לגזלן דניחא להו דיקנה ועיין תוס' רבוצה חולין דף מ"א אך אין להאריך בזה.
<b>וגם</b> נפל ברעיוני דלא שייך כאן מצוה הבאה בעבירה דאטו מכח שחיטה נעשה העבירה אפי' אם נחר הוה ג"כ נעשה אותו העבירה א"כ אין שם שחיטה פועל העבירה דנטילת החיות הוה פעולת העבירה אבל לא בא העבירה בזה שמכווין לעשות בנטילת החיות בשם שחיטה עיין תוס' חולין דף י"ב דקטן מכווין לשם חתיכה ולא לשם שחיטה יעו"ש היטב והבן זה.
<b>אך</b> מה שכתב אח"כ דלו יהיה ששוחט עוף אחר עמו אעפ"כ אסור לשחוט להגנב העוף יען דע"י השחיטה קונה הגנב בשינוי מעשה שאינו חוזר לברייתא א"כ הוה השוחט עובר משום לפני עור ומשום מסייע ידי עובר עבירה דמבואר ברמב"ם בפ"ה מהל' גניבה דאסור לסעדו ולתמכו וה"ה כאן ואין לומר דיכול לילך לעיר אחר לשחוט כמ"ש הסמ"ע בסי' שכ"ו דאסור לקנות מגנב הגם דיכול לילך לעיר אחרת למכור ה"ה כאן טורח לו לילך לעיר אחרת למכור עכ"ד בקיצור.
<b>מה</b> שכתב דעובר על לפני עור אינו מודה לו דהא שינוי מעשה יכול לעשות בעצמו אם ינחור ואין השינוי קונה בא מכח שם שחיטה רק יען שאח"כ העוף הוא מת הוא השינוי הניכר ועיין רמב"ן בב"ב דשחיטה שנתקלקל חייב השוחט דהוה היזק ניכר מעיקרא חי והצוואר שלם ועכשיו הצוואר נפרע והוא מת ועיין רמב"ן במלחמות בב"מ בסוגי' דמשיכה קונה בהשיבו על בעה"מ וגם זאת נוסף גוף הגניבה כבר עבר הגנב משעה שהחזיק בשלו רק היה באפשר להשיב כל זמן שהוא חי וע"י השחיטה א"א וחייב מעיקרא משעת גניבה א"כ לא שייך שמביא לידי עבירה אבל הא מודה אני שאסור להיות מסייע לידי עבירה אפי' על איסור קל דאיסור מסייע הוא מכח שאפי' קטן אוכל נבילות ב"ד מצווין להפרישו עיין מג"א סי' שמ"ז ס"ק ד' בשם הרא"ש כ"ש גדול שלא לסייע לו יעו"ש ואם כן אסור להשוחט להיות מסייע בעבירה והגם דלא דבר ברור הוא דלמא שאני קטן דמצווין להפרישו דמזיד שלו נחשב לשוגג דהא אין לו דעה שלימה עיין גיטין דף כ"ב ועיין רמב"ם פ"ד מאישות אבל ישראל גדול מזיד מנ"ל דמצווין להפרישו חוץ הב"ד אשר עליהם מוטל להעמיד הדת והארכתי בזה בספרי מ"ח על א"ח חלק שני [סי' כ"א] ועיין דגול מרבבה ביו"ד סי' קנ"א סק"ו שהעיר בזה אבל עכ"פ נכון הוא בסברה שלא לסייע לו ע"י מעשיו עיין גיטין דף ס"א ומג"א סי' שמ"ז שאפי' לגוי לא יסייע בעבירה ומכ"ש שהשוחט לא יהיה לעזר ומסייע לגנב ישראל לשחוט לו עופות גנובים כי פרצה קורא לגנב לגנוב יותר לאו עכברא גנב אלא חורא גנבא אמרו חכז"ל וא"כ אם אין פחד על השוחט שיהיה קובל עליו בערכאות ולא יהיה בידו להביא עדים עליו דודאי לא ישחוט להיות עוזר ומסייע לעוברי עבירה כנלענ"ד בעזה"י נכון מאוד (כל זה כתבתי להלכה אבל למעשה ח"ו להורות באתרא דרב וביותר שיושב שם י"נ הרב הגאון הצדיק הרב ר' הלל נ"י ולכן פן ואולי ועלה על דעתו לעשות דבר מבלי שאלת פי הגאון דקהלתו נ"י דברי בטלים בבטול דמעיקרא משמע) דברי הדש"ת.
<b>סימן</b> <b>מח</b>
<b>שנית</b> <b>להנ"ל</b> <b>בענין</b> <b>הנ"ל</b>
<b>מכתבו</b> השנית קבלתי אשר חפש ומצא לפי ראות עיניו לאסור להשוחט לשחוט עוף הגנוב וכתב וז"ל באתי עוד הפעם להציע טעם אחר דאסור לו לשחוט את העוף מש"ס ערוך דב"ק דף ע"א ע"א דמוקי שם המשנה דטבח ומכר ביוהכ"פ בטובח ע"י אחר דאל"כ אינו לוקה ומשלם ופריך וכי זה חוטא וזה מתחייב ומתרץ דכתיב או לרבות את השליח הרי להדיא דלולא דכתיב או הי' החיוב על השליח וכמבואר בש"ס קידושין מ"ב ע"א להלן יעו"ש וגם למ"ד יש שלד"ע כבר כ' האחרונים שם דעכ"פ בי"ש השליח חייב וא"כ בנידן דידן מפורש יוצא מדברי ש"ס הנ"ל דעכ"פ אסור לשחוט עכ"ל מעלתו.
<b>ונלע"ד</b> לבאר לו בקצירת אומר להיות זהיר בעתיד שלא יהי' נקל לפניו לומר שדבר יצא מפורש בש"ס ופוסקים ואבאר בעזה"י.
<b>הנה</b> ידע כיון שא' גנב היינו שחושב לזכות בשל חבירו ועשה מעשה קנין משוכה או הגבהה אז הוא גנב ושניהם אינם יכולים להקדישו זה לפי שאינו שלו וזה לפי שאינו ברשותו רק יש עליו מצות השבה להחזיר הרשות להנגזל כי השלו אינו צריך להשיב כי לא נפסק השם שלו מהבעלים ובחבורי הסברתי דשלו נקרא השווי' של הגניבה ורשות החפץ מבלעדי השווי' הוא השימש לא צריך לשלם הגזלן להנגזל אם שימש בהגזילה משעת הגזילה עד שעת השבה וכאשר משיב לא צריך הנגזל לעשות קנין בהחפץ להיות שלו כי לא פסק עדיין מלהיות שלו ועיין בספרי מ"ח ח"ר סי' ס"ט] ובארתי במקו"א שזה רמזו חכז"ל אומרין באיסורי הנאה הרי שלך לפניך היינו שגזלן אומר הלא מעולם לא נפסק שמך מהגניבה שלא להיות שלך רק הי' חסר לך הרשות והרי שלך לפניך שעכשיו אני מניח את השלך לפניך והבן וא"כ בודאי מי ששוחט את העוף הגנוב אינו עושה שום עבירה כלל לפני עור לא שייך דהא יש ביד הגזלן לחתוך בצווארו בקופיץ ויהי' ג"כ שינוי שאינו חוזר והיזק ניכר ואפשר שעכ"פ הוא בכלל מסייע ידי עוברי עבירה דאולי אם לא ישחוט אותו לא יגנוב עוד או לא ימית אותו ויניח העוף לשוב לביתו וכדומה.
<b>אמנם</b> כל זה בעוף שאין איסור עליו אלא על הגניבה דעל הטביחה ליכא איסור אפי' להגנב אם הוא יודע לשחוט ושחט את עוף הגנוב אינו משלם אלא בשור ושה דאז אמרה התורה אם יגנוב ישלם כפל ואם גם יטבח ישלם חמשה תחת השור וארבעה תחת השה א"כ חשבה התורה הטביחה לעבירה לפני עצמה דהא אם המית השור או נתנבלה בידו לא צריך לשלם ארבעה וחמשה כמבואר במשנה ובגמ' וברמב"ם פ"א מגניבה א"כ הוה השחיטה הגוף עבירה אז חקרי' מי יהיה חייב על מעשה העבירה אשר נעשה שנשחט שור ושה הגנוב אי המשלח או השליח ואמרי' הגם דבכל מקום אין שליח לדבר עבירה והיה ראוי להיות השוחט חייב גילה התורה דכאן יש שליחות וחיוב המשלח וכל זה בשור ושה אבל בעוף דאין ארבעה וחמשה על הטביחה כמבואר במשנה ריש פרק המרובה ובגמ' דף ס"ז דלא ילפי' שור שור משבת ועיין ברמב"ם פ"א מהל' גניבה הל' ו' א"כ אין כאן עבירה אם השוחט ישחוט עוף הגנוב.
<b>וראיתי</b> שהעיר עוד ראי' ממה דאמרי' בב"מ דף מ"ג האי מאן דגזל חביתא דחמרא מחברי' מעיקרא שווי' זוזא ולבסוף שווי' ד' ותברה משלם ד' דאם איתא הדרה בעיניה האי שעתא קא גזל מיניה וכמבואר בש"ע סי' שנ"ד ואם כן נעשה השוחט גנב ע"י מעשה שחיטתו והאריך בזה.
<b>ואמרתי</b> לשעשע עמו קצת והוא דדקדקתי בגמ' בב"ק דף ס"ה ובב"מ דף מ"ג דאמר רבה האי מאן דגזל חביתא דחמרא מחבריה האי תיבת מחבריה הוא כשפת יתר דפשיטא דגזל מישראל ומאי היה חסר אי למד בדרך קצרה האי מאן דגזל חביתא דחמרא וצריך ביאור.
<b>ונלע"ד</b> דבטעם שצריך לשלם אם נתייקר ארבעה יש לפרש משני פנים (א) דבשעת הגזילה היה שווי' זוזא בזול ואח"כ נתייקר לארבעה כל זמן שהחפץ בעולם השלו היינו השווי' הוה להנגזל א"כ אם נתבר או נאבד אח"כ על ידו נעשה גזלן מחדש על ג' זוזי וכן משמע בש"מ בב"מ דף מ"ג בד"ה אמר רבא בשם הראב"ד וז"ל אמר רבא וכו' דכיון דכי איתא הדרה בעיניה ושווי' ליה ד' זוזי מעיקרא גזל מיניה חד זוזא והשתא קא גזל תלתא זוזא יתירה הלכך כשעת הגזילה קרינן ביה עכ"ל הרי שפתיו ברור מללו דמעיקרא גזל זוזא והשתא גזל ג' זוזא יתירה וכאלו גזל שני פעמים ומחייב בתורת גזלן (ב) יש לפרש דאינו גזלן אלא כשעת הגזילה ומה דמחייב לשלם ד' הוא מטעם מזיק דהא כל זמן שהחפץ בעין הוה של נגזל וגם אם יחפץ לקיים השבה צריך להשיב לו גוף הגזילה שהוא שוה עכשיו ד' זוזא א"כ אם משבר החפץ או שותה היין השתא מזיק ליה בידיה ג' זוזא דע"י השתיה והתבירה לא יקבל רק זוזא וכן משמע מלשון הנמ"י בפרק המפקיד שכתב בד"ה הדרא למרא וז"ל והכי הלכתא כרבא דלענין יוקרא או איתבר ממילא משלם זוזא כדמעיקרא אבל אי תברה או שתיה כיון דההוא שעתא הוא דמזיקא ליה בידים משלם ד' ואתי' כולה כב"ש וכב"ה עכ"ל הרי שביאר דדווקא אם מזיק בידים דחייב מטעם מזיק אבל אי נאבד או נתבר אפילו בפשיעה פעור ודוק שוב ראיתי דקצו"ח סי' שנ"ד משיב על הסמ"ע מכח דברי רא"ש דכאן אינו חייב אלא מטעם מזיק בידים דגזלן לא הוה שומר וחייב על פשיעות רק מטעם מזיק בידים ופלא שלא רמז על דברי נמ"י הנ"ל ומראב"ד משמע כדברי סמ"ע ונתיבות סי' שנ"ד מסכים עם קצו"ח דחיוב רק מטעם מזיק בידים יעו"ש.
<b>והנה</b> במעילה דף י"ט דרשי' כי יאכל פרט למזיק דמי שהוא מזיק לתרומה או להקדש פטור ועי' ברמב"ם שם ולפ"ז אם מטעם גזלן הוא מחויב ד' אפי' אם גזל מהקדש ולכן אמר רבה מאן דגזל מחבריה הוא רעהו ולא של הקדש ודוק.
<b>ועתה</b> נבוא על תכלית המבוקש בודאי השוחט לא חפץ לקנות את העוף ולא הוה לא גנב ולא גזלן ואפי' אי נימא כדברי ראב"ד וסמ"ע דנקרא גזלן גם על הנך ג' זוזא דמתייקר היינו אם לקח החפץ להחזיק בו ולקח הרשות מנגזל אם נתייקר נתגדל הגזילה עכשיו כפי אשר נתייקר החפץ אבל אם מעולם לא עשה קנין גזילה מהכ"ת יהיה נעשה גנב רק עכ"פ יש לומר דהוה מזיק והגם שהגנב אומר לו לשחוט לו העוף ואומר לו אנכי אערבנו מידי תבקשנו עכ"פ הלא מבואר במשנה בב"ק סוף פ"ח עשה כן לאיש פלוני ע"מ לפטור חייב בין בגופו ובין בממונו וכתב התויו"ט וז"ל אפי' אמר ליה ע"מ שאני אשלם חייב דאין שליח לדבר עבירה כמו שהתבאר בפרק דלעיל משנה ו' אלא מתני' נקטה לא שנא דע"מ לפטור דומיא דרישא נראה לי עכ"ל א"כ אפי' אם אומר שהוא ישלם אומרים אין שליח לדבר עבירה להזיק בשליחותו ולאחרים וה"ה כאן אין להשוחט להיות שליח להיזק ועיין בש"ע ח"מ סי' תכ"א ודוק.
<b>אמנם</b> בעוף העומדת לשחוט והוה דמי שווי' שחוטין כמו בחיה א"כ לא הוה אפי' מזיק דאם יבוא ליד הבעלים לא נעשה בשחיטה היזק כלל א"כ אין בגוף מעשה השחיטה היזק ומה שמעכב הגנב או הגזלן העוף אח"כ לא בא ע"י מעשה השוחט א"כ בעופות העומדות לשחוט ליכא איסור כלל רק מפני שמסייע ידי עוברי עבירה ואם אין פחד על פני השוחט לא יעשה אפי' לעזר לגמור עבירות הגנב שלא יוכל עוד לקיים השבה גמורה כנלע"ד
<b>סוף</b> דבר בודאי בשור ושה הגנוב או הגזול אסור להשוחט לשחוט אותו משני טעמים (א) דטביחה עצמה הוה עבירה מחודשת בשור ושה כמבואר הגם שעכשיו אין לנו סמוכין אבל עבירה הוה כמקודם (ב) אם השור עומד לחרישה עיין חולין דף ח' בהמה בחייה לג' דברים עומדת א"כ הוה גם מזיק ואסור לו להזיק אפי' אם הגנב אומר עלי לשלם כמובן אבל בסתם עופות אוזא ותרנגולת (ועיין בביצה דאוקמי בתרנגולת העומדת לגדל וולדות אבל רוב אינם עומדות לכך) וכדומה אשר עומדין לשחוט אין בו לא איסור טביחה ולא איסור מזיק רק סרך מסייע ידי עוברי עבירה כנלע"ד ברור בעזה"י והי' לי להאריך למה נקטו בחולין מצאו גדייו ותרנגלותיו שחוטין ולא אמרו אפי' שור ושה רק לתכלית הנרצה די בזה כעת.
<b>סימן</b> <b>מט</b> שפע ברכות ורב הצלחות לאיש הרבני המאור לממשלת התורה שבע רצון מלא ברכת ד' מחותני כבוד מוה' אלי' שענקעל ב"י.
<b>אחד"ש</b> תכריך מכתביו קבלתי שנית לברר שהסופר הידוע גנב תורת אחרים והתלבש בו נא אל יטריח עלי בדברים כאלה אוי לנו מעלבונה של תורה ובכל זה לא אתערב עמו לרדוף אותו ולולא שמעלתו נ"י ביקש לפסול ספריו ותפילין ומזוזות שכתב הסופר לא השבתי לו כלל ובעבור כבוד קדושת כתבי קודש אודיע לו דעתי ולא באתי לשפוט שפוט רק להודיע שזה דעתי.
<b>שאלה</b> אודות הסופר דוד הוא הקטן אשר הגדיל לעשות לזוד בערמה לגנוב תשובות אשר השיג מגדולי תורה והתלבש עצמו בטלית שאינו שלו ששלח התשובה שקבל מגדול אחד בתורת שאלה על שמו כאילו הוא האיש הגדול בתורה כן נהג כמה וכמה עד שחפץ הקב"ה לגלות האיש מרמה שנתגלה קלונו ברבים כי הוא עם הארץ רק למד מלאכת סת"ם וע"י שנגלה זה נשתרבב עוד כמה ערעורין עליו אשר מורים קלת שדר בין הגוים ויושב שם בחדר הגוי וכותב סת"ם וכאשר יבואר אי"ה מהו לפסול הסופר וגם הס"ת ותפילין ומזוזות שכתב זה השנים אשר נודע שהיה גנב חדושי דאורייתא עם ספיקות הדינים כי זה המבוקש מן יראי ד' אם הוא עפ"י הדין עכת"ד.
<b>תשובה</b> הגם שהדבר פשוט בעיני כי לא אדע איך ובמה לזכותו על הנבלה הגדולה עם צירף קלות ראש אשר נגלה ממנו חלילה לי לשים יד לפה מלהזהיר אותו לאמור ח"ו לשלוח יד בכתבי קודש לגנוז אותם וד' יהיה עמדי וישמרני שלא אכשל בדבר הלכה בעזה"י.
<b>הנה</b> לכאורה החטא גדול עד מאד דעבר על לאו בתורה לא תסיג גבול רעך ספרי פ' שופטים וז"ל מנין למחליף דברי ר"א בדברי ר' יהושע ודברי ר"י בדברי ר"א לומר על הטהור טמא ועל הטמא טהור שהוא עובר בל"ת ת"ל לא תסיג גבול רעך עכ"ל הרי שאפי' שלא גנב לעצמו רק החליף דברי ר"א בדברי ר"י עובר בלאו לא תסיג גבול רעך ק"ו אם התלבש בטלית שאינו שלו גונב חדושי דינים ופסקי התורה לעצמו שעבר על לאו דלא תסיג גבול רעך.
<b>אמנם</b> יש לחלק דספרי לא לחנם נקט דברי ר"א ודברי ר"י רק יען דקיי"ל ר' אליעזר שמותי ואין הלכה כר"א אלא כר' יהושע א"כ המחליף דברי ר' יהושע עם דברי ר"א הסיג גבול עולם אשר גבלו ראשונים ע"כ שמחליף הדברים שאומר בשם ר"י מה שאומר ר"א א"כ יהי' נפסק הלכה כר"א ומסיג בזה גבולי ראשונים להיות הלכה כר' יהושע וא"כ יהי' הדין על טמא טהור ועל טהור טמא אבל אם לא יבוא נ"מ בדין אם ראובן אמר הדין או שמעון אמר הדין הלא יקובל האמת מפי כל אז לא מיבעי אם החליף שם בשם דלא עבר על לאו אלא אפי' התלבש בו בעצמו ג"כ אינו עובר על לאו דמאי גבול הסיג את הטוב יקובל והקב"ה ישלם שכר טוב לבעליו ודוק.
<b>וראי'</b> לזה מדברי הגמ' בעירובין דף נ"א דרבה אמר שדי אם אחד מכיר את האילן בשם ר' יוסי דנמוקו עמו יעו"ש והובא במג"א סי' קנ"ו וז"ל אם שמע דין ונראה שהלכה כך מותר לאמור בשם אדם גדול כי היכי דלקבלי' מיניה עכ"ל וקשה מספרי הנ"ל דעובר על לא תסיג גבול רעך אם מחליף דברי ר"א לר"י או דברי ר"י לר"א וצ"ע אלא הוא הדבר אשר דברתי דשם יש נ"מ בדין אי ר"א אומרו אי ר"י אומרו אבל כאן שנראה לו הדין כן אז מותר לומר בשם אדם גדול ודוק.
<b>ולא</b> תאמר שדווקא באיש מעולה מתיר להחליף השם האומר הדין כגון התם שאמר בשם ר"י דנמוקו עמו אבל להפך הדברים מן המעולה לקטן ממנו אסור להחליף השם אמרו וא"כ בנידן דידן שהעתיק הדברים בשם עצמו והוא קטן בודאי מן הגדולי תורה אשר חדשו הדברים והוא התלבש בו וא"כ עבר על הלאו דלא תסיג
<b>נ"ל</b> להביא ראי' דגם בזה ליכא משום לא תסיג דעיין בקדושין דף מ"ד דקטנה שנתקדשה שלא מדעת אביה אמר שמואל צריכה גט ומיאון וקרנא אומר דברים בגו אם גט למה מיאון הפכוה ושדרו לקמיה דרב ופי' רש"י משום דרב אוהבו של שמואל יעו"ש וקשה איך הפכוהו הא הוה כאלו אמרו דברי ר"א על דברי ר"י או דברי ר"י על דברי ר"א ועברו חלילה על לא תסיג אך הוא הדבר דעיין בפנ"י שם דחששו אם רב ישמע ששמואל החמיר לא יקיל כנגדו אבל אם שמואל הקיל ורב יבין שאין הדין כן לא יחוש על כבודו של שמואל להקל יעו"ש א"כ חזינן דמותר להחליף הגם שלכבוד שמואל הי' חושש לחומרא ולכבוד קרנא לא היה חושש רב הגם שקרנא הי' מחמיר הי' רב מקיל כשמואל אם הדין עמו ואעפ"כ הי' מחליפין הדברים של שמואל על שם קרנא ודברי קרנא על שם שמואל ודוק.
<b>ומצאתי</b> סמך קצת בדברי אלי' רבה שתי' על קו' מג"א שם הא מבואר בברכות דף כ' מי שאומר בשם חכם שלא אמרו גורם הסתלקות השכינה ותי' בא"ר היינו אם אמר סברתו ודינו על שם חכם שלא אמרו אבל מה ששמע מחכם אחד יוכל לומר בשם חכם אחר כי היכי דלקבליה מיניה וציין דברי תויו"ט פ"ה משנה ז' ביבמות שהשיב בזה על הברטנורא כי איך יאמר תורתו על שם חכם גדול הלא יסמכו עליו יעו"ש משמע מדבריו אפי' מחליף מחכם קטן על שם חכם גדול לית לן בה דדווקא סברת עצמו אין רשאי לתלות באדם גדול בענקים אבל חכם בחכם ושניהם ראוים להורות לא גורם הסתלקות השכינה ודוק (ודעת ברטנורא הוא הגם ששמע הסברה מן רבותיו והוא לומד הדין מן סברה שלהם אעפ"כ לא יאמר הדין בשמם רק יאמר זה סברת רבותי ואני לומד מן הסברא הדין וסברא לא צריך קרא והבן).
<b>וראי'</b> ברורה מדברי ספרי עצמו דאל"כ הי' לספרי לקצר אם אמר דברי ר' יהושע בשם ר"א או דברי ר"א בשם ר"י א"כ הסיג גבול עולם אלא פשיטא דווקא אם נ"מ במה שהחליף את בעל המאמר שנפסק טמא או טהור כדברי ר"י ובאמת הי' ר"י אומר על טמא טהור ועל טהור טמא א"כ הסיג גבול עולם בהלכה אבל אם אמר על דבר טהור שאמר ר"א ולא חלק עליו ר"י או על דבר טמא שאומר ר"א ולא חלק ר"י ואומר בשם ר"י או היפוך לא עובר על תסיג גבול רעך ודוק.
<b>ולדעתי</b> אם אחד מתלבש בתורת חבירו ולא אמר בשם אומרו הוא גנב הגם שזה נהנה וזה לא חסר אטו יש רשות ליקח דבר של חבירו שלא מדעתו ולהנות בו חוץ אם הוא דבר שאין בעל הבית מקפיד בו ומי הוא זה ואיזהו אשר יחפץ שלא להקפיד שהוא יעמול בלמעלה מן השמש ומי שלא עמל בה יתענג בו וכיון שיש הקפדה בו גזל הוא ועיין ח"מ סי' שס"ג.
<b>וראי'</b> ברורה לזה דשייך בחכמה גזילה דהא בסנהדרין דף נ"ט אמרו דגוי שלמד תורה חייב מיתה ופריך ולחשוב בהאי ז' מצות ומשני דהטעם משום דכתיב משה מאורשה קהלת יעקב מורשה לנו ולא להם והוה בכלל גזל יעו"ש והגם דלא חסר לנו מאומה אם הגוי ילמד תורה שלנו אעפ"כ כיון שחמדה גנוזה נותן לנו מן השמים לירושה כל השולח בה יד ולוקחה להנות ממנה הוה גזלן וה"ה בכל איש השולח יד בחכמת תורת חבירו אשר זכה בחלקו מן השמים הוא גזלן גמור כי זה הוא תורת האיש אשר נפל בגורלו ועיין נדרים דף ל"ח ע"א דמשה נהג עין טובה בישראל בפלפול התורה עי"ש בר"ן ודוק.
<b>אך</b> קשה במאי יהיה התשובה על גניבה וגזילה הזה מאי ישוב לבעליו בשאר גנב וגזלן משיב החפץ או שווי' של החפץ אבל אם התלבש בחכמת תורה של חבירו מה ישוב לבעליו הלא אי אפשר להשיב גם אם יתודה ויאמר שהוא תורתו של פלוני איכא דשמע בהאי ולא שמע בהאי וכמעט אין תקנה לפניו.
<b>ואחר</b> העיון שב ורפא לו בתוספתא פ"ז בב"ק ר"ש אומר הרי הוא אומר חולק עם גנב שונא נפשו וכו' ואח"כ כתבו וז"ל אבל המתגנב מאחר חכם והולך ושונה פרקו אעפ"י שנקרא גנב זוכה לעצמו שנאמר לא יבוזו לגנב כי יגנוב וגו' סוף שנתמנה פרנס על הצבור ומזכה את הרבים וזוכה לעצמו ומשלם על מה שבידו שנאמר ונמצא וגומר ואין שבעתים אלא דברי תורה שנאמר אמרות ד' אמרות טהורות וגומר עכ"ל הכוונה אם ע"י שהתלבש בטלית של חבירו זכה להיות פרנס על הצבור ומזכה את הרבים וזוכה לעצמו ומשלם על מה שבידו לזכות את הנגזל שעל ידו זכה להיות פרנס וגם אומר אח"כ תורה בשם בעליו אשר גזל מאתו ומשלם שבעתים כי עושה בגזילה טובת רבים הן בתורת עצמו מחלק אח"כ זכות להנגזל והן שאומר אח"כ התורה בשם אומרו ועיין בילקוט משלי ק' ז' בנוסחה אחרת יעו"ש ודוק.
<b>בכל</b> זאת נפש רשע איותה רע לחמוד ולגנוב את אשר לרעהו אשר נפש עמלה עמלה לו במסירת הנפש אשר קיים בעצמו אדם כי ימות באוהל עד שגל ד' עיניו למשפט ויקרה היא מפנינים וכל חפצים לא ישוו בה אם יתן איש כל הון באהבה בז יבוזו לו מי הוא זה ואיזהו ירא אלקים אשר ימכור את בתו לאמה לאיש נכרי הלא טוב לו תורת פיו מאלפי זהב וכסף הלא זהו שמלתו לעורו ובמה ישכב אם אחרים יבוזו יגיעו ועמלו כמעט הוא לא נותן למחול על צער זה איש יעמול ויצבור ולא ידע מי אספם רק דרך צדיקים לאמור והוא רחום יכפר עון.
<b>ולפ"ז</b> דווקא דמהני גם על גניבת התורה תשובה אם הגנב הוא תלמיד חכם שיתמנה פרנס על הצבור אשר על ידו הגניבה עלה לגדולה ויש לבעל החכמה יתרון בזה שעל ידו יזכה האיש לזכות את הרבים תלוי בו וגם הגנב ישלם שבעתים שברוב ימים ידבר בשם בעל התורה חכמתו ותורתו ברבים דבר בשם אמרו אבל בנידן דידן שהגנב אינו ת"ח ולא יוכל להיות פרנס להשיב את הגניבה א"כ כמעט אין רפואה למכתו גדול עונו מנשוא לגנוב חדושי דינים מגדולי חקרי לב לעשות לעצמו שם הוא רשע גמור ר"ל.
<b>וחשבתי</b> למצוא מזור לפניו בשלומא מי שאומר ברבים תורה גניבה אז הוא גנב דבדבוריו עביד מעשה שהשמיע קולו אבל בכתיבה בלבד לא הוה כאמירה וכן אפשר בגוי הלומד תורה במחשבה ואפי' מלמד תורה בכתב אינו חייב מיתה וכן אפשר שישראל הלומד לגוי תורה בכתב אינו עובר על מגיד דבריו ליעקב לא עשה כן לכל גוי עיין חגיגה דף י"ג דכתיבה לא הוה כאמירה כי ברית כרותה לשפתים בתורה שבעל פה אשר לא נתנה בכתב מן השמים רק בעל פה דכתוב כי על פי הדברים האלה ופרט לפי דברי הזוהר שילפינן מן דבר אל בני ישראל ולא לאו"ה עיין במ"ח ח"ש יו"ד סי' מ"ו ועיין בדברי אחרונים אי מהני שבועה בכתב רק דבר זה צריך התבוננות רב מאוד.
<b>ועלה</b> בדעתי עוד דדווקא מי שהוא תלמיד חכם הגונב תורה הוא נקרא גנב כי גנב למלאות נפשו ונהנה משל חבירו בלא רשותו אבל מי שהוא בור שלא נהנה מן דברי תורה כלל רק עשה מעשה קוף בעלמא שהעתיק האותיות וחתם שמו בסוף לא נקרא גנב כי לא לקח מחבירו ולא נהנה בה בחכמת תורת חבירו כי לא נמצא בידו וברשותו מאומה מן הגניבה (דוגמה דפסק הרמב"ם בהל' ממרים פרק ג' הל' ה' מי שהוא תלמיד שלא הגיע להוראה לא נעשה זקן ממרא דכתיב כי יפלא ממך דבר) וכן הוא בשלמא ת"ח יוכל להיות גנב על חכמת התורה ולא איש בער אשר לא השיג מאומה ולא לקח אזנו שמץ מנהו רק עשה מעשה קוף מעשה צייר אותיות ולא דמי לגנב בעלמא שגנב ממון הגם שלא יוכל להנות מן החפץ הוה גנב שאני התם דעשה חסרון ממון להנגזל וצריך להשיב לו חסרונו אבל כאן לא חסרו מידי רק שצריך לשלם מה שנהנה משל חבירו כמבואר בח"מ סי' שנ"ה וסי' שס"ג וזה הגנב לא נהנה כלל ומאי ישלם והבן.
<b>סוף</b> דבר הגם שהעיז האיש וחטא מאוד לעשות נבלה כזאת להתלבש במעטיף אשר לא ראוי לו לגנוב חכמת התורה של גדולי תורה בכל זאת לא נפסל מסופר ויקבל תשובה באמת ובלב שלם על החטא אשר חטא לאלקים ואדם ושב ורפא לו והוא רחום יכפר עון וגם הרבנים ימחלו לי כי אין דבר עומד בפני תשובה כנלענ"ד.
<b>ובכל</b> הדברים אשר סיפר על הסופר (א) שהוא דר בשכונת עכו"ם ועם עכו"ם ופתח שלו הוא אצל פתח עכו"ם ובימי הקיץ שהפתח עומד מבחוץ והוא כותב נגד הבילדער (ב) שכל השבוע אינו שומע קדיש וקדושה וברכו וקריאת התורה (ג) קלות ראש בשעת תפילה משיח שיחות בטילות וממהר תפילתו ברגעים מעוטים (ד) פוסל תפילין הרבה וכדומה, תמה אני איך שתקו היראי ד' עד עתה הלא זה מורה על מיעוט יראת ד' אבל על כל זה אין לפסול כתבי קודש שיצאו בחזקת קדושה מלפנים ומכאן והלאה חושבנא אם יתנהג כראוי כסופר ירא אלקים די בזה אשר פעל מעלתו נ"י לפרסם אותו לאיש ערמה ולקל הדעת ושומר נפשו ירחק ממנו עד שיקרב עצמו ליראי ד' ולחושבי שמו שיהיה תהלוכיו בקודש ולקבל בב"ד התנהגות חבירות כראוי לאיש העוסק במלאכת הקודש כנלענ"ד בעזה"י וכל זה אני אומר שאני מבחוץ ולא מכיר האיש ולא תהלוכיו אבל גדולי פולין אשר מכירין ערכי האיש ודרכי מדינתם המה יורו וישפטו ולא אני.
<b>וראה</b> זה מצאתי בספר חסידים סי' תקפ"ו באחד שצוה לבנו שיכתב על פי' אחד על ספר שמו למען שיאמרו עליו לאחר מותו ז"ל לא יכתב הבן אלא פלוני הרב שעשה אותם פרושים על הספר וסיים וז"ל וכן דורש בספרי לא תסיג גבול רעך אשר גבלו ראשונים שלא ייחס דברי ר"א לרבי יהושע ומה שאמר ר"י לר"א ואם אמר דברי ראובן בשם שמעון או שלא בשם אומרו הכל בספר הכבוד עכ"ל ופליאה דעתי ממנו שאני התם דהלכה כר"י ולא כר"א א"כ עיקל הדין ע"י שמחליף שם ולא לחנם נקט אם זה מטהר וזה מטמא ודוק אבל אם אמר ראובן בשם שמעון תלי' אם בעבור לקבל מיניה מותר ואל"כ גורם הסתלקות השכינה כפי הבנת תוס' יו"ט ואלי' רבה אבל אינו עובר על לאו דלא תסיג גבול רעך ואם לא אמר בשם אומרו שלא הזכיר מי שאומר הדברים תלי' בחקירת פנים מאירות אם צריך להזכיר בשם אומרו כאשר רמז החיד"א בשם הגדולים ח"ב אות ז' שהאריך כדרכו בקודש בבקיאות נפלא והבן.
<b>סימן</b> <b>נ</b>
<b>נשאלתי</b> באשה אחת אשר היא מקשה לילד זה ימים וקרובה למיתה ר"ל וכבר יצא רוב התינוק זה כמה שעות ובא הרופא ובקי כפי חכמתו ואמר אם לא יחתוך הולד ימותו שניהם האשה וגם ילדה ואם יחתוך הולד (שאז הטבע ידחה גוף המת אשר בקרבה) ותוכל האם לחיות ואמר הרופא שיוכל להמתין עוד מעט פן יצא הולד אבל אם לא יבא עד שעה אחת צריך לחתוך את הולד ושאל הבעל אותי אם יתן רשות לרופא להמית הולד או יסמוך על ישועות ד' וכטוב בעיניו יעשה.
<b>תשובה</b> בשעה הזאת אמרתי לו הדין המוזכר ח"מ סי' תכ"ה סעיף ב' שכתב וז"ל לפיכך העוברות שהיא מקשה לילד מותר לחתוך העובר במעיה בין בסם ובין ביד מפני שהוא כרודף אחריה להרגה ואם הוציא ראשו אין נוגעים בו שאין דוחים נפש מפני נפש וזהו טבעו של עולם עכ"ל ופי' בסמ"ע שהוצרך להוסיף שזהו טבעו של עולם דלא נאמר דהולד הוה רודף ויצילו את אמו בנפשו קמ"ל שזה טבע של עולם ולא הוה הולד רודף יעו"ש ועיין בבאר הגולה שמציין הגמ' סנהדרין ע"ב דמשמי' קא רדפי לה וא"כ פשוט מאוד שאסור לחתוך ראש הולד כדי להציל האם ודוק.
<b>ואחרי</b> שובי נחמתי אולי דווקא אם לא נוגעים בו בולד יבוא הוא בעולם הגם שאמו תזעק בחבליה עד שביציאת הולד היא מוצאת נפשה אין נוגעים בו בהולד כדי להציל האם שאין דוחים נפש להמית אותו כדי להציל נפש אמו כיון שאינו נחשב כרודף אמרי' מאי חזית דדם אמו סומק טפי מדם הילד והוה ספק איזה דם חשוב יותר ושב ואל תעשה עדיף כסברת הגמ' בר"ה דף כ"ח בדם מתן אחד שנתערב בדם מתן ארבע דממנ"פ צריך לעבור לאו אחד או בל תוסף או בל תגרע חידש ר"י ליתן במתן אחד דיעבור בל תגרע בשב ואל תעשה ואם יתן מתן ד' עובר בל תוסיף בקום ועשה טוב לעבור בשב ואל תעשה יעו"ש ה"ה כאן מכח ספק איזה דם סומק טפי אין נוגעים בו בקו"ע רק שב ואל תעשה עדיף אבל אם לא יהי' נוגעים בולד ימותו שניהם הולד וגם אמו אז טוב לבחור להמית הולד ולהציל עכ"פ אמו כי טוב לבחור הרע במיעוט למה ישכל גם שניהם וצע"ג.
<b>ואמנם</b> אחרי נחמתי חקרתי דלמא מאי דאמרי' בסנהדרין מאי חזית דדמי דידך סומק טפי הוה הסברה דרציחת נפש ממעט הדמות הוא מעשה עבירה גדולה אשר לא הותר בכלל הפסוק וחי בהם אשר גילתה התורה שמותר לאדם להציל נפשו ע"י פעולת עבירה כאכילת איסורי תורה נבילה וטריפה וחזיר וכדומה כי זה הוא בכל איסורין וויתר הקב"ה את שלו שלא ימות נפש מישראל דכתיב וחי בהם ולא שימות בהם אבל לרצוח נפש מישראל ולשפוך דמו ארצה עבירה זו לא הותר בעבור וחי בהם כי מאי חזית לקיים וחי בהם בך ולא בחברך הלא גם הוא נפש מישראל דוגמת סברת הגמ' זבחים דף ג' מינה מחריב בה וממילא טוב שהגוי יהרוג גם שניהם כי אז הגוי יעבור עבירה שני פעמים מלהציל עצמך ע"י שתעשה אתה שפיכת דם חבירך דאז נעשה מעשה העבירה על ידך והגם שבכל אופן יהרג חבירך ע"י הגוי בהדי כבשא דרחמנא למה לך כחכז"ל גיטין דף נ"ה הקב"ה בעי לחרובי ביתו ובעי לכפורי ידו בהאי גברא על כן טוב שלא לעשות שפיכת דמים בר ישראל הגם שהגוי ימית גם אותו.
<b>הא</b> למה הדבר דומה התורה אמרה לפני עור לא תתן מכשול מינה ילפי' דלא רשאי ליתן כוס יין לנזיר ואבמה"ח אם קאי בתרי עברי דנהרא ואטו נאמר דאם יש כאן פושעי אשר חפץ לעבור על לפני עור וליתן לנזיר כוס יין או לב"נ אבמה"ח היאמר נא ישראל כשר כיון שבכל אופן ישתה הנזיר יין והב"נ יאכל אבמה"ח א"כ גם אני אתן להנזיר יין או לב"נ אבמה"ח זה בוודאי שגגה גדולה דבשלומא אם הנזיר או הב"נ יוכלו ליקח מעצמם היין והאבמה"ח ולא יבוא בעולם לפני עור כשיעבור הנזיר או הב"נ עבירתם אז ליכא למושיט לאו דלפני עור אבל אם בכל אופן יהיה המושיט עובר על לפני עור מהכ"ת לומר כיון שראובן חפץ לעבור הלאו באיסור אני עובר הלאו בהיתר זה לא שמענו וכן מצאתי שהשיג המ"ל פ"ד מהל' ריבית על פני משה יעו"ש וה"ה כאן לא נאמר יען דגוי יהרוג את ראובן ילך שמעון ויהרוג לראובן הלא אם הגוי הרגו עובר על עבירת רציחה ואיך אפשר ששמעון לא יעבור על עבירת רציחה זה אי אפשר להשכל לקבל וכ"ת להרוג את ראובן כדי להציל נפשך ע"ז אנו דנין הכי מותר להתרפאות עצמו בדם חבירו על כן אל תעשה לרעך רעה כי אלקי' יבקש את הנרדף ודמו מידך יבוקש כי שופך דמים ממילא וה"ה הכא הגם שאם לא יחתוך את הולד לשברים ימות הוא עם אמו אעפ"כ אל תחרש על רעך והוא יושב לבטח אתך וילכו שניהם יחדיו כי מן השמים קרדפו ליה לולד וגם לה ודוק.
<b>ופקחתי</b> עיני שתלי' בשני תירוצים שהביא התוס' יו"ט פ"ז דאהלות משנה ו' שהביא הקו' משבע בן בכרי שחתכו ראשו והשליכו מעל החומה והביא שני תירוצים שאני התם אלו היה יואב כובש העיר היה הוא והם נהרגין ע"כ חתכו ראשו או דשבע בן בכרי היה מורד במלכות וחייב מיתה שזה פלוגתא דרש"י בסנהדרין ור"ש פ"ח דתרומות יעו"ש בקיצר אמרים א"כ לתי' הראשון מבואר דדווקא אין דוחים נפש להציל נפש אבל אם ימותו שניהם מותר להציל עצמו בנפש חבירו אשר בכל אופן ימות א"כ ה"ה כאן מותר לחתוך הולד להמית האם דאל"כ ימותו שניהם אבל לתי' האחרון דשאני שבע בן בכרי דהי' מורד במלכות משמע אבל אם הי' פטור אז אעפ"י שאם לא ימסרו אותו יהרגו שניהם ואסור להציל עצמו בנפש חבירו וה"ה אסור כאן להציל אמו בנפש בנה והבן.
<b>אך</b> אפשר אפי' לתי' הראשון שסובר יען דאם יואב הי' כובש העיר הי' כולם נהרגין חתכו לראש שבע בן בכרי אעפ"כ אסור לחתוך הולד כדי להציל אמו דשאני התם דעכ"פ יואב בא ללחום את העיר עד רדתה בעבור שבע בן בכרי ואם ימסור עצמו ליואב לא יבוא יואב להעיר א"כ הוא יושב בהעיר וסוגר בריחים ושערים שרואה שאין מפלט לו לחיות רק יסובב מיתות כל בני העיר ובכל זאת לא ימסור עצמו לשונאו ורודפו וחפץ שימותו כל בני העיר עמו הוה כרודף אחרי בני העיר ע"כ חתכו ראשו שלא יהי' רודף שלהם הגם שהוא אונס שרדפו אחריו עכ"פ באונסו אינו רשאי להיות רודף לאחרים אבל במקשה לילד דמן שמים קרדפו לה להאם כמבואר בגמ' סנהדרין דהולד לא הוה רודף מטעם זה דלו יהי' שיש שכל ודעת להולד מה יעשה אם טבע של העולם פועל שיצא מרחם אמו ולא יוכל להתמהמה בקרבה שבע"כ הוא נולד כחכז"ל באבות ובצאתו מרחם מכריחו להמית את אמו הר"ז דומה כאלו גוי רוצה להשליך לישראל על ילד חי דאמרי' שלא צריך למסור נפשו יען וביען דאמרי' בהיפך מאי חזות דדם דחברך סומק טפי כמבואר בתוס' ע"ז דף נ"ד בד"ה כגון שאנסוהו וא"כ כיון שאין בידו להציל אמו מהכ"ת יומתו אותו כדי להציל אמו ואסור ליגע בו דמשמים קרדפי' לה דלא דמי לשבע בן בכרי דיואב רדף אחריו ויכול למסור עצמו שלא יבוא היזק לבני העיר ודוק.
<b>ולדעתי</b> זה הבנת הרמב"ם פ"א מה' רוצח שכתב וז"ל ואם משהוציא ראשו אין נוגעים בו מפני שאין דוחים נפש מפני נפש וזה טבעו של עולם עכ"ל וכן הוא בש"ע סי' תכ"ה והדבר פלא למה הוסיף הרמב"ם זה טבעו של עולם וצע"ג ולפמ"ש רמז הרמב"ם בזה מדסתם רבינו קדוש אין נוגעים בו וקשה שהי' לו לחלק דאם נראה שימותו שניהם נוגעים בו לכן רמז הרמב"ם דמה שהולד פועל מיתה לאמו הוא מטבעו של עולם שנשים יתקשו בלדת בנים דכתיב בעצב תלדי בנים והולד בע"כ נוצר ובע"כ נולד ומי גרם לה הלידה היא בעצמה שנזדוג לאיש אבל אין הולד פועל לה היסורים ברצון לו יהי' שיש לו שכל ודעת והטבע מכריחו לצאת מרחם אמו הכי יוכל להתמהמה או למסור עצמו ביד רדפו כדי שתשאר אמו חי א"כ בכל אופן אין נוגעים בו אפי' אם יהי' ברור עפ"י רופאים מומחים שימותו שניהם ודוק.
<b>שוב</b> מצאתי שהעיר הכ"מ בפ"ה מהל' יסודי תורה חקירה הנ"ל בשם רמ"ך שיש סברה לומר דהגם אם לא שייך מאי חזית דדם דידך סומק טפי כגון דיהרגו שניהם אעפ"כ אסור לישראל להרוג ישראל חבירו דאין סברת מאי חזית עיקר הטעם אלא דעבירת שפיכת דם ישראל גדול וצריך ישראל למסור נפשו שלא יעשה על ידו ואחריו החזיק הכפת תמרים ביומא דף פ"ב דגם אם שניהם נהרגין שייך מאי חזית שדם דידך סומק טפי שיהי' הריגת נפש מישראל על ידך טוב שימותו שניכם ביד גוי יעו"ש ועיין בסדר משנה מהל' יסוה"ת מהגאון ר' וו"ב ז"ל שהחזיק בסברת רמ"ך והביא ראיה מלשון הרמב"ם יעו"ש שפלפל מרשב"א בשחיטת חוץ ודוק.
<b>ואוסיף</b> עוד לחדש טעם דלו יהיה אם הדין אם הגוי יהרוג כולם מותר להרוג את האיש הנרדף דלא שייך בזה מאי חזית אעפ"כ במקשה לילד ויצא ראש הולד אין נוגעים אפי' אם נדע שימותו שניהם כאשר אבאר בעזה"י דבר חדש מאוד.
<b>נלע"ד</b> לחדש לו יהיה שאם גוי יאמר שימותו שניהם מותר לראובן להרוג שמעון כאשר הגוי מבקש ממנו כיון דשמעון ימות בכל אופן אעפ"כ אין רשות לחתוך הולד שיצא ראשו בעבור להציל האם דשאני התם בכל אופן והרג שמעון ע"י אדם א"כ מה לי אם יהרג ע"י גוי או ע"י ישראל חבירו אשר מציל נפשו בזה אבל בולד שיצא ראשו אם ימותו שניהם יהיה מיתת הולד בידי שמים ואם יבוא אחד ויחתוך אותו אברים אברים יהיה מיתתו ע"י אדם ואסור לעשות כן לסבב מיתה בידי אדם תחת מיתה בידי שמים ואעתיק אשר כתבתי במקו"א בעזה"י.
<b>הנה</b> הרמב"ם בפ"ה מהל' יסוה"ת הל' ה' כתב שאם יהרגהו כולם אם לא יתנו מי שיחדוהו מותר להם למסור אותו דלא שייך מאי חזית דדם דידך סומק טפי כיון דיהיה כולם נהרגין יעו"ש והגאון ר' וואלף באסקאוויעץ ז"ל בספר סדר המשנה העיר דרמב"ם הכריע דר"י חזר בעצמו והביא גמ' ערוכה בב"מ דף ס"ב בשנים שהלכו בדרך וביד אחד קיתון של מים דסובר בן פוטירא שישתו שניהם וימותו ולא ישתה הבעל המים לבדו ויראה במיתת חבירו לבד ור"י ור"ע דרשו וחי אחיך עמך חייך קדמו לחיי חבירך והקשה הגאון אם נאמר כסברת הרמ"ך א"כ למה לי קרא וחי אחיך עמך הלא ברוצח הוה הדין טרם שימותו כולם מותר להם להציל עצמם והרי האיש שאין בידו המים הוה כאלו יחדוהו שכלתה אליו הרעה אלא ע"כ אפי' יחדוהו ואם לאו ימותו כולן אסור חוץ אם הוא חייב מיתה כשבע בן בכרי והאריך עוד איך בן פוטירא אמר דימותו שניהם בודאי פלא אלא ג"כ דר"י בעצמו חזר מדבריו בירושלמי יעו"ש.
<b>ולדעתי</b> הדברים נפלאים אם אנו דנין שאחד יהיה מהרוגי איספקליער (עיין היטב בגמ' שבת דף ק"ח ובספרי מ"ח ח"ב יו"ד סי' ס') אז אנו חוקרים אם יהרגו כולם או אחד ואמרי' כיון שע"כ האי גברא יהיה מהרוגי איספקליטר למה יגרמו לעשות לעצמם הרוגי איספקליטר דלא שייך מאי חזית דדם דידך סומק טפי רק אם יהרג אחד ויושפך דמו כמים אבל אם יהיה הרוגי מלך שימותו שניהם מיד ד' ברעב או בצמא ולא יושפך דמם ע"י ב"א אז אין כאן חקירה מחמת מאי חזית רק אם יש מ"ע ואהבת לרעך כמוך וישתו שניהם וימותו ביד ד' וזה שלא אמר בן פוטירא מחייב שישתו שניהם או שיאמר אסור לבעל המים לשתות לבדו רק אמר מוטב שישתו שניהם ויקיים ואהבת לרעך כמוך ור"ע אמר דכתיב וחי אחיך עמך חייך קודמין לחיי חברך וצריך הוא להציל את חיותו ואין כאן מ"ע לאהוב חיי חבירו אם אין סיפוק כדי חיותו אבל גם בן פוטירא מודה דאם שתה הבעל המים לבדו לא עשה עבירה דיהיה עובר על "לא תעמוד על דם רעך" דהא לא היה בידו להצילו חוץ אם לא יציל את עצמו ומאי חזית להציל חבירו ולא להציל את עצמו רק שלא קיים מ"ע "ואהבת לרעך כמוך" וזה אמר בן פוטירא מוטב שימותו שניהם ולא יראה במיתת חבירו ור"ע חולק דחייך קודמין ואין כאן מעלת מ"ע כלל אבל אפי' ר"ע מודה אם היו שותים שניהם המים ומתו לא עבר הבעל המים על עבירה "אך את דמכם לנפשותוכם אדרוש" עיין רמב"ם שם הל' א' ורמב"ן במלחמות פ' בן סורר דזה נאמר אם נתן נפשו להורגו שיהרג ע"י איספקליטר ולא עסק עכשיו במצות ואהבת לרעך כמוך ואחר כך בעבור יום או שעות הוא אונס ואין בידו מים וימות מיד ד' עיין רמב"ן במלחמות עם הרז"ה בפדר"א דמילה שהוא עוסק עכשיו בהיתר מצות מילה ומה שיצרך אח"כ לחלל שבת הוא שבא אח"כ ועיין בש"ך י"ד הל' מילה ובודאי גם לר"ע לא עבר על אך את דמכם לנפשותוכם אדרוש" אם נתן לחבירו ומתו גם שניהם א"כ אין ענין גמ' בב"מ ענין לירושלמי וגמ' דבב"מ דלא כהגאון סדר המשנה ודוק.
<b>ולפ"ז</b> בנידן שאלתינו דמן שמים קרדפי לה וגם לולד ואם ימותו שניהם הוה מיתתם מיתת מלך שהרגם מלך ואם אחד יחתוך ראש הולד הוה מיתת האיספקליטר עיין שבת דף ק"ח דמי שנהרג ע"י מלך חשוב ומי שנהרג ע"י האיספקליטר הוא בזיון א"כ טוב שימותו שניהם ע"י מלך מלכי המלכים משיהרג הוא ע"י בן אדם ואולי על זה רמז הרמב"ם וז"ל וזה טבעו של עולם עכ"ל ולא חלו בו ידים להיות מיתת איספקליטר והבן.
<b>וגם</b> זאת כבר הערותי במקום אחר ועיין במ"ח ח"ב א"ה סו' י"ט) הגם אם נאמר דמותר להרוג חבירו כדי להציל עצמו אם בכל אופן יהרג חבירו היינו האיש אשר מציל עצמו עי"ז אבל שאיש אחר יערב עצמו על ריב לא לו להמית אחד כדי להציל אחד זה לא מצינו כי מי שם אותו לאיש שר ושופט על נפשות מישראל חוץ מסנהדרין אשר יהרגו עפ"י חק ומשפט סמוכין דווקא ובארץ ישראל ומה שביקש ר"י מטיטוס ליתן לו ר' צדוק ושלשולתא דר"ג הוא ענין אחר להציל מסכנה איש חשוב קודם אבל לא להרוג נפש כדי להציל נפש ודוק.
<b>סוף</b> נ"ל דהדין ברור כמו שפסקתי כיון שהוציא ראשו אסור ליגע בו יד מכל הלין טעמא שבארתי בעזה"י שב ואל תעשה עדיף הגם שקרוב שימותו שניהם והולד ימות מתחילה ועיין במג"א סי' ש"ל ס"ק י' וס"ק י"א בכל זאת אין דוחים נפש מפני נפש וזה ברור בעזה"י.
<b>ואחרי</b> ימים מצאתי בהגהות הגאון ר"ע איגר ז"ל באהלות פ"ז אות ט"ז על דברי תויו"ט בד"ה שאין דוחים נפש מפני נפש שהקשה משבע בן בכרי וכו' התם משום אפי' לא מסרוהו הי' נהרג כשיתפסנה יואב והן נהרגין עמו עכ"ל וכתב הגאון הנ"ל וז"ל ולפ"ז יש לדון ה"ה בילד שיצא רובו אם ידוע ששניהם ימותו דמותר להציל האשה וצריך להתישב בדין זה עכ"ל שו"ת פמ"א ח"ג סי' ח' עכ"ל.
<b>הנה</b> לא זכיתי לראות דברי הגאון כי הספר פמ"א אין בידי אבל לדעתי יפלא מאוד דברי הגאון מכל החלוקים שהערכתי למעלה דלכ"ע אין דוחים נפש מפני נפש בהדי כבשא דרחמנא למה לן להמית נפש בידים כדי להציל נפש טוב שימותו שניהם בידי שמים כאשר אמר דוד "נפלה נא ביד ד' וביד אדם אל אפלה כחכז"ל בשבת דף ק"ח ומכ"ש שיבוא אדם שלישי ויכריע ביניהם מי שם אותו לשופט על נפש הולד כי גדולה שפיכת דמים חוץ ע"י סנהדרין אשר ישפטו על פי חוקי תורה אז הוה ג"כ שהרגו מלך הארכתי בזה במקו"א ובפרט הלא הטבע גורם שבע"כ יגיח מבטן אמו לחוץ מפתח של יולדת ביד הקב"ה בעצמו אמרו חכז"ל א"כ מי יגיד לנו הא בראש אם הקב"ה יחד אותה למיתה והולד ימות בנגרר או בהיפך שהקב"ה יחד לולד למות בצאתו מרחם אמו ועל ידי מיתה שלו נגרר אמו למיתה אחריו על כן דברי פמ"א נפלאים ממני כעת.
<b>ואגב</b> גררא אכתוב מה שהערותי במקו"א על המתני' באהלות הנ"ל יצא רובו אין נוגעים בו שאין דוחים נפש מפני נפש לכאורה יפלא למה שינה רבינו קדוש כמו שכתב מתחלה האשה שהוא מקשה לילד מחתכין את הולד הי' לו לומר יצא רובו אין מחתכין שאין דוחים וצע"ג.
<b>ונלע"ד</b> דרמז על דבר גדול כגון אם ואמר הרופא מומחה שרגל אחד או יד אחד מעכב מלצאת עי"כ היא מקשית להוליד ותמות היא ע"י הלידה אעפ"כ כיון שהולד יצא רובו א"כ נקרא הולד נפש ואסור ליגע בו אפי' ברגל או ביד לחתוך אבר כדי שיוצל האם אעפ"כ אין נוגעים בו יען שאין דוחים נפש מפני נפש והגם שהרופא לא יחתוך הולד לחתיכות ליקח נפשו בידים שעכ"פ בחתיכת יד או רגל יוכל להצמיח דחיות נפש שיחלש הולד וימות אין דוחים נפש מפני נפש שמא יחלוש וימות וגם בחתיכת יד ורגל יצא הנפש מן האבר אין דוחים נפש מפני נפש ורמז המשנה אין נוגעים בו כלל ולא מבעי שאין הורגין נפש מפני נפש אלא אפי' אין נוגעים נפש מפני נפש והבן.
<b>אמנם</b> אם יאמר הרופא שימותו שניהם אז בודאי מותר לחתוך אבר אחד כדי להציל אותו דמציל אותו באחד מאבריו דממנ"פ אם ימות מחמת חולשה הלא עשה הרופא בהיתר ואם לא יחתוך ימות בודאי ואם יחתוך אולי יוצל אבל אם הולד יוצל בכל אופן רק בחתוך אבר יכול הרופא להציל אמו בזה רמז רבינו קדוש אין נוגעים בו דאין דוחים נפש מפני נפש ברישא כל זמן שהעובר במעיה לא נקרא נפש הוה הדין דאפי' מחתכין הולד כדי להציל האם ומשיצא רובו אין נוגעים בו כלל אפי' לחתוך רק אבר ממנו ודוק.
<b>וכהיום</b> מצאתי בכפת תמרים ביומא דף פ"ב אם הגוי אומר לישראל שידקר עין חבירו ואם לאו יהרגהו והרופא מבטיח שלא יבוא ע"י סימת העין סכנה לחבירו ח"ו שחקר הגאון שדווקא נפש מפני נפש אין דוחים אבל אבר דוחים מפני נפש חבירו יעו"ש אבל בעובר אשר הרופא לא מבטיח בודאי אין נוגעים בו פן ימות ואין דוחים נפש מפני נפש ולפמ"ש כאן בודאי אסור לחתוך לאיש אחד אבר אחד כדי להציל עצמו [וגם] טוב שימותו שניהם בידי שמים מאשר יסבב איש אחר מיתה לולד בפעולתו טוב לבטוח בד' אשר ממנו לא יפלא גם להחיות מתים כנלענ"ד בעזה"י נכון וברור.
<b>ולא</b> אמנע מלהציג אשר עלה במחשבה לפני במה שחדשתי שאת"ל אם בכל אופן יהרגו שניהם מותר אחד להציל עצמו אם יבוקש מחבורה זה דווקא הוא יוכל להציל נפשו אבל איש אחר לא יתערב להציל זה האיש בדם חבירו וה"ה במקשה בלידה מי יערב נפשו להרוג את הולד בעבור להציל האשה אמו ולכאורה יש לחקור כיון דהיא האשה עכ"פ תהיה מותר לחתוך את ולדה להציל עצמה כיון דבלא"ה ימותו שניהם כמו בשבע בן בכרי א"כ איש אחר תהיה שלוחה בתורת זכיה והוה כאלו היה בעצמה חתכה את ולדה וכי תימא אין שליח לדבר עבירה זה אינו כיון דהיא רשאי לעשות כן א"כ אם השליח הוה כמשלח אין כאן עבירה כלל דבשלמא אם הוה עבירה אם המשלח עושה בעצמו אז שייך לומר אין שליח לדבר עבירה אבל כיון דלא הוה עבירה למשלח א"כ יש שליחות וצע"ג.
<b>אך</b> באמת נ"ל כיון דגוף הריגת הולד משיצא רובו הוה רציחת נפש מישראל והגם דהיא בעצמה היתה מותרת לחתוך הולד להציל עצמה היינו דהיתה אנוסה על העבירה ולא שייך כאן מאי חזית דדם דידך סומק טפי וכל זה היא בעצמה תוכל לעשות אבל אין שליחות על דבר עבירה דלולא דגילתה התורה שליחות אפי' בדבר המותר כגון תרומה ושחיטת פסח וגט לא הוה כלל שליחות בעולם רק משם ילפי' שליחות ודווקא בדבר המותר ולא בדבר עבירה הגם אם המשלח לא יענש אם עושה בעצמו עכ"פ אין לו כח שליחות דחכז"ל אמרו אין שליח לדבר עבירה ולא אמרו אין שליחות לעבירה וכבר הערותי במקו"א הגם דחקר המ"ל דנרדף יכול להמית הרודף אפי' יכול להציל באחד מאיבריו היינו הוא בעצמו אבל שליח לא יכול לעשות על זה דביכול להציל באחד מאיבריו הוה המיתה דבר עבירה והגם שהרודף מפני פחדו הוה אנוס אפי' להרוג את הרודף אבל שליח לא מצי משוי ועיין חדושי הר"ן בסנהדרין דף מ"ה בד"ה מנין שאם אין לו גואל הדם כנלענ"ד בעזה"י.
<b>סימן</b> <b>נא</b> שפע רב וברכה לראש גבר העוסק בחקי חרב כבוד הרבני מהו' ר' צבי דאנציגער מפאזאן נ"י.
<b>אחד"ש</b> מכתבו עם שאלתו קבלתי ולא הודיע מעלת נ"י אם הוא איש יושב על מדין דיין או רב בכל אופן לפי מסת הפנאי חקרתי ויראתי להתמהמה כי משולי מכתבו ניכר שקרוב הגיע זמן פדיון אם מחויב בו על כן מה שנתן לי ד' בזה אחלק לו בעזה"י.
<b>שאלה</b> אשה שהפילה שפיר אחד י' שבועות ולא ראה שום אדם אותו שפיר שהפילה אלא חיה נכרית ואין אנו יודעין אם הי' מרוקם או לא ועתה נולד לה בן זכר האיך לפסוק לענין פדיון הבן אם הוא מחויב בפדיון או לא דהא שאם היה אותו שפיר מרוקם הנולד אחריו פטור מהפדיון כדכתב ביו"ד סי' ש"ה ס' כ"ב אבל אם אותו שפיר לא הי' מרוקם אלא שפיר מלא דם הוי הנולד אחריו בכור לפדיון כדכתב שם בסעיף שאחר זה עכ"ל.
<b>תשובה</b> כבר האירו בזה האחרונים בשו"ת כאשר רמז גם מעלתו נ"י שראה דברי החכם צבי בסי' ק"ד ודברי הגאון מהר"ש לאנדוי בנב"י מהד"ת סי' קפ"ח ומובאים בפתחי תשובה ביו"ד סי' ש"ה והביא עוד אחרונים וא"כ מה מבקש הלא למראה עיניו ישפוט רק כיון ששקד על דלתותי אכתב בקיצור אמרים מה שחנן אלקים אותי בזה אשר לפנינו בעזה"י.
<b>מראשית</b> אקדים אשר יפלא בעינו כל על דברו מהרי"ק שחידש דיש כאן חיוב פדיון דאוקמי האשה בחזקת שלא נפטר רחמה והנפל בחזקת שלא נתרקמו איבריו וקשה הלא פליגי הפוסקים אי רוב לא עדיף משני חזקות ואפי' לא עדיף עכ"פ הוה רוב ושני חזקות כפלגא ופלגא וא"כ הלא אין הולכים בממון אחר הרוב ואיך נילך בממון בתר שני חזקות ובנחלת צבי יו"ד סי' ש"ה התקשה בזה וחיזק הקו' מדברי צמח צדק דפסק אי האשה אינה יודעת אם היתה בת כהן או בת ישראל פטור מפדיון הגם דרובה ישראל נינהו אין הולכין בממון אחר הרוב ומכ"ש שאין הולכין בממון אחר שני חזקות יעו"ש.
<b>ואמרתי</b> לתרץ בעזה"י הלא התורה פטרה פטר רחם מבת כהן או לוי ורק פטר רחם בישראל חייבה התורה א"כ אם האשה מסופקת אם היא בת כהן או בת לוי או בת ישראל יש ספק אם גופה נכנס בחיוב מעולם שיהיה פטר רחם מחויב בפדיון והגם דרוב נשים בבית יעקב המה בנות ישראלים אשר נכנסות בסוג החיוב אם יהיה להם פטר רחם צריכין פדיון עכ"פ יש מיעוט נשים בנות כהנים ולוים שיש להן זכות ויפוי כח שפטר רחם שלהן פטור מפדיון שלא נכנסו גופן כלל בחיוב הזה וא"כ אין הולכין בממון אחר הרוב לעשות אותן בר חיוב אבל בת ישראל אשר עומדת מנעוריה בחזקת חיוב שאם יהי' לה זכר פטר רחם שמחיוב בפדיון ואם הפילה ולד מעליה ואח"כ אחר שנה ילדה בן זכר לו יהי' שהוא פטור מפדיון הוה הטעם שאין הוא פער רחם שכבר נפטר הרחם אמו ע"י ולד אחר שיצא ברחם קודם ואם יש ספק אם הנפל הי' מרוקם ונחשב לולד שפטר רחם אמו אנו חוקרים רק זאת אם כבר נפטר רחם האשה ואמרי' אוקמי האשה על חזקת חיוב שגופה נכנסת בחיוב אם יפטר רחמה בבן זכר יהי' מחויב בפדיון ואם נולד ספק אם כבר הי' פער רחם בתולדה אמרי' אוקמה האשה על חזקתה מקודם שלא נפטר רחמה וגם אוקמי הנפל בחזקה שלא נתרקמו איבריו וממילא נשארת גופה בחיוב הקודם שהיה לה מנעוריה שאם תלד זכר בפטר רחם צריך הולד פדיון ולא שייך לומר איך מוציאין ממון ע"י חזקות שע"י חזקות אנו מחליטין שלא ילדה זכר בפטר רחם וממילא נשאר חזקות חיוב אשר היה עליה מעולם שאם תלד זכר בפטר רחם צריך פדיון לזכר ההוא ודוק.
<b>וראיתי</b> במהרי"ט אלגזי דף פ"ו שנתקשה יותר מדברי תוס' בכורות דף כ' ד"ה ר"י שכתבו שאפי' ע"י רוב וחזקה דגופה אין מוציאין ממון בממון שאין לו תובעים ואיך סובר המהרי"ק דע"י תרי חזקות חייב לפדות אם רוב וחזקה לא מהני איך מהני תרי חזקות הא רוב עדיף מחזקה והוא קו' גדולה.
<b>ונ"ל</b> דשאני מצות פדיון הבן שאין כאן לדון על הממון שאותו ה' סלעים יקח הכהן או שהאב יתן לכהן אותן ה' סלעים ידועים אלא אנו חוקרים אם חל חיוב מצות פדי' על האב לעשות דבר בעד קדושת בנו שהוא פטר רחם ששואל לכהן מאי בעית ואז אמרי' מכח שתי חזקות שאוקמי האם שלא נפטר רחמה וגם הנפל בחזקת שלא נתרקם איבריו א"כ פועלים הב' חזקות שיהי' חיוב מצוה על הבן כשיגדל לעשות מצוה בקדושת בכור אשר מונח על פטר רחם ממילא יפקיע הקדושה ע"י ולא דנין מתחילה על הממון כמו בבכור בהמה שאנו דנין על גוף הולד אם הוה ממון ישראל בעל הבהמה או הוא ממון כהן דהא אם יאסור על עצמו טובת הנאה באים הכהנים ויקחו מעצמם ממון שלהם עי' נדרים דף פ"ה משא"כ בפדיון הבן דאין ה' סלעים ממון הכהן עד שנעשה בהם פדיה דעיקר קדושה על הבן אשר גורם מצות פדיה אז ע"י תרי חזקות נעשה בו חיוב פדיון ודברי צמח צדק שאני דיש ספק אם גופה נתחייב במצות פדיה דלמא היא בת כהן ודוק.
<b>ועתה</b> באתי לדון על שורש הדבר החכם צבי השיג על המהרי"ק מגמ' מפורשת נדה דף כ"ט עברה בנהר והפילה אזלי' בתר רוב נשים דולד מעלי' ילדן א"כ חזינן דקרבן נאכל ומכ"ש דמהני בפדיון והגאון מהר"ש לאנדוי סי' קפ"ח בנה דיק דהוחזק עוברה דריב"ל היינו אחר ג' חדשים אז בודאי לא חיישי' עוד שמא רוח הפילה ורש"י שפי' בריב"ל שמא הפילה רוח הוא בס"ד דלא ידענו דריב"ל איירי בהוחזק עוברה יעו"ש שהאריך להפליא על חכם צבי יעו"ש היטב.
<b>ולדעתי</b> דברי חכם צבי נכונים ואכתב השגות על דברי מהר"ש ז"ל כאשר אבאר בעזה"י.
<b>(</b><b>א</b><b>)</b> מה שחידש דאחר ג"ח והוכר עוברה תו ליכא חשש דלמא רוח הפילה פלא בעיני עיין רמב"ם פ"ד מהל' משכב ומושב הל' א' שכתב וז"ל ארבע נשים דיין שעתן ואין מטמאין למפרע ואלו הן מעוברת ומניקה ובתולה וזקנה איזו מעוברת משיוכר עוברה היתה בחזקת מעוברת וראתה דם ואח"כ הפילה רוח או דבר שאינו ולד הר"ז בחזקתה ודייה שעתה עכ"ל והוא מגמ' נדה דף ח' ועיין רש"י שם ועיין בתויו"ט פ"א משנה ה' שפי' לר"י צריך פי שנים הוכר עוברה וג' עונות יעו"ש כי מתוק ואעפ"כ משכחת שהיתה בחזקת מעוברת היינו הוכר עוברה ואחר ג' חדשים ואעפ"כ הפילה רוח א"כ חזינן יען דרוח נקרא הריון עיין דף ח' א"כ מוכח גם אחר ג"ח יש רוח ועושה אפי' תנועה בבטן ודלא כגאון מהר"ש ודוק (שוב מצאתי בשיבת ציון שהק' אחד קו' זו להג' מהר"ש).
<b>(</b><b>ב</b><b>)</b> מה שחידש הגאון מהר"ש דלמסקנא דאיירי בהוחזק עוברה היינו אחר ג' חדשים אז ליכא עוד חשש שלא נתרקם האיברים וע"כ דריב"ל חקר רק כנגד חשש שמא אין לו צורת אדם או דלמא יש לו צורת חיה ועל זה אמר ריב"ל שרוב נשים ולד מעליא ילדן אבל אם לא עבר ג' חדשים אז שפיר אמרי' אוקמי על חזקת שלא נתרקמו איבריו דהא הריקום בא אחר היצירה והתפלא מאוד על החכם צבי יעו"ש ולדעתי יפלא דעיין נדה דף ח"י דפריך הגמ' ונחשוב נמי דריב"ל יעו"ש א"כ על כרחך דבדין דריב"ל יש חזקה נגד הרוב דהא בתוס' שם ע"א בד"ה אחר הרוב כתבו דבכל ג' דברים שאזלו בתר הרוב איירי ביש חזקה כנגד הרוב יעו"ש וא"כ מדפריך הגמ' ולחשוב נמי דריב"ל מוכח דגם בדין שלו יש חזקה נגד הרוב דאל"כ אינו דומה לאינך שמספר דאזלי' בתר הרוב הגם דיש כנגדו חזקה כמובן וע"כ דיש גם בדין מריב"ל חזקה כנגדו היינו דנימא אוקמי הולד בחזקת שלא נתרקמו איבריו דהא ריב"ל איירי אפי' באינה מבכרת ואם נימא כדברי הגאון מהר"ש למסקנא איירי דריב"ל בהוחזק עוברה אחר ג' חדשים דאז בודאי נתרקמו איבריו ולא אשמעי' ריב"ל אלא דלא חיישי' שמא יש לו צורת חיה או בהמה וכדומה והלא על זה לא שייך חזקה דמעיקרא דמה שנעשה צורת אדם הוא הטבע מתחילה ביצירה (ועיין במהרי"ט אלגזי דף פ"ו בד"ה וכבר שהתפלא על כנה"ג) וא"כ איזה חזקה יש כנגד הרוב בדין ריב"ל ומה פריך הגמ' ולחשוב נמי דריב"ל אלא פשיטא דריב"ל איירי אפי' אי הוחזק עוברה קודם ג' חדשים דשייך לומר אוקמי אחזקת שלא נתרקם ודוק.
<b>ועלה</b> בדעתי שהוא כנגד חזקת פטור מקרבן וריב"ל אומר חייבת בקרבן וכאשר רמז החכ"צ בסי' ק"ד כאשר הקשה על המהרי"ק מנדה דף כ"ט כתב וז"ל הרי דלא מוקמי' לאשה בחזקת פטורה מקרבן עכ"ל וא"כ שפיר הקשה הגמ' ולחשוב נמי דריב"ל הגם דיש כנגד הרוב חזקת פטורה מקרבן ואחר העיון זה אינו בשלמא לפי הבנת חכם צבי דלא איירי שעבר ג' חדשים וגם דהוחזק עובר לפנינו אז יש גם חזקת פטור מקרבן אבל אי הוה הפי' הוחזק עובר ג' חדשים והוחזק ולד במעיה א"כ אדרבה הוחזקה שתלד ותהי' חייבת בקרבן דהא זמן ממילא בא ועיין רש"י במתני' בקדושין דף ל"א דהא כאן כבר החזקנו שיש עובר ולד שנתרקם אשר תלד לסוף ז' או ע' חדשים ודוק.
<b>(</b><b>ג</b><b>)</b> <b>ובעיקר</b> הדבר שחידש שריב"ל השמיע דלא חיישי' דלמא יש לעובר צורת חיה וכדומה נ"ל להוכיח שרש"י ותוס' פליגי על זה דבדף ח"י כתב רש"י בד"ה והפילה וז"ל ואין ידוע אם ולד הוא עכ"ל משמע שהספק הוא אם ילדה ולד או רוח דאי הפי' דלמא נשתנה הצורה לצורת בהמה וכדומה א"כ בודאי ילדה ולד רק החשש היה דלמא על ולד כזה אינו חייבת קרבן דהא כאן אזלינן לפי האמת דריב"ל איירי בהוחזק עובר א"כ הי' לרש"י לומר דלמא לא הי' ולד מעליא ודוק וכן מתוס' בנדה דף ח"י בד"ה אלא דכתבו אי ליתא לריב"ל א"כ יש ס"ס דלמא בזוב הפילה ואת"ל נפל הרחיקה לידתה וסיימו דדווקא ס"ס זה מהני שלא ולדה כלל ולדברי הגאון דמיירי ריב"ל דווקא אחרי ג' חדשים והרגישה תנועות הולד וליכא חשש שילדה צורת חי אשר בודאי זה גרוע משאר ספקות שמא זכר או שמא לא ילדה בזוב ומוכח כחכם צבי ודוק.
<b>(</b><b>ד</b><b>)</b> ואשר הפליא מהר"ש על ח"צ לפי הבנתו דלא איירי אחר ג"ח למה נדחק רש"י לפרש דלמא הפילה רוח ולא פי' דלמא לא נתרקמו האיברים אלא על כרחך דאם יש ספק אם נתרקם שוב ליכא רוב דאטו רוב נפלים המה מרוקמים יעו"ש שהאריך.
<b>נראה</b> לי דרוב נשים שמפילות הוא מחמת סיבות חיצוניות אשר גרמו הגם שביצירה היה ראוי להיות ולד מעליא אעפ"כ מחמת פחד ובהלה או מחמת צער גדול שבא לפניה או מחמת משא כבידה שהגביה מפילות הנשים ולדותיהן עיין נמ"י פרק החולץ בהחולץ למעוברת דאמר ר"ל לא הוה חליצה ואע"ג דהפילה לבסוף והקשה הנמ"י נאמר איגלאי מילתא למפרע ותי' וז"ל שאני הכא שאם בשעה שחלץ לה היה ודאי שלא היתה ראויה לבוא לכלל לידה אה"נ דההוא עובר כמאן דליתא דמי וחליצה שחלץ לה כשירה אלא שאינו כן דאיהו חייש דלמא באותו שעה ראויה היתה לילד ולד גמור אלא שאח"כ גרם לה איזה דבר להפיל נמצא דחליצה דמעיקרא לאו כלום הוא עכ"ל הרי שסיבות חיצוניות גורמין ואפי' אם בא מרפיון המקור שתפול עכ"פ טרם שנתרקמו אבריו אין פועל שום דבר ולא חולשת המקור שתפול דאז הוה רק מיא בעלמא ועיין בח"מ סי' ר"י א"כ רוב נפלים הוה אחר הריקום ודוק.
<b>וראי'</b> לזה מדברי כ"מ פ"ט מהל' טומאת מת הל' י"ב שכתב וז"ל ועוד י"ל דאפי' הא דאין ידוע אם הפילה דבר המטמא לא חשוב ס"ס משום דרוב מפילות דבר המטמא הן מפילות עכ"ל ולכאורה יפלא נהפוך הוא נוקמי בחזקת שלא ריקם אלא פשיטא עד שנתרקמו אין דרך אשה להפיל ולדה ודוק והגם שתי' זה פלא א"כ דיש רוב מפילות דבר מטמא א"כ לא הוה אפי' ספק אחד כמ"ש ברא"ש הל' י"א בור שמטילין שם נפלים ואין כאן מקומו עכ"פ ראיה יש לסברה והוא נכון בשכל ודוק.
<b>(</b><b>ה</b><b>)</b> עוד חידש מהר"ש דעד שעבר ג"ח ליכא רוב דולד הוא מרוקם דעד מ' יום בודאי ליכא ריקום ומן מ' יום ואילך יש ספק ריקום אבל אין זמן מוגבל עליו וכתב וז"ל ואין לנו זמן מוגבל להתחלת הריקום והא ודאי היולדת למקוטעים נגמר הולד מהר וממילא גם רקימת האיברים הוא קודם וכל היכא דאשתהא הולד ונתאחר הלידה גם הריקום נתאחר הכל לפי ערך זמן יצירת הולד ואיך תאמר בזה רוב נשים ולד מעליא ילדן אם הדבר תלוי במקרה הזמן ושמא עדיין לא בא עת ריקום האיברים עכ"ל תמה אני מאוד על הגאון דהדבר מבואר בירושלמי פ' החולץ וז"ל את שמע מינה שהן שתי יצירות עכ"ל וכ' בפני משה וז"ל לאו אמתני' קאי דיצירות לימים הן כדלקמן אלא מלתא באפי נפשה היא וכלומר צריך אתה לידע זה ב' יצירות וז"ל יצירות הולד אחר קליטת הזרע שהוא נקלט בתוך ג' ימים כדאמר בבלי פ' ר"ע מ"מ אין הצורה מתחלת להצטייר עד ז' ימים או ט' לקליטה והגמר של צורת הולד לאחר מ' יום כדאמר בפ' המפלת עכ"ל ועיון רבה בראשית פ' י"ד וז"ל יצירה לז' ויצירה לט' עכ"ל ופי' בידי משה לפעמים לז' יום אחר הקליטת הזרע ולפעמים לט' ימים אחר קליטת הזרע עכ"ל ועיין במדרש שם בעוה"ז מתחיל בעור ובשר וגומר בגידין ועצמות ומביא הפסוק מן איוב א"כ רחוק שלא יהיה בתוך מ' יום התחלת הריקום אפי' בודאי שגידין ועצמות נגמרים אחר עור ובשר אבל בתוך שנגמר הצורת עור ובשר התחיל הריקום של גידין ועצמות רק גמר גידין ועצמות נתאחר מהשלמת עור ובשר ועכ"פ לח' שבועות אשר יש בו נ"ו ימים יתרים ט"ז ימים אחר השלמת ציור עור ובשר בודאי נגמר גם הריקום רק שהם שתי יצירות שלא נגמרו בפעם אחד וצדקו דברי חכם צבי שעפ"י רוב נגמרו אז קם ריקום האברים כנלע"ד נכון בעזה"י.
<b>היוצא</b> מזה דמסתבר כדברי חכם צבי שלא לברך עכ"פ בפדיון כזה דאזלינן בתר הרוב דהנפל הי' ולד מעליא ואפי' ספק בכור פטור ומכ"ש בנידן שלפנינו שהיה אחר י' שבועות שהוא ע' ימים בודאי נגמר גם הריקום ל' יום אחר גמר עור ובשר ודוק.
<b>וחפשתי</b> בבית אוצר התשובות של אדמ"ו חת"ס ז"ל ומצאתי ביו"ד סי' רצ"ט שחקר לפי דברי תוס' בנדה דף ח"י בד"ה למעוטי דכל הנך איירי בלא רוב גמור יעו"ש וע"כ דריב"ל ג"כ לא הוה רוב גמור מדפריך וליחשבי נמי דריב"ל והסביר אדמ"ו דלא הוה רוב גמור יען דרוב נשים מתעברות ויולדות בן קיימא וזו הואיל והפילה אימא רוח הפילה ולכן אסקי' דריב"ל איירי בהוחזק עוברה וקשה הא ביבמות סמכי' על רוב נשים מתעברות ויולדת אפי' לא הוחזק מעוברת אלא יען שהפילה איתרע וצריך שעכ"פ היה הוחזק עוברה עכ"ד יעו"ש.
<b>ולי</b> התלמיד קשה לי על דבריו הלא מה שמפלת בא ע"י סיבות שונות אולי שעברה בנהר והיה המים קרים או איזה פחד אשר גרם להפיל אבל באמת לא יצאה מזה מרוב נשים פן ואולי שרוב נשים יהי' מפילות ע"י סיבות אשר עבר על אשה זו וכמו שהערותי גם בשם נמ"י דמפיל אשה אפי' ולד גמור ע"י סיבות שונות א"כ הפילת הולד לא מגרע הרוב א"כ נשארו שני קו' הוא של אדמ"ו ז"ל ומקרא מלא הוא כי ינצו ונגפו אשה הרה ויצאו ילדיה.
<b>ובגוף</b> הקו' אני נבוך בשלמא אם אנו דנין על אשה שמא אין לה ולד כמו ביבמות א"כ יצאה האשה הזאת מרוב נשים שמתעברות ויולדות ואמרי' בהיפוך שמסתמא גם הוא מרוב נשים שמתעברות וילדות א"כ יש לה ולד אבל לאמור על אשה שיש לה בנים אם עברה בנהר והפילה דבר מגופה שמסתמא היתה מעוברת בולד דרוב נשים מתעברות ויולדות א"כ יהיה נלמד שסתם נשים המה תמיד או מעוברת או מינקת זה אינו אמת כל אשה יולדת ולד אבל אין רוב שבכל פעם שראויה להתעבר היא באמת מעוברת דהלא ראה ראינו שאשה ראויה להוליד שלושים שנים ואין לה אלא איזה בנים ועיין תוס' בכורות דף כ' ד"ה ר"י בסוף דבריהם היינו בבהמה ודוק כי קצרתי מאוד.
<b>ובעיקר</b> הקו' שהקשה מורי ז"ל למה לי הוחזק עובר ניזל בתר רוב נשים מתעברות ויולדות נ"ל כיון דמאותו רוב מיעוט מפילות לא הוה רוב דאורייתא דרובא דאורייתא אם יש רק מיעוט אחד כנגדו למשל אי לא משכחת מפילות ונא נשאר רק מיעוט שאינן מתעברית אבל כאן יש עוד מיעוט מפילות קודם ריקום אינו רוב דאורייתא שיהיה הקרבן נאכל עיין רשב"א ביבמות שם ובמשמרת הבית בענין רוב מצויין אצל שחוטה שנתקשה הרא"ה דנימא סמוך מיעוט לחזקה יעו"ש ודוק שוב מצאתי סמך לדין זה בקצו"ח סימן ר"פ סעיף ז' יעו"ש על קו' תרה"ד למה לא חיישי' שמא נולד יורש אחר לחלוק בירושה שהעיר בזה דמיעוט מפילות מקרי שלא יהיה הרוב מתעברות דאורייתא והגם דשם מהני אפי' אם הפילה יצירת הולד והכי דווקא שלא היה לו צורת אדם כמובן עכ"פ גם מיעוט שמפילין קודם שנגמר הצורה אזיל מהרוב המתעברות ולא הוה הרוב דאורייתא לחייב קרבן ומכ"ש שיהיה הקרבן נאכל ולזה צריך ריב"ל להוסיף בהוחזק עוברה דידענא שנתעברה נתחדש רוב חדש מן הנשים שנתעברו רוב ילדו ולד מעליא ודוק.
<b>וראיתי</b> שם בד"ה וצריכין שחקר אדמ"ו ז"ל איזה חזקה יש כנגד הרוב בדין דריב"ל ותי' שאשה בחזקת שהוכשרה לקדשים בלא קרבן אבל אין לומר דמוקמי' הנפל שלא נתרקם עדיין זה אינו דמשעה שנבעלה שנעשה מעשה ראוי' להתעבר דרוב נשים מתעברות והטפה מתרקם והולך ואזדה ליה חזקתו ראשונה וגרע ממקוה שחסר ואתיא יעו"ש ולי הפעוט תלמידו לא נראה לי כן דאין כאן רוב כלל דאשה מתעברת תמיד יען שנבעלת דאין כל הבעילות פועלין עובר כחכז"ל ובחטא יחמתני אמי סמוך לטבילה או סמוך לווסתה וגם כמה סיבות גורם שלא תתעבר ומהכ"ת לעשות ממעשה בעילה רוב שנתעברה מכבר ובודאי היה ריקום ומה שלא בא הווסת בזמנו אין ראיה דעיין בסי' קפ"ט דעד ג' חדשים חוששת לעונה סמוך לוסתה יעו"ש ומי יודע מאיזה בעילה נתעברה דלמא סמוך לווסתה ולא הוה מ' יום משעה שנתעברה אם הפילה לז' או לח' שבועות כמובן ומה שהחזיק אדמ"ו ז"ל שהחזקה הוא שהיתה ראויה לאכול קדשים בלא קרבן ובסי' ש"ח הוסיף אדמ"ו ז"ל בטעם וכתב וז"ל ונ"ל להסביר יותר דהוה חזקת הגוף שגופה בחזקת מותר לאכול קדשים בלי הבאת קרבן עכ"ל אני לא אבין חזקת הגוף אי שלימות הגוף בעצמו בלי מום או במעלות בתולים או בלי שבירה וחסרון וחולה עיין תב"ש סי' כ"ט ועיין בנב"י ח"ר יו"ד סי' ס"ג בשם הגאון ר' חיים כהן ז"ל אבל בשם איסור מחמת חוקי התורה יהיה נקרא חזקת הגוף לא שמעתי כי אין חזקת הגוף רק שינוי בענין הגוף ודוק.
<b>ושם</b> בסי' ש"ח בד"ה אך חזר אדמ"ו ז"ל מסי' רצ"ט וכ' דאיירי בעבר ג' חדשים דווקא יעו"ש בכל זאת הסי' אם היה קודם ג' חדשים וגם ראינו שהיה מים במים אז צריך פדיון אבל בלא ראינו אין צריך פדיון יעו"ש הרי שאדמ"ו ז"ל בזקנותו הלך בפי' הגאון מהר"ש לאנדוי ולפמ"ש למעלה הדין עם החכם צבי כאשר בארתי.
<b>תמצית</b> לדינא בנידן שאלתינו דלא ראו ישראלים כלל והיה י' שבועות פטור מפדיון רק לצאת כל הדיעות יעשו פדיון בלא ברכה רק במתנה ע"מ להחזיר כמבואר בחת"ס סי' רצ"ט ויוכל האב לומר וז"ל ברוך אתה ד' למדני חקיך שהחיינו והקימנו והגיענו לזמן כאשר הביא אדמ"ו ז"ל פעם אחד בתשובותיו בשם אלוף נעוריו שבירך כן כאשר דרש לרבנות אבל ברכת הפדיון לא יברך כנלענ"ד נכון לדינא בעזה"י.
<b>ואעתיק</b> דבר מחדושי ביבמות דף ל"ה על תוספות ד"ה החולץ שכתבו הא דלא נקט החולץ למעוברת וז"ל א"נ נקט נמצאת מעוברת משום סיפא דהתם לא מצי למיתני הכונס ליבמתו מעוברת דא"כ מזיד הוא ולא מחייב קרבן דלא שב מידיעתו הוא עכ"ל דבריהם נפלאים בעיני דכלל גדול דתורה לא חייב קרבן רק על שוגג אבל מי שעובר במזיד ליכא קרבן דשגגה כתיב אבל מי שעובר עבירה במזיד ואח"כ נזדמן לו אותה העבירה בשוגג אפ"ה לא יכול להביא קרבן על שגגתו דלא הוה שב מידיעתו למשל שהוא מומר לחלב אעפ"י שאוכל חלב בשוגג לא יוכל להביא קרבן על אכילת שגגה הנ"ל דהא אם הי' יודע שהוא חלב היה אוכל דהא הוא מומר לחלב ועיין בתויו"ט דף ה' לענין חלב ודם ועיון בתוס' שם וא"כ כאן דהוא מזיד דידע שהיא מעוברת ואעפ"כ בעל אותה הוה מזיד ולא יוכל להביא קרבן יען דתורה לא חייב קרבן רק על שוגג וא"כ מה עשה לנו בעלי תוס' דסיימו דלא הוה שב מידיעתו דזה הוא על מי שהוא מומר ועשה בשגגה והי' להם לסיים דא"כ מזיד הוא ונא מחייב קרבן והוא קו' גדולה מאוד.
<b>ועלה</b> בדעתו ליישב והוא דמבואר ביבמות קי"ט דאם נסמוך מיעוט מפילות לחזקת היתר ליבום הוה פלגא ופלגא יעו"ש בנמ"י ורשב"א וא"כ הגם דרוב נשים ולד מעליא ילדו עכ"פ יש מיעוט דמפילות ואם נסמוך המיעוט לחזקה הוה פלגא פלגא וא"כ אפשר לומר סברה אחת בשלמא במזיד גמור דיודע שהוא חלב ואעפ"כ אוכל הוא נקרא מזיד ולא שגגה ונתמעט מקרבן דשגגה כתוב אבל כאן אם היבם בעל יבמתו מעוברת וסמך עצמו אולי תפיל ולדה ולא יעשה איסור לא הוה מזיד גמור כמו שאוכל חלב דזה דומה קצת לגמ' שבועות י"ח דאמר יכולני לבעול ואעפ"כ בא דם דיוכל להביא קרבן וה"ה כאן אם הי' יודע בודאי שתלד בן קיימא היה פורש עצמו אבל כאן שהי' צד ספק אולי יהיה הולד נפל והוה כשוגג רק עכ"פ לא הוה שב מידיעתו כיון שעכ"פ יש כאן ספק דאורייתא דגם אם נסמוך המיעוט לחזקת היתר הוה רק כפלגא ופלגא ואם נתברר אח"כ שלא הפילה לא יוכל להביא קרבן דלא הוה שב מידיעתו דפשיטא דמי שאכל ספק חלב במזיד ואח"כ נתגלה שהיה ודאי חלב לא יוכל להביא קרבן הגם שאם היה יודע שהוא ודאי חלב לא היה אוכל רק שהיה ספק חלב תלה עצמו להקל בכל זה ליכא עליו קרבן כיון שמתחילה היה יודע שיש אופן שהוא חלב ואעפ"כ אכל ולא דמי לנדה דשם לפי דעתו סבר שיבעול מהרה ולא יבוא דם אבל אם היה בועל יען שחושב שהיא ספק אם יבוא דם בודאי לא יוכל להביא דהגם דלא נקרא מזיד דנמעט אותו מתיבת בשגגה עכ"פ לא הוה שב מידיעתו ודוק (ועיין רמב"ם בה' שגגות ודוק היטב בלשונו שם).
<b>אמנם</b> נ"ל אחר העיון דלא נוכל לומר סמוך מיעוט דמפילות לחזקת היתר ליבם אנא אם נא ידענו שהיא מעוברת רק שנחקור שמכח רוב נשים מתעברת ויולדת נתעברה הצרה ונפסלה היא ליבם עיין שם ביבמות דף קי"ט אז אנו אומרים הלא יש כאן מיעוט מפילות אשר נצרף לחזקת היתר של יבם מכח זה לא נחוש דנתעברה וכן במה דחקרו תוס' לקמן דף ל"ד אם אנו מסופקים אם הולד בן ט' לראשון או בר ז' לאחרון דהקשה תוס' דנימא סמוך מיעוט דיולדת לז' לחזקת היתר ליבום ונאמור דלא נתעברה מראשון אלא מיבם אבל באופן דידענו דנתעברה מראשון ונאמר סמוך מיעוט דמפילות לחזקת היתר ליבם ויהיה פלגא ופלגא זה אינו דמכח דנתעברה מראשון נפסוק החזקת היתר ליבם דהא יש לו בן ואין שמו מחוי ולא נשאר רק לדון הלא האשה הנ"ל מעוברת מבעלה אשר מת ויש כאן רוב שולד יהי' בר קיימא ועפ"י רוב זה הוא אשת אח בכרת על אחי בעלה ויש כאן מיעוט מפילות ואז היא מותרת לאחי בעלה בתורת יבום ואז אנו הולכים אחר רוב שהווין בר קיימא ממילא היא על אחי בעלה בכרת ואם הוא בועל אותה הוא רשע גמור ונתמעט מקרבן יען דליכא קרבן על מזיד רק על שוגג ולא צריך לטעם דלא הוה שב מידיעתו דבשלמא אם לא ידענו בבירור דהיא מעוברת מן בעל ראשון רק אנו רוצים לאסרה מכח רוב אז אמרי' הלא על הגוף של הצרה אנו מסופקים אם היא מעוברת רק הטבע שרוב נשים מתעברות הוא יתחדש ע"ז האשה איסור אז אנו אומרים כיון דיש מיעוט מפילות נא נשאר לרוב זה כח שיהיה טוב מן חזקת היתר ליבם והוה רק כחזקה מול חזקה והוה פלגא ופלגא אבל אם האשה מעוברת בודאי מבעלה אז לא נשאר רק מיעוט מול רוב ודוק.
<b>ומצאתי</b> ברשב"א שכ' וז"ל והא דקתני בסופא הכונס את יבמתו ונמצאת מעוברת דווקא נקט דאי כנס את המעוברת מזיד הוא ולא מייתי קרבן עכ"ל מבואר כיון דהוה מזיד ממילא ליכא קרבן ודוק ותוס' שסיימו דלא הוה שב מידיעתו הוא פלא וצע"ג. ברוך אתה ד' למדני חוקיך אתה החילות להראות את עבדך את אמתך ואת חסדך מעשה ידיך אל תרף ממני להראני עוד נפלאות מתורתך ואני תפילה שדבריך לא ימושו מפי ומפי זרעי ומפי זרע זרעי מעתה עד עולם חסדך וישעך תתן לי אמן דברי הכורע בברוך אל אביו שבשמים וחותם באהבה רבה לאמרות ד' אמרות טהורות הק' חיים בן לאבי אדמ"ו הצדיק מוה' מרדכי אפרים סופר ז"ל
<b>סוגיא</b> <b>דאין</b> <b>דחוי</b> <b>אצל</b> <b>מצות</b>
<b>אמר</b> <b>המחבר</b> לסיום חיבורי מחנה חיים חלק שני בעזה"י אמרתי להדפיס קונטרס אחד מחידושי ובחרתי בסוגיא "דאין דחוי אצל מצות" שהוא שורש גדול על כל המ"ע, ואדפיס אותו כאשר הוא כתוב אצלי כי אין פנאי כעת לחזור עליו לברר וללבן את הדברים.
<b>(</b><b>א</b><b>)</b> <b>הרמב"ם</b> פסק בפט"ו מהל' מעשה הקרבנות הל' ה' וז"ל בהמת השותפין שהקדיש אחד מהן חציה שלו וחזר ולקח חציה האחר והקדישו ה"ז קדשה וקריבה אעפ"י שמתחילתה דחוייה היתה כשהקדיש חציה אין הדחוי מעיקרו דחוי ואעפ"י שהוא קדושת דמים הואיל והיא בעלי חיים אין בע"ח נדחים והרי נראית כולה להקרבה לפיכך תקרב ועושה תמורה עכ"ל והכ"מ והלח"מ נתקשה בדבריו בשני קו' (א) למה צריך תרי טעמים כיון שפסק דחוי מעיקרא לא הוה דחוי א"כ למה לו להוסיף שאין בעלי חיים נדחים הלא בפ"י מהל' שגגות בנזיר שהפריש קן לא כתב אלא הטעם דאין דחוי מעיקרא דחוי וצע"ג. (ב) מה שכ' אעפ"י שהוא קדושת דמים משמע דמשו"ה יותר ראויה לומר יש דחוי והלא הגמ' אומר ש"מ יש דחוי בדמים דמשמע דסברה חיצונה שאין דחוי בדמים וצע"ג.
<b>ונלע"ד</b> ליישב בעזה"י ואקדים דברי רשב"א שכתב ליישב קו' התוס' הלא כל דחוי מעיקרא הוה דחוי בדמים ותירץ וז"ל דיש לך דחוי מעיקרא שלא דחוי בדמים אלא דחוי הגוף כי הא דאמרינן במסכת תמורה בהמה זו חציה עולה וחציה שלמים קדשה ואינה קריבה ועושה תמורה ותמורתה כיוצא בה והא וודאי מדעושה תמורה מעיקרא חיילה עליה קדושת הגוף דאלו קדושת דמים אינה עושה תמורה עכ"ל ונתקשה השעה"מ בפ"ד מק"פ שדברי רשב"א הם נקודה נפלאה הא ר"י אמר בבהמה של שני שותפין ש"מ יש דחוי בדמים ואעפ"כ אמר ועושה תמורה אלא ע"כ כיון דאין חסרון בגוף הבהמה שהוא תמורה אפי' קדושת דמים עושה תמורה חוץ בבעל מום והניח בצע"ג.
<b>אמנם</b> אחר העיון נכונים דברי רשב"א בעזה"י דהנה ר"י אמר וחזר ולקח חצי' האחר והקדישה וכן כתב הרמב"ם לקח חציה האחר והקדישה והקשה במקנה בקדושין קו' גדולה לכאורה קשה למה אמר ר"י שהקדיש חציו השנית נימא אח"כ פשטה קדושה בכולה רק כיון דר"י סובר יש דחוי והוה קדושה דחוי ודומה למי שהקדיש ראש חמור דלא אמרי' פשטה קדושה בכולה אבל הרמב"ם שפסק אין דחוי א"כ קשה אפי' בלא הקדישה אח"כ נימא פשטה קדושה בכולה וצע"ג (יעו"ש שתי' יען דלא נתפשט מיד גם אחר כך לא נתפשט ויש להביא ראיה מלשון רש"י ד"ה התם בהמה ודוק).
<b>אך</b> במכ"ת של הגאון קו' זו לק"מ דהלא מבואר בתמורה דף י"א וגם בערכין דף ה' דהקדיש אבר לדמים לא אמרינן תרי מגו דנימא מתחילה מקודשת חד אבר לדמיו ויעשה אותו אבר קדושת הגוף ומדנעשה חד אבר קדושת הגוף יהיה אח"כ נתפשט הקדושת הגוף בכל הבהמה או דמתחילה יתפשט הקדושת דמים בכל הגוף ומדחייל קדושת דמים בכל הגוף יהיה נעשה אח"כ קדושת הגוף כמו הקדיש זכר לדמיו דחד מגו אמרי' תרי מגו לא אמרי' יעו"ש היטב ברש"י בערכין דף ה' ובגמ' תמורה דף י"א.
<b>ולפ"ז</b> מתחילה כאשר הקדיש חציה שלו והוה מפסיק רשות שותפו על חציה האחר ע"כ דלא עשה אלא קדושת דמים בלבד כמבואר ברש"י בד"ה יש דחוי בדמים ואח"כ כשלקח חציה אם נימא שיפשט הקדושה בכולה אי אפשר להיות אלא קדושת דמים דלא נוכל לומר שיהיה קדושת הגוף דא"כ יהיה תרי מגות מהקדיש חציה קדושת דמים יפשוט בכולה ומדנעשה קדושת דמים יהיה נעשה קדושת הגוף זה הוה תרי מגות וא"כ יהיה נשאר קדושת דמים בלבד וקדושת דמים אינו עושה תמורה לכן הסכים ר"י ואמר לקח חציה וחזר הקדישה דאז כאשר הקדישה השני יוכל להקדיש קדושת הגוף דהא עתה אין רשות אחר מפסיק והוה כאלו הקדיש רגל זה או דבר שהנשמה תלוי בו דפשטה קדושת אבר הנ"ל על כל הבהמה אבל מעיקרא היתה חציה בהמה זו דחוי היינו חציה ראשונה שהקדיש וכיון שנדחית אינה חוזרת להיות ראוי להקרבה אעפ"י שנעשית קדושת הגוף עכ"פ יוכל עתה לעשות בה תמורה ותמורתה כיוצא בה קדושה ואינה קריבה ומיושב קושיות הפלאה דלולא שהקדיש חציה השנית מחדש אין כאן רק קדושת דמים ואינה עושה תמורה וגם איך שייך לומר בעלי חיים נדחים הלא לא נעשית כלל קדושת הגוף לכן אמר ר"י אעפ"י שהקדוש אח"כ חציה השנית נעשית קדושת הגוף ועושה תמורה אעפ"כ אינה קריבה ודוק ומיושבים דברי רשב"א דקדושת דמים אינו עושה תמורה דדווקא אם חזר והקדישה דהוות קדושה בכולה רק אינה קריבה מכח דחוי אז אמרינן עושה תמורה וזה שאמר ר"י חזר ולקח חציה והקדישה קדושה ואינה קריבה ולכאורה מה שאמר קדושה הוא כשפת יתר והי' לו לומר אינה קריבה ועושה תמורה אך הוא הדבר אשר דברתי שר"י השמיענו אחר שחזר והקדישה עכשיו באמת נתפשט הקדושה בכולה רק אינה קריבה וכן עושה תמורה והבן זה.
<b>ודע</b> דאין להשיב איך יוכל לפשוע מכח קדושה של חציה השנית על חציה ראשונה הא כבר החציה אינו שלו דהא כבר הקדישה בשלומא אם הקדיש רגל של בהמתו והשאר נשאר חולין ועכ"פ שלו הוה לכן פושט קדושה בכולה אבל כאן שהקדיש חציה הראשון איך יפשוט אח"כ מכח חציה השנית על חציה הראשון נימא מה לי מכרו להדיוט חציה הראשון או מכרו לשמים עיין בב"ק דף ע"ו וצע"ג.
<b>נ"ל</b> דלק"מ בעה"י דעיין בתוס' שם דזה דווקא בהקדיש לבדק הבית אבל בהקדוש למזבח עדיין שמו עליו דהא צריך לכפר עליו וכן כאן הוא לא הקדיש לבדק הבית רק להביא עליו עולה וימכר ליקח בדמיה עולה או שלמים לשמו א"כ עדיין תורא דראובן הוא בהמתו שלו ודמיו שלו הוא ויוכל לעשות מקדושת דמים אשר עומד למכור לעולתו יהיה הגוף מיד עולה לשמו וז"ל ותמכור ויקריב אחרת בדמיה עכ"ל ומעולם לא שמענו שמי שמקדיש זכר לדמיו יהיה עובר על לאו הגם מי שמקדיש תמימים לבדק הבית עובר בלאו דשאני התם דראוי' הבהמה לקרבן והוא חפץ לעשות ממנו דמים אבל הקדיש זכר לדמים שתמכור לקרבן היא גופה ובדמיה יביא הוא ג"כ קרבן אינו עובר בלאו וה"ה ברגלה של זו עולה אפי' לר"מ אינו עובר בלאו דתמכור לקרבן והוא יקח בדמי' קרבן וה"ה כאן הקדיש חציה שנו עכ"פ לקרבן הגם שאין בידו שחבירו ימכור לו חציה השנית ויהיה היא עצמה לקרבן וע"כ נקרא קדושה דחוי לר"י עכ"פ אינו עובר בלאו בודאי דהא לא היה בידו להקדישה קדושת הגוף אבל עדיין נשאר שמו עליו והיא בהמתו אין לבדק הבית בה כלום ונתפשט הקדושה בכולה ואי"ה אבאר דבר זה באריכות במקו"א.
<b>ובזה</b> יש ליישב קו' התוס' בקדושין בד"ה וחזר ולקחה שכתבו הא דלא נקט בהמה של שני שותפין והקדיש כל אחד חציה דא"כ לא שייך ועושה תמורה דשותפין אינם עושים תמורה יעו"ש וע"כ דכוונתם שאם הקדיש אחד חציה מקודם וביום המחרת הקדיש חבירו חציה השנית דאם הקדישו בפעם אחד בוודאי יוכל להקדישו ולהקריבו עיין רש"י בתורה פ' ויקרא על פ' תקריבו את קרבנכם ועיין רמב"ן שם וע"כ כמ"ש דאחד הקדוש מקודם ולפמ"ש מיושב דא"כ לא שייך פשעה קדושה בכולה דהא חציה הראשון אינו שלו ואיך יפשט הקדישו על חלק חבירו וא"כ נשאר על חציה רק קדושת דמים ואז אין עושין תמורה דקדושת דמים אינו עושה תמורה ולא קשה קו' התוס' שאפי' אי שותפין עושין תמורה כאן אי אפשר לעשות תמורה דנשאר רק קדושת דמים חוץ אם תוספות סברו כסברת שעה"מ שקדושת דמים בבהמה תמימה עושה תמורה כאשר נתקשה באמת היכן משכחת לה דחוי מעיקרא בלא קדושת דמים ודוק.
<b>אמנם</b> יש לחקור כאן בהקדיש חצי בהמתו על שני דברים כאשר אבאר בעזה"י:
(א) הלא בכל דחוי מעיקרא כגון בהדס או נפגם מזבח או בהפרש קן דאז חל על החפץ קדושת או הכנת חפץ ולא יוכל להגיע לתכליתו אבל כאן דמעיקרא ידע דלא ראוי' להקרבה וע"כ הקדיש לדמיו וא"כ לא נדחה כלל ממה שהקדיש החפץ ואח"כ כשיבוא זמן שגוף החפץ ראוי' להקריב נימא דנראה לכך ולא דמי להדס דשם אגד אותו ללולבו כאשר היה אז פסול וקבל החפץ שם של מצוה בפסולו אבל כאן דלא הוקדש מיד אלא לקדושת דמיו ולא שייך לומר שהודחה מתחילה וא"כ אפי' אי דחוי מעיקרא הוה דחוי כאן לא יהיה דחוי ועיין רש"י בד"ה יש דחוי וצע"ג. (ב) יש לחקור אפי' אי בשאר מקומות דחוי מעיקרא לא הוה דחוי הוה הטעם יען דכל זמן שלא הוה נראה מעולם נחשב לנו אח"כ בשעה שנעשה ראוי' כאלו הקדישה עכשיו עיין רש"י סוכה ל"ג ע"ב ד"ה תפשוט וז"ל דבודאי דחוי מעיקרא עדיף מנראה ונדחה דמה שלא נראה למצוה מעולם עד עכשיו השתא הוא דמתחזי יהיה כקרבן שהוקדש עכשיו ומתחילה מחוסר זמן היה אבל נראה למצוה ונדחה ממנו הוה ליה דחוי עכ"ל דבר גדול רמז רש"י דכל דחוי מעיקרא הוה כקרבן שהוקדש עכשיו ומתחילתו מחוסר זמן הוה כך כל דחוי מעיקרא נחשב לנו שלא הגיע זמנו להיות קודש לד' עד עכשיו ודוק וא"כ בשלומא בכל דחוי מעיקרא למשל אם המיר דת ואח"כ הפריש קרבן או מזבח שנפגם ואח"כ הקדיש קרבן או הדס שנקטם ראשו וכדומה הגם שלא נראה אז בשעת הקדישו או זמן מצוה הבא עליו עכ"פ שם אחר לא נעשה מן הקרבן או חפץ המצוה אבל כאן כיון שאז לא ראוי' להיות קדושת הגוף היתה מחשבתו להיות קדושת דמים וא"כ כיון שע"י הדחוי נעשה שם קדושה אחרת תחת קדושת הגוף חל שם קדושת דמים וא"כ נימא מינה מחריב בה דוגמה לזה בזבחים לשם חולין כשר לשם זבח אחר פסול דמינה מחריב בה ועיין ר"ן ר"ה דף ל"ג ומכ"ש כאן הלא ע"י הדחוי בא שם קדושה אחרת ע"כ נימא דיש דחוי ע"י קדושת דמים שחל על החפץ בשעת הדחוי וצע"ג.
<b>אך</b> לק"מ הלא הוא הקדיש חצי בהמתו לעולה או שלמים ועתה ממנ"פ אי לא נעשה קדושת דמים א"כ הוה ג"כ דחוי מעיקרא ופסול למזבח לעולם וא"כ נעשה עכ"פ קדושת דמים דאין אדם מוציא דברו לבטלה ולמזבח גופיה לא חזי' לעולם דהוא הוה דחוי מעיקרא אפי' אם נאמר דלא הוה קדושת דמים ואם נאמר יען דנעשה קדושת דמים הוא פועל הדחוי א"כ בודאי לא תהיה קדושת דמים דהוא אמר רק חציו לעולה ואם יהיה משכחת שתהיה ראוי' מכח דחוי מעיקרא דלא הוה דחוי א"כ בודאי לא תהיה קדושת דמים אלא יען דלמזבח לא תהיה ראוי' א"כ היא נעשית קדושת דמים ואי בעלי חיים אין נדחים אז אפי' אם נעשית קדושת דמים ג"כ לא היה מזיק דהא בעלי חיים אינם נדחים וא"כ קאמר ר"י שכל גדול ש"מ בעלי חיים נדחים דאל"כ תהיה קריבה בכל אופן וש"מ דחוי מעיקרא הוה דחוי דאם לא כן נימא דלא הוה קדושת דמים למען שלא תהיה נדחה לעולם מעל מזבח ואם נאמר בהיפך דזה מעלה אם נעשה מיד קדושת דמים כסברה ראשונה א"כ באמת הי' אמרי' דנעשה מיד קדושת דמים אלא ע"כ יש דחוי בדמים כגירסא בכריתות דקדושת דמים מדחה פועל ג"כ דחוי ודוק.
<b>ועדיין</b> צריך אני לברר הלא תוס' בפסחים דף צ"ו הקשה הא בבהמת שותפין יהיה אפי' רב מודה דהוה דחוי בידים ותירצו דדרך הקדש דחי לה לא הוה דחוי בידים יעו"ש והסברתי במקו"א הבנת הדברים יען דפעל עכ"פ קדושת דמים וא"כ הוא מקרב עצמו להקדש ואיך נאמר דמדחה בידים ההקדש אבל בנקבה לפסח שלא יוכל לפעול אותו שם כלל דהא היה יכול להקדיש קדושת הגוף שלמים שנקיבה ראוי' לו א"כ הוה דחוי בידים ודוק.
<b>ונחזי</b> אנן אם אי פסקי' דחוי מעיקרא לא הוה דחוי קשה מנ"ל דכאן לא הוה דחוי דלמא שאני בשאר דוכתי דלא חל עליו שם אחר אבל כאן חל קדושת דמים וא"כ יהי' דחוי אך אז אמרי' אין דחוי בבעלי חיים וכי תימא דהוה דחוי בידים זה אינו הא פעל עכ"פ קדושת דמים וא"כ נשאר אין בעלי חיים נדחים וממנ"פ נעשית אח"כ קדושת הגוף וקריבה ועושה תמורה ומיושב דברי הרמב"ם שכתב שלקח הוא חציה האחר והקדיש מחדש דאל"כ תרי מגו לא אמרי' אבל יען שהוא לקח חציה השני והקדישה מחדש אז פשטה קדושה בכולה וקריבה דאין דחוי מעיקרא דחוי והקשה לנפשו דלמא בשאר מקומות הוה דחוי דלא קבל שם אחר אבל כאן אעפ"י שהוא קדושת דמים מנ"ל דגם כאן לא הוה דחוי אז הוסיף אמר א"כ אין בעלי חיים נדחים דהא לא הוה דחוי בידים דפעל קדושת דמים וממנ"פ קריבה ועושה תמורה והבן.
<b>ומעתה</b> אבוא ליישב בעזה"י לשון הרמב"ם פ"י משגגות הל' י"ג שכתב וז"ל עשיר שהפריש קן למכרה וליקח בדמיה כשבה או שעורה והעני יביא קן זו אעפ"י שהיא קדושת דמים שהיא נדחת ולמה לא נדחית מפני שדחוי מעיקרו אינו דחוי והרי נראה קן זו לו עתה עני שהקריב קרבן עשיר יצא עשיר שהקריב קרבן עני לא יצא עכ"ל והלח"מ התפלא מאי אעפ"י שהיא קדושת דמים הלא איפכא מסתברא דקדושת דמים לא הוי דחוי כמבואר בגמ' קדושין דף ז' ש"מ קדושת דמים נדחית כקו' הרב המאירי בפט"ו מהל' קרבנות וצע"ג.
<b>ונלע"ד</b> ליישב בעזה"י דלכאורה יש לדקדק בלשונו הזהב (א) שכתב אעפ"י שהוא קדושת דמים שנדחית משמע שבאמת הדין כן שנדחית ומיד כתב ולמה לא נדחית משמע שלא נדחית באמת והוא מוקשה הבנה כך הי' לו לכתוב אעפ"י שהיא קדושת דמים שראוי' להיות נדחית ולמה לא נדחית וצע"ג עוד יש לדקדק כפל תיבת היא אעפ"י שהוא קדושת דמים שהיא נדחית כך הי' לו לכתוב אעפ"י שהיא קדושת דמים שנדחית (ב) עוד יש לדקדק שבה' קרבנות כתב רק אעפ"י שהוא קדושת דמים ולא מסיים שהיא נדחית וכאן הוסיף שהוא נדחית הלא דבר הוא וצע"ג (ג) עוד קשה למה מסיים בהל' קרבנות גם טעם שאין דחוי בבעלי חיים וכאן די לו לרמב"ם בטעם דחוי ולא הוסיף עכ"פ ועוד שאין דחוי בבעלי חיים וצע"ג.
<b>ונלע"ד</b> ליישב בעזה"י ואקדים דהנה המפריש קן ליקח בדמיה כשבה או שעורה ע"כ הוה הפי' שהוא מפריש קן להיות קרבנו שאותו קן יהי' קרבנו כמו שעני מניח פטור חיובו בהפרשת הקן כך יחפוץ הוא אעפ"י שהוא עשיר ולא יוכל להביא הקן גופה ואעפ"י שיודע שכהן לא יקריב בעבורו קרבן עני דהא קן לא פוטר חוטא עשיר לכן מניח גוף הקדושה על הקן שימכור אותו קן ויקח כשבה אבל לא יקדש מחדש אלא אותו קדושה אשר הניח על הקן ימשך על הדמים ואח"כ על הכשבה כי לולא שהפריש הקן ואמר שקן זה יהי' לחובתו שמיד יחול קדושת קרבן עליו לא הי' נקרא הפרשה דאין הפרשה אלא חלות קדושת החפץ ואם לא הניח הקדושה על החפץ עכ"פ שאם ימכור אותם או יחלף אותם בכשבה או שעירה שילך הקדושה מן הקן על הכשבה או שעירה לא נקרא הפרשה אלא ע"כ הוא הניח השם על חיוב קרבנו ואם יקח כשבה או שעירה תחת הקן לא צריך להקדיש מחדש הכשבה או שעירה כמו בשאר קדושת דמים שאמר יהי' לעולתו ולחטאתו דמוכר את בהמה הזאת ובא מבהמה זו הקדושה על השנית אשר תהי' עולתו וחטאתו ולכן נקראת קדושת דמים ולא נקרא דמים של בדק הבית דשם אם יקח הגזבר מן הדמים קרבן צריך להקדוש מחדש שם קרבן על הבהמה דמה לי דמים של הדיוט או דמים של גבוה קדושת קרבן אין כאן אבל בקדושת דמים אז מונח על הבהמה קדושת הקרבן דהא הוא עצמו ראוי' להיות קרבן לכן תופס קדושת קרבן לבוא ממנו על הבהמה אשר תבוא תחתיה ודבר זה כלל גדול ואי"ה אבאר במקום אחר באריכות בעזה"י.
<b>והנה</b> ר"י השמיע קדושת דמים מדחה הגם שלא הי' קדושת הגוף אשר יקריב בעצמו לקרבן דהא העשיר ידע שכהן לא יקריב בעבורו קרבן עני ואפי' אם יקריב אותו לא יצא ידי חובתו ע"כ היה כוונתו בהפרשת קן ואמר זה יהי' לחובתו שיהי' על הקן קדושת דמים שאם ימכור אותו קן לעני ויקח כשבה או שעירה תחתיה (דהא עני צריך להביא לכתחלה קרבן עני ולא קרבן עשיר) או אפי' אם ימכור בדמים ויקח בדמים כשבה או שעירה עכ"פ לא יצרך אז לחדש קדושת קרבן שממילא בא על הכשבה או שעירה קדושת קרבן חיובו כך הי' דעתו לעשות אבל באמת כיון שחל קדושת קרבן על הקן אז אין פדיון לעופות וא"כ אם נשאר הוא עשיר הי' הקן נדחה בין מקדושת הגוף ובין מקדושת דמים א"כ פעל בדבורו דחוי לגמרי והוה דחוי בידים בשלמא בהקדיש חצי בהמתו שיש פדיון לבהמה א"כ פעל הקדשו קדושת דמים לא הוה דחוי בידים אבל כאן דהוה דחוי בידים אז לכ"ע הוה דחוי אפי' בבעלי חיים אי דחוי מעיקרא הוה דחוי רק אנן פסקינן דחוי מעיקרא לא הוה דחוי אפי' דחוי בידים והבן.
<b>ובא</b> ברוך ד' וראה בחכמת רבינו הרמב"ם שכתב עשיר הפריש קן למוכרה וליקח בדמיה כשבה או שעירה והעני יביא קן זו הרי ביאר שעשה הפרשת קרבן והניח קדושת קרבנו על הקן רק שיודע שעשיר לא יוכל להביא הקן בעצמו הי' דעתו שיקח בדמים כשבה או שעורה ויהי' השעירה תחת הקן בקדושת קרבן ואח"כ העני יוכל הוא להביא הקן בעצמו ולא צריך להניח עליו מחדש שם קרבנו דהי' כבר פעל עליו שם קרבנו וכתב ואף על פי שהיא קדושת דמים שהיא נדחית הכוונה בשלמא בשאר דחוי פעל הקדשו קדושת דמים שראוי למוכרה וליקח תחת בהמה זו בהמה אחרת ונדחה רק מקדושת הגוף אבל לא נדחה מקדושת דמים וא"כ לא הוה דחוי בידים דהא פעל קדושת דמים שיחול הקדישו על בהמה אחרת אשר יקח תחתיה אבל כאן נעשית קדושת דמים אשר גם הוא נדחית שגם קדושת דמים נדחית דהלא אין לעוף פדיון אעפ"כ יביא לאדתו קן לקרבן וביאר וכי קשה לך באמת למה לא נדחית הלא הוא דחוי בידים אשר פועל אפי' בבעלי חיים ומשני אם הוה דחוי בידים דלא פעל אפי' קדושת דמים אז דחוי מעיקרא לא הוה דחוי דנחשב לנו כאלו הקדישה עתה ומסיים והרי נראה קן זו לו עתה והבן זה בעזה"י.
<b>ואת</b> יגיע כפי ראה אלקים ויוכח שמצאתי ראי' שכאן בהפריש קן ונעשה קדושת דמים הוה הדין שאין פדיון לעופות בתוס' בתמורה דף כ"ו ע"ב בד"ה שמע מינה בסוף דבריהם שהקשה אדפריך בכריתות על ר' אושעי' מר"ש דאמר הוא עצמו יקרב פסח ולא מסיים מרבנן דאמרו ירעה עד שיסתאב ותי' דטעמא דרבנן דווקא במפריש נקבה לפסחו או לאשם דמגו דנחתה לה קדושת דמים נחתה לה קדושת הגוף ור"ש חולק כיון דלא חזי לגופו היינו מומו אבל במפריש קן לכבשתו דהוא עופות ואין לעוף פדיון ומעיקרא מקדושת מזבח לא הן ולא דמיהן קרבו בהא אפי' רבנן מודים יעו"ש ואמרתי שישו בני מעי כי זכיתי לרבותינו בעלי תוס' ומיושבים דברי הרמב"ם בלשונו הזהב בעזה"י.
<b>(</b><b>ב</b><b>)</b> <b>במגן</b> <b>אברהם</b> סי' תקפ"ו ס"ק ו' נתקשה למה פסק המחבר בשופר שנתבטל ביו"ט דלא יוצא ועכ"ח יען דלא הוה בידו לבטל (ולא דמי להדס שבידו למעט מהני אפי' שיש איסור למעט עיין בסי' תרמ"ו) וקשה מזה דביו"ד סי' כ"ח פסק בחזר ונתגלה חייב לכסות משמע שחייב בודאי והל"ל דיכסנו מספק דהא תוס' בסוכה דף ל"ג כתבו דבכסוי לא הוה בידו ועיין בפר"ח ביו"ד שפסק מטעם זה לכסות בלא ברכה.
<b>ונ"ל</b> ליישב בעזה"י בסברה אחת דבוודאי אי אמרי' יש דחוי אצל מצות שכיון דאידחא אידחא דלכסוי רוח אפי' חזר ונתגלה פטור מלכסות א"כ ידעינן כיון שנתכסה הדם ע"י רוח שוב לא משכחת שיחזור עליו חיוב מצות כסוי דם זה רק יש לפנינו לחקור אם יהי' קרוי דחוי דהלא יש בידו לגלות ויפעל מה שבידו לגלות שלא יתחיל שם דחוי אז מחדשים התוס' בסוכה דף ל"ג דבר גדול דנקרא דחוי דלמה יעשה זאת שיגלה וכיון שלא יכנס עצמו לגלות אי אפשר שיחזור החיוב עליו וקרא דחוי דהא אפי' יתגלה מאליו אעפ"כ יהי' פטור מלכסות דכיון דאידחא אידחא בשלמא אי איכא מצוה לדחות הדחוי כמו בנשפך הדם בזבחים דף ל"ד דיש מצוה לתקן הקרבן שנדחה א"כ הדם עומד שיודחה מעליו הדחוי וכל העומד לדחות כדחוי דמי וממילא לא חל עליו שם דחוי אבל בכיסה דם דליכא מצוה לגלות מעליו הדחוי ונקרא הדחוי דחוי וכי תאמר שמא אחר יום או יומים יתגלה ממילא ויחזור עליו החיוב לכסות א"כ מסתמא יהיה הוא מן הזריזים מקדימין למצוה ויגלה הדם מיד לק"מ דעכשיו אזלי' דאמרי' דחוי אצל מצות ולא משכחת שיחזור אליו המצוה עוד ושפיר חדשו תוס' דהך בידו לגלות בכסוי הוה כמו אין בידו לגלות.
<b>אך</b> כל זה אי הוה הלכה פסוקה דיש דחוי אצל המצות אבל באמת דאמרי' דהוה ספק דאורייתא אי יש דחוי אצל מצות או לא והוה הדין אם חזר ונתגלה מאליו חייב לכסות דספיקא דאורייתא לחומרא וכיון דמשכחת דיחזור עליו החיוב שיצרך לכסות א"כ בודאי לא ימתין מלגלות רק יקדים עצמו לעשות עכשיו המצוה זאת אשר תוכל לבוא עליו אח"כ אם יתגלה דיחוש דלמא יפשע אז ולא יכסה או שמא יקדימנו איש אחר ויכסה דהא לא יצרך לשלם לו י' זהובים דלא יכול להוציא ממנו ממון דיאמר לו אינו יודע אם נתחייבתי דדלמא יש דחוי אצל מצות ולא הפסדתיך מצוה כלל אז בודאי השוחט זריז ונשכר שמגלה ומכסה מיד וממילא עומד הדם לגלות ולא מתחיל הדחוי כלל דכל שבידו לאו כמחוסר מעשה דמי כיון שבידו לגלות נחשב כאלו לא נתכסה כלל ונשאר דם בחיובו וצריך השוחט לכסות בברכה.
<b>ובזה</b> יש ליישב קו' כפת תמרים איך אמרי' רב פפא גופא מספקא ליה דלמא לחומרא א"כ איך שייך לומר זאת אומרת משמע דבודאי אין דחוי וצע"ג ולפמ"ש נכון דרב פפא יליף מדשנה חייב לכסות משמע ודאי אפי' בברכה וע"כ דאין דחוי אצל מצות ועכ"פ מוכח היכא דבידו אין דחוי ולו יהיה מספקי' לי' היכא דאין בידו אי יש דחוי עכ"פ אם נוסף עליו דיש בידו ג"כ אז בודאי אין דחוי משום כל שבידו ליכא דחוי אבל באיבעי דר' ירמיה דאין בידו נשאר בספק אי יש דחוי או אין דחוי ולקולא לא אמרי' אין דחוי ודוק כי עמוק בעזה"י.
<b>ואם</b> נכונים דברי יש ליישב קו' התוס' איך יאמר לימא כתנאי דלמא מאן דסובר שם אין דחוי יען דבידו לתקנו אבל בנקטם אין בידו לתקן ולפמ"ש דבעבר ומיעטן קשה קו' הגמ' הא מתקן מנא ואסור לכתחילה אפי' אי אית ליה הושענא אחריתא דר"ש בן אלעזר בלבד סובר דאם אות לי' הושענא אחרינא מותר לכתחילה אבל תנא דמתני' דסובר אין ממעטין ע"כ אפי' אית ליה הושענא אחרינא אסור למעט וקשה הא הברייתא נקט עבר ולקטן וע"כ דקאי אמתני' דאין ממעטין ביו"ט בכל אופן אפי' אית ליה הושענא אחריתא וקשה כיון דרבנן אמרו לא ללקוט יען כי מתקן מנא א"כ אפי' בדיעבד אסור כמו בזבחים השתא דאמרו רבנן לא ליקרב אפי' אם קרב לא מהני דהוה ליה דחוי וע"כ דלית ליה דחוי אצל מצות ודוק.
<b>אך</b> דלמא לעולם אית דחוי ולא דמי להך בזבחים דשם אמרו רבנן לא ליקרב ונדחה מלהקריב אבל כאן אמרו חכמים לא ללקוט משום מתקן מנא אבל אם נשרו מאליו באמת מותר ליטול אותו ולכן אפי' אם עבר ולקט מותר דמעולם לא אמרו חכמים שלא יוטל הך הדס רק שלא ימעט הנך ענבים וממילא אי אפשר ליטול אותו וכי תימא א"כ נימא דחוי זה אינו דהא היה בידו ללקוט ולעבור על האיסור כקו' התוס' ולפמ"ש נכון כיון דעכ"פ אמרו אין ממעטין לכתחילה ולא היה עומד לכך שהוא ילקט ויעבור על איסור דרבנן וממילא אפי' אם ילקוט ויתקן מכאן והלאה עכ"פ היה דחוי עד שעת הליקוט והי' דחוי עכ"פ שעה אחת ואי דחוי מעיקרא דחוי א"כ אידחי לעולם וע"כ דאין דחוי אצל מצות והבן.
<b>(</b><b>ג</b><b>)</b> יומא ס"ד רב ההוא בהם בעיניהו הוא דלא מירצו ע"י תערובות מירצו ונתקשה הלח"מ פ"ג משגגות איך פסק הרמב"ם כחכמים אפי' קרבו כולן חוץ מאחד אסור להקריבו אלא יצא לשריפה הא הרמב"ם פסק בפט"ו מהל' קרבנות כרב אין דחוי בבעלי חיים וע"כ כר"א ס"ל דבתערובות מרצה וצע"ג.
<b>ונ"ל</b> דראיתי בשעה"מ שהקשה קו' איך אמר רב בבעלי חיים אינם נדחין משמע הא שחוטין נדחין כמבואר ברש"י בד"ה אין נדחין והא רב כר"א ס"ל והוא סובר בזבחים ע"ג כחנן המצרי אין דחוי אפי' בנשחטין ויעו"ש מה שנדחק.
<b>ולדעתי</b> יש ליישב דהנה הך דרשה של תיבת בהם יש לדרוש משני פנים (א) אם הי' עומד חי בעל מום ונתערב בשאר בעלי חיים ולא הוכר מדאורייתא בעלי חיים בטלין אז גילה התורה שאם נתערב בעל מום הוא בעצמו מרצה ולא צריכין הבעלים להביא קרבן אחר דיען דנתערב גם בעל מום קבוע מרצה והגם דטרם שנתערב הי' הבעל מום נדחה מלהיות קרבן כשר ואיך יוכשר להיות אח"כ קרבן כשר לכפר בעצמו יען דאמרי' בעלי חיים אינן נדחין וא"כ כמו שמום עובר נעשה ראוי' אם עבר מומו ה"ה בעל מום קבוע חזר ונראה אם הוקרב בתערובת כשירין (ב) אם הי' כאן בהמה שחוטה נחתך לאיברים ונודע שהיתה בעלת מום ואח"כ נתערבו באיברים כשירים אמרי' ג"כ דדרשי' בהם שבתערובת מרצה בעצמו דתורה לא אסרה רק להקריב איברים בעל מום קבוע בעצמן אבל בתערובות שרו הם עצמן להיות כשירין וכי תימא הלא קודם התערובות הי' איברים הנ"ל נדחין איך יוכשרו אח"כ זה אינו דאין דחוי אפי' בנשחטים ולהכי עכשיו בתערובות דנעשה כשירין מכפרין ג"כ כמובן זה.
<b>ולפ"ז</b> ר"י דדרש בהם שמום עובר יוכשר ואין בו דחוי בבעלי חיים הגם שבכל תורה בעלי חיים נדחין אז אומר רב אני אומר בהיפך שתורה גילה כאן בתיבת מהם לא די שבעל מום עובר יוכשר ואין בו דחוי אלא עוד קולא חידשה התורה אם נתערב בעל מום קבוע חי בשאר קרבנות חיים כשירין גם המום קבוע בעצמו נעשה כשר לכפר הגם שהודחה מתחילה הלא אין דחוי בבעלי חיים דזה ילפי' ממום עובר ה"ה חידש התורה שמום קבוע יוכשר בתערובות דאין בעלי חיים נדחין ומביא הגמ' כדתנן דר"א סובר אין דחוי אפי' בשחוטין הוא דורש הך בהם שאפי' איברים של מום קבוע מרצים בתערובות ה"ה השיב רב לר"י אתה דורש התורה גילה דאין דחוי בבעלי חיים במום עובר ה"ה אני אומר דהך מורה דמום קבוע ג"כ מרצה בתערובות דאין דחוי בבעלי חיים ומום קבוע הוכשר בתערובות ופריך בגמ' א"כ מנ"ל לר"י ללמוד מתיבת בהם דבשאר כל התורה בעלי חיים נדחין נימא דיליף מכאן דמום קבוע מרצה בתערובות דבעלי חיים אינן נדחין עכ"פ בפסול איסור מום ומשני דדריש מבם ובהם א"כ רב מחדש מן בהם שמום קבוע מכפר אם נתערב בעלי חיים בבעלי חיים כמו שסובר ר"א אפי' בשחוטין ומיושב קו' שעה"מ וגם דברי רמב"ם והבן וראי' לזה דגמ' אמר דרב ההוא בהם בעיניהו הוא דלא מרצה הא בתערובות מרצה כדתנן ולא אמרי' האי בהם כר"א דתנן ר"א אומר אלא פשיטא דרב דורש הך בהם בתערובות בעלי חיים ור"א דורש על תערובות נשחטין ודוק.
<b>(</b><b>ד</b><b>)</b> יומא ס"ד תוס' ד"ה התם דבריהם כולה מוקשה דכתבו מתחילה וז"ל לא דמי למחוסר זמן דהתם משעה שהקדישה היתה דחויה ואע"ג דגבי מחוסר זמן נמי אמרי' לילה לקדושה ויום להרצאה וכו' והוא פלא ראשית דסתרו לשונם שנית רבו דקדוקים בה ואבאר בקיצור תוכן הבנתם.
<b>ונ"ל</b> מתחילה קשה הא כל בהמה הנולד אסור להקדיש ומכ"ש להקריב בתוך ז' ואיך יהי' ראוי' אח"כ ע"ז חדשו תוס' דמה שהיתה הבהמה אינו ראוי' להקדיש לא מקרי דחוי אלא אם יש עיכוב מלהקריב אחר שהקדיש אבל מה שאינו ראוי' להקדיש עד ז' ימים לא הוה דחוי כמו שלא הוה דחוי מה שהיתה במעי אמו אח"כ הקשה הא ליל שמיני דראוי' להקדיש ולא להקריב א"כ הוה כבהמת שני שותפין דחל ההקדש ואינו ראוי' להקריב וכי תימא לפי שלילה לאו מחוסר זמן א"כ הכא נמי יהי' ראוי' אפי' באותו יום ע"ז תירץ התוס' בודאי מה שחסר מעשה בעלמא כמו לקנות חצי חלק של בהמת חבירו הוא מעשה חוץ ולא נוגע לתיקון קרבן גופו לכן אי אפשר לתרץ קו' התוס' דלא דמי מחוסר זמן דלא חסר מעשה ובבהמת שותפות חסר מעשה קנין על חלק חבירו זה אינו דאין זה מעשה בגופו של בהמה אבל כאן דצריך הגרלה מחדש אפי' לרב על שניהם וא"כ הוה מחוסר מעשה בגופו ועוד איך יהי' נאמר שמחוסר זמן הודחה אע"ג שחל עליו קדושה בליל שמיני דשאני לילה דכל קרבנות הודחה אז אבל בשעירים הוא זמן הקרבה ואעפ"כ לא יוקרב הך אז נקרא הודחה אם חסר מעשה והבן זה מאוד.
<b>שוב</b> ראיתי במהרש"א שנתקשה בהבנת התוס' שכתבו דהתם משעה שהקדישו דקאי על מחוסר זמן והקשה הא בבהמת של שותפות ג"כ דחוי משעה שהקדישו יעו"ש ולדעתי עפר אני תחת כפת רגלו שדברים נפלאים לי דתוס' הקשה למה סובר ר"י בבהמת שני שותפין דחוי מ"ש מחוסר זמן ותירצו דמחוסר זמן אינו נעשה הקדש בתוך ז' אבל התם בשני שותפות נעשה הקדש והוא דחוק ודוק אח"כ הוגד לי שכבר העיר בזה בקרבן אשם על המהרש"א יעו"ש ואין לי פנאי כעת לעיינו.
<b>(</b><b>ה</b><b>)</b> ביומא דף ס"ד ע"ב בתוס' ד"ה יעמד הקשה א"כ הו"ל לגמ' טעמא דר"י מיעמד חי ילפי' דיש דחוי ותירצו בדוחק דמכאן ולפי' רק בשעיר דיש דחוי ור"י סובר בכל התורה יש דחוי ותני' כוותיה ולא מטעמי' יעו"ש והוא דוחק והקו' גדולה והכריחו כמו שכתבו וצ"ל.
<b>ונלע"ד</b> דהנה בברייתא קתני השני (אשר תני במתני' ירעה עיין רש"י) אינו יודע אם שני שבזוג הראשון או שני שבזוג השני כשהוא אומר יעמד חי ולא שכבר עמד ולכאורה פלא בעיני על הברייתא בשלמא שחקרו שהשני שבזוג הראשון ירעה היינו דלמא בע"ח נדחין ע"כ השני שבזוג הראשון ירעה אלא איך מסופקים דלמא השני שבזוג השני וא"כ ע"כ בעלי חיים אינן נדחין אבל עכ"פ יוכל ליקח איזה שירצה וא"כ איך פשיטא שהשני שבזוג שני ירעה דלמא השני שבזוג הראשון ירעה הלא יש ברירה בידינו וע"כ צריך לומר דמצוה בראשון וא"כ ע"כ השני שבזוג השני ירעה וא"כ ספק של הברייתא הוא פלוגתא דר"י ורב אך הברייתא מסיים ת"ל יעמד חי עמידה אחת ולא שתי עמידות ויש לי לפרש שני טעמים או דבעלי חיים נדחין או אפשר בעלי חיים אינם נדחין רק אין מצוה בראשון אלא כחכמים איזה שירצה יקריב וא"כ כיון דיש ברירה להקרוב גם השני אז צריך להגריל גם על השני של עזאזל אשר עומד חי וא"כ ממועט מיעמד חי עמידה אחת ולא שתי עמידות אבל אי מצוה בראשון ואינו אומר רק מי שעלה עליו הגורל לשם יתקיים תחתיו אבל לחי אינו נותן תמורה אם כן אינו נקרא שתי עמידות כאשר באמת לא הקשה הגמ' מהאי קרא קשיא לרב ואם כן ממנ"פ מדמביא ברייתא עמידה ולא שתי עמידות יוכל להיות או דילפי' הטעם דבעלי חיים נדחין וא"כ צריך עמידה חדשה או בעלי חיים אינם נדחין אבל אין מצוה בראשון אבל כרב לא אתי' דהוא סובר בעלי חיים אינם נדחין וגם מצוה בראשון א"כ לא הי' לברייתא להביא הדרשה יעמד חי מדקתני דילפי' שהשני שבזוג הראשון ירעה מפסוק יעמד חי מזה נדע דע"כ אין מצוה בראשון ואז ידענו שכאן צריך להיות הראשון דאל"כ הוה שתי עמידות אבל דלמא לעולם סובר ר"י בעלי חיים אינם נדחין וגם אין מצוה בראשון וצריך ללמוד ממום בם ודוק מאוד.
<b>ובזה</b> יש מקום אתי ליישב דברי מהרי"ק שהובא בכ"מ פ"ד מהל' ק"פ שכתב הרמב"ם בהל' ו' מי שאבד פסחו והפריש אחר תחתיו ומצאו אח"כ והרי שניהן עומדין יקריב איזה מהן שירצה והקשה הנ"ל הא בפ"ה מהל' עבודת יו"כ פוסק שמקריב הראשון כר"י ותי' דשאני שם אם מת אחד של הזוג הוה דחוי מחמת חבירו אז מצוה בראשון אבל בפסח דהוה מחמת עצמו א"כ די שנאמר שניהם שווין ולא שיהי' לו עוד מעלה לראשון ונתקשה הלח"מ הא בהל' יוכ"פ פסק באבד זוג הראשון והפריש אחרי' תחתיהן אעפ"כ יקרבו זוג הראשון והוא דומה ממש לפסח יעו"ש שהניח בצע"ג.
<b>ולפמ"ש</b> נכון דאם ביוכ"פ בנדחה מחמת חבירו שניהם שווין ויש ברירה בידו ליקח איזה שירצה אז צריך העמדה פעם שנית דהא גם אם בוחר בראשונים עכ"פ הי' בידו לבחור באחרונים א"כ גם רב מודה יעמד חי ולא שכבר עמד בשלמא אם מת אחד ונשאר חבירו א"כ דהוא דחוי מחמת חבירו ואין דחוי בבעלי חיים ומצוה בראשון ואז לא צריך ברירה חדשה ולא נקרא יעמד חי ולא שכבר עמד אבל אם נאבד זוג הראשון והפריש אחרים תחתיהם גם שיהי' ברירה בידו איזה שירצה ע"כ יהי' צריך להעמיד שנית ואז ע"כ יוכרח ליקח זו השני ויהי' לזוג השני חשיבות יותר מזוג הראשון ובזה ג"כ הרמב"ם מודה דאין לזוג הב' מעלה על זוג א' וע"כ נשאר הזוג הראשון והב' נדחה.
<b>ונ"ל</b> להוסיף טעם לשבח בעזה"י דרש"י כתב יתקיים תחתיו וז"ל אינו נותן תמורה אלא לזה שמת אבל לחי אינו נותן תמורה להפסל הוא ולבוא זה תחתיו עכ"ל הכוונה דבגורל לא הי' כתוב רק להשם וכה"ג אומר בפה לשם חטאת בהזכרת שם המפורש כמבואר ברמב"ם שמנה י' פעמים שמזכיר את השם ביוכ"פ ואם מת אחד מהן אז אינו עושה אלא הפלת גורל מחדש אבל לא מזכיר עוד הפעם השם המפורש אלא אומר אותו שעיר אשר עלה עליו להשם יתקיים תחתיו של הראשון אשר הזכיר עליו בשם המפורש לד' חטאת וזה שדייק רש"י אינו נותן תמורה אלא לזה שמת אותו הוא מימר אבל אינו נותן תמורה להפסיל הוא ולבא זה תחתיו שימשוך הקדושה ממנו על השני ודוק ומה שכה"ג מזכיר עליהם קדושתם נקרא העמדה לפני הכהן דכתיב והעמידו לפני ד' ואח"כ כתוב יעמד חי פי' התרגום יתקיים עיין א"ע שם וזה עמידה אחת ולא שתי עמידות אבל אם צריך לתקן גם השני ולהמשיך עליו שם הראשון אז הוה שתי עמידות והבן זה.
<b>ובמ"ש</b> יש מקום אתי ליישב סתירת הרמב"ם מיוכ"פ להל' ק"פ דבשלמא בשני שעירים ביוכ"פ דצריך להמשיך הקדושה משעירים ראשונים אשר הקדיש אז בודאי מצוה בראשון שממנו מקור הקדושה ומהם יצא שהשנים יהי' ראוי' אבל בקרבן פסח כיון דאבד הראשון יוכל להקדיש פסח מחדש הגם שלא יבוא תחתיו להמשך מקדושה ראשונה על השני אז כיון דקדושה שניה לא בא מקדושה ראשונה אז אין יתרון מעלה לראשונה על השניה ולכן החכים הרמב"ם ולא כתב בהל' קרבן פסח והפריש אחר תחתיו רק כתב והפריש אחר לכן יוכל להקריב לפסח איזה שירצה רק ר"י דסובר מצוה בראשון קאי על והפריש אחר תחתיו להשמיענו שאעפ"כ אמרו רבנן איזה שירצה יקריב אז פליג ר"י אבל באמת יש חילוק בזה כיון דלא צריך לומר תחתיו אפילו אמר תחתיו הוה כאלו לא אמר תחתיו והבן.
<b>(</b><b>ו</b><b>)</b> ביומא דף ס"ד ע"ב בתוס' ד"ה ברייתא שכתבו תימא דממתני' פסחים צ"ז המפריש נקבה לפסחו מבואר דיש דחוי בבעלי חיים ועדיפא מינה דאפי' דחוי מעיקרא הוה דחוי כמבואר בדף צ"ח ש"מ תלת בעלי חיים נדחין ודחוי מעיקרא הוה דחוי עכ"ל ויש לדקדק מה חדשו בעלי תוס' שעדיפא מינה מוכח אפי' דחוי מעיקרא הוה דחוי הלא די דעכ"פ מוכח בעלי חיים נדחין וא"כ דייקא מתני' כוותיה דר"י וצע"ג.
<b>ונ"ל</b> דראיתי בשעה"מ פ"ד מהל' ק"פ שהפליא בקו' על תוס' הלא רב ור"י פליגא רק אליבא דרבנן דמתני' אבל אליבא דר"י בודאי סובר בעלי חיים נדחין רק אליבא דרבנן פליגא דרב אומר דרבנן סוברים בעלי חיים אינם נדחין מדחלק ר"י על רבנן ואמר ועוד אמר ר"י מכלל דשמע מהם בע"ח אינם נדחין כמבואר בגמ' שם ור"י סובר דרבנן סברו בע"ח נדחין דהלא הברייתא קאי על מה שאמרו רבנן השני ירעה כמובן וא"כ מה ראי' ממתני' דמפריש נקיבה לפסחו נימא מתני' ר"י דסובר בע"ח נדחין והניח בקו'.
<b>אך</b> אחר עיון נ"ל דהלא מרבנן דמתני' מבואר דאפי' בנראה ונדחה אמרי' אין בעלי חיים נדחין וא"כ די דנאמר דר"י פליג דיש דחוי בבעלי חיים בנראה ונדחה אבל מנ"ל לאפושי פלוגתא דסובר ר"י דיש דחוי בבעלי חיים אפי' בדחוי מעיקרא וא"כ איך נוכל לומר מתני' דמפריש נקבה קאי אליבא דר"י הלא שם מוכח דיש דחוי בבעלי חיים אפי' בדחוי מעיקרא אבל הלא מצינו בקדושין דף ז' בבהמת השותפות שהקדיש אחד חציו דסובר ר"י דיש דחוי בבעלי חיים אפי' בדחוי מעיקרא וא"כ שפיר דייקא מתני' כוותיה דר"י דהכא וגם עדיפא מינה מדין דהכא בשני שעירים דגם אפי' בדחוי מעיקרא הוה דחוי ואם כן שפיר הקשה תוס' דדייקא כוותיה דר"י דרבנן סוברים ג"כ דיש דחוי ובאמת אפי' בדחוי מעיקרא אבל לרב דרבנן פליגו וסברו דאפי' בנראה ונדחה אין דחוי אז די דר"י פליג בנראה ונדחה ולא בדחוי מעיקרא ודוק ולכן החכימו בעלי תוספות והוסיפו להפליא דמשם נשמע אפי' בדחוי מעיקרא דלא נוכל לומר דאתי' אליבא דר"י כקו' שעה"מ.
<b>שם</b> וז"ל וי"ל דלא דמי דהתם הוי דחייה גמורה דלעולם לא חזי' לקרבן שהופרשה לשמו דהיינו פסח עכ"ל הכוונה דכל דחיות שבש"ס היינו שהודח עכשיו ויוכל לבוא לתקנה שיוכשר לאותו שם עצמו שקרא עליו אבל כאן בנקבה לפסח לעולם גם בעתיד לא יבוא העת אשר יוכשר לפסח ודוק וזה שדייק תוס' בסוף דלא חזי' לעולם וכו' ולהכי הוה דחוי לעולם כמובן.
<b>(</b><b>ז</b><b>)</b> שם בתוס' בד"ה האמר רבא הקשה קו' נפלאה איך אמר דייקא דלא כוותיה דר"י הא יש קו' כנגדו וגם מאי ס"ד דגמ' דלר"י ניחא יעו"ש.
<b>ונלע"ד</b> ליישב דלכאורה יש לומר דר"י סובר בהיפך דרבנן סוברים דיש דחוי בבעלי חיים והשני שבזוג הראשון ירעה ור"י חולק ואמר פלגינא בתרתי תחת ירעה ימות ותחת שני שבזוג הראשון אני אומר ימות המשתלח זוג שני דאני סובר בעלי חיים נדחין וכי אמינא אליבא דרבנן אליבא דר"י לא קאמינא רק א"כ לא דמי נשפך הדם ימות המשתלח למת המשתלח ישפוך הדם דשם קאי המשתלח על שעיר שנעשה בתחילה למשתלח ה"ה ברישא נשפך הדם ימות המשתלח קאי על משתלח של זוג הראשון וזה רק דייקא כרב וק"ל.
<b>שם</b> בתוס' שתירצו שפליגו בתרתי אם מת אחר הוידוי ישפך הדם דאזיל לשיתין יעו"ש ופלא גדול בעיני דבמת המשתלח ישפך הדם הוא דחוי בשחוטין דאפי' רב מודה ואין בו חידש אלא לאשמעי' כר' ינאי דצריך לעמוד חי וקו' הגמ' במאי פליג ר"י על רבנן ברישא אם נשפך הדם ימות המשתלח דלרב פליג ר"י ואשמעי' בעלי חיים נדחין אבל לר' יוחנן דלא פליגי בזה א"כ למה נקט ר"י כלל נשפך הדם ימות המשתלח דהא לר"י בין רבנן ובין ר' יהודה סובר בעלי חיים נדחין אם נשפך הדם ימות המשתלח וצע"ג כעת.
<b>שם</b> בתוס' וז"ל ואיכא למימר דאיירי כגון שמת קודם הוידוי עכ"ל ולדעתי דלשון המתני' מורה דתנא מתחילה עד שלא הגריל יקח זוג להשני ואם משהגריל מת משמע דלא נעשה אלא הגרלה בלבד דאם יש חילוק משהגריל בין התוודה או לא התוודה א"כ למה מחלק המשנה בין הגריל ללא הגריל ודוק.
<b>ויש</b> לי איזה דקדוקים בגמ' (א) למה הביא כלל סופא של דברי ר"י מת המשתלח ישפך הדם הלא בזה דיש דחוי בשחוטין גם רבנן מודים ועיין רש"י לקמן בדף ס"ה בד"ה להיות חי דמסיים וז"ל דהכל מודין בשחוטין דנדחין עכ"ל וכאן כל הקו' לר"י ניחא נשפך הדם ימות המשתלח וכן רמז רש"י בדברי המתחיל ימות המשתלח שכתב וז"ל אלמא בעלי חיים נדחין עכ"ל וא"כ למה לגמ' להביא מת המשתלח וצע"ג. (ב) למה האריך הגמ' בשלמא לר"י דאמר בעלי חיים נדחין משו"ה ימות המשתלח ולא אמרו בקיצור בשלמא לר"י ניחא אלא לרב קשיא למה החזיר הגמ' דברי רב דאמר בע"ח נדחין אמאי ימות הכל כשפת יתר חלילה וצע"ג.
<b>(</b><b>ח</b><b>)</b> פסחים דף צ"ו ע"ב בתוס' ד"ה קודם שחיטת פסח ירעה חדשו הגם דחוי בידים גם רב מודה דהוה דחוי מקדושין דף ז' בבהמה של שני שותפין משמע דרב פליג וקשה הא הוה דיחוי בידים ותי' וז"ל וי"ל כיון דדרך הקדש דחי לה לא מיקרי דחוי בידים עכ"ל.
<b>ונלע"ד</b> להסביר דשם בקדושין הקדיש הוא קדושת דמים דהא אמר חציה מקודשת ועכ"ח דלא הקדיש אלא לדמים ובעבור כן כאשר לקח חציו השני חזר והקדיש חציה השניה קדושת הגוף אבל א"א לומר שמה שהקדיש מתחילה ופשוט ההקדש בכולה דאז הוה תרי מיגות מכח קדושת דמים קדושת הגוף ומכח חצי' קדושה כולה כי תרי מיגות לא אמרי' עיין תמורה דף ד' ומיושב בזה קו' הפלא"ה לרמב"ם דפסק דאין דחוי אצל בעלי חיים א"כ למה נקט וחזר והקדיש חציו השנית נימא דפשטה בכולה יעו"ש ולפמ"ש נכון מאוד דמתחילה שאמר חציה תהא קודש לא כיון אלא על קדושת דמים דבשלמא מי שאומר על בהמה שלו חציה מקודשת אמרו רבנן פשטה קדושה בכולה דהא אפשר לו להיות כולו קודש וכיון שאמר חצי' יהי' קודש קדושת הגוף אמרי' פשטה קדושה בכולה דהא ע"כ חציו הוה קדושת הגוף דהא כתיב ממנו עיין תמורה דף י"א אבל כאן דמפסיק על חציה השנית רשות אחרים לא אמרה התורה שתהא חציה קדושת הגוף אפי' לר"מ ולמכור השאר לעולה דמי יכריח לבעלים השני למכור בהמתם ומכ"ש לרבנן דליכא קדושת הגוף דהא א"א לפשוט הקדושה בכולה וע"כ שלא הקדיש אלא קדושת ממון וע"כ אמרו ש"מ יש דיחוי בדמים עיין רש"י קדושין דף ז' ע"ב ואז אם לא הקדיש מחדש חציו השני לקדושת הגוף לא אמרי' פשטה קדושה בכולה דהוה תרי מיגות מקדושת דמים לקדושת הגוף ומקדושת חציה לקדושת כולה ודוק אבל חציה השנית הקדיש עכשיו קדושת הגוף והוה נדחה מכח חציה הראשון דהוה מתחילה רק הקדש דמים ועושה תמורה הגם דקדושת דמים אין עושין תמורה דעכשיו פושט קדושת הגוף בכולה היינו חציה השנית נתקדש קדושת הגוף ופושט קדושת הגוף גם על חציה הראשון אבל היה ג"כ מכח קדושה דחוי חציה הראשון והבן זה מאוד ואי"ה אבאר זה במקו"א ברחובות.
<b>ואם</b> כנים דברי כוונת התוס' כך דשאני התם דהוה ההקדש קדושת דמים ועי"כ דחוי לה מקדושת הגוף וא"כ עכשיו שהקדיש חציה השנית נתפשט לרב מכח חציה השנית קדושת הגוף גם הראשון לא נקרא דחוי מה שעשה מתחילה עכ"פ הקדש דמים וכל קדושת דמים לא הוה קדושת הגוף ואעפ"כ יוכל ההקדש בדק הבית למשוך בהמה תמימה לקדושת הגוף ודרך דחוי להקדש לא הוה דחוי כל כך להיות נקרא דיחוי בידים והבן.
<b>(</b><b>ט</b><b>)</b> בהנ"ל אחר שכתבו דדרך הקדש דחי לה לא הוה דחוי כ' וז"ל ובתוספתא פליגו ר"י ורבנן איזה מהן יקריב לכתחלה ומייתי לה בפרק שני שעירים עכ"ל ופלא בעיני המשך זה למ"ש למעלה.
<b>ונ"ל</b> דלכאורה עלה בדעתו סברה דמה דאמרי' דהשני ירעה אם נמצא קודם שחיטת הפסח זה דווקא אם יש בידו להקריב איזה שירצה והוא בחר באחד ודחי השני אז נקרא דחוי בידים אבל לר' יוסי דסובר מצוה בראשון חוץ אם השני מובחר הוא ממנו אז יש מצוה להביא השני ועיין במנחות דף ס"ד וא"כ ממ"נ אם השני אינו טוב ויש מצוה בראשון א"כ אין השני שנשאר נעשה דחוי בידים ואם השני טוב ומביא השני כי המצוה במחובר א"כ לא נקרא הראשון דחוי בידים כי הוא צריך לעשות לבחור בזה שמצותו בו וא"כ יש לפרש דברי ר"י שמעתי תמורת פסח קרב ותמורת פסח אינו קרב דהוה כאלו אמר פסח קרב ואינו קרב כמבואר בגמ' באופן זה אם השני אינו טוב ואעפ"כ בחר בשני אז פסח הראשון שנשארו אינו קרב דהוה דחוי בידים ואם עשה כדין שאם השני אינו טוב הקריב הראשון ואם השני טוב הקריב השני אז הנשתייר לא הוה דחוי בידים והוא עצמו קרב ולמה לא ידע ר' יהושע לפרש וצע"ג.
<b>אחר</b> העיון נ"ל בהיפוך כיון דר"י מודה דאם שחט השני הוא כשר הגם דאינו מובחר מן הראשון וה"ה אם השני הוא מובחר והוא שחט הראשון דהקרבן כשר ולא פליג רק שרבנן נתנו הבחירה איזה שירצה מקריב אז אומר ר"י שיש מצוה בראשון חוץ אם יש מעלה להשני אז יביאנו והוא רק מצות גברא שהוא יבחר בראשון או יבחר בשני אם הוא מובחר אבל אם עשה והקריב השני או שהקריב הראשון אעפ"י שהשני משובח אינו חסרון בגוף הפסח רק שגברא לא עשה מצוה (מבחוץ שממנו של הפסח) א"כ ממילא הגם שהוא עשה כדין ובוחר בראשון או אם השני מובחר בוחר בו הוה דחוי כלפי ראשון דאלו בחר שלא כדין ושחטו שלא לשמן הי' פסול כמו פסח שנזבח שלא לשמו עיין משנה א' פ"א דזבחים ואם יודח לאחר הפסח ונעשה שלמים יהי' שלא לשמו כשר בדיעבד א"כ הוה דחוי והבן.
<b>ומעתה</b> יובנו דברי תוס' הגם שהקדימו יען דדרך הקדש דחוי לה לא הוה דחוי בידים דהוא עשה כהוגן שנפשו איותה ויעש להקדיש חלקו לגבוה הגם שע"כ אינו נתפס רק בקדושת דמים אעפ"כ לא הוה דהוי בידים כי מאי הוה ליה למיעבד אם אינו יכול לפעול קדושת הגוף רק קדושת דמים וא"כ יש לטעות לר"י דסובר מצוה בראשון או אם השני מובחר מצוה בשני א"כ לא הוה דחוי בידים וע"כ מתני' הנ"ל דלא כרב ובאו בחכמה ורמזו שעל מצוה הנ"ל פליגי ר"י ורבנן איזה יקריב לכתחילה ואעפ"כ אותו פסח שנשתייר הוה דחוי בידים דאלו הקריב השני ג"כ כשר והוה דחוי בידים ודוק.
<b>שוב</b> מצאתי שבצל"ח בסוגי' זו יצא לחדש דבר דאם נמצא הראשון אחר חצות אז להשני מעלה שהיה ראשון ראויה להקרבה לפנינו אז בין לרבנן ובין לר"י מצוה בשני וממילא לא הוה הראשון דחוי בידים יען כי היה מצוה עליו לעשות כדין שהשני נעשה ראשון יעו"ש שהאריך.
<b>ואני</b> אומר מלבד שנעלם ממנו לפי שעה רש"י מפורשת ביומא דף ס"ב בד"ה ואח"כ נמצא ראשון וז"ל או קודם חצות דארבעה עשר או אחר חצות וקאמר ר"י מצוה בראשון ואעפ"י שהופרש השני קודם חצות וכי מטא חצות תרווייהו איחזו כי הדדי דהא כל כמה דלא מטא זמן שחיטת הפסח לא אתחזי קמא עכ"ל הרי מבואר אפי' נמצא הראשון אחר חצות והשני הופרש קודם חצות אעפ"כ סובר ר"י מצוה בשני וגם רבנן סוברים איזה שירצה יקריב דלא כדבריו שכ' אם נמצא לאחר חצות אז בין רבנן ובין ר"י סוברים מצוה בשני מלבד זה שנעלם ממנו בלא"ה הדבר תמוה שא"כ לר"י שסובר מצוה בראשון ואם השני משובח יביאנו דמשמע מצוה בשני עיין במנחות דף ס"ד מעלת מובחר והוא עשה כדין לא משכחת האי דינא דמתני' והוא פלא גדול הלא מדברי תוס' שהבאתי משמע דר"י ורבנן קאי על המתני' וגם בסברה הדבר פלא בעיני דהגם דמצוה בראשון היינו שהוא יבחר ויתן מעלה בראשון וידח להשני וא"כ הוא מדחה את השני יען שהוא בוחר בראשון דהא ראי' אם לא בחר וקיים מצוה הנ"ל מהני אם הקריב האחר ומה דאמרי' בתמורה כ"ד דרב לטעמא דסובר מצוה בראשון והוה כמפריש לאיבד הוא נכון מאוד דבודאי יעשו הכהנים כהוגן ויקחו את הראשון אשר עומד חי א"כ מה שמפריש עוד אחד לד' אינו דומה לאחריות רק כמפריש לאיבוד דהא דעתם לבחור בראשון אבל בודאי במה שבוחר בראשון עושה דחוי בידים להשני ודוק.
<b>(</b><b>י</b><b>)</b> פסחים דף צ"ח ש"מ תלת בע"ח נדחים דחוי מעיקרא הוה דחוי ויש דחוי בדמים ועיין בתוס' דף ז' בקדושין שנתקשו א"כ מאי קמ"ל ר"י הנך תלת בקדושין יעו"ש.
<b>ואמרתי</b> אדברה בעזה"י הנה כאן אם הקדיש נקבה לפסחו היתה הבהמה ראוי' מתחילה לשלמים רק הוא אמר שיהי' לפסח מה שאי אפשר לתפוס בו אבל גם אם הי' נתפס בשם זה והי' נעשה מותר הפסח הי' ג"כ שלמים ואם נימא שאחר הפסח היא בעצמה תקרב שלמים הי' חוזר למה שהיתה ראוי' מתחלה להיות שלמים וגם לפי שם חדש אשר הניח עליה להיות פסח הי' ג"כ ראוי' להיות שלמים אעפ"כ אנו אומרים יען שהניח עליה שם פסח ולפסח גופיה אינו ראוי' א"כ נדחה ג"כ מלהיות שלמים אשר בא משם פסח הגם דעל שם שלמים הנ"ל היתה ראוי' מקדמת דנא וזה שרמז רש"י בלשונו הזהב וז"ל דחויי' דחוי גמור שאף לכשנדחית למה שהיתה ראוי' אינה קרבת אלא רועה וכו' ולא קרבה שלמים הוא גופה שזו היא ראייתה כמתחילה שכל מותר הפסח שלמים עכ"ל הגם ששם פסח הי' רוצה לדחות שם שלמים אשר היתה ראוי' וגם מותר הפסח חוזר להיות שם שלמים יען דעכ"פ נדחה שם שלמים מכח שם פסח אינו חוזרת עוד להיות ראוי' לשלמים יען שבא מכח פסח אשר אינה ראוי' לשמו אבל אי ב"ח אינם נדחים א"כ חוזרת להיות ראוי' לשלמים והבן ואמר ש"מ דחוי מעיקרא הוה דחוי הכוונה השם פסח הוה הדחה כאן לשם שלמים הגם דלפסח לא היתה ראוי' מעולם ואיך יקבל שם זה להיות נקרא דחוי הא באמת לא נתפס הבהמה כלל בשם פסח אעפ"כ יען שהוא הזכיר שם פסח ואלו הי' נתפס בשם זה היה דוחה לשם שלמים שלא יחול עליו עוד וע"י שם הנ"ל נתפס עכ"פ לדמי פסח ונפעל לדחיות שלא יתקבל בהמה עצמה לשלמים וש"מ יש דחוי בדמים הכוונה דמה שנתפס הבהמה לדמי פסח ופעל כדבורו עכ"פ קדושת דמים לשם פסח אלימא תפיסת קדושת דמים על שם פסח כאלו הותפס בו קדושת הגוף ולא היה ראוי להקריב שהיה פועל דחוי לגבי שם שלמים עיין רש"י היטב והבן זה מאוד.
<b>ומובן</b> מאוד דלא דמי לשאר דחוי מעיקרא שבש"ס למשל בהדס שנקטם או ענביו מרובים הי' נדחה מעיקר שלא היה ראוי להדס מצוה ועכשיו שהיה נראה להדס מצוה ואנו מבקשים שיוכשר למה שהיה פסול מתחילה אבל כאן דהיה מתחילה ראויה להיות בעצמה שלמים ואותה אנו מבקשים שתהיה עכשיו שלמים ואעפ"כ נפסלה מלהיות בעצמה שלמים יען שבעלים הניחו עליה שם פסח והגם דלגבי שם זה נפסלה מעיקרא ואעפ"כ אינה חוזרת לשם שלמים אשר מעולם היתה ראוי' לשם זה והגם שמותר שם פסח ראוי' להיות שלמים ודוק.
<b>אמנם</b> בהקדיש חצי בהמתו שם בקדושין לא חזי חצי בהמה לשום קדושת הגוף וראוי רק לקדושת דמים ואח"כ כשלקח חצי בהמה השנית יבוא להיות קדושת הגוף ויהיה נראה למה שלא היה ראוי' מתחילה כלל לעומת זה יש שם מעלה דאז כאשר הקדיש חלק השני יוגמר השם הראשון אשר הקדיש מתחילה כגון שאמר חצי לעולה ולקח אח"כ חציה השנית ואמר גם חצי זה לעולה א"כ אם אין דחוי יוגמר השם הראשון לקדושת הגוף רק שנעשה מקדושת דמים לעולה קדושת הגוף לעולה אבל בפסחים שם אי אפשר לגמור גוף השם שהטיל מתחילה להיות פסח רק שיתחלף מפסח לשלמים וחידש ר"י דיש דחוי בב"ח אפילו לגמור שם הראשון וחידש עוד דחוי מעיקרא הוה דחוי דשם בפסחים הוה דחוי שם פסח לשם שלמים אעפ"י שאין גופה ראויה כלל לקבל שם פסח אבל כאן בקדושין הבהמה בעצמותה ראויה לקבל שם קדושת הגוף רק אי אפשר להקריב מפני החצי השני וזה שדייק רש"י בקדושין וז"ל זו שמתחילת הקדושה לא נראה ליקרב עכ"ל הכוונה דהלא יכול אדם להקדיש רגל בהמה לעולה או חצי בהמה אם גם חבירו יקדיש ג"כ חלקו השנית דהא שותפין מקריבין בהמה ביחד זה מנדר חלקו וגם זה מנדר רק כאן שחבירו לא הקדיש א"כ אי אפשר להקריב ועיין בתוס' וחזר ולקחה שה"ה הי' להגמ' לנקוט שחבירו הקדיש ג"כ חציו היינו אח"כ ולא צריך לומר שהוא חזר ולקחה אח"כ ודוק ואשמעי' כאן דחוי מעיקרו שהשם בעצמו היה נדחה מתחילה ואח"כ נראה להקריב ודוק ואח"כ חידש יש דחוי בדמים שם בפסחים הוה הכוונה שהדמים קיבלו מתחילה שם קדושת דמים לשל פסח עיין בלשון רש"י שם וז"ל לא חזיה גופה לפסח אלא כי אקדשה לדמיה אקדשה עכ"ל היינו דמים על פסח והבן אבל כאן הוה דחוי בדמים מן אותו שם עצמו כנ"ל לולא שתוס' לא הערו כן.
<b>(</b><b>יא</b><b>)</b> הרמב"ם פסק בפ"ד מהל' ק"פ הל' ו' מי שאבד פסחו ומצא אחר שהפריש פסח אחר והרי שניהן עומדין יקריב איזה שירצה לשם פסח והשני יקריב שלמים עכ"ל והקשה הכ"מ הא בפ"ג מהל' עבודת יוכ"פ פסק שאם מת אחד יקח זוג אחר והראשון יקרב והשני ירעה והוא כרב וכאן כתב איזה שירצה והוא כרבנן ותי' דשאני ביוכ"פ דהוה נדחה מחמת חבירו לכן נשאר הראשון בחשיבותו אבל כאן דאבד הפסח והיה מוכרח להפריש אחר תחתיו א"כ די שלא נאמר מצוה בשני אבל הראשון אבד חשיבותו עכ"פ ונשאר איזה שירצה יקריב והתפלא בלח"מ הא פסק בהל' יוכ"פ אפי' אם נאבד שניהם והופרש אחרים תחתיהם ונמצאו אעפ"כ הראשונים יקרבו והשנים ירעו.
<b>ונ"ל</b> בעזה"י דכל פסח הוא מקודש גם לשלמים דכל מותר פסח הוא שלמים וא"כ כיון אם הפריש אחר תחתיו ונמצא דעושה אחד לשם פסח והשני לשם שלמים אז גם השני שנעשה שלמים לא הודח מקדושתו דהא כל פסח הוא עומד לשלמים א"כ אמרי' איזה שירצה יקריב פסח דהא הנשאר לשלמים לא הוה הורדה מקדושתו דפסח שלמים קדשים קלים הן ועיין בפ"ה דזבחים אבל שם ביוכ"פ דהשני ורעה עד שיסתאב אם נאמר דיקריב איזה שירצה ויקח זוג השני והזוג הראשון ירעה עד שיסתאב הוה הורדה מקדושתו שלא יוקרב כלל אז אמרי' מעלין בקודש ולא מורידין מהכ"ת יבוא הורדה לזוג הראשון אשר זכו להיות עולה לקרבן לד' והבן ומשו"ה פליגי בירושלמי אם לא נאמר בפסח מצוה בשני יען דבין כך ובין כך עכ"פ גם הראשון יוקרב שלמים דהוא נכלל בתוך שם פסח רק אנו דנין אם יקריב אותו לשם פסח אז מסתבר הלא הראשון אבד ואם היה נמצא אחר שחיטת השני היה הוא שלמים ואם כן כבר חשבנו עליו אם נמצא אותו אחר הפסח יהיה שלמים והשני הפרשנו לשם פסח ולא חשבנו עליו לשלמים וא"כ די שפסק הרמב"ם איזה שירצה יען דחשבנו ג"כ אולי יהיה נמצא קודם שחיטת השני ויהיה השני שלמים והבן.
<b>ואוסיף</b> נופך בטעם לשבח בעזה"י דבשלמא אי אמרי' דפסח בשאר ימות השנה צריך עקירה משם פסח לשם שלמים נמצא דלא נכלל בשם פסח כח שם שלמים א"כ שפיר אמרי' דנקריב ראשון שהוא זכה בשם פסח ולא נעקור ממנו שם פסח ולחדש עליו שם שלמים אבל אי אמרי' דפסח בשאר ימות השנה לא צריך עקירה דמיד נכלל בו שם שלמים כדילפינן בזבחים דף ז' וזבחת פסח לד' אלקיך צאן ובקר יעו"ש ואם שחט פסח בשאר ימות השנה שלא לשמו הוה כאלו שחט לשמו שהוא שלמים ועיין בזבחים דף קי"ד ברש"י ותוס' שם א"כ בוודאי יוכל ליקח השני וממילא נשאר הראשון לשלמים דהא לא צריך לעקור ממנו שם פסח ועיין ביומא דף ס"ג ע"א דיש פלוגתא אי פסח צריך עקירה ונ"מ אי שחט פסח בחוץ לשמו בשאר ימות השנה אי חייב אשחיטת חוץ אי אמרינן אין צריך עקירה חייב הואיל וחייב שלא לשמו אבל אי צריך עקירה אז פטור אם שחט לשמו והרמב"ם דפסק פי"ח מהלכות מעשר דחייב כר"י א"כ שפיר פוסק בפסח איזה שירצה יקריב ורבא דאמר דתלי' בר' יוסי ורבנן היינו אי אפי' צריך עקירה ודוק ועיין רש"י בזבחים דף י"ב ד"ה ואי דאפרשה מאתמול דפסח קודם זמן שחיטתו הוה נראה דראוי' להקריבו שלמים ולכן לרבנן הוה פסח תמיד נראה אבל לבן בתירה הוה נראה ונדחה ועיין רש"י תמורה דף י"ט ד"ה שאני אחר פסח.
<b>ואנכי</b> אשבע כי אחר שכתבתי זה בא לידי שו"ת חכם צבי סי' מ"ה וראיתי שדרך בדרך הזה שיש חילוק בין אם השני ירעה או אם יקרב שלמים וב"ה שזכיתי לדעתו וההבדל בין דבריו לדברי ניכרים אך פלא עליו הלא בקופות יוקרבו שניהם ואעפ"כ אמר ר"י שכותב עליו א' ב' ג' שמצוה בראשון וצריך לומר כתירוץ הגמ' דשאני התם היכי דאיתחזי קמאי לא אתחזאי בתראי אז אפי' אם שניהם יעלו לרצון לפני ד' יש מצוה בראשון אך א"כ למה אמרו דלמא שאני התם היה לגמ' לומר שאני התם דאיתחזאי קמאי דהא ראיה בתודה והפריש אחר תחתיו מודה ר"י איזה שירצה כמבואר ראיה הנ"ל בח"צ יעו"ש וצע"ג ועל עיקר ראית חכם צבי מתודה נ"ל להשיב דשאני התם דשניהם יקרבו על שם אחד הוא שם תודה אז אין קפידה אבל שם פסח ושם שלמים המה שני שמות אז יש קפידה איזה שם יוקרב תחילה וכן בקופות יוכל להיות מקופה ראשונה יצריכו ק"ק ומשניה קדשים קלים ודוק ועוד נ"ל לחלק אם יקדים אחד להשני אז מצוה בראשונה אפי' אם שניהם עולים לקרבן כגון בקופה או בפסח דהשני לא יוקרב ערב פסח אלא אחר פסח יהיה שלמים אבל בתודה דיוכל להקריב ביום אחד אז אין נ"מ איזה ראשונה.
<b>(</b><b>יב</b><b>)</b> ראיתי בשעה"מ שנתקש' בתי' התוס' פסחים קדושין ותמורה שהמציאו לחדש דיש דחוי מעיקרא בקדושת הגוף דם שנתערב במים אם יש בו מראה דם כשר ודייק ר"י בגמ' לא שנו אלא שנפל מים לתוך דם אבל דם לתוך מים ראשון ראשון בטל ואפי' אם רבה הדם עליו לבסוף נדחה הגם דהוה דחוי מעיקרא והקשה הגאון הנ"ל הלא מבואר בזבחים בקבל בכלי קדש וחזר ונתן בכלי חול לא חשיב דחוי לכ"ע דהואיל ובידו הוא והסביר תוס' שם דלא דמי לכסוי יען דכאן יש מצוה שיתן בכלי קודש ולאסוף הדם מה שנשפך על הרצפה וא"כ גם כאן יש בידו להרבות עליו דם וכל שבידו אין דחוי והניח בקו'.
<b>ולדעתי</b> פלא בשלמא אם נתן כל הדם בכלי חול או נשפך על הרצפה דלא יוכל לקיים המצוה אז נחשב לנו בידו דבודאי יעשה לקיים המצוה אבל אם נשאר כדי לקיים המצוה אז לא נחשב בידו כי אין מצוה בזה להרבות דם וגם מי התיר לבעל הדם מתחילה לעקור אותו מהכשירו כדי לתקן חבירו באופן זה בודאי יש איסור לבטל לכתחילה ועיין בהגהת אבני מלואים שאפי' תרומה אסור לבטל מדאורייתא ואולי באופן דלא נשתייר שיעור הזאה ואם ירבה עליו וחוזר להכשירו יהיה שיעור שע"י אשר יתוסף יהיה רבה הדם ודוק.
<b>(</b><b>יג</b><b>)</b> ראיתי שדברי תוס' סוכה דף ל"ג שחקרו דבידו מהני אפי' בנראה ונדחה ומחלקין בין הך דבידו בזבחים דף ל"ד בנשפך דם על ריצפה ובין שאר בידו והקשה בכסוי דם דהוה בידו ותירצו יען שפטור מלכסות א"כ אמרי' דחוי הגם שבידו ובזבחים דף ל"ד כתבו הטעם דשם יש מצוה לכנוס הדם שנשפך אבל בכסוי דם אין מצוה יעו"ש ולכאורה טעמא בעי כיון דבידו מה לי אם יש עוד מצוה בתקונו או לא הלא הסברה כיון שבידו לתקן לא יהא דחוי ואם בידו לתקן הוה ג"כ דחוי מאי הוה אם יש מצוה לתקנו וצע"ג.
<b>ונלע"ד</b> לחדש דבר בעזה"י בידו לתקן פועל דווקא בנראה ונדחה וחזר ונראה אבל בדחוי מעיקרא לא מהני בידו לתקן והגם דנראה ונדחה גרע מדחוי מעיקרא בכל זאת אי דחוי מעיקרא הוה דחוי לא מהני אפי' בידו ובנראה ונדחה הגם דהוה דחוי בכל זאת בידו מהני שלא יהי' נדחה ואבאר בעזה"י.
<b>הנה</b> בכל דבר שקבל שם לעצמו אז בנקל לא נפסק אבל לקבל שם חדש בקל לא יוכל לקבל שם חדש עיין דוגמא ר"ן בחולין למה נ"ט בר נ"ט דאיסור אסור ונ"ט בר נ"ט דהיתר לא אסור בבשר בחלב ותירץ דשאני אם אנו דנין שיפסק שם עיקרו אז בנ"ט בר נ"ט לא נפסק השם אבל להיות מקבל שם חדש בב"ח בטעם קלוש כנ"ט בנ"ט לא מקבל שם חדש (וכדומה נמצא סברה הנ"ל בכמה מקומות ועיין תוס' עירובין דף ה' שחולק על רש"י יעו"ש ועיין בהל' נטילת ידים בשיורי טהרה).
<b>ואם</b> כן אף אנו נאמר בשלמא אם נראה והי' מקבל שם קרבן וראוי' הדם לזרוק לכפר ואנו נאמר שבא דבר אשר ידחה הדבר אשר כבר הי' עליו ולא יוצלח עוד לכפר זה דווקא אם בא דחוי אשר אין בידו לתקן אז הדחוי עוקר שם הראשון אשר קבל אבל אם בידו לתקן ולעקור הדחוי אז לא יצא החפץ ממקומו שכבר קבל שם ההוא שהי' נראה לקרבן ולהיות כפרה ומהני בידו לתקן שלא יופסד זכות הראשון אבל בדחוי מעיקרא אם הוה דחוי אז לא מהני בידו לתקן דהא עדיין לא תיקן ומעולם לא היה נראה ולא קיבל החפץ שם לעצמו וזכות לעצמו א"כ כיון שבא הדחוי נדחה הגם דבידו לתקן ולכרות הדחוי אבל עכ"פ הגם שיתקן מכאן והלאה עכ"פ לא יעקור למפרע שהי' נדחה ובשעה שבא הדחוי לא הי' על החפץ שם וזכות בעצמו וכל זה אם יש מצוה בתקונו אז פועל בידו שלא יעקור שם הראשון כגון בנשפך הדם אבל בכסוי דם כיון שכסוי הרוח היה פטור מלכסות ולא נשאר על החפץ זכות ומעלה ראשונה ולא היה הדחוי צריך לעקור דבר דהא כל זמן שמכוסה הוא באמת נפטר מלכסות א"כ לא מהני בידו לגלות דבידו לא מהני רק שלא יופסק כח הראשון ובכסוי עכ"פ הי' נפסק ודוק היטב בעזה"י וכל זה בקדשים או בדחיות גוף החיוב כמו בכסוי דם אבל בהדם דהוה רק מצוה והגם אי אמרי' דהדס נדחה עדיין חוב המוטל לעשות נעילת לולב לא נדחה והוא רק הכנת חפץ לקיים בו המצוה אז מהני בידו אפי' בדחוי מעיקרא ודוק בתוס'.
<b>(</b><b>יד</b><b>)</b> בסוכה דף ל"ג אבאר שיטת רש"י לזכרון דברים ומקוצר הזמן אבוא בקצירת אומר בעזה"י.
<b>הנה</b> יש חקירה אחת אי אמרי' דחוי רק בקדשים יען דשם יש קיום מצוה רק ע"י החפץ דמי שמקריב קרבן ולא הקדיש את הבהמה מקודם לא חשיב קרבן כלל וחייבים עוד משום חולין בעזרה א"כ לא הוה קיום הדבר ע"י פעולת אדם בלבד אלא ע"י החפץ שהוא קדוש וגם צירף פעולת אדם אז נגמר התכלית א"כ חידשה התורה אם החפץ נדחה פעם אחת שוב אינו חוזר ונראה והוה כאלו אין החפץ קדוש אבל במצוה דהכל הוא פעולת אדם ע"י החפץ אבל אין שום קדושה מונח על החפץ לא קודם המצוה ולא אחר המצוה דהא תשמישי מצוה נזרקין א"כ יש לחקור אי שייך בו דחוי כי אין הכנת והזמנת חפץ למצוה מעלה כלל לכן גם אם מקדים אותו מקודם כגון שאגד הלולב טרם שבא ביום החיוב עליו והי' אז נדחה אין הדחוי פועל דבר דוגמת סברת רש"י בביצה דף ב' ביצה שהוכן ביו"ט אסור בשבת דסעודת שבת חשוב והוה הכנה איסור אבל סעודת חול לא חשוב ולא מהני הכנה ולא נחשב הכנת שבת לאיסור או נימא דמשעת שבא הזמן חיוב המצוה אז כבר צריך להיות לו החפץ אשר ע"י נעשה המצוה ושייך ג"כ בו דחוי וא"כ חקר ר' ירמיה אם יש דחוי אצל מצות ולא אמר ר' ירמיה אי דחוי מעיקרא הוה דחוי אצל מצות או לא דאז הוה במשמע שיש עכ"פ ענין דחוי אצל מצות וחקר אי דחוי מעיקרא הוה ג"כ דחוי או לא ור' ירמי' מסופק על שורש ענין דחוי אי שייך במצות או לא ובחקירה הנ"ל לא שייך לדייק בין דחוי מעיקרא או בין נראה ונדחה כי באמת אי דחוי מעיקרא לא פוסל הוה רק הטעם יען דלא נקרא דחוי דאי נקרא דחוי אז בודאי פוסל דהא דחוי הוה פסול אלא יען דלא נקרא דחוי לכן אינו פוסל וא"כ אי חקרי' יש ענין דחוי אצל מצות לא נ"מ כלל אי ר"י חוקר על דחוי מעיקרא או על נראה ונדחה דממנ"פ אם אין ענין דחוי אצל מצות אין נ"מ בזה ואי יש דחוי אצל מצות אז אי דחוי מעיקרא הוה דחוי בקדשים הוה ג"כ במצות ואי אין דחוי מעיקרא נקרא דחוי א"כ גם בקדשים לא נקרא דחוי ור' ירמי' מסופק רק על השורש אי יש דחוי אצל מצות וזה שרמז רש"י והשתא לא דייק בין דחוי מעיקרא או נראה ונדחה דהא רש"י פי' אי דחוי רק בקדשים ולא במצות ודוק.
<b>ומיושב</b> בזה קו' התוס' איך מביא כתנאי דלמא מאן דסבירא ליה אין דחוי שאני התם דבידו ללקטן יעו"ש ולפמ"ש לק"מ דאם אנו צריכין הטעם משום בידו אבל בלא זה מודה דיש דחוי א"כ נפשוט עכ"פ דיש ענין ושורש דחוי אצל מצות אך דלמא מאן דמתיר הוה הטעם דלא סובר כלל ענין דחוי אצל מצות והוה עכ"פ כתנאי אי שייך דחוי אצל מצות ודוק וזה שדייק רש"י לקמן בעבר ולקטן כשר שכתב רש"י ופשוט מיהו פלגא דאיבעי עכ"ל יען דאיבעי הוה על השורש אי שייך דחוי כלל אצל מצות בין אי דחוי מעיקרא הוה דחוי או בין נראה ונדחה דבודאי היה דחוי ודוק ומיושב בזה למה לא פשט הגמ' ממתני' דעבר ולקטן כשר ומוכח עכ"פ דדחוי מעיקרא לא הוה דחוי וצע"ג יען דדלמא הוה הטעם במתני' דלא שייך ענין דחוי אצל מצות כלל אבל תוס' דהקדימו מתחילה כנגד פי' רש"י שהוא איבעי על כל שורש דחוי אי שייך אצל מצות ופירשו שהי' מסופק אי דחוי מעיקרא הוה דחוי אצל מצות א"כ שפיר הקשה תוס' קו' וצריכין לתרץ דשאני התם דהוא בידו.
<b>(</b><b>טו</b><b>)</b> זבחים דף ל"ד בגמ' עביד צריכתא דאי אשמעי' קבל פסול טמא דחזי לעבודת צבור ואי אשמעי' שמאל דאית ליה הכשר ביוכ"פ וכלי חול דחזי לקדושינהו ואח"כ פריך הגמ' ולהוי ליה דחוי ושני הא מני חנן המצרי דלית ליה דחוי יעו"ש ובתוס' הקשה הא הוה רק מעשה איצטבא ותירץ דקו' הגמ' קאי על נשפך הדם לארץ יעו"ש.
<b>ונלע"ד</b> ליישב דנפלא בעיני למה עביד הגמ' מתחילה הצריכתא ואח"כ הקשה ולהוי ליה דחוי דמשמע יען שעשה צריכתא על שלשתן הקשה קו' הנ"ל הא אפי' לא היה מוזכר במשנה רק אחת הי' ג"כ קשה הא הוה ליה דחוי וצע"ג וביותר יש להפליא על סדר הגמ' הלא הקו' הא הוה ליה דחוי הוא סותר גוף הדין דמתני' דמכשר להנך גווני וצריכתא הלא רק קו' למה לי לשנות כמה פעמים הכשר אחד אבל עכ"פ הדין דין אמת וצע"ג.
<b>אמנם</b> נ"ל דבודאי יש לחקור דכל דחויות הנמצאים בש"ס היינו או שהי' חסרון בחפץ כגון הדס שנקטם או שהי' עליו ענבים או שהדם הי' מכוסה או שהקדיש חצי בהמתו או שנפגם המזבח או שמת המשתלח או בעל מום או מחוסר זמן או שיש חסרון בגוף כגון עשיר שהפריש קן לכבשתו או אכל חלב והמיר דתו או נתחייב קרבן ונשתטה או מצורע ויולדת שחקרו בתוס' זבחים דף נ"ט אשר מכח חסרון הנ"ל אפי' היה עשה בו כדת המצוה שאגד הלולב ונענע בו או אם כסה אחר שנתכסה מרוח או שהקריב על המזבח שנפגם כל עבודת כהגון או שהקריב הבעל מום ומחוסר זמן כדת בד' עבודות או במומר או שנשתטה והקריב כדת וכהוגן ואפ"ה לא הי' מהני זה קרוי דחוי שאפי' אם נסתלק החסרון לא יהיה נראה אבל כאן שלא עשה כהוגן כדת וכחק עבודה שצריך להיות כהן טהור ויקבל בימין ובכלי קודש ואז נקרא שעבד עבודתו כחק הכתוב ואח"כ חוזר ועושה בו כהוגן בכהן טהור ובימין ובכלי קודש איך נאמר הא הוה דחוי הכי עושה עכשיו כמו שעשה מתחילה או הכי עשה מתחילה כמו שעשה עכשיו הלא מתחילה היה ג"כ כשר אם עשה כהוגן וגם עכשיו יהיה פסול אם לא יעשה כהוגן איך נאמר ע"ז מה שהי' נדחה לא יהי' חוזר ונראה הלא באמת לא יהי' נראה מה שהי' דחוי והבדל הוא שמתחילה לא עשה דבר שנקרא עבודה ועכשיו עשה שיהי' נקרא עבודה לכן הקדים הגמ' צריכתא דמצינו שעבודת טמא נחשב עבודה וקבלת שמאל נקרא עבודה וא"כ כיון שמעשה זה נחשב במקו"א עבודה לקרבנות ואעפ"כ פסול כאן א"כ נחשב להיות נקרא דחוי ופריך א"כ ולהוי ליה נדחה ולא קשה קו' תוס' מעשה איצטבא לא נחשב בשום מקום לעבודה ובדף י"ד קחשיב רק זר ואונן שיכור ובעל מום דהם אינם בר עבודה בשום מקום אז נחשב כמעשה איצטבא אבל כאן דקאי נתן לפסול שהוא בכהן טמא וטומאה הותרה בצבור וא"כ קשה להוי דחוי והבן שהגם שכה"ג מקריב אונן הוא הטעם דלא חל עליו אנינות ועיין רמב"ן פ' אחרי מות ועיין ברמב"ם פ"ג משגגות דמדמה המיר דתו למחוסר זמן דחסרון בגברא כחסרון בחפץ וכאן נחשב טמא ושמאל במקום אחר לעבודה וא"כ פועל כאן עכ"פ לחול עליו שם דחוי וכה"ג מצינו כמה פעמים בש"ס מה שיש לו שם הכשר אחד פועל פסול במקום אחר ודוק עיין חולין דף ל"ב הואיל ועשה מעשה חטאת בחוץ ודוק.
<b>(</b><b>טז</b><b>)</b> מה שכתב תוס' זבחים דף י"ב דבהמת שני שותפים נקרא בידו שיוכל ליקח חציו של חבירו ובידו ולתקנו יעו"ש והוא בלי הבין ח"ו הלא תלוי בדעת חבירו אם ירצה למכור לו או לא ומה שתלוי ברשות ורצון חבירו לא מקרא בידו וצע"ג.
<b>ונראה</b> לי דבאמת לא תחמוד לאינשי בלא דמי משמע אבל באמת בלא דמי הוה גזל ובדמי עובר בלא תחמוד אבל כל זה בית דומיא אשה דכתיב לא תחמוד בית רעך ואשת רעך מה שחבירו יוכל להנות ממנו אבל כאן שע"י שנתקדש חלק חבירו גם הוא אסור להנות מגופו של בהמה דאיברים יונקין מהדדי עיין פנ"י קדושין דף ז' וא"כ בכה"ג תלוי וזבין או שנותן דמי חציו של חבירו מהני דאינו עובר על לא תחמוד דהא חבירו לא יוכל להנות וכל זה אחר שיקדש חלקו אבל בשעה שהקדיש היה דחוי דאז לא היה בידו להקדיש חלק חבירו אבל עכ"פ בידו לתקנו וליקח חלק חבירו והבן זה.
<b>(</b><b>טוב</b><b>)</b> בזבחים דף ע"ג גמ' אמר רבא השתא דאמרו רבנן לא נקריב אי נקריב לא מרצו כתב רש"י וז"ל דאידחוי ליה מדרבנן עכ"ל ויש לדקדק בלשון רבא דתיבת השתא מקושי הבנה היה לרבא לומר כיון דאמרו רבנן לא נקריב יהיה מאיזה טעם שיהיה אבל השתא משמע יען שחדש רבא דהטעם משום שמא יקח מן הקבוע לכן לא מהני אי נקריב והוא פלא אי אפי' הוה הטעם משום שמא יבואו י' כהנים בב"א הוה ג"כ הדין שאינו מרצה כיון שאמרו רבנן לא נקריב וצע"ג.
<b>ונלע"ד</b> ליישב בעזה"י דהנה הטו"א באבני שהם בר"ה דף כ"ז נתקשה בכמה קו' חמורות על סוגיא הנ"ל (א) איך אמרי' הדר אמר רבא אחד זה וא"ז יצא הא עכ"פ מודה לכתחילה לא יתקע דהוא חולק על ר"י רק בזה ששלמים הוה כעולה וא"כ אמאי יצא בדיעבד הא הוה נדחה כיון דאמרו רבנן לא יתקע כמו שסובר רבא בעצמו בזבחים כיון דאמרו רבנן לא נקריב וכי תימא לחלק בין קדשים ובין מצות א"כ בסוכה דף ל"ג דספוקי מספקי' הגמ' אי יש דחוי אצל מצות נפשוט מרבא דאין דחוי וצריך עיון גדול (ב) אמר רבא שופר של ע"ז לא יתקע ואם תקע יצא והקשה כיון דלכתחילה לא יתקע איך יצא בדיעבד וכן אמר רבא בסוכה דף ל"א לולב של ע"ז לא יטול ואם נטל כשר והקשה כיון דלכתחילה לא יטול איך כשר אם נטל הא נדחה וצע"ג (ג) עוד הקשה הא אפי' בקדשים גופא אמרי' דף ע"ח נתערב בדם התמצית ישפוך לאמה ר"י מכשיר אם לא נמלך ונתן כשר וקשה הא כבר נדחה והוא בשחוטים וכי נימא דקאי דווקא כחנן המצרי (ד) עוד נתקשה ממנחות דף כ"ג קומץ שנתערב במנחה שלא נתקמצה או נתערב הקומץ בשיריה לא יקטיר ואם הקטיר עלה לבעלים וקשה הא כיון דלא נקטיר ועשה הוה דחוי הכי נימא דכל הש"ס כחנן המצרי והניח הסוגיא בקו' הנ"ל.
<b>ואחר</b> העיון נ"ל בעזה"י ליישבם והוא דלא נקרא דחוי אלא אם משכחת שהיה זמן בעולם או שיש אופן בעולם שאפי' אם הקריב את החפץ לקרבן או עשה בחפץ הזה המצוה ולא יצא ידי חובתו אז אפי' אם בא העת שיוכל לצאת בו לא מהני דהא היה החפץ זה נדחה באופן בעולם שלא יהיה מהני אפי' דיעבד כגון הקדיש חציו של שור או נקטם ראשו של הדס או שמת אחד מן השעירים או נפגם המזבח או הפריש קרבן והמיר וכדומה שאז אפי' עשה אז המצוה לא מהני אבל אם לא היה מעולם זמן אשר נוכל לאמור שלא היה מהני אי הקריב או עשה אז בא המצוה א"כ לא הוה נדחה מעולם על דיעבד כמובן.
<b>ונחזי</b> אנן אם נתערב אחד מכל החטאות המתות או שור הנסקל בשאר בהמות ויקח כל אחד מן הקבועות ויקריב אותו הוה פסול אפי' בדיעבד דכל קבוע כמחצה על מחצה והוה כל השוורים פסולין אפי' בדיעבד מכח ספק דאורייתא לחומרא ופשיטא שפסולה אפי' בדיעבד ולא נשאר רק זאת דנכבשינו דניידי ונימא כל דפריש מרובה פריש וגזרו רבנן שאפי' פרשו משום שמא יקח מן הקבוע ויהיה הפרוש כאלו לא נפרש אז אפי' אם עבר והקריב לא מהני דהא באמת קודם שפריש מרובה היה נדחה על פי דין דכל קבוע כמחצה על מחצה א"כ היה כבר נדחה דחוי גמור שאפי' בדיעבד פסולין רק אי מתנה לכתחילה אם נפרש אותם לא חל עליו מעולם שם דחוי דהא יש בידינו נכבשינו דניידי וכל שבידו לאו כמחוסר מעשה עיין זבחים דף ל"ג ודף נ"ט ולא חל עליו שם דחוי עיין תוס' שם אם יש מצוה לתקן הדם והלא כאן מצוה לתקן כל הקרבנות כשירות שנתערב בו הפסול ודוק אבל השתא דאמרו רבנן דאסור נכבשינו דניידי משום שמא יקח מן הקבוע א"כ אין בידינו לבטל הקביעות נמצא שכבר הם דחוים מן הדין להיות פסול אפי' בדיעבד כמו אם באמת היה לוקח מן הקביעות דהי' פסול בדיעבד מכח ספיקא דאורייתא ודוק.
<b>אך</b> כל זה אי הטעם אי נתיר נכבשינו חיישינן שמא יקח מן הקבוע דאז כולם יהיו פסולין בדיעבד נמצא דאין בידינו לבטל הדחוי ואז גם בדיעבד לא מהני אבל אי נימא הטעם שמא יבואו י' כהנים בב"א ואז אישתכח דאיסורא ברובא איתא ונחזי אנן אי אפי' באמת כן הוא לא יהיה כולם פסולין דאטו אם יקריב קרבן פסול יהי' גם הקרבנות כשירין פסולין זה בודאי שקר רק עכ"פ יבוא להקריב קרבן פסול או שור אסור ע"ג מזבח ואמרו חכמים דלא נקריב כולם כדי שלא נבוא להביא גם איסור ע"ג מזבח אבל אם הביא אותם אפי' כולם יחד לא יהיה כולם פסולין רק אחד ואיך נימא אם הביא אותם אפי' אחד אחד פסולין משום שנדחו פעם אחד ואמרו שלא נקריב לכתחילה משום שעי"כ יבוא ג"כ חבירו הפסול אבל מעולם לא היה זמן שהקרבן הכשר יהיה פסול אפי' בדיעבד ואיך נימא דחוי יען שהיה אסור לכתחילה וזה שדייק רבא השתא וכו' דאין בידינו לבטל הקביעות וחל עליהם שם דחוי ברגע הקביעות ונדחין לעולם אפי' פרשו מעצמן ונקריב כל אחד אפילו לבדו אבל אי הטעם משום י' כהנים בב"א הגם שנאסרו לכתחילה להקריב לא היו פסולין בדיעבד דאין איסור לכתחילה פועל על דיעבד ומיושבים בעזה"י כל קושיות טו"א דשאני בקומץ דהי' העיכוב לכתחילה מכח חבירו ולא היה משכחת שיהיה גם הכשר פסול בעצמו וא"כ לא נדחה מעולם וכן מזבחים ע"ח ומשופר של עולה ושלמים או ע"ז או לולב של ע"ז דשם היה רק אסורין לכתחילה ולא היה משכחת מעולם רגע שיהיו פסולין בדיעבד ולא נדחו מעולם ואין לו שייכות להדס שנקטם ראשו דהי' עליו פסול אפילו בדיעבד ודמי לכסוי דם שהיה עליו זמן פטור לגמרי והבן כן נלענ"ד לאמת בעזה"י.
<b>שוב</b> מצאתי ראיה ברורה מרש"י כריתות דף כ"ח ד"ה והעני וז"ל הואיל ונדחה שבשעה שהפרישו לא הי' ראויה להקריבו דר' אושעי' לטעמיה דאמר לקמן מטמא מקדש עשיר והביא קרבן עני לא יצא עכ"ל משמע דווקא יען דסובר דאפי' דיעבד לא יצא הוה דחוי אבל אם בדיעבד יצא אם הקריב קרבן עני כשהוא עשיר אז העני יוכל להקריב אותו לכתחילה ולא שייך לחקור דהוה דחוי ומותר ליקח אותו לקרבן אפי' לכתחילה ודוק.
<b>ומיושב</b> בזה קו' הצל"ח בפסחים צ"ו איך כשר הקרבן שעבר עליו השבת הא נדחה בשבת דאסור להקריב קרבן יחיד בשבת וכי תימא יען שאם עבר והקריב כשר הלא עכ"פ אפי' אם רבנן אומרים לא תקריב הוה דחוי כ"ש מה שאסרה התורה יעו"ש מה שתירץ ולפמ"ש נכון דאין הדחוי פועל יותר ממה שפועל העיקר הדבר אשר בעבורו נעשה העיכוב להיות נדחה ואם שורש הדבר היה כשר בדיעבד אז אם חזר ונראה מותר לכתחילה אפי' ודוק.
<b>(</b><b>חי</b><b>)</b> במנחות דף ס"ד אם שחט שעורים הגם דנשפך דם הראשון דנתכפר בשני חייב על השני יען דבשעת שחיטה לא היה נפסל הראשון יעו"ש והיה פלא בעיני הא לאחר שחיטה היה נדחה השני דהא אז עדיין היה דם של ראשון קיים לכפר בו וכל זמן שראשון קיים אסור לכפר בשני עיין יומא דף ס"ד מצוה בראשון מכ"ש כאן דנתפס הראשון לשם חיוב ואח"כ נשחט השני וא"כ כיון דאידחא אידחי ולא חזר ונראה ואיך אפשר שיהיה בו כפרה ולא מיבעי אי דחוי מעיקרא הוה נדחה דזה הוה נדחה דהא לא היה בידו לשפוך דם הראשון ולכפר בשני דהוא איסור גדול לפסול קרבן הראשון ויהיה נדחה לגמרי ועוד דהוה כמו נראה ונדחה דהא קודם השחיטה היה הוא ראוי לקרבן מועד וצע"ג.
<b>ונלע"ד</b> לחדש דבר בעזה"י דדחוי מקרי אם היה צריך לעשות דבר או לתקן דבר כגון אכל חלב והמיר דתו דהוא צריך כפרה על אכילתו ואעפ"כ לא היה נתקבל הקרבן או בהדס דהיה עליו חיוב נטילת לולב ואעפ"כ בהדס נקטם או ענביו מרובין לא היה יכול לקיים חיובו וכן בכסוי דם דהיה עליו החיוב לכסות לעשות מצוה וע"י שנתכסה ברוח נדחה מלקיים המצוה והגם שעדיין לא קיים מצוה וכסהו בעפר או אם מת אחד משני שעירים דהיה חייב בהקרבת השני שעירים ונדחה השני הגם שעדיין לא הוקרבו שעירים לחיוב היום וכן במזבח שנפגם שיש חיוב קרבנות ואי אפשר לשלם החיוב וכן בנשפך הדם וחזר וכינס או בבעל מום עובר וכדומה בכל הש"ס אז הוה דחוי דהא הי' זמן אשר היה צריך לעשות המצוה או להקריב הקרבן ואעפ"כ נדחה ולא היה יכול לשלם חוב המוטל עליו אז נקרא נדחה שהוא נדחה ממקומו הראויה להיות אבל כאן אם כבר נשחט ויש כאן קרבן הרגל ושוב אינו ראויה עוד שנית יען דכבר הוכן הראשון לשלם בו חובת היום ולא נשאר עוד מקום חיוב זה לא נקרא נדחה דהא ליכא מקום לתפוס בו דהא כבר הקדים בהמה אחרת לחיוב היום ואז אם נפסל הראשונה כשורה השנית יען דמעולם לא היתה נדחית אם היתה אחרת לשלם בו חיוב היום ועכשיו שנתברר שראשונה לא תשלם חיוב היום חזר ונראה השנית דגם מתחילה לא נדחית אם היה חיוב בעולם ולא נקרא דחוי כלל והבן ויובן בזה הטעם דאמרי' הבדל בפסחים דף ע"ג הבדל אם מתו בעלים קודם חצות או אחר חצות.
<b>ובזה</b> מיושב לי קו' אשר הקשתי מאי מהני שמתקנין לו כהן אחר מבעוד יום לכה"ג ביוכ"פ שכל עבודה דווקא בו ובכהן הדיוט פסול בעבודת יוכ"פ וא"כ נימא כיון דאידחוי אידחי ולפמ"ש נכון דהוא היה נדחה יען דכבר יש כה"ג ונתמלא המקום ולא נשאר עוד מקום להיות הוא כה"ג ועכשיו שנתרוקן המקום בלא כהן אחר וממלא אותו והבן זה.
<b>(</b><b>יט</b><b>)</b> קדושין דף ז' גמ' מי דמי וכו' הא לא דמיא אלא להא דאמר ר"י והקשה הפנ"י ואע"ג דהתם מיהו קדושה ותירץ דשאני התם דחצי מיהו הוה הקדש משא"כ הכא דמיעוט רחמנא אשה עכ"ד והוא נקודה נפלאה בעיני דאשה הוה כקדושת הגוף וכיון דכולה לא נתקדש גם חצי לא חל אבל התם בדר"י באמת לא הוה חצי קדושת הגוף אלא קדושת דמים כדאמר ר"י יש דחוי בדמים כפי' רש"י שם דמתחילה לא הקדיש אלא לדמי וקדושת דמים יש אפילו על ראש חמור ועיין תמורה דף ד' ובזה פלא בעיני דפנ"י חקר למה בנדרו הנאה זה מזה מותר כל אחד לכנוס בחלקו והוא פלא דשם אין קדושת חפץ שנימא שיתפשט האיסור על כל החפץ גם על חלק של חבירו אבל אם הקדיש שותף אחד חלקו לא מבואר שמותר לכנוס חבירו וגם שם בשדה ובית הוה קדושת דמים אבל עולה או איסור אשה הוה כקדושת הגוף עיין רשב"א בסוגיא דחוץ חוץ בקדושי ראובן אבל באשה כיון דלא מהני לעשות אותה להקדש לאסור גופה איך תהיה חצי נאסרת וצע"ג (ועיין נדרים דף ל' בסוגיא דבר פדא).
<b>שם</b> בדבריו נתקשה מאוד מאי ראיה מייתא מר"י וז"ל דאפי' אי סובר פשטה קדושה בכולה אכתי הו"ל דחוי מעיקרא דאינו ראויה להקרבה דאין אדם מקדיש ומקריב דבר שאינו שלו עכ"ל ולא הבנתי דלמא לחדש שם הקדש על החפץ חבירו לא יוכל דכתיב איש כי יקדיש ביתו קודש מה ביתו שלו היינו לחדש שם הקדש אבל אם מקדיש שלו וחל שם הקדש על חצי בהמה אז פושט אותו שם הקדש על חלק חבירו ג"כ כמו שיוכל לטמא טהרות חבירו ע"י דבר טומאה ה"ה יוכל לאסור חלק חבירו ע"י דבר קדושה שמתפשט עצמו מאליו וא"כ לא קשה איך נוכל לומר שיתפשט על חלק חבירו דאין אדם מקדיש דבר שאינו שלו ואם היה הקו' הפנ"י יען דמעיקרא טרם שחל קדושת חלקו אשר יתפשט אח"כ לא היה יכול להקדיש חלק חבירו לאמור בהמה זו כולה תהיה עולה דאז היה מתחיל להקדיש חלק חבירו והתורה אמרה איש כי יקדיש צריך להיות ביתו בלבד רק אחר שחל קדושה על חלקו יתפשט בכולה והוה עכ"פ דחוי מעיקרא בשעה שדיבר להקדיש אבל כאן באשה יתפשט בכולה ותהיה אשת איש זה לק"מ דדלמא גם באשה חידשה התורה כי יקח איש אשה שכל האשה תהיה בכח הלקיחה ולא שלקח חציה ואח"כ מתפשט בכולה דאז כל האשה לא בא מכח קיחתו ושפיר פשט דדמי לר"י וצע"ג.
<b>ונ"ל</b> דכוונת הפנ"י הלא מתחילה הקשה הלא כתוב כי יקח איש אעפ"כ יוכל לקדשה לחציו וחצי אשה לבי תרי לא חזי' אך אם נאמר שיתפשט מאליו עכ"פ קדושתה על כל גופה וא"כ לא תהיה מותרת לאיש שני וא"כ איך תהיה שתוכל להתקדש על חציה דיתפשט ולא תהיה ראויה לבי תרי ודוק.
<b>(</b><b>כ</b><b>)</b> בסנהדרין דף מ"ז בתוס' בד"ה אכל וז"ל כה"ג נראה ונדחה הוא והוי מצי לאשמעי' רבותא טפי דאפי' המיר דת והפריש קרבן דהוה דחוי ואע"ג דדחוי מעיקרא הוי דחוי כדשמעי' ליה לר"י בפ"ק דקדושין דף ז' גבי בהמה של שני שותפין ורבותא הוא טפי בדחוי מעיקרא כדמוכח פרק לולב הגזול דאפי' מאן דאית ליה דחוי מעיקרא לא הוה דחוי מודה בנראה ונדחה דהוה דחוי עכ"ל ופלא בעיני אטו מבואר בלולב הגזול מתני' או ברייתא דנראה ונדחה גרע מדחוי מעיקרא אלא הגמ' חקר בזה מסברה חיצונה כמבואר שם דף ל"ג ע"ב ברש"י בד"ה ונפשט מינה דהוא סברה בעלמא דדחוי מעיקרא דומה למחוסר זמן יעו"ש וא"כ כיון דשם חקר הגמרא רק מסברה א"כ ממילא קשה קו' התוס' ולמה הביאו ראיה על סברה בעלמא מגמ' הלא סברה הוא ולא צריך גמ' כדאמרי' בעלמא סברה הוא למה לן קרא והתוס' קדושין ד"ה שמע הקשה רק מכח הסברה וצע"ג
<b>ונלע"ד</b> בעזה"י דלכאורה היה נראה בסברה דדווקא בנראה ונדחה סובר ר"י כאן דהוה דחוי אבל בדחוי מעיקרא מודה דלא הוה דחוי והגם דר"י סובר בהקדיש בהמתו דחוי מעיקרא הוה דחוי והוא דהלא בגמ' עושה צריכתא דאי אשמעי' בנשחטה הו"א דאין בידו אבל בהמיר דתו שבידו לחזור אימא לא צריכא ולכאורה הוא פלא גדול הלא כל שבידו לאו כמחוסר מעשה דמי א"כ באמת למה יהיה דחוי הלא בידו לחזור ולא נדחה מעוצם.
<b>אמנם</b> נחזי אנן הלא הרגע אשר ממיר הדת אז נעשה הוא נדחה ולו יהי' שמתחרט מיד וחוזר ברגע השנית עכ"פ עבר רגע אחת אשר היה נדחה הקרבן דאפי' אם חוזר עכ"פ לא נעקר מעיקרא שהי' כופר בעיקר רגע אחת אשר הי' ממיר דתו וא"כ אמרי' כיון שכבר היה הקרבן בעולם והודחה באותו רגע אשר המיר דתו הודחה לעולם דלא שייך לומר דהי' בידו שלא להמיר דאז לא הי' לנו לחקור על דבר ואם המיר ימיר עצמו אחר שהפריש קרבן ע"כ הי' הקרבן נדחה הרגע שהמיר עצמו אבל אם המיר עצמו ואח"כ הפריש קרבן הלא ברגע שמפריש הקרבן אם היה בלבו להתחרט הי' ראוי' הקרבן וזה הי' בידו להתחרט אז בשעה שהפריש הקרבן וא"כ היה משכחת הגם שהמיר יהי' הקרבן כשר אז בודאי אמרי' כל שבידו כזה לא הוה דחוי ודוק דיש הבדל גדול אם הי' בידו לעקור שלא יבוא דחוי בעולם או אם יש בידו לתקן הדחוי כמובן וא"כ דלמא הא גופה אשמעי' ר"י דבידו לתקן הדחוי לא מהני אבל בידו לעקור הדחוי מהני ולא קשה קו' התוס' כלל וזה באמת כוונת התוס' בזבחים דף י"ב בד"ה ושמע שכ' וז"ל מיהו אין בידו כל כך כמו נפגם המזבח דפריך בפרק ק"ק דחוי מעיקרא הוא וכשר והכא לכ"ע משמע דכשר דבידו לתקן כדאיתא פרק לולב הגזול ולכך נקט ר"י אכל חלב והפריש קרבן והמיר דתו וחזר שידחה דהו"ל נראה ונדחה ולא נקט שהפריש קרבן לאחר שהמיר דתו דהאי כשר כיון דבידו לתקן בקל כמו בנפגם המזבח וגם דחוי מעיקרא דכשר עכ"ל הכוונה דבנפגם המזבח ואח"כ הקדיש או המיר דתו ואח"כ הפריש קרבן משכחת לה דבשעת ההקדש יותקן הדבר דהא בקל נוטל פגימה מעל מזבח בתוך הזמן או הרגע אשר אומר בהמה זה יהיה קרבן לד' יוכל לתקן פגימה מעל מזבח וגם בידו לחזור בתשובה באותו רגע אשר יאמר בהמה זה קרבן לד' ויש בידו לעקור הדחוי אבל אם הפריש קרבן ואח"כ נפגם מזבח או הפריש קרבן ואח"כ המיר דתו אין בידו לעקור כל הדחוי מעיקרא רק יש בידו לעשות הדחוי להיות חוזר ונראה אבל בהקדיש חלקו מבהמות שותפות או בהפריש קן דצריך דעת אחרים אם יומכר לו החציו וגם בהפקר אם יזדמן לו שלשה להפקיר עיין נדרים דף מ"ד ולכן סובר ר"י דדחוי מעיקרא הוה דחוי ודוק וא"כ יפלא על תוס' דהכא וצע"ג.
<b>ואחר</b> העיון נ"ל בעה"י לחדש סברה בהיפך דאחר דהשמיענו ר"י דלא מהני בידו בנראה ונדחה אז פשיטא ידענו דלא מהניא בידו מעיקרא ואבאר בעזה"י.
<b>עיין</b> עירובין דף ה' אמר לך אביי התם סוף מבוי הכא תחילת מבוי והיוצא מפי' רש"י שם הוא כך אם כבר הוה שם מבוי כשר ויופסל עכשיו אז אפי' עושה לו רק פס ד' חוזר להכשירו הראשון אבל אם עושה עכשיו מבוי צריך ד' אמות יעו"ש ועיין ר"ן חולין שהסביר למה נ"ט בר נ"ט דאיסורא אסור דשאני לקבל שם חדש צריך טעם חזק ולא מקבל שם איסור אבל לפסוק שם איסור הישן צריך להיות קלוש מאוד ונ"ט בר נ"ט אסור יעו"ש.
<b>וא"כ</b> נחדש דבר בשלמא אם הפריש קרבן טרם שהמיר דתו והיה כבר חל שם קרבן כשר על הבהמה ואח"כ המיר ונתחדש ע"י מעשה הבעלים דבר לפסול הקרבן אז אמרינן הלא בידו לחזור ולתקן אשר עיות וכיון שיש עוד אופן להיות נשאר הקרבן בהכשירו אשר חל עליו לא נפסק אותו שם ואם באמת בא לו התיקן נשאר בהכשירו הראשון די שנאמר דאינו חוזר ונראה כשהודחו אם לא היה בידו לתקן הדחוי אבל בדחוי מעיקרא דבשעה שהפריש הקרבן לא ראוי' לחול השם קרבן לכפר עליו דהא המיר דתו הגם דיש בידו לשוב בתשובה ויהיה חוזר ונראה להיות בר קרבן עכ"פ יהיה רק בר קרבן משעה שיחזיר אבל לא על למפרע ונמצא דעכשיו שלא עשה תשובה היה הקרבן נדחה בשעה שיקבל עליו שם קרבן וכיון שנפסל אז שוב אינה נראה וא"כ היה ר"י צריך לאשמעי' דלא מהני בידו בנראה ונדחה כגון שהפריש ואח"כ המיר דתו ממילא ידענו בק"ו דלא מהני בידו לתקן בדחוי מעיקרא כגון המיר דתו ואחר כך הפריש קרבן ודוק.
<b>ובא</b> ברוך ד' ואראך שבזה יובן הסוגיא בלולב הגזול בדף ל"ג שרש"י בד"ה בעי ר' ירמיה כ' וז"ל והשתא לא דייק בין דחוי מעיקרא לנראה ונדחה דהאי דנקטם ראשו מעיו"ט לא נראה מעולם עכ"ל ובכפת תמרים מוחק דברי רש"י אלו דעל מי יכול רש"י לכוון או על ר' ירמיה פשיטא דלק"מ דר' ירמיה התחיל מן הקל אי דחוי מעיקרא הוה דחוי ואי יפשוט לו דלא הוה דחוי אכתי ישאל על נראה ונדחה דמהכ"ת ישאל על נראה ונדחה אם לא ידע דין דחוי מעיקרא ואם כיוון רש"י על הפשטן דפושט לו דין דחוי מעיקרא מנראה ונדחה זה בודאי לק"מ דפושט לו מכח ק"ו אם נראה ונדחה אין לו דין דחוי מכ"ש דחוי מעיקרא וע"כ דאין דברי אלו מרש"י כלל יעו"ש.
<b>עוד</b> נתקשה בספר הנ"ל בגמ' דרב פפא גופי' מבעי לי' והקשה ממנ"פ אי ר"פ אמר דינו אפי' לקולא א"כ פשיטא דנפשט בעי דר' ירמי' דאי אין דחוי אצל נראה ונדחה מכ"ש בדחוי מעיקרא ואי גם ר"פ מספקא לי' מ"מ נפשט בעי דר' ירמי' דעד כאן לא מספקא לי' לרב פפא אלא בנראה ונדחה אבל בדחוי מעיקרא בעכ"ח פשיטא לי' דאין דחוי דאי מספקא לי' בדחוי מעיקרא אז פשיטא בנראה ונדחה יש דחוי וצע"ג.
<b>ולפמ"ש</b> נכון בעזה"י דלכאורה קשה איך פושט האיבעי דר' ירמי' מרב פפא דלמא נראה ונדחה אין דחוי יען דכבר היה עליו חיוב מצות כיסוי ויש בידו לגלות א"כ בנקל חוזר ונראה כמו במבוי בערובין דף ה' אבל בדחוי מעיקרא דלא היה חל עליו שם הכשר מעולם ונדחה בזמן מצוה דלמא אין דחוי וא"כ דטוב יותר נראה ונדחה מדחוי מעיקרא לכן מבעי לר' ירמי' בדחוי מעיקרא דידע דנראה ונדחה אין דחוי ומבעי לי' רק בדחוי מעיקרא ואיך פשט לו דחוי מעיקרא מנראה ונדחה לכן בא רש"י בחכמת לשונו דהשתא לא דייק בין דחוי מעיקרא או נראה ונדחה דשניהם שקולים הם ודוק ומשני הגמ' דר' ירמי' מספקא לי' אי רב פפא אפי' לקולא סובר אין דחוי וכי תקשה אי מסופק בנראה ונדחה ע"כ בדחוי מעיקרא אין דחוי זה לק"מ דנהפוך הוא דלמא מדספקא לי' בנראה ונדחה פשיטא לי' דדחוי מעיקרא יש דחוי או בהפך בדחוי מעיקרא אין דחוי ואם שווים הם עדיין נשאר איבעי דר' ירמי' וכי תימא אי רב פפא מסופק מה חידש ר"י זה אינו דהלא אינו מבורר ורב פפא אמר זאת אומרת אין דחוי אצל מצות אי בנראה ונדחה פשיטא לי' אפי' לקולא אז יש ספק דלמא דחוי מעיקרא גרע ואי מספקא לי' בנראה ונדחה אולי בדחוי מעיקרא אין דחוי ואמר זאת אומרת מדספקא לי' בנראה ונדחה פשיטא דמוכח דאין דחוי בדחוי מעיקרא ודוק.
<b>שוב</b> האיר ד' עיני שמצאתי בכפת תמרים שנתקשה בגמ' דף ל"ג ע"ב ואין ממעטין ביו"ט דאשחור אימת אילימא דאשחור מאתמול דחוי מעיקרא הוא תפשוט מיניה דחוי מעיקרא לא הוה דחוי אלא לאו דאישחור ביו"ט נראה ונדחה הוא ש"מ נראה ונדחה חוזר ונראה ונתקשה הגאון דהלשון פלא דאי אשחור ביו"ט דהוה נראה ונדחה ולא הוי דחוי א"כ במכ"ש בדחוי מעיקרא וא"כ בודאי קשה תפשוט מיני' דחוי מעיקרא לא הוה דחוי והי' להגמ' להפך הסדר אילימא דאישחור ביו"ט תפשוט מיני' נראה ונדחה חוזר ונראה ואי דאישחור מעיו"ט ולפחות תפשוט דחוי מעיקרא לא הוה דחוי ותי' וז"ל ואפשר דהמקשה היה סבור דטפי יש לפסול דחוי מעיקרא מנראה ונדחה וחזר ונראה והתרצן דחה דאיפכא מסתבר דחוי מעיקרא תפשוט דכשר ונראה ונדחה נשאר באיבעי עכ"ל מה שהכריח הגאון מכח דקדוק בלי סברא זכני ד' להוציא לאור בסברא בעזה"י ופלא שלא עלה בדעתו ליישב קו' שהבאתי בשמו ולכן בא תוס' בחכמת לשונם לרמוז שהקשה למה לא השמיע ר"י חידוש יותר בדחוי מעיקרא וכי תימא דדחוי מעיקרא גרוע הביאו ראי' דכך עלה במחשבת הגמ' אבל באמת גרוע נראה ונדחה מדחוי מעיקרא ודוק כנלע"ד.
<b>(</b><b>כא</b><b>)</b> ראיתי קו' בשעה"מ פ"ד מה' קרבן פסח שהקשה לסברת מהרי"ק שהובא בכ"מ שלכך כתב הרמב"ם שפסח שנמצא יקרב יען דסובר בעל חיים אינם נדחים ומשנה סובר בעלי חיים נדחים ולכן ירעה והרמב"ם פוסק בעלי חיים אינם נדחים א"כ קשה הא אמרו בגמ' שם בפסחים דר"א סובר ירעה וע"כ דסובר בעלי חיים נדחים והא בזבחים פ' התערובות יקרב השאר הראשים ואמרו בגמ' דסובר אין דחוי אפי' בנשחטין כחנן המצרי וכ"ש דסובר אין דחוי בבעלי חיים וא"כ איך אמר ר"א ירעה והוא קו' גדולה עוד הקשה על תוס' קדושין דף י"ב שהקשה למה הקשה הגמ' בכריתות על רב הושעי' מר"ש ולא הקשה מר"א דסובר הקדיש נקבה לעולה ולדה יקרב עולה יעו"ש והקשה הנ"ל מה קו' הא ר"א אפי' בשחוטים לית ליה דחוי אבל לר"ש דלא מצינו דלית לי' דחוי בשחוטין ואפ"ה בבעלי חיים לית לי' דחוי פריך שפיר על רב אושעי' דאית לי' דחוי אפי' בבעלי חיים אבל ר"א לית לי' דחוי כלל ולא קשה וצע"ג.
<b>ונלע"ד</b> ליישב בעזה"י דר"א אית לי' דין דחוי אבל דווקא בנדחה מחמת עצמו כגון בפסח שנאבד אז סובר אפי' דחוי בבעלי חיים אבל בנדחה מחמת חבירו שראשי הכשרים נפסלו מחמת ראש אחד שנתערב בהם לית לי' דחוי אפי' בשחוטין כמו חנן המצרי דלית לי' דחוי אפי' בשחוטין אם הדם בכוס ומת חבירו מביא אחר ומכפר בו דהוה לי' דחוי מחמת חבירו ולכן אמרו שם בתערובות ר"א סובר כחנן המצרי ולפ"ז שם בנאבד הפסח אמר ר"א ירעה דהוה דחוי מחמת עצמו ואז אפי' בבעלי חיים אמרי' דהוה דחוי ובתערובות דהיה מחמת חבירו אפי' בשחוטין לית לי' דחוי ולק"מ קו' ראשונה ודוק.
<b>ולפ"ז</b> שם בהקדיש נקבה לעולה דהוה דחוי מחמת עצמו ואעפ"כ אמר ר"א ולדה יקרב וע"כ דלית לי' דחוי בבעלי חיים וקשה שפיר א"כ קשה לרב אושעי' דסובר בעשיר דהפריש קן דהוה ג"כ דחוי מחמת עצמו והוה דחוי אפי' בבעלי חיים ושפיר הקשה תוס' דליקשי בכריתות מר"א כמו מר"ש ול"ק קו' השעה"מ הא ר"א סובר אין דחוי אפי' בשחוטין זה דווקא בדחוי מחמת חבירו אבל בדחוי מחמת עצמו אית ליה ודוק אך א"כ קשה הא בהפריש נקבה לעולה לית לי' דחוי בבעלי חיים אפי' בדחוי מחמת עצמו וא"כ למה סובר בנאבד הפסח ירעה הא בבעלי חיים ליכא דחוי אפי' בדחוי מחמת עצמו אך התוי"ט הגיה בתמורה ר' אליעזר תחת ר' אלעזר ודוק.
<b>למודי</b> ד' אל תתפלאו שלא נכתב הקונטרס כסדר המסכתות ופן ואולי נמצא בו גם כפל דבר או אפשר שימצא דבר באחרונים, דעו כי לא הי' לי פנאי כעת לשום עיוני בו ואז לא היו לי אחרונים החדשים, ומעולם אין אני מקפיד בקונטרס על סדר מסכת, ואקוה שנמצא בקונטרס הנ"ל סברות והערות ישרות בעזה"י.
<b>בבא</b> בתרא דף כ"ג ע"ב רש"י ד"ה רוב וקרוב וז"ל אם בא דבר לפנינו ויש בה להלך אחר הרוב והוא כך ואם תלך בו אחר הקרוב אינו כך הלך בו אחר הרוב עכ"ל, והוא פלא בעיני בשלמא בט' חנויות כשירות ואחת טריפה ונמצא חתיכה אחת קרוב לחנות טריפה אז הוי ההיפך אם ניזל בתר קורבא הוה הבשר טריפה ואי אזלינן בתר רוב הוה הבשר כשר אבל בעגלה ערופה אי אזלינן אחר העיר הקרובה מביא אותה העיר עגלה ערופה ואי אזלי' בתר העיר דנפישא באנשים הוא מביאה עגלה ערופה ולא שייך לומר אם תלך בו אחר הקרוב אינו כך דבכל אופן בין שנלך אחר הרוב או שנלך אחר הקרוב יהי' כך בהבאת עגלה ערופה וכל ההבדל הוא איזה עיר שתביא [ור"ח על עגלה ערופה נמי קאי, דקאמר וקורבא דאורייתא ופרש"י דכ' והי' העיר הקרובה, א"כ למה כתב רש"י לשון "אינו כך"].
<b>ונ"ל</b> הכוונה הוא כך דהתורה גזרה שעגלה ערופה יבוא מהעיירות הסמוכות להחלל דמסתמא מהעיירות הסביבות בא הרוצח ורצח נפש וא"כ אם יש לפנינו עיר קרובה עם רוב עם ויש עיר עם מיעוט עם אבל קרובה ביותר אל החלל מהעיר רבתי עם, א"כ אנו חוקרים שהעור הגדולה תביא עגלה ערופה משני פנים (א) דהא היא קרובה אל החלל ונקל שהרוצח בא ממנה (ב) מטעם דהיא רבתי עם תלינן דמרוב עם פירש אחד להיות רוצח, והנה אנו חוקרים מאיזה טעם תביא עגלה ערופה אם מטעם דהיא קרובה לחלל אז נשיב הלא יש עיר קרוב ממנה ונותן מעלת הקורבה לעיר הקרובה טפי, אבל אם נדון על העיר מחמת רובא אז אין כמוה בכל הסביבה וחידש ר"ח רוב וקרוב שיש לפנינו דבר ויש בה להלך אחר הרוב והוא כך שתהי' נשארת במעלת הרוב אבל אם תלך בו אחר מעלת הקרוב אינו כך, ולא תשאר מעלת הקרוב דהא איכא דמקורב טפי אז רובא עדיף והלך בו מטעם רוב.
<b>תוס'</b> ד"ה רוב הקשו. מאי קמ"ל ר"ח מתניתא היא ט' חנויות וכו' דאזלינן בתר רוב הגם שיש קרוב, נ"ל לחקור בעזה"י בשלמא בט' חנויות דכבר יש בשר שחוטה ובשר נבילה ועכשיו מצא חתיכת בשר ואנו דנין אם החתיכה כשירה או החתיכה אסורה אי אזלינן בתר הקרוב שנמצא סמוך לחנות טריפה א"כ לא הי' באפשרות שתפרוש חתיכה הנ"ל מרוב דהא הבשר מרוב חנויות הוא בשר שחוטה, וכן אי אזלינן בתר רוב לומר שהבשר כשר א"כ לא הי' באפשרות לפרוש מקרוב דשם לא נמצא רק בשר טריפה, א"כ דרוב וקרוב ע"כ הם מתנגדים אזלינן בתר רוב לומר בשעה שפירש הך חתיכה הי' מהרוב היינו שהוא בשר כשר ולא מהקרוב שהוא בשר טריפה אבל בניפול הנמצא ואנו מסופקים אי הוא מהשובך אשר קרוב לכאן או מהרוב גוזלות מהסביבות או מרובא דעלמא, מי יכחיש דהי' יכול להיות גוזל פורש מהרוב כמו מהקרוב וכן הי' יכול להיות פורש מהקרוב כמו מהרוב דהא קודם שנפרש לא הי' שם איסור על החפץ כמו בנבילה וכשירה דנאמר כל דפריש מרובא פרוש דהא בשעת פרישה לא הי' מובדל בעצמו הרוב או המיעוט וא"כ קמ"ל ר"ח דלא תימא דווקא בחנויות דמובדל הבשר בעצמו במקומו דבט' חנויות מונח הבשר שחוטה ובחנות העשירי מונח בשר נבילה א"כ אמרינן בשעת פרישה כל דפריש מרובא פריש והוה הבשר בשר כשר ולא אזלינן בתר הקרוב לאמור דפריש ממיעוט בשר נבילה, אבל בניפול הנמצא דבשעת פרישה לא הי' עליו הבדל בשם עצם לאמור דפריש מהרוב ולא מהמיעוט דהא במקומו שניהם היו שווים בשם עצמם א"כ אזלינן בתר קרוב שהי' מסמוך בשם ויצמיח עכשיו הבדל אם המוצאו רשאי לקחת הניפול או לא, קמ"ל ר"ח דאעפ"כ אזלינן בתר הרוב דרובא עדיפא הגם שבאופן זה יש גם לקרוב כח ודוק.
<b>ולפ"ז</b> מובן דמקשה ר' זירא על ר"ח מעגלה ערופה ולא מקשה מעגלה ערופה אמתניתא דט' חנויות, דשאני עגלה ערופה דאנו דנין מי הרג החלל הנמצא מאין בא ההורג אי מעיר קטנה וקרוב או מעיר גדולה ורחוקה אבל בשעה שפורש עצמו מהעיר לא הי' הבדל בין אנשים שהיו ראוים שיפרוש איש מעיר קטנה כמו מעיר גדולה א"כ לא שייך לומר דפריש מרובא דאיזה הבדל יש בין אנשים מעור קטנה או אנשים מעור גדולה רק אח"כ בדרך האיש הפורש נעשה רוצח וחקרינן מאין בא אשר נעשה רוצח ואמרה התורה דאזלינן בתר הקרוב ולא בתר רוב ולא קשה מט' חנויות דשם כבר הי' לחקור בשעת פרישה ואמרינן מרובא קפריש אבל קשה לר"ח מאי קמ"ל ר"ח הא מתניתא מט' חנויות היא וע"כ דר"ח קמ"ל שאפילו בכה"ג אזלינן בתר רוב ויקשה מעגלה ערופה ודוק.
<b>ובזה</b> מיושב לי קושיא שהקשתי על תוס' הנ"ל למה לא הוכיחו לרב דע"כ רוב עדיף מקרוב דלא מוכח, דאל"כ איך אזלינן בתר רוב אם רק רוב ישראל ואפילו נמצא ההרוג סמוך לשוק של עכו"ם, וע"כ דרוב עדיף מקרוב דלא מוכח כמ"ש התוס' בנמצא חביות סמוך לעיר רוב ישראל הגם שנמצא החביות סמוך לבית עכו"ם דהוה קרוב דלא מוכח לפי שרוב בני עיר ישראלים וצע"ג.
<b>ולפמ"ש</b> נכון דהתוס' רוצה לומר דבקורבא דמוכח קרוב עדיף א"כ שייך ג"כ הך סברא, ה"מ אם הי' כבר מובדל בשם עצמו כגון יין כשר מיי"נ דאם נאמר שפריש מסמוך א"כ הוא יין כשר נבדל בשמו אבל אם הי' מהרוב נכרים הוה יי"נ אז קרוב דמוכח עדיף, אבל בעגלה ערופה דבשעת פרישה לא הי' מובדל בשם עצם שנאמר כל דפריש מסמוך פריש דמה הבדל יש בין איש נודד ממקומו אם הוא סמוך לשם הלא יוכל ג"כ להיות מהרוב ע"כ רובא עדיף אפילו מקורבא דמוכח כ"ש מקורבא דלא מוכח ולכן הביא תוס' לחקור מחביות דשם מובדל בשם כמו בט' חנויות וסובר רב דלא כר"ח דרוב וקרוב קרוב עדיף בקורבא דמוכח אבל בקורבא דלא מוכח רובא עדיף דאמרינן כל דפריש מרובא קפריש וא"כ לא הי' האפשרות להיות מן הסמוך ודוק.
<b>תוס'</b> שם כתבו דמתניתא דט' חנויות משמע אפילו נמצא קרוב לחנות, וצ"ב היכן נרמז שם דאיירי בקרוב, ונ"ל דפלתי דקדק למה תני בנמצא הלך אחר הרוב ולא תני בנמצא מותר יעו"ש בסימן ס"ג שהאריך, ונ"ל אם איירי בנמצא קרוב לחנות טריפה א"כ יש לפנינו שני דרכים מן התורה דרובא **(הועתק מכתי"ק של המחבר זצ"ל.)** דאורייתא דכתוב אחרי רבים להטות וקורבא דאורייתא דכתוב והי' העיר הקרובה ויש סברא לומר דאזלינן בתר קרוב דקרוב עדיף מרוב עיין בתוס' דרב סובר קרוב עדיף, קמ"ל מתניתא דרובא עדיף ואזלינן בתר רוב ולא בתר קרובה א"כ שפיר הקשה התוס' דאיירי ע"כ בנמצא קרוב לחנות טריפה דאל"כ אלא נמצא באמצע הי' לו לומר בנמצא מותר וכקו' הפלתי ודו"ק, ור"י סובר דנקט אזלינן בתר רוב דלאו ברור שיהי' מותר כדברי הפלתי, אבל לעולם בנמצא באמצע.
<b>עוד</b> יש לפרש בהבנת התוס' דלכאורה קשה מאי קמ"ל בנמצא הלך אחר הרוב הלא כל קבוע חידוש הוא וד שקמ"ל שאם לקח מן הקביעות אסור אבל מה חידוש יש שבנמצא אזלינן בתר רוב הלא בכל התורה אזלינן בתר רוב דכתיב אחרי רבים להטות ברובא דאיתא קמן. עיין חולין דף י"א מנ"ל דאזלינן בתר רובא ופריך מנ"ל דכתיב אחרי רבים להטות, א"כ מאי קמ"ל מתניתא דבנמצא אזלינן בתר רוב, אלא פשיטא דאיירי דחתיכה קרובה לחנות טריפה א"כ יש ספק דילמא קרוב עדיף מרוב או קרוב ורוב שווין עיין פנ"י ביצה דף י' ובשעה"מ הל' יו"ט, קמ"ל דרוב עדיף מקרוב והולכים אחר הרוב ולא חיישינן על הקרוב, א"כ הקשה תוס' מאי קמ"ל ר"ח הא מוכח דרוב עדיף ממתניתא דט' חנויות, ור"י השיב דאימא בנמצא באמצע וקמ"ל דאזלינן בתר רוב פעמים להיתר ופעמים לאיסור כדברי הפלתי ודו"ק.
<b>תוס'</b> שם כתבו ואין נראה לריצב"א הא טעמא דבעינן תרי רובא אינו אלא מדרבנן, והקשה המהרש"א משמע אי הוה ב' רובא דאורייתא לא הי' קשה קו' הריצב"א הנ"ל הא גם בעגלה ערופה יש תרי רובא רוב של אותו עיר ורוב דעלמא ואעפ"כ קרוב עדיף יעו"ש, ולענ"ד ליישב דשאני התם בט' חנויות פועלים שני רובות דאותה חתיכה כשירה ולא טריפה אבל כאן בעגלה ערופה השני רובות סותרים זא"ז אי נימא דאזלינן בתר רוב העיר א"כ צריכה היא להביא עגלה ערופה ואי אזלינן בתר רובא דעלמא א"כ נא צריכה היא להביא עגלה ערופה דהוי מיעוט כנגד הרוב, אבל שם יש תרי רובא שאומרים שהחתיכה היא כשירה ולא באת מן החנות הקרוב ודוק.
<b>תוס'</b> ד"ה בדליכא הקשה א"כ למה באין ב"ד הולכין לעיר אחרת שיש בה ב"ד יעו"ש, נפלא בעיני למה ציינו על תי' הגמרא בדליכא הא יותר הי' קשה קושייתם על הס"ד דר"ז שהקשה דמוכח מעגלה ערופה דרוב וקרוב הולכין אחר הקרוב דמשמע לו יהי' שיש אחרת דנפישא אעפ"כ מביא עיר הקרובה וע"כ דמוכח דההורג משם הוא וא"כ בודאי קשה מהכ"ת אם אין ב"ד בעיר הקרובה ואע"פ שיש בה רוב אנשים בכל זאת תביא עיר האחרת שיש בה ב"ד והי' הקושיא בתוקף יותר וצע"ג.
<b>ונ"ל</b> דבס"ד דקרוב עדיף אפשר לומר שאין הטעם מחמת שנעשה בודאי מן הקרוב אלא דהחיוב הוא על כל הקרובים להחלל, דמה לי רחוק זו מן העיר קצת יותר משאר עיירות הקרובים אל החלל, הלא ההורג הוא אדם הנייד וכל עיירות נכנסו בספק והטילה התורה החיוב של עגלה ערופה על הקרוב טפי, ואם אין בה ב"ד תהי' משאר עיר שיש בה ב"ד וגם היא קרובה שנכנסת ג"כ בספק שמא הי' ההורג ממנה, אבל כאשר משני אם יש נפישא מביא העיר שיש בה רוב אנשים יען דאזלינן בתר רובא ואמרינן דההורג הי' ממנה א"כ בדשווין אזלינן בתר קורבא ג"כ מטעם דאמרינן דההורג הי' ממנה א"כ שם שפיר קשה איך מביא רחוקה שיש בה ב"ד אם אין בקרובה ב"ד ודו"ק.
<b>הב"ח</b> בסימן ר"ס בד"ה ומ"ש בד"א בשיוני השובכין שוים במנינם וכו' וז"ל דקדק רבינו וכתב האי בד"א לאחר שכתב מחצה על מחצה יחלוקו לאורויי דהך בבא נמי בדשווין קאמר דיחלוקו דאי בנפיש חד מחברי' אע"פ ששוין בקורבא מ"מ אזלינן בתר רובא דרוב וקרוב הלך אחר הרוב אלא ודאי דהאי מחצה על מחצה יחלוקו מיירי בדשוין בין בקורבא בין במנין היונים והלכך יחלוקו אבל אם יוני האחד רבים הולכין אחר הרוב אפילו הוא רחוק דהלכה כר"ח דרוב וקרוב הלך אחר הרוב אפילו בקורבא דמוכח ובזה התיישב הקו' שהקשו התוס' בד"ה מצאו בין ב' השובכין על הא דקתני מחצה על מחצה יעו"ש עכ"ל והש"ך בס"ק כ"ג התפלא עליו דקו' התוס' הי' אי אפילו ליתא לדר"ח דרוב עדיף מקרוב עכ"פ בשניהם שוין בודאי אזלינן בתר הרוב דהוה דאורייתא דכתיב אחרי רבים להטות וצע"ג.
<b>ונראה</b> לע"ד ליישב דגם בעיני נפלא כל דברי הב"ח דקאי על מחצה על מחצה א"כ הי' לו לומר שגם במנין היונים שווין דבלא"ה אזלינן בתר הרוב דכתיב אחרי רבים להטות ולמה מזכיר דהלכה כר"ח דרוב וקרוב הלך אחרי הרוב אפילו הוה רחוק הלא הוא דן על מחצה על מחצה ושם בודאי מהני רוב מאחרי רבים להטות, ופלא על הש"ך שלא התעורר על גוף פי' הב"ח.
<b>אמנם</b> נ"ל דר' חנינא חידש דרובא דאורייתא וקורבא דאורייתא אפ"ה רובא עדיף משמע כשם שרובא וחזקה רובא עדיף כך רובא וקורבא רובא עדיף היינו שיש כאן כח ליזל בתר קרוב רק הרוב עדיף ממנו ואזלינן בתר רובא וכאשר הקשה הגמ' מעגלה ערופה או ממתני' קרוב לזה שלו אע"ג דאיכא דנפישא ע"כ הי' סובר ההיפך דקרוב עדיף מרובא הגם דקורבא דאורייתא ורובא דאורייתא קורבא עדיף וא"כ כיון דקרוב דאורייתא ועדיף בהס"ד מרובא א"כ במקום קרוב לא מהני רובא כמובן.
<b>ולפ"ז</b> בשניהם שוין במקום א"כ יש לשניהם זכות קרוב דהא הגוזל מונח באמצע שהוא קרוב לזה כמו לזה וזכו בזכות קרוב להיות שלהם כנגד כל העולם ובזכות קרוב זכו שניהם כנגד המוצא דלא נאמר דהוה מרובא דעלמא יען דקרוב עדיף מרובא דעלמא וא"כ כיון דזכו בזכות קרוב מאי מהני דיש לאחד רוב הלא רוב כנגד קרוב לא מהני בהס"ד דקרוב עדיף מרובא, לכן החכים הב"ח כיון דרוב וקרוב רובא עדיף אפילו אם המקום הרוב הוא רחוק א"כ ממילא בשניהם שוין מהני רובא הגם דזה יש לו כח קרוב הלא רובא עדיף. ובזה מיושב קושית התוס' דבהס"ד דקרוב עדיף מרוב א"כ בשניהם שוין וזכו בכח קרוב דלא נימא דניזל בתר רובא דעלמא מכח הקרוב ממילא לא מהני אם אחד נפיש וכאשר משני בשניהם שוין אבל רובא עדיף מחזקה הקשה הגמ' וניזל בתר רובא דעלמא ודוק.
<b>יש</b> לחקור בהך חקירה דרוב וקרוב מי עדיף דיש סתירה דתורה אמרה אחרי רבים להטות והתורה אמרה והיתה עיר הקרובה דהוה מכח זה ספק אי רוב עדיף מקרוב או קרוב עדיף או הוה ספק השקול עיין בפנ"י ביצה דף י' ובשעה"מ הל' יו"ט שחקרו בזה היטב. ועלה בדעתי לחקור בשלמא בט' חנויות או בחביות יין שנמצא או בדם הנמצא בפרוזדור וכדומה דשם יש פנים בפנים שונים אי אזלינן בתר הרוב הוה הבשר כשר ואי אזלינן בתר הקרוב הוה הבשר טריפה וכן בחביות אי אזלינן בתר הרוב הוה היין יי"נ ואי בתר הקרוב היין כשר וכן בדם נדה אי בתר הרוב הוה האשה והדם טמא ואי בתר הקרוב הוה האשה והדם טהור וכדומה אז מסתבר לילך בתר הרוב ולא בתר הקרוב אבל בעגלה ערופה אי אזלינן בתר רובא דעלמא א"כ אין כאן הבאת עגלה ערופה כלל ואם נלך בתר הקרוב יהי' הבאת עגלה ערופה א"כ זיל בתר הקרוב בשלמא בכ"מ דאזלינן בתר רוב דכח רוב עדיף כמו בסנהדרין אחרי רבים להטות בין לחיוב בין לפטור יש להרוב כח שנדע אם האיש זכאי או חייב, אבל כאן בנמצא חלל באדמה אפשר שהי' ההורג מהרוב אבל אי אפשר חיוב של הבאת עגלה ערופה דיש הרבה עיירות גדולות והוה ספק מאיזה עיר הי' ואת"ל דכל קבוע כמחצה על מחצה בכל זאת כל עיר פוטרת עצמה מכח שהוא מן הרוב בתוך הקבוע כסברת שעה"מ בסוף הל' מגילה דבתוך הקבוע כל עיר אומרת אני מן הרוב ולא צריך לקרוא המגילה שני פעמים יעו"ש סברא עמוקה, גם בעגלה ערופה צריך להיות קרוב ואם אנו דנין לילך בתר רוב יתבטל העשה של הבאת עגלה ערופה אז חידשה התורה דקרוב עדיף מהרוב, וא"כ בשלמא קו' ראשונה א"ש דס"ד דאפילו אם יש לפנינו עיר גדולה רק היא רחוקה ביותר מהעיר הקרובה אבל עכ"פ גם הוא קרובה אל החלל תביא היא עגלה ערופה אז שפיר קשה איך יהי' לר"ח קרוב עדיף מרוב, אבל כאשר משני דבליכא והקשה ניזל בתר רובא דעלמא קשה שפיר מאי הקשה ניזל בתר רובא דעלמא הא במקום דלא יהי' אפשרות להביא עגלה ערופה אע"פ שנמצא חלל שם חידשה התורה דניזל בתר קרוב וצע"ג.
<b>ונלע"ד</b> לפרש קו' הגמ' דיש לומר כי אזלינן בתר רוב אם הרוב הוא בעצמו כט' חנויות או רוב סנהדרין או רוב הדרים המה ישראל וכדומה אבל בעגלה ערופה אפילו אם יש עיר רחוקה קצת דנפישא אותו רוב הוא רק ע"י קרוב, אם נתחיל שעיר הקרובה תביא עגלה ערופה יש לחקור הלא יש עיר רחוקה מזו דיש לה רוב כנגד עיר הקרובה אבל אם לא נזכיר להתחיל בעיר הקרובה ונאמר כאן נמצא חלל וע"כ אחד מן העולם הרגו מי יעלה בדעתו לומר שזאת העיר תביא עגלה ערופה מכח הרוב הלא היא ג"כ בכלל רובא דעלמא וכנגד רוב העולם היא מיעוט ומהיכי תיתי תביא היא עגלה ערופה יותר מסתבר לומר שהקרובה תביא דלה נשאר מעלת קרובה, אבל אם ניזל בתר רובא דעלמא אותה עיר אין לה מעלת רוב וע"כ צריך לומר מכח הקרוב תקבל מעלת רוב וקשה מנ"ל להתחיל במעלת קרוב ותביא לעיר השנית מעלת רוב נתחיל במעלת רוב ותהי' העיר מיעוט ותשאר להקרוב מעלת קרוב והיתה קו' הגמ' כך, בדליכא אבל בדאיכא מביאה הגדולה וקשה ניזל הך עיר בתר רובא דעלמא א"כ לעולם לא משכחת דקרוב יהי' נדחה מחמת עיר דנפישא, ומשני ביושבת בין ההרים הפסוק מתפרש בכל אופן אפילו ביושבת בין ההרים ואז מסתבר לילך בתר רוב א"כ אי אפשר לומר דהתורה איירי בכל אופן אפילו בנפישא והדרינן דתורה איירי דוקא בדליכא אבל אי איכא דנפישא אזלינן בתר רוב אם היא ג"כ קרוב דאז יביא הרוב עגלה ערופה דרובא עדיף מקרוב, דלא אזלינן בתר רובא דעלמא דא"כ יתבטל הבאת עגלה ערופה וצריך לילך בתר קרוב ואז ממילא אזלינן בתר עיר שיש בה רוב א"כ עכ"ח דתורה איירי בדליכא דאל"כ איך אמרה התורה שהקרובה תביא עגלה ערופה הלא ביושבת בין ההרים ע"כ יביא עיר שיש בה רוב אלא עכ"ח בשווין איירי, א"כ הדרינן לסברא בכל אופן אף באינה יושבת בין ההרים] מתחילין בקרוב ואם יש עיר שגדולה ברוב עם רובא עדיף מקרוב והבן כי עמוק הוא.
<b>ולפ"ז</b> מיושב הרמב"ם בפ"ט מהל' רוצח שכותב בסתם שיש בה רוב כנגד עיר הקרובה מביא עגלה ערופה והקשה הכ"מ למה לא מביא התנאי אם היא יושבת בין ההרים ודו"ק.
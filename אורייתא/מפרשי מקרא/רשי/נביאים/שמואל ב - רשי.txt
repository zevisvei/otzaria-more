<h1>שמואל ב - רש''י</h1>
<h3>שמואל ב פרק-א</h3>
<h4>{ב}</h4>
<b>והנה איש בא מן המחנה .</b> יש בפסיקתא שזה דואג . ואינו מיושב על לבי :
<h4>{ט}</h4>
<b>אחזני השבץ .</b> ( תרגום : <b>) אחדני רתיתא .</b> ומדרש אגדה ( ראה ילקוט שמעוני רמז קמא ) : משום עון הכהנים שהרג , וכתוב בהן ( שמות כח ד ) : כתנת תשבץ : <b>כי כל עוד נפשי בי .</b> מהר ומותתני , טוב לי שתמותתני אתה , ואל יהרגוני אלה ויתעללו בי :
<h4>{י}</h4>
<b>ואצעדה אשר על זרועו .</b> ( תרגום : ) וטוטפתא דעל דרעיה :
<h4>{טז}</h4>
<b>דמך על ראשך .</b> ( תרגום : ) חובת קטולך תהי ברישך , אין עונש במיתתך אלא לעצמך :
<h4>{יח}</h4>
<b>ויאמר ללמד בני יהודה קשת .</b> ויאמר דוד , מעתה שנפלו גבורי ישראל , צריכין בני יהודה ללמדם מלחמה ולמשוך בקשת : <b>הנה כתובה על ספר הישר .</b> הלא היא כתובה על ספר בראשית שהיא ספר ישרים , אברהם יצחק ויעקב , והיכן רמיזא , ( בראשית מט ח ) : ידך בעורף אויביך , איזו היא מלחמה שמכוין בה ידו כנגד פדחתו שהוא מול ערפו , הוי אומר זה קשת :
<h4>{יט}</h4>
<b>הצבי ישראל על במותיך חלל .</b> מצבן של ישראל , על תוקף מעוזכם נפלתם חללים , כן תרגם יונתן :
<h4>{כא}</h4>
<b>הרי בגלבוע .</b> ההרים שבגלבוע : <b>ושדי תרומות .</b> ( תרגום : ) לא תהי בכון עללא כמיסת דיעבדון מניה חלתא : <b>כי שם נגעל מגן גבורים .</b> מגיני עור היו להם , וכשיוצאים למלחמה מושחין אותן בשמן , כדי שיהא כלי זיין המכה עליו מחליק , כמה דאת אמר ( ישעיהו כא ה ) : <b>קומו השרים משחו מגן .</b> וכאן כך היה מקונן הקינה , שם נגעל מגן גבורים , פלט שומנו ולא נדבק בו , ונעשה כאלו לא נמשח בשמן . כל 'הגעלה' לשון דבר הפולט מה שנותנין בו , כמו ( איוב כא י ) : שורו עבר ולא יגעיל :
<h4>{כב}</h4>
<b>לא נשוג אחור .</b> לא היה רגיל להיות נסוג אחור :
<h4>{כג}</h4>
<b>מנשרים קלו .</b> לעשות רצון בוראם :
<h4>{כד}</h4>
<b>המלבישכם שני עם עדנים .</b> ( תרגום : ) דהוה מלביש לכון לבושי צבעונין ומוביל לכון תפנוקין ( לשון תרגום יונתן ) :
<h4>{כה}</h4>
<b>על במותיך חלל .</b> ( תרגום : ) על בית תוקפך איתקטלתא :
<h4>{כז}</h4>
<b>כלי מלחמה .</b> שאול ויהונתן , שהיו כלי זיין של ישראל :
<h3>שמואל ב פרק-ב</h3>
<h4>{ח}</h4>
<b>לקח את איש בושת .</b> מקרא היה דורש שעתידין שני מלכים לעמוד מבנימן , שאמר לו הקב''ה ליעקב ( בראשית לה יב ) ומלכים מחלציך יצאו , וכבר נולדו כל בניו חוץ מבנימן :
<h4>{טז}</h4>
<b>חלקת הצורים .</b> ( תרגום : ) אחסנת קטיליא , על שם החרבות , כמה דאת אמר ( תהלים פט מד ) : אף תשיב צור חרבו :
<h4>{כג}</h4>
<b>אל החומש .</b> כמו דופן חמישית , מקום שמרה וכבד תלויין שם ( סנהדרין מט א ) . ויונתן תרגם : אל החומש , בסטר ירכיה : <b>וימת תחתיו .</b> ( תרגום : ) ומית באתריה :
<h4>{כז}</h4>
<b>לולא דברת .</b> אם דברת כן , 'לולא' כמו 'לו' . ועוד יש לפותרו כמשמעו , לולא דברת מה שאמרת ( לעיל פסוק יד ) : יקומו נא הנערים וישחקו :
<h4>{כט}</h4>
<b>הבתרון .</b> שם מחוז :
<h4>{ל}</h4>
<b>תשעה עשר איש ועשהאל .</b> והלא עשהאל בכלל עבדי דוד , ולמה יצא , שהיה שקול כנגד כולם , וכן ( יהושע ב א ) : לכו ראו את הארץ ואת יריחו ; וכן ( מלכים-א יא א ) : והמלך שלמה אהב נשים נכריות רבות ואת בת פרעה :
<h3>שמואל ב פרק-ג</h3>
<h4>{ג}</h4>
<b>ומשנהו כלאב .</b> ובמקום אחר הוא קורא אותו ומשנהו דניאל , ולמה נקרא שמו כלאב , אמר רבי יצחק : <b>שהיו ליצני הדור אומרים , מנבל היתה אביגיל מעוברת , נהפך קלסתרו ונדמה לאביו .</b> ורבותינו אמרו ( ברכות ד א ) : שהיה מכלים פני מפיבושת בהלכה :
<h4>{ה}</h4>
<b>לעגלה .</b> זו מיכל , שהיתה חביבה עליו , וכן הוא אומר ( שופטים יד יח ) : <b>לולא חרשתם בעגלתי .</b> והכתיב ( לקמן ו כג ) : ולמיכל בת שאול לא היה לה ולד עד יום מותה , עד יום מותה לא היה לה מאותו מעשה ואילך , קודם אותו מעשה הוי לה :
<h4>{ו}</h4>
<b>היה מתחזק .</b> בכל כח על בית שאול להעמיד מלכותו :
<h4>{ח}</h4>
<b>הראש כלב אנכי אשר ליהודה .</b> כלום אני חשוב אפילו כראש שומר הכלבים אשר לדוד , אך לפי הנקוד , שהטעם תחת 'הראש' , ו'כלב אנכי' מוקף במקף , כך פירושו : הראש , וכי אחפוץ להיות ראש בביתך , טוב לי להיות כלב והדיוט בבית דוד , וכן תרגם יונתן : <b>היום אעשה חסד .</b> מעתה נאה לי לעשות חסד עם בית שאול ועם כל אוהביו , כאשר עשיתי עד הנה ולא המציתיך ביד דוד :
<h4>{יב}</h4>
<b>תחתיו לאמר .</b> ( תרגום : ) מאתריה למימר מקיימנא במאן דעבד ארעא : <b>למי ארץ .</b> לשון שבועה , במי שהארץ שלו . דבר אחר : תחתיו , שמו הזכיר תחלה באגרת , ואחר כך הזכיר שם דוד , ולכך נענש , כתב : ממני אבנר שר צבא ישראל , לדוד מלך ישראל , שלום : <b>למי ארץ .</b> למי שהמלכות הגון לו , אני שולח לו לאמר : כרתה בריתך וגו' :
<h4>{יג}</h4>
<b>לפני הביאך .</b> לפני ראותך פני , הביאך את מיכל :
<h4>{טו}</h4>
<b>מעם איש .</b> תרגם יונתן : מלות בעלה :
<h4>{טז}</h4>
<b>הלוך ובכה .</b> על מצוה ההולכת ממנו , שכל אותן השנים נעץ חרב בינו לבינה במטה , ולא נכשל בה :
<h4>{יז}</h4>
<b>ודבר אבנר היה .</b> קודם לכן :
<h4>{יח}</h4>
<b>אמר אל דוד .</b> על דוד , ואינו זז ממשמעות אל :
<h4>{כב}</h4>
<b>מהגדוד .</b> פשטו בגדוד , לשלול על האויב : <b>מבור הסרה .</b> שם מקום . ורבותינו אמרו ( סנהדרין מט א ) : בור וסירה גרמו לו לאבנר שיהרג , על שלא החזיק דברי דוד בצפחת המים אשר לקח מראשותיו של שאול , וגם על כנף המעיל של שאול אמר שמא אחד מן הסירים ( קוצים ) נאחז בו וקרעו :
<h4>{כז}</h4>
<b>אל תוך השער .</b> לפני סנהדרין , להשפט על דם עשהאל אחיו : <b>בשלי .</b> בשגגה , שלא הבין אבנר שבלבו להרגו , וסרס המקרא , ויטהו יואב בשלי , אל תוך השער לדבר אתו :
<h4>{כט}</h4>
<b>יחולו .</b> ינוחו , יחולו דמי אבנר . על מקרא שלפניו הוא מוסב , שאמר 'נקי אני וממלכתי מדמי אבנר' , יחולו דמיו על ראש יואב , 'דמי' הנזכרים במקרא שלפניו : <b>ומחזיק בפלך .</b> נשען על מקלו מחמת חולי הרגלים :
<h4>{ל}</h4>
<b>הרגו לאבנר .</b> כמו את אבנר , ודומה לו ( ישעיהו לח יד ) : 'עשקה לי ערבני' , עשקה אותי ; וכן ( במדבר יב יג ) : 'רפא נא לה' , רפא אותה ; וכמוהו ( דברי הימים-ב יז ז ) : שלח לשריו לבן חיל לעובדיה וגו' ללמד בערי יהודה , ופתרונו , שלח את שריו את בן חיל :
<h4>{לג}</h4>
<b>הכמות נבל .</b> הכמות רשע בחרב :
<h4>{לד}</h4>
<b>ידיך לא אסורות .</b> היו ואיך נפל גבור כמותך לפני בני עולה :
<h4>{לה}</h4>
<b>להברות .</b> לשון סעודה :
<h4>{לט}</h4>
<b>ואנכי היום רך .</b> ( תרגום : ) ואנא יומא דין הדיוט ומרבי למלכא :
<h3>שמואל ב פרק-ד</h3>
<h4>{ב}</h4>
<b>היו בן שאול .</b> היו לבן שאול , כמו ( שמואל-א יג ח ) : למועד אשר שמואל , אשר לשמואל :
<h4>{ג}</h4>
<b>ויברחו הבארתים .</b> כשמת שאול , שעזבו בני ישראל הערים שסביבות פלשתים , כמו שאמור למעלה , אז ברחו הבארותים :
<h4>{ד}</h4>
<b>וליהונתן בן שאול .</b> מונה והולך איך נשבת מלכות מבית שאול , הוא ובניו נהרגו , וזה הנשאר , הרגוהו על משכבו , ובנו של יהונתן נפל ויפסח : <b>נכה רגלים .</b> שבור רגלים :
<h4>{ו}</h4>
<b>והנה באו עד תוך הבית .</b> עם תגרים לוקחי חטים :
<h4>{י}</h4>
<b>לתתי לו בשורה .</b> אשר דימה לשמחני , למען תתי לו שכר בשורתו :
<h3>שמואל ב פרק-ה</h3>
<h4>{ו}</h4>
<b>אל היבוסי .</b> מצודת ציון נקראח יבוס , ומזרעו של אבימלך היו , והיו להם שני צלמים , אחד עור , ואחד פסח , שנעשו על שם יצחק ויעקב , ובפיהם השבועה שנשבע אברהם לאבימלך , ולכך לא הורישום כשלכדו את ירושלים , לא לכדו את המצודה , כמו שנאמר ( יהושע טו סג ) : ואת היבוסי יושב ירושלים לא יכלו יושבי יהודה להורישם , ותניא אמר רבי יהושע בן לוי : יכולין היו , אלא שלא היו רשאין ( ספרי ראה יב יז ) : <b>ויאמר לדוד .</b> מי שאמר : <b>העורים והפסחים .</b> הם עבודת כוכבים שלהם :
<h4>{ח}</h4>
<b>כל מכה יבוסי ויגע בצנור .</b> ( תרגום : ) כל דיקטל יבוסאה וישרי למכבש כרכא : <b>ואת הפסחים .</b> ויכה גם את הפסחים ואת העורים שנואי נפש דוד : <b>על כן יאמרו .</b> על אשר אומרים : <b>עור ופסח .</b> בעוד שהעור והפסח יהיה בכאן : <b>לא יבא וגו' .</b> יבא דוד הנה . הרי זה מקרא קצר , שאמר כל מכה יבוסי ויגע בצנור , ולא פירש מה יעשה לו , ובדברי הימים ( א יא ו ) פירש : כל מכה יבוסי בראשונה יהיה לראש ולשר ; ודומה לזה ( בראשית ד טו ) : לכן כל הורג קין , ולא פירש מה יעשה לו , אבל מעצמו הוא נשמע לשון גערה ונזיפה : <b>ויגע בצנור .</b> לשון גובה המגדל , כי שם היו נתונים הצלמים שלהם , ובימי דוד כבר עברו הדורות שהוזכרו בשבועה :
<h4>{ט}</h4>
<b>מן המלוא וביתה .</b> היקף חומה נמוכה , וממלאין אותה עפר , וגובה התל באמצע , ומשפע והולך לכל רוח , הוא קרוי מלוא , ועליו בנה דוד בתים , ואותו המלוא היה סביב למצודה :
<h4>{יב}</h4>
<b>וידע דוד .</b> בראותו כל מעשיו מצליחין , ומלכי הגוים שולחין לו מנחה :
<h4>{יח}</h4>
<b>וינטשו .</b> ויתפשטו :
<h4>{כ}</h4>
<b>בבעל פרצים .</b> מישור פרצים : <b>כפרץ מים .</b> כמים הפורצים גדודי השפה :
<h4>{כא}</h4>
<b>וישאם דוד .</b> ( תרגום : ) ואוקידינון דוד וגברוהי :
<h4>{כב}</h4>
<b>בעמק רפאים .</b> אצל ירושלים היא , בספר יהושע ( טו ח ) :
<h4>{כג}</h4>
<b>ממול בכאים .</b> ( תרגום : ) מקביל אילניא :
<h4>{כד}</h4>
<b>את קול צעדה בראשי הבכאים .</b> הם מלאכים הצועדים בראשי האילנות , אשר אני שולח לעזרתך : <b>אז תחרץ .</b> תרים קול מלחמה ואבחת חרב , גלפי''ד בלע''ז , וכן ( שמות יא ז ) : לא יחרץ כלב לשונו :
<h3>שמואל ב פרק-ו</h3>
<h4>{א}</h4>
<b>ויוסף עוד דוד .</b> לאסוף : <b>את כל בחור בישראל שלשים אלף .</b> לפי שנאספו עליו כשהמליכוהו בחברון , וזו היתה אסיפה שניה , לכך נאמר ויוסף עוד :
<h4>{ב}</h4>
<b>מבעלי יהודה .</b> היא קרית יערים ; כמו שנאמר ביהושע ( טו ט ) : ותאר הגבול ועלה בעלה היא קרית יערים , וכן בדברי הימים ( יג ו ) : <b>ויעל דוד וכל ישראל בעלתה היא קרית יערים .</b> ו'בעל' לשון 'מישור' : <b>ויקם וילך דוד וגו' מבעלי יהודה .</b> שנאספו שם להעלות משם את הארון וגו' : <b>אשר נקרא שם שם .</b> אשר נקרא לו לארון שם , ומהו השם , שהיה שם ה' צבאות עליו :
<h4>{ג}</h4>
<b>אל עגלה חדשה .</b> טעה בדבר שאפילו תינוקות של בית רבן יודעין אותו , כי עבודת הקדש עליהם בכתף ישאו ( במדבר ז ט ) , ולפי שאמר ( תהלים קיט נד ) : זמירות היו לי חקיך בבית מגורי , נענש לבא לידי כך , ומת עוזא על ידו , לפיכך כשהביאו מבית עובד , הביאו בכתף , שנאמר ( בדברי הימים א טו יב יג ) : <b>ויאמר להם אתם ראשי האבות ללוים התקדשו אתם ואחיכם והעליתם את ארון וגו' .</b> כי למבראשונה לא אתם פרץ ה' אלהינו בנו כי לא דרשנוהו כמשפט :
<h4>{ד}</h4>
<b>עם ארון האלהים .</b> הרי זה מקרא קצר , והם באים עם ארון האלהים :
<h4>{ה}</h4>
<b>בבל עצי ברושים .</b> שמתקנים מהם כלי זמר :
<h4>{ו}</h4>
<b>כי שמטו הבקר .</b> כי שמטוהו הבקר ונענעוהו , וכן תרגם יונתן : ארי מרגוהי תוריא ; כמו שמתרגם ( דברים יט ה ) : ונדחה ידו בגרזן , ותתמריג ידיה בפרזלא :
<h4>{ז}</h4>
<b>על השל .</b> על השגגה , שהיה לו לדרוש קל וחומר , נושאיו נשא בירדן , הוא עצמו לא כל שכן :
<h4>{י}</h4>
<b>עובד אדום .</b> לוי היה , כמו שכתוב בדברי הימים ( א טו יח ) , ומן השוערים היה ( שם ) :
<h4>{יא}</h4>
<b>ויברך ה' וגו' .</b> אשתו ושמונה כלותיה ילדו ששה בנים בכרס אחד , שנאמר ( דברי הימים-א כו ו ח ) : ופעלתי השמיני ; ששים ושנים לעובד אדום :
<h4>{יד}</h4>
<b>מכרכר .</b> מרקד : <b>אפוד בד .</b> מעיל בוץ , פורציינ''ט בלע''ז , ויונתן תרגם : כרדוט ; וכן תרגם יונתן 'מעילים' דתמר אחות אבשלום ( לקמן יג יח ) , כרדוטין :
<h4>{יט}</h4>
<b>ואשפר .</b> אחד מששה בפר ( פסחים לו ב ) : <b>אשישה אחת .</b> גרבא דחמרא ( שם ) :
<h4>{כ}</h4>
<b>אחד הרקים .</b> ( תרגום : ) חד מן סריקיא ( לשון תרגום יונתן ) :
<h4>{כב}</h4>
<b>ונקלותי עוד .</b> לפניו , יותר מזאת שהקילותי בעצמי עתה : <b>עמם אכבדה .</b> אינם מבזין אותי , אלא חשוב אני בעיניהם על זאת :
<h4>{כג}</h4>
<b>לא היה לה ילד .</b> מאותו היום והלאה :
<h3>שמואל ב פרק-ז</h3>
<h4>{א}</h4>
<b>וה' הניח לו .</b> אמר , הרי נתקיים ( דברים יב י ) : והניח לכם מכל אויביכם וגו' , מה כתיב אחריו , והיה המקום אשר יבחר וגו' , מעתה עלינו לבנות בית הבחירה :
<h4>{ד}</h4>
<b>ויהי בלילה ההוא .</b> אמר רבי חנינא בר פפא : <b>אמר לו הקב''ה לנתן , האדם הזה שאני משלחך אצלו , מהיר הוא , שמא ישכור פועלים ונמצאתי מפסידו , מהר ואמור לו , לא אתה תבנה הבית .</b> רבי סימון אומר : האדם הזה שאני משלחך אצלו , נדרן הוא , כענין שנאמר ( תהלים קלב ב ג ) : אשר נשבע לה' נדר לאביר יעקב אם אבא באהל ביתי , שמא יאמר איני אוכל ואיני שותה עד שאעשה כך , ונמצאתי מפסידו ( ילקוט שמעוני רמז קמג ) :
<h4>{ו}</h4>
<b>באהל ובמשכן .</b> משכן שילה לא היתה בו תקרה , אלא בית של אבנים מלמטן , ויריעות מלמעלן :
<h4>{ז}</h4>
<b>הדבר דברתי .</b> לשון תמיה הוא , לכך הוא נקוד ה''א חטף פת''ח , והדל''ת רפי :
<h4>{ח}</h4>
<b>מן הנוה .</b> דיר הרועים , כמו ( צפניה ב ו ) : נות כרות רועים :
<h4>{ט}</h4>
<b>כשם הגדולים .</b> זהו שאומרים מגן דוד : <b>ואכריתה את כל איביך .</b> ולכך עלה על לבך לבנות הבית , כמה שכתוב בתורה :
<h4>{י}</h4>
<b>ושמתי מקום .</b> עוד אני חפץ להשקיט , שיהא שקט ושליו את עמי בימי בנך :
<h4>{יא}</h4>
<b>ולמן היום אשר צויתי .</b> מחובר על העליון , ולא יוסיפו לענותו כאשר בראשונה קודם השופטים , וכאשר עשו מימי השופטים עד כאן : <b>והניחותי לך .</b> יותר ויותר , עד שתנוח מכל אויביך : <b>והגיד לך ה' .</b> היום על ידי , כי בית יעשה לך להושיב בנך על כסאך , ויתקיים לך בית המלכות , והוא יבנה הבית :
<h4>{יד}</h4>
<b>בשבט אנשים .</b> זה הדד ורזון בן אלידע : <b>ונגעי בני אדם .</b> זה אשמדאי , שדחהו ממלכותו , והשדים בני אדם הראשון הם , שכל מאה ושלשים שנה שפירש אדם מאשתו במות הבל , היו הרוחות מתייחמות ויולדות הימנו ( ילקוט שמעוני רמז קמו ) :
<h4>{יח}</h4>
<b>וישב לפני ה' .</b> לפני הארון : עד הלט שהמלכתני :
<h4>{יט}</h4>
<b>גם אל בית עבדך .</b> להמליך את בני אחרי : <b>וזאת תורת האדם .</b> בתמיה , ראוי להתבשר כן לבשר ודם . דבר אחר : עשית לי כמו שעשית לאדם הראשון , שהראית לו דורות העתידים לצאת ממנו :
<h4>{כ}</h4>
<b>ומה יוסיף דוד עוד לדבר אליך .</b> מה אשאל עוד : <b>אתה ידעת את עבדך .</b> נתת לי כל צרכי , כמו ( משלי יב י ) : יודע צדיק נפש בהמתו :
<h4>{כא}</h4>
<b>בעבור דברך .</b> להקים מה שאמרת לשמואל , להמליכני : <b>וכלבך .</b> רצונך הוא , ולא שאני כדאי : <b>להודיע את עבדך .</b> הבשורה שבשרתני :
<h4>{כג}</h4>
<b>אשר הלכו אלהים .</b> משה ואהרן , שנאמר ( שמות ז א ) : נתתיך אלהים לפרעה ; וכן תרגם יונתן : דאזלו שלוחין מן קדם ה' : <b>לפדות לו לעם .</b> כך אמרו השלוחים לישראל : הקב''ה שלחנו לפדות לו לעם , ולשום לו שם , ולעשות לכם הגדולה : <b>ונוראות .</b> עשית לארצך לאחר שיצאו משם , ומה הם הנוראות , 'מפני עמך' , לגרש עמים ואלהיהם , ומקרא זה חסר 'לגרש' , ובדברי הימים ( א יז כא ) פירשו : לגרש מפני עמך אשר פדית ממצרים גוים ואלהיו , ואינו חסרון , כי ממשמע שנאמר מפני עמך גוים , אנו שומעין לשון טרודין וגירושין :
<h4>{כח}</h4>
<b>אתה הוא האלהים .</b> שליט , ויש בידך יכולת לקיים :
<h4>{כט}</h4>
<b>הואל .</b> רצה :
<h3>שמואל ב פרק-ח</h3>
<h4>{א}</h4>
<b>מתג האמה .</b> ובדברי הימים ( א יח א ) כתיב : ויקח דוד את גת מיד פלשתים , והיא נקראת מתג האמה , על שם שהוא מקל רודה בכל הפלשתים , מטרפולין של מלכים , שלא מצינו בכל סרני פלשתים בעזה ובאשדוד ובעקרון ובאשקלון שם מלכות , אלא בגת מצינו , ( שמואל-א כא יא ) : אכיש מלך גת : <b>מתג .</b> אגויילו''ן בלע''ז : <b>האמה .</b> הוא המרדע של עץ :
<h4>{ב}</h4>
<b>וימדד שני חבלים להמית .</b> לפי שהרגו את אביו ואת אמו ואחיו , שנאמר ( שמואל-א כב ד ) : וינחם את פני מלך מואב , ולא מצינו שיצאו משם :
<h4>{ג}</h4>
<b>בלכתו .</b> כשהלך הדדעזר : <b>להשיב ידו .</b> כתרגומו : לאשנאה תחומיה , שכבש מן הארץ חוץ לגבול ארצו , והרחיב את גבולו :
<h4>{ד}</h4>
<b>ויעקר דוד את כל הרכב .</b> משום ( דברים יז טז ) : לא ירבה לו סוסים : <b>ויותר ממנו מאה רכב .</b> שהיו צריכין לו לכדי מרכבתו , והרכב ארבעה סוסים , כמו שנאמר ( דברי הימים-ב א יז ) : מרכבה בשש מאות כסף וסוס בחמשים ומאה , כאן למדנו שהרכב ארבעה סוסים :
<h4>{ז}</h4>
<b>שלטי הזהב .</b> הם אשפתות שנותנים בהם החצים , כמה דאת אמר ( ירמיהו נא יא ) : <b>הברו החצים מלאו השלטים .</b> כל הפרשיות הללו סמכן אצל פרשה של בית המקדש , לפי שמכל המלחמות הללו , קיבץ הקדשות לצרכי הבית :
<h4>{יג}</h4>
<b>ויעש דוד שם .</b> שקבר את ההרוגים שהרג באדום , והוא שם טוב לישראל , שקוברין את אויביהם ; וכן הוא אומר במלחמת גוג ומגוג ( יחזקאל לט יג ) : <b>וקברו כל עם הארץ והיה להם לשם .</b> ומנין שקברן דוד , שנאמר בספר מלכים ( א יא טו ) : ויהי בהיות דוד את אדום בעלות יואב שר הצבא לקבר את החללים : <b>שמונה עשר אלף .</b> ובספר תהלים ( ס ב ) הוא אומר : שנים עשר אלף , אמור מעתה , שתי מלחמות היו :
<h4>{יד}</h4>
<b>נציבים .</b> פקידים לגבות מס . ( טו ) ויהי דוד עושה משפט וגו' ויואב על הצבא . דוד גרם ליואב להיות מצליח על הצבא , לפי שעשה משפט וצדקה , ויואב גרם לדוד לעשות משפט וצדקה , לפי שהוא דן , ויואב שוטר ורודה על ידו , ועוד , מתוך שיואב עסק במלחמות , לא היה דוד טרוד בהן , ולבו פתוח לשפוט צדק :
<h4>{טז}</h4>
<b>מזכיר .</b> מזכיר איזה דין בא לפניו ראשון , לפוסקו ראשון :
<h4>{יח}</h4>
<b>ובניהו בן יהוידע והכרתי והפלתי .</b> תרגם יונתן : <b>ובניהו בר יהוידע ממנא על קשתיא ועל קלעיא .</b> ורבותינו אמרו ( ברכות ד א ) כרתי ופלתי , אורים ותומים : <b>כהנים היו .</b> תרגם יונתן : רברבין הוו :
<h3>שמואל ב פרק-ט</h3>
<h4>{ט}</h4>
<b>נתתי לבן אדניך .</b> המלך רשאי להעביר נחלה , שנאמר במשפט המלוכה ( שמואל-א ח יד ) : ואת שדותיכם ואת כרמיכם וגו' יקח ונתן לעבדיו :
<h4>{יא}</h4>
<b>כן יעשה עבדך ומפיבשת אוכל על שלחני .</b> ציבא אמר : כן יעשה עבדך , ודוד השיב : ומפיבושת אוכל על שלחני :
<h4>{יב}</h4>
<b>מושב בית ציבא .</b> בניו ועבדיו :
<h3>שמואל ב פרק-י</h3>
<h4>{ב}</h4>
<b>כאשר עשה אביו עמדי חסד .</b> ומהו החסד , כשהיה דוד בורח מפני שאול , באו אליו אביו ואמו ואחיו ( שמואל-א כב ד ) : וינחם את פני מלך מואב , ויאמר לו ישב נא אבי ואמי עמך , והרגם , חוץ מאחד מהם שברח ונמלט לארץ בני עמון אצל נחש , ( במדרש רבי תנחומא בוירא אליו ) :
<h4>{ג}</h4>
<b>המכבד דוד את אביך בעיניך .</b> הנראה בעיניך שדוד מכבד את אביך , הם מוזהרים לא תדרוש שלומם , והוא ידרוש שלומך :
<h4>{ד}</h4>
<b>מדויהם .</b> חלוקיהם : <b>שתותיהם .</b> העגבות :
<h4>{טז}</h4>
<b>ושובך שר צבא הדדעזר .</b> על שם שהיה גבור ועריץ מאוד הזכירו בשמו :
<h3>שמואל ב פרק-יא</h3>
<h4>{א}</h4>
<b>לעת צאת המלאכים .</b> יש עת בשנה שדרך החיילות לצאת , כשהארץ מלאה קמות , והסוסים מוצאים תבואה בשדה לאכול :
<h4>{ד}</h4>
<b>מטומאתה .</b> מנדתה :
<h4>{ו}</h4>
<b>שלח אלי את אוריה .</b> שהיה מתכוין שישכב עם אשתו , ויהא סבור שממנו היא מעוברת :
<h4>{ח}</h4>
<b>משאת המלך .</b> ( תרגום : ) סעודתא דמלכא :
<h4>{טו}</h4>
<b>ונכה ומת .</b> כדי שתהא מגורשת למפרע , ונמצא שלא בא על אשת איש , שכל היוצא למלחמה , כותב גט לאשתו על תנאי , אם ימות במלחמה ( שבת נו א ) :
<h4>{כא}</h4>
<b>בן ירובשת .</b> הוא גדעון , שעשה מריבה עם הבושת , הוא הבעל :
<h4>{כה}</h4>
<b>החזק מלחמתך אל העיר והרסה .</b> עד כאן דברי השליחות : <b>וחזקהו .</b> דוד אמר למלאך , וחזקהו ליואב בדברי תנחומין , שלא ירך לבו :
<h3>שמואל ב פרק-יב</h3>
<h4>{ד}</h4>
<b>ויבא הלך .</b> דימה את יצר הרע תחלה להלך , שעובר לדרכו , ואחר כך לאורח , שנעשה אכסנאי , ואחר כך לאיש , שהוא בעל הבית :
<h4>{ה}</h4>
<b>כי בן מות .</b> הגוזל את העני , כאלו נוטל את נפשו , שנאמר ( משלי א יט ) : את נפש בעליו יקח :
<h4>{ו}</h4>
<b>ישלם ארבעתים .</b> כך אירע לו , שלקה בארבעה בנים , הילד ואמנון תמר ואבשלום :
<h4>{ח}</h4>
<b>ואסיפה .</b> והייתי מוסיף לך : <b>ואת נשי אדוניך .</b> מיכל בת שאול :
<h4>{יד}</h4>
<b>כי נאץ נאצת את אויבי .</b> כנוי הוא זה , דרך כבוד למעלה . ויונתן תרגם : ארי מיפתח פתחתא פומא דסנאי עמא דה' :
<h4>{טו}</h4>
<b>ויאנש .</b> לשון חולי :
<h4>{טז}</h4>
<b>ובא ולן ושכב ארצה .</b> ובא הבית , ולן בלילה שוכב לארץ :
<h4>{יז}</h4>
<b>ולא ברה .</b> לשון אכילה , כמו ( לקמן יג ו ) : ואברה מידה :
<h4>{כה}</h4>
<b>בעבור ה' .</b> אשר אהבו :
<h4>{כו}</h4>
<b>את עיר המלוכה .</b> שני חיזוקי חומה היו בה , חיצונה ופנימית , עיר החיצונה , עיר מלוכה , והפנימית , למבצר ולחוזק :
<h4>{ל}</h4>
<b>את עטרת מלכם .</b> תועבת בני עמון 'מלכם' שמו , לשון מולך : <b>ותהי על ראש דוד .</b> אתי הגתי בטלה ( עבודה זרה מד א ) :
<h4>{לא}</h4>
<b>מגרה וחריצים ומגזרות .</b> כמין פצירה פים שקורין לימ''א , מיני יסורים הם : <b>מגרה .</b> סכין פגום פגימות הרבה תכופות זו לזו : <b>חריצים .</b> הוא מורג חרוץ מלא חריצים , כמין פצירה פים שקורין לימ''א : <b>במלבן .</b> בטיט חוצות , וכן תרגם יונתן : <b>וגרר יתהון בשוקיא .</b> ( א ) ולאבשלום אחות יפה . שהיתה בת אמו :
<h3>שמואל ב פרק-יג</h3>
<h4>{ב}</h4>
<b>להתחלות .</b> עד שנחלה : <b>כי בתולה היא .</b> צנועה בבית ואינה יוצאת לחוץ , לפיכך ויפלא בעיני אמנון וגו' , נכסה ונעלם ממנו מה תואנה יכול לבקש וישכב עמה , כמו ( דברים יז ח ) : כי יפלא ממך , ארי יתכסי ממך :
<h4>{ג}</h4>
<b>איש חכם .</b> לרשעה :
<h4>{ד}</h4>
<b>דל .</b> כחוש , כמו ( בראשית מא יט ) : דלות ורעות תואר :
<h4>{ה}</h4>
<b>את הבריה .</b> את הסעודה :
<h4>{ח}</h4>
<b>ותלבב .</b> ותחלוט , סולת מורבכת במים רותחין תחלה , ואחר כך בשמן :
<h4>{ט}</h4>
<b>את המשרת .</b> תרגום של מחבת , מסריתא :
<h4>{יג}</h4>
<b>כי לא ימנעני ממך .</b> שמותרת אני לך , לפי שנתעברה בי אמי כשהיא נכרית יפת תואר , שלקחה דוד במלחמה , ומי שיש לו בן או בת מן שפחה , אינו בנו לכל דבר :
<h4>{טו}</h4>
<b>וישנאה אמנון .</b> אמרו רבותינו ( סנהדרין כא א ) : נימא נקשרה לו , ועשאתו כרות שפכה :
<h4>{טז}</h4>
<b>אל אודות .</b> אל תעשה אודות הרעה הזאת של שילוח , הגדולה מן האחרת שעשית עמי ועניתני , ועוד תוסיף רעה ממנה לשלחני :
<h4>{כג}</h4>
<b>ויהיו גוזזים .</b> ודרכם היה לעשות משתה בגזוז צאנם :
<h4>{כו}</h4>
<b>ולא ילך נא אתנו .</b> ואם לא יכול אתה ללכת , ילך נא עמנו אמנון :
<h4>{לב}</h4>
<b>על פי אבשלום היתה שומה .</b> בציויו של אבשלום היתה שימה זו נישומת על עבדיו , להרוג את אמנון :
<h4>{לט}</h4>
<b>ותכל דוד .</b> הרי זה מקרא קצר , ותכל נפש דוד ; וכן תרגם יונתן : וחמידת נפשא דדוד , כמו ( תהלים פד ג ) : נכספה וגם כלתה , לשון תאוה : <b>כי נחם על אמנון .</b> קבל תנחומין :
<h3>שמואל ב פרק-יד</h3>
<h4>{ב}</h4>
<b>וישלח יואב תקועה .</b> אמרו רבותינו ( מנחות פה ב ) : כי שמן זית מצוי שם , לכך חכמה מצויה שם :
<h4>{ה}</h4>
<b>אבל אשה אלמנה אני .</b> אבל , בקושטא :
<h4>{ט}</h4>
<b>עלי אדני המלך העון .</b> כנוי הוא לכבודו , כלומר אתה מדחה אותי לאמר אני מצוה עליך ואני אלך לדרכי , ואתה לא תצוה עלי , ובני יהרג , על מי העון הזה :
<h4>{יא}</h4>
<b>יזכר נא המלך את ה' .</b> שהקפיד על אורך הדרך להציל נפשות , שנאמר ( דברים יט ו ) : והשיגו כי ירבה הדרך , וזהו מהרבות גואל הדם לשחת , ואתה דוחה אותי :
<h4>{יג}</h4>
<b>ולמה חשבתה כזאת .</b> שחשדת לישראל , שיבאו להרוג את השני בלא עדים והתראה : <b>ומדבר המלך הדבר הזה כאשם .</b> והדבר הזה שחרצת לאחרים , שאמרת לי לא יפול משערת בנך ארצה , עכשיו שאגלה לך שאין הדבר הזה אלא על שני בניך , אל תתחרט לאמר דברתי זה כאשם , והנני חוזר בי , לבלתי השיב המלך את אבשלום בנו שנדחה ממנו וברח לו : <b>ומדבר המלך .</b> אוקינו''ן פרלטי''ש בלע''ז :
<h4>{יד}</h4>
<b>כי מות נמות .</b> ודיינו באותו עונש : <b>ולא ישא אלהים נפש .</b> איש מן המיתה , לפיכך וחשב המלך מחשבות לבלתי ידח ממנו נדח :
<h4>{טו}</h4>
<b>ועתה אשר באתי לדבר אל המלך אדני את הדבר הזה .</b> בכינוי עלי ועל בני : <b>כי יראוני העם .</b> הפחידוני מלבקש את אדוני על בנו , פן יכעוס עלי : <b>ותאמר שפחתך אדברה נא .</b> כענין זה , אולי יעשה וגו' :
<h4>{טז}</h4>
<b>כי ישמע המלך להציל את אמתו מכף האיש .</b> הבא להרוג את בני , ולהשמידנו יחד מנחלת אלהים :
<h4>{יז}</h4>
<b>ותאמר שפחתך .</b> מאחר שיצוה המלך עלי , יהיה דברו למנוחה לבני , כי לא ישוב מדברו הטוב , כי כמלאך ה' אדני המלך , ולא יחזירנו כעס ושנאה מדברו הטוב :
<h4>{יט}</h4>
<b>אם אש .</b> כמו אם יש , כמו היש , וכן ( מיכה ו י ) : עוד האש בית רשע , כמו היש :
<h4>{כ}</h4>
<b>לבעבור סבב .</b> לגלגל , עד שיצא דבר בנו של המלך לאור : <b>ואדני חכם .</b> והבנת כי מאת יואב יצאת :
<h4>{ל}</h4>
<b>אל ידי .</b> סמוך לרשותי , במקום שאני יכול להזיק : <b>אל ידי .</b> אינמי''ש אוש''ט בלע''ז :
<h4>{לב}</h4>
<b>והמיתני .</b> ויהרוג אותי המלך :
<h3>שמואל ב פרק-טו</h3>
<h4>{א}</h4>
<b>וחמשים איש וגו' .</b> כולם נטולי טחול , וחקוקי כפות רגלים :
<h4>{ב}</h4>
<b>והשכים אבשלום .</b> בכל בקר : <b>מאחד שבטי ישראל עבדך .</b> משבט פלוני :
<h4>{ד}</h4>
<b>והצדקתיו .</b> ( חרגום : ) ואדינניה בקושטא :
<h4>{ז}</h4>
<b>מקץ ארבעים שנה .</b> ששאלו ישראל מלך משמואל , נתגלגל דבר מרד והשפלה במלכות : <b>אלכה נא .</b> לחברון : <b>ואשלב את נדרי .</b> אמרו רבותינו ( סוטה לד ב ) : להביא כבשים מחברון , כי שם היו כבשים שמנים :
<h4>{יא}</h4>
<b>קרואים והולכים לתמם .</b> מפורש במסכת סוטה ירושלמית ( א ח ) שבקש מאביו שיכתוב לו , שכל שני בני אדם שיבקש שילכו עמו , ילכו . והיה מראה אותו לשנים כאן , ואחר כך לשנים אחרים , וכן הרבה :
<h4>{יז}</h4>
<b>בית המרחק .</b> ( תרגום : ) באתר דרחיק :
<h4>{יח}</h4>
<b>על ידו .</b> אצלו , הוא עומד והם עוברים :
<h4>{יט}</h4>
<b>עם המלך .</b> עם אבשלום : <b>כי נכרי אתה .</b> ואנחנו בורחים מאין צידה ומזון , ומתוך שאתה נכרי לא תמצא מרחמים : <b>וגם גולה אתה למקומך .</b> וגם אם גולה אתה מעם המלך שאינך רוצה להיות עמו , למקומך חזור לך , כי לא טוב לכתך עמי , שהרי תמול באת :
<h4>{כ}</h4>
<b>והיום אניעך עמנו .</b> ואין לי מקום שאוכל להושיבך שם ולהמלט , כי אני הולך אל אשר יקרני המקרה ללכת , יום יום כשאשמע שהרודפים כאן , אני בורח כאן , וכן תרגם יונתן 'וגם גולה אתה למקומך' : ואף אם גלי את אזיל לך לאתרך : <b>חסד ואמת .</b> אני מחזיק בך טובת חסד ואמת שעשית עמדי :
<h4>{כב}</h4>
<b>לך ועבור .</b> עם שאר העם , אחר אשר אינך רוצה להפרד ממני :
<h4>{כג}</h4>
<b>וכל העם עוברים .</b> מן המלך והלאה , לפי שהוא עומד , קורא אותם עוברים :
<h4>{כד}</h4>
<b>ויציקו .</b> כמו ויציגו , ( תרגום : ) ואקימו ית ארונא , העמידוהו לצד אחד , והעם עוברים , שהיה דוד רוצה לשאתו עמו : <b>ויעל אביתר עד תם וגו' .</b> הרי זה מקרא מסורס , ויציקו את ארון האלהים עד תום כל העם לעבור : <b>ויעל אביתר .</b> אותו היום נסתלק מן הכהונה , ששאל באורים ותומים ולא נענה , ונכנס צדוק תחתיו . וכן שנינו בסדר עולם ובסדר יומא ( עג ב ) :
<h4>{כז}</h4>
<b>הרואה אתה .</b> אם רואה אתה שעצה נכונה היא , שוב העיר וגו' : <b>שני בניכם אתכם .</b> בידם תוכלו להודיעני מה שתשמעו מבית המלך , לפי מה שתודיעוני אמלט :
<h4>{ל}</h4>
<b>במעלה הזתים .</b> בהר הזתים : <b>חפוי .</b> מכורך , כדרך האבלים : <b>חפו .</b> ( תרגום : ) כריכו :
<h4>{לא}</h4>
<b>ודוד הגיד .</b> ולדוד הגיד המגיד : <b>סכל .</b> קלקל , כמו ( קהלת י יד ) : הסכל ירבה דברים :
<h4>{לב}</h4>
<b>בא עד הראש .</b> ( תרגום : ) עד ריש טוריא : <b>אשר ישתחוה שם לאלהים .</b> אשר היה רגיל להשתחות שם כשהיה בא לירושלים , היה רואה משם את האהל שהארון בתוכו , והיה משתחוה :
<h4>{לד}</h4>
<b>עבד אביך ואני מאז .</b> כמו ואני עבד אביך מאז , ומקרא מסורס הוא :
<h4>{לז}</h4>
<b>יבוא ירושלים .</b> נתן לבו שיבא לירושלים :
<h3>שמואל ב פרק-טז</h3>
<h4>{א}</h4>
<b>ומאה קיץ .</b> ( תרגום : ) ומאה מנן דבילתא :
<h4>{י}</h4>
<b>כה יקלל .</b> כן יקלל : <b>ה' אמר לו .</b> אפשר אדם כמותו שהוא ראש לסנהדרין , יקלל את המלך אם לא שנאמר לו מאת הקב''ה :
<h4>{יב}</h4>
<b>יראה ה' בעיני .</b> דמעת עיני :
<h4>{יד}</h4>
<b>וינפש שם .</b> בבחורים :
<h4>{כא}</h4>
<b>וחזקו ידי כל אשר אתך .</b> כי עתה ידם רפה לעזור לך , שאומרים בלבם הבן יתחרט אצל אביו , ואנו נהיה שנואים למלך :
<h3>שמואל ב פרק-יז</h3>
<h4>{ג}</h4>
<b>כשוב הכל .</b> אליך : <b>האיש אשר אתה מבקש .</b> יעשה בו בקשתך ויהרג , ואחר כך כל העם יהיה שלום , וזה מקרא קצר . ( ד ) ובעיני זקני ישראל . זקני אשמאי :
<h4>{ח}</h4>
<b>ואביך איש מלחמה .</b> ויודע עניני מלחמה וטכסיסיה וטיב מארב , ובטוח הוא שתרדוף הלילה לבא עליו , לפיכך לא ילין עם שאר העם :
<h4>{ט}</h4>
<b>הנה עתה הוא נחבא .</b> וכשתבא על מחנה העם אשר אתו , הוא לא יהיה שם שתהרגנו : <b>והיה כנפול בהם בתחלה .</b> אני אמרתי לך כי אנשיו גבורים ומרי נפש , ואם יהרגו בעמך , תהיה בם מפלה במלחמה זו שהיא ראשונה , ושמע השומע מכל ישראל הבאים להתחבר אליך , ואמר היתה מגפה בעם של אבשלום :
<h4>{י}</h4>
<b>והוא גם בן חיל .</b> ואותו השומע אפילו הוא בן חיל ולבו כלב האריה , המס ימס בפחד ורעדה , ולא יתקשר עוד אליך , כי יאמר כבר התחיל ליפול ונענש הוא על אביו , ולא יצליח :
<h4>{יא}</h4>
<b>כי יעצתי .</b> כי זאת עצתי : <b>ופניך הולכים בקרב .</b> בראש , ( תרגום : ) ואת תהי אזיל בריש כולנא :
<h4>{יב}</h4>
<b>ונחנו עליו .</b> וננוח עליו , לשון חנייה , כמו ( שמות י יד ) : וינח בכל גבול מצרים , ( ישעיהו ז ב ) : נחה ארם על אפרים :
<h4>{יג}</h4>
<b>חבלים .</b> ( תרגום : ) משריין , כמו ( שמואל-א י ה ) : חבל נביאים ( תהלים קיט סא ) : חבלי רשעים : <b>עד הנחל .</b> חומת העיר נסחוב אל הגי :
<h4>{טז}</h4>
<b>וגם עבור תעבור .</b> את הירדן : <b>פן יבולע למלך .</b> שלא יעצתיו לטובה , ויעשה כדברי אחיתופל : <b>יבלע .</b> יאמר לו בסתר ובבליעה :
<h4>{יז}</h4>
<b>בעין רוגל .</b> ( תרגום : ) בעין קצרא , כובסי בגדי צמר , שחובטין אותם שם , שבועטים אותם ברגל :
<h4>{יט}</h4>
<b>את המסך .</b> וילון : <b>הרפות .</b> חטין כתושות , כמו ( משלי כז כב ) : בתוך הריפות :
<h4>{כ}</h4>
<b>מיכל המים .</b> איני יודע לו פתרון במחברת כל , ופתרונו לפי ענינו , כמו שבולת הנהר :
<h4>{כה}</h4>
<b>בת נחש .</b> הוא ישי אבי דוד , רבותינו אמרו ( בבא בתרא יז א ) : שמת בלא עון , בעטיו של נחש :
<h4>{כז}</h4>
<b>ושבי בן נחש .</b> הוא חנון בן נחש :
<h4>{כח}</h4>
<b>משכב .</b> מצעות : <b>וספות .</b> כלי תשמיש הם , כמו ( מלכים . . ב יב יד ) : ספות כסף : <b>וקלי .</b> מיני קליות , אמרו רבותינו ( עבודה זרה לח ב ) : שני מיני שתיתא הקריב ברזילי לדוד , אחד של חטים , ואחד של עדשים , כענין האמור כאן ; 'קמח וקלי' , הוא של דגן , 'ופול ועדשים וקלי' , ממינים של קטניות שמייבשין אותן בתנור כשהן לחין , והם מתוקין לעולם , וטוחנין אותן , ועושין מהם מאכל שקורין שתיתא :
<h4>{כט}</h4>
<b>ושפות בקר .</b> ( תרגום : ) וגובנין דחלב :
<h3>שמואל ב פרק-יח</h3>
<h4>{ג}</h4>
<b>לא ישימו אלינו לב .</b> לא יהיה דבר חשוב בעיניהם להתגבר ולהתהלל , מאחר שאין אתה במלחמה : <b>כי עתה .</b> בהיותך בכבודך , חשוב אתה כמונו : <b>עשרת אלפים .</b> כעשרת אלפים איש כמונו : <b>כי תהיה לנו מעיר לעזור .</b> ( תרגום : ) וכען טב ארי תצלי עלנא מן קרתא למסעד :
<h4>{ה}</h4>
<b>לאט לי לנער .</b> אם יקרא לפניכם במלחמה , חמלו עליו :
<h4>{ו}</h4>
<b>ביער אפרים .</b> ומהיכן היה יער לאפרים בעבר הירדן מזרחה , שלא ניתן שם חלק אלא לבני גד ולבני ראובן ולמנשה , אלא מתוך שהתנה יהושע שיהיו מרעין בחורשין , והיה אותו היער סמוך לאפרים , אלא שהירדן מפסיק , והיו מרעין שם בהמותיהם , היה נקרא יער אפרים :
<h4>{ח}</h4>
<b>וירב היער לאכול בעם .</b> חיות רעות שביער , כן תרגם יונתן :
<h4>{ט}</h4>
<b>ויקרא אבשלום .</b> לשון מקרה ופגע : <b>ויתן בין השמים ובין הארץ .</b> אמרו רבותינו ( סוטה י ב ) : שלף חרבו לקוץ שערו , וראה גיהנם פתוחה תחתיו :
<h4>{יב}</h4>
<b>שמרו מי בנער .</b> כל מי שיבא לידו ישמרנו :
<h4>{יד}</h4>
<b>לא כן אוחילה לפניך .</b> לא אבקש עוד בקשה ממך , כי אני אלך :
<h4>{יח}</h4>
<b>כי אמר אין לי בן .</b> ממלא מקומי , ויהיה חשוב כמותי : <b>בעבור הזכיר שמי .</b> אקים לי מצבת אבן , ובנין חשוב היה :
<h4>{כ}</h4>
<b>ובשרת ביום אחר .</b> בשורת תשועה אחרת : <b>כי על כן .</b> כי על אשר בן המלך מת , לפיכך לא טובה לך הבשורה זאת :
<h4>{כב}</h4>
<b>ולכה אין בשורה מוצאת .</b> אין מתת שכר בשורה מצויה היום :
<h4>{כג}</h4>
<b>ויהי מה .</b> כלומר ומה בכך אם אין לי שכר : <b>ויעבור .</b> ( תרגום : ) וקדים ית כושי :
<h4>{כט}</h4>
<b>ראיתי ההמון הגדול .</b> הומים ונעים במלחמה : <b>לשלוח את עבד המלך יואב ואת עבדך .</b> הרי זה מקרא מסורס , לשלוח יואב את עבד המלך ואת עבדך , לאחר ששלח יואב את עבד המלך זה הרץ אחרי : <b>ואת עבדך .</b> על עצמו הוא אומר , ולא ידעתי מה היה אחרי כן :
<h4>{ל}</h4>
<b>סב התיצב כה .</b> פנה לצד אחר והתיצב כה , ונשמע מה יאמר זה :
<h3>שמואל ב פרק-יט</h3>
<h4>{א}</h4>
<b>בני בני .</b> שמנה פעמים , אמרו רבותינו ( סוטה י ב ) : שבעה דאסקיה משבעה מדורי גיהנם , וחד דאייתיה לעלמא דאתי :
<h4>{ה}</h4>
<b>לאט את פניו .</b> ( תרגום : ) כריך ית צזפוהי , כמשפט האבלים : <b>לאט .</b> כמו ( מלכים-א יט יג ) : וילט פניו באדרתו ; ( שמואל-א כא י ) : הנה היא לוטה בשמלה :
<h4>{ח}</h4>
<b>כי אינך יוצא .</b> אם אינך יוצא :
<h4>{ט}</h4>
<b>וישראל נס .</b> אותם שהיו עם אבשלום :
<h4>{י}</h4>
<b>כל העם נדון .</b> מתווכחים זה עם זה :
<h4>{יב}</h4>
<b>ודבר כל ישראל בא אל המלך .</b> כל זה מדברי שליחותו :
<h4>{יד}</h4>
<b>ולעמשא .</b> שהוא שר צבא , תאמרו ; הלא בן אחותי אתה :
<h4>{יח}</h4>
<b>וצלחו הירדן .</b> ( תרגום : <b>) בקעוהו בתריסהון .</b> ( יט ) ועברה העברה . ספינת המעברה שעוברים בה את עבר רוחב הנחל :
<h4>{כא}</h4>
<b>ראשון לכל בית יוסף .</b> כל ישראל חטאו לך , ואני יותר מכולם , והנני באתי לבקש מחילה , אם תקבלני , בטוחים כל ישראל שתקבלם , ואם לאו , יהיו יראים לשוב אליך עוד :
<h4>{כג}</h4>
<b>היום יומת איש .</b> בתמיה , כי היום אני מלך , עד עכשיו הייתי סבור , לא זלזל בי אדם גדול כזה אלא אם כן נפסקה מלכותי מאת המקום והוא אמר לו קלל את דוד , אבל עכשיו שהוא מתחרט , ידעתי כי מלך אני :
<h4>{כה}</h4>
<b>ולא עשה רגליו .</b> לשון תקון הוא , העברת שער שבין הרגלים : <b>שפמו .</b> גרנו''ן בלע''ז :
<h4>{כו}</h4>
<b>למה לא הלכת עמי .</b> לצאת מירושלים כשיצאתי :
<h4>{כז}</h4>
<b>כי פסח עבדך .</b> ואיני יכול לילך ברגלי :
<h4>{לב}</h4>
<b>לשלחו .</b> ללותו :
<h4>{לג}</h4>
<b>כי איש גדול הוא .</b> בעושר :
<h4>{לה}</h4>
<b>כמה ימי שני חיי .</b> אשר יש לי לחיות : <b>כי אעלה וגו' .</b> הלא מעט הם , ומה הנייה יש לי בכלכולך :
<h4>{לו}</h4>
<b>האדע בין טוב לרע .</b> בין מאכל טוב למאכל רע . ואמרו רבותינו ז''ל ( שבת קנב א ) : שטוף בזמה היה , לפיכך קפצה עליו זקנה :
<h4>{לז}</h4>
<b>כמעט יעבר עבדך .</b> הלויה מועטת יעבור עבדך ללותך , אחר שתעבור את הירדן : <b>הגמולה הזאת .</b> שאינה טובה לי :
<h4>{לח}</h4>
<b>עבדך כמהם .</b> בנו היה :
<h4>{מג}</h4>
<b>כי קרוב המלך אלי .</b> משבטי הוא : <b>אם נשאת .</b> כמו ( בראשית מג לד ) : משאת , פרס מבית המלך :
<h4>{מד}</h4>
<b>עשר ידות לי במלך .</b> שאנו עשרה שבטים : <b>וגם בדוד .</b> אף על פי שהוא קרוב לכם , אני משוך בו יותר ממך , שאני עשר ידות : <b>ומדוע הקלותני .</b> להיות אתה קודם , וכי לא היה דברי ראשון להשיב את מלכי , וקודם לכן בא דברינו אליו להשיבו , כמו שכתוב למעלה ( פסוק יב ) : ודבר כל ישראל בא אל המלך : <b>ויקש דבר איש יהודה .</b> לשון ( צפניה ב א ) , התקוששו . נראה והושוה דבר איש יהודה , שהראם אגרת ששלח להם דוד , 'למה תהיו אחרונים להשיב את המלך' וגו' , כך מפרש באגדה . ויש לפרש , 'ויקש' , לשון 'קושי וחוזק' , וכן תרגם יונתן : ותקיף :
<h3>שמואל ב פרק-כ</h3>
<h4>{א}</h4>
<b>ושם נקרא .</b> נזדמן , לשון ( צפניה א ז ) : הקדיש קרואיו ; ( לעיל יג כג ) : ויקרא אבשלום לכל בני המלך , לשון זימון :
<h4>{ד}</h4>
<b>הזעק לי את איש יהודה .</b> שיהו כאן עד שלשה ימים : <b>ואתה פה עמוד .</b> לסוף שלשת ימים הוי זהיר להיות עומד כאן לפני , כי חפץ היה לרדוף אחרי שבע בן בכרי :
<h4>{ה}</h4>
<b>ויוחר מן המועד .</b> אשכחינהו לרבנן דפתחו במסכתא , כדאיתא בסנהדרין ( מט א ) :
<h4>{ו}</h4>
<b>אתה קח את עבדי אדוניך .</b> אחרי אשר איחר עמשא שר הצבא , ולא הביא את צבא יהודה , קח אתה מן הנמצאים סביבי , ורדוף אחריו : <b>והציל עינינו .</b> והציל עצמו מעינינו , והרי זה מקרא קצר :
<h4>{ח}</h4>
<b>מצומדת על מתניו .</b> סמוכה מאוד לגופו לרוחב מתניו , שלא כדרך חוגרי חרב , כדי שתהא נוחה ליפול , ולא יצטרך להוציאה מתערה : <b>והוא יצא .</b> כנגד עמשא : <b>ותפול .</b> החרב מתערה , לפי שהיתה חלקה ולטושה , ואינה תלויה לצד ירכו אלא לרוחב מתניו , וכמעט ששח עצמו לצד הארץ , נפלה מתערה ואחזה בימינו , ולא הכיר עמשא בדבר : <b>כאשר ראה כל הבא עליו ועמד .</b> כאשר ראה האיש , שכל הבא עליו היה עומד :
<h4>{יג}</h4>
<b>כאשר הוגה .</b> כאשר הומשך , כמו ( משלי כה ד ) : הגו סיגים מכסף ; וכמו ( שם פסוק ה ) : הגו רשע לפני מלך :
<h4>{יד}</h4>
<b>ויעבר בכל שבטי ישראל .</b> שבע בן בכרי , לפתותם שימליכוהו עליהם : <b>וכל הברים .</b> לא ידעתי מהו :
<h4>{טו}</h4>
<b>ותעמוד בחל .</b> ( תרגום : <b>) ואקיפו משריין .</b> ויש פותרים , ותעמוד בחל , לשון ( איכה ב ח ) : חיל וחומה , הפילו החומה החיצונה , ונתחזקה לעמוד על ידי הפנימית :
<h4>{יז}</h4>
<b>האתה יואב .</b> שנאמר בך ( לקמן כג ח ) : יושב בשבת תחכמוני :
<h4>{יח}</h4>
<b>דבר ידברו בראשונה לאמר .</b> היה לך לדבר לשלום בראשונה , אם שלום יענוך ויפתחו לך , לא היה לך להלחם עליהם : <b>שאול ישאלו באבל .</b> אם שאלו בני חילך בשלום העיר הזאת , ששמה אבל : <b>וכן התמו .</b> מיד היו בני העיר משלימים עמכם :
<h4>{יט}</h4>
<b>אנכי שלומי אמוני ישראל .</b> אני מבני העיר , ששלמים ונאמנים לישראל ולמלך . ומדרש אגדה ( בראשית רבה צד ט , ובילקוט שמעוני כא ) : סרח בת אשר היתה , אני השלמתי נאמן לנאמן , על ידי נגלה ארונו של יוסף למשה , אני הגדתי ליעקב כי יוסף חי :
<h4>{כ}</h4>
<b>חלילה חלילה לי .</b> חלילה לי , חלילה למלך :
<h4>{כא}</h4>
<b>נשא ידו במלך בדוד .</b> במלך אפילו אינו דוד , חייב מיתה , ובדוד אפילו אינו מלך , חייב מיתה , וכל שכן במלך בדוד , כך נדרש במדרש קהלת ( ט יח ) :
<h4>{כב}</h4>
<b>ותבא האשה אל כל העם בחכמתה .</b> שנינו בתוספתא ( תרומות סוף פרק ז ) : אמרה להם : הואיל והוא נהרג והם נהרגין , תנוהו להם , אם היה יכול להנצל , כגון שהוא מבפנים ואתם מבחוץ , ואתם בסכנה והוא יכול להמלט , אין דוחין נפש מפני נפש להורגו בשביל הצלתכם , אבל עכשיו שגם הוא יהרג עמכם , הואיל ונהרסו החומות ואין כח להמלט , מוטב ימות לבדו ואל תמותו עמו . רבי שמעון אומר , כך אמרה להם : המורד במלכות בית דוד חייב מיתה :
<h4>{כג}</h4>
<b>ויואב אל כל הצבא .</b> אף על פי שאמר דוד על עמשא ( לעיל יט יד ) : כי שר צבא אשימך תחת יואב , עכשיו שמת עמשא , לא זז יואב ממקומו , ועל ידי יואב הוזקק למנות את חביריו :
<h4>{כו}</h4>
<b>עירא היארי .</b> תרגם יונתן : <b>עירא יאיראה דמן תקוע .</b> וכן הוא קרוי בספר הזה ( לקמן כג כו ) : <b>עירא בן עיקש התקועי .</b> ו'יאירי' נקרא , על שם ששנינו במנחות ( פה ב ) : תקוע אלפא לשמן , ששמן זית מצוי לשם , שממנו מדליקין הנרות : <b>היה כהן לדוד .</b> לו היה נותן כל מתנות כהונה שלו , כך אמרו רבותינו ( עירובין סג א ) . ופשוטו של מקרא , שעשאו שר ושופט :
<h3>שמואל ב פרק-כא</h3>
<h4>{א}</h4>
<b>אל שאול .</b> על עון שאול שנקבר פתאום בהחבא , שגנבוהו אנשי יבש גלעד וקברוהו , ולא נספד לפי כבודו : <b>ואל בית הדמים .</b> שהרג נוב עיר הכהנים : <b>על אשר המית את הגבעונים .</b> כשהרג נוב עיר הכהנים , המית מהם שבעה , שני חוטבי עצים , ושני שואבי מים , ושמש וחזן וסופר , כך מפורש בגמרא ירושלמית בסנהדרין ( יז ) . ורבותינו אמרו : <b>מתוך שהרג את הכהנים שהיו מספיקין להם מזון , העלה עליו הכתוב כאלו המיתם .</b> ואל תתמה שהרי היה הקב''ה תובע כבודו ותובע סרחונו , שכך כתוב ( צפניה ב ג ) : אשר משפטו פעלו באשר משפטו , שם פעלו כך שנינו ביבמות ( עח ב ) :
<h4>{ב}</h4>
<b>ויאמר אליהם .</b> דברי ריצוי , שיעברו על מדותיהם וימחלו לשאול ולביתו : <b>והגבעונים לא מבני ישראל המה .</b> כלומר והן הראו בעצמם מדת אכזריות , שאינן מזרעו של אברהם אבינו , ואינן ראויין לידבק בישראל , ולכך גזר עליהם דוד שלא יבואו בקהל , אמר : שלשה סימנים יש באומה זו , רחמנים וביישנים וגומלי חסדים , מי שיש בו שלשה סימנים הללו , ראוי לידבק בו : <b>נשבעו להם .</b> בימי יהושע כשנתנום חוטבי עצים ושואבי מים למזבח ( יהושע ט טו ) : <b>בקנאתו לבני ישראל .</b> בתתו לב לנקות ולטהר את ישראל ולעשות צרכיהם , בקש להרגם . וקנאה זו לטובה , כמו ( במדבר יא כט : ) המקנא אתה לי ; וכן ( מלכים-ב י טז ) : <b>בקנאתי לה' דיהוא זהו פשוטו .</b> ולפי מדרשו , לא אמר להרוג אלא את הכהנים , וקנאה זו האמורה כאן , אינה לטובה כי אם לרעה , שידע שלא תמשוך מלכותו מיום שלא שמר מצות הקב''ה בעמלק , ומאז נתקנא בהם :
<h4>{ג}</h4>
<b>וברכו את נחלת ה' .</b> התפללו עליהם :
<h4>{ד}</h4>
<b>אין לנו כסף וזהב עם שאול .</b> כי אם נפשות , ביקש לפייסם בממון , ולא רצו , אמר שמא הם מתביישין זה מזה , הלך ופייס כל אחד ואחד לעצמו , ולא נתפייסו , לכך כתיב : אין לי כסף וזהב וגו' , לשון יחיד , זו ראיתי בירושלמי ( סנהדרין ו ז ) : <b>ואין לנו איש להמית .</b> בכל שאר בני ישראל , שלא חטאו לנו :
<h4>{ה}</h4>
<b>ואשר דמה לנו נשמדנו .</b> אשר אמר בלבו , שנשמדנו על ידו מהתיצב וגו' , שחשב להשמידנו : <b>דמה לנו .</b> חשב עלינו להשמידנו :
<h4>{ו}</h4>
<b>והוקענום .</b> תלייה : <b>לה' .</b> לשמו של מקום , להודיע משפטו : <b>בחיר ה' .</b> בת קול יצאה ואמרה : בחיר ה' ( ברכות יב ב ) :
<h4>{ז}</h4>
<b>ויחמל המלך .</b> בקש רחמים שלא יקלטנו הארון , שהעבירם לפני הארון , כל שהארון קולטו , למיתה ( יבמות עט א ) :
<h4>{ח}</h4>
<b>בני מיכל בת שאול אשר ילדה לעדריאל .</b> וכי מיכל ילדה , והלא מירב ילדה לו , אלא מירב ילדה , ומיכל גדלה , לפיכך נקרא על שמה , והמגדל יתום ויתומה בתוך ביתו , כאלו ילדו ונקרא על שמו ( סנהדרין יט ב ) :
<h4>{ט}</h4>
<b>בתחלת קציר .</b> בימי ניסן :
<h4>{י}</h4>
<b>עד נתך מים .</b> בימות הגשמים בתשרי , שלא נתנו לקבורה . והלא כתיב ( דברים כא כג ) : לא תלין נבלתו , אלא אמרו מוטב תיעקר אות אחת מן התורה , ויתקדש שם שמים בפרהסיא , שהיו עוברין ושבין אומרים : מה טיבן של אלו , אומרים להם : מבני מלכים הם , ומה עשו , פשטו ידם בגרים גרורים , אומרים : אין לך אומה ראויה לידבק בה כאומה זו ( יבמות עט א ) :
<h4>{יב}</h4>
<b>ויקח את עצמות שאול .</b> שנאמר לו עליהם 'אל שאול' , שלא נספד כהלכה :
<h4>{יג}</h4>
<b>ויאספו את עצמות .</b> שבעה המוקעין :
<h4>{יד}</h4>
<b>כל אשר צוה המלך .</b> להספיד עליהם בכל ערי ישראל :
<h4>{טז}</h4>
<b>ומשקל קינו .</b> הוא כמו תיק שבראש בית יד הרומח שקורין ארישטויי''ל בלע''ז , ועשוי ככובע , ויש דוגמתו בזבחים ( פח ב , עיין שיטה מקובצת שם ) : רמוני המעיל למה הם דומין , כמין קולסות שבראשי התינוקות , 'קולסות' היילמ''ש בלע''ז : <b>והוא חגור .</b> חגורה חדשה . ושמעתי , שאותו היום נתחנך ללבוש כלי מלחמה , ודרך המחונכים לעשות נצחון וגבורה ביום חינוכם , לקנות שם , לכך ויאמר להכות את דוד :
<h4>{יז}</h4>
<b>ויעזר לו .</b> שעזרו בתפלה , כדאיתא בחלק ( סנהדרין צה א ) :
<h4>{יח}</h4>
<b>ותהי עוד המלחמה .</b> כבר קדמה זו לכולן , ולא מנאה כאן , אלא לצרף מיתת ארבעה בני ערפה :
<h4>{יט}</h4>
<b>אלחנן .</b> דוד : <b>בן יערי אורגים .</b> שהיו משפחתו אורגים פרוכת למקדש הקרוי יער : <b>כמנור אורגים .</b> ( תרגום : ) כאכסן דגרדאין , הקרוי אינשובל''א בלע''ז , תבא אריגה ותעמוד כנגד אריגה :
<h4>{כ}</h4>
<b>איש מדון .</b> כתרגומו : <b>גבר דמשחן .</b> שאין עיקר התיבה אלא מ''ם ודלי''ת , כמו ( תהלים סה ח ) מ'שאון' שי''ן ואל''ף ( בראשית יז ד ) : <b>ומ'המון' , ה''א ומ''ם .</b> ובדברי הימים ( א יא כג ) כתיב : איש מדה , כלומר גבוה מאוד , שאומדין כמה מדתו : <b>שש ושש וגו' .</b> פירשו רבותינו בבכורות ( מה ב ) שהוצרך לומר עשרים וארבע , שלא תאמר אצבעות שתי ידיו אינן אלא שש , ואצבעות רגליו אינן אלא שש , לכך נאמר עשרים וארבע . ואם כתב עשרים וארבע ולא אמר שש ושש , הייתי אומר שבעה באחת , וחמשה באחת , ומהו 'מספר' , שכולן היו נספרות בסדר האצבעות בגב היד :
<h3>שמואל ב פרק-כב</h3>
<h4>{א}</h4>
<b>ביום הציל ה' אותו .</b> לעת זקנתו , לאחר שעברו עליו כל צרותיו ונצול מכולם : <b>ומכף שאול .</b> והלא שאול בכלל היה , אלא שהיה אויבו ורודפו מכולם . כיוצא בו ( לעיל ב ל ) : תשעה עשר איש ועשהאל , כיוצא בו ( יהושע ב א ) : לכו ראו את הארץ ואת יריחו וכיוצא בו ( מלכים-א יא א ) : והמלך שלמה אהב נשים נכריות ואת בת פרעה ( מלכים-א יא א ) :
<h4>{ב}</h4>
<b>סלעי ומצודתי .</b> לשון חוזק הם , 'סלע' כמשמעו , 'מצודה' היא מצודת יערים , שקורין פליישאי''ן בלע''ז . ועל שם הנס שנעשה לו בסלע המחלוקת ( שמואל-א כג ח ) , והמצדות בחורשה : <b>ומפלטי לי .</b> מפלטי עם צבא ישראל במלחמה , ופעמים שהוא מפלט לי כשאני לבדי , כגון מן ישבי בנוב ( לעיל כא יז ) :
<h4>{ג}</h4>
<b>צורי .</b> לשון סלע , שהסלע מחסה לעוברי דרך , מן המטר והרוחות , אבריאמ''ש בלע''ז : <b>אחסה .</b> לשון כיסוי , שהייתי מתכסה לעזרה : <b>משגבי .</b> סומכני : <b>ומנוסי .</b> שהייתי נס אליו לעזרה :
<h4>{ד}</h4>
<b>מהולל אקרא ה' .</b> כתרגומו ; בקראי לו אהודנו , לפי כי מאויבי אני בוטח שאושע . ויתכן לפתור אקרא ואושע , לשון 'הוה' :
<h4>{ה}</h4>
<b>אפפוני .</b> הקיפוני : <b>משברי מות .</b> כתרגומו : כאתא דיתבא על מתברא , כן שם מושב האבנים שהאשה יולדת שם : <b>נחלי .</b> גייסות שוטפות כנחל :
<h4>{ו}</h4>
<b>חבלי .</b> כתרגומו : משרית , כמו ( שמואל-א י ה ) : חבל נביאים : <b>קדמוני .</b> באו לפני . ( ז ) בצר לי אקרא ה' וישמע וגו' . כך דרך לשון הווה , מדבר לשון עבר ולשון עתיד בפעם אחת :
<h4>{ח}</h4>
<b>ויתגעש ותרעש .</b> לא על נסים שאירעוהו נאמר , אלא על נסים שנעשו לישראל , וראש המקרא מחובר על סופו : <b>כי חרה לו .</b> 'כי' משמש כאן בלשון 'כאשר' , וכן פתרונו , וכשחרה לו מפני מכעיסיו , נתגעשה ונתרעשה הארץ , ומוסדות השמים רגזו ורעשו :
<h4>{ט}</h4>
<b>עלה עשן באפו .</b> כן דרך הכועס , יוצא עשן מנחיריו , וכן ( תהלים יח ט ) : <b>עלה עשן באפו .</b> וזהו כל לשון חרון אף , שהאף נוחר ומעלה הבל : <b>ואש מפיו תאכל .</b> מגזרת דבר פיו , תאכל אש ברשעים :
<h4>{י}</h4>
<b>ויט שמים .</b> להנקם מאויביו , ממצרים ומפרעה :
<h4>{יב}</h4>
<b>וישת חשך סביבותיו .</b> לסוכה , כענין שנאמר ( שמות יד כ ) : ויהי הענן והחשך , מפסיק בין מצרים לישראל : <b>חשרת מים עבי שחקים .</b> מאין היה החשך , עבי שחקים היו , שהן חושרין מים על הארץ : <b>חשרת .</b> לשון כברה הוא , שהוא נופל על הארץ דק דק ( תענית ט ב ) . וכן הוא אומר באגדות הרבה : <b>חושרין אותו בכברה .</b> ויש לפתור 'חשרת' , לשון 'קשר' , שמתקשרין השמים בעבים על ידי המים , כמו 'וחשוריהם' האמור באופני המכונה ( מלכים-א ז לג ) , שהם זרועות העץ המהדקין וקושרין עיגוליה יחד :
<h4>{יג}</h4>
<b>מנגה נגדו .</b> שלא תאמר בחשך הוא שרוי , אלא הנוגה לפנים מן המחיצה , ומאותו נוגה אשר לפניו , בערו גחלי אש , שנשתלחו חצים על מצרים :
<h4>{טז}</h4>
<b>יגלו מוסדות תבל .</b> שנבקע התהום , כשנבקע ים סוף נבקעו כל מימות שבעולם ( ילקוט שמעוני רמז קסא ) : <b>מנשמת .</b> מכח נשיבת רוח אפו :
<h4>{יח}</h4>
<b>כי אמצו .</b> כאשר אמצו :
<h4>{כא}</h4>
<b>כצדקתי .</b> כשיצאו אחריו למדבר וסמכו על הבטחתו . ( כו ) עם חסיד תמים נבר . כנגד שלשה אבות , ששלם הקב''ה גמול צדקתם לבניהם :
<h4>{כז}</h4>
<b>ועם עקש .</b> פרעה : <b>תתפל .</b> לשון נפתל ועקש , ובספר תהלים ( יח כז ) כתוב : <b>תתפתל .</b> דבר אחר : <b>ישלח ממרום יקחני .</b> על עצמו אמר , כשהיה נחפז ללכת מפני שאול בסלע המחלקות והיה קרוב להתפש , ומלאך בא אל שאול לאמר : מהרה ולכה כי פשטו פלשתים : <b>וישב וגו' כצדקתי .</b> שלא הרגתיו בכרתי כנף מעילו :
<h4>{לא}</h4>
<b>אמרת ה' צרופה .</b> ברורה , מבטיח ועושה :
<h4>{לג}</h4>
<b>ויתר תמים דרכי .</b> מכל מכשול , ומכל חטא , ומכל מסוכן , עד כי היה שלם וכבוש :
<h4>{לה}</h4>
<b>ונחת קשת נחושה זרעתי .</b> ונדרכה קשת נחושה על זרועי , שיש בי כח לדרכה , קשתות היו תלוים לדוד בביתו , והיו מלכי האומות באין ורואין אותן , ואומרים זה לזה : <b>אתה סבור שהוא יכול לדורכן , אין זה אלא ליראנו , ודוד שומע ונוטלן ומכתתן לפניהם .</b> ודריכת קשת לשון חית היא , וכן תהלים חציך נחתו בי :
<h4>{לו}</h4>
<b>וענתך תרבני .</b> הגדלת לי מדת ענותנותך :
<h4>{לז}</h4>
<b>תרחיב צעדי .</b> כשאדם מדבק רגליו זו בזו , הוא נוח ליפול , וכן הוא אומר ( משלי ד יב ) : בלכתך לא יצר צעדך : <b>קרסולי .</b> עקבי :
<h4>{מב}</h4>
<b>ישעו ואין מושיע וגו' .</b> הרי זה מקרא מסורס , ישעו אל ה' ולא ענם , ואין מושיע , כמו ( ישעיהו יז ז ) : <b>ישעה האדם אל עושהו , כמו יפנה .</b> ומנחם חברו עם ( בראשית ד ד ) : וישע ה' אל הבל , ופתר בו לשון עתירה , ונופל הלשון על המעתיר ועל הנעתר , כמו ( שם כה כא ) : ויעתר יצחק לה' , ויעתר לו ה' , אף כאן 'ישעו ואין מושיע' נופל על המתפלל , וישע ה' נופל על הלשון , על מי שמתפללין לפניו :
<h4>{מג}</h4>
<b>ארקעם .</b> ארמסם , והרבה יש בספר יחזקאל : ( ו יא ) : ורקע ברגלך ( כה ו ) : ורקעך ברגל :
<h4>{מד}</h4>
<b>מריבי .</b> מדואג , מאחיתופל , ושאול , והזיפים : <b>תשמרני לראש גוים .</b> צפנתני לכך . ומדרש אגדה ; אמר דוד : רבונו של עולם , הצילני מדינו של ישראל , שאם אטהו או ארדה את ישראל בעבודתו , אני נענש , אלא לראש הפלישתים תשימני , והם יעבדוני , ועליהם לא אענש :
<h4>{מה}</h4>
<b>יתכחשו לי .</b> מחמת יראה , יאמרו לי כזבים : <b>לשמוע אוזן ישמעו לי .</b> אפילו שלא בפני , יגורו מפני , למשמע אזניהם לסור אל משמעתי :
<h4>{מו}</h4>
<b>בני נכר יבולו .</b> ילאו , לשון ( ירמיהו ח יג ) : והעלה נבל פלישטירונ''ט בלע''ז : <b>ויחגרו .</b> לשון פסחים : <b>ממסגרותם .</b> מקושי יסורי מסגר שאני מייסרן בהם :
<h4>{מז}</h4>
<b>חי ה' .</b> העושה לי אלה :
<h3>שמואל ב פרק-כג</h3>
<h4>{א}</h4>
<b>ואלה דברי דוד .</b> נבואת דוד אחרונים , ומי הם הראשונים , דברי השירה האמורים למעלה , אבל בכל שירות ותשבחות שאמר , אין נקראים דברים : <b>הוקם על .</b> הוקם למעלה : <b>ונעים זמירות ישראל .</b> אין ישראל משוררים במקדש , אלא שירותיו וזמירותיו :
<h4>{ב}</h4>
<b>דבר בי .</b> השרה בי רוח קדשו ונדבר בי , וכל לשון נבואה , נופל בו לשון דבר , כמו ( במדבר יב ב ) : הרק אך במשה דבר הלא גם בנו דבר ( שם פסוק ו ) : אדבר בו וטעמו של דבר לפי שהרוח נכנס בו בקרב הנביא , ומדבר בו :
<h4>{ג}</h4>
<b>לי דבר צור ישראל .</b> אלי דבר וצוה צור ישראל , שאהיה מושל באדם , בישראל שנקראו אדם , שנאמר ( יחזקאל לד לא ) : <b>אדם אתם ( יבמות סא א ) , ואהיה צדיק מושל וירא אלהים .</b> ורבותינו ( מועד קטן טז ב ) פירשוהו בלשון אחר : אמר דוד : <b>אלהי ישראל לי דבר , אלי דבר צור ישראל , מושל באדם אני , ומי מושל בי , צדיק , שאני גוזר גזירה והוא מבטלה .</b> אבל לפי ישוב המקראות , הראשון הוא פשוטו של מקרא :
<h4>{ד}</h4>
<b>וכאור בוקר יזרח שמש .</b> והבטיחני שתלך גדולתי הלוך וגדל , כאור נוגה אשר הולך ואור : <b>בוקר לא עבות .</b> אור שאינו אפל : <b>מנוגה ממטר דשא מארץ .</b> מאיר בוקרי יותר מנוגה הבא ממטר , כחום צח עלי אור , כשהמטר יורד על הארץ מלאה דשאים , והשמש זורח עליו ומבהיק . וכן פתרונו , יותר מנוגה הבא ממטר של דשא מארץ :
<h4>{ה}</h4>
<b>כי לא כן ביתי עם אל .</b> שיהא בוקרי עבות : <b>כי ברית עולם .</b> התורה אשר שם לי , ערוכה בכל ביתי ושמורה : <b>כי כל ישעי וכל חפץ .</b> צרכי מוכנים לפניו , והרי זה מקרא קצר : <b>כי לא יצמיח .</b> עוד למלך אחר מלכותי . דבר אחר : כי ברית עולם שם לביתי , להיות מלכותי קיימת , והברית ערוכה בכל , בפי כל הנביאים :
<h4>{ו}</h4>
<b>כקוץ מונד .</b> קרדו''ן בלע''ז , שבקטנותו רך נע ונד , וסופו מתקשה , עד אשר לא ביד יקחוהו :
<h4>{ז}</h4>
<b>ואיש יגע בהם ימלא .</b> צריך שילבש את בשרו ברזל , וימלא ידו בכלי זיין לקצצו : <b>ובאש שרוף ישרפו בשבת .</b> ואין שם תקנה אלא שריפה , ולשבת ולהתחמם כנגדם , כך הרשעים אין להם תקנה , אלא שריפה בגיהנם : <b>בשבת .</b> הקב''ה יושב על כסא הדין :
<h4>{ח}</h4>
<b>אשר לדוד יושב בשבת .</b> יושב בשבת סנהדרין , והוא תחכמוני , והוא ראש השלישי , אב בנוי בחכמה ובגבורה , בשלשה דברים הללו הוא ראש , כמו שנאמר ( שמואל-א טז יח ) : ונבון דבר ואיש תואר וגבור חיל : <b>עדינו העצני .</b> כשעוסק בתורה , כורך ומקשר עצמו כתולעת , כמו ( איוב לח לא ) : מעדנות כימה , וכשיוצא למלחמה , היה קשה כעץ , והורג שמונה מאות חלל במלחמה אחת ( מועד קטן טז ב ) :
<h4>{ט}</h4>
<b>בן דודו .</b> כך שמו : <b>בשלשה הגבורים .</b> המעולים שבגבורים : <b>בחרפם בפלשתים .</b> תקעו כף להלחם בהם ולנצחם :
<h4>{י}</h4>
<b>אך לפשט .</b> תרגם יונתן : לחלצא קטיליא , לא היה איש לעזרו להרוג , אלא כולם פושטים אחריו את החללים :
<h4>{יא}</h4>
<b>הררי .</b> מן ההר : <b>לחיה .</b> לגדוד כחיות השדה :
<h4>{יג}</h4>
<b>מהשלשים ראש .</b> תרגם יונתן : מגברי רישי משריתא :
<h4>{יד}</h4>
<b>ומצב פלשתים אז בית לחם .</b> החיל היה חונה בעמק רפאים , ושלחו מצב שלהם לבית לחם :
<h4>{טו}</h4>
<b>מי ישקני מים .</b> אמרו רבותינו ( בבא קמא ס ב ) : הוצרך לשאול שאלה מסנהדרין היושבים בשער בית לחם :
<h4>{טז}</h4>
<b>ויסך אותם לה' .</b> כך אמר : מקובלני מבית דינו של שמואל הרמתי , כל המוסר עצמו למיתה על דברי תורה , אין אומרין שמועה מפיו , ומאי ויסך אותם לה' , דאמרינהו משמיה דגמרא ( שם סא א ) :
<h4>{יז}</h4>
<b>הדם האנשים .</b> לשון תמיהה :
<h4>{יט}</h4>
<b>ועד השלשה לא בא .</b> ( תרגום : ) ולתלת גברין לא מטא :
<h4>{כ}</h4>
<b>את שני אראל מואב .</b> ( תרגום : <b>) ית תרין רברבי מואב .</b> ורבותינו אמרו ( ברכות יח ב ) : שלא הניח כמותו , לא במקדש ראשון , ולא במקדש שני : <b>אריאל מואב .</b> על שם שבנאו שלמה , שבא מרות המואביה :
<h4>{כג}</h4>
<b>מן השלשים .</b> כל שלשים שבפרשה זו תירגם יונתן : גבריא :
<h4>{לט}</h4>
<b>שלשים ושבעה .</b> ואינן מנוין כאן , ואני אומר : יואב לא הוצרך להזכיר , שהוא שר הצבא , ושאר שחסרו , שמא בני ( ישי ) [ צ''ל ישן ] שלשה או ארבעה היו :
<h3>שמואל ב פרק-כד</h3>
<h4>{א}</h4>
<b>ויסף אף ה' לחרות בישראל .</b> לא ידעתי על מה : <b>ויסת .</b> גירה :
<h4>{ג}</h4>
<b>כהם וכהם .</b> כהם כפלים , וכהם שני כפלים , הרי ארבעה כפלים , וכן חוזר וכופל את הכפילה , עד מאה פעמים , נמצאת ברכתו של יואב יתירה על של משה שאמר ( דברים א יא ) : ככם אלף פעמים , ועוד , שברכתו של משה לזמן מרובה , ושל יואב מיד , שנאמר בה : ועיני אדני המלך רואות :
<h4>{ה}</h4>
<b>הגד ואל יעזר .</b> התחיל בבני גד , לפי שהם גבורים וקשים , אמר : הלואי וילחמו בי , ויעכבו על ידי :
<h4>{ו}</h4>
<b>ואל ארץ תחתים חדשי .</b> מקום ישוב חדש , שאוכלוסיהן מועטין , אולי בתוך כך יתחרט דוד , וישלח אליו שליח שיחזור בו : <b>דנה .</b> בבני דן : <b>יען .</b> שם המקום :
<h4>{ט}</h4>
<b>מספר מפקד .</b> אם מספר למה מפקד , שני אנפיראות עשה , גדולה וקטנה , אמר אראנו את הקטנה , ואם יקצוף אראנו את הגדולה , לכך נאמר מפקד , לשון חסרון , כך נדרש בפסיקתא : <b>ותהי ישראל .</b> תשש כחן כנקבה : <b>שמונה מאות אלף .</b> ובדברי הימים ( א כא ה ) הוא אומר : אלף אלפים ומאה אלף , באגדת אמוראים ( ילקוט שמעוני רמז קסה ) מצינו : אמר רבי יהושע בן לוי , הכתובים מוסיפין כאן מה שחסרו כאן , אלו שני שבטים שלא נמנו , שכך כתיב בדברי הימים ( שם פסוק ו ) : <b>ולוי ובנימן לא פקד בתוכם כי נתעב דבר המלך את יואב .</b> אמר יואב : באלו אני יכול להשמט ולומר , שבט לוי אינו נמנה במנין שאר שבטים כי אם מבן חודש ומעלה , ובנימן , דיו שנחסר וכלה בפלגש בגבעה . ובשלשים ושתים מדות דרבי אליעזר בנו של רבי יוסי הגלילי שנינו : כתוב אחד אומר ויהי כל ישראל אלף אלפים ומאה אלף ויהודה ארבע מאות ושבעים אלף , וכתוב אחד אומר ותהי ישראל שמונה מאות אלף ואיש יהודה חמש מאות אלף , נמצא ביניהם שלש מאות אלף , אלו שלש מאות אלף מה טיבן , בא הכתוב השלישי והכריע ( שם כז א ) : ובני ישראל למספרם ראשי האבות ושרי האלפים והמאות ושוטריהם המשרתים את המלך לכל דבר המחלוקת הבאה והיוצאת חדש בחדש לכל חדשי השנה המחלקה האחת עשרים וארבעה אלף , מלמד שאלו שלש מאות אלף היו הכתובים בנימוסו של מלך , ולא היו צריכין לימנות , כיצד , עשרים וארבעה אלף לשנים עשר , הרי כאן מאתים ושמונים אלף ושמונת אלפים , נשתיירו שנים עשר אלף , הן הן נשיאי ישראל :
<h4>{יב}</h4>
<b>שלש אנכי נוטל עליך .</b> אחת משלש , וכן ( שמואל-א יח כא ) : <b>בשתים תתחתן בי היום , באחת משתים .</b> שלש אני נוטל עליך , כנגד שלש שהטלת על שאול , ( שם כו י ) : כי אם ה' יגפנו , או יומו יבא ומת , או במלחמה ירד ונספה :
<h4>{יד}</h4>
<b>צר לי מאד .</b> הקטנה שבהם קשה מאד : <b>נפלה נא ביד ה' .</b> הדבר , ולא החרב והרעב , שגם הוא מסור לעשירים אוצרי פירות . אמר רבי אלכסנדרי : אמר דוד , אם אני בורר לי החרב עכשיו , ישראל אומרים הוא בוטח בגבוריו , שהוא לא ימות והאחרים ימותו , ואם אני בורר הרעב , יאמרו בוטח הוא בעושרו , אברר לי דבר שהכל שוין בו ( ראה ילקוט שמעוני רמז קסה ) :
<h4>{טו}</h4>
<b>מהבקר ועד עת מועד .</b> ( תרגום : ) מעידן דמתנכיס תמידא ועד דמתסק :
<h4>{טז}</h4>
<b>היבוסי .</b> שר מצודת ציון היה , ששמה יבוסי :
<h4>{כ}</h4>
<b>וישקף ארונה .</b> מתחבא היה מפני המלאך , כך כתוב בדברי הימים ( א כא כ ) :
<h4>{כב}</h4>
<b>והמרגים .</b> כלי עץ מלא חריצין , וכבד הוא , ומעבירין אותו על הקש תמיד , ומחתכו להיות תבן למאכל בהמות :
<h4>{כג}</h4>
<b>ארונה המלך .</b> שר היבוסי היה :
<h4>{כד}</h4>
<b>שקלים חמשים .</b> ובדברי הימים ( שם פסוק כה ) הוא אומר , שקלי זהב משקל שש מאות , הא כיצד , גבה חמשים שקלים כסף מכל שבט ושבט , הרי שש מאות , ונתן לו כסף בדמי הזהב . וכן שנינו בסוף שחיטת קדשים ( זבחים קטז ב ) : <b>גבה כסף בשש מאות כסף בשקלי זהב .</b> וכן שנינו בספרי . חסלת ספר שמואל :
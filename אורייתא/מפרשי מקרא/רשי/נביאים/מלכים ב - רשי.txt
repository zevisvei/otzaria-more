<h1>מלכים ב - רש''י</h1>
<h3>מלכים ב פרק-א</h3>
<h4>{ב}</h4>
<b>בעד השבכה .</b> גראד''ה בלע''ז , אומר אני , שרגילים לאורגו שתי וערב בנסרים ארוכים וקצרים , שקורין קנטינל''י בלע''ז , ועושין נקבים נקבים כעין שבכה , וקרוי פרדונ''י בלע''ז . ואני שמעתי , 'שבכה' ווי''ץ בלע''ז , ובלשון אשכנז שווינדל שטיג , כמו שפירשתי ( מלכים א ו ח ) ובלולים ( יז ) וימלוך יהורם תחתיו . אחיו היה : <b>בשנת שתים ליהורם בן יהושפט .</b> אפשר לומר כן , והלא מלך בשנת תשע עשרה ליהושפט , שהרי אחזיה מלך בשבע עשרה , ומלך שנתים , ובסמוך נמי כתיב בשנת שמונה עשרה ליהושפט מלך יהורם , ויהושפט מלך עשרים וחמש שנים קודם שמלך יהורם בנו , אלא ראוי היה יהושפט ליהרג ברמות גלעד , ובשכר שזעק , תלה לו שבע שנים , ומאותה שעה הוא מונה לבנו ( תוספתא סוטה יב ב ) :
<h3>מלכים ב פרק-ב</h3>
<h4>{א}</h4>
<b>בסערה .</b> ברוח סערה :
<h4>{ב}</h4>
<b>שב נא פה .</b> חפץ היה לדחותו מחמת ענוה , שלא יראה בהלקחו : <b>את אדוניך .</b> ולא אדונינו , מלמד שהיו שקולים כאליהו ( שם שם ה ) :
<h4>{ח}</h4>
<b>ויגלום .</b> כרכה , כדי שתהא נוחה להכות בה : <b>ויגלום .</b> ולא כריכה ממש , אלא קולט ספרים אחרים לוקט , שקורין פייגד''ו בלע''ז :
<h4>{י}</h4>
<b>הקשית לשאול .</b> אי אפשר לתת לך יותר ממה שיש לי בידי : <b>אם תראה אותי לוקח מאתך .</b> אז אוכל לעשות לך יותר ויותר : <b>יהי לך כן ואם אין לא יהיה .</b> שאין היכולת בידי :
<h4>{יב}</h4>
<b>אבי אבי רכב ישראל .</b> רבי רבי דטב להון לישראל בצלותיה מרתיכין ופרשין :
<h4>{יד}</h4>
<b>איה ה' אלהי אליהו .</b> שהובטחתי שתשרה בי פי שנים ברוחו אלי : <b>אף הוא ויכה את המים .</b> אף הוא , בפרקי רבי אליעזר בנו של רבי יוסי הגלילי : גדולה חציית אלישע כפלים כשל אליהו , שבתחלה זכות שניהם , ועכשיו זכותו יחידי :
<h4>{טז}</h4>
<b>פן נשאו רוח ה' .</b> אפשר אמש אמרו לו הידעת כי היום ה' לוקח את אדוניך , ועכשיו נעלם מהם היכן הוא , מלמד מיום שנגנז אליהו , הלכה ונסתלקה רוח הקודש מן הנביאים , ושוב לא היתה רוח הקודש מרובה בישראל ( שם ) :
<h4>{יז}</h4>
<b>עד בוש .</b> נתבייש מהם , שלא יאמרו אינו רוצה להקביל פני רבו , לפי שנטל גדולתו אינו רוצה שישוב , כל זה ראיתי בתוספתא דסוטה ( שם ) :
<h4>{יט}</h4>
<b>והמים רעים .</b> ומחמת המים , הארץ משכלת את יושביה לקברם , אם כן מהו ומושב העיר טוב , מכאן אמרו חן מקום על יושביו ( סוטה מז א ) :
<h4>{כא}</h4>
<b>אל מוצא המים .</b> שהיו נובעים משם : <b>וישלך שם מלח .</b> והלא מלח דבר המקלקל את המים הוא , אלא נס בתוך נס :
<h4>{כג}</h4>
<b>ונערים קטנים .</b> המנוערין מן המצות : <b>עלה קרח .</b> עלה מכאן , שהקרחת עלינו את המקום , שעד עכשיו היינו משתכרין להביא מים מתוקים מרחוק , ומתפרנסין בכך , ומשהמתיקו אבדו פרנסתן , כך מפורש בסוטה ( מו ב ) :
<h4>{כד}</h4>
<b>ויראם .</b> ראה שאין בהם ולא בזרעם לחלוחית של טובה ( שם ) :
<h3>מלכים ב פרק-ג</h3>
<h4>{א}</h4>
<b>ויהורם בן אחאב .</b> אף פרשה זו , בשביל להגיד נס של מישע מלך מואב שנעשה על ידי אלישע נכתבה כאן , שמנה באליהו שמונה נסים , ובאלישע ששה עשר , לקיים פי שנים ברוחך אלי , וכתבן כולם זו בצד זו , כך ראיתי בשלושים ושתים מדות דרבי אליעזר בנו דרבי יוסי הגלילי , וחציית ירדן של אלישע כשתים דשל אליהו :
<h4>{ב}</h4>
<b>רק לא כאביו וכאמו .</b> שהוסיפו את הבעל , להכעיס :
<h4>{ג}</h4>
<b>רק בחטאות ירבעם וגו' דבק .</b> וכן כל מלכי ישראל , מדאגה שלא תשוב הממלכה לבית דוד אם יעלו לרגל , לכך עבדו את העגלים :
<h4>{ד}</h4>
<b>נוקד .</b> מרי גיתין : <b>אילים צמר .</b> דיכרין דרעיא , עם צמרם :
<h4>{ח}</h4>
<b>דרך מדבר אדום .</b> כי גם מלך אדום ילך עמנו :
<h4>{י}</h4>
<b>לתת אותם וגו' .</b> שימותו בצמא :
<h4>{יא}</h4>
<b>אשר יצק מים על ידי אליהו .</b> בהר הכרמל , וביציקתו נעשו אצבעותיו כמעיינות מים , עד שנתמלאה התעלה , וראוי הוא ליעשות לנו נס על ידו במים ( ילקוט שמעוני רמז ריד ) :
<h4>{יג}</h4>
<b>אל כי קרא ה' וגו' .</b> בבעו לא תדכר חובין רשעתא ההיא , בעי עלנא רחמין , ארי זמין ה' וכו' :
<h4>{טו}</h4>
<b>קחו לי מנגן .</b> מפני הכעס נסתלקה שכינה ממנו :
<h4>{טז}</h4>
<b>גבים גבים .</b> בורות מלאים מים :
<h4>{יח}</h4>
<b>ונקל זאת .</b> ועוד נס זה נקל ומועט בעיני ה' , והוסיף להפליא אתכם נס אחר , ונתן את מואב בידכם :
<h4>{יט}</h4>
<b>וכל עץ טוב תפילו .</b> אף על פי שנאמר ( דברים כ יט ) : לא תשחית את עצה , כאן התיר לכם , שהיא אומה בזויה ונקלית לפניו , וכן הוא אומר ( שם כג ז ) : לא תדרוש שלומם וטובתם , אלו האילנות הטובים שבהם : <b>החלקה הטובה .</b> שדה זרועה , קומצ''י בלע''ז :
<h4>{כ}</h4>
<b>ויהי בבקר כעלות המנחה .</b> המים התחילו לירד מן השמים בבקר בארץ אדום , וכעלות המנחה באין שוטפין ובאין לאותו הנחל , לפי שאמר לא תראו רוח ולא תראו גשם , במדרש רבי תנחומא :
<h4>{כא}</h4>
<b>על הגבול .</b> על הספר , שקורין מרק''א :
<h4>{כב}</h4>
<b>אדומים כדם .</b> כן דרך המים , כשהשמש זורחת עליהם בבקר , מאדימות : <b>מנגד .</b> מרחוק , והם לא ראו באותו הנחל מים מעולם , לפיכך היו סבורין שהוא דם :
<h4>{כה}</h4>
<b>והערים יהרוסו .</b> היו הורסין : <b>ישליכו איש אבנו .</b> שהיו נוטלין האבנים מן החומות , עד השאיר כל אבני הקירות בקיר לעמוד על חרסית שלהן הוא הטיט , כלומר שלא היתה עוד אבן בחומה , ואחרי זאת ויסובו הקלעים ויכו את הנשאר בחלקה , שלא נשברה החומה , והפילוה :
<h4>{כז}</h4>
<b>ויקח את בנו הבכור .</b> בפסיקתא דפרשת שקלים נדרש : ששאל את עבדיו מה טיבה של אומה זו שנעשה להם נסים כאלה , אמרו לו : אביהם אברהם בן יחיד היה לו , אמר לו הקב''ה הקריבהו לפני , ורצה להקריבו להקב''ה , אמר להם : אף אני בן בכור יש לי , אלך ואקריבנו לעבודה זרה : <b>על החמה .</b> חסר וא''ו , שהיה עובד לחמה : <b>ויהי קצף גדול .</b> שנזכרו עונותיהם , שאף הם עובדין לעבודה זרה , ואינן ראויין לנס :
<h3>מלכים ב פרק-ד</h3>
<h4>{א}</h4>
<b>מנשי בני הנביאים .</b> אשת עובדיה היתה . כל בני הנביאים שבמקרא , תרגומו : תלמידי נבייא : <b>והנושה .</b> הוא יהורם בן אחאב , שהיה מלווהו ברבית מה שזן את הנביאים בימי אביו , במדרש רבי תנחומא . לכך נאמר ( לקמן ט כד ) : ויך את יהורם בין זרועיו , שפשטו ליטול רבית :
<h4>{ב}</h4>
<b>אסוך שמן .</b> כדי סיכת שמן , והאל''ף בתיבה מן היסוד , כמו אל''ף של ( איוב יג טז ) : ואחותי באזניכם , והאל''ף של ( יחזקאל כא כ ) : אבחת חרב :
<h4>{ד}</h4>
<b>וסגרת הדלת .</b> כבוד הנס הוא לבא בהצנע : <b>והמלא תסיעי .</b> מלפניך , ותתני כלי אחר במקומו למלאותו , וצלוחית השמן לא תזיזי ממקומו , לפי שהקב''ה עושהו כמעין , ואין דרך מעין לזוזו ממקומו , מדרש אגדה שמעתי :
<h4>{ה}</h4>
<b>הם מגישים אליה .</b> הכלים :
<h4>{ו}</h4>
<b>ויעמוד השמן .</b> מלבא עוד , ומדרש אגדה ( בבראשית רבה לה ג ) : הוקיר שער השמן :
<h4>{ז}</h4>
<b>ותבא ותגד וגו' .</b> באת ליטול עצה , אם למכור אם להמתין עד שיוקר עוד , אמר לה לכי מכרי , כי יש די לכל נשייך , ולחיות את ובניך בנותר , עד שיחיו המתים :
<h4>{ח}</h4>
<b>ושם אשה גדולה .</b> חשובה , וראיתי בפרקי דרבי אליעזר ( פרק לג ) : אחותה של אבישג השונמית היתה : <b>ויהי מדי עברו .</b> באותה העיר , יסור אל ביתה לאכל לחם : <b>יסור .</b> לשון הווה , היה סר שם :
<h4>{ט}</h4>
<b>הנה נא ידעתי .</b> שלא ראתה זבוב על שלחנו , וקרי על סדינו ( ברכות י ב ) :
<h4>{יא}</h4>
<b>ויהי היום .</b> ויהי יום אחד :
<h4>{יג}</h4>
<b>חרדת אלינו .</b> בשבילנו : <b>את כל החרדה הזאת .</b> לשום אל לבך את העסק הזה , כמו ( ישעיהו סו ב ) : וחרד על דברי , זהיר על הדבר שיהא עשוי , ונותנו אל לבו : <b>מה לעשות לך .</b> מה את צריכה שנעשה לך , שבשבילנו עסקת כל זה : <b>בתוך עמי .</b> בתוך קרובי , אין אדם מזיקני , איני צריכה למלך ולא לשר הצבא :
<h4>{יד}</h4>
<b>ויאמר .</b> אלישע לגחזי : <b>ומה לעשות לה .</b> נגד הטובה הזאת :
<h4>{טז}</h4>
<b>למועד הזה כעת חיה .</b> כמו שאת קיימת היום ולשלום , כך תהי קיימת למועד הזה , וחובקת בן : <b>אל אדוני .</b> אל תאמר חובקת בן , מה לי חבוקו אם סופי לקוברו , וזה שאמרה לו כשמת , הלא אמרתי לא תשלה אותי : <b>אל תכזב .</b> אל תראני דבר שיפסוק , יש בידך לבקש רחמים וינתן לי בן , אך בבקשה ממך אל תתן לי אלא בן של קיימא : <b>אל תכזב .</b> כמו ( שם נ יא ) : לא יכזבו מימיו :
<h4>{יז}</h4>
<b>כעת חיה .</b> כעת הזאת שהיתה בחיים ובשלום , ולכך נקוד כָּעֵת :
<h4>{יט}</h4>
<b>ראשי ראשי .</b> הנני חולה בראשי : <b>ויאמר .</b> אביו אל אחד מן הנערים , שאהו אל אמו :
<h4>{כד}</h4>
<b>נהג ולך .</b> מהר : <b>אל תעצר לי .</b> אל תעכב על ידי את הרכיבה :
<h4>{כו}</h4>
<b>ותאמר שלום .</b> הרי זה מקרא קצר , שהרי היה לו לכתוב , וישאל לה ותאמר שלום :
<h4>{כח}</h4>
<b>הלא אמרתי .</b> לך , אל תכזב בשפחתך : <b>לא תשלה .</b> לא תשגה אותי על דבר טעות :
<h4>{כט}</h4>
<b>לא תברכנו .</b> לא תשאל לשלום , וכל זה , שלא ירבה דברים וישאלהו להיכן אתה הולך , והוא אומר להחיות את המת , ואין זה כבוד הנס להתהלל בו מי שבא על ידו . והוא לא עשה כן , אלא לכל השואלו הוא אומר , רבי שלחני להחיות את המת ( תנחומא בשלח כו , ירושלמי סנהדרין י ב ) :
<h4>{לד}</h4>
<b>ויגהר עליו .</b> תרגם יונתן : <b>ואלהי עלוהי .</b> הוא לשון עייפות , יש דוגמתו בברייתא דהאזינו ובספרי . ומנחם פתר : 'ויגהר' פתרון המלה כפי ענינה , נשתטח עליו :
<h4>{לה}</h4>
<b>ויזורר .</b> נתעטש :
<h4>{לח}</h4>
<b>שפות הסיר .</b> הושיבה על הכירה : <b>נזיד .</b> תבשיל : <b>לבני הנביאים .</b> לתלמידי נבייא :
<h4>{לט}</h4>
<b>ללקט אורות .</b> גרגיר שקורין אורגא , שמאיר את העינים . ויש שפותרין : 'אורות' ירקות , כמו ( ישעיהו יח ד ) : כחם צח עלי אור : <b>וימצא גפן שדה .</b> גופנא בחקלא : <b>וילקט ממנו פקועות שדה .</b> צמחו ממנו פקועות שדה , הוא בוליי''ן בלע''ז , סם המות . ובשם רבי מנחם שמעתי : וילקט לבד ממנו בלעדיו , פקועות שדה : <b>ויפלח .</b> ויבקע :
<h4>{מב}</h4>
<b>מבעל שלישה .</b> שם מדינה . ויונתן תרגם : <b>מארעא דרומא .</b> 'בעל' לשון 'מישור' , והרבה במקרא : <b>לחם בכורים .</b> בפסח , שהתבואה מבכרת : <b>בצקלונו .</b> בלבושיה : <b>לעם .</b> לתלמידים שהיה זן :
<h4>{מג}</h4>
<b>מה אתן זה .</b> כל לחם ולחם :
<h3>מלכים ב פרק-ה</h3>
<h4>{א}</h4>
<b>ונעמן שר צבא .</b> נסים שנעשו על ידי אלישע , מסדר והולך : <b>תשועה לארם .</b> הוא משך בקשת לתומו , והרג את אחאב ( ילקוט שמעוני רמז רכב ) :
<h4>{ב}</h4>
<b>יצאו גדודים .</b> כשהולכין מאה או מאתים מעצמן לשלול כאשר ימצאון , הוא קרוי גדוד : <b>נערה קטנה .</b> ריבה קטנה , מעיר נערון ( חולין ה א ) : <b>ותהי לפני .</b> והות משמשא קדם אתת נעמן :
<h4>{ג}</h4>
<b>אחלי אדני לפני הנביא .</b> לשון ( שמות לב יא ) : ויחל משה בקשות כל המתפללים עליו יהיו , שיבא הנס לפני הנביא : <b>אחלי .</b> שוהיידמנ''ס בלע''ז , כלומר זו היא בקשה שהוא צריך לה :
<h4>{ד}</h4>
<b>ויבא .</b> נעמן : <b>ויגד לאדוניו .</b> מלך ארם :
<h4>{ה}</h4>
<b>ויקח בידו .</b> מנחה לנביא : <b>וששת אלפים זהב .</b> זהובים :
<h4>{ו}</h4>
<b>לאמר ועתה כבוא הספר הזה וגו' .</b> הספר אמר לו , ועתה כבוא הספר הזה וגו' : <b>ואספתו מצרעתו .</b> 'אסיפה' במצורע היא לשון רפואתו , כי בהתרפאותו הוא נאסף אל תוך בני אדם , ובחליו הכל בדלין הימנו :
<h4>{ז}</h4>
<b>האלהים אני .</b> ה''א נקוד פת''ח , ללמד שהוא בלשון תמיהה : <b>מתאנה .</b> מבקש תואנה להתגרות בי : <b>מתאנה .</b> לשון עלילות דברים ( דברים כב יד ) :
<h4>{יא}</h4>
<b>הנה אמרתי .</b> סבור הייתי , אלי יצא הנביא וידבר 'עמי ויראה את החולי : <b>והניף ידו אל המקום .</b> הצרעת :
<h4>{יג}</h4>
<b>אבי .</b> כמו אדוני : <b>הלא תעשה .</b> וכי לא תעשהו , אפילו אמר לך דבר טורח : <b>ואף כי .</b> קל וחומר שאמר לך דבר קל , רחץ וטהר :
<h4>{טו}</h4>
<b>ברכה .</b> מנחת שלום של הקבלת פנים , ששואל תלמיד או עבד בשלום הרב , שולד''ו בלע''ז :
<h4>{טז}</h4>
<b>אם אקח .</b> שדמי עבודה זרה מעורבין בו :
<h4>{יז}</h4>
<b>ולא .</b> לשון בקשה , לשון הלואי : <b>יותן נא .</b> מאדמה זו מארץ ישראל שהיא קדושה , משא שני פרדים , ואשאנה לעירי ואעשה אותה מזבח :
<h4>{יח}</h4>
<b>בית רמון .</b> שם עבודה זרה : <b>והשתחויתי .</b> על כרחי , כששוחה אדוני והוא נשען על ידי :
<h4>{יט}</h4>
<b>כברת ארץ .</b> שם מדה של קרקע , כמו ( ישעיהו ה י ) : צמדי כרם , ארפינ''ט בלע''ז :
<h4>{כ}</h4>
<b>מאומה .</b> חסר אל''ף , לפי שהיתה לקיחה זו למום :
<h4>{כא}</h4>
<b>ויפול .</b> ואתרכין :
<h4>{כג}</h4>
<b>הואל .</b> השבע ששלחך : <b>בשני חרטים .</b> מיני בגדים וסודרין , כמו ( שם ג כב ) : <b>המטפחות והחריטים , כך חברו מנחם .</b> אבל יונתן תרגם זה 'פלדסין' , ואת שבספר ישעיהו תרגם 'מחכיא' . והפותרין אומרין : בשני חריטים , בשני כיסין ארוכים , פירדיי''ש בלע''ז : <b>אל שני נעריו .</b> של נעמן : <b>וישאו לפניו .</b> לפני גחזי :
<h4>{כד}</h4>
<b>ויבא אל העופל .</b> תרגם יונתן : לאתר כסי : <b>ויקח מידם .</b> מיד שני נערי נעמן : <b>וישלח את האנשים .</b> שלא יראה אותם אלישע :
<h4>{כו}</h4>
<b>העת לקחת את הכסף .</b> להתעשר , ולקחת ממנו בגדים וזיתים וגו' :
<h3>מלכים ב פרק-ו</h3>
<h4>{א}</h4>
<b>ויאמרו בני הנביאים .</b> נסים שנעשו לו מסדר והולך . רבותינו אמרו ( סוטה מז א ) : מכאן שהיה גיחזי דוחה התלמידים מלפניו , וכשנטרד באו תלמידים רבים , ונדחק המקום מהם :
<h4>{ג}</h4>
<b>הואל .</b> התרצה :
<h4>{ה}</h4>
<b>ואת הברזל .</b> הנסורת : <b>והוא שאול .</b> שאלתיו , ואין לי ממה לשלם :
<h4>{ו}</h4>
<b>ויצף .</b> צף על המים :
<h4>{ח}</h4>
<b>פלוני אלמוני .</b> כסי וטמיר , פלוני , לשון ( דברים יז יח ) : <b>כי יפלא יתכסי , אלמוני .</b> מבלי שם , שלא היה רוצה להתגלות : <b>תחנותי .</b> שם אתנה , ואארוב את מלך ישראל או את גדודיו העוברים לשלול בארצי דרך אותו המקום :
<h4>{ט}</h4>
<b>מעבור המקום הזה .</b> מלכת שם : <b>נחתים .</b> חונים :
<h4>{י}</h4>
<b>וישלח מלך ישראל .</b> היה שולח ורואה אם אמת הוא : <b>והזהירו .</b> שהזהיר איש האלהים מעבור שם : <b>לא אחת ולא שתים .</b> עשה לו כך , כי אם פעמים רבות :
<h4>{יא}</h4>
<b>על הדבר הזה .</b> מי הוא מגלה סודו :
<h4>{יג}</h4>
<b>איכה .</b> היכן הוא :
<h4>{טז}</h4>
<b>אשר אתנו .</b> בעזרתנו :
<h4>{יח}</h4>
<b>ויאמר הך נא וגו' .</b> על הקללה לא הזכיר את השם , אבל על הפקיחה הזכיר את השם על שתיהן , על של נער ועל של גדוד : <b>סנורים .</b> חולי של שממון , רואה ואינו יודע מה הוא רואה :
<h4>{יט}</h4>
<b>ולא זה העיר .</b> שהנביא בתוכה , ואמת אמר להם , שכבר יצא ממנה :
<h4>{כב}</h4>
<b>האשר שבית וגו' .</b> וכי דרכך להרוג , אותם שאתה מביא שבייה ( ומשבית אותם ) :
<h4>{כג}</h4>
<b>ויכרה .</b> לשון תיקון סעודה :
<h4>{כה}</h4>
<b>דביונים .</b> זבל הזב מן היונים :
<h4>{כו}</h4>
<b>הושיעה אדני המלך .</b> כסבור ששואלת מזונות :
<h4>{כט}</h4>
<b>ותחבא את בנה .</b> מת , ורוצה לאוכלו לבדה ( ילקוט שמעוני רמז רלא ) :
<h4>{ל}</h4>
<b>וירא העם .</b> דרך הקרע , את השק תחת בגדיו :
<h4>{לא}</h4>
<b>אם יעמוד ראש אלישע .</b> שהיכולת בידו לבקש רחמים :
<h4>{לב}</h4>
<b>וישלח איש מלפניו .</b> המלך שלח להרגו , ובטרם יבא אותו המלאך אל אלישע , והוא נגלה לו ברוח הקודש , ואמר אל הזקנים : והנה המלאך יורד אליו והמלך אחריו :
<h4>{לג}</h4>
<b>ויאמר .</b> המלך : <b>הנה זאת הרעה מאת ה' .</b> זאת אחת מן הקללות שקלל על ידי משה ( דברים כח נג ) : ואכלת פרי בטנך במצור ובמצוק וגו' : <b>מה אוחיל לה' עוד .</b> להושיע , הלא לא יועיל . ( ג ) וארבעה אנשים . גיחזי ובניו ( סוטה מז א ) : <b>פתח השער .</b> כמו שנאמר ( ויקרא יג מו ) : בדד ישב מחוץ למחנה מושבו :
<h3>מלכים ב פרק-ז</h3>
<h4>{ו}</h4>
<b>השמיע את מחנה ארם .</b> נדמה להם כאלו שומעין :
<h4>{ט}</h4>
<b>ומצאנו עון .</b> מתחייבין אנו למלכות :
<h4>{י}</h4>
<b>כאשר המה .</b> כמו שהיו מלאים מתחלתם , לא הוציאו מה שבתוכם :
<h4>{יב}</h4>
<b>כי רעבים אנחנו .</b> ותאבים לצאת אל השלל ואל המזון :
<h4>{יג}</h4>
<b>אשר נשארו בה .</b> בתוך העיר , שלא מתו ברעב : <b>הנם ככל המון ישראל אשר נשארו בה .</b> אם יאמרו מסוכנין הם שלא יהרגם אדם , הרי הנם בעיר הזאת בסכנת הרעב כשאר כל המון ישראל אשר נשארו בה , ואם ימותו הנם ככל המון ישראל , אשר תמו ברעב :
<h4>{טו}</h4>
<b>בחפזם .</b> במהרם לנוס :
<h4>{יז}</h4>
<b>אשר נשען על ידו .</b> אתמול כשבא לבית אלישע :
<h3>מלכים ב פרק-ח</h3>
<h4>{א}</h4>
<b>ואלישע דבר אל האשה .</b> זה שבע שנים : <b>כי קרא ה' לרעב .</b> הוא הרעב אשר היה בימי יואל בן פתואל :
<h4>{ג}</h4>
<b>אל ביתה ואל שדה .</b> שהחזיקו בה גזלנים :
<h4>{ז}</h4>
<b>ויבא אלישע דמשק .</b> להחזיר את גיחזי בתשובה ( סוטה מז א ) :
<h4>{י}</h4>
<b>חיה תחיה .</b> כלפי חזאל אמר , שיחיה תחת בן הדד למלכות :
<h4>{יא}</h4>
<b>ויעמד את פניו .</b> פנים של צער שלו שהיה מבקש לבכות , העמיד , שלא יבכה בפני חזאל , וישם לבו לעמוד ולהתאפק : <b>עד בוש .</b> כמו בושש , ולא יכול להתאפק ויבך :
<h4>{יב}</h4>
<b>תרטש .</b> לשון ביקוע המעים , ואב לכולן ( ישעיהו יג יח ) : וקשתות נערים תרטשה : <b>והרותיהם .</b> מעוברות שלהם :
<h4>{טו}</h4>
<b>המכבר .</b> תרגום יונתן : גונבא , וכן ( שופטים ד יח ) : ותכסהו בשמיכה , תרגום : בגונבא , והוא בגד : <b>ויפרוש על פניו .</b> להצטנן :
<h4>{טז}</h4>
<b>ובשנת חמש וגו' .</b> יהושפט המליך את יורם בחייו שתי שנים כשחזרו מן המלחמה שנלחמו במלך מואב , כך שנויה בסדר עולם . בשנת חמש ליהורם ויהושפט בשנת חמשים , שנגזרה גזירה על יהושפט ליהרג ברמות גלעד , אלא שתלה לו בשביל שזעק , שבע שנים :
<h4>{יט}</h4>
<b>ניר .</b> ממשלה :
<h4>{כ}</h4>
<b>וימליכו עליהם מלך .</b> ומימי דוד לא היה להם מלך , כמו שנאמר ( מלכים א כב מח ) : ומלך אין באדום ; ( שמואל ב ח יד ) : וישם באדום נציבים , שמנה מלכים מלכו באדום לפני מלך מלך לישראל , המנוים בספר בראשית ( לו לא-מג ) , כנגדו מלכו בישראל שמנה מלכים , איש בושת , ודוד , ושלמה , ורחבעם , ואבים , ואסא , ויהושפט , ויהורם , ולא היה מלך לאדום , ומה שכתוב למעלה שהלך מלך אדום עם יהורם בן אחאב ועם יהושפט למלחמה על מלך מואב , לא מלך גמור הוא אלא נציב , שאף הוא היה קרוי מלך וכמו שנאמר ( מלכים א כב מח ) : ומלך אין באדום נצב מלך , הנציב היה להם במקום מלך :
<h4>{כא}</h4>
<b>הסובב אליו .</b> הסמוכים אל הספר :
<h4>{כב}</h4>
<b>תפשע לבנה .</b> מרדו יושבי לבנה ומרדו במלך , ואיני יודע מאיזה אומה היו , שהרי לבנה מארץ ישראל היא , ואומר אני , שהיו משבט יהודה , ומרדו במלך :
<h4>{כד}</h4>
<b>ויקבר עם אבותיו בעיר דוד .</b> ובדברי הימים ( ב כא כ ) אומר : בעיר דוד ולא בקברות המלכים :
<h3>מלכים ב פרק-ט</h3>
<h4>{א}</h4>
<b>ואלישע הנביא קרא וגו' .</b> באותו הפרק שהיה יהורם חולה ביזרעאל : <b>לאחד מבני הנביאים .</b> יונה בן אמתי היה : <b>חגור מתניך .</b> כל חגורת מתנים לשון זירוז גבורה הוא , לפי שהוא שלוח לדבר הסכנה ( צריך זירוז ) :
<h4>{ד}</h4>
<b>הנער הנביא .</b> נערו של אלישע הנביא , כך תרגם יונתן : ואזל עולימא תלמידא דנביא :
<h4>{יא}</h4>
<b>אתם ידעתם את האיש .</b> אתם מכירים את האיש , שהוא משוגע :
<h4>{יב}</h4>
<b>ויאמרו שקר .</b> אתה אומר , מעלים אתה מה שאמר לך :
<h4>{יג}</h4>
<b>אל גרם המעלות .</b> ( תרגום : <b>) על דרג שעיא , כמין מעלות עשויות למול שעות היום , לדעת על כל שעה ושעה , כשהצל יורד שעה אחת .</b> גרם , אורלי''ו בלע''ז , לשון פגם , וה'גרמה' שבהלכות שחיטה , מן הלשון הזה הוא , ששורט והולך ויורד , ונראה כמין גבשושית למעלה :
<h4>{טו}</h4>
<b>אם יש נפשכם .</b> שאמלוך : <b>מן העיר .</b> מן רמות גלעד : <b>לגיד .</b> כמו להגיד :
<h4>{יז}</h4>
<b>שפעת .</b> גדוד :
<h4>{כה}</h4>
<b>את רוכבים צמדים .</b> את אשר אני ואתה היינו רוכבים צמדים ( ספרים אחרים מצומדים ) , אחר אחאב , ביום שהרג את נבות : <b>וה' נשא עליו .</b> ביד אליהו הנביא המשא הזה , ואנחנו שמענו :
<h4>{כז}</h4>
<b>הכהו אל המרכבה וגו' .</b> ובדברי הימים ( ב כב ט ) הוא אומר : <b>ויבקש את אחזיה וילכדוהו והוא מתחבא בשומרון ויביאוהו אל יהוא , יש לישב המקראות , וינס דרך הגן , מיזרעאל לשומרון , וירדוף אחריו יהוא .</b> אך יש גמגום בדבר , שהרי לא היתה ממשלת יהוא בשומרון עד יום המחרת , כמו שמפורש בענין ( לקמן יא ) : <b>ויכתוב יהוא ספרים וישלח שומרון וגו' .</b> רבותינו פירשו באגדת חלק ( סנהדרין קב ב ) והוא מתחבא בשומרון , שהיה קודר אזכרות וכותב עבודת כוכבים תחתיהם . ולפי דבריהם יש לומר , שאין החבאה זו מפני יהוא , אלא כך פירושו , ויבקש את אחזיהו וילכדוהו כשהיה נס דרך הגן , והוא היה מרשיע לעשות מתחילה , שהיה בא לשומרון והתחבא מפני שרי יהודה , לעשות התועבה הזאת , לפי שיושבי שומרון עובדי עבודת כוכבים ומזלות היו , ויביאוהו אל יהוא , אנשי יהוא שרדפו אחריו , ויאמר הכהו אל המרכבה : <b>במעלה גור .</b> ששם הביאוהו אליו : <b>וינס מגדו .</b> מוכה בנכליות :
<h4>{כט}</h4>
<b>ובשנת אחת עשרה שנה ליורם בן אחאב מלך אחזיה .</b> למעלה הוא אומר בשנת שתים עשרה , ועל כרחך יהורם אביו לא מת אלא בשנת שתים עשרה ליורם , שהרי בשנת חמש ליורם מלך , ושמונה שנים מלך , ומהו שאמר כאן בשנת אחת עשרה , אומר אני , שמלך בחיי אביו שנה , לפי שהיה נגוף בתחלואים רעים , כמו שנאמר בדברי הימים ( ב כא יח ) : <b>ואחרי כל זאת נגפו ה' לחלי לאין מרפא , ויהי לימים מימים יצאו מעיו עם חליו וגו' , וימליכו יושבי ירושלים את אחזיהו .</b> כאן הוא אומר בן עשרים ושתים שנה אחזיהו במלכו , ובדברי הימים ( ב כב ב ) בן ארבעים ושתים שנה היה במלכו , וכל ימי יהורם אביו ארבעים שנה היו ולא יותר , שנאמר בו שלושים ושתים שנה במלכו , ושמונה שנה מלך , והיאך אפשר לבן להיות גדול מאביו שתי שנים , אלא עשרים שנה לפני שנולד , שהם שתי שנים קודם שנולד אביו , נגזרה גזרה זו , מיום שנשא אסא את בת עמרי ליהושפט בנו נגזרה גזירה על בית דוד , שתכלה עם בית אחאב , וכן הוא אומר ( שם פסוק ז ) : <b>ומאלהים היתה תבוסת אחזיהו לבא אל יורם וגו' .</b> כך שנויה בסדר עולם , ובתוספתא דסוטה ( יב ג ) . אך בכל המקרא לא מצינו שנשא יהושפט את בת עמרי , אך מצאתי בדברי הימים ( ב יח א ) ויתחתן לאחאב , ושמא זו היא אחותו שנשא , ובשנת שלושים ואחת לאסא נשאה , שנאמר ( מלכים א טז כג ) : <b>בשנת שלושים ואחת לאסא מלך עמרי .</b> ושנינו בסדר עולם , שמלך מלכות שלימה , שהרי שש שנים קודם לכן מלך על חצי העם , וכשנשא אסא את בתו ליהושפט , נתעלה עמרי והרגו את תבני , צא וחשוב משנת שלושים ואחת לאסא עד מות אחזיהו , ותמצאם ארבעים ושתים :
<h4>{ל}</h4>
<b>ותיטב את ראשה .</b> ( תרגום : ) ותקנת ית רישה , כדי שתהא לחן בעיני יהוא , וישאנה :
<h4>{לא}</h4>
<b>ותאמר השלום .</b> תרצה להיות עמו בשלום : <b>זמרי הרג אדניו .</b> אם הרגת את אדוניך אין זה דבר חדש , שהרי זמרי גם הוא הרג את אלה בן בעשא :
<h4>{לב}</h4>
<b>מי אתי .</b> מי בכם לעזרתי :
<h4>{לג}</h4>
<b>שמטוה .</b> מן החלון ארצה :
<h4>{לה}</h4>
<b>הגלגולת והרגלים .</b> אמרו רבותינו ( פרקי דרבי אליעזר פרק יז ) : שהיתה מרקדת לפני חתנים בידיה וברגליה ומכשכשת בראשה :
<h4>{לז}</h4>
<b>כדומן .</b> תרגומו : כזבל :
<h3>מלכים ב פרק-י</h3>
<h4>{א}</h4>
<b>ואל האומנים אחאב .</b> אומנים את בניו :
<h4>{ב}</h4>
<b>ואתכם הרכב והסוסים .</b> ויש בכם כח להלחם :
<h4>{ד}</h4>
<b>שני המלכים .</b> יורם ואחזיהו :
<h4>{ו}</h4>
<b>ובני המלך שבעים איש את גדולי העיר וגו' .</b> כל זה כתב בספר , ואני יודע חשבונם , שבעים איש והם עם גדולי העיר המגדלים אותם :
<h4>{ז}</h4>
<b>בדודים .</b> סירות :
<h4>{ח}</h4>
<b>צבורים .</b> חמרין , דגורין , מונטי''ס בלע''ז :
<h4>{ט}</h4>
<b>צדיקים אתם .</b> כולכם בעיניכם צדיקים , ומחזיקים אותי בחזקת רשע , על שהרגתי את המלך , ועתה ראו , הנה אני קשרתי על אדוני ואהרגהו , את כל אלה מי הכה , אני לא הרגתים , אך מאלה תדעו אפוא , כי גזרת המלך היא עליהם , וההורגם צדיק הוא , ומקיים את מצות המקום :
<h4>{יב}</h4>
<b>בית עקד הרועים .</b> ( תרגום : ) בית כנישת רעיא : <b>עקד .</b> לשון קשר , מקום אסיפת רועים :
<h4>{יג}</h4>
<b>ובני הגבירה .</b> איזבל :
<h4>{טו}</h4>
<b>ויאמר אליו .</b> יהוא : <b>היש את לבבך ישר .</b> ושלם מה שאני עושה , כאשר לבבי שלם עם לבבך : <b>ויאמר יהונדב יש ויש תנה את ידך .</b> ואחוז בה , והעלני אליך אל המרכבה :
<h4>{יט}</h4>
<b>בעקבה .</b> במרמה , לשון ( בראשית כז לו ) : ויעקבני :
<h4>{כ}</h4>
<b>קדשו עצרה .</b> הכריזו אסיפה , להיות נעצרים לבית הבעל :
<h4>{כב}</h4>
<b>על המלתחה .</b> תרגם יונתן : <b>לדממנא על קומטריא .</b> ארגזים וקופסאות , שכורכין בתוכן וגונזין תכשיטי עובדי הבעל :
<h4>{כד}</h4>
<b>נפשו תחת נפשו .</b> נפש השומר תחת הנפש הנמלט :
<h4>{כה}</h4>
<b>וישלכו .</b> ( תרגום : ) ורמו רהטיא וגבריא קטילין , השליכו חללים את עובדי הבעל :
<h4>{כז}</h4>
<b>למחראות .</b> לשון בית הכסא , וכן ( ישעיהו לו יב ) : לאכול את חוראיהם :
<h4>{כט}</h4>
<b>רק חטאי ירבעם וגו' .</b> מדאגה שלא תשוב הממלכה לבית דוד , כמו שנתירא ירבעם :
<h4>{ל}</h4>
<b>ויאמר ה' אל יהוא .</b> ביד יונה : <b>בני רבעים .</b> ארבע דורות , תחת שהשמדת את בית אחאב , שמלכו ארבע דורות , עמרי , ואחאב , ואחזיה , ויהורם :
<h4>{לב}</h4>
<b>לקצות .</b> כמו ( בראשית כז מו ) : קצתי בחיי :
<h3>מלכים ב פרק-יא</h3>
<h4>{ב}</h4>
<b>בחדר המטות .</b> בעליית בית קדשי הקדשים , כמה שהוא אומר ( לקמן פסוק ג ) : <b>ויהי אתה בית ה' מתחבא וגו' .</b> עליו אמר דוד ( תהלים כז ה ) : <b>כי יצפנני בסכה יסתירני בסתר אהלו .</b> וקורא אותה חדר המטות , על שם ( שיר השירים א יג ) : בין שדי ילין , וזהו שיסד רבי אליעזר : נפץ חדר המטות , חורבן ביתך יכפר עליהם :
<h4>{ד}</h4>
<b>לכרי .</b> שרי המאות לגבורים , ושרי מאות לרצים . ולשון כרי שלא אמר לכרים , שם דבר של קבוצת הגבורים , ברני''ר בלע''ז : <b>ויכרות להם ברית .</b> שיהיו בעזרתו , להמליך את בן המלך :
<h4>{ה}</h4>
<b>השלשית מכם באי השבת .</b> המשמרות היו מתחדשות ובאות בשבת , משמרות כהונה ולויה , אחת נכנסת ואחת יוצאת , וצוה את המשמר הנכנס להתחלק לשלשה חלקים , השלישית בבית המלך , לשמור שלא יעמוד איש על המלך להרגו . והשלישית בשער סור . הוא שער המזרחי שבעזרה שער הסירה : <b>והשלשית בשער אחר הרצים .</b> אף הוא משערי העזרה . ויונתן תרגם : <b>בתרעא דבתרוהי תרעא רהטיא .</b> ושער הרצים , דרך שם באין מבית המלך לבית המקדש , כמה שנאמר בסוף הענין , ואותו שער העזרה שנאמר אחריו שער הרצים , קראו בדברי הימים ( ב כג ד ) : שער הספים :
<h4>{ו}</h4>
<b>ושמרתם את משמרת הבית מסח .</b> שמירה זו צום על החלק הראשון שאמר עליו ושמרו את משמרת בית המלך : <b>מסח .</b> שמרוהו מאד , שלא תסיחו דעתכם , לשון נואש ( שמואל א כז א ) , שלא יהא יאוש בדבר , ומ''ם של מסח , מן היסוד :
<h4>{ז}</h4>
<b>ושתי הידות בכם .</b> שאמרתי שיהא בשער סור ובשער הרצים , ועמהם כל יוצאי השבת , כל אנשי משמר היוצא : <b>ושמרו את משמרת בית ה' אל המלך .</b> שלא יבואהו נזק מתוך בית ה' , ולא הוצרך לכל זאת אלא שבת ראשונה , עד שהומתה עתליה , וברחו עוזריה מן העיר :
<h4>{ח}</h4>
<b>והבא אל השדרות .</b> איש נכרי שיבא לתוך המחוז הקרוי שדרות , והוא מקום מבוא המלך מביתו לבית ה' . ולא ידעתי מהו לשון שדרות . ויונתן תרגם : סודריא :
<h4>{יב}</h4>
<b>את הנזר ואת העדות .</b> ספר התורה , כמו שכתוב ( דברים יז יט ) : <b>והיתה עמו וקרא בו כל ימי חייו .</b> ורבותינו אמרו ( עבודה זרה מד א ) : הנזר הוא העדות , שכל הראוי למלכות הולמתו , ושאינו ראוי למלכות אינה הולמתו :
<h4>{יד}</h4>
<b>העמוד .</b> הוא מעמד המלך בבית ה' : <b>קשר קשר .</b> מרד מרד יש כאן :
<h4>{טו}</h4>
<b>הוציאו אותה .</b> מבית המקדש לשדרות , והביאו אותה דרך בית השדרות לבית המלך , ואל תניחוה לצאת דרך מוצא העזרה אל העיר , פן תמצא עוזרים ומתחברים אליה : <b>והבא אחריה .</b> בעזרתה : <b>המת בחרב .</b> להמית בחרב :
<h4>{טז}</h4>
<b>וישמו לה ידים .</b> מקום , אשטנצ''א בלע''ז :
<h4>{יז}</h4>
<b>בין ה' ובין המלך ובין העם .</b> שיהו המלך והעם אחרי ה' , ואחר כך בין המלך ובין העם , שיהו עבדים למלך :
<h4>{יח}</h4>
<b>פקודות .</b> ממונים לשמור במקום משמרתם כהלכתן , כי עתליהו בטלה את סדר משמרות הבית :
<h4>{יט}</h4>
<b>ויבאו דרך שער הרצים .</b> אל בית המלך :
<h3>מלכים ב פרק-יב</h3>
<h4>{ג}</h4>
<b>כל ימיו אשר הורהו יהוידע .</b> אבל משמת יהוידע , אז באו שרי יהודה להשתחות למלך , ועשאוהו אלוה , אמרו לו : הנכנס לבית קדש הקדשים שעה אחת מסוכן למות , ואתה נחבאת בו שש שנים , כדאי אתה להיות אלוה , אז שמע המלך אליהם ( בדברי הימים ב כד יז , שמות רבה ח ב ) :
<h4>{ה}</h4>
<b>כסף עובר איש כסף נפשות ערכו .</b> שני כספים יש כאן , כסף עובר , הוא כסף השקלים שבכל שנה , הנאמר בו ( שמות ל יג ) : כל העובר על הפקודים , ואיש שיתנדב ערכת נפשו , האומר ערכי עלי : <b>כל כסף אשר יעלה וגו' .</b> כגון האומר הרי עלי מנה לבדק הבית :
<h4>{ו}</h4>
<b>יקחו להס הכהנים .</b> יהיה שלהם , והם יקבלו עליהם לחזק את בדק הבית משלהם : <b>מאת מכרו .</b> מאת מכירו הרגיל אצלו : <b>בדק .</b> בקיעה וסדק החומה :
<h4>{ח}</h4>
<b>ועתה אל תקחו כסף .</b> עוד , ואל תחזקו הבית משלכם : <b>כי לבדק הבית תתנוהו .</b> אם יפחות יפחות , ואם יותיר יותיר :
<h4>{י}</h4>
<b>אצל המזבח .</b> בעזרה : <b>מימין בבוא איש .</b> מימין ביאת האנשים : <b>שומרי הסף .</b> ספי העזרה , הממונים על מפתחות העזרה , שהרי תרגמו יונתן : <b>אמרכליא .</b> והאמרכלים שבעה היו , לשבעה שערי העזרה , בתוספתא דשקלים ( ב טו ) :
<h4>{יא}</h4>
<b>ויהי .</b> מיום אל יום ( תמיד ) : כראותם כי רב הכסף בארון ויעל סופר המלך וגו' :
<h4>{יב}</h4>
<b>ונתנו את הכסף המתכן .</b> היו נותנין אותו הכסף המנוי , לאחר שהוציא מן הארון ושקלוהו ומנאוהו , היו נותנין אותו על ידי הגזברין הממונים על עושי המלאכה : <b>המתכן .</b> לשון מנין , כמו ( שמות ה יח ) : ותוכן לבנים תתנו : <b>המפקדים .</b> הממונים : <b>ויוציאהו .</b> לשון הוצאה , לשכור חרשי העץ : <b>ולבונים .</b> הם הארדכלין חרשי האבן , שחבריהם עושים על פיהם ראשי האומנות :
<h4>{יג}</h4>
<b>ולגדרים .</b> לבוני החומה , תלמידי ארדכלין : <b>ולחצבי האבן .</b> מן ההר :
<h4>{יד}</h4>
<b>ספות כסף מזמרות .</b> והם כלי שיר :
<h4>{טז}</h4>
<b>ולא יחשבו את האנשים .</b> לא היו האמרכלין באין לחשבון עם האנשים הגזברין , אשר יתנו האמרכלין את הכסף תמיד על ידם לתתו לעושי המלאכה , לפי שלא היו חשודים בעיניהם , כי באמונה הם עושים :
<h4>{יז}</h4>
<b>כסף אשם וכסף חטאות .</b> המפריש מעות לחטאתו ולאשמו , ולקח את הבהמה ונותר מן המעות : <b>לא יובא בית ה' .</b> לבדק הבית : <b>לכהנים יהיו .</b> והם לוקחים מהם עולות קיץ למזבח , הבשר לעולה , והעורות שלהם , כך שנינו בתמורה ( כג ב ) : זה מדרש דרש יהוידע הכהן , כל הבא ממותר חטאת וממותר אשם , ילקח בהן עולות :
<h4>{יח}</h4>
<b>אז יעלה חזאל .</b> אחר מות יהוידע , ועשה יואש את עצמו אלוה :
<h4>{כא}</h4>
<b>בית מלא .</b> באותו מקום : <b>מלא .</b> שם מקום : <b>סלא .</b> שם מקום :
<h4>{כב}</h4>
<b>ויוזכר בן שמעת ויהוזבד בן שמר .</b> כתוב בדברי הימים ( ב כד כו ) - שמעת העמונית ויהוזבד בן שמרית המואבית , ולמה פירשו הכתוב , ללמד שנפרע ממנו הקב''ה על ידי אנשים כיוצא בו , יבאו עמונים ומואבים כפויי טובה , שכפו בטובתו של אברהם אבינו שעשה ללוט שנלחם עם המלכים להצילו , והם שכרו את בלעם לקלל את בניו , ויפרע מיואש , שכפה בטובתו של יהוידע , והרג את זכריהו בנו , כמו שמפרש בדברי הימים ( שם פסוק כא ) . ומדרש זה בספרי :
<h3>מלכים ב פרק-יג</h3>
<h4>{ה}</h4>
<b>ויתן ה' לישראל מושיע .</b> את יואש בן יהואחז , שנאמר בו ( לקמן פסוק יט ) : שלש פעמים תכה את ארם :
<h4>{י}</h4>
<b>בשנת שלשים ושבע וגו' .</b> מקרא זה מוכחש משני צדדין , ולא מצאתי לו מתקן , שהיה לו לומר שלשים ותשע , שהרי עמד אביו בשנת עשרים ושלש ליואש , ומלך שבע עשרה שנה , נמצא שמת בשנת שלשים ותשע ליואש . ועוד הא אמור למטה בענין , בשנת שתים ליואש בן יהואחז מלך ישראל , מלך אמציה בן יואש מלך יהודה , נמצא שעמד יואש בן יהואחז בשנת ארבעים של יואש שהיתה שנה אחרונה לו , ובשנה שניה ליואש בן יהואחז מלך אמציה , ואף כי תאמר שמלך אמציה בשנת מות אביו , וקרא הכתוב שנת שתים ליואש , למדת שלא מלך יואש מלך ישראל עד שנת שלשים ותשע של יואש מלך יהודה :
<h4>{יג}</h4>
<b>וירבעם ישב על כסאו .</b> בנו היה . ויש לתמוה , למה נכתבו כאן שני מקראות הללו , שהרי עוד לפנינו הוא מספר והולך בדברי יואש , וחוזר וכותב ויתר דברי יואש וגו' , וישכב יואש עם אבותיו וגו' . ואומר אני , שלא נכתבו אלא להפסיק , שלא לסמוך מיתת אלישע , למקרא של עבודה זרה , לומר ויעש הרע וגו' , ואלישע חלה וגו' :
<h4>{יז}</h4>
<b>פתח החלון קדמה .</b> מול ארץ ארם שהם במזרח , כמה שנאמר ( ישעיהו ט יא ) : ארם מקדם : <b>ירה ויור .</b> שדי ושדא : <b>ויאמר חץ תשועה וגו' .</b> אלישע אמר החץ הזה יהיה סימן תשועה לישראל : <b>באפק .</b> שם העיר :
<h4>{יט}</h4>
<b>ויאמר להכות חמש או שש פעמים .</b> היה לך : <b>אז .</b> אם כך עשית , הכית את ארם חמש או שש פעמים , שהרי לסימן תשועה הרכבתי ידיך על הקשת :
<h4>{כ}</h4>
<b>יבאו בארץ .</b> היו רגילין לבא ולשלול בארץ : <b>בא שנה .</b> במיעל שתא , בתשובת השנה , בעוד הארץ מליאה דשאים ויש מאכל לבהמתם , דרך חיילות לצאת :
<h3>מלכים ב פרק-יד</h3>
<h4>{ז}</h4>
<b>ויקרא את שמה יקתאל .</b> שהיתה לו לקיהוי שינים , כמו שכתוב בדברי הימים ( ב כה יד ) : <b>אחרי בוא אמציהו מהכות את אדומים , ויבא את אלהי בני שעיר ויעמידם לו לאלהים , ולפניהם ישתחוה וגו' .</b> והוכיחו הנביא ואמר לו ( שם פסוק טז ) : ידעתי כי יעץ אלהים להשחיתך , ומה היא העצה , שהשיאו להתגרות במלך ישראל :
<h4>{ח}</h4>
<b>אז שלח אמציה מלאכים וגו' נתראה פנים .</b> במלחמה :
<h4>{ט}</h4>
<b>החוח אשר בלבנון .</b> שכם בן חמור : <b>שלח אל הארז .</b> יעקב : <b>ותעבור חית השדה .</b> בני יעקב באו על החללים , אף כאן אתה בא להתמשל אלי . ומשל בזיון הוא , שדימהו לחוח , ואת עצמו לארז : <b>ותעבור חית השדה אשר בלבנון ותרמוס וגו' .</b> לפי שנתגאית , אף אתה ירמסוך גדודי חיילותי :
<h4>{יד}</h4>
<b>ואת בני התערובות .</b> בני השרים , שהיו נתונים בבית המלך לערבון , שלא ימרדו אבותם בו . וכן תרגם יונתן : בני רברביא :
<h4>{יז}</h4>
<b>ויחי אמציהו וגו' .</b> כל חמש עשרה שנה מלך עוזיהו בנו בחייו , שכן כתוב בדברי הימים ( שם פסוק כז ) : ומעת אשר סר אמציהו מאחר ה' :
<h4>{יט}</h4>
<b>ויקשרו עליו וגו' .</b> מששמעו מה שאמר הנביא , כי יעץ ה' להשחיתך : <b>וינס לכישה .</b> שם היה כל חמש עשרה שנה :
<h4>{כב}</h4>
<b>אחרי שכב המלך עם אבותיו .</b> אחרי מות אמציה אביו , מכאן אתה למד שמלך עוזיה בימי אביו , ומכל מקום לא נתנה אילת בידו עד לאחר מות אביו , שאם לא מלך בחיי אביו למה לו לומר אחרי שכב המלך עם אבותיו , וכשאתה מונה ימי הבית על פי שנות המלכים , אם אינך מחסר ט''ו שנים הללו שנמנית לאמציה ולעוזיהו , תמצא שעמד ארבע מאות ועשרים וחמש :
<h4>{כה}</h4>
<b>הוא השיב .</b> מיד מלכי ארם : <b>יונה בן אמתי .</b> הוא שמשח את יהוא , שאמר לו בני רבעים ישבו לך . אבל רבותינו ( יבמות צא א ) : דקדקו , ( יונה ג א : ) ויהי דבר ה' אל יונה שנית , ולא שלישית , לפי שתבע כבוד הבן , ולא תבע כבוד האב , והוקשה להם זה המקרא , ותרצוהו , כדבר ה' אשר דבר ביד יונה לנינוה , ונהפכה גזרת רעה לטובה , כך נהפך לישראל בימי ירבעם בן יואש , מרעה שהיו בה , אשר אבדם מלך ארם וישימם כעפר לדוש , ועכשיו נהפך להם לטובה :
<h4>{כו}</h4>
<b>מורה מאד .</b> מיצר מאד , קונטריאי''ש בלע''ז . כמו ( יהושע א יח ) : אשר ימרה את פיך ; ( דברים ט כד ) : <b>ממרים הייתם ; ( בראשית כו לד ) ותהיין מרת רוח .</b> ויש פותרים : מורה מאד , ירוד מאד , לשון ( שמות טו א ) : ירה בים :
<h3>מלכים ב פרק-טו</h3>
<h4>{א}</h4>
<b>בשנת עשרים ושבע שנה לירבעם וגו' .</b> אפשר לומר כן , והלא עוזיה וירבעם מלכו כאחת , כמו שפירש בסמוך , אלא מה תלמוד לומר בשנת עשרים ושבע לירבעם מלך עזריה , שמלך מלכות מנוגעת , למדנו שנתנגע בשנת עשרים ושבע למלכותו :
<h4>{ה}</h4>
<b>וינגע ה' את המלך .</b> מפורש בדברי הימים ( ב כו טז-כא ) שנכנס להיכל להקטיר על המזבח הקטורת : <b>בבית החפשית .</b> עשה לו בית בבית הקברות , כמה דאת אמר ( תהלים פח ו ) : <b>במתים חפשי .</b> בירושלמי :
<h4>{ח}</h4>
<b>בשנת שלשים ושמנה שנה לעזריהו מלך יהודה מלך זכריהו .</b> אף מכאן יש ללמוד שמלך עזריה משמת יואש מלך ישראל חמש עשרה שנה בחיי אמציה אביו , שאם לא עמד עד שמת אביו , נמצא שלא עמד עד בשנת חמש עשרה לירבעם בן יואש , וירבעם מלך ארבעים ואחת , נמצא שמת ירבעם בשנת עשרים ושבע לעוזיה , והיאך הוא אומר בשנת שלשים ושמונה . אלא על כרחך , עוזיה וירבעם מלכו כאחת , אלא שירבעם מלך בחיי אביו יהואש שלש שנים , לכך הוא אומר וירבעם ישב על כסאו , שישב כבר , ועוזיה עמד משמת יואש , ומלך ירבעם מלכות שלמה . ובסדר עולם ראיתי , שירבעם מלך בחיי אביו שנה , ואיני יודע אם שבוש הסופרים הוא , שאינו יכול ליישב בשנת שלשים ושמונה לעזריה מלך זכריה , אלא בענין זה :
<h4>{י}</h4>
<b>ויכהו קבל עם .</b> ומחהי קדם עמא , לעיני העם :
<h4>{יב}</h4>
<b>ויהי כן .</b> לא שהיתה כדאי מלכותו לימשך כל כך , אלא לקיים דבר מלך , שנאמר ( ישעיהו נה יא ) : כן יהיה דברי אשר יצא מפי וגו' :
<h4>{טז}</h4>
<b>כי לא פתח .</b> שר העיר לא פתח לו את העיר , לקבלו למלך עליהם : <b>ההרותיה .</b> את הנשים ההרות שבה , בקע :
<h4>{כה}</h4>
<b>שלישו .</b> גבור שלו : <b>את ארגוב ואת האריה .</b> כל ארגוב לשון פלטין החשובין , וכל 'טרכונין' בלשון ארמי , פלטין החשובין למלכות . בארמון הגדול אשר אצל הארגוב : <b>ואת האריה .</b> יש לומר , שהיה אריה של זהב עומד באותו ארמון :
<h4>{ל}</h4>
<b>בשנת עשרים ליותם .</b> היה לו לומר בשנת ארבע לאחז , שהרי כל ימי מלכות יותם שש עשרה שנה , אלא לפי שהיה אחז רשע , רצה הכתוב למנותם ליותם בקבר , ולא לאחז בחיים , כך הוא בסדר עולם :
<h4>{לז}</h4>
<b>בימים ההם .</b> בסוף ימיו של יותם : <b>להשליח .</b> לגרות :
<h3>מלכים ב פרק-טז</h3>
<h4>{ט}</h4>
<b>ויגלה קירה .</b> את העם אשר בה , הגלה למדינה ששמה קיר :
<h4>{יא}</h4>
<b>עד בא .</b> לפני בוא המלך מדמשק :
<h4>{יד}</h4>
<b>ואת מזבח הנחשת ויקרב וגו' .</b> אי אפשר לומר מזבח הנחשת שעשה משה , שהרי נגנז , ואי אפשר לומר מזבח אבנים שעשה שלמה וקראו ( בדברי הימים ב ז ז ) מזבח הנחשת , שהרי אי אפשר לקרבו מזוית לזוית אלא אם הורסו , והרי שנינו אש שירדה בימי שלמה לא נסתלקה מעל המזבח , עד שבא מנשה וסילקה , שהוא הרס את המזבח כמו שמצינו באגדת חלק ( זבחים סא ב ) . אין לי לפרש מזבח זה , אלא בכיורות ומכונות של נחשת , שהיו צרכי מזבח , והיו אצל המזבח הקודש , וכשעשה אחז את המזבח לעבודה זרה , סילק את הכיור והקריבו לצד אחר מאת פני הבית , שלא להפסיק בין המזבח שעשה ובין בית ה' , ויתן אותו אצל מזבח הקודש צפונה . ומצינו שפירשו רבותינו דוגמתו ( במסכת שבת דף נה א ) ויבאו ויעמדו אצל מזבח הנחשת ( יחזקאל ט ב ) , מזבח הנחושת מי הוה , אמר להם התחילו ממקום שאומרין שירה לפני . הרי כאן לכלי שיר של נחושת קראו מזבח :
<h4>{טו}</h4>
<b>לבקר .</b> לפרקים , לכשיעלה בלבי לבקרו :
<h4>{יז}</h4>
<b>את המסגרות המכונות .</b> איצטבלאות שהמכונות עשויות עליהם , כמו שנאמר ( מלכים א ז כח ) : וזה מעשה המכונות מסגרות להם :
<h4>{יח}</h4>
<b>מוסך השבת .</b> גג אהל עשוי לצל , לשבת תחתיו בעזרה ביום השבת : <b>ואת מבוא המלך .</b> שהיה בא בו מביתו לבית ה' דרך החוץ , הסב אותו במקום הצנע , מפני מלך אשור שלא יחמוד אותן הכלים , וגם את המבוא הסב , שמא יצטרך להחבא , ויברח בהצנע :
<h3>מלכים ב פרק-יז</h3>
<h4>{א}</h4>
<b>בשנת שתים עשרה לאחז וגו' .</b> אי אפשר לומר שמלך הושע בשנת שתים עשרה לאחז , שהרי בשנת ארבע לאחז הרג את פקח ומלך תחתיו , וכשתבדק בשנות פקח תמצא כן , וגם אי אפשר לומר שלא מלך אלא תשע שנים , שהרי מלך משנת ארבע לאחז עד שנת שש לחזקיהו שנלכדה שומרון , הרי יותר משש עשרה שנה , ומה תלמוד לומר תשע שנים , משמרד במלך אשור , כך שנויה בסדר עולם . ואי אפשר לומר שבשנת שתים עשרה לאחז התחיל למרוד , שאם כן תמצא את שני מרדו חמש שנים בימי אחז , ושש שנים בימי חזקיהו הרי אחת עשרה , וכאן הוא אומר תשע , לא הוזכר שנת שתים עשרה לאחז אלא לענין מקרא של אחריו : עליו עלה שלמנאסר וגו' , שבשנת שתים עשרה לאחז עלה סנחריב על הושע , והגלה לאותן שבעבר הירדן , וכך שנינו בסדר עולם , ומקרא כתוב בדברי הימים ( א ה כו ) : ויער אלהי ישראל את רוח פול מלך אשור ויגלם לראובני ולגדי , ולא פירש באיזה זמן , וכאן פירש שבשנת שתים עשרה לאחז היה , שלש גליות גלו עשרת השבטים , בשנת עשרים לפקח , כמו שכתוב למעלה ( טו כט ) : בא תגלת פלאסר מלך אשור ויקח את עיון ואת דן וגו' כל ארץ נפתלי ויגלם אשורה , וזה היה שנת הארבע לאחז , שהה שמנה שנים ובא עליהם , שנת שתים עשרה לאחז , והגלם לראובני ולגדי , וכשראה הושע בן אלה מרד בו ושלח מלאכים אל סוא מלך מצרים ( לקמן יז ד ) , שהה שמונה שנים , ובא וצר על שומרון , ונלכדה לקץ שלש שנים , וגלו כולן , וזהו שנאמר ( בישעיהו ח כג ) : כעת הראשון הקל ארצה זבולון וארצה נפתלי , הקל אף בשניה , שלא הגלה אלא שני השבטים , אבל האחרון הכביד , טיאט את הכל , כזה שמכבד את הבית ומכל מקום לפי החשבון שכתב כאן את מנין שני מרדו תשע שנים , לא מרד בו עד שנת ארבע עשרה לאחז , שהרי אחז מלך שש עשרה , שלש שנים של אחז היה המרד , ושש שנים בימי חזקיהו :
<h4>{ב}</h4>
<b>רק לא כמלכי ישראל .</b> שביטל פרדיסאות שישבו מימי ירבעם על הדרכים , לשמור שלא יעלו ישראל לרגל , וזה בטלן לפי שגלו עגלי הזהב כבר בשתי גליות , בגלות ראשונה , ויקח את עיון ואת דן , הגלה עגל שבדן , ובשניה כשגלו ראובן וגד , נטל עגל שבבית אל , לקיים מה שנאמר ( הושע י ו ) : <b>גם אותו לאשור יובל .</b> ולפי שבטלו פרדיסאות והם נמנעו מלעלות לרגל , לפיכך נחתם גזר דינם לגלות בימיו , שעד עכשיו תלו הקלקלה במלכיהם , ועתה לא היה במי לתלות , וזהו שאמר הושע בן בארי ( שם ה ג ) : כי עתה הזנית אפרים נטמא ישראל , עתה נגלית רעתכם :
<h4>{ו}</h4>
<b>בשנת התשעית .</b> למרדו של הושע : <b>ויגל את ישראל .</b> ויגלה את ישראל , וזה שעור כל תיבה שפעל שלה בה''א , כגון ; 'פנה' 'בנה' 'גלה' 'זנה' 'רבה' , כשבא לתת בראש התיבה וא''ו יו''ד , אם המלה מוסבת על הפועל , תהא היו''ד נקודה בחיר''ק , כגון ( בראשית יב ז ) : ויבן שם מזבח ; ( שמות לב טו ) ויפן וירד משה ; ( לקמן פסוק כג ) : ויגל יהודה מעל אדמתו ; ( ירמיהו ג ח ) : ותלך ותזן גם היא ; ( שמות א כ ) : <b>וירב העם ויעצמו מאד .</b> ואם הוא מדבר בלשון מפעיל , תהא היו''ד נקודה בסגו''ל , כגון ( שופטים טו ד ) : ויפן זנב אל זנב ; ( לקמן יח יא ) : ויגל את ישראל אשורה ; ( דברי הימים ב כא יא ) : ויזן את יושבי ירושלים ; ( איכה ב ה ) : וירב בבת יהודה תאניה ואניה :
<h4>{ט}</h4>
<b>ויחפאו .</b> בדאו , פתרונו לפי ענינו : <b>ממגדל נוצרים .</b> שאינו עשוי אלא להעמיד צופה לנצור , בכל בית גבוה העמידו עבודת גילולים : <b>עד עיר מבצר .</b> כמו מקטן ועד גדול :
<h4>{יג}</h4>
<b>ויעד ה' .</b> התרה בהם : <b>נביאי כל חוזה .</b> נביאי כל חזון , יש חוזה שהוא שם דבר , כמו ( ישעיהו כח טו ) : ועם שאול עשינו חוזה :
<h4>{טז}</h4>
<b>שני עגלים .</b> בבית אל ובדן : <b>את הבעל .</b> עבודה זרה ששמה בעל :
<h4>{יז}</h4>
<b>ויתמכרו .</b> מכרו עצמן לכך :
<h4>{יח}</h4>
<b>ויסרם מעל פניו .</b> שגלו עם הושע בן אלה :
<h4>{כג}</h4>
<b>ויגל ישראל .</b> זה נקוד בחיר''ק , שהוא לשון גלה , ואינו לשון הגלה :
<h4>{כה}</h4>
<b>לא יראו את ה' .</b> אף על פי שהעמים עובדי גלולים הם יראים מפניו , וקרו ליה אלהא דאלהיא , כענין שנאמר ( מלאכי א יד ) : ושמי נורא בגוים , ואלו לא יראוני , כי אמרו אלו היתה בו יראה , לא נתן עמו לגלות :
<h4>{כט}</h4>
<b>אשר עשו השומרונים .</b> ישראל בעודם שם : <b>גוי גוי אלהיו .</b> לאומה ואומה עבודת גלולים שהיו עובדים בארצם , אף כאן עשו כן כל גויי העיר אשר הורישם סנחריב שם בערי ישראל :
<h4>{ל}</h4>
<b>סכות בנות .</b> דמות תרנגולת עם אפרוחיה : <b>נרגל .</b> דמות תרנגול : <b>אשימא .</b> דמות תיש . וכן קרוין בלשון כל אומה ואומה , וכן פירשו רבותינו בסנהדרין ( סג ב ) :
<h4>{לא}</h4>
<b>נבחז .</b> דמות כלב : <b>תרתק .</b> דמות חמור : <b>לאדרמלך .</b> דמות פרד : <b>וענמלך .</b> דמות סוס ( שם ) :
<h4>{לג}</h4>
<b>כמשפט הגוים אשר הגלו אותם משם .</b> אותם עבודת כוכבים ומזלות שעובדים הגוים אשר הגלן סנחריב ואוכלוסיו משם , היו אלו עובדין כאן :
<h4>{לד}</h4>
<b>אינם יראים את ה' .</b> יראה שלימה כמשפט ישראל , ואף על פי שנתגיירו מיראת האריות , אין יראתם את ה' יראה שלימה , כמו שמפרש והולך , שאינם עוסקים בתורה ובמצות אשר צוה ה' את בני יעקב , ואינם עושים כחקותם וכמשפטם שהיה עליהם לעשות משנתגיירו , אלא כמו שהורם הכהן שהיה מן השמרונים שהיו עובדים עבודה זרה :
<h4>{לה}</h4>
<b>ויכרת ה' אתם ברית .</b> כשנתן להם תורה בהר סיני :
<h3>מלכים ב פרק-יח</h3>
<h4>{א}</h4>
<b>בשנת שלש .</b> למרדו של הושע :
<h4>{ד}</h4>
<b>ויקרא לו נחשתן .</b> לשון בזיון , כלומר מה צורך בזה , אינו אלא נחש נחושת :
<h4>{ז}</h4>
<b>ישכיל .</b> יצליח :
<h4>{טז}</h4>
<b>קצץ .</b> את הדלתות שהיה של זהב : <b>ואת האומנות .</b> תרגם יונתן : וית סקופיא , איסקופות :
<h4>{יז}</h4>
<b>את תרתן ואת רב סריס .</b> למדנו בסדר עולם , שלא באו שלשתם יחד , אלא רבשקה לבדו , כמו שכתב בספר ישעיהו ( לו ב ) , ותרתן ורב סריס באו בשליחות שנייה , כשבאה לו שמועה על תרהקה מלך כוש , וישמע וישלח מלאכים אל חזקיהו וגו' ( שם לז ט ) : <b>בתעלת .</b> פוסקיר''ה בלע''ז , בריכה שעושין לביברי דגים : <b>שדה כובס .</b> שדה שהכובסין שוטחין בו בגדים , וכן תרגם יונתן : חקל משטח קצריא :
<h4>{יח}</h4>
<b>המזכיר .</b> איזה משפט בא לפני המלך ראשון , שיפסקנו ראשון :
<h4>{כ}</h4>
<b>אמרת אך דבר שפתים וגו' .</b> אמרת עד הנה אעבוד למלך אשור , אך דבר שפתים היה , כל זמן שלא יצא ממקומו לבוא עליך , לא הוצרכת לעצה וגבורה , אבל עכשיו שיצא ובא , עצה וגבורה אתה צריך למלחמה הזאת , עתה אמור על מי בטחת :
<h4>{כא}</h4>
<b>ובא בכפו .</b> כשאדם נסמך על משענת קנה רצוץ שנשבר בידו , באין ראשי הקרומיות ונוקבין את כפו :
<h4>{כב}</h4>
<b>הלא הוא אשר הסיר חזקיהו וגו' .</b> יש ללמוד מכאן , דרבשקה ישראל מומר היה ( ראה סנהדרין סא ) , שהיה מודה שהקב''ה אלוה , אלא שרצונו לעבוד עבודה זרה :
<h4>{כג}</h4>
<b>התערב נא .</b> התפאר עליו , בוא בערבון , על מנת אם תוכל ליתן לך רוכבים על אלפים סוסים : <b>התערב .</b> גיי''ר בלע''ז :
<h4>{כד}</h4>
<b>ואיך תשיב את פני פחת אחד עבדי אדוני .</b> שהרי כל הקטן שבהם , שר על אלפים איש , ואתה אינך משיג לאלפים איש , למדנו מכאן על ראשי גייסות מאה ושמונים וחמשה אלף שנפלו עם סנחריב , הקטן שבהם , שר על אלפים איש שעמו :
<h4>{כה}</h4>
<b>המבלעדי ה' .</b> וכי שלא ברשות באתי , כבר נתנבא ישעיה ( ז יז ) בימי אחז אביך יביא ה' עליך ועל עמך וגו' את מלך אשור : <b>והשחיתה .</b> את זו הוסיף משלו :
<h4>{כו}</h4>
<b>כי שומעים אנחנו .</b> אנו בני פלטין , ומכירין בלשון ארמית ובשאר לשונות , ואל תדבר אלינו יהודית , שכל העם מכירין בו , ואין אנו רוצים שישמעו :
<h4>{כז}</h4>
<b>לאכול את צואתם .</b> ברעב המצור : <b>חוריהם .</b> רעי היוצא דרך חור פי הטבעת . ורבותינו פירשו ( מגילה כה ב ) : לכנותם לשון נאה צואתם : <b>מימי שניהם .</b> צואה לחה , שיני דכרכשא דקיימא אתלת שיני . או לשון גלל , שבא על ידי לעיסת השינים :
<h4>{לא}</h4>
<b>עשו אתי ברכה .</b> שאילת שלום , כמו ( בראשית מז ז ) : ויברך יעקב את פרעה :
<h4>{לב}</h4>
<b>אל ארץ כארצכם .</b> כן דרכי , להעביר את האומות ממדינה למדינה , היה לו לומר אל ארץ טובה משלכם , שהרי לפתותם בא , אלא שידע שיכירו שדבריו שקר : <b>ארץ דגן ותירוש .</b> זו אפריקי ( ירושלמי שביעית ו א ) :
<h4>{לד}</h4>
<b>הנע ועוה .</b> אותם מלך אשור , החריבם והגלם : <b>כי הצילו את שומרון .</b> והשומרונים היו עובדים את אלהי ארם שהיו שכיניהם :
<h4>{לו}</h4>
<b>קרועי בגדים .</b> על ששמעו גידופי השם :
<h3>מלכים ב פרק-יט</h3>
<h4>{ג}</h4>
<b>ותוכחה .</b> שהרשעים מתווכחין ומראין פנים לדבריהם , לאמר לנו הכח והגבורה : <b>בנים .</b> ישראל : <b>עד משבר .</b> עד צרה הדומה לאשה יושבת על משבר ואין בה כח לילד , משבר , שם מושב אשה הכורעת לילד :
<h4>{ד}</h4>
<b>והוכיח .</b> אישפרובי''ר בלע''ז , הראה פנים לדבריו , שהצליח בכל אשר הלך :
<h4>{ז}</h4>
<b>ושמע שמועה .</b> ויעלה מעליכם ושב לארצו , ולא מחמת השמועה , אלא לאחר זמן ישוב לארצו בבושת פנים , והפלתיו שם בחרב , ומה היא השמועה , וישמע אל תרהקה , שמע שיצא תרהקה להלחם עמו , ועלה מעל ירושלים והלך לכוש , ונלחם עם תרהקה ופוט ומצרים שעמו , ונצחם ונטל חמדת אוצרותיהם , ובא לירושלים ונפל שם , הוא שאמר ( ישעיהו מה יד ) : יגיע מצרים וסחר כוש וגו' עליך יעבורו וגו' :
<h4>{ט}</h4>
<b>וישב וישלח מלאכים .</b> להודיע שאינו שב לארצו , אלא להלחם עם כוש , ולחזור כאן :
<h4>{יב}</h4>
<b>עדן .</b> שם מדינה :
<h4>{יג}</h4>
<b>הנע ועוה .</b> אותן מלך אשור :
<h4>{יז}</h4>
<b>אמנם .</b> אמת הוא שהחריבו מלכי אשור את העמים , ונתנו את אלהיהם באש :
<h4>{כג}</h4>
<b>מרום הרים .</b> הר הבית : <b>ירכתי לבנון .</b> בית המקדש , שמלבין עונות : <b>ואכרת קומת ארזיו .</b> לא אשוב עד שאחריבנו : <b>קצו .</b> סופו : <b>יער כרמלו .</b> מליאת ארצו ויופי הדרו :
<h4>{כד}</h4>
<b>אני קרתי ושתיתי מים זרים .</b> כלומר התחלתי בכל מעשה וגמרתי , כזה הכורה בור ומוצא מים זרים ושותה . מים נובעים קורא זרים , לפי שעד הנה לא הכירו בהם : <b>ואחריב בכף פעמי .</b> אם צרתי על עיר הבוטחת בנהרותיה , הבאתי עליה גייסות רבות שהובישו יאוריה בשתייתם ושתית בהמתם ומרמס רגליהם : <b>ואחריב .</b> לשון הוה , כן דרכי תמיד :
<h4>{כה}</h4>
<b>הלא שמעת למרחוק .</b> למה תתפאר ותתגדל בזאת , לא שלך היא , כי שמעת למרחוק על ידי הנביאים שגזרתי על העמים להביאך עליהם , כענין שנאמר ( שם י ה ) : הוי אשור שבט אפי : <b>למימי קדם .</b> משנברא העולם , עלתה במחשבה , שנאמר ( שם ל לג ) : כי ערוך מאתמול תפתה גם הוא למלך הוכן , זה סנחריב שנשרף באש גיהנם , שנאמר ( שם לא ט : ) נאם ה' אשר אור לו בציון : <b>עתה הבאתיה .</b> וזה הכח שבידך : <b>ותהי .</b> ביאתה של גזרתי , להשאות ערים בצורות , להיות לגלים נצים , לגלי אדמה שצומחין בהן ירקות , שאתה מחריבן בגזרתי : <b>להשות .</b> לשון שאייה גלמודה :
<h4>{כו}</h4>
<b>ויושביהן קצרי יד .</b> הם , שאני התשתי את כחן לפניך , ואין הגבורה שלך , אין אתה גבור , אבל הם חלשים : <b>חציר גגות .</b> הממהר ליבש : <b>ושדפה לפני קמה .</b> כשבלים השדופות , בטרם יתקשו לבא לידי קמה :
<h4>{כז}</h4>
<b>ושבתך וצאתך ובאך .</b> תרגם יונתן : ומיתבך בעיצה ומיפקך לאגחא קרבא ומיתך לארעא דישראל גלי קדמי , מאתי נהיתה : <b>ואת התרגזך אלי .</b> ואת אשר סופך להתגאות ולהתעורר אלי ברוגז ורעש , אשטרימי''ה בלע''ז :
<h4>{כח}</h4>
<b>ושאננך .</b> כמו ושאונך : <b>חחי .</b> כמין שיר הוא , שמושכין בו בהמה שעסקיה רעים , כמו ששנינו ( שבת נא ב ) כל בעלי השיר יוצאין בשיר : <b>ומתגי .</b> תרגם יונתן : זמם , והוא של ברזל , ותוחבין אותו בנחירי הנאקה ונמשכת בו , לפי שעסקיה רעים , והוא ששנינו ( שם : ) ונאקה בחוטם :
<h4>{כט}</h4>
<b>וזה לך האות .</b> לחזקיהו אמר הנביא , וזה שאמרתי לך סנחריב יפול כאן , יהי לך לאות אף לימים הבאים שאתם יראים למות ברעב , לפי שסנחריב החריב את הארץ וגדע את האילנות : <b>אכול השנה ספיח .</b> בשנה הזאת יצמחו לכם צמחים ותתפרנסו מהם : <b>סחיש .</b> גדועי אילנות שיצמחו , וכשתראה דברי קיים במפלת האוכלסין , יהיה לך לאות שאף הבטחה זו תתקיים :
<h4>{לא}</h4>
<b>קנאת ה' צבאות .</b> שיקנא לכבודו ולשמו , ולא שיש זכות בידכם , כי הרבה הרשיע אחז אביך :
<h4>{לב}</h4>
<b>ולא יקדמנה .</b> לא יערך לפניה מגן : <b>סוללה .</b> צבור אדמה להגביה תל לעמוד עליו להלחם על העיר , ועל שם שהוא כובשו וחובטו בעצים ומקבות כדי שיהא נדוש וכבוש בחוזק , קורהו סוללה , לשון ( ישעיה סב י ) : סולו סולו המסילה :
<h4>{לה}</h4>
<b>ויהי בלילה ההוא .</b> כששב סנחריב מעל כוש , ובא עד נוב שהיתה סמוכה לירושלים : <b>מאה ושמונים וחמשה אלף .</b> כולם ראשי גייסות :
<h4>{לו}</h4>
<b>וישב בנינוה .</b> היא ראש לארץ אשור :
<h4>{לז}</h4>
<b>בית נסרוך אלהיו .</b> נסר מתיבתו של נח : <b>הכהו בחרב .</b> שמעו אותו שאמר לשוחטן לפניו אם יצילוהו , שלא יהרגוהו שרי המלכות שמתו בניהם על ידו ( סנהדרין צו א ) :
<h3>מלכים ב פרק-כ</h3>
<h4>{א}</h4>
<b>בימים ההם .</b> שלשה ימים לפני מפלתו של סנחריב : <b>חלה חזקיהו .</b> ויום שלישי כשעלה בית ה' , יום מפלתו של סנחריב , ויום טוב של פסח היה ( סדר עולם פרק כג ) : <b>כי מת אתה .</b> בעולם הזה : <b>ולא תחיה .</b> לעולם הבא , משום דלא נסבת אשה , כדאיתא בברכות ( יא ) :
<h4>{ד}</h4>
<b>לא יצא חצר וגו' .</b> מיהר הקב''ה להודיע רפואתו , בטרם יצא קול הברה בעיר שנקנסה עליו מיתה , כדאיתא בירושלמי ( סנהדרין י ב ) :
<h4>{ו}</h4>
<b>ומכף מלך אשור אצילך .</b> למדנו שלפני מפלתו של סנחריב חלה :
<h4>{ז}</h4>
<b>דבלת תאנים .</b> כשהם לחין קרויין תאנים , וכשנדרסים בעיגול קרויין דבלה : <b>וישימו על השחין ויחי .</b> ונס בתוך נס , שהרי אף בשר חי כשאתה נותן עליו דבלה , נסרח , והקב''ה נותן דבר המחבל לתוך דבר שנתחבל , ומתרפא ( מכילתא שמות טו ) :
<h4>{ט}</h4>
<b>הלך הצל עשר מעלות אם ישוב עשר מעלות .</b> הרי זה מקרא קצר , כבר ירד הצל למעלות העשויות לשעות היום , כמו אורלויי''ן בלע''ז , שעושין האנשים לבחון שעות היום , חפץ אתה שימתין במקום שהוא שם כדי מהלך עשר שעות , או ישוב למעלה עשר מעלות , ויהא נראה כאילו הוא שחרית :
<h4>{י}</h4>
<b>ויאמר יחזקיהו נקל לצל לנטות עשר מעלות .</b> דבר קל הוא לנטות במקומו , ונוטה ועומד עשר מעלות אינו דבר הניכר כל כך , לא כן אלא ישוב הצל , ויהיה הדבר תימה , שראו שפנה היום לערוב , וחוזר להיות בוקר :
<h4>{יא}</h4>
<b>אשר ירדה במעלות אחז .</b> יום שמת אחז , נתקצר היום ומיהר הצל לירד עשר מעלות , כדי שלא יהא נספד , ואותן עשר שעות חזרו עכשיו לחזקיהו ( סנהדרין צו א ) :
<h4>{יב}</h4>
<b>כי שמע כי חלה .</b> ועד אותו היום לא היה אדם חולה וחיה , ואיך שמע , למוד היה לאכול בשלש שעות ביום , וישן עד תשע , כיון שחזר גלגל חמה לחזקיהו , ניעור בתשע שעות ומצא שהוא שחרית , בקש להרוג את עבדיו , אמר אתם הנחתם אותי לישן יום ולילה , אמרו , גלגל חמה חזר , אמר להם : מי החזירו , אמרו לו : אלהיו של חזקיהו , כדאיתא בפסיקתא :
<h4>{יג}</h4>
<b>בית נכתה .</b> בית גנזי בשמיו , כמו ( בראשית לז כה ) : נכאת וצרי ולוט : <b>ואת שמן הטוב .</b> יש פותרין שמן המשחה , ויש פותרים שמן אפרסמון ( בלסמון ) , שהוא מצוי בארץ ישראל , שנאמר ( ביחזקאל כז יז ) : <b>יהודה וישראל המה רוכליך בחטי מנית ופנג .</b> וראיתי בספר יוסיפון : פנג הוא אפרסמון , וגדל ביריחו , ועל שם הריח נקרא יריחו : <b>לא היה דבר .</b> את הארון והלוחות וספר התורה ( פרקי דרבי אליעזר פרק נב , עיין שיר השירים רבה ג ד ) :
<h4>{יד}</h4>
<b>מארץ רחוקה באו .</b> זה אחד משלשה שבדקן הקב''ה ומצאן עביט של מים עכורים , קין , יחזקיהו , ובלעם . קין , ( בראשית ד ט ) - לא ידעתי השומר אחי אנכי , היה לו לומר רבונו של עולם הלא כל הנסתרות גלויות לך , כדאיתא בתנחומא ( ראה במדבר רבה כ ו ) . בלעם - שאמר לו המקום ( במדבר כב ט ) מי האנשים האלה עמך , היה לו לומר ה' אלהים אתה ידעת , כמו שנאמר ביחזקאל ( לז ג ) , והוא השיב בגאוה , בלק בן צפור - מלך מואב שלח אלי , הרבה מבקשים יש לי . חזקיהו - היה לו להשיב לישעיהו , אתה נביאו של מקום , ואתה שואל אלי , התחיל חזקיה מתגאה ואמר : מארץ רחוקה באו אלי , לכך נענש , ועל ששמח עליהם והאכילם על שלחנו ( סנהדרין קד א ) :
<h4>{יז}</h4>
<b>לא יותר דבר .</b> מדה כנגד מדה , לא היה דבר : <b>ומבניך .</b> חנניה מישאל ועזריה :
<h4>{יט}</h4>
<b>טוב דבר ה' .</b> מאחר שבימי יהיה שלום :
<h4>{כ}</h4>
<b>ואשר עשה את הברכה וגו' .</b> בדברי הימים :
<h3>מלכים ב פרק-כא</h3>
<h4>{י}</h4>
<b>ביד עבדיו הנביאים .</b> נחום וחבקוק , ולפי שהיה מנשה רשע , לא נקראו על שמו לפרש שבימיו היו :
<h4>{יב}</h4>
<b>תצלנה .</b> לשון מצלתים , טינטני''ר בלע''ז :
<h4>{יג}</h4>
<b>משקולת .</b> הוא חוט שהבונים חומה קושרין בו עופרת לכוין בו את החומה : <b>ימחה את הצלחת .</b> יקנח את הקערה :
<h3>מלכים ב פרק-כב</h3>
<h4>{ח}</h4>
<b>ספר התורה מצאתי .</b> טמון תחת הנדבך , שהטמינו שם כששרף אחז את התורה :
<h4>{יג}</h4>
<b>דרשו את ה' בעדי .</b> ראה כתוב יולך ה' אותך ואת מלכך :
<h4>{יד}</h4>
<b>אל חולדה .</b> אמרו רבותינו ( מגילה יד ב ) : <b>לפי שהאשה מרחמת יותר מן האיש , לכך לא שלח אל ירמיהו .</b> ויש אומרים : ירמיהו לא היה שם , שהלך להחזיר עשרת השבטים : <b>במשנה .</b> בבית אולפנא . שער יש בעזרה ששמו שער חולדה במסכת מדות ( לד א ) . ויש שפותרים 'במשנה' , חוץ לחומה , בין שתי החומות , שהיא משנה לעיר , [ במשנה , היתה לומדה התורה שבעל פה לזקנים שבדור , והיא היא המשנה , הג''ה דר''ע ] , [ במשנה , מאלה הדברים עד לעיני כל ישראל , וכן כל הדברים הנכפלים בתורה דרשה ברבים , וגלתה העונשים והגלויות הנכפלים לעוברים על סודו ורמזי התורה . סוד מישרים ] :
<h4>{כ}</h4>
<b>ונאספת אל קברותיך בשלום .</b> ומהו השלום , ולא תראינה עיניך בחורבן הבית :
<h3>מלכים ב פרק-כג</h3>
<h4>{ג}</h4>
<b>על העמוד .</b> מקום מעמד המלך בבית המקדש :
<h4>{ד}</h4>
<b>ואת כהני המשנה .</b> סגני כהונה , שהם שניים לכהנים גדולים : <b>שומרי הסף .</b> אמרכלים הממונים על כל צרכי הבית , ומפתחות העזרה בידם : <b>בשדמות קדרון .</b> במישר קדרון : <b>ונשא את עפרם בית אל .</b> אל מקום טמא , אשר טמא שם את המזבח שעשה ירבעם , ושרף עליו את כהני הבמות :
<h4>{ה}</h4>
<b>ויקטר בבמות .</b> ואותן שקטרו בבמות בערי יהודה :
<h4>{ז}</h4>
<b>את בתי הקדשים .</b> בתי הזמה : <b>אורגות שם בתים .</b> יריעות :
<h4>{ט}</h4>
<b>לא יעלו .</b> הכהנים שקטרו בבמות לעבודה זרה , לא יעלו עוד לשרת על מזבח ה' : <b>כי אם אכלו מצות .</b> כלומר כי אם בדבר זה לא יצאו מכהונתם , שמותרין לאכול בקדשים , הרי הם כבעלי מומין , חולקין ואוכלין אבל לא מקריבין : <b>אכלו מצות .</b> מנחות , והוא הדין לכל הקדשים :
<h4>{י}</h4>
<b>התופת .</b> הוא המולך , ועל שם שהיו הכהנים מקישים בתופים , שלא ישמע האב את נהמת הבן כשהוא נכוה בידי הצורה של עבודה זרה מולך , קראוהו תופת :
<h4>{יא}</h4>
<b>את הסוסים .</b> אותם המשתחוים לחמה , היו להם סוסים מוכנים לצאת לקראת החמה בבקר : <b>נתן מלך .</b> כך שמו : <b>אשר בפרורים .</b> לא ידעתי מה הם :
<h4>{יב}</h4>
<b>וירץ משם .</b> ובערם משם :
<h4>{יג}</h4>
<b>להר המשחית .</b> הר הזיתים , הוא הר המשחה , וכיון שהזכיר את שמו על ידי עבודה זרה , שינה שמו לגנאי :
<h4>{יז}</h4>
<b>מה הציון הלז .</b> ראה קבר , מצדו אחד עלה קמשונים וחרולים , וצדו אחד הדסים ובשמים , ותמה עליו ואמר מה זה . והשיבו : <b>הקבר איש האלהים .</b> ונביא השקר שצוה לבניו שיקברוהו אצלו ( מלכים א פרק יג ) :
<h4>{יט}</h4>
<b>אשר בערי שומרון .</b> שהיה יאשיהו מלך על כל ישראל , מה שחזרו מעשרת השבטים על ידי ירמיהו :
<h4>{כב}</h4>
<b>לא נעשה כפסח הזה .</b> לא נתקבצו רוב עם בכל פסח כמו שנתקבצו בזה : <b>מימי השופטים .</b> מימי שמואל , כתוב בדברי הימים ( ב לה יח ) . לפי שאף שמואל החזיר ישראל למוטב , וקבצם המצפתה . דבר אחר : לא נעשה כפסח הזה לה' בירושלים , ( אבל ) משמלכו מלכי ישראל ומלכי יהודה , לא עשו פסח כל ישראל בירושלים , לפי שנחלקה המלכות לשנים מירבעם , והיו הולכים לעגל שבבית אל ובדן , עד עכשיו שגלו עשרת השבטים , והחזירם ירמיהו ומלך עליהם יאשיהו , ובאו כולם לירושלים :
<h4>{כד}</h4>
<b>התרפים .</b> צורות שמדברים על ידי כשפים , והעושה אותן צריך לכוון שעה אחת בשנה , ושנה אחת ראויה לכך :
<h4>{ל}</h4>
<b>וימשחו .</b> לא היה צריך משיחה , אלא מפני שהיה יהויקים אחיו גדול ממנו שתי שנים , כמו שכתוב בענין ( פסוק לו ) :
<h4>{לה}</h4>
<b>איש כערכו .</b> כפי עשרו :
<h3>מלכים ב פרק-כד</h3>
<h4>{ג}</h4>
<b>אך על פי ה' היתה .</b> כל הרעה הבאה ביהודה על ידי הגדודים האלה :
<h4>{ו}</h4>
<b>וישכב יהויקים .</b> לא על מטתו , כי אסרו נבוכדנאצר בנחושתים להוליכו בבלה , והיו מגררין אותו ומת בידם , כמו שנאמר ( ירמיהו כב יט ) : <b>קבורת חמור יקבר סחוב והשלך .</b> ובדברי הימים ( ב לו ו ) כתב שאסרו נבוכדנאצר להוליכו בבלה :
<h4>{ז}</h4>
<b>לצאת מארצו .</b> לעזור ליהויקים : <b>כי לקח מלך בבל וגו' .</b> שנצחו במלחמה בשנת הרביעית ליהויקים , בכרכמיש על נהר פרת , ככתוב בספר ירמיהו ( מו ב ) :
<h4>{יב}</h4>
<b>ויצא יהויכין מלך יהודה על מלך בבל .</b> לעשות לו כרצונו , ולא למלחמה :
<h4>{יד}</h4>
<b>החרש והמסגר .</b> תרגם יונתן : <b>אומניא ותרעיא .</b> ורבותינו אמרו ( גיטין פח א ) : חכמים גדולים בתורה , שכשאחד פותח הכל שותקין , כמו שכתוב ( ישעיהו מא א ) : החרישו אלי איים , מסגר , הכל יושבין לפניו ולמדין הימנו , כמו שנאמר ( שם כב ) : ופתח ואין סוגר וסגר ואין פותח :
<h4>{טו}</h4>
<b>ואת אילי הארץ .</b> אלו חורי יהודה ובנימין , וצדיקים היו , עליהם הכתוב אומר ( ירמיהו כד ה ) : כתאנים הטובות האלה כן אכיר את גלות יהודה :
<h4>{טז}</h4>
<b>שבעת אלפים .</b> ולמעלה הוא אומר עשרת אלפים , בא הכתוב השלישי והכריע בספר ירמיהו ( נב כח ) : זה העם אשר הגלה נבוכדנצר בשנת שבע יהודים שלשת אלפים , אמור מעתה שלשת אלפים היו משבט יהודה , ושבעת אלפים מבנימין ושאר שבטים , ואף בסדר עולם למדנו כן :
<h4>{יז}</h4>
<b>ויסב את שמו צדקיהו .</b> יה יצדיק עליך את הדין , אם תמרוד בי ( הוריות יא ב ) :
<h4>{כ}</h4>
<b>כי על אף ה' היתה וגו' .</b> לפיכך וימרוד צדקיהו במלך בבל , נתן הקב''ה בלבו למרוד בו , כדי שיגלה :
<h3>מלכים ב פרק-כה</h3>
<h4>{א}</h4>
<b>בשנת התשיעית למלכו .</b> של צדקיהו : <b>דיק .</b> תרגם יונתן : כרקום :
<h4>{ד}</h4>
<b>דרך שער בין החומתים .</b> מערה הולכת מביתו עד ערבות יריחו , וברח לו דרך המערה , והקב''ה זימן צבי הולך על גג המערה חוץ לעיר , ורדפו כשדים אחרי הצבי , וכשהגיעו לפתח המערה בערבות יריחו ראוהו ולכדוהו , הוא שאמר ( ביחזקאל יב יג ) : ופרשתי רשתי עליו ונתפש במצודתי :
<h4>{ו}</h4>
<b>וידברו אתו משפט .</b> נתווכח עמו על השבועה :
<h4>{ט}</h4>
<b>ואת כל בית גדול .</b> בתי כנסיות שמגדלין בהן תורה ותפלה ובתי השרים ( ראה מגילה כז א ) :
<h4>{יא}</h4>
<b>ואת הנופלים .</b> ששמעו לקול נבוכדנצר ויצאו אליו מן העיר , כמו ( דברי הימים א יב כ א ) : בלכתו אל צקלג נפלו עליו ממנשה וגו' :
<h4>{יב}</h4>
<b>וליוגבים .</b> חופרי הארץ , לשון יקבים , שהם חפירות בקרקע :
<h4>{יז}</h4>
<b>וקומת הכותרת שלש אמות .</b> ובתחלת הספר ( מלכים א ז טז ) הוא אומר : <b>חמש אמות .</b> ושם ישבתי את המקראות : <b>ושבכה .</b> קופיי''א בלע''ז , כמין כובע : <b>וכאלה .</b> רמונים :
<h4>{יט}</h4>
<b>הסופר שר הצבא .</b> שהיה יודע מנין כל עיר ועיר , כמה אנשים מוציאה לצבא :
<h4>{כג}</h4>
<b>כל שרי החילים .</b> שיצאו מן העיר להחבא במצודות ובטינרים ובצורים וביערים :
<h4>{כז}</h4>
<b>נשא אויל מרודך .</b> שמת נבוכדנצר ומלך אויל מרודך תחתיו : <b>בעשרים ושבעה לחודש .</b> ובירמיהו ( נב לא ) הוא אומר : בעשרים וחמשה , אלא בעשרים וחמשה מת נבוכדנאצר , ונקבר בעשרים וששה , בעשרים ושבעה הוציאו אויל מרודך מקברו וגררוהו , בשביל לבטל גזירותיו , כמו שנאמר בישעיהו ( יד יט ) : ואתה השלכת מקברך כנצר נתעב וגו' :
<h4>{כח}</h4>
<b>וידבר אתו טובות .</b> דברי נחומים :
<h1>שמואל ב - מצודת דוד</h1>
<h3>שמואל ב פרק-א</h3>
<h4>{ה}</h4>
<b>איך ידעת .</b> שמא מאומד , או מפי השמועה :
<h4>{ו}</h4>
<b>נקרא נקריתי .</b> במקרה באתי להר הגלבוע : <b>נשען .</b> על כי הפיל עצמו על חרבו וכמו שכתוב בשמואל א' ( לא ד ) , נחלה מן המכה והיה נשען על חניתו , ואנשי הרכב באו קרוב אליו :
<h4>{ח}</h4>
<b>מי אתה .</b> מאיזה עם :
<h4>{ט}</h4>
<b>כי כל עוד .</b> רצה לומר , כל הנשאר בי עוד , הוא רק אשר עדיין נפשי בי ולא יותר , כי כבר הלכו ממנו ההרגשות כולם , ואם כן בוודאי אמות , ולזה השלם המיתה , לבל יתעללו בי הערלים טרם אמות :
<h4>{י}</h4>
<b>כי לא יחיה .</b> אי אפשר לו להשאר חי אחרי ההפלה שנפל על חרבו :
<h4>{יב}</h4>
ועל עם ה' . אלו הגדולים שבהם : <b>ועל בית ישראל .</b> הם יתר העם :
<h4>{יג}</h4>
<b>אי מזה אתה .</b> מאיזה מקום אתה , אם עודך עדיין יושב בארץ עמלק , או אתה גר בארץ ישראל , רצה לומר , אם נתגיירת : <b>בן איש גר עמלקי .</b> עוד אבי בא לגור בארץ ישראל , והוא נתגייר :
<h4>{יד}</h4>
<b>איך לא יראת .</b> רצה לומר : הואיל ואתה ישראל ומלידה , איך לא יראת מה' לשלוח יד במשיחו , עם כי צוה לך והיה קרוב למות , מכל מקום חטאת לה' :
<h4>{טז}</h4>
<b>דמך על ראשך .</b> רצה לומר : עון מיתתך על עצמך , כי אתה בעצמך העדת בך שאתה הרגתו , ואף אם אין האמת אתך , וכל דבריך המה בחושבך שבזה תמצא חן בעיני על שהיה מעולם לי לאויב , מכל מקום פיך ענה בך , ודמך על ראשך :
<h4>{יח}</h4>
<b>ויאמר .</b> טרם התחיל לקונן , ראה לאמץ לבות אנשיו לבל ירך לבבם להתייאש מלהרים ראש מול פלשתים , ואמר להם : הנה באה העת ללמד את בני יהודה קשת מלחמה , שהם יתגברו על פלשתים : <b>הנה כתובה .</b> הלא הדבר ההוא הנה כתובה על ספר הישר , והוא התורה שנאמר בה ( בראשית מט ח ) : יהודה אתה יודוך אחיך ידך בעורף אויביך וגו' , ונאמר ( דברים לג ז ) : ידיו רב לו ועזר מצריו תהיה , וכן היה , כי דוד הכניעם , וגם מלכי יהודה אחריו :
<h4>{יט}</h4>
<b>הצבי ישראל .</b> כאומר ; אולם עתה עת לקונן במר נפש לומר : הצבי ישראל , רצה לומר : את ארץ ישראל החמודה , וכי ראוי שיהיה חלל על במותיך הם הרי גלבוע , ואיך נפלו שם גבורים , ורצה לומר : הלא אף החלשים יתחזקו בעמדם על ההר , ועל במותיך נפלו אף הגבורים :
<h4>{כ}</h4>
<b>אל תגידו בגת .</b> ממיתת שאול ויהונתן , ועם כי בודאי ידעו בלא הם , אמר כן למליצת הקינה , וכן ( מיכה א י ) : בגת אל תגידו :
<h4>{כא}</h4>
<b>ושדי תרומות .</b> מלת 'ואל' שאמר , משמשת בשתים , כאלו נאמר ואל מטר עליכם , ואל שדי תרומות , וכאלו קלל ההרים , שלא ירד עליהם טל ומטר , ולא יהיה בהם שדה לתת ממנו תרומה לה' , שלא יצמח בהן דבר מה להיות מהן חלק לגבוה , יען וביען עליהם באה התקלה , כי שם נגעל ונמאס מגן גבורים , ונעשה שם מגן של שאול כאלו היה בלי משוח בשמן להחליק מעליו מכת החרב :
<h4>{כב}</h4>
<b>לא נשוג אחור .</b> חזר קשתו לאחור , מבלי לרוות חציו מדם וחלב שונאיו : <b>לא תשוב ריקם .</b> אל נדנה , מבלי להרוג הרג רב :
<h4>{כג}</h4>
<b>בחייהם .</b> עודם בחיים היו נאהבים ונעימים לכל בני אדם , רצה לומר : מאוד היו מקובלים על הבריות , וחביבים בעיני כולם : <b>ובמותם לא נפרדו .</b> אף אחר מותם לא נפרדו מן האהבה והנעימה , כי עד עולם לא תשכח כי רבה היא , על כי היו קלים מנשרים וגבורים מאריות , ללחום מלחמות ה' :
<h4>{כד}</h4>
<b>המלבישכם שני .</b> כי התגבר במלחמה , וחלק שלל האויב לאנשיו להלביש איש אשתו ובנותיו , וכאלו הוא המלביש : <b>עם עדנים .</b> רצה לומר : שאר מלבושי פאר , המעדן גוף הלובשן : <b>על לבושכן .</b> כי כן הדרך להעלות עדי הזהב ממעל על הלבוש , להיות נראה :
<h4>{כה}</h4>
<b>איך נפלו גבורים .</b> כפל הדבר פעמים ושלש , כדרך המקונן : <b>יהונתן על במותיך חלל .</b> אתה יהונתן , גבור שכמותך , תהיה חלל על במותיך , הלא אף החלש יחשב לגבור כשעומד בהר , ומכל שכן גבור כמותך , ובהר שעוד אתה רגיל בו לדעת מוצאיו ומבואיו , וכאומר : הנה הצרה ההיא נפלאה הפלא ופלא :
<h4>{כו}</h4>
<b>צר לי עליך .</b> מאוד אני מיצר בעבורך , כי נעמת לי מאוד : <b>נפלאתה .</b> האהבה שאהבתיך היא אהבה נפלאה , והיא יותר מאהבת הנשים אשר המה נאהבות אהבה רבה למי שחושק אליהן :
<h4>{כז}</h4>
<b>ויאבדו כלי מלחמה .</b> כי המה כאלו היו כלי מלחמתן של ישראל :
<h3>שמואל ב פרק-ב</h3>
<h4>{ג}</h4>
<b>בערי חברון .</b> בהערים הסמוכים לחברון . ( ד ) אנשי וגו' אשר קברו . הוא הפוך , וכמו אשר אנשי יבש גלעד קברו את שאול :
<h4>{ו}</h4>
<b>הטובה הזאת .</b> גמול הטובה הזאת :
<h4>{ז}</h4>
<b>תחזקנה ידיכם .</b> רצה לומר : התחזקו בעצמם והיו לבני חיל ללחום מלחמתכם : <b>כי מת אדוניכם שאול .</b> שהיה לכם מאז לעזר ללחום בעבורכם : <b>גם אותי משחו .</b> כאומר לא נופל אנכי ממנו , ואהיה גם אני לכם לעזר :
<h4>{ח}</h4>
<b>ויעבירהו מחנים .</b> שם היה מקום מוכשר להמליכו :
<h4>{ט}</h4>
<b>ועל ישראל כלה .</b> רצה לומר : בתחילה המליכו על אלו המקומות שזכר אחת לאחת , עד שבאחרונה המליכו על כל ישראל , זולת יהודה :
<h4>{י}</h4>
<b>על ישראל .</b> רצה לומר : על כל ישראל , ומלך על כולם שתי שנים , וחמשת השנים וששת החדשים הקודמים , לא מלך עדיין על כל ישראל כי אם על המקומות שזכר למעלה , ועוד אחת לאחת על מה מהמקומות , וכל ימי משך מלכותו היה כחשבון שמלך דוד בחברון :
<h4>{יג}</h4>
<b>ויפגשום .</b> פגעו אלו באלו , סמוך לברכת גבעון :
<h4>{יד}</h4>
<b>וישחקו לפנינו .</b> רצה לומר : יתגרו מלחמה אלה באלה דרך שחוק , לראות מי מהם יותר מלומד מלחמה :
<h4>{טו}</h4>
<b>ויעברו .</b> את ברכת המים , כי היו אלה מזה ואלה מזה : <b>לבנימן .</b> מבני בנימן , עבדי איש בושת :
<h4>{טז}</h4>
<b>דעהו .</b> הבא ללחום למולו : <b>וחרבו .</b> להכהו נפש : <b>ויפלו יחדיו .</b> כי הרגו זה את זה :
<h4>{יז}</h4>
<b>ותהי המלחמה קשה .</b> עם כי מתחילה קמו מתי מספר להלחם דרך שחוק , סוף הדבר היה אשר נלחמו כולם בחזקה :
<h4>{יט}</h4>
<b>ולא נטה .</b> לא נטה מאחרי אבנר ללכת וגו' :
<h4>{כא}</h4>
<b>נטה לך .</b> כי הרודף אחר מי ושב מאחריו הנה לקלון יחשב ולזה אמר לו אבנר אם מפני הכבוד לא תרצה לשוב מאחרי , עשה זאת : נטה על ימינך וגו' , להיות נראה שלא אחרי רדפת כי אם אחר נער אחר , ואחוז באמת אחד מן הנערים ולא תכנו נפש כי אם קח חליצתו , ויחשבו הכל כי אחריו רדפת והשגתו :
<h4>{כב}</h4>
<b>ארצה .</b> שתפול מת בארץ : <b>ואיך אשא פני .</b> להסתכל בו , כי הלא אבוש מפניו :
<h4>{כג}</h4>
<b>באחרי החנית .</b> בהברזל המחודד אשר בו , העשוי לשקוע בארץ : <b>אל החומש .</b> אל צלע החמישית , שהוא על הלב . ורבותינו ז''ל אמרו ( סנהדרין מט א ) : מול מקום שכבד ומרה תלוין בו : <b>מאחריו .</b> כי חלפה גופו מעבר אל עבר : <b>כל הבא .</b> מאנשי דוד : <b>ויעמודו .</b> עמדו מתבהלים וחדלו מלרדוף :
<h4>{כד}</h4>
<b>וירדפו .</b> אבל יואב ואבישי רדפו עוד : <b>דרך .</b> רדפו דרך מדבר גבעון , ובאו לגבעת אמה :
<h4>{כה}</h4>
<b>אחרי אבנר .</b> להצילו מיואב ואבישי :
<h4>{כו}</h4>
<b>הלנצח .</b> וכי לעולם תהרוג החרב מאתנו איש לאחיו : <b>הלא ידעתה .</b> והלא תשכיל לדעת שמרה תהיה באחרונה , שאמות אני או אתה :
<h4>{כז}</h4>
<b>לולא דברת .</b> אם לא דברת מתחילה : יקומו הנערים גו' : <b>כי אז מהבוקר .</b> מעת פגשנו היינו נפרדים אלה מאלה כל אחד לדרכו , כי לא היה מאז דעתי להלחם עמך :
<h4>{כח}</h4>
<b>ויתקע .</b> לרמז שיעמדו ולא ירדפו עוד , ושמעו אליו ולא יספו עוד להלחם :
<h4>{כט}</h4>
<b>כל הלילה .</b> כי פחד מיואב , שלא יפול עליו פתאום :
<h4>{ל}</h4>
<b>ועשהאל .</b> לפי שהיה חשוב מכולם , לא כללו עמהם :
<h4>{לא}</h4>
<b>מבנימין .</b> וחוזר ומפרש ובמי מבנימין , באנשי אבנר :
<h4>{לב}</h4>
<b>וילכו כל הלילה .</b> כי גם הוא פחד מאבנר , פן יהרגוהו להסיר מעליו הפחד שלא יגאל דם אחיו : <b>ויאור .</b> כשבאו אל חברון , האיר להם הבוקר :
<h3>שמואל ב פרק-ג</h3>
<h4>{א}</h4>
<b>ארוכה .</b> זמן ארוך : <b>הולך וחזק .</b> בכל עת התחזק יותר : <b>ודלים .</b> שפלים וחלשים :
<h4>{ג}</h4>
<b>בן מעכה .</b> יפת תואר היתה , ולקחה במלחמה :
<h4>{ה}</h4>
<b>אשת דוד .</b> חוזר על כולן , לומר : כל אחת היתה אשת דוד , ולא פילגש :
<h4>{ו}</h4>
<b>בבית שאול .</b> להעמיד המלוכה ביד איש בושת בנו :
<h4>{ז}</h4>
<b>ויאמר .</b> סתם ולא פירש מי האומר , ומעצמו יובן שהאומר היה איש בושת , שנאמר : אל פילגש אבי : <b>מדוע באתה וכו' .</b> כי אלמנותו של מלך אסורה להדיוט ( סנהדרין יח א ) :
<h4>{ח}</h4>
<b>הראש כלב וגו' .</b> רצה לומר : מדוע בזיתני , וכי אינני שר וממונה על אנשי מלכותך וכי אני ראש וממונה על הכלבים במלכות יהודה אנשי מלחמתך אשר שנאת , כאומר לא יאות לבזות כי אם לשונא ושפל אנשים , ולא לאיש כמוני שאין בי אחת מהם : <b>היום אעשה חסד .</b> רצה לומר : האם מהיום ראוי לי שאעשה חסד וכו' : <b>ולא המציתיך .</b> רצה לומר : אחר שעד הנה לא המציתיך ביד דוד , ואתה גמלתני הרע כי תפקוד עלי עון הפילגש :
<h4>{ט}</h4>
<b>כה יעשה .</b> הוא ענין שבועה , וכהנה הרבה במקרא : <b>כאשר נשבע ה' .</b> להמליכו על כל ישראל : <b>אעשה לו .</b> לדוד , לסייעו על דבר המלוכה :
<h4>{יא}</h4>
<b>ולא יכול .</b> על איש בושת יאמר :
<h4>{יב}</h4>
<b>תחתיו לאמר .</b> רצה לומר : שלח מלאכים ממקומו , שיאמרו בשבועה 'למי ארץ' , רצה לומר : נשבעים אנו במי שהארץ שלו , כי לה' הארץ , ודבר השבועה היתה אשר בלב ידבר לאמר : כרתה ברית עמי , להיות לי לאוהב , ויהיה כח ידי עמך וכו' :
<h4>{יג}</h4>
<b>כי אם לפני .</b> רצה לומר : רק קודם כל דבר , יהיה הביאך את מיכל וכו' בעת בואך אלי :
<h4>{יד}</h4>
<b>וישלח דוד .</b> על כי היה עתה בטוח אשר אבנר ימלא את דברו : <b>במאה ערלות .</b> ולקדושין תחשב . או רצה לומר : הלא מאז שמתי עצמי בסכנה בעבורה , וכאומר שגם עתה יוסיף ידו להלחם בעבורה ( אף שנתן מאתים ערלות , מכל מקום התנאי לא היה כי אם על מאה ) :
<h4>{טו}</h4>
<b>מעם איש .</b> וחוזר ומפרש שהוא פלטיאל , והוא פלטי האמור למעלה ( שמואל א כה מד ) :
<h4>{טז}</h4>
<b>וילך .</b> ללותה :
<h4>{יז}</h4>
<b>ודבר אבנר .</b> רצה לומר : וכה היה דבר אבנר עם זקני ישראל , שאמר להם : הלא מאז הייתם אתם מבקשים את דוד שימלוך הוא , אך אני לבדי הייתי מתחזק בבית שאול :
<h4>{יח}</h4>
<b>ועתה עשו .</b> רצה לומר : הואיל ובת שאול נשואה לו , גם הוא נחשב מבית שאול , לזאת עשו כאשר בקשתם מאז , כי ה' אמר וכו' , ולזאת גם ידי עמו , וחפץ אני בו מבין כל בית שאול :
<h4>{יט}</h4>
<b>גם אבנר וגו' .</b> כמו וידבר אבנר גם באזני בנימן , עם שהיו מבני שבטו של איש בושת : <b>את כל אשר טוב .</b> אשר ישר הדבר בעיני כולם , שימלוך הוא :
<h4>{כא}</h4>
<b>ויכרתו .</b> להיות לך לעבדים : <b>בכל אשר וגו' .</b> רצה לומר : תהיה שליט ומושל בכל דבד :
<h4>{כב}</h4>
<b>מהגדוד .</b> אשר נלחם בהם :
<h4>{כג}</h4>
<b>וכל הצבא .</b> ולא נפקד מהם איש , ובא לומר שבעבור זה ובעבור רוב השלל שהביא , מלאו לבו לסכל מעשה המלך , וכאשר יאמר :
<h4>{כה}</h4>
<b>ידעת .</b> הלא ידעת את אבנר אשר הוא שונא לך , ולא בא כי אם לפתותך אחר דעתו : <b>ולדעת וגו' .</b> ובכדי לדעת את כל מוצאך , רצה לומר : מה אתה עושה בעניני המלחמות , ומה אתה עושה בבית :
<h4>{כו}</h4>
<b>וישלח .</b> לקראו בשם המלך , כאלו שכח מה בדברו עמו : <b>מבור הסרה .</b> מן הבור העומד במקום הסירים , כי שם מצאוהו מלאכי יואב :
<h4>{כז}</h4>
<b>ויטהו .</b> הטה אותו מן הדרך אל תוך חלל השער : <b>בשלי .</b> בדבר השכחה אשר שכח המלך לדבר עמו : <b>ויכהו שם .</b> בעת דברו עמו ולא היה נזהר , אז הכהו בתוך השער ההוא : <b>החומש .</b> אל דופן החמישית , מקום שכבד ומרה תלוין ( סנהדרין מט א ) : <b>בדם עשהאל .</b> בעבור ששפך דם עשהאל אחיו :
<h4>{כח}</h4>
<b>נקי אנכי .</b> רצה לומר : לא מדעתי נעשתה , ואהיה נקי מהעונש , הן עונש בגוף , הן בדבר המלכות :
<h4>{כט}</h4>
<b>יחולו .</b> עונשי דמי אבנר יחולו על ראש יואב : <b>אל כל וגו' .</b> הואיל ובעצתם נעשתה : <b>ואל יכרת .</b> רצה לומר : לא יופסק להיות חדל : <b>ומחזיק בפלך .</b> אוחז במשענת , מחמת חולי הרגלים :
<h4>{ל}</h4>
<b>ואבישי .</b> לפי שנכנס עם יואב לתוך השער להיות לו לעזר , מעלה עליו הכתוב כאלו גם הוא הרגו : <b>במלחמה .</b> כאלו יאמר : הנה לא כן עשו , כי אבנר הרג את עשהאל במלחמה , והם הרגו לאבנר בשלום :
<h4>{לא}</h4>
<b>אל יואב .</b> להיות גם הוא כדואג על מיתתו , ומתחרט על מה שהרגו : <b>הולך .</b> היה הולך אחר המטה , למען דעת הכל שלא נעשתה בעצתו :
<h4>{לג}</h4>
<b>הכמות נבל .</b> וכי מה ראוי הוא שימות אבנר בחרב בזולת מלחמה , כמות איש נבל :
<h4>{לד}</h4>
<b>ידיך לא אסורות .</b> היות רבות פעמים יקרה , יקחו בשבי שר וגדול ויאסרו ידיו ורגליו ויהרגוהו בסוף בחרב בזולת מלחמה , לזה אמר הלא ידיך לא היו אסורות וכו' , כי לא נלקחת בשבי , ומדוע אם כן הרגוך בחרב בזולת מלחמה : <b>כנפול וגו' .</b> כאומר עם היות כי מעולם לא נעשתה כדבר הזה להמית שר וגדול בחרב זולת מלחמה , הנה לפעמים נעשתה על ידי בני עולה , וכמו כן נפלת גם אתה , כאשר יפול הנופל לפני בני עולה , כי גם בני צוריה לבני עולה יחשבו :
<h4>{לה}</h4>
<b>בעוד היום .</b> כשהיה עוד יום : <b>כה יעשה וגו' .</b> הוא ענין שבועה , ורבים כמוהו ימצא במקרא : <b>כי אם לפני וגו' .</b> כאשר אם לפני בוא השמש אטעם לחם וכו' , אז יחול השבועה להתקיים בי :
<h4>{לו}</h4>
<b>הכירו .</b> שלא מדעת דוד נעשתה : <b>ככל אשך עשה .</b> הוטב בעיניהם כל אשר עשה , והם : ההליכה אחר המטה , והבכי , והקינה :
<h4>{לח}</h4>
<b>הלא תדעו .</b> כי דוד חשב אשר עבדיו יתפלאו על גודל האבל , עם שלא הרג אותו , לזה אמר : הלא מעצמכם תדעו כי שר וגדול נפל וכו' , ומהראוי אם כן להרבות האבל :
<h4>{לט}</h4>
<b>ואנכי היום .</b> רצה לומר : ואם תתמהו מה זה לא לקחתי נקם , הנה אנכי אף היום שנמשחתי למלך על כל ישראל ומלכותי בכל משלה , עם כל זה אני רך הלבב מול בני צרויה , כי המה קשים ממני ולא אוכל להתגרות עמהם , ולפי שמן הדין אין ליואב משפט מות , שלא היו שם עדים והתראה , אולם ניתן רשות למלך לענוש לצורך השעה ביכלתו המוחלט , ולזה שמט ידו ממנו , כי לא היה יכול להם , ומסר דינו לשמים :
<h3>שמואל ב פרק-ד</h3>
<h4>{א}</h4>
<b>בן שאול .</b> לפי כשמת אבנר , לא נשאר מי להתחזק עמו במלכותו , ועוד לא נשאר בו כח מלכות רק מצד היותו בן שאול המלך , לזה לא הזכירו בשמו : <b>נבהלו .</b> היות ידעו שלבב אבנר היתה שלם עם דוד , וחששו שעם כל זה נהרג בעצתו , ופחדו לנפשם שלא ינקום בכולם , ובעבור זה לא המליכוהו עד שנהרג איש בושת ועשה דוד שפטים בההורגים , ובזה ידעו למפרע שהיה דוד נקי מדמי אבנר , ואז באו כולם להמליכו :
<h4>{ב}</h4>
<b>שרי גדודים .</b> שרים על אנשי החיל היו לבן שאול : <b>כי גם בארות וגו' .</b> אולי עמדה מחוץ לגבולם , ולא היה ידוע לכל אשר היא מבנימין :
<h4>{ג}</h4>
<b>ויברחו .</b> ברחו מאז , ולא הוזכר למה : <b>עד היום הזה .</b> אשר הרגו לאיש בושת , כי אז נהרגו גם הם בידי דוד , כמה שכתוב בענין :
<h4>{ד}</h4>
<b>מיזרעאל .</b> אשר נהרגו בהמלחמה ההוא : <b>ותנס .</b> מפחד פלשתים שלא יבואו אל בית המלך לשלול שלל : <b>ויפל .</b> הבן ההוא נפל מידה , ונעשה אז פסח ( וכתבו כאן , לומר שכוונת הבארתים היה בהריגת איש בושת , בכדי להמליך את דוד , היות כי לא נשאר מי מזרע שאול להמליכו אחריו , כי חשבו שמפיבשת לא הגון למלוכה , על כי הוא פסח ברגליו ) :
<h4>{ה}</h4>
<b>וילכו .</b> שבו מגת , והתנכרו והלכו לבית איש בושת :
<h4>{ו}</h4>
<b>והנה באו .</b> חזר לספר איך באו ולא הרגישו בהם , ואמר : שבאו תוך הבית ועשו עצמם כלוקחי חטים מאת איש בושת , ואמר שהכוהו בדופן החמישית מול הכבד והמרה , ונמלטו משם :
<h4>{ז}</h4>
<b>ויבאו הבית .</b> עתה חזר לספר אופן ההכאה , ואמר : בתחלה המיתו אותו , ואחר זה כרתו ראשו :
<h4>{ח}</h4>
<b>ויתן ה' .</b> רוצה לומר : והנה נתן ה' וכו' :
<h4>{י}</h4>
<b>כי המגיד .</b> מוסב על המקרא שלפניו שאמר חי ה' וגו' , אשר אמת הדבר כי המגיד לי לאמר שמת שאול על ידו : <b>כמבשר בעיניו .</b> בעיני עצמו היה כמבשר לי טוב : <b>ואחזה בו .</b> כי מה שצוה לנערו להרגו , הרי הוא כאלו בעצמו הרגו : <b>אשר לתתי .</b> אשר חשב שאתן לו מתן בשורה :
<h4>{יא}</h4>
<b>אף כי .</b> רצה לומר : וכל שכן שאהרוג אתכם , כי הרעותם לעשות יותר ממנו , כי ההורג את שאול , הנה במלחמה הרגו על פי שאלתו , וידע כי לא יחיה עוד אחר אשר היה כבר מוכה בחרב , ואף הפרשים הדביקוהו כמו שכתוב למעלה ( א ט י ) אבל אתם , הלא הרגתם אותו בביתו על משכבו , ומכל שכן שאבקש דמו וכו' :
<h3>שמואל ב פרק-ה</h3>
<h4>{א}</h4>
<b>עצמך ובשרך .</b> אנו קרובים לך כמו כל בית יהודה , כי כולנו בני איש אחד נחנו :
<h4>{ב}</h4>
<b>אתה היית .</b> רוצה לומר : לא יוגדל בעיניך אהבת בני יהודה על כי מלכת עליהם ראשונה , כי הלא גם עלינו משלת מאז עוד מלוך שאול , כי היית המוציא והמביא את ישראל , אם כן עליך לרעות את כל ישראל כולם , אלו כאלו בשוה , וכרועה עדרו :
<h4>{ג}</h4>
<b>כל זקני ישראל .</b> אשר כח בידם להמליכו : <b>ויכרות וגו' .</b> להיות להם לאוהב כאשר ליהודה : <b>לפני ה' .</b> לפני ארון ה' , כי הביאוהו שמה לפי שעה :
<h4>{ד}</h4>
<b>ארבעים שנה .</b> ולא חש למנות ששה החדשים היתרים , או לפי שמשך ששת החדשים אשר ברח בפני אבשלום , אין מהראוי לחשבם לימי מלוכה :
<h4>{ו}</h4>
<b>אל היבוסי .</b> כי בני יהודה ובני בנימן לא הורישום מאז : <b>ויאמר לדוד .</b> עם היבוסי אמר לדוד , לא תוכל לבוא הנה , בעבור היותה בצורה וחזקה עד מאוד : <b>כי אם הסירך וגו' .</b> אמר בדרך הפלגה וגוזמא , לא תוכל לבוא הנה כי אם מקודם יהיה הסירך מפה כל אנשים , ואף העורים והפסחים , כי אם ישאר מי מהם , היכולת בידם לעכב ביאתך הנה , בעבור גודל חוזק המקום : <b>לאמר וגו' .</b> רוצה לומר : דברי ההפלגה ההוא היה לאמר , לא יוכל דוד לבא הנה מרוב חזקה , ומה שהפליגו לדבר , על זה היתה הכוונה :
<h4>{ז}</h4>
<b>מצודת ציון .</b> שם מבצר חזק , סמוך למקום יבוס : <b>היא עיר דוד .</b> לאחר זה הסבו שמה וקראו עיר דוד :
<h4>{ח}</h4>
<b>כל מכה יבוסי .</b> מי אשר יעלה בראשונה ויכה את היבוסי , ומתחלה יגע בצנור להפילו , והוא המגדל החזק אשר תלו בו כל בטחונם , ואחרי זה יכה גם העורים והפסחים לבל ישאר שריד ופליט , וכאומר לו כאשר אמרו הם , שאין לכבשם כי אם יסיר בתחלה העורים והפסחים , רק יפיל המגדל בעוד אנשיה קיימים , ואחר זה יכה גם הם : <b>שנואי נפש דוד .</b> של שנואי נפש דוד , ועל אנשי היבוס יאמר , שהיו שנואים לדוד עקב בזו אותו לאמר לא תבוא הנה כי אם הסירך וכו' , והנה פה לא פירש מה יעשה לאשר יכה את היבוסי וכו' , ובדברי הימים ( א יא ו ) פירש ואמר : יהיה לראש ולשר , וכן בתורה נאמר ( בראשית ד טו ) : לכן כל הורג קין , ולא פירש מה יעשה לו , והרי הם כאלו אמר סופו יקבל גמול המעשה , אם טוב ואם רע : <b>על כן .</b> רוצה לומר : למען יהא הדבר לזכרון , גזרו אומר לבל יבוא עור ופסח אל הבית מבתי היבוס , לפי שאמרו היבוסים אשר אף המה יעכבו ביאת דוד להעיר , לזה המה יעמדו חוצה ולא יבואו אל הבית , ועל ידי זה יזכר הדבר . ורבותינו ז''ל אמרו ( ילקוט שמעוני יהושע רמז כח ) : כי היבוסים היו מבני אבימלך שכרת ברית עם אברהם ויצחק , באמרו ( בראשית כא כג ) : אם תשקור לי ולניני ולנכדי , ועשה גלולי נחושת , וכתב עליהם ברית השבועה , וקראם עורים ופסחים , כי עינים להם ולא יראו רגליהם ולא יהלכו , ועם כי כבר כלתה זמן השבועה , מכל מקום רצו למנוע את דוד מלהלחם בם , על כי היה השבועה בשום פעם , ועודנו עומד הוא לזכרון , וחשבו כי דוד לא יפנה אל האלילים ולהסירם , ולזה אמר דוד לגעת בצנור , ויסורו ממילא מבלי פנות אליהם להסתכל בהם וכו' :
<h4>{ט}</h4>
<b>מן המלוא וביתה .</b> כי סמוך להחומה הניח מקום פנוי להיות מוכן להאסף שם מרבית אנשים , וכן ( ירמיהו ד ה ) : <b>קראו מלאו .</b> ומן המלוא ולפנים בנה בתים סביב :
<h4>{י}</h4>
<b>הלוך וגדול .</b> בכל עת נתגדל יותר ויותר :
<h4>{יא}</h4>
<b>ועצי ארזים .</b> ובידם עצי ארזים : <b>וחרשי .</b> אף של חרשי עץ ואבן היודעים לבנות קיר :
<h4>{יב}</h4>
<b>וידע דוד .</b> במה אשר גוי לא ידע יעבדוהו , הכיר שה' הכינו למלך , ואשר נשא ממלכתו היא בעבור ישראל , ולא תלה הדבר בעצמו :
<h4>{יד}</h4>
<b>שמוע .</b> הוא שמעא הנזכר בדברי הימים ( א ג ה ) , ולא מנאם כסדר תולדותם , כי שלמה היה ראשון באלו הארבעה שהיו בני בת שבע כמו שכתוב בדברי הימים :
<h4>{טו}</h4>
<b>ואלישוע .</b> הוא אלישמע הנזכר שם , כי שם חשב שני בנים אשר שמם אלישמע , ובמקום אחר בדברי הימים ( א יד ה ) , קורא גם כן להראשון אלישוע :
<h4>{טז}</h4>
<b>ואלידע .</b> ובדברי הימים ( שם פסוק ז ) קראו בשם אחר : ובעלידע : <b>ואליפלט .</b> ובדברי הימים נזכר עוד אליפלט אחר , וכן הוזכר שם נוגה , ולא הוזכרו כאן , כי אולי מתו בקטנותם ולא נשאר זכר למו :
<h4>{יז}</h4>
<b>כל פלשתים .</b> על כי ידעו מגבורת דוד , לזה נאספו כולם לבקשו להלחם בו : <b>אל המצודה .</b> אל מגדל עוז להתחזק בו , בטרם ישאל בה' :
<h4>{כ}</h4>
<b>בבעל פרצים .</b> הוא עמק רפאים , ואמר על שם סופו שקראו בעל פרצים : <b>כפרץ מים .</b> רצה לומר : פתאום , כמים שוטפים פורצים הגדר :
<h4>{כג}</h4>
<b>לא תעלה וגו' .</b> לא תעלה עליהם מול פניהם , אך הסב עצמך ללכת אל אחוריהם , ותבוא עליהם ממול אילני הבכאים אשר גדלו שם :
<h4>{כד}</h4>
<b>כשמעך .</b> כאשר תשמע קול צעדה וכו' , אז תחרץ להלחם כי אז יצא ה' , רצה לומר : אז שלח מלאכו להכות בהם ( ועם שאין מעוצור לה' להושיע מבלי תחבולות הסבוב מאחריהם , ומבלי קביעת זמן , מכל מקום אמר כן לנסותו , הישמור מצותיו בדבר המלחמה , או יקל בעניו כאשר הקל בהם שאול ) :
<h4>{כה}</h4>
<b>מגבע .</b> בדרך נוסם מגבע עד בואך גזר , רוצה לומר ; עד אשר תבוא אל גזר , כלומר עד המקונם שבאים בה לגזר , וכאלו ידבר עם מי שמכיר המקום , וכמוהו הרבה במקרא :
<h3>שמואל ב פרק-ו</h3>
<h4>{א}</h4>
<b>ויוסף עוד .</b> לפי שהיו רבים נאספים אליו מעת המלכו , לזה אמר שהוסיף עוד לאסוף אליו את הנבחרים בישראל , להעלות הארון :
<h4>{ב}</h4>
<b>מבעלי יהודה להעלות וגו' .</b> מקרא קצר הוא , ורוצה לומר : שהלכו מבעלי יהודה אשר באו שמה להעלות משם וכו' : <b>אשר נקרא שם .</b> אשר נקרא עליו שם , וחזר ומפרש מהו השם , ואמר : שם ה' צבאות יושב הכרובים , הוא הנקרא עליו :
<h4>{ג}</h4>
<b>וישאוהו .</b> על ידי הבקר אשר משכו העגלה : <b>את העגלה .</b> רוצה לומר : נהגו הבקר המושכים את העגלה :
<h4>{ד}</h4>
<b>וישאוהו וגו' עם ארון .</b> רוצה לומר : הבקר נשאו העגלה עם הארון אשר עליו : <b>לפני הארון .</b> להנהיג את הבקר , אבל עוזא הלך מצד הארון , ולזה חזר וכתבו , לומר שאחיו לבד הלך לפני הארון ולא עוזא , ולזה הרגיש הוא אשר שמטו הבקר להארון , ואחיו לא הרגיש :
<h4>{ה}</h4>
<b>לפני ה' .</b> לפני ארון ה' : <b>בכל עצי ברושים .</b> בכלי שיר העשויים מעצי ברושים :
<h4>{ו}</h4>
<b>וישלח עוזה .</b> הושיט את ידו : <b>כי שמטו הבקר .</b> נענעוהו ממקומו וחשב עוזה שיפול מן העגלה :
<h4>{ז}</h4>
<b>ויחר .</b> על מיעוט האמנתו בה' , לחשוב שיפול ארונו לארץ : <b>על השל .</b> על המעשה שעשה בשגגה , וכאלו שכח שארון ה' הוא : <b>עם ארון .</b> סמוך להארון :
<h4>{ח}</h4>
<b>ויחר לדוד .</b> על עצמו חרה , כדרך המיצר ונבהל , וכן ( שמואל א טו יא ) : ויחר לשמואל : <b>על אשר פרץ .</b> בעבור דאגת הפרץ :
<h4>{ט}</h4>
<b>את ה' .</b> את ארון ה' , כי חשב שאי אפשר להיות נזהר בקדושתו :
<h4>{י}</h4>
<b>ויטהו .</b> נטה אותו מדרך עיר דוד , אל בית עובד אדום :
<h4>{יב}</h4>
<b>בעבור ארון האלהים .</b> אשר יושב בביתו כי קודם לזה לא בא לכלל ברכה הזאת : <b>עיר דוד .</b> לעיר דוד , והיא ציון : <b>ויזבח .</b> אחר כל ששת הצעדים :
<h4>{יד}</h4>
<b>אפוד בד .</b> מלבוש עשוי כדמות האפוד של כהן גדול , והיתה מיוחדת להאנשים המתבודדים בעבודת ה' , וכן בשמואל נאמר ( שמואל א ב יח ) : ושמואל וגו' חגור אפוד בד , ודוד הלבישו בעת העלאת הארון :
<h4>{טז}</h4>
<b>ותבז לו בלבה .</b> בזתה אותו בלבה , כי חשבה שאין זה מדרך המלך , ואף לפני הארון :
<h4>{יז}</h4>
<b>במקומו .</b> במקום שהכין לו , והוא בתוך האהל וגו' :
<h4>{יט}</h4>
<b>לכל העם .</b> הבאים עם הארון : <b>לאיש .</b> רצה לומר : לכל אחד , בין איש ובין אשה :
<h4>{כ}</h4>
<b>וישב דוד .</b> לאחר שחלק לכל העם וגו' , אחר הברכה שברכם בשם ה' , שב לברך גם אנשי ביתו : <b>מה נכבד .</b> מה מאד נעשית היום מכובד בעיני כל , ובדרך לעג אמרה כן , כאלו אמרה מאוד נעשית מבוזה בעיני כל : <b>אשר נגלה היום .</b> על אשר בהכרכר היה נגלה מה מבשר הגוף , ואמהות עבדיו רואות , וכדרך הרקים שאינם חוששים לכסות בשר גופן לבל יראה :
<h4>{כא}</h4>
<b>לפני ה' .</b> רצה לומר : הלא כרכורי היה לפני ה' וגו' , וכבוד המלכים כאין נגדו : <b>ושחקתי .</b> ובעבור זה שחקתי לפניו :
<h4>{כב}</h4>
<b>ונקלותי עוד מזאת .</b> ואם הייתי עושה מעשה קלות עוד יותר ממה שעשיתי : <b>והייתי .</b> ואם הייתי שפל בעיני להקל מאוד בכבודי , ואפילו לפני האמהות אשר אמרת : <b>עמם אכבדה .</b> עם מעשים כאלה הייתי עוד מכובד ולא מבוזה , הואיל ועשויים לכבוד הארון :
<h4>{כג}</h4>
<b>לא היה לה ילד .</b> בעון שבזתה את דוד על שהקל בכבודו לפני ארון האלהים :
<h3>שמואל ב פרק-ז</h3>
<h4>{א}</h4>
<b>בביתו .</b> הראוי לו לפי מעלתו :
<h4>{ב}</h4>
<b>בבית ארזים .</b> כראוי לפי מעלתו : <b>בתוך היריעה .</b> הוא האהל האמור למעלה , ורצה לומר : וכי זהו הבית הראוי לארון אלהים :
<h4>{ג}</h4>
<b>כל אשר בלבבך .</b> כאומר אם חפצך לבנות בית לה' , עשה חפצך :
<h4>{ה}</h4>
<b>האתה .</b> וכי אתה תבנה לי בית , בתמיה . ורצה לומר : דייך בכל הטובות שעשיתי כבר לך , וכאשר מסיים והולך במקראות שלאחריו :
<h4>{ו}</h4>
<b>כי לא ישבתי .</b> אשר לא ישבתי בבית למיום וגו' , רצה לומר : הנה עד הנה לא ישבתי וגו' , ואתה תבנה לי , בתמיה :
<h4>{ז}</h4>
<b>בכל אשר התהלכתי .</b> בכל המקומות אשר התהלכתי וגו' , וכי דברתי להמיוחד שבהם הוא השופט אשר הוקם לרעות את עמי , וכי דברתי לו למה לא תבנו לי בית במקום הזה ולא אשב עוד באהל , ואם כן מזה דע לך שבנין הבית שמור הוא למי שיבנהו , ולא כל הרוצה לבנות יבוא ויבנה , שאם היה לכל מסור , הייתי מצוה עליו מאז :
<h4>{ח}</h4>
<b>ועתה .</b> רצה לומר : הואיל ודבר גדול הוא , אמור לדוד עבדי , הלא הרבה טובה עשיתי עמך , כי לקחתיך מן הנוה וגו' :
<h4>{ט}</h4>
<b>שם גדול .</b> להתפרסם בכל העולם , ככל הגדולים אשר מעולם אנשי השם . ורבותינו ז''ל אמרו ( פסחים קיז ב ) : שזהו מה שאומרים מגן דוד :
<h4>{י}</h4>
<b>ושמתי מקום .</b> בימיך שמתי מקום מנוח וקבוע לעמי ישראל ונטעתיו על אדמתו ושכן במקומו : <b>ולא ירגז .</b> לא יחרד עוד לנוע ממנה : <b>כאשר בראשונה .</b> רצה לומר : טרם הקמת השופטים :
<h4>{יא}</h4>
<b>ולמן היום .</b> מוסב למקרא של מעלה , לומר : לא יענו עוד בימיך את ישראל , כאשר ענו בראשונה עד לא הוקמו השופטים ובזמן השופטים : <b>והניחותי לך .</b> כי אניח לך מכל אויביך : <b>והגיד לך ה' .</b> עוד זאת עשה עמך ה' , שהגיד לך שיעשה לך בית , רוצה לומר : בית מלכות לך ולזרעך אחריך , וכאשר אמרה אביגיל ( שמואל א כה כח ) : כי עשה וגו' בית נאמן , ואם כן מה מאוד היטב עמך , ודי לך באלה אף אם לא תבנה הבית :
<h4>{יב}</h4>
<b>כי ימלאו ימיך .</b> אלא כאשר ימלאו ימיך וגו' :
<h4>{יג}</h4>
<b>הוא יבנה .</b> כי אליו שמורה הגדלת השם בבנין ביתי : <b>עד עולם .</b> לזרעו אחריו :
<h4>{יד}</h4>
<b>לאב .</b> כמו האב המייסר את בנו בשבט , ואל המיתו בל ישא נפשו : <b>בהעותו .</b> כשיחטא לפני , אייסרו בשבט ובנגעים שמייסרים להם בני אדם :
<h4>{טו}</h4>
<b>וחסדי .</b> אבל לא אסיר חסדי ממנו למאוס בו כאשר הסירותי חסדי מעם שאול , אשר בעונו הסירותיו מלפניך , לשתירש אתה את מלכותו :
<h4>{טז}</h4>
<b>ונאמן ביתך .</b> וקיום ביתך וממלכתך תהיה עד עולם , כמו שהוא היום לפניך , כן יהי כסאך נכון עד עולם :
<h4>{יז}</h4>
<b>כן דבר נתן .</b> רוצה לומר : עם שמתחילה הסכים על ידו ואמר לו כל אשר בלבבך לך עשה , לא בוש לחזור ולמחות בו בדבר ה' :
<h4>{יח}</h4>
<b>לפני ה' .</b> לפני הארון : <b>ומי ביתי .</b> כי הלא מרות המואביה אני בא : <b>עד הלום .</b> עד המעלה שאני בה עכשיו :
<h4>{יט}</h4>
<b>ותקטן .</b> החסד הזה עוד קטנה היא בעיניך , עד שדברת על בית עבדך למרחוק , רצה לומר : לדורות העתידים , בתת המלכות לזרעי עד עולם : <b>וזאת תורת האדם .</b> מה שדברת עלי , היא תכונת ותואר האדם הגדול במעלה , המיוחד בבני אדם , ולא תכונת אדם שפל ונבזה כמוני :
<h4>{כ}</h4>
<b>ומה יוסיף .</b> מעתה אין לי עוד דבר לשאול ממך , לא עלי ולא על זרעי : <b>ואתה .</b> הואיל ואתה ידעת ורחמת את עבדך לעשות לי כזאת מבלי שאלה ובקשה :
<h4>{כא}</h4>
<b>בעבור דברך .</b> רצה לומר : הנה אינני ראוי לכל הגדולה הזאת , אולם בעבור גזירתך ורצונך עשית לי הגדולה הזאת , ואף להודיע לי את כל אלה , כאלו באה לתשלום גמול על מעשי , והיה מתמיה בעצמו לומר , וכי לא די לי החסד , עד שגם הודעתני מה שיהיה אחרי :
<h4>{כב}</h4>
<b>על כן .</b> רצה לומר : בעבור שלא נשיג לדעת עומק מחשבות חסדך , על כן ידענו כי מאוד גדלת , ואין בינת אדם משגת תכלית מעשיך : <b>כי אין כמוך .</b> בכדי להעריך ממנו עומק מחשבותיך : <b>ככל אשר שמענו .</b> ככל הדברים הנפלאים אשר שמענו :
<h4>{כג}</h4>
<b>ומי כעמך .</b> רצה לומר : הואיל ואין זולתך , אם כן מי ומי מהגוים מאושר ומשובח כעמך ישראל , אשר המה גוי מיוחד בארץ : <b>לפדות לו לעם .</b> לפדות ממצרים להיות לו לעם : <b>ולשום לו שם .</b> לפרסם את שמו בעולם : <b>ולעשות לכם .</b> לישראל ידבר בלשון נוכח : <b>ונוראות לארצך .</b> לעשות נפלאות נוראות לארצך בעת הכיבוש לגרשם מפני עמך וגו' , והוא מקרא קצר : <b>גוים ואלהיו .</b> מגוים , והם אנשי מצרים , ומאלהיו , ולא יכלו להחזיק בהם , לא הם ולא אלהיהם :
<h4>{כד}</h4>
<b>עד עולם .</b> כי לא יחליפם ולא ימיר אותם :
<h4>{כה}</h4>
<b>הקם עד עולם .</b> שיהיה עד עולם המלכות מזרעו :
<h4>{כו}</h4>
<b>ויגדל שמך .</b> ובזה יגדל שמך עד עולם , כי יאמרו הכל , שעד עולם הוא אלהי ישראל , ואף בית דוד נכון לפניו למנוחה עד עולם , ואין בו חלילה השתנות לחזור מדבריו . ( כז ) כי אתה וכו' גליתה . רצה לומר : הואיל והודעתני שתבנה לי בית מלכות לזה מצאתי את לבי להתפלל עליה , ולולי זאת לא ערב לבי לגשת להתפלל על דבר גדול כזה :
<h4>{כח}</h4>
<b>אתה הוא האלהים .</b> אם כן בידך הכח למלאות דבדיך : <b>ודברך יהיו אמת .</b> גם ידעתי אשר תקיים דבריך : <b>ותדבר וגו' .</b> גם ידעתי שאתה ה' דברת עלי הטובה הזאת , כי דברי נתן הנביא דבר ה' המה :
<h4>{כט}</h4>
<b>ועתה .</b> רצה לומר : והואיל וכן הוא , אין צורך מעתה להתפלל עוד על הדבר , אולם שאלתי היא : הואל נא וברך וגו' להיות לעולם לפניך , רצה לומר : ברכם במתנת לב טהור ללכת בתורתך , בכדי שיהיו ראוים לקבל החסד הגדול הזה : <b>כי אתה וגו' דברת .</b> ולא ישוב ריקם , ואך אשאל שבית עבדיך יבורך מברכותיך לעולם , להיות יראי ה' וחושבי שמו , לבל תסור המלוכה בעונם :
<h3>שמואל ב פרק-ח</h3>
<h4>{א}</h4>
<b>מתג האמה .</b> ובדברי הימים ( א יח א ) נאמר : גת ובנותיה , ואולי מתג האמה הוא שם כולל לגת עם בנותיה , ונקראה כן על היותה מטרפולין בארץ פלשתים , ובכל חמשת עריהם הגדולים לא היה מלך , כי אם בגת , וכולם היו סרים למשמעתו ונתונים בידו , כמתג החמור הנתונה באמת ידי איש , להוליכו לכל אשר ירצה :
<h4>{ב}</h4>
<b>וימדדם בחבל .</b> וחוזר ומפרש איך מדדם , ואמר שהשכיבם בארץ וגו' : <b>נושאי מנחה .</b> היו מביאים לו מנחה שנה בשנה :
<h4>{ג}</h4>
<b>בלכתו להשיב ידו .</b> כשהלך להשיב מקומו לאחור , להרחיב גבול ארצו :
<h4>{ד}</h4>
<b>ויעקר .</b> משום שנאמר ( דברים יז טז ) : ולא ירבה לו סוסים :
<h4>{ו}</h4>
<b>נציבים .</b> פקידים וממונים לגבות המס ולמשול בהם :
<h4>{י}</h4>
<b>כי איש מלחמות .</b> הדדעזר היה שונא ואיש מלחמה עם תועי : <b>ובידו .</b> ביד יורם בן תועי :
<h4>{יא}</h4>
<b>גם אותם .</b> אשר הביאו לו למנחה , הקדיש וגו' עם הכסף והזהב אשר הקדיש משלל הגוים אשר כבש , האמור במקרא שלאחריו :
<h4>{יג}</h4>
<b>ויעש דוד שם .</b> עשה גבורה גדולה , וקנה שם : <b>בשובו .</b> רוצה לומר : עם כי היה עיף ויגע ממלחמת ארם , עם כל זה הכה בגיא מלח וגו' ובתהלים ( ס ב ) ובדברי הימים ( א יח יב ) נאמר : שאותן המוכים היו מבני אדום , ולזה אמר במקרא שלאחריו , ששם באדום נציבים :
<h4>{יד}</h4>
<b>בכל אדום .</b> ולא נשאר עיר אחת מבלי נציב :
<h4>{טו}</h4>
<b>משפט .</b> בין איש לאחיו : <b>וצדקה .</b> משלו , להצריכים לקבל :
<h4>{טז}</h4>
<b>על הצבא .</b> היה שר על קבוצת החיל : <b>מזכיר .</b> היה ממונה על ספר הזכרונות :
<h4>{יז}</h4>
<b>כהנים .</b> רצה לומר : <b>שרי הכהנים , צדוק היה משוח מלחמה , ואחימלך סגן .</b> ולא חשב את אביתר לכהן גדול , כי לא הועמד עתה כי אם מאז מלך על יהודה , אבל יואב עם שהיה שר הצבא מאז , מכל מקום הועמד עתה להיות שר על כל הצבא , אף משל ישראל . או על שחזר דוד והעמיד את צדוק לכהן גדול , לזה לא חשב את אביתר , כי לא היה דבד המתקיים :
<h4>{יח}</h4>
<b>והכרתי והפלתי .</b> תרגם יונתן : קשתיא וקלעיא , ורוצה לומר : ובניהו וגו' והכרתי והפלתי , היו מתמידים לשבת יחד , כי היה ממונה עליהם להורותם לירות בקשת ולקלעות באבנים : <b>כהנים היו .</b> רוצה לומר : היו ראשים ושרים , ובדברי הימים ( שם פסוק יז ) נאמר : ובני דוד הראשונים ליד המלך או יאמר ובניהו וגו' והכרתי והפלתי ובני דוד , כולם היו שרי המלך , וסרים למשמעתו לכל אשר יצום , ולא היה להם הנהגות מיוחדות , כמו לאלו הנזכרים לפניהם :
<h3>שמואל ב פרק-ט</h3>
<h4>{א}</h4>
<b>הכי יש עוד .</b> האם יש עוד :
<h4>{ב}</h4>
<b>עבד .</b> עבד כנעני היה : <b>עבדך .</b> רצה לומר : אני עבדך הוא ציבא :
<h4>{ג}</h4>
<b>האפס עוד .</b> וכי אין עוד איש לבית שאול , בתמיה , הלא בודאי יש עוד , ואעשה עמו חסד גדול ומרובה , כי כשרוצה להגדיל דבר מה , סומכו למלת אלהים , וכן ( שמואל א טו ) : ותהי לחרדת אלהים : <b>עוד בן .</b> עוד נשאר בן : <b>נכה רגלים .</b> שבור ברגלו ופסח :
<h4>{ו}</h4>
<b>הנה עבדך .</b> כי חשב אשר קרא המלך לנקום בו בעבור שאול , ולזה אמר הנה עבדך מוכן לקבל כל העונש אשר תגזור :
<h4>{ז}</h4>
<b>אל תירא .</b> רצה לומר : לא קראתיך לגמול עמך רעה , כי אם לגמול עמך חסד בעבור אביך : <b>והשיבותי לך .</b> אולי לקחם דוד אחרי מות איש בושת , בעבור אשתו מיכל היורשת אותו , בחשבו שלא נשאר מי היותר קרוב לנחלה :
<h4>{ח}</h4>
<b>מה עבדך .</b> מה נחשב עבדך למאומה :
<h4>{י}</h4>
<b>ועבדת לו .</b> לצרכו , תעבוד את האדמה בחרישה וקצירה : <b>והבאת .</b> את התבואה תביא אל הבית : <b>לבן אדניך .</b> הוא מיכה האמור למטה , שהוא בן מפיבושת אדונו : <b>בן אדוניך .</b> בן יהונתן אדוניו :
<h4>{יא}</h4>
<b>ומפיבושת .</b> אף זה מדברי ציבא , שאמר אנכי אעשה כדבריך , עם היות שעד עתה היה מפיבושת אוכל על שלחני כאחד מבני המלך , ולא הצטרך לכל דבר :
<h4>{יב}</h4>
<b>וכל מושב .</b> כל היושבים והשוכנים בבית ציבא , היו עבדים וגו' :
<h3>שמואל ב פרק-י</h3>
<h4>{ב}</h4>
<b>כאשר עשה וגו' .</b> אמרו רבותינו ז''ל ( במדבר רבה יד א ) : שהחסד היה שהחיה את אחיו אשר ברח אליו מאת מלך מואב , כשהמית את אביו וביתו אחר שהוליכם אליו מן מערת עדולם , כמו שכתוב בשמואל א ( כב א ) :
<h4>{ג}</h4>
<b>המכבד דוד וגו' בעיניך .</b> וכי סבור אתה שדוד מכבד את אביך בעיניך על כי שלח לך מנחמים : <b>הלוא .</b> הנה לא שלח כי אם לרגל את הארץ :
<h4>{ד}</h4>
<b>בחצי .</b> במחצית ארכם , והוא עד שתותיהם :
<h4>{ה}</h4>
<b>וישלח לקראתם .</b> לאמר להם לשבת ביריחו האמור בסוף המקרא , והפסיק לומר הסיבה למה לא באו למלך , ואמר כי היו נכלמים , ולכן שלח לקראתם : <b>ושבתם .</b> לביתכם :
<h4>{ח}</h4>
<b>פתח השער .</b> מול פתח שער עירם :
<h4>{ט}</h4>
<b>פני המלחמה .</b> פני אנשי המלחמה :
<h4>{יב}</h4>
<b>חזק ונתחזק .</b> חזק אתה והעם אשר עמך , וגם אנו נתחזק : <b>בעד עמנו .</b> שלא ילכו בשבי : <b>ובעד ערי וגו' .</b> שלא יכבשום האויב : <b>וה' יעשה הטוב וגו' .</b> רצה לומר : ואם בכל ההתחזקות לא נועיל , יעשה ה' הטוב בעיניו , ונקבל באהבה :
<h4>{טו}</h4>
<b>ויאספו יחד .</b> בחשבם שברבת עם ינצחו הם :
<h4>{יט}</h4>
<b>עבדי הדדעזר .</b> רוצה לומר : הסרים למשמעתו :
<h3>שמואל ב פרק-יא</h3>
<h4>{א}</h4>
<b>לתשובת השנה .</b> רוצה לומר : בעת תשובת השמש אל הנקודה ההיא בעצמה שהיתה בה בעת צאת המלכים בשנה העברה , להלחם בישראל ולעזור לבני עמון כמו שכתוב למעלה :
<h4>{ב}</h4>
<b>מעל הגג .</b> רוצה לומר : מעל הגג שהלך הוא בו , ראה אשה רוחצת למטה :
<h4>{ג}</h4>
<b>וידרש .</b> שאל ודרש על האשה , מי היא :
<h4>{ד}</h4>
<b>מתקדשת .</b> היתה טהורה מטומאת נדה , כי טבלה עצמה :
<h4>{ו}</h4>
<b>שלח אלי וגו' .</b> כי עמו היה במלחמה :
<h4>{ז}</h4>
<b>ולשלום המלחמה .</b> לשלום אנשי המלחמה :
<h4>{ח}</h4>
<b>ורחץ רגליך .</b> הוא כנוי לתשמיש המטה , וכונתו היתה להעלים הדבר , ויחשבו כי ממנו הרתה ( ואף שכל היוצא למלחמת בית דוד היה כותב גט כריתות לאשתו , מכל מקום היה הדבר מכוער , כי הדרך היה לנושאה שוב בבוא מן המלחמה , והיתה שומרת עליו ) : <b>משאת המלך .</b> למען ייטב לבו ויבוא על אשתו :
<h4>{ט}</h4>
<b>פתח .</b> מול הפתח , עם כל עבדי המלך :
<h4>{י}</h4>
<b>הלא מדרך אתה בא .</b> ואם כן אתה עיף ויגע :
<h4>{יא}</h4>
<b>יושבים בסכות .</b> במקום המלחמה : <b>ועבדי אדוני .</b> רצה לומר : שאר עבדי המלך : <b>חייך .</b> הריני נשבע בחיי גופך וחיי נפשך :
<h4>{יב}</h4>
<b>גם היום .</b> כי חשב כאשר יאכל לפניו , אז ייטיב לבו ביין , וישכב עם אשתו : <b>וממחרת .</b> עד אשר שלחו :
<h4>{יג}</h4>
<b>במשכבו .</b> במקום ששכב בה אתמול , וזהו עם עבדי אדוניו :
<h4>{טו}</h4>
<b>אל מול .</b> לפני המקום שלוחמים בו בחזקה ובגבורה : <b>ושבתם מאחריו .</b> לבל יעזרוהו , ויהיה נכה מבני עמון וימות , וכוונתו היתה לישאנה אחרי זה , למען יחשבו שהרתה אחר הנשואין :
<h4>{טז}</h4>
<b>בשמור .</b> בעת שמרו את העיר מסביב , לבלי תת יוצא ובא : <b>אנשי חיל .</b> מבני עמון :
<h4>{כ}</h4>
<b>אל העיר .</b> להתקדב מאד על העיר : <b>מעל החומה .</b> ובקלות ימיתו את הנגשים אל העיר :
<h4>{כא}</h4>
<b>הלוא אשה וגו' .</b> ואם כן נקל מאוד להרוג את כל הקרב אל החומה : <b>ואמרת .</b> לשכך חמתו תאמר גם עבדך וגו' , ורצה לומר : עם שהיה איש מלחמה מנעוריו וידע בכל זה ועם כל זה לא שת לבו לזאת , אם כן מהנראה כי מן השמים נהיה הדבר . וכוונתו היתה להודיע שעשה מה שצוה לו בדבר אוריה , ולהסתיר הדבר בפני השליח לא צוהו לאמרו מיד :
<h4>{כג}</h4>
<b>כי גברו .</b> כאשר גברו עלינו וגו' , וסוף הדבר היה אשר נהיה אנחנו מתגברים עליהם לרדפם עד פתח השער :
<h4>{כד}</h4>
<b>וירו המורים .</b> בעת קרבנו אל החומה : <b>וגם עבדך וגו' .</b> כי השליח חשב , למה אמתין עד אשר יעלה חמת המלך ולומר לו אחרי זה ממיתת אוריה , הלא טוב לומר לו מיד , ולא יעלה חמתו ( ואף יואב השכיל את זאת אשר השליח יגיד לו מיד , ולזה לא חשש פן לא תעלה חמת המלך ולא יודע לו ממיתת אוריה ) :
<h4>{כה}</h4>
<b>אל ירע בעיניך .</b> להכניס מורך בלב בעבור זה : <b>כי כזה וכזה .</b> כי דרך המלחמה היא שאוכלת החרב , וכהנה וכהנה , וכאומר הלא מעטים מתו , ודרך המלחמה היא שאף מן המנצחים נופלים הרבה : <b>החזק מלחמתך .</b> אחוז במלחמתך ואל ירך לבבך , וידעתי כי תוכל לה והרסה : <b>וחזקהו .</b> להשליח אמר , שהוא מעצמו יחזק את לב יואב :
<h3>שמואל ב פרק-יב</h3>
<h4>{א}</h4>
<b>שני אנשים .</b> על כי רצה שדוד בעצמו יפסוק הדין על עצמו , לזה אמר לו כאלו קובל לפניו על העול הנעשה בעיר , ושהוא יעשה משפט , וכשיפסוק הדין , אז יאמר לו אתה האיש . ואף כי הרבה בדברים שאין ענין להם עם דבר דוד , אולם כוונתו היתה להעלים ביותר , לבל ירגיש דוד וישמור פיו מלפסוק הדין :
<h4>{ג}</h4>
<b>ויחיה .</b> היה מפרנסה במזון , והיתה חביבה עליו עד שגדלה עמו בחדרו , והוא מדרך מליצה והפלגה . ( ה ) ויחר אפו . כי חשב שאמת הדבר נעשתה התועבה הזאת :
<h4>{ו}</h4>
<b>ארבעתים .</b> כמו שכתוב ( שמות כא לז ) : וארבע צאן תחת השה : <b>עקב וגו' .</b> לזה ישלם כדין התורה : <b>ועל אשר לא חמל .</b> רצה לומר : ולזה הוא בן מות , על אשר לא חמל על רוב עניו , ולכן חייב מיתה בחק משפט המלך :
<h4>{ז}</h4>
<b>אתה האיש .</b> אשר עשה כזאת :
<h4>{ח}</h4>
<b>נשי אדוניך .</b> מיכל בת שאול . ובמדרש יש ( ירושלמי יבמות ב ד , סנהדרין ב ג ) שגם נשא רצפה בת איה , פילגש שאול : <b>ואם מעט .</b> ואם עדיין הממשלה והגדולה ההיא מעט בעיניך , שאל ממני ואוסיף לך כהנה וכהנה , רצה לומר : פעמים כמו שיש לך :
<h4>{ט}</h4>
<b>מדוע בזית .</b> רצה לומר : הלא גמלתיך הטובה , ומדוע בזית את דבר ה' : <b>הכית .</b> רצה לומר : צוית לסבב לו המיתה : <b>בחרב בני עמון .</b> וכפולה חטאתך מאלו הרגתו בחרבך :
<h4>{י}</h4>
<b>לא תסור חרב וגו' .</b> ורבים מזרעך ימותו בחרב : <b>בזתני .</b> להתחלל שם שמים על ידך :
<h4>{יא}</h4>
<b>מביתך .</b> אחד מאנשי ביתך יעשה לך הרעה : <b>לעיניך .</b> על כי ידע מזה ולא היה לאל ידו למחות בדבר , הרי היא כאלו נעשתה לעיניו : <b>לרעיך .</b> כי אבשלום היה אז מלך כמוהו , ולרעהו יחשב : <b>לעיני השמש .</b> רצה לומר : בגלוי ובפרסום רב :
<h4>{יב}</h4>
<b>בסתר .</b> וחשבת שלא תגלה רעתך : <b>ואני אעשה וגו' .</b> אשלם הגמול בפרסום רב , ובזה ידעו הכל מעשיך , כי מהגמול ישכילו לדעת העון :
<h4>{יג}</h4>
<b>חטאתי לה' .</b> כאומר הנה על הריגת אוריה , עונשי אמורה שלא תסור חרב מביתי , אבל עון בת שבע , הלא לה' חטאתי בזה , והוא רחום יכפר עון : <b>גם ה' .</b> רצה לומר : לא תחשוב שגמול העונש האמור , שזה הוא לעון הריגת אוריה , לא כן הוא , כי גמול הראוי הוא להיות נפש תחת נפש , אבל רק על מקצת העון שלם ישלם , וגם העביר מחטאתך וכפר מקצתה להיות לך נפשך לשלל ולא תמות :
<h4>{יד}</h4>
<b>אפס וגו' .</b> רצה לומר : אבל בדבר הזה דבת שבע , חללת את השם , וגרמת שאויבי ה' הרשעים ינאצו נאצות גדולות בלמדם ממך , ולזה תקבל עליו גמול משלם , וכן הבן הילוד ימות , כי ראוי הוא לגמול המעשה :
<h4>{טז}</h4>
<b>ובא ולן .</b> בא מבית האלהים מאשר התפלל בה , ולן כל הלילה מושכב בארץ :
<h4>{יח}</h4>
<b>ביום השביעי .</b> לימי החולי , או לימי לידתו : <b>כי מת .</b> אשר מת : <b>ולא שמע .</b> בעבור גודל התוגה : <b>ועשה רעה .</b> רוצה לומר : יחבל בעצמו :
<h4>{כ}</h4>
<b>ויחלף שמלותיו .</b> כי שכב ארצה , והיו מעופרים בעפר הארץ : <b>וישתחו .</b> לברך על הרעה כמשפט התורה : <b>וישאל .</b> שאל בעבור האוכל , וישימו וגו' :
<h4>{כא}</h4>
<b>בעבור הילד חי .</b> רוצה לומר : בעבור הילד כשהיה עדיין חי , צמת וגו' :
<h4>{כב}</h4>
<b>מי יודע .</b> אם כבר נגזרה עליו המיתה , ואולי עדיין לא , וחנני ה' וחי הילד :
<h4>{כג}</h4>
<b>אליו .</b> רצה לומר : אל הקבר , בעת אמות :
<h4>{כד}</h4>
<b>וינחם .</b> על מיתת הילד : <b>שלמה וה' אהבו .</b> רוצה לומר : קראה אותו בשתי השמות , שם שלמה , להורות כי שלום יהיה בימיו , וה' אהבו , כמשמעו :
<h4>{כה}</h4>
<b>וישלח .</b> אבל ה' שלח ביד נתן , ויקרא את שמו ידידיה בעבור ה' , ורוצה לומר : מה שקראה היא שמו בעבור אהבת ה' 'וה' אהבו' , קרא הוא שמו בעבור אהבת ה' , 'ידידיה' :
<h4>{כו}</h4>
<b>עיר המלוכה .</b> מקום היכל מלך הסמוך לרבה , ואליה תחשב :
<h4>{כז}</h4>
<b>עיר המים .</b> היא עיר המלוכה , והיתה מספקת מים לבני רבה :
<h4>{כח}</h4>
<b>על העיר .</b> היא רבה : <b>פן אלכוד אני .</b> כי היה קרוב הדבר , הואיל ולכד את המים , ורצה לומר : כשאלכוד אני , פן יקרא שמי עלי , ודוגמתו ( דברים ח יב ) : פן תאכל ושבעת וגו' ורם לבבך וגו' , ומשפטו : כשתאכל ושבעת , פן יהיה רם לבבך : <b>ונקרא שמי עליה .</b> לאמר יואב כבשה , וטוב בעיני ששמך יקרא עליה , להיות לכבוד ולתפארת :
<h4>{ל}</h4>
<b>ואבן יקרה .</b> ובה אבן יקרה : <b>ותהי על ראש דוד .</b> למעלה מראשו היתה תלויה כשהוא יושב על הכסא , כי איך סבל על ראשו משא של ככר :
<h4>{לא}</h4>
<b>וישם במגרה .</b> שם משפטם לייסרם במגרה וגו' : <b>והעביר .</b> מהם העביר במלבן , רוצה לומר : בכבשן ששורפים בו הלבנים :
<h3>שמואל ב פרק-יג</h3>
<h4>{א}</h4>
<b>אחות .</b> מן האב ומן האם כי , מעכה בת מלך גשור היתה יפת תואר ולקחה דוד במלחמה , ובא עליה קודם שנתגיירה ונתעברה וילדה את תמר , ואת אבשלום ילדה אחר שנתגיירה ( סנהדרין כא א ) :
<h4>{ב}</h4>
<b>ויצר לאמנון .</b> היה מיצר ודואג עד שהיה נראה כחולה מרוב חשקו בה : <b>אחותו .</b> מן האב : <b>כי בתולה היא .</b> ומדרך הבתולות לשבת בית ולזה היה מהנמנע העיני אמנון לעשות לה מאומה ולמלאות תאותו ולכן נעצב הרבה :
<h4>{ג}</h4>
<b>איש חכם מאד .</b> חכם להרע :
<h4>{ד}</h4>
<b>בבקר , בבקר .</b> בכל בוקר נראה פניך דל וכחוש , כאלו בלילה לא שכב לבך : <b>אחות אבשלום .</b> כאומר הלא היא לבד אחות אבשלום , ומן האם , אבל לא תחשב לאחות מן האב , לא לי ולא לו , על כי נתעברה אמה ממנה בגיותה , ולא תחשב לאבי לבת , ומותרת היא לי , ואני אוהב אותה ובה אני חושב בלילה ונגזלה שנתי :
<h4>{ה}</h4>
<b>והתחל .</b> עשה עצמך כחולה : <b>ותברני לחם .</b> היא תאכיל אותי , כי תעשה את המאכל לעיני , וכשאראה בתיקונו אהיה תאב להמאכל ואכלתי מידה , וכאומר וכאשר תבוא לביתך עשה כאשר תמצא ידך :
<h4>{ו}</h4>
<b>ותלבב לעיני .</b> תעשה לפני שתי לביבות :
<h4>{ח}</h4>
<b>ותבשל .</b> עוד פעם על המחבת בשמן :
<h4>{ט}</h4>
<b>ותצק .</b> יצקה על הקערה הלביבות עם השמן :
<h4>{י}</h4>
<b>החדר .</b> לחדר משכבו : <b>ותבא .</b> את הלביבות :
<h4>{יא}</h4>
<b>ותגש .</b> הגישה אליו את הלביבות לאכול :
<h4>{יב}</h4>
<b>אל אחי .</b> אל תעשה כזאת , אתה אחי : <b>אל תענני .</b> אל תאנס אותי : <b>כי לא יעשה וגו' .</b> לאנס את הבתולות , ולזה לא תעשה גם אתה את הנבלה הזאת :
<h4>{יג}</h4>
<b>ואני וגו' .</b> עם שיהיה באונס , מכל מקום לחרפה תחשב לי , ואנה אוליכה להסתירה מבני אדם : <b>ואתה .</b> ואף אתה תהיה נחשב כאחד הנבלים : <b>ועתה .</b> הואיל ותחפוץ בי , דבר נא וגו' , כי לא ימנעני מלהיות לך לאשה :
<h4>{יד}</h4>
<b>ויחזק .</b> נתגבר עליה ואנסה :
<h4>{טו}</h4>
<b>וישנאה .</b> אולי גדפתו בדברים , ומה' היתה זאת לגלות חרפתו בקהל רב : <b>כי גדולה וכו' .</b> השנאה היתה בערכה יותר גדולה מערך האהבה הקדומה : <b>קומי לכי .</b> ולא רצה שתשב עוד זמן מה בביתו :
<h4>{טז}</h4>
<b>אל אודות הרעה וגו' .</b> רוצה לומר : אל תעשה עסק הרעה הגדולה הזאת , אשר היא יותר גדולה מהאחרת : <b>אשר עשית .</b> רוצה לומר : ומה היא הרעה הגדולה , ואמרה אשר אתה עושה עמי לגרשני מביתך , כי מעתה חפצה להנשא לו , לכסות קלונה :
<h4>{יח}</h4>
<b>כי כן תלבשנה .</b> כן היה מנהג מלבושיהן : <b>מעילים .</b> היא כתונת פסים , וענינם אחד :
<h4>{יט}</h4>
<b>על ראשה .</b> רוצה לומר : וזרקה ממעל לראשה דרך צער , ולהודיע לרבים שאנוסה היתה : <b>ותשם ידה וגו' .</b> כן הוא דרך המצטער :
<h4>{כ}</h4>
<b>היה עמך .</b> רצה לומר : אנס אותך , ובלשון נקיה דבר : <b>ועתה .</b> הואיל וכבר נעשה , החרישי ואל תבזי אותו , כי הלא אחיך הוא , וראוי לך לחוס על כבודו : <b>אל תשיתי וגו' .</b> רוצה לומר : אל תצטערי בעבור זה :
<h4>{כב}</h4>
<b>למרע .</b> בין דבר רע , בין דבר טוב : <b>כי שנא וגו' .</b> ושמר האיבה בלבו להנקם בו לעת מצוא , ובכדי שלא ירגיש בדבר , לא דבר עמו מאומה :
<h4>{כג}</h4>
<b>ויהיו גוזזים .</b> והיה מדרכם לעשות משתה ושמחה וכן בנבל נאמר ( שמואל א כה ח ) : על יום טוב באנו :
<h4>{כד}</h4>
<b>עם עבדך .</b> על עצמו אמר :
<h4>{כה}</h4>
<b>ולא נכבד עליך .</b> כי כאשר נלך כלנו , יהיה לך לעול כבד וטרחה מרובה : <b>ויברכהו .</b> על נדבת לבו :
<h4>{כו}</h4>
<b>ולא ילך .</b> בשאלה אמר לו , ואם לא , ילך אמנון ( עם שקרא לכל בני המלך , לא היה אמנון נכלל עמהם , לפי שהיה הבכור , ועומד הוא במקום אביו המלך ) : <b>למה ילך .</b> כי יכבד עליך :
<h4>{כח}</h4>
<b>כטוב וגו' .</b> ואז לא יהיה נשמר : <b>הלא כי אנכי צויתי .</b> ומידי יבוקש : <b>חזקו .</b> אם אולי יעמוד על נפשו :
<h4>{ל}</h4>
<b>בדרך .</b> עד לא באו העירה : <b>והשמועה .</b> קול שמועת שקר :
<h4>{לב}</h4>
<b>אל יאמר .</b> אל יחשוב : <b>היתה שומה .</b> הצואה ההיא הושמה על עבדיו מפי אבשלום , מיום ענות אמנון את תמר :
<h4>{לג}</h4>
<b>דבר לאמר .</b> השמועה האומרת כל בני וגו' :
<h4>{לד}</h4>
<b>מדרך אחריו .</b> כי הצופה היה רואה אל מול הדרך שהלכו בה , והמה נסו בדרך עקלתון , ובאו לעיר מדרך אחורי הצופה :
<h4>{לה}</h4>
<b>הנה בני המלך .</b> העם הבא בני המלך המה , והיה אם כן כדבר עבדך , שאמנון לבדו מת :
<h4>{לז}</h4>
<b>אל תלמי .</b> כי הוא היה אבי אמו : <b>ויתאבל .</b> המלך התאבל על אמנון בנו , כל ימי חייו :
<h4>{לח}</h4>
<b>ואבשלום ברח וגו' .</b> מתחלה אמר שברח ממקומו ואחר זה אמר שהלך אל תלמי ועתה בא לומר ששהה שם שלש שנים :
<h4>{לט}</h4>
<b>ותכל דוד .</b> כלתה נפש דוד לצאת בעבור אבשלום , והוא ענין תאוה וחשק אל הדבר , כמו ( תהלים קיט פא ) : כלתה לתשועתך נפשי : <b>כי נחם .</b> אף שהתאבל עליו כל הימים , מכל מקום קבל עליו תנחומין מה , כי מת הוא , ונגזר לקבל תנחומין על המתים ( סוף מסכת סופרים : בראשית רבה פד כא ) :
<h3>שמואל ב פרק-יד</h3>
<h4>{א}</h4>
<b>וידע יואב .</b> הכיר בהמלך אשר לבו טוב על אבשלום :
<h4>{ב}</h4>
<b>וישלח יואב .</b> בעבור כי ראה שלב המלך טוב על אבשלום , לזה חשב מחשבות לעורר לבו להשיבו אליו : <b>תקועה .</b> אמרו רבותינו ז''ל ( מנחות פה ב ) : לפי שהיו רגילים שם בשמן זית , לזה החכמה מצויה ביניהם : <b>התאבלי נא .</b> עשי עצמך כאבלה : <b>והיית כאשה וגו' .</b> רצה לומר : <b>הוי מרבה בקינות ויללות , ועשי עצמך כאשה אשר זה ימים רבים מתאבלת , שלמדה לשונה לומר קינות .</b> וכונתו היתה למען יכמרו רחמי המלך עליה , לצדקה במשפטה :
<h4>{ג}</h4>
<b>כדבר הזה .</b> אמרי אליו דבר דומה כדבר הזה , רצה לומר : למקרה אבשלום עם אמנון , ולשיחשוב המלך שאמת הדבר : <b>את הדברים .</b> את המשל האמור למטה שם בפיה , רוצה לומר : הוא אמר לה מלבו כל דברי המשל , והיה בטוח עוד בחכמתה , שאף היא תשיב אמריה בהשכל על כל דברי המלך , וכאשר השיבה באמת :
<h4>{ד}</h4>
<b>ותאמר האשה .</b> בבואה לפני המלך , אמרה בתחילה מה שראוי לומר להבאים לפני המלך , כמו יחי המלך וכדומה , ואחרי זה נפלה על אפיה :
<h4>{ה}</h4>
<b>אבל אשה אלמנה .</b> כדרך דברי אלמנה זוכרת בעל נעוריה , דואגת על מיתתו , וכאלו תאמר באמת רואה אנכי ומרגשת בדבר שאשה אלמנה אני , כי אלמלא היה בעלי חי , לא קרה לי כזאת : <b>וימת אישי .</b> גם זה מדרך אלמנה , תקונן ותכפיל דברי יללותה :
<h4>{ו}</h4>
<b>ואין מציל .</b> לא היה ביניהם איש נכרי להציל המוכה מיד מכהו :
<h4>{ז}</h4>
<b>בנפש .</b> בעבור שהרג נפש אחיו , ועם שלא היה בעדים והתראה : <b>גם את היורש .</b> רוצה לומר : כמו שהשמיד הוא את אחיו מורישו , כן נשמיד גם אותו , שהוא היורש את אחיו : <b>וכבו את גחלתי .</b> ובזה יכבו מעט האורה הנשארה לי , כי אישי מת , ואחיו איננו , והוא לבדו נשאר , ואם גם אותו ימיתו , לא ישאר מאומה : <b>לבלתי שים .</b> רוצה לומר : כוונת המשפחה היא , לבל יושם לאישי שארית , לשהם ירשו נחלת אישי :
<h4>{ח}</h4>
<b>אצוה עליך .</b> אצוה את מי מאנשי , לדרוש ולחקור בדבר , אם האמת אתך :
<h4>{ט}</h4>
<b>עלי אדוני המלך העון וגו' .</b> כאלו תאמר , יאמין לי שהאמת אתי , ומיד תזכהו , ואם יודע לאחר זה שלא כן הוא , אזי יהיה העון עלי על שהטעיתי את המלך , אבל המלך וכסאו יהיה נקי מעון זה , רוצה לומר : לא יעונש , לא בגופו ולא בדבר המלוכה , היות כי מהראוי להאמין לי בזה , כי שניהם ילדי הם :
<h4>{י}</h4>
<b>המדבר אליך .</b> על כי ראה המלך אשר כנים אמריה , חזר ואמר לה : מי המדבר אליך מאז , אשר תמסור לו בנך להמיתו , אותו תביאו אלי , ואזהירו שלא יוסיף לגעת בך ולכופך למסור את בנך :
<h4>{יא}</h4>
<b>יזכר נא המלך וגו' .</b> כאלו חששה פן כאשר יבוא גואל הדם לפני המלך , ולפי רוב גדלו ישא לו המלך פנים ולא ירחם עוד על בנה , ולזה אמרה : יזכר נא את ה' , ולדבק במעשיו , מה הוא רחום וכו' , מבלי להגדיל לישא פני גואל הדם הבא לשחת , ולא ישמידו את בני : <b>חי ה' .</b> הריני נשבע שלא יעשה לו מאומה רע :
<h4>{יב}</h4>
<b>תדבר נא .</b> שאלה רשות לדבר דבריה , עם שאינם נוגעים אליה :
<h4>{יג}</h4>
<b>ולמה חשבתה .</b> רוצה לומר : איך עלתה על דעתך להאמין דברי , לחשוב על בני המשפחה עם ה' , להתאכזר על בני להרגו מבלי עדים והתראה והיה לך להשכיל אמיתת הענין , שלמשל נאמר , ובנועם אמריה הפליגה ברוב מעשה הריגת הרוצח מבלי עדים והתראה : <b>ומדבר המלך .</b> רוצה לומר : עוד אתמה , מה שדבר המלך הדבר הזה שלא יפול משערת וגו' , אשר הוא כאשם וכשגגה היוצאת , על בלתי משיב המלך את אבשלום אשר נדח בארץ נכריה , כי הלא הוא דומה בדומה , כי גם לאבשלום לא התרו , ועוד דברים כאלה שאין לו משפט מות ( ועל כי חששה פן יחזור המלך מדבריו ולומר כי באמת שגגה היא , לזה הקדימה אמריה ותאמר : למה חשבת כזאת וגו' , לומר שהדין דין אמת , ועם אבשלום נעשה השגגה , ולחלוק כבוד למלכות , תלתה השגגה בהאמירה , ולא בהמעשה ) :
<h4>{יד}</h4>
<b>כי מות נמות .</b> חזרה להביא טענות לטובת אבשלום , ואמרה ; הלא כולנו מות נמות , ואם כן ההומת קודם זמנו , אין לו תרעומות רב כל כך , אחרי שסופו למות , ואם כן אין להמית הרוצח בעבור זה , הואיל ולא חייבה התורה , כי בלא התראה נהיתה : <b>וכמים וגו' .</b> רוצה לומר : ועוד , בשלמא הגוזל ממון חבירו , אז כשישיב הגזילה באה היא ליד בעליו , אבל השופך דם אדם , מה שעשה עשוי , ולא תוחזר אליו הנפש עם שפיכת דם הרוצח , וישאר אם כן מת כשהיה , והרי הוא כמים הנגרים ארצה , שאי אפשר לאספם להחזירם למקומם , כי נבלעו בעפר הארץ : <b>ולא ישא אלהים נפש .</b> רוצה לומר : ועוד , הלא אין אלהים נושא פנים לשום נפש , ושלם ישלם לאיש כמפעלו , ולטובת האדם חושב מחשבות לשלם גמול בזה העולם , לבל יהיה האדם הנדח במעשיו , מוטרד ונדח ממנו יתברך , כי בהצרף סיגיו יזכה לחזות בנועם ה' , ואם כן בהשגחה היתה מיתת אמנון , לכפר העון אשר חטא , ואבשלום היה שליח ההשגחה , ואין להאשימו כל כך , בהיות כי לא התרו בו , והתורה פטרתו :
<h4>{טו}</h4>
<b>ועתה .</b> רוצה לומר : הואיל וכל דברי למשל נאמרו להמליץ טוב על אבשלום , פן תאמר למה את ממשלת משלים , היה לך לדבר דבריך כאשר המה , לזה אמרה : ועתה מה שבאתי לדבר הדבר הזה להיות למשל , כל זה היה לפי שכל העם הפחידוני , לומר : שהמלך יגער בך כאשר תחלי לדבר , כי הליועץ למלך נתנוך : <b>ותאמר .</b> לזה אמרתי אדבר דברי בדומה לו , ואולי על ידי זה ימלא שאלתי :
<h4>{טז}</h4>
<b>כי ישמע .</b> כאשר ישמע המלך להציל אותו מיד האיש הגואל הדם הרוצה להשמיד אותי להיות שכולה מבני : <b>יחד .</b> כי במיתתו יושמד הוא ואני אהיה שכולה ממנו : <b>מנחלת אלהים .</b> מהנחלה הניתן לנו מן השמים , , לשירשו הם :
<h4>{יז}</h4>
<b>ותאמר .</b> אז אמרה שפחתך , יהיה דבר המלך למנוחה לבנו , כמו שהציל את בני לפי מחשבתו שבאמת נעשתה הדבר , כמו כן ינוח לבנו , על כי היותה בדומה לו : <b>כי כמלאך .</b> רוצה לומר : הן ידעתי שבל יתחלף מעשיך למאמריך , ולא יחזירך הכעס והשנאה מדבריך הטובים והישרים אשר דברת עד כה , כי כמלאך האלהים שאין בו התחלפות מצד עצמו , כן אדוני , כי נפשו משכלת להבין מהו הטוב ומהו הרע , וישכיל אם כן אשר ההתחלפות רעה היא , ויחדל ממנה : <b>וה' .</b> כהתימה לדבר דבריה , רצתה להפטר ממנו , ואמרה לו : וה' אלהיך יהיה עמך , כדרך הנפטרים :
<h4>{יח}</h4>
<b>אל נא תכחדי .</b> אל תעלימי ממני אמיתת הדבר אשר אשאל אותך :
<h4>{יט}</h4>
<b>היד יואב .</b> האם כח חכמת יואב עם כל דבריך : <b>אם אש להמין .</b> אם יש לנטות לימין או לשמאל מכל דברי אדוני אשר ידבר בכל עת , כי מזה נראה גודל החכמה אשר בו : <b>הוא צוני .</b> ללכת אל אדוני : <b>והוא שם וגו' .</b> כל דברי המשל , שם הוא בפי :
<h4>{כ}</h4>
<b>לבעבור סבב .</b> רוצה לומר : ומה ששלח אותי ולא הלך בעצמו , כי לבעבור סבב וגו' עשה הדבר הזה לשלחני במקומו , כי אני הלא יכולה הייתי לדבר בדומה לו , לסבב ממנו דבר הנרצה , והוא פני הדבר ותחלת המחשבה , אבל יואב עצמו , לא היה לו מקום לסבב הדבר הנרצה בזה האופן , ולא רצה גם הוא לדבר הדבר באר היטב : <b>לדעת וגו' .</b> כי השכלת לדעת ממי יצאו הדברים , והנה בעבור רוב החכמה שבך , אין לנטות מדבריך ימין ושמאל :
<h4>{כא}</h4>
<b>עשית וגו' .</b> לשלח את התקועית , לזה לך והשיבו , כי המתחיל בדבר עליו לגמרו :
<h4>{כה}</h4>
<b>להלל מאד .</b> הראוי להלל מאוד :
<h4>{כו}</h4>
<b>והיה .</b> עת גלוחו היה מסוף שנה לסוף שנה : <b>מאתים .</b> והיו במשקל מאתים שקלים :
<h4>{ל}</h4>
<b>ראו .</b> הסתכלו לדעת חלקת יואב אשר היא אל ידי , סמוכה למקום חלקתי :
<h4>{לב}</h4>
<b>בא הנה וגו' .</b> ועל שלא באת , צויתי להצית החלקה , בכדי שתבוא הנה : <b>למה באתי .</b> מה תועלת בביאתי אם אינני רואה פני המלך : <b>טוב לי וגו' .</b> כי שם הייתי רואה פני המלך אבי אמי : <b>ואם יש בי עון .</b> רוצה לומר : בראותי פניו , אשיב אמרים על מה הרגתי את אמנון , ואם אף על פי כן ימצא בי עון כי לא יקבל אמרי , אזי מקבל אני עלי המיתה , והנני אמות :
<h3>שמואל ב פרק-טו</h3>
<h4>{א}</h4>
<b>מאחרי כן .</b> אחר שמחל לו אביו על עונו : <b>רצים .</b> ברגלים :
<h4>{ב}</h4>
<b>והשכים .</b> כן היה דרכו בכל בוקר : <b>על יד .</b> על מקום שהיה בדרך השער : <b>לבוא .</b> והלך לבוא אל המלך : <b>אי מזה .</b> הוא מדרך חיבה , לשאול את האדם מקומו וענינו : <b>מאחד שבטי .</b> כל אחד היה משיב כפי השבט שהיה ממנו , אבל לא העיר , כי לא היו כל ערי ישראל נכרים לאבשלום , ואם ששאל גם על העיר , זה היה להראות חיבה יתירה :
<h4>{ג}</h4>
<b>ראה וגו' .</b> כאשר ספר לו דבר המשפט , אמר לו : ראה בראיית הלב שטובים דבריך , והדין עמך , אבל לא הועמד מהמלך איש חכם לשמוע לך , רוצה לומר : להבין הדבר :
<h4>{ד}</h4>
<b>והצדקתיו .</b> רצה לומר : הייתי מצדיק את הדין לדונו בצדק , כי מאד הייתי נותן לב להבין דבר המשפט :
<h4>{ה}</h4>
<b>בקרב .</b> כאשר קרב מי להשתחות לו , אחז בו ונשקו :
<h4>{ו}</h4>
<b>ויגנב .</b> רוצה לומר : בחלקלקות אמריו המשיך אליו לב ישראל :
<h4>{ז}</h4>
<b>ארבעים שנה .</b> אמרו רבותינו ז''ל ( תמורה יד ב ) : <b>שהוא מזמן אשר שאלו להם מלך .</b> ותלה בה , כי תחת השאלה באה מרד במלכות , ונהרגו מהם ובהם : <b>בחברון .</b> להקריב על הבמה העומדת בחברון :
<h4>{ח}</h4>
<b>ועבדתי .</b> עם הבאת קרבנות :
<h4>{י}</h4>
<b>וישלח .</b> טרם הלכו לחברון , שלח מרגלים לחקור דעת העם , ואמר להם כאשר תשמעו קול השופד שיתקעו בהמלכתי , תאמרו שמלך אבשלום , ותשמעו מה בפיהם :
<h4>{יא}</h4>
<b>קרואים .</b> היו קרואים מאבשלום על הזבח , והלכו בתום לבבם , ולא ידעו מכל זה :
<h4>{יב}</h4>
<b>את אחיתופל .</b> רוצה לומר : להביא את אחיתופל מעירו : <b>בזבחו .</b> בעת זבחו וגו' : <b>הולך ורב .</b> בכל עת היו נוספים ומתרבים :
<h4>{יד}</h4>
<b>כי לא תהיה וגו' .</b> כי רב העם אשר אתו , ואי אפשר להנצל מפניו במעוז העיר : <b>והשגנו .</b> עודנו בתוך העיר , ובעבורינו ידיח הרעה על כל בני העיר , ואת כולם יכה :
<h4>{טו}</h4>
<b>הנה עבדיך .</b> הנה אנחנו עבדיך , ואליך נשמע :
<h4>{יז}</h4>
<b>בית המרחק .</b> בהבית שהיה יותר רחוק מהבתים העומדים מחוץ להחומה :
<h4>{יח}</h4>
<b>על ידו .</b> סמוך למקום מעמדו : <b>אשר באו ברגלו .</b> אשר באו עמו מגת , שישבו עמו שמה עוד היה נרדף משאול :
<h4>{יט}</h4>
<b>עם המלך .</b> על אבשלום יאמר , שמלך עתה : <b>כי נכרי אתה .</b> הלא אתה מארץ נכריה , ואינך מעבדי לשתתירא מפני אבשלום : <b>וגם גולה .</b> ואפילו תרצה להיות גולה מעל פני אבשלום מבלי לשבת אתו , אזי חזור למקומך לגת , ותהיה גולה שמה לשבת בה כמאז :
<h4>{כ}</h4>
<b>תמול בואך .</b> זה מקרוב באת אלי מגת , ומיד אניע אותך ללכת נד ונד : <b>ואני הולך .</b> רצה לומר : וכי הולך אני למקום ידוע שתלך גם אתה עמדי , הלא אני הולך על אשר וגו' , רצה לומר : אינני הולך אל המקום אשר אחשוב ללכת שמה , כי אין מחשבותי ללכת למקום ידוע , כי אם כאשר יזדמן : <b>חסד ואמת .</b> רצה לומר : והנה כוונתך הטובה חשובה בעיני לחסד ואמת :
<h4>{כא}</h4>
<b>אם למות .</b> ואם המקום תהיה סיבה למות וגו' :
<h4>{כב}</h4>
<b>לך ועבור .</b> עם עבדי ויתר העם :
<h4>{כג}</h4>
<b>וכל הארץ .</b> אנשי הארץ אשר עבר בה דוד : <b>וכל העם .</b> אשר עם דוד : <b>על פני דרך .</b> לרוחב הדרך , לשום פניהם אל המדבר :
<h4>{כד}</h4>
<b>ויציקו .</b> העמידו את הארון , ואביתר עלה עמו לצד מיוחד , עד שעברו כולם מן העיר . ורבותינו ז''ל אמרו ( יומא עג ב ) : שאז נסתלק אביתר מכהונה גדולה , כי שאל באורים ולא עלתה , ולצדוק עלתה , ומנהו תחתיו , ולא להיות מיד כהן גדול , כי הלא שלמה גרשו לאביתר מכהונה גדולה , כמו שכתוב במלכים א ( ב כז ) , אלא שעתה סלקו מלשמשו , ובימי שלמה מנהו לצדוק לשמש אז :
<h4>{כה}</h4>
<b>והשיבני .</b> אז ישיב אותי לירושלים ואראה אותו ואת מקדשו :
<h4>{כו}</h4>
<b>לא חפצתי בך .</b> עוד מעתה : <b>הנני .</b> רצה לומר : הנה מוכן אני לקבל באהבה :
<h4>{כז}</h4>
<b>הרואה אתה .</b> אם עצתי נראה בעינך אשר תשוב אל העיר ( ועם שגם את אביתר צוה לשוב העירה , היה דבריו לצדוק , על כי מינהו לכהן גדול , מן הראוי היה ליחד אליו הדבור , ולזה הקדימו מעתה לאביתר בכל דבריו ) : <b>אתכם .</b> יהיו מוכנים עמכם , ועל ידם תודיעוני דבר :
<h4>{כח}</h4>
<b>עד בוא .</b> על ידי בניכם : <b>דבר .</b> רצה לומר : ידיעה ברורה :
<h4>{ל}</h4>
<b>במעלה הזיתים .</b> במעלה הר הזיתים : <b>חפוי .</b> מכוסה בבגד , והוא דרך צער : <b>יחף .</b> מבלי מנעלים , וגם הוא דרך צער :
<h4>{לא}</h4>
<b>ודוד הגיד .</b> המגיד הגיד לדוד לאמר וגו' : <b>סכל נא וגו' .</b> רצה לומר : <b>אתה ה' , סכל עצתו לבל ייעץ בחכמה .</b> או רצה לומר : שיתן בלב אבשלום , לחשוב אשר עצת אחיתופל היא עצה סכלה :
<h4>{לב}</h4>
<b>עד הראש .</b> בגבהי הר הזיתים , אשר משם היה נראה מקום הארון , והיה מדרך הבא שם להשתחוות מול הארון : <b>קרוע כתנתו .</b> בעבור כי היה מיצר בצרת דוד :
<h4>{לג}</h4>
<b>למשא .</b> על היותו זקן וכחו תש , ולמשא יחשב להולך עמו :
<h4>{לד}</h4>
<b>עבדך אני המלך אהיה .</b> רצה לומר : מהיום אהיה עבדך , כמו שמאז היית עבד אביך , וכן עתה אהיה אני עבדך : <b>והפרתה לי .</b> רצה לומר : כשתשוב העיר ותאמר לאבשלום כדברים האלה , יבוא לי תועלת רב , כי אז תוכל להפר לטובתי את עצת אחיתופל , כי על פי הדברים האלה יבטח בך , ותהיה גם אתה מאנשי עצתו :
<h4>{לז}</h4>
<b>יבוא ירושלים .</b> באותה שעה שבא חושי , בא גם הוא :
<h3>שמואל ב פרק-טז</h3>
<h4>{א}</h4>
<b>מהראש .</b> של הר הזיתים :
<h4>{ב}</h4>
<b>מה אלה לך .</b> רצה לומר : למה הבאתה כל אלה : <b>לבית המלך .</b> לנשיו וילדיו : <b>היעף .</b> מעמל הדרך :
<h4>{ג}</h4>
<b>היום ישיבו לי .</b> בראותם מהומות רבות בבני המלך , האח הרג את אחיו וקם על אביו , מה שלא היה בבני שאול :
<h4>{ה}</h4>
<b>עד בחורים .</b> סמוך לעיר בחורים :
<h4>{ו}</h4>
<b>ויסקל .</b> זרק אבנים על דוד וגו' :
<h4>{ז}</h4>
<b>צא .</b> רצה לומר : צא ממלכותך , אתה האיש השופך דמים , כאומר : הנה בעצתך נהרג אבנר ואיש בושת :
<h4>{ח}</h4>
<b>השיב .</b> ה' השיב עליך גמול עון דמי בית שאול , כי בעצתך נהרג איש בושת בנו , לשתמלוך תחתיו : <b>והנך ברעתך .</b> הנה אתה בהרעה הראויה למעשיך :
<h4>{ט}</h4>
<b>למה יקלל .</b> כאומר : וכי אתה הרגת לשאול ולבניו :
<h4>{י}</h4>
<b>מה לי ולכם .</b> רצה לומר : מה האיבה והשנאה אשר בינינו , מה עשיתם לי , ומה עשיתי לכם , ולמה אם כן תעשו דברים אשר לא אחפוץ בהם : <b>כה יקלל .</b> הלא אשר יקלל , כה הוא , כי ה' אמר לו קלל , והוא העיר רוחו לזה , ומי יאמר לשמעי מדוע עשית כן , הלא הוא שלוחו של מקום :
<h4>{יא}</h4>
<b>הנה בני וגו' .</b> רצה לומר : הלא בדרך הטבע שהבן חס על אביו , והנכם רואים שהוא מבקש נפשי , ומזה נראה שיד ה' עשתה זאת : <b>ואף כי עתה .</b> ומכל שכן עתה שאני בורח ומעונה , ושמעי הוא מבני הימיני אשר המה לי לאויבים , שיותר המה מוכנים לעשות בי גזירתו של מקום , בראותם קושי מזלי נרדף מבן בטני , ולזה הניחו לו , כי ה' אמר לו :
<h4>{יב}</h4>
<b>בעיני .</b> בדמעת עיני , הזלה מחרפת אנוש : <b>והשיב .</b> בעבור העלבון הזה , ישיב לי ה' טובה במקום הקללה :
<h4>{יד}</h4>
<b>ויבא המלך .</b> אל בחורים שזכר למעלה :
<h4>{יז}</h4>
<b>זה חסדך .</b> וכי זהו החסד שעשית לרעך לדוד לעזבו ביום צרתו , למה לא הלכת עמו :
<h4>{יח}</h4>
<b>לא .</b> רצה לומר : <b>לא היה מהראוי שאלך עם אביך , כי אל המלך אשר בחר ה' , והעם היושבים פה , וכל איש ישראל אשר איננו פה , לו אהיה לעבד , ועמו אשב .</b> וכאומר : הנה אהבתי לאביך לא היתה מצד עצמו , כי אם מצד המלוכה :
<h4>{יט}</h4>
<b>והשנית .</b> רצה לומר : ואף אם הייתי לו לאוהב מצד עצמו , מכל מקום אין זה בגידה בו , כי למי אעבוד , וכי למשפחת בית שאול אויביו , הלא לפני בנו אעבוד , ולזה כאשר עבדתי לפני אביך , כן אהיה לפניך , ולא יחשב לבגידה :
<h4>{כ}</h4>
<b>הבו .</b> אתה והזקנים שעמך , התייעצו ביניכם מה נעשה :
<h4>{כא}</h4>
<b>וחזקו .</b> על כי עדיין נרפים הם , בחושבם פן ישלימו האב והבן וינקמו מאתנו , אבל בזה ידעו כי נבאשת את אביך , ויתחזקו ידיהם להיות עמך :
<h4>{כב}</h4>
<b>לעיני וגו' .</b> כולם ראו הכנסו אל האהל והתיחדו עמהן :
<h4>{כג}</h4>
<b>בימים ההם .</b> אשר הועמד להיות יועץ : <b>כאשר .</b> כמו השואל מה מדבר אלהים , בטוח הוא שהתשובה היא נאמנה , כן היתה עצת אחיתופל בטוחה , להשיג על ידה הדבר הנרצה : <b>גם לאבשלום .</b> כי לפי מחשבתם הרעה , היתה העצה בדבר הפלגשים עצה טובה , ואף עצתו בדבר הרדיפה אחר דוד , עצה נכונה היתה , אבל ה' הפרה :
<h3>שמואל ב פרק-יז</h3>
<h4>{א}</h4>
<b>אבחרה וגו' .</b> כי לקבץ את כל ישראל יתאחר זמן רב ובתוך כך ימלט דוד על נפשו : <b>ואקומה .</b> כי אם ילך אבשלום , פן יחמול עליו כשיראה פניו : <b>הלילה .</b> בעודו עיף ויגע :
<h4>{ב}</h4>
<b>ורפה ידים .</b> כי זה היום נטרד מן המלוכה , ועדיין לא לקח עצה מה לעשות : <b>והחרדתי אותו .</b> בהיות הדבר פתאום ובלילה : <b>ונס כל העם .</b> בעבור החרדה ינוסו , זה בכה וזה בכה , ולא ישארו עם המלך ללחום בעבורו , ואז אוכל להכות אותו לבדו , מבלי שאצטרך להמית מי מאנשיו , הואיל ולא יעמדו למלחמה , כי ינוסו ואינם :
<h4>{ג}</h4>
<b>ואשיבה .</b> ואז אשיב אליך כל העם אשר עם אביך : <b>כשוב הכל .</b> כמו ששבו אליך כל המון ישראל , וקבלו אותך למלך : <b>האיש אשר וגו' .</b> רצה לומר : לא יפקד מהם כי אם האיש אשר אתה מבקש , כי הוא לבדו יומת , אבל לכל העם שעמו יהיה שלום , ולא יפקד מהם איש :
<h4>{ה}</h4>
<b>גם הוא .</b> עם שהוא רעה דוד וחשוד בעיני , עם כל זה יאמר גם הוא עצתו :
<h4>{ז}</h4>
<b>בפעם הזאת .</b> וכאלו אמר : אבל עצתו בדבר הפלגשים טובה היתה , ועל כי כבר עברה , לכך שבחה בעיניו , למען יאמין בו :
<h4>{ח}</h4>
<b>כי גבורים המה .</b> ואינם חרדים מהמיית מלחמה , עם שהיא פתאום ובלילה : <b>ומרי נפש המה .</b> וכל שכן שהמה עתה מרי נפש , דואגים על קושי זמנם , ויפעלו גבורות כדוב שכול מבניו בהיותו רודף בשדה לחפש אחריהם , יטרוף במר נפשו כל הקרב אליו : <b>ואביך איש מלחמה .</b> רצה לומר : יודע הוא טכסיסי המלחמה , ויבין מדעתו שרק עליו מחריש הרעה ופתאום יבואו להחריד את העם אשר עמו , והואיל ויבין את זאת , לא ילין הוא עם העם במקום אחד :
<h4>{ט}</h4>
<b>הנה עתה הוא נחבא .</b> עתה בהיות לילה , החביא עצמו במקום נבדל מהעם אשר אתו , ואם כן אף אם יחריד העם , לא ימצא את המלך לשיכה אותו : <b>והיה כנפול .</b> כאומר : לא די שלא יועיל , אלא שעוד יזיק , שהרי אמר שלא להכות בהעם , והם הלא יכו כרצונם , וכאשר יפילו חללים מאנשיך בתחילת המלחמה , רצה לומר : במלחמה הראשונה : <b>ושמע השומע .</b> וכאשר ישמע מי מהנפילה ההיא , אז יאמר הן היתה מגפה בעם אבשלום , ונראה אם כן שה' עזבם למקרה :
<h4>{י}</h4>
<b>והוא גם בן חיל .</b> ואף אם השומע יהיה בן חיל , אשר לבו כלב האריה , מכל מקום ימס לבבו בקרבו , על כי ידוע לכל , שאביך הוא גבור מלחמה , והעם אשר אתו המה בני חיל , ואם הדבר נעזב למקרה , בודאי יתגברו הם וירפו ידיהם ולא יאבו לרדת עוד למלחמה ( ואף שאם לא יעשו לבד בזה כעצת אחיתופל , אלא שגם אנשי אבשלום יכו באנשי דוד כמוהם , לא יהיה אם כן מקום לחשש הזה , מכל מקום הרחיב הדבור לסכל עצתו , להראות לכל כי לא בחכמה ידבר ) :
<h4>{יא}</h4>
<b>כי יעצתי .</b> אלא כן אני מייעץ : האסף וגו' , ובעבור רבת העם נתגבר במלחמה : <b>ופניך וגו' .</b> כי אז כולם יפעלו גבורות , למצוא חן בעיניך :
<h4>{יב}</h4>
<b>ובאנו אליו .</b> רצה לומר : בהיות העם רב , בודאי נבוא באחד המקומות אשר החביא עצמו , כי נהיה חונים עליו כמו הטל המכסה כל פני האדמה מבלי מקום ריק ממנו , כן נתפזר בכל המקומות לבקשו , זה בכה וזה בכה , ובודאי נמצא אותו : <b>ובכל האנשים .</b> כי פן התנכר עצמו ללבוש כאחד מאנשיו , לזה לא נותר מכולם איש , ויומת גם הוא עם התנכרו :
<h4>{יג}</h4>
<b>ואם אל עיר יאסף .</b> כאומר : ואם יש חשש , פן בהתאחר הדבר עד נקבץ כל ישראל , ימלט על נפשו בעיר מבצר עומדת בהר , ויתחזק במעוז העיר , ואמר : הנה עם כל זה לא ימלט , כי הלא ברוב העם אשר אתנו , אף אם יאסף אל עיר , הכח בנו לשאת חבלים על העיר , לגררה מן ההר עד הנחל , עד שלא ישאר אף צרור בהעיר ההיא , ואמר בדרך גוזמא והפלגה , לומר שאף בעיר מבצר לא יתחזק מול העם הרב אשר אתנו . ולבל ירגיש בערמתו , המתיק אמריו דרך נאות ובכל חלקי הסותר , אולם עצם כוונתו היתה , למען יתאחר הדבר עד שיתקבצו כולם , ובתוך כך ישלח אמריו אליו להמלט על נפשו , וכאשר עשה באמת :
<h4>{יד}</h4>
<b>וה' צוה .</b> רוצה לומר : לא לפי שעצת חושי היתה באמת טובה מעצת אחיתופל , ולזה ישרה עצתו בעיניהם , כי באמת עצת אחיתופל היתה הדרך האמתי להגעת תכלית הנרצה , אולם מה' היתה זאת , כי הוא גזר להפר עצת אחיתופל הטובה וגו' :
<h4>{טו}</h4>
<b>כזאת וכזאת וגו' .</b> רוצה לומר : אמר להם שתי העצות , של אחיתופל ושלו :
<h4>{טז}</h4>
<b>אל תלן .</b> כי פן יעשה כעצת אחיתופל , ובערמה אמרו שעצתי ישרה , למען לא אודיע לדוד להמלט הלילה : <b>וגם עבור תעבור .</b> את הירדן : <b>פן יבולע .</b> פן ישחת מה לדוד ולעמו , כאשר ירדפו אחריו הלילה :
<h4>{יז}</h4>
<b>והם ילכו .</b> בכדי שהם ילכו וגו' : <b>כי לא יוכלו .</b> יהונתן ואחימעץ לא יוכלו להראות עצמם לבוא העיר , פן ירגישו בהם :
<h4>{יח}</h4>
<b>וירא אותם .</b> בעין רוגל : <b>וילכו .</b> כי הרגישו אשר הנער ראה אותם , ולזה הלכו מעין רוגל אל מאהבם אשר בבחורים :
<h4>{יט}</h4>
<b>האשה .</b> אשת האיש : <b>עליו .</b> על המסך : <b>ולא נודע דבר .</b> לא היה ניכר מהבאר , שמתחת להמסך :
<h4>{כ}</h4>
<b>איה .</b> כי הוגד להם שבאו הביתה : <b>ויבקשו .</b> בבית האשה . או עברו מיכל המים לבקשם :
<h4>{כב}</h4>
<b>עד אחד וגו' .</b> רוצה לומר : כשבא אור הבוקר , אפילו אחד לא היה נעדר אשר וגו' :
<h4>{כג}</h4>
<b>אל עירו .</b> רוצה לומר : אל ביתו אשר בעירו , לא לבית מלונו אשר בירושלים : <b>ויצו .</b> עשה צואה אל ביתו : <b>ויחנק .</b> חנק את עצמו , כי האמין מעתה שדוד יחזור למלכותו , ויהרגו כמורד במלכות , ויהיו עוד נכסיו למלך כדין מורד במלכות , ולזה חנק עצמו , להציל נכסיו ליורשיו :
<h4>{כה}</h4>
<b>על הצבא .</b> לשר על הצבא : <b>בן איש .</b> רצה לומר : בן אדם חשוב ומעולה , כמו ( שמואל א כו טו ) : הלא איש אתה : <b>הישראלי .</b> ובדברי הימים ( א ב יז ) אמר הישמעאלי , לפי שהתגורר בארץ ישמעאל : <b>נחש .</b> אמרו רבותינו ז''ל ( שבת נה ב ) : הוא ישי , ונקרא נחש , על שמת בעטיו של נחש ומבלי עון . ( ויתכן לומר , שנולדה מאשת ישי מבעלה הראשון , ושמו נחש , ולזה אמר אחות צרויה , ולא אמר אחות דוד , כי צרויה היתה אחותה גם מן האב , וכאשר אמרנו בשמואל א טז י ) :
<h4>{כט}</h4>
<b>הגישו .</b> שלשת האנשים ההם , הגישו משכב וגו' דבש וגר : <b>במדבר .</b> בעבור שהלכו במדבר , לא מצאו לא לאכול ולא לשתות , ונתיגעו מטורח הדרך :
<h3>שמואל ב פרק-יח</h3>
<h4>{ג}</h4>
<b>אם נוס ננוס וגו' .</b> רצה לומר : הן אם ננוס , לא ישימו לב לרדוף אחרינו , והן אם ימיתו חצינו , לא ישימו לב להתהלל בהנצחון , כי הנפילה בידם וההצלה מידם , שוה בעיניהם : <b>כי עתה .</b> רצה לומר : בהמלחמה אשר אנחנו עתה בה אשר היא בעבור המלוכה , אף אם היינו עשרה אלפים פעמים כמונו היום , לא יחוש עלינו , כשאינך בינינו , ולזה מוטב שלא תלך : <b>ועתה .</b> במלחמה כזאת , טוב יותר לשבת אתה בעיר , ומשם תעזור לנו בתפלה אל ה' , ובעצתך עלינו :
<h4>{ד}</h4>
<b>למאות .</b> מאה מאה לבד : <b>לאט לי וגו' .</b> רצה לומר : למעני , בואו עם אבשלום בנחת , ולא תעשו לו מאומה רע :
<h4>{ו}</h4>
<b>ביער אפרים .</b> אף שנחלת אפרים היתה בעבר הירדן המערבי , כי אמרו רבותינו ז''ל ( בבא קמא פא א ) שיהושע תקן שלא יקפידו השבטים זה על זה מבלי תת לרעות הבהמות בארץ לא לו , ובני אפרים רעו את בהמתם בהעיר ההיא ונקרא על שמם :
<h4>{ח}</h4>
<b>נפוצת .</b> היתה מפוזרת על כל הארץ אשר הם עליה : <b>וירב היער וגו' .</b> יותר הכה בהם היער בהכשלם בו , מאשר הכו בהם אנשי דוד בחרב :
<h4>{ט}</h4>
<b>ויקרא .</b> במקרה נזדמן אבשלום וגו' , והיה רוכב על הפרד , ובנוסו מפניהם בא עם הפרד תחת ענף האלה , ונסתבך בה שער ראשו , ונשאר תלוי באויר , כי הפרד עבר מתחתיו :
<h4>{יא}</h4>
<b>והנה ראית .</b> כאומר מה לי בראיה , מדוע לא הרגתו והיה אם כן עלי לתת לך וגו' , רצה לומר : היה לך לדעת , שאם הרגתו היית מקבל ממני מתן :
<h4>{יב}</h4>
<b>ולו אנכי שוקל וגו' .</b> אפילו אם אנכי הייתי שוקל וגו' , רצה לומר : אפילו אם כבר שקלו אל כפי , ואפילו אלף כסף , לא אשלח ידי וגו' : <b>שמרו מי .</b> מי שיבוא לידו , שמרו בו לבוא עמו בנחת :
<h4>{יג}</h4>
<b>או עשיתי .</b> רצה לומר : ואף אם הייתי מעלים הדבר לבל יודע , הלא אם עשיתי אותה , הייתי עושה שקר בנפשי , כי המרד בדבר המלך ולשקר בו , יחשב לעון נפש : <b>וכל דבר .</b> רצה לומר : אף הלא שום דבר לא יהיה נעלם מן המלך , כי יחקור לדעת מי הרגו , וכשיודע לו , ידעתי שאתה תעמוד מנגד מבלי הציל אותי מידו :
<h4>{יד}</h4>
<b>לא כן .</b> לא טוב ונכון שאבקש עוד לפניך , כי ידי רב לי : <b>עודנו חי .</b> עם שתקע בו שלשת השבטים , היה עוד חי , תלוי מול לב האלה :
<h4>{טז}</h4>
<b>ויתקע וגו' .</b> לסימן אשר יחדלו מלרדוף : <b>כי חשך יואב .</b> אבל לא חדלו מעצמם :
<h4>{יז}</h4>
<b>וכל ישראל .</b> אשר עם אבשלום :
<h4>{יח}</h4>
<b>לקח .</b> רוצה לומר : לקח לעצמו זאת העצה לזכרון שמו , ודוגמתו ( במדבר טז א ) : ויקח קרח : <b>אין לי בן .</b> כי בניו הנזכרים למעלה כבר מתו : <b>בעבור הזכיר שמי .</b> אין לי בן לשיזכר שמי על ידו , לזאת הציב מצבה וקראה על שמו , לזכרון :
<h4>{יט}</h4>
<b>כי שפטו ה' .</b> עשה משפטו , לנקום נקמתו מיד אויביו :
<h4>{כ}</h4>
<b>לא איש בשורה .</b> לא ראוי לך לבשר בשורה כזאת : <b>ביום אחר .</b> בעת יזדמן תשועה אחרת : <b>כי על כן .</b> כי הבשורה ההיא תהיה על אשר הומת בן המלך , ולא תחשב לבשורה טובה :
<h4>{כא}</h4>
<b>אשר ראיתה .</b> בנצחון המלחמה , וממיתת אבשלום : <b>וישתחו .</b> בחשבו שעשה עמו חסד לשלחו בבשורה :
<h4>{כב}</h4>
<b>ויהי מה .</b> רצה לומר : אף אם לא אשמחו במיתת אבשלום , מכל מקום בנצחון המלחמה הלא ישמח : <b>למה זה .</b> רצה לומר : למה תעמול לרוץ אליו , הואיל ולכה לא יהיה נמצא מתן בשורה , כי אף אם יתן מתן , הלא להכושי יתננה , כי כבר רץ הוא ויבוא אליו ראשון :
<h4>{כג}</h4>
<b>ויהי מה .</b> חזר אחימעץ ואמר , ואם לא אקבל מתן , עם כל זה ארוץ : <b>דרך הככר .</b> והוא הדרך היותר קרוב , ולזה עבר את הכושי והקדים לבוא :
<h4>{כד}</h4>
<b>בין שני השערים .</b> כי היה להעיר חומה לפנים מחומה , והשערים זה מול זה , והיה יושב בין השערים : <b>אל החומה .</b> אשר ממעל להשער :
<h4>{כה}</h4>
<b>אם לבדו .</b> ואין כן דרך הנסים מן המלחמה :
<h4>{כו}</h4>
<b>אל השוער .</b> אל שומר השער : <b>הנה איש .</b> הנה עוד איש : <b>ויאמר המלך .</b> כשמוע דבר הצופה : <b>גם זה מבשר .</b> הואיל וגם הוא לבדו בא :
<h4>{כז}</h4>
<b>את מרוצת הראשון .</b> רצה לומר : הנהגת מרוצתו , שהוא כמנהג מרוצת אחימעץ ובודאי הוא הוא : <b>איש , טוב זה וגו' .</b> כי איש טוב , נוטה טבעו לחשוק לבשר טוב :
<h4>{כח}</h4>
<b>אשר סגר .</b> ביד יואב ואנשיו : <b>אשר נשאו וגו' .</b> למרוד במלך :
<h4>{כט}</h4>
<b>שלום .</b> כמו השלום , ובלשון שאלה אמר : <b>ראיתי ההמון הגדול .</b> ראיתי כי נתקבצו כל העם הרב , שיואב ישלח את עבד המלך והוא הכושי , וגם לשלוח אותי , ולזה מהרתי אני לרוץ להקדימו ולבשר , ולא נמסר לי כל פרטי הדברים , ולא ידעתי מה נעשה בבנך , אבל הכושי יודע הוא , וכחש לו , לפי שלא רצה לבשרו הרעה : <b>לשלוח את וגו' .</b> הוא הפוך , וכאלו יאמר לשלוח יואב את עבד המלך :
<h4>{ל}</h4>
<b>התיצב כה .</b> עד בוא הכושי , ונשמע מה בפיו :
<h4>{לב}</h4>
<b>יהיו כנער וגו' .</b> רצה לומר : הלואי כל אויביך והקמים עליך יהיו כנער , שימותו כמוהו :
<h3>שמואל ב פרק-יט</h3>
<h4>{א}</h4>
<b>בני אבשלום וגו' .</b> אמרו רבותינו ז''ל ( סוטה יב ) שאמר שמונה פעמים בני , שבעה להעלותו משבעה מדורי גיהנם , והשמיני להביאו לגן עדן . ולפי פשוטו : כן דרך המיללים לכפול דבריהם , כמו ( ירמיהו ד יט ) : מעי מעי אוחילה : <b>מי יתן וגו' .</b> הלואי והייתי אני מת במקומך :
<h4>{ג}</h4>
<b>לאבל .</b> נהפך לאבל :
<h4>{ד}</h4>
<b>ויתגנב .</b> לא באו לעיר ביד רמה ובשמחה כדרך המנצחים , כי אם בהסתר כגנב , וכדרך ביאת הנסים מן המלחמה , הנכלמים לבוא בפרסום :
<h4>{ה}</h4>
<b>לאט את פניו .</b> דרך צער ואבל :
<h4>{ו}</h4>
<b>הובשת היום .</b> במעשיך ביישת את עבדיך אשר מלטו אותך ובניך וגו' , והוא במה שהיה מתאבל על אבשלום :
<h4>{ז}</h4>
<b>לאהבה .</b> להיות אוהב את שונאיך להתאבל על מותו וממילא שנואים לך אוהביך הממלטים נפשך , על כי רע בעיניך הריגתם אותו : <b>כי הגדת היום .</b> רצה לומר : באבלך זה , כאלו תגיד שאין לך שרים ועבדים , רצה לומר : שאינם חשובים לכלום , כמוהם כאין , ואין לך ביוש גדול מזה : <b>כי ידעתי היום .</b> בצערך זה , יודע אני שהיה ישר בעיניך שאבשלום ישאר חי , וכולנו נמות , כי הלא אי אפשר אשר שנינו נגבר במלחמה , כי אם האחד יפול , והואיל ואתה מיצר בנפילת בנך , יורה שהיה ישר בעיניך בהפכו , ונראה מזה שאין אנו חשובים בעיניך לכלום , ולכלימה תחשב לנו :
<h4>{ח}</h4>
<b>על לב עבדיך .</b> רצה לומר : דברים טובים המקובלים על הלב , בעבור נצחון המלחמה : <b>כי אינך .</b> תחסר מלת אם , ומשפטו : כי אם אינך יוצא , אזי נשבעתי אם ילין איש אתך הלילה , רצה לומר : לא ילין מי אתך , כי כולם ימאסו בך וילכו להם : <b>ורעה לך .</b> הדבר הזה יגרום לך רעה , יותר מכל הרעה וגו' :
<h4>{ט}</h4>
<b>הגידו .</b> הרואים אותו יושב בשער : <b>ויבא כל העם .</b> בא לראות פניו : <b>וישראל .</b> אותם שהיו עם אבשלום :
<h4>{י}</h4>
<b>כל העם נדון .</b> היו מתוכחים זה עם זה , ולתוספת ביאור אמר שהויכוח היה בכל שבטי ישראל : <b>ועתה .</b> רצה לומר : עם היות ידיו רב לו מול אויבינו , עם כל זה ברח מעל אבשלום , וזה יורה לשלמותו , שלא נתן מקום לבנו לחטוא נגדו ביותר :
<h4>{יא}</h4>
<b>מת במלחמה .</b> ומזה נראה שעדיין דוד בהצלחתו עומד :
<h4>{יב}</h4>
<b>למה תהיו אחרונים .</b> רצה לומר : הלא סוף הדבר יהיה שגם אתם תחזירו אותו , ואם כן למה יקדימו ישראל ואתם אחריהם , הלא דבר ישראל כבר בא אל המלך לשוב אל ביתו , כמו שכתוב למעלה ויהי כל העם נדון וגו' , ושלחו מיד אחריו ואף כי לא נזכר , וכן נאמר למטה שאמרו ישראל : ולא היה דברי ראשון וגו' :
<h4>{יג}</h4>
<b>אחי אתם .</b> במקום דוד יאמרו , שהמה לו לאחים מבני שבט אחד , ובהיות כן הראוי להם להקדים , ולא להתאחר :
<h4>{יד}</h4>
<b>עצמי ובשרי .</b> בן אביגיל אחותי : <b>כה יעשה וגו' .</b> הוא ענין שבועה , וגזם ולא אמר , וכמוהו רבים במקרא : <b>תחת יואב .</b> כי על שהרג לאבשלום , רצה להעבירו :
<h4>{טו}</h4>
<b>ויט .</b> בהדברים האלה הטה דוד את לבב כולם , כאשר יטו בנקל לבב איש אחד :
<h4>{טז}</h4>
<b>בא הגלגלה .</b> התקבצו לגלגל , והיא בעבר הירדן המערבי :
<h4>{יז}</h4>
<b>וימהר שמעי .</b> מיהר לבוא מכל בית יוסף :
<h4>{יח}</h4>
<b>וצלחו הירדן .</b> עברו הירדן לפניו , כעבדים לפני האדון :
<h4>{יט}</h4>
<b>ועברה העברה .</b> רצה לומר : ועוד עשתה העדה ההיא , שעברה הספינה להעביר בה את בית המלך , והם הנשים והטף , וזהו לעשות הטוב בעיניו , להחניפו שימחול לשמעי את מעלו : <b>בעברו בירדן .</b> בעת עברו בירדן :
<h4>{כ}</h4>
<b>אל יחשב לי אדוני עון .</b> במה שהייתי בקושרים לנטות אחרי אבשלום , וכאומר הלא כמעט כולם נטו אחריו , ולמה יחשב לי לעון יותר מכולם : <b>ואל תזכור .</b> אף בדבר הקללה אשר העויתי אני לבדי , שאלתי לבל יזכרם לשומם על לבו :
<h4>{כא}</h4>
<b>כי ידע .</b> יודע אני בעצמי שחטאתי , ומתחרט אני עליו : <b>ראשון .</b> להראות הכנעה גדולה : <b>לכל בית יוסף .</b> כל ישראל קרואים בית יוסף , כמו שכתוב ( עמוס ה טו ) : אולי יחנן וגו' שארית יוסף , ועל שכלכלם במצרים , נקראו על שמו :
<h4>{כב}</h4>
<b>התחת זאת .</b> וכי בעבור הכנעה קטנה כזאת , לא יומת על אשר קלל משיח ה' :
<h4>{כג}</h4>
<b>מה לי ולכם .</b> רצה לומר : מה האיבה אשר בינינו , מה עשיתם לי , ומה עשיתי לכם , אשר תהיו לי היום לשטן ולמקטרג לאבד המלוכה על ידי זה , וכי מהראוי שהיום יומת איש בישראל , הלא מכיר אני בדבר , שהוא כאלו היום היתה התחלת מלכותי , ואם אנקום בו , הלא כולם יחשבו שאקח מהם נקם על אשר מרדו בי , ותהיה סיבה לשלא ימליכוני מעתה :
<h4>{כד}</h4>
<b>לא תמות .</b> בעבור העון הזה :
<h4>{כה}</h4>
<b>ולא עשה רגליו .</b> לא רחץ רגליו ולא תקן שער שעל השפה וגו' , כי נתעצב בצרת דוד :
<h4>{כו}</h4>
<b>כי בא ירושלים .</b> רוצה לומר : כאשר בא דוד לירושלים , יצא מפיבושת לקראת המלך : <b>למה לא הלכת עמי .</b> כאשר הלכו שאר אוהבי :
<h4>{כז}</h4>
<b>רמני .</b> רימה אותי , כי אמרתי אחבשה החמור לרכוב בה , כי פסח אני ולא אוכל ללכת ברגלי , ובתוך כך , הלך הוא לבדו , ולא יכולתי ללכת יחידי :
<h4>{כח}</h4>
<b>וירגל .</b> והן ידעתי שאמר עלי דברי רכיל : <b>כמלאך אלהים .</b> לדעת האמת והשקר , ולזה עשה כאשר טוב בעיניך , כי ודאי לא תטה מן האמת :
<h4>{כט}</h4>
<b>אנשי מות .</b> על ששאול בקש נפשך , ועם כל זאת עשית עמי צדקה להיות מאוכלי שלחנך , בעבור צדקת אבי יהונתן : <b>ומה יש לי .</b> זולת זה מה יש לי עוד צדקה ולזעוק עוד בעבורה , להטיב עמי בדבר הנחלה :
<h4>{ל}</h4>
<b>למה תדבר וגו' .</b> למה תרבה דברים , הן אמרתי וגזרתי , שיחולק בין שניכם :
<h4>{לא}</h4>
<b>גם את הכל יקה .</b> אף אם ציבא יקח הכל אינני חושש , אחרי שבא אדוני בשלום , כי בזה אני שמח יותר מבנחלה :
<h4>{לב}</h4>
<b>לשלחו .</b> ללותו את הירדן :
<h4>{לג}</h4>
<b>בשיבתו .</b> בעת אשר ישב במחנים : <b>איש גדול .</b> בעושר רב :
<h4>{לה}</h4>
<b>כמה ימי שני חיי .</b> אשר יש לי לחיות עוד , וכי רבים המה לשאעלה עם המלך להתענג בהם :
<h4>{לו}</h4>
<b>בן שמנים וגו' .</b> ואם כן עוד מעט יש לי לחיות : <b>האדע .</b> ועוד מה תועלת שבתי עמו , אם לחלוק לי כבוד להיות מאנשי עצתו , וכי אדע בין טוב לרע לגודל זקנתי , ואם להאכילני מעדנים , וכי אטעם טעם מאכל ומשקה להיות מתהנה במאכל ומשקה משובח , ואם לשמח לבבי בקול שרים ושרות , האם אשמע עוד , הלא אזני כבדה משמוע מתשות הזקנה : <b>עוד למשא .</b> לא די שלא יתענג להתעלס בי , כי עוד למשא אחשב לו :
<h4>{לז}</h4>
<b>כמעט .</b> דרך מועט יעבר עבדך עמך מן הירדן ואילך , ואחרי זה אשוב לביתי : <b>הגמולה הזאת .</b> כאומר אם חפצו לגמול עמי חסד , למה יעשה הגמולה הזאת שאינה טובה לי :
<h4>{לח}</h4>
<b>ישב .</b> לזאת אשוב ואמות בעירי , ואקבר עם קבר אבי : <b>והנה עבדך כמהם .</b> בנו היה , ואמר לו הלא כמהם עמנו , ויעבור הוא עמך , ובזה ישולם הגמול , בעשות עמו החסד שתרצה :
<h4>{לט}</h4>
<b>אתי יעבור כמהם .</b> כאומר : אף אם לא שאלת , יעבור עמי מרצון עצמי , ואף אעשה עמו הטוב בעיניך , ועם כל זה לא יחשב לתשלום גמול , כי אם כל אשר תבחר לצוות עלי , אעשה לך :
<h4>{מא}</h4>
<b>העבירו .</b> את הירדן : <b>חצי עם ישראל .</b> רצה לומר : מקצת מעם ישראל , שהרי נאמר אחרי זה וכל איש ישראל באים וגו' , כי לפעמים יאמר חצי , על חלק הנחלק אם מעט ואם הרבה , כמו ( בראשית לג א ) : ויחץ את הילדים :
<h4>{מב}</h4>
<b>באים .</b> לגלגל : <b>מדוע גנבוך .</b> רוצה לומר : מדוע בני יהודה הביאוך בהסתר ובחשאי , והעבירו את הירדן , גם את המלך , גם ביתו ואנשיו אשר עמו . ( ואף שדברו עם המלך , אמרו וכל אנשי דוד , ולא אמרו ואנשיך , כי הסבו פניהם גם מול בני יהודה ) :
<h4>{מג}</h4>
<b>כי קרוב וגו' .</b> כי הוא מבני שבט יהודה : <b>ולמה זה חרה לך .</b> רוצה לומר : ועוד מה מזיקך שבאתי ראשון , וכי אכלנו משל המלך , וכי קבלנו ממנו תשורה ומתן לשתאמרו לא השארתם לנו מאומה :
<h4>{מד}</h4>
<b>עשר ידות וגו' .</b> הלא יש לי עשר חלקים במלך , כי אנחנו עשרה שבטים . ( אבל מבנימין באו מקצתם , והם האלף שעם שמעי , ולא יוחשבו , לא לאלה ולא לאלה ) : <b>וגם בדוד .</b> אף שהוא מבני שבטך , מכל מקום רוצה אני בו יותר ממך : <b>ומדוע הקלתני .</b> בזית אותי , כאלו אין ממש בנו והכל ממך : <b>ולא היה דברי ראשון .</b> וכי לא בא אליו דברי בתחילה שישוב אל ביתו , כמו שכתוב למעלה ( פסוק יב ) : ודבר כל ישראל בא וגו' : <b>לי להשיב .</b> רצה לומר : אם כן מהראוי לי להשיב את מלכי , ולא לכם , שאתם המעט ואיחרתם עד כה : <b>ויקש .</b> אנשי יהודה דברו קשות לישראל , יותר מישראל ליהודה :
<h3>שמואל ב פרק-כ</h3>
<h4>{א}</h4>
<b>ויתקע .</b> להיות סימן על המרד : <b>אין לנו חלק .</b> כלפי שהיו בני יהודה וישראל מתוכחים למי יש חלק יותר בדוד אמר הוא : למה תריבו כולכם , אנו אין לנו חלק כלל , ולכו איש לאהליו :
<h4>{ב}</h4>
<b>דבקו במלכם .</b> הלכו עמו , מהירדן עד בואו לירושלים :
<h4>{ג}</h4>
<b>בית משמרת .</b> במקום משומר , לבל יבוא מי עליהן , כי אסורות לכל אדם , על היותן פילגשי המלך : <b>ואליהם לא בא .</b> רבותינו ז''ל ( ירושלמי סנהדרין ב ג ) נחלקו בדבר , מהם אמרו : שהיה אסור בהן , על שבא אבשלום עליהן , ומהם אמרו : שמעצמו מנע מהן , לא בעבור איסור : <b>צרורות .</b> קשורות מבלי היתר להנשא לאיש : <b>עד יום מותן וגו' .</b> כתרגומו : ומתקרין עד יום מותהן ארמלן דבעליהן קיים :
<h4>{ד}</h4>
<b>שלשה ימים .</b> עד שלשת ימים : <b>ואתה פה עמוד .</b> שוב עמהם לעמוד פה , כי רצה להעמידו לשר הצבא תחת יואב :
<h4>{ה}</h4>
<b>ויוחר .</b> נתאחר יותר מהזמן שקבע לו :
<h4>{ו}</h4>
<b>אל אבישי .</b> לא רצה מעתה לצוות ליואב , כי היה כועס עליו , על הרגו את אבשלום : <b>ירע לנו .</b> יעשה לנו רעה יותר מן אבשלום : <b>עבדי אדוניך .</b> רצה לומר : עבדי המלך , ולא אמר עבדי , כי כן דרך המקרא , וכן ( בראשית ד כג ) : נשי למך , עם כי למך עצמו אמר : <b>פן מצא .</b> כמו פן ימצא , עבר במקום עתיד : <b>והציל עיננו .</b> יציל עצמו מעינינו . או יפריש עינינו ממנו :
<h4>{ז}</h4>
<b>אנשי יואב .</b> הגבורים אשר היו סרים למשמעתו , והלכו עמו מאז אל המלחמה :
<h4>{ח}</h4>
<b>הם עם האבן וגו' .</b> כשבאו הם סמוך להאבן וגו' : <b>ועליו .</b> על הלבוש היה חגור חרב מצומדת על מתניו לרוחב , לא תלויה על הירך כדרכה , וכוונתו היתה , שתפול מתערה בשחיה מועטת , לבל ירגיש בה עמשא : <b>והוא יצא .</b> מהאבן הנזכר , ונפלה מתערה בשחיה מועטת , אשר שחה לתקן מנעלו , כמו שכתוב במלכים א ( ב ה ) ולקחה מהארץ בשמאלו :
<h4>{י}</h4>
<b>לא נשמר .</b> לא היה נשמר מהחרב וגו' , כי ראה אשר מעצמה נפלה מתערה , ולקחה בשמאלו : <b>אל החומש .</b> אל צלע החמישית מקום שכבד ומרה תלוין ( סנהדרין מט א ) : <b>מעיו .</b> בני מעיו : <b>ולא שנה לו .</b> לא הוצרך להכותו שנית , כי בראשונה הומת : <b>רדף .</b> כל אחד רדף :
<h4>{יא}</h4>
<b>עליו .</b> אצל החלל : <b>אשר לדוד .</b> אשר אוהב לדוד : <b>אחרי יואב .</b> ילך אחרי יואב , ולא יעמוד פה על החלל :
<h4>{יב}</h4>
<b>מתגולל .</b> היה מתגלגל בדמו , באמצע המסילה : <b>וירא האיש .</b> העומד על החלל , ראה אשר כל מי שבא למקום החלל , היה נשאר עומד , ולא הועילה אזהרתו : <b>השדה .</b> גררו השדה מרוחק מהמסילה , וכסהו בבגד , בראותו שעומד עליו כל הבא :
<h4>{יג}</h4>
<b>כאשר הוגה .</b> אחר שהוסר מן המסלה , עברו כולם אחרי יואב :
<h4>{יד}</h4>
<b>ויעבור .</b> יואב עבר בכל שבטי ישראל , ללכת עמו אבלה ובית מעכה , והיא אבלה ובית מעכה שנסגר בה שבע בן בכרי : <b>וכל הברים .</b> גם עבר יואב כל הברים , והוא שם מחוז , ובה מקומות רבות ואנשים מרובים : <b>ויקהלו .</b> משבטי ישראל ואנשי הברים , נקהלו ויבואו אחרי יואב :
<h4>{טו}</h4>
<b>עליו .</b> על שבע בן בכרי : <b>וישפכו סוללה .</b> דרך כובשי עיר , לשפוך עפר מול החומה , לעשות תל גבוה , ועולים עליה להלחם עם העיר , ועל שם שכובשים אותה במקלות וברגלי בני אדם , קרויה סוללה , מלשון מסילה : <b>ותעמוד בחל .</b> אחרי זה קרבה עדת המלחמה אל העיר , ועמדה על החל , והיא החומה הנמוכה שאצל הגבוה , כמו ( איכה ב ח ) : חל וחומה : <b>משחיתים .</b> התחילו להשחית החומה , כי קרבו אליה לעמוד על החל :
<h4>{טז}</h4>
<b>שמעו שמעו .</b> כפלה דבריה , כדרך הצועק בבהלה , וקראה לאנשי המלחמה שהם ישמעו לה , אשר אמריה תאמר : אמרו ליואב שיקרב אלי , ואדברה אליו :
<h4>{יח}</h4>
<b>ותאמר לאמר .</b> רוצה לומר : אמרה ושאלה להשיב על דבריה : <b>דבר וגו' .</b> רוצה לומר : היה לכם לדבר בראשונה לשלום , לשמוע מה יאמרו הם , כמו שכתוב בתורה ( דברים כ י ) : וקראת אליה לשלום : <b>שאול ישאלו באבל .</b> רוצה לומר : דע לך שאם ישאלו שאלת מה באנשי אבל , והיא אבלה : <b>וכן התמו .</b> רוצה לומר , כאשר שאלו , כן היו משלימים השאלה , מבלי שנוי כלל :
<h4>{יט}</h4>
<b>אנכי שלומי אמוני ישראל .</b> אמרה בשם כל בני העיר , הן אנכי מעולם מבעלי השלום והנאמנים שבישראל , ולא נמצא בי מעולם מרד לשקר במלך : <b>אתה מבקש .</b> למה אתה מבקש להמית וגו' , כי תמאן לשאול שאלתך , הלא שאל ונתנה לך : <b>ואם .</b> רוצה לומר : עיר גדולה , אשר קטנות סביב לה וניזונות ממנה , כי כמו שהעיירות הקטנות נקראות בנות הגדולה , כמו שכתוב ( יהושע טו מה ) : עקרון ובנותיה , כן נקראה הגדולה אם הקטנות : <b>נחלת ה' .</b> היא העיר שהנחיל להם המקום בנחלתם :
<h4>{כ}</h4>
<b>אם אבלע וגו' .</b> רוצה לומר : גם העיר גם אנשיה :
<h4>{כא}</h4>
<b>לא כן הדבר .</b> שאני בוחר ומבקש להמית ולהשחית , אלא פה נמצא איש וגו' : <b>נשא ידו .</b> רוצה לומר : מרד במלך : <b>בעד החומה .</b> דרך החומה ממעל לה :
<h4>{כב}</h4>
<b>בחכמתה .</b> באמרה : אם יכבשו את העיר , יהרגו את כולם , בעבור החזיקו בידי המורד : <b>ויכרתו .</b> ולא מסרוהו חי , כי פחדו שלא יגלה לדוד ואנשיו , שגם הם היו בקשר המרד : <b>ויתקע .</b> לסימן שילכו מן העיר :
<h4>{כג}</h4>
<b>אל כל הצבא .</b> לפי שרצה דוד להעמיד את עמשא תחתיו להיות שר הצבא , ולזה אמר כאשר הומת עמשא , נשאר יואב בשררותו על כל הצבא , כמו שהיה : <b>ובניה .</b> אף שכבר חשבו למעלה , חשבו כאן , על כי חשב שאר השרים :
<h4>{כד}</h4>
<b>על המס .</b> לגבות המס מישראל , ועל שמרדו בו בעצת אבשלום , ראה להטיל עליהם מס : <b>המזכיר .</b> היה ממונה על ספר הזכרונות :
<h4>{כה}</h4>
<b>כהנים .</b> רוצה לומר : שרי הכהנים , צדוק היה ממונה לכהן גדול לשמש בימי שלמה , ואביתר היה סגן , במקום בנו אחימלך הנזכר למעלה :
<h4>{כו}</h4>
<b>וגם עירא וגו' .</b> גם הוא היה שר לדוד ובעל עצתו , נוסף על האמורים למעלה , כמו ( לעיל ח יח ) : <b>ובני דוד כהנים היו .</b> או שהעמידו למשוח מלחמה במקום צדוק , כשישמש בכהונה גדולה בימי שלמה . ובדברי רבותינו ז''ל ( עירובין סג א ) : שהיה משגר לו מתנותיו :
<h3>שמואל ב פרק-כא</h3>
<h4>{א}</h4>
<b>ויבקש דוד וגו' .</b> שאל באורים : <b>אל שאול .</b> אמרו רבותינו ז''ל ( יבמות עח ב ) על העון הנעשה בשאול שלא נספד לפי כבודו , שמהרו לקוברו בהחבא : <b>ואל בית הדמים .</b> ועל מה שהיו בית שאול בית הדמים , כי דם שפך , ולא מיחו בו ישראל , וחוזר ומפרש מהו הדם ששפך , ואמר על אשר המית את הגבעונים כי כשהרג כהני נוב הרג אז גם הגבעונים , שהיו בה חוטבי עצים ושואבי מים לבית ה' ( ירושלמי סנהדרין ו ז ) , אבל מה שהמית כהני נוב לא יכלו למחות בו , באמרו שמרדו בו והיו בקושרים עם דוד :
<h4>{ב}</h4>
<b>ויאמר אליהם .</b> דברי ריצוי , למחול הדבר לבני ישראל ולברך אותם , לא לקבול ולעורר דין עליהם : <b>לא מבני ישראל המה .</b> רצה לומר : לא חמלו עליהם , על כי לא היו מבני ישראל , כי אם מיתר האמורי , ולאויבים המה לישראל : <b>ובני ישראל נשבעו להם .</b> רצה לומר : עם שהתורה אמרה על אנשי האמורי ( דברים כ טז ) : לא תחיה כל נשמה , עם כל זאת בעל כרחם החיו אותם , כי בני ישראל נשבעו להם בימי יהושע להחיותם : <b>ויבקש שאול להכותם .</b> בקש להרוג את כולם בעת אשר קנא לכעוס על ישראל ויהודה , על מה שלא גלו אזנו בדבר מרידת דוד , ומצא אז עילה עליהם , לומר שגם הם ידעו ממרידת דוד בהיותו בעירם בנוב , ולזה בקש להכות את כולם , ולא עלתה בידו , והרג מקצתם , והנשארים ברחו לנפשם :
<h4>{ג}</h4>
<b>מה אעשה לכם .</b> מהו המשפט שאעשה בעבורכם , ובמה אכפר לבטל מכם הכעס , אם בלקיחת נקם , אם בממון : <b>וברכו .</b> בכדי שתברכו ותתפללו על נחלת עם ה' , אשר הארץ תתן יבולה :
<h4>{ד}</h4>
<b>אין לנו כסף וגו' .</b> רוצה לומר : לא לקח מי מידינו כלום , לשנבקש כסף וזהב , ואין לנו דבר עם ישראל להמית מהם איש : <b>.</b> מה אתם אומרים . רצה לומר : ומה המשפט שאתם חפצים , אמרו נא ואעשנה :
<h4>{ה}</h4>
<b>האיש .</b> משפט האיש אשר כלה אותנו מהארץ ההיא , וחשב להכות אותנו , ועל ידי זה נשמדנו מלהתיצב בכל גבול ישראל , כי בעל כרחנו יצאנו ממנה , למלט את נפשותינו :
<h4>{ו}</h4>
<b>יתן לנו .</b> משפט הראוי הוא , שיתן לנו שבעה אנשים מבניו , נפש תחת נפש , כי שבעה אנשים הרג שאול מהגבעונים , כן אמרו רבותינו ז''ל ( ירושלמי סנהדרין ו ז ) : <b>לה' .</b> בעבור ה' , כי ישראל נשבעו בה' להחיותם , ובא שאול ועבר על השבועה : <b>בגבעת שאול .</b> מקום עיר מלכותו , למען ידעו הכל אשר בניו המה : <b>בחיר ה' .</b> אמרו רבותינו ז''ל ( ברכות יב ב ) : הם אמרו בגבעת שאול , ובת קול יצאה ואמרה , בחיר ה' הוא : <b>אני אתן .</b> לא תבחרו אתם כי אם אני , והיתה כונתו לחמול על מפיבושת :
<h4>{ז}</h4>
<b>בן יהונתן .</b> רוצה לומר : בעבור שהיה בן יהונתן , ראוי לחמול עליו , כי לא היה מדעת יהונתן להרוג את הגבעונים , ובעבור דוד , כי אוהב היה לדוד , על כי היה שבועת ה' בינותם , וחוזר ומפרש בין דוד וגו' :
<h4>{ח}</h4>
<b>בני מיכל .</b> הנה מיכל לא ילדה , אף לא היתה נשאת לעדריאל כי אם מירב אחותה , והיא ילדתם , ומיכל אחותה גדלתם , ובעבור זה נקראו על שמה ( סנהדרין יט ב ) :
<h4>{ט}</h4>
<b>בהר .</b> אשר בגבעת שאול : <b>לפני ה' .</b> ברשותו , כי העבירום לפני הארון ונלכדו , כן אמרו רבותינו ז''ל ( יבמות עט א ) : <b>ויפלו .</b> הומתו כאחד : <b>בראשונים .</b> בימים הראשונים מימי הקציר , וחוזר ומפרש , בתחלת קציר השעורים , שהם נקצרים ראשון לכל קציר :
<h4>{י}</h4>
<b>ותטהו לה .</b> נטתה ופרשה לעצמה את השק לשבת תחתיו , לשמור התלוים מן החיות והעופות : <b>הצור .</b> הוא ההר שנתלו בו : <b>עד נתך מים .</b> שמרה אותם מעת נתלו , עד נתך המים עליהם , כי אז הורידום , ובהשגחת המקום ירד גשם מעט , למען יורידום , ולמען דעת אשר בעון אביהם היתה עצירת הגשמים , בראותם אשר לאחר שנעשה משפט , התחילו הגשמים לרדת : <b>ולא נתנה .</b> בעוד שהיו תלוים :
<h4>{יב}</h4>
<b>וילך דוד .</b> כשמוע החסד שעשתה רצפה עם המתים , ואשר עדיין קיימים הם , ולא נאכלו מן החיות והעופות , לזה התעורר אף הוא לעשות חסד עמהם , לקברם עם עצמות שאול ויהונתן : <b>ויקח את עצמות שאול .</b> על כי נאמר לו 'אל שאול' , שלא נספד כראוי כי נקבר בהחבא , לזאת לקח עצמותיו לקברו שנית בקבר אביו , ולהספידו כראוי : <b>מרחוב .</b> ובסוף שמואל א נאמר : מחומת , כי החומה פנתה להרחוב :
<h4>{יג}</h4>
<b>ויעל משם .</b> דוד העלה מיבש גלעד את עצמות וגו' : <b>המוקעים .</b> אשר נתלו בגבעת שאול :
<h4>{יד}</h4>
<b>ויקברו את עצמות שאול .</b> עצמות המוקעים , קבר עם עצמות שאול וגו' : <b>כל אשר צוה .</b> להספידו כראוי לפי כבודו , ודוד עצמו הספידו מאז , כמו שכתוב ( לעיל א יז ) : ויקונן דוד וגו' על שאול : <b>אחרי כן .</b> אחר שעשה משפט הגבעונים , ואחר אשר הספידו לשאול כראוי , נתרצה להם המקום , וירד הגשם די ספוקם :
<h4>{טו}</h4>
<b>ותהי עוד וגו' .</b> רוצה לומר : לבד המלחמה שנזכר למעלה , שנלחמו ישראל אלו באלו בדבר אבשלום , היה עוד מלחמה , לפלשתים עם ישראל : <b>ויעף דוד .</b> נתייגע ונחלש :
<h4>{טז}</h4>
<b>אשר בילידי הרפה .</b> אשר היה מילידי הענקה : <b>משקל נחושת .</b> שקל ששוקלין בו נחושת : <b>והוא חגור חדשה .</b> בהמלחמה ההיא חגר חרב חדשה , ומדרך אנשי המלחמה הגבורים , להתאמץ בכל עוז לעשות גבורות , בעת יחגרו חרב חדשה : <b>ויאמר .</b> חשב בדעתו ועשה התפעלות , להראות גבורה ולהכות את דוד , בעבור כי ראה אותו עיף ויגע :
<h4>{יז}</h4>
<b>לו .</b> על דוד נשבעו , לבלי תת אותו לצאת עוד במלחמה : <b>את נר .</b> כי המלך דומה הוא להנר המאיר ומשפיע לכל :
<h4>{יט}</h4>
<b>ועץ חניתו .</b> הוא בית יד של החנית :
<h4>{כ}</h4>
<b>שש ושש .</b> לכל אחת היו שש , ולשלא נחשב שבשתי ידיו היו שש , וכן בשתי רגליו , שלש לכל אחת , לזה חזר ופירש , עשרים וארבע מספר :
<h4>{כא}</h4>
<b>ויחרף .</b> חרף את ישראל בדברים :
<h3>שמואל ב פרק-כב</h3>
<h4>{א}</h4>
<b>ביום הציל .</b> רוצה לומר : לעת זקנותו , שניצול מכל התלאות , ועבדיו מנעוהו מלרדת עוד במלחמה כמו שכתוב למעלה , אז אמר השירה הזאת . או רוצה לומר : בכל עת שבאה עליו צרה וניצל ממנה , אז היה שר השירה הזאת :
<h4>{ב}</h4>
<b>ה' סלעי .</b> ה' מחסי , כבנין מסלע , וכמצודה :
<h4>{ג}</h4>
<b>צורי .</b> ה' הוא חזקי , אשר אחסה בו : <b>וקרן ישעי .</b> הוא לי לישע ועזר , כמו קרן לבעל הקרנים : <b>ומנוסי .</b> אנוס אליו מפחד האויב : <b>מחמס .</b> מאנשי חמס :
<h4>{ד}</h4>
<b>מהולל .</b> כאשר אני קורא אל ה' בהלל , אז אני נושע :
<h4>{ה}</h4>
<b>כי אפפוני .</b> כאשר סבבו אותי משברי מות , רוצה לומר : כאבי מות , וכאשר החליים הבאים מאנשי בליעל בעתו וחרדו אותי :
<h4>{ו}</h4>
<b>חבלי .</b> וכאשר כאבי שאול סבבוני , ובאו לפני מוקשים המביאים את המיתה :
<h4>{ז}</h4>
<b>בצר לי .</b> כאשר היה צר לי בעבור הדברים האלה , אז קראתי לה' , ושמע קולי , וצעקתי באה באזניו , וכפל הדבר במלות שונות , וכדרך מליצת השירה :
<h4>{ח}</h4>
<b>ויתגעש .</b> נעו ונדו אויבי יושבי הארץ , מרוב הפחד : <b>מוסדות השמים .</b> הוא משל על השרים מכנען : <b>כי חרה לו .</b> כאשר חרה לו , לקחת מהם נקמתו :
<h4>{ט}</h4>
<b>עלה עשן באפו .</b> הוא ענין כעס , ואמר בלשון הנופל באדם , שעל ידי חמום הכעס , נראה כעין עשן יוצא מנחירי האף , וכן ( תהלים עד א ) : יעשן אפך : <b>תאכל .</b> את הקמים עלי : <b>ממנו .</b> רצה לומר : מעמו באו הגחלים , ובערו לשרוף בשונאי :
<h4>{י}</h4>
<b>ויט .</b> נטה את השמים למטה לארץ , וירד עליהם להתקרב אל שונאי להכות בהם , והוא מדרך משל , לומר שהיה ממהר ליפרע מהם : <b>תחת רגליו .</b> להיות מוכן להפרע מהם , בחושך של ערפל :
<h4>{יא}</h4>
<b>וירכב .</b> לבוא : <b>וירא .</b> היה נראה בא על כנפי רוח , ודימה נשיבת הרוח , לעפיפת כנפי העוף :
<h4>{יב}</h4>
<b>וישת חושך .</b> שם החושך סביבות סוכתו , להיות מוכן להחשיך להאויב : <b>חשרת .</b> החושך ההוא בא מחשרת רבוי המים הנקשרים בעבים הפרושים מתחת השחקים :
<h4>{יג}</h4>
<b>מנוגה נגדו .</b> מחמת האורה שלפניו אשר חפצו להאיר להושיע לי , לזה בערו גחלי אש בהקמים עלי :
<h4>{טז}</h4>
<b>ויראו .</b> היו נראים קרקעות מי הים , כי נבקעו המים : <b>יגלו וגו' .</b> כי נבקע הארץ : <b>בגערת .</b> בעבור גערת ה' בהקמים עלי : <b>מנשמת .</b> מנשיבת רוח אפו , והכל הוא בדרך משל :
<h4>{יז}</h4>
<b>ישלח ממרום .</b> ישלח עזרתו ממרום , ויקחני מיד האויב , ויוציאני מיד הרבים הקמים עלי , השוטפים כמים רבים :
<h4>{יח}</h4>
<b>כי אמצו .</b> כאשר התחזקו ממני , אז יצילני מידם :
<h4>{יט}</h4>
<b>יקדמוני .</b> האויב היה מקדים לבוא עלי בעת יקרני מקרה רע , בחושבו כאשר החילותי לנפול לא אוסיף לקום , אבל ה' היה לי למשען , ואף כי נפלתי , הנה קמתי :
<h4>{כ}</h4>
<b>למרחב .</b> למקום רחב , להנצל מיד : <b>יחלצני .</b> יוציאני מן המיצר , כי חפץ בי :
<h4>{כא}</h4>
<b>כצדקתי .</b> כפי צדקתי , כי לא הרעותי את אחד מהם : <b>כבור ידי .</b> כפל הדבר במלות שונות :
<h4>{כב}</h4>
<b>מאלהי .</b> ממצות אלהי :
<h4>{כג}</h4>
<b>לנגדי .</b> להתבונן בהם : <b>וחקתיו .</b> ואף החוקות , הם הדברים שטעמיהם נעלמים : <b>לא אסור .</b> אפילו מאחת ממנה , לא אסיר את עצמי :
<h4>{כה}</h4>
<b>וישב .</b> ולכך וישב ה' לי וגו' : <b>לנגד עיניו .</b> אשר הוא לנגד עיניו , ולא נגד בני אדם ולהתיהר :
<h4>{כו}</h4>
<b>עם חסיד וגו' .</b> רצה לומר : כן דרכך להתנהג בחסד עם החסיד :
<h4>{כז}</h4>
<b>עם נבר .</b> עם איש ברור ונקי , תתנהג בברירות , רצה לומר : תשלם לאיש כמעשהו :
<h4>{כח}</h4>
<b>עם עני .</b> מוכנע כעני : <b>ועיניך .</b> תתן עיניך על המתגאים , ותשפיל אותם :
<h4>{כט}</h4>
<b>כי אתה נירי .</b> אתה תאיר לי כנר : <b>יגיה חשכי .</b> רצה לומר : יוציאני מן הצרה :
<h4>{ל}</h4>
<b>בכה .</b> בעזרתך ארוץ אל גדודי האומות : <b>אדלג שור .</b> אקפוץ על החומה , לכבוש עיירות :
<h4>{לא}</h4>
<b>תמים דרכו .</b> לגמול לאיש כמפעלו : <b>צרופה .</b> ככסף צרוף מבלי סיג , כן אין באמרי הבטחתי דבור בטל : <b>מגן .</b> מחסה כמגן :
<h4>{לב}</h4>
<b>כי מי אל .</b> אשר יוכל לעמוד כנגדו , ולמחות בידו מלקיים הבטחתו :
<h4>{לג}</h4>
<b>מעוזי חיל .</b> מחזק אותי בכח : <b>ויתר תמים דרכי .</b> מדלג אותי בדרכי , להיות תמים מבלי מכשול :
<h4>{לד}</h4>
<b>משוה .</b> משים רגלי קלות , לרוץ מהר אחר האויב , כאילה זו הרצה מהרה : <b>ועל במותי .</b> העמיד אותי על גבהי וגדולתי :
<h4>{לה}</h4>
<b>למלחמה .</b> להלחם בטוב , וכדרך תכסיסי המלחמה : <b>ונחת .</b> נתת בי כח לשבר קשת נחושה , בעת המתחי לירות :
<h4>{לו}</h4>
<b>מגן ישעך .</b> ישעך היה לי למגן : <b>וענתך תרבני .</b> הענוה שבך להשגיח בי , עשה אותי כאלו הייתי עם רב , אף כי היו אנשי מתי מספר , נצחתי האויב כאלו היו רבים עמדי :
<h4>{לז}</h4>
<b>תרחיב צעדי .</b> הרחבת פסיעתי , לבל ימעדו רגלי לנפול בארץ :
<h4>{מ}</h4>
<b>ותזרני .</b> אזרת אותי כח להלחם , ואת שונאי תפיל לכרוע תחתי :
<h4>{מא}</h4>
<b>תתה לי עורף .</b> כי ינוסו ויהפכו לי עורף : <b>משנאי .</b> רצה לומר : וכן משנאי תתה לי עורף , והוא כפל ענין במלות שונות , כדרך מליצת השיר : <b>ואצמיתם .</b> רצה לומר : עם כי ינוסו , אשיגם ואצמיתם :
<h4>{מב}</h4>
<b>ישעו .</b> יפנו אל מלכי האדמה : <b>אל ה' .</b> רצה לומר : לאחר זמן יפנו אל ה' להתפלל אליו , אבל לא יענם :
<h4>{מג}</h4>
<b>כעפר .</b> להיות דק כעפר : <b>כטיט חוצות .</b> כטיט המושלך בחוצות , אעשה אותם דק דק , וארדד אותם על פני האדמה :
<h4>{מד}</h4>
<b>מריבי עמי .</b> מאנשי מלחמתי אשר בבני עמי , הלוחמים עמדי : <b>תשמרני .</b> שמרתני מיד כולם , עד הביאתני להיות ראש : <b>עם לא ידעתי .</b> רצה לומר : העם אשר המה מארץ מרחק :
<h4>{מה}</h4>
<b>יתכחשו לי .</b> כדרך הירא , המתנצל בפני מי אשר ירא ממנו אף בדברי כזב , בעבור הפחד : <b>לשמוע אוזן .</b> בעבור כי ישמעו רב כחי ואומץ ידי , לזה יהיו נשמעים אלי לכל אשר אצום :
<h4>{מו}</h4>
<b>יבולו .</b> רצה לומר : יהיו מיוסרים ואבודים : <b>ויחגרו .</b> יהיו חגרים ממה שיהיו סגורים בידי בכבלי ברזל :
<h4>{מז}</h4>
<b>חי ה' .</b> רצה לומר : הלא ה' חי לעולם , וכזאת יעשה כל הימים : <b>וברוך צורי .</b> וכן יהיה ה' צורי , ברוך לעולם : <b>וירום .</b> כי כשעושה נקמות בגוים , הוא מרומם ומנושא :
<h4>{מח}</h4>
<b>הנותן נקמות לי .</b> רצה לומר : הנוקם נקמתי :
<h4>{מט}</h4>
<b>ומקמי .</b> יותר מן קמי תרומם אותי :
<h4>{נ}</h4>
<b>על כן .</b> בעבור החסדים האלה : <b>בגוים .</b> לפרסם חסדך :
<h4>{נא}</h4>
<b>מגדול .</b> רצה לומר : וכן אודך , כי אספר לומר : דעו אשר ה' מגדול וגו' , רצה לומר : עושה ישועות גדולות למלכו , ולא בעבור תשלום גמול , כי אם בחסד : <b>ולזרעו .</b> כמו שעשה לדוד , כן יעשה לזרעו עד עולם . ואף שדוד עצמו אמרו , אמר לדוד ולזרעו , ולא אמר לי ולזרעי , כי כן דרך המקרא וכן ( שמואל א יב יא ) : וישלח ה' וגו' ואת שמואל , ועם כי שמואל עצמו אמרו , לא אמר ואותי :
<h3>שמואל ב פרק-כג</h3>
<h4>{א}</h4>
<b>ואלה דברי דוד האחרונים .</b> רוצה לומר : מה שאמר אחר כל המעשים והשירים אשר שר לה' , ומשם ואילך לא דבר עוד ברוח הקודש : <b>נאם דוד בן ישי .</b> רוצה לומר : וזה דברי נאם דוד וגו' , רצה לומר : זה הדבר דברתי עוד הייתי דוד בן ישי , רועה צאן בשפל המדרגה : <b>ונאם הגבר .</b> וזה בעצמו דברי עתה , אף כי אני הגבר אשר הוקם למעלה , להיות משיח אלהי יעקב , למלוך בישראל , ולהיות מנעים זמירות ישראל , רוצה לומר : לסדר זמירות נעימות לישראל לשורר בבית ה' . וכאומר : אחר כל הגדולה הזאת , לא נשתנית דעתי מאשר היתה מאז :
<h4>{ב}</h4>
<b>רוח ה' .</b> רצה לומר : הדבר אשר אדבר מאז ועד עתה , לא מחכמה באה לי , אך רוח ה' דבר בי ומלתו וגו' , והוא כפל ענין במלות שונות , ובא לחזק הדבר :
<h4>{ג}</h4>
<b>אמר אלהי ישראל .</b> רצה לומר : וזהו דברי אשר אלהי ישראל אמר , וכאלו דבר לי ליחד אלי הדבור , רצה לומר : מיד ה' הופיע אלי להשכיל הדבר הזה : <b>מושל באדם צדיק .</b> כאשר יועמד צדיק למשול בבני אדם , אז תמשול יראת אלהים , כי כל ממשלתו להכריח העם על היראה , אם כן היא המושלת והמתגברת :
<h4>{ד}</h4>
<b>וכאור בוקר .</b> רצה לומר : המושל כזה היא סיבה להמשיל היראה , כמו אור הבוקר המאיר בפאת המזרח , אשר הוא סיבה ידוע לשיזרח אחריו השמש , אבל כשאור הבקר לא יהיה מעונן בעבים , כי כשיהיה מעונן , אין אור הבוקר סיבה ידועה לזריחת השמש , כי לא יהיה נראה , כי הענן יכסנו : <b>מנוגה ממטר .</b> כמו מנוגה השמש וממטר השמים , אשר משניהם יחד באה הסיבה להצמיח דשא מן הארץ , וכן הדבר במושלים כאלה , כי אף אשר אור הבוקר היא סיבה ידועה לזריחת השמש , אין זו סיבה לשיתמיד בזריחתו , כי יבוא הענן ויכסנו , כן צדיק המושל , לא תמשול היראה כי אם בעוד ימשול הוא , ולא בסור ממנו הממשלה , אף לא אחרי מותו , וכמו שנוגה השמש ומטר השמים המה יחד סיבה להצמיח דשא , ולא זה בלא זה , כן צדיק אחד מושל , לא יוכל להמשיל היראה , אם המושל חבירו עומד נגדו ומוחה בידו :
<h4>{ה}</h4>
<b>כי לא כן ביתי .</b> אלא ממשלת בית מלכותי , לא כן היא עם הממשלת יראת האל : <b>כי ברית עולם שם לי .</b> ממשלת המלוכה שם לי לבדו , וברית עולם היא : <b>ערוכה בכל .</b> רצה לומר : הכל תלוי בה , על היותה מלוכה ונתנה ביד אחד , ואינה כממשלת מושלים שאין הכח ביד האחד כאשר חבירו עומד נגדו , אשר ידמו לנוגה השמש ומטר השמים , שאין הכח ביד אחד זולת חבירו להצמיח הדשא : <b>ושמורה .</b> גם המלוכה הלא היא שמורה לי ולזרעי מדור לדור , ואינה כממשלת שאר מושל אשר עמו תמות , או בחייו תוסר ומעשיו בטלים , אשר ידמה לאור הבוקר , שהיא סיבה ידועה לזריחת השמש , ובבוא הענן יכסהו : <b>כי כל ישעי .</b> כי כל הישע הבאה , היא ישעי , כי על ידי או על ידי זרעי תבוא , וכמו כן על ידינו תבוא כל חפץ , כי לא יצמיח מי למלכות מבלעדינו :
<h4>{ו}</h4>
<b>ובליעל .</b> אבל בית בליעל , כירבעם וחבריו , כולם יהיו כקוץ מונד , רצה לומר : כמו הקוץ המונד ברגלי אדם , אשר מנידים אותו ממקום למקום בדרך מהלכם : <b>כי לא ביד יקחו .</b> כי בעבור החדודים הבולטים בו , אי אפשר לקחתו ביד לסלקו מן הדרך אל מקום מיוחד , ולזה בעל כרחו הוא מונח ברגלי אדם , ומנידים אותו ממקום למקום , ולא יונח זמן רב במקום אחד , וכמו כן לא תעמוד בית בליעל על זמן רב :
<h4>{ז}</h4>
<b>ואיש יגע בהם .</b> רצה לומר : אולם בית הבליעל לא תהיה דומה להקוץ הזה אשר לא תגע בו יד איש , כי בהם יגע איש לרעה , בחרב ובחנית , והגוף של כל אחד מהם יהיה מלא מברזל החניתות , וגם עץ הנצב תבוא בו אחר להב החנית : <b>ובאש שרף וגו' .</b> בתבערת אש ישרפו , בעת יושבת מלכותם . או רצה לומר , בעבור יושבת זכר למו , וכן היה בבית ירבעם ואחאב והדומים להם :
<h4>{ח}</h4>
<b>אשר לדוד .</b> כאשר הזקין ותש כחו , היו אלה שלשת הגבורים סביב לו , לבל יבוא מי ויכנו נפש : <b>יושב בשבת תחכמוני .</b> רוצה לומר : האחד היה יושב עם דוד בישיבת החכמה , והיה ראש הגבורים , ושמו עדינו העצני , ( ובדברי הימים במקום 'יושב בשבת' נאמר 'ישבעם' , והוא הוא , כי ישבעם הוא כאלו אמר יושב בעם , ובמקום 'תחכמוני' נאמר שם 'בן חכמוני' , והוא הוא , וכן איש ירושלים , הלא נקרא 'ירושלמי' וגם נקרא 'בן ירושלים' , ומובן אחד להם ) : <b>על שמונה מאות .</b> מוסב למעלה , לומר שהיה יושב בישיבת החכמה , על אשר היה הורג בפעם אחת שמונה מאות חלל , ואף כי נתייגע בהורגו הרג רב , מכל מקום חזר לישב בישיבת החכמה , על ההריגה וסמוך לה . ( ובדברי הימים נאמר ; הוא עורר את חניתו על שלש מאות חלל וגו' , כי שם משבחו בהגבורה לבד , לומר על הריגת שלש מאות חלל , וסמוך לה היה עורר את חניתו להלחם עמו כאלו עתה התחיל להלחם , וכאן משבחו באהבת החכמה עם הגבורה ) :
<h4>{ט}</h4>
<b>ואחריו .</b> במעלה : <b>בשלשה הגבורים .</b> רוצה לומר : הוא היה אחד בשלשה הגבורים אשר היו עם דוד בעת חרפם את הפלשתים אשר נאספו שם למלחמה , ולא הוזכר במקרא מן המלחמה ההיא ומתי היתה : <b>ויעלו .</b> נסתלקו מלהלחם בהם :
<h4>{י}</h4>
<b>עד כי יגעה ידו .</b> מרוב התנועות וההכאות , יגעה ידו ונדבקה אל החרב , כי סר אז ממנו כח התפשטות היד , כדרך המרבה בתנועות והכאות : <b>והעם ישובו .</b> אחר שנסתלקו מלהלחם , שבו אחריו אך לפשט מלבושי החללים , ולא עזרוהו להכות בהם :
<h4>{יא}</h4>
<b>ואחריו .</b> במעלה : <b>לחיה .</b> להיות עדה ומחנה שלימה : <b>מלאה עדשים .</b> ובדברי הימים נאמר שעורים , כי באמת זו מלחמה אחרת , וזו אחרת בפעם אחר , כי כאן נאמר ששמה הצילה , ושם נאמר שאלעזר הצילה :
<h4>{יב}</h4>
<b>ויצילה .</b> לבל ישרפו אותה :
<h4>{יג}</h4>
<b>מהשלשים ראש .</b> כל אחד מהשלשה , היה ראש מהשלשים הגבורים הנזכרים למטה : <b>אל קציר .</b> כמו בקציר , וכן ( שמות כה כא ) : ואל הארון , ומשפטו ובהארון , ורצה לומר : בעת הקציר : <b>מערת עדולם .</b> ובדברי הימים אמר על הצור , כי צור גבוה וחזק היה שם , והוא המצודה שאמר למטה : <b>וחית פלשתים .</b> עדת פלשתים :
<h4>{יד}</h4>
<b>ומצב .</b> ובדברי הימים נאמר ונציב , והוא הוא , ויקרא כן לפקיד וממונה :
<h4>{טו}</h4>
<b>מי ישקני מים .</b> לא שצוה להביא המים , אלא כאומר מי יתן והיה נמצא לי מי בור בית לחם , על כי הזמן היה חם והמים היו קרים וערבים :
<h4>{טז}</h4>
<b>ויבקעו .</b> כאשר שמעו שהתאוה לה , הלכו מעצמם לעשות נחת רוח לדוד , ועברו דרך המחנה , וכאלו בקעוה לעשות בה דרך לעצמם : <b>ויסך .</b> שפכם ארצה לשם ה' :
<h4>{יז}</h4>
<b>ויאמר .</b> נתן טעם על שלא שתה מהם , ואמר חלילה וגו' , רצה לומר : חולין הוא לי לשתותם , מחמת יראת ה' : <b>הדם האנשים .</b> וכי אשתה דם האנשים אשר הלכו בסכנת נפשותם , רצה לומר : הלא לדם יחשב :
<h4>{יח}</h4>
<b>הוא ראש השלשה .</b> הוא היה הראש מהשלשה שבקעו להביא המים לדוד : <b>והוא עורר וגו' על וגו' .</b> רוצה לומר : על ההריגה וסמוך לה היה עורר את חניתו להלחם עמו , כאלו עתה התחיל להלחם : <b>ולו שם בשלשה .</b> רוצה לומר : שהיה מפורסם לגבור בין שלשת גבורים הראשונים , והם עדינו ואלעזר ושמה אשר גם עם כל גבורתם , החשיבו גם את אבישי לגבור :
<h4>{יט}</h4>
<b>מן השלשה .</b> רוצה לומר : מבין שלשה שואבי המים , הם ראשי השלשים : <b>הכי נכבד .</b> האמת הוא היה המכובד שבהם , ולזה היה לשר על השנים אשר עמו : <b>ועד השלשה .</b> אבל לא בא למעלת השלשה הראשונים :
<h4>{כ}</h4>
<b>רב פעלים .</b> פעל הרבה גבורות : <b>מקבצאל .</b> שם מקום : <b>שני אריאל מואב .</b> תרגם יונתן : תרין רברבי מואב , ועל שם גבורתם קראם 'אריאל' , שהיא מלה מורכבת מן 'ארי' , ומן 'אל' , שהוא ענין חוזק , כמו ( יחזקאל לא יא ) : ביד אל גוים : <b>בתוך הבור .</b> עם כי המקום דחוק להתחזק בו : <b>ביום השלג .</b> עם היות כי טבע הארי להתחזק ביותר בזמן הקור , ומטבע האדם להמנע ממנו הפעולות החיונית בתגבורת הקור , עם כל זאת נתגבר עליו והכהו נפש :
<h4>{כא}</h4>
<b>איש מראה .</b> רוצה לומר : בעל פרצוף גדול המטיל אימה :
<h4>{כב}</h4>
<b>אלה .</b> הפעלים ההם : <b>ולו שם .</b> רצה לומר : שהיה מפורסם לגבור בין שלשה הגבורים שואבי המים שהיו ראשי השלשים , ורוצה לומר : שעם כל גבורתם החשיבו גם אותו לגבור , אבל שלשה הגבורים הראשונים , לא החשיבו אותו למאומה לגודל הגבורה אשר היה בהם :
<h4>{כג}</h4>
<b>מן השלשים .</b> החשוב למטה בענין היה נכבד מאוד , ולזה לא חשבוהו עמהם , אבל לא בא למעלת שלשה שואבי מים ראשי השלשים , ולזה לא חשבוהו גם עמהם : <b>אל משמעתו .</b> להיות עמו , לשמוע ולעשות כל אשר יצוה :
<h4>{כד}</h4>
<b>בשלשים .</b> רוצה לומר : עם שהיה נכבד קצת מן השלשים , מכל מקום לא גדלה מאוד מעלתו עליהם , ולזה נחשב גם הוא עם השלשים שחושב והולך , ואם כן היו שלשים במספר , זולת עשהאל :
<h4>{לב}</h4>
<b>בני ישן יהונתן .</b> כמו בן ישן , ודוגמתו ( בראשית מו כג ) ובני דן חושים :
<h4>{לז}</h4>
<b>נושא כלי יואב .</b> חוזר הוא על נחרי , שהיה נושא כלי מלחמתו :
<h4>{לט}</h4>
<b>כל שלשים ושבעה .</b> כל הגבורים היו במספר שלשים ושבעה , כי שלשים מנויין כאן לבד מעשהאל , ועמו הרי שלשים ואחד , ועדינו ואלעזר ושמה הרי שלשים וארבעה , ושלשה שואבי המים ראשי השלשים המנוין , הרי שלשים ושבעה , ואבישי היה אחד משואבי המים כמו שכתוב למעלה , ובניהו לא יוחשב עמהם , כי שמהו דוד על משמעתו , ומנע את עצמו מלרדת במלחמה בתמידות , שלא יטמא את עצמו למת , כי כהן היה , ואף יואב לא יוחשב עמהם , שאין זה מכבודו לחשבו עם שאר הגבורים , על כי היה שר על כל הצבא , החשוב מאוד מאוד מכולם :
<h3>שמואל ב פרק-כד</h3>
<h4>{א}</h4>
<b>ויסף אף ה' לחרות בישראל .</b> מלבד מה שחרה אפו בדבר הגבעונים שהיה בעבור זה רעב שלש שנים , הוסיף עוד לחרות . ( ויתכן שהחרון היה על מה שמרדו בדוד , בדבר אבשלום ושבע בן בכרי . או היה בידם עון נסתר , ונעלם מעיני דוד ) : <b>ויסת את דוד בהם .</b> רוצה לומר : מי שדרכו להסית , הסיתו , וכן נאמר בדברי הימים ( א כא א ) שהשטן הסיתו , והקב''ה מסרו בידו , והסתתו היה בדבר הרע להם לאמר : לך מנה וגו' , ובעבור זה באה התקלה עליהם , כמפורש בענין :
<h4>{ב}</h4>
<b>ופקדו .</b> אתה ואנשיך אשר ילכו עמך :
<h4>{ג}</h4>
<b>ויוסף ה' .</b> על כי היה נראה משאלת המלך אשר יחשוב כי רבים המה , ולכן התאוה לדעת מספרם , ולזה אמר לו יואב , מי יתן ועוד יוסף ה' עליהם כמו שהם עכשיו , ועוד יוסף כמספר אשר יהיו אחר ההוספה הראשונה , ועוד יתכפלו ויחזרו ויתכפלו עד מאה פעמים : <b>ועיני וגו' .</b> בימיו יתרבו כהחשבון הזה , ובעיניו יראה : <b>למה חפץ .</b> רצה לומר : הואיל ואין צורך למנותם , מוטב הוא שלא למנותם , כי אין הברכה מצויה אלא בדבר הסמוי מן העין :
<h4>{ה}</h4>
<b>ימין העיר .</b> חנו בימין העיר ערוער , והימין היתה בתוך הנחל , ומאחוזת בני גד : <b>ואל יעזר .</b> משם הלכו אל יעזר :
<h4>{ו}</h4>
<b>חדשי .</b> הנתיישב מחדש ומזמן קרוב : <b>דנה יען .</b> לדן יען , והוא שם מקום : <b>וסביב .</b> משם סובב עצמו והלך אל צידון :
<h4>{ז}</h4>
<b>מבצר צור .</b> מבצר חזק שעמד על הצור : <b>וכל ערי החוי והכנעני .</b> רוצה לומר : הערים אשר החוי והכנעני יושבים [ בהר ] בהם בתוך בני ישראל : <b>באר שבע .</b> אל באר שבע :
<h4>{ט}</h4>
<b>מספר מפקד .</b> כפל המלה בשמות נרדפים לתוספת ביאור , וכן ( דניאל יב ב ) : אדמת עפר : <b>שמונה מאות אלף .</b> ובדברי הימים ( א כא ה ) נאמר : אלף אלפים ומאה אלף , על כי עזרא כלל עמהם גם בני בנימין ובני לוי , אבל יואב לא מנה אותם בתוך בני ישראל , וכמו שכתוב בדברי הימים ( א כא ו ) : <b>שולף חרב .</b> רוצה לומר : אנשי המלחמה : <b>חמש מאות אלף .</b> ובדברי הימים ( א כא ה ) נאמר ארבע מאות ושבעים אלף , על כי שם נאמר שולף חרב והם לא היו כי אם ארבע מאות ושבעים אלף , אבל כאן חושב את כולם אף אותם אשר לא היו שולפי חרב , ועמהם היו במספר חמש מאות אלף :
<h4>{י}</h4>
<b>ויך לב דוד אותו .</b> רוצה לומר : המה לבו וחרד על אשר צוה למנותם , על כי הדבר הזה הוא סיבה להביא עליהם הנגף , וכמו שכתוב ( שמות ל יב ) : ונתנו איש כופר נפשו וגו' ולא יהיה בהם נגף אבל בלא כופר הנה הנגף מעותד לבוא : <b>חטאתי מאד אשר עשיתי .</b> רצה לומר : במה שעשיתי סיבה להביא הנגף על העם , הנה בזה חטאתי מאוד : <b>העבר נא וגו' .</b> רצה לומר : לא ימותו לשחת , ואם כן ממילא יעבור העון וילך לו , הואיל ולא יבא הנגף : <b>כי נסכלתי .</b> רצה לומר : הלא אני עשיתי סכלות גדולה מאד , למנותם בלא כופר נפש , ומה פשעו הם לשימותו במגפה , וכאשר לא ימותו , לא ימצא בי עון :
<h4>{יא}</h4>
<b>ויקם דוד בבקר .</b> רוצה לומר : מיד כאשר קם דוד בבקר , היה דבר ה' אל גד וגו' : <b>חוזה דוד .</b> נקרא כן , על כי כל נבואותיו לא היו רק לדוד , ולא לזולת :
<h4>{יב}</h4>
<b>שלש .</b> רוצה לומר : אחת משלש , וכן ( שמואל א יח כא ) : <b>בשתים תתחתן בי .</b> ורוצה לומר : באחת משתים :
<h4>{יג}</h4>
<b>התבוא .</b> אם רוצה אתה אשר תבוא שבע שנים רעב , תמורת הנגף המעותד לבוא בעבור המנין מבלי כופר , ובדברי הימים ( א כא יב ) נאמר שלש שנים , כי באמת לא אמר רק שלש שנים , אבל על כי כבר עברו שלש שנים רעב בעבור דבר הגבעונים , אם כן הרי שש שנים , ותמשך עוד ממילא בשנה השביעית עד זמן הקציר : <b>ואם שלשה וגו' .</b> רוצה לומר : או אם תרצה לקבל להיות שלשה חדשים וגו' : <b>שלשת ימים דבר .</b> רוצה לומר : יקל בדבר , להיות זמן מוגבל בהשגחת המקום : <b>וראה .</b> בראיית הלב ובהבנתה : <b>שלחי .</b> לשולחי , והוא המקום ברוך הוא :
<h4>{יד}</h4>
<b>צר לי מאד .</b> כלומר הלא כולם קשות הם למאוד , ועם כל זאת נפלה ביד ה' , זו הדבר , כי רחמיו מרובים , ורחם ירחם : <b>וביד אדם .</b> כי גם בעבור הרעב יצטרכו לבני אדם , והמה לא ירחמו :
<h4>{טו}</h4>
<b>מהבקר .</b> מעת הבוקר שבאה הנבואה אל גד כמו שכתוב למעלה , ומיד אמרה לדוד , ובחר בדבר ואז התחיל הדבר , והתמיד עד עת אותו מועד למחרתו :
<h4>{טז}</h4>
<b>וישלח .</b> המלאך המשחית בעם , שלח ידו להשחית גם אנשי ירושלים , ואז נחם ה' וגו' : <b>רב עתה .</b> די עתה במה שמתו , והרף ידך מלהשחית עוד כזאת , כי אם מעט מעט : <b>היה עם גורן .</b> היה עומד סמוך לגורן וגו' : <b>היבוסי .</b> מבני יבוס , ואמרו רבותינו ז''ל ( עבודה זרה כד ב ) שהיה גר צדק :
<h4>{יז}</h4>
<b>אנכי חטאתי .</b> רצה לומר : אני הסיבה בהמגפה הזאת : <b>ואלה הצאן .</b> רצה לומר : בני העם : <b>ידך .</b> מכת ידך , זו הדבר :
<h4>{יח}</h4>
<b>ויאמר לו .</b> בדבר ה' :
<h4>{יט}</h4>
<b>ויעל דוד .</b> אל הגורן אשר עמד בהר :
<h4>{כא}</h4>
<b>מדוע בא .</b> כאומר היה לך לשלוח אחרי לבוא אליך : <b>לבנות מזבח לה' .</b> ובאתי הנה לכבוד המקום ברוך הוא : <b>ותעצר .</b> כדי שתעצר המגפה :
<h4>{כב}</h4>
<b>יקח ויעל .</b> יקח הגורן למזבח , ויעלה עליו משלי את הטוב בעיניו , ראה הבקר מוכן לעולה וגו' : <b>וכלי הבקר .</b> וגם שאר כלי הבקר יהיו לעצים , להבעיר האש על המזבח :
<h4>{כג}</h4>
<b>הכל נתן .</b> הכל נדב לתת למלך : <b>ארונה המלך .</b> הוא היה למלך על היבוס עד שלא כבשה דוד , ומשכבשה נתגייר , ונשאר עליו שם מלך : <b>ירצך .</b> יהיה מרוצה לך לקבל עולותיך ברצון , שתעצר המגפה :
<h4>{כד}</h4>
<b>לא .</b> רוצה לומר : לא אקבלם במתנת חנם , אלא אקנה בכסף דמי שויים : <b>חנם .</b> מהדבר הניתן לי בחנם : <b>בכסף שקלים חמשים .</b> ובדברי הימים ( א כא כה ) נאמר : שקלי זהב משקל שש מאות , כי חמשים שקלים נתן לו בעבור הגורן מקום המזבח ובעבור הבקר , ומאשר ראה כי שם יהיה בית אלהים , קנה כל השדה סביב הגורן , ובעבורם נתן שש מאות שקלי זהב :
<h4>{כה}</h4>
<b>ויעתר .</b> נתרצה לאנשי הארץ , ונעצרה המגפה מכל וכל מעל ישראל :
<h1>אוצר הקונטרסים</h1>

<h2>קונטרס מה שביד בטוח</h2>
יגלה מה תכליתו של בר ישראל בזה העולם, ואל מה צריכות להיות שאיפותיו
בחיים, ויתן לו עצות, איך לעבר את זה העולם בשלום ובשמחה רבה, ויזכה
להתענג בערבות ידידות זיו שכינת עזו יתברך. בנוי ומיסד על פי דברי רבנו
הקדוש והנורא, אור הגנוז והצפון בוצינא קדישא עלאה, אדוננו, מורנו ורבנו
רבי נחמן מברסלב, זכותו יגן עלינו ועל פי דברי תלמידו, מורנו הגאון
הקדוש, אור נפלא, אשר כל רז לא אניס ליה רבי נתן מברסלב, זכותו יגן עלינו
ומשלב בפסוקי תורה, נביאים, כתובים ומאמרי חכמינו הקדושים מגמרא ומדרשים
וזהר הקדוש
הובא לדפוס על ידי חסידי ברסלב עיה"ק ירושלים תובב"א
קונטרס
מה שביד בטוח
<h3>א.</h3>
צריך שתדע, אהובי, בני, אשר התכלית בזה העולם היא רק - להכירו יתברך |זהר
בא מב:|; כי נשמתו של אדם ירדה מרום גבהי מרומים, מעולם האצילות, והלבשה
בגוף גשמי וחמרי בזה העולם הכלה ועובר, ותכלית ירידת הנשמה בזה העולם
המלא העלמות והסתרות היתה אך ורק להכיר את הבורא יתברך שמו, יתעלה
וישתבח, מתוך ההעלם וההסתר דיקא, וככל שהחשך וההסתרה מתפשטים ומעלימים
ומסתירים את אמתת מציאותו יתברך, ודיקא אז האדם מחפש ומבקש, עד שזוכה
למצא את אמתת מציאותו יתברך, זה עקר מעלת הנשמה, והיא באה אל תכליתה
הנצחית, אשר בשבילה נבראה. ועל כן אהובי, בני! ראה מה לפניך, וזכר את
התכלית שאליה נשלחת לזה העולם, וזכר את הכלל הנורא והנפלא מאד: "מה שביד
בטוח"; כל רגע וכל דקה שאתה זוכה להכיר את הבורא יתברך שמו, זו תכליתך
לנצח. ועל כן הרגל עצמך להסתכל בכל פרטי הבריאה רק על האלקות המלבשת
בגשמיות הבריאה. כי כל מה שאתה רואה זה רק לבוש אל האין סוף ברוך הוא,
יתברך וישתבח ויתעלה שמו לנצח, ובכל הבטה והבטה ובכל הסתכלות שאתה רק
מסתכל על פנימיות הבריאה, שהיא החיות אלקות המחיה ומקימת ומהוה את כל פרט
ופרט מפרטי הבריאה, על ידי זה אתה ממשיך על עצמך אור וזיו וחיות ודבקות
עצומה, עד שהצדיקים הדבקים תמיד באין סוף ברוך הוא, משיגים עליה, אלו
השגות גבוהות מפלאי סתרי נסתרות ופלאות הבריאה. וזה כלל המצוות שצונו
הקדוש ברוך הוא לקים, אשר התרי"ג מצוות יוצאות מדומם, צומח, חי, מדבר,
והכל כדי לקשר רוחניות לגשמיות וגשמיות לרוחניות; ועל כן על ידי קיום כל
מצוות עשה ושמירה מאסור לא תעשה, זוכים למצא את פרטי האלקות שבבריאה, וכל
"מה שביד בטוח"; כל מצוה ומצוה שבר ישראל זוכה לקים, זה חלקו הנצחי, ובזה
הוא מקשר עצמו אל האין סוף ברוך הוא; ועל כן מעלת קיום מצוותיו יתברך,
מצוות מעשיות דיקא, זה הרוח והקרן של כל בר ישראל, ורק זה מה שנשאר מהאדם
לנצח נצחים. ואם זוכה להתבונן בעת קיום המצוות בבורא עולם, שצוה את
המצוות, ירגיש ערבות ונעימות חיות אלקות, וימשכו עליו מחין עלאין, אשר זו
מעלת גדלת הצדיקים, שהם כל כך דבוקים בו יתברך בעת קיום מצוות מעשיות, עד
שהם ממשיכים על עצמם על ידי כל מצוה ומצוה שמקימים שמות ויחודים עליונים,
והם נעשים בחינת צנורות ושבילים להמשיך על עצמם אור וחיות ודבקות בטול אל
האין סוף ברוך הוא, אשריהם ואשרי חלקם. ולכן, אהובי, בני! ראה מה לפניך,
בכל יום ויום אתה יכול לקים המון מצוות עשה: ציצית, תפלין, מזוזה, צדקה,
תפלה, תורה, זקן ופאות וכו' וכו'. וכן אתה יכול להזהר מאד לא לעבר על
צווי הבורא יתברך וישתבח שמו לעד ולנצח נצחים, אשר גם זו היא מצוה; כי
כשבר ישראל סר מרע ואינו עושה מה שאסר הקדוש ברוך הוא, על ידי זה נקרא
גם כן מצוה, כי הוא מקים את רצון הבורא יתברך וישתבח לנצח, כמאמרם ז"ל
|קדושין לט:|: ישב ולא עבר עברה, נותנין לו שכר כעושה מצוה; ולכן "מה
שביד זה בטוח", ואשרי האדם שנזהר לא לעבר על צווי הבורא יתברך וישתבח שמו
לעד, ואז הוא בטוח שיש לו משהו ביד, ויכול לשמח עם זה מאד. אך בשביל
הבחירה והנסיון, וכדי שיהיה שכר וענש ברא גם שדין ורוחין, המתלבשין
בבני אדם הכופרים לגמרי, רחמנא לצלן, והם הם המזיקי עלמא; כי אלו המינים
והאפיקורסים, שמכחישין את התורה והמצוות, רחמנא לישזבן, הם גופים שהשדין
והרוחות נתלבשו בהם, והם המזיקים את בני אדם; ועל כן כל בר דעת צריך לברח
מהם כמו שבורחים מחיות טורפות, כי הם המזיקי עלמא. וכמובא בדברי רבנו ז"ל
|לקוטי מוהר"ן, חלק ב', סימן ד'|, אשר כל אלו שמכחישין בהשגחתו יתברך,
ותולים הכל בטבע, הם הם המזיקי עלמא, חיות טורפות, שצריכים להזהר לא
להתקרב אליהם, ולא להתוכח עמהם, כי עם חיה טורפת אין בר דעת נכנס
בוכוחים, כי בודאי יטרף אותו. ולכן אשרי מי שבורח בכל יום אליו יתברך,
ומקים את מצוותיו יתברך מצוות מעשיות דיקא בתמימות ובפשיטות גמורה. וכן
נזהר שלא לעבר על צווי הבורא יתברך שמו לעד, שאז בודאי "מה שביד בטוח",
מה שחוטף בצל העובר הזה, זהו קנינו לנצח נצחים; כי עוד מעט ממילא צריכים
לצאת מזה העולם, ועל כן אשרי מי שאינו מטעה עצמו כלל, רק בורח בכל יום
אליו יתברך, ומחפש ומבקש אחר רוחניות חיות אלקותו יתברך, הגנוזה ונעלמת
בתוך הבריאה, ומקים את מצוותיו יתברך, שעל ידי זה ימשיך על עצמו אור וזיו
וחיות ודבקות הבורא יתברך שמו לעד, ויתענג בזיו שכינת עזו יתברך, ויהיה
המאשר ביותר בחייו, אשרי לו!
<h3>ב.</h3>
צריך שתדע, אהובי, בני! אשר את כל בר ישראל בזה העולם מנסים אותו בכל
מיני נסיונות קשים ומרים, לראות אל מי יפנה בעת צרתו; כי באמת כל הבריאה
כלה היא נפלאות תמים דעים, ושום בריה אינה יודעת מה התכלית מכל הבריאה,
לולא שנתן לנו הקדוש ברוך הוא את התורה הקדושה, שהיא חכמתו יתברך, ושם
נגלה לפנינו מה תכליתנו בזה העולם - לקים את מצוותיו יתברך, שהם רצונו
יתברך. וככל שהאדם יזכה ללמד יותר את התורה הקדושה, יותר יתגלה אליו איך
לקים את רצונו יתברך בבריאה, שהם כלל המצוות המלבשות בדומם, צומח, חי,
מדבר, עד שעל ידי שקידה רבה ונפלאה בלמוד התורה הקדושה, יזדכך בזכוך אחר
זכוך, עד שרמ"ח איבריו ושס"ה גידיו יהיו נעשים כדגמא דלעילא, וימשך עליו
אור וזיו וחיות ודבקות אלקית, אשר אין עוד תענוג יותר מתענוג זה, שאדם גס
ועב המנח בשאול תחתית ומתחתיו, טפה סרוחה, זוכה בזה העולם המלא הסתרות
והעלמות, מלא שקרים והטעיות, שמטעים את הבריות בכל מיני הבל והבלי הבלים,
בשביל הבחירה והנסיון, עם כל זאת עובר ומדלג על הכל, וגונב זמן, ולומד את
התורה הקדושה, שהיא חכמתו יתברך, ועל ידי זה זוכה לקים את רצונו יתברך,
שהם מצוותיו הקדושות, אשר זה עקר הבטיחות לאדם בזה העולם המלא הבלים; אשר
זו מעלת נשמה יותר ממלאך, כי נשמה המלבשת בגוף עכור, זוכה לגלויים כאלו,
אשר אף מלאך ושרף אינם זוכים. ולכן ראה, אהובי, בני, להיות חכם ופקח, ואל
תמשיך עצמך אל הבלי העולם הזה והבליו, אל תטעה עצמך אחרי כל מיני שקרים
ורמאות וצביעות שיש בעולם. ברח לך אל התורה הקדושה, ותקבע לעצמך שעורים
כסדרן בכל יום במקרא, משנה, גמרא, מדרש, הלכות ואגדות; כי "מה שביד
בטוח"; וכן הרגל עצמך להתפלל אליו יתברך את התפלות הקבועות: שחרית, מנחה,
ערבית וחצות, וכן תרבה באמירת תהלים ותפלות שתעשה בעצמך בעת התבודדותך עם
קונך, אשר כל תפלה, כל תחנה, כל בקשה הם שערים וצנורות להמשיך על האדם
הארת המחין, דבקות הבורא יתברך שמו, ומתגלה אליו ערבות, נעימות, זיו,
שכינת עזו יתברך בהארה נוראה ונפלאה עד מאד. ולכן ראה, אהובי, בני, מה
בידך? אורות עליונים, אורות צחצחות, אשר אין שום שכר על זה לתן - לא
בעולם הזה ולא בעולם הבא; כי המכניס עצמו בתוך התורה הקדושה, ומתעמק
בעמקותה, וזוכה שיתגלו אליו רזי וסתרי תורה, וכן מכניס עצמו בקיום המצוות
בשמחה עצומה, ומדבק עצמו בו יתברך, על ידי תפלה ובקשה ושיחה בינו לבין
קונו, זה עקר החיים, ועקר התכלית בזה העולם. ועל כן זכר, בני, אהובי,
חמדת לבבי! "מה שביד בטוח", אל יטעה אותך יצרך, כאלו יש איזו תכלית אחרת
בזה העולם מלבד להכיר את אמתת מציאותו יתברך, על ידי למוד התורה הקדושה
וקיום מצוותיו יתברך ולברח אליו יתברך בשיחה - זו תפלה |ברכות כו.|,
ושפיכת הנפש, אשר מי שמרגיל עצמו בכל זה, הוא הכי מאשר בחייו, ומרגיש כבר
תענוג רוחני כזה, שאינו רוצה שום שכר - לא בעולם הזה ולא בעולם הבא; כי
כל תשוקתו היא רק אחריו יתברך. ועל כן, אהובי, בני היקר, כל זמן שאתה חי
ומסתובב בזה העולם המלא שקרים ורמאים, צבועים וקלפות, המעלימים את אמתת
מציאותו יתברך בכל מיני נכלי ערמומיות ושקרים וכזבים, כפירות ואפיקורסות,
רחמנא לצלן, ויש לך בחירה ונסיון אם לילך בדרך האמת, או חס ושלום, לבחר
בההפוך, אם רק תזכר "מה שביד בטוח", ותתחיל לשקד בתורה הקדושה בשקידה
רבה, ותעשה לעצמך יעוד ותכלית לזכות לטיל ולהיות בכל המקומות של תורתנו
הקדושה - נגלה ונסתר, מקרא, משנה, גמרא, הלכה ואגדה, וכן תברח רק אליו
יתברך, וכל מה שתצטרך תבקש רק ממנו יתברך, ותדע בידיעה ברורה ומחלטת, אשר
אין מי שיעזר לך, רק הוא יתברך לבד, כי הכל שלו, ומה שאתה צריך - דבר
גדול ודבר קטן, הכל ממנו יתברך, אזי לא תבקש כבר משום בריה את הצטרכותך,
רק ממנו יתברך בעצמו, ואז תראה נסים נגלים שיעשה עמך הקדוש ברוך הוא,
שיביאו לך לביתך כל מה שאתה צריך. ובלבד, אהובי, בני, שתברח רק אליו
יתברך, ותדבק עצמך רק באין סוף ברוך הוא, ואל תטעה עצמך כלל; כי באמת
העולם הזה מטעה מאד את האדם, עד שיכול לשכח לגמרי, חס ושלום, ממנו יתברך,
ולעשות עצמו מציאות בלעדי השם יתברך, אשר זוהי עבודה זרה גמורה, רחמנא
לצלן; כי באמת האדם צריך להיות בטל ומבטל לגמרי לגמרי בכל הרגשותיו אל
האין סוף ברוך הוא, עד שלא יראה ולא ישמע ולא ירגיש רק את אמתת מציאותו
יתברך, ויציר בדעתו איך שהכל לכל הוא אור האין סוף ברוך הוא, וגם הוא
בעצמו כבר אינו נמצא בזה העולם, אלא הכל לכל אלקות גמור הוא, אשר זוהי
התכלית שאליה האדם צריך לכסף כל ימי חייו, עד שיזכה להגיע אל התכלית הזו,
להיות בטל ומבטל אל האין סוף ברוך הוא לגמרי לגמרי, עד ששום דבר כבר לא
יתפס אצלו מקום. ולכן אהובי, בני, זכר היטב אשר "מה שביד בטוח", התכלית
בזה העולם היא רק לברח אליו יתברך. ולכל זאת תזכה רק אם תבחר בחיים, שהוא
למוד התורה הקדושה בתשוקה עצומה, ותיגע עצמך יומם ולילה בה, ותמית עצמך
באהלה של תורה, ועל ידי זה תזכה לקים את מצוותיו יתברך בשלמות, בתכלית
השלמות, וזה יפתח לך את מחך ולבך לדבר תמיד רק אליו יתברך, אשר על ידי זה
יאיר עליך אורו יתברך בהארה נוראה ונפלאה עד מאד. ולכן ראה, אהובי, בני,
מה בידך?! וברח לך רק אליו יתברך, ואז תהיה הכי מאשר בחייך; אם רק תזכר
"מה שביד בטוח", אזי כבר לא תמשך אחר הבלי העולם הזה והבליו, אחר הצבועים
והשקרנים, הרמאים, המסיתים ומדיחים, הכופרים והפוקרים, אשר מכחישים הכל
מרב טמטום דעתם וזהמת מעשיהם, ולא תהיה לך שום שיכות אל הרשעים וקלי
העולם האלו המתחזים כיראים, אלא תמיד תרצה לקנות לעצמך יותר ויותר תורה
ומצוות ומעשים טובים, אשר רק זו התכלית בעולם העובר הזה; אשריך אם תכניס
את דברי אלו היטב בלבך, שאז לא תתחרט - לא בעולם הזה ולא בעולם הבא.
<h3>ג.</h3>
צריך שתדע, אהובי, בני, אשר בזה העולם האדם נמצא בכל יום ובכל שעה ובכל
רגע בסכנה גדולה, שלא ימשך אחר השקר וההבל של העולם הזה, וישכח כביכול
ממנו יתברך; כי באמת האדם צריך להכניס בדעתו תמיד את אמתת מציאותו יתברך,
ולידע בידיעה ברורה ומחלטת, אשר אין בלעדיו יתברך כלל, ודבר גדול ודבר
קטן לא נעשה מעצמו, אלא על ידי השגחת המאציל העליון, וכל מה שהוא צריך
בזה העולם זהו רק להרגיל עצמו לדבר אליו יתברך, אשר זה עקר שלמות האמונה
הקדושה, שיסתיר עצמו בסתר צל כנפיו יתברך, כמו שכתוב |ישעיה נא, טז|:
"ובצל ידי כסיתיך"; כמובא בדברי רבנו ז"ל |לקוטי מוהר"ן, חלק א', סימן
נה|; והאדם צריך כל כך לבטל עצמו, עד אשר לא יראה ולא ירגיש כלום, רק את
אמתת מציאותו יתברך, המחיה ומהוה ומקימת את כל הבריאה כלה. וזה עקר שלמות
התפלה - שיעשה מכל התפלה אחד, הינו אפלו שאוחז בסוף, יהיה עדין בתחלה
|לקוטי מוהר"ן, חלק א', סימן סה|; שיעשה מכל התפלה אחדות אחת, כי התפלה
שהאדם מתפלל אליו יתברך פותחת לו את שערי המחין, וזוכה להכנס על ידה לחי
החיים אליו יתברך. ועל כן זכר זאת, אהובי, בני, "מה שביד בטוח"; כל דבור,
כל תחנה, כל בקשה שהאדם מדבר ומתחנן ומבקש ממנו יתברך, זה מה שנשאר לו
לנצח נצחים; כי הדבור הם כלי השפע לקבל בהם שפע |לקוטי מוהר"ן, חלק א',
סימן לד|; ולכן ראה להרבות בשיחה - זו תפלה, ותברח לגמרי מבני אדם
המדברים דברים בטלים, אשר זהו העון החמור ביותר; כי חמור המדבר בפה יותר
מהעושה מעשה; כי הדבור הוא הכלי הקדוש ביותר של האדם, התגלות המחין לטוב,
או חס ושלום להפך; אם אדם מדבר רק אל הקדוש ברוך הוא, ואפלו בשעה שמדבר
עם בני אדם, גם אז מלביש בתוך דבורו תפלות ובקשות אליו יתברך
|לקוטי מוהר"ן, חלק א', סימן ה'|; על ידי זה זוכה לראות באספקלריה
המאירה אלקותו יתברך, ויכול להמתיק כל הדינים, אפלו דינים כאלו שכבר
נגזר, חס ושלום. לא כן אם אדם מפקיר את דבורו לדבר כל העולה על דעתו,
על ידי זה בא לידי נפילה ברוחניות ובגשמיות, רחמנא לצלן |לקוטי מוהר"ן,
חלק א', סימן כט|; כי המחין נלחצין, והוא נופל, רחמנא לצלן. לכן, אהובי,
בני, ראה לקבל על עצמך מהיום והלאה תמיד לציר בדעתך רק את אמתת מציאותו
יתברך, ותמיד תחשב איך שהוא יתברך נמצא ובלעדיו אין שום נמצא, והדבק עצמך
באין סוף ברוך הוא, ועל ידי זה אם תצטרך לדבר עם בני אדם בענין הצטרכותך,
תכון אז שאתה מדבר רק עמו יתברך, ולא תשכח ממנו יתברך כרגע, אשר זוהי
התכלית שאדם נברא אליה - שיגיע אל מדרגת הבטול, עד שיהיה בטל ומבטל בעיני
עצמו, ויהיה נכלל במחיב המציאות |לקוטי מוהר"ן, חלק א', סימן נב|; וכן
יכלל את כל הבריאה כלה במחיב המציאות, עד שיהיה נקי מכל מיני מדות רעות
ותאוות מגנות, ויהיה זכוך ומזכך כעור שמעבדים אותו בשלמות, שלא יהיה בו
שום ריח רע |עין חיי מוהר"ן, סימן רלד|, ויהיה נקי לגמרי; אשרי מי שזוכה
להגיע אל סוד בטול כזה, אשר אז ישיר תמיד שירות ותשבחות להקדוש ברוך הוא,
ויוציא מהכח אל הפעל כונת הבריאה להאיר את כל העולם כלו עם אורו יתברך.
ואל כל זה גם אתה, אהובי, בני, יכול לזכות, אם לא תטעה עצמך, ותמשך אחר
השקרנים, הצבועים והרמאים שמסתובבים בזה העולם, ומתחזים כיראים ורבנים
וחכמים, ובאמת מטעים את הבריות בשביל הבחירה והנסיון. לכן בקש תמיד רחמים
מבעל הרחמים שלא תהיה נדחה ממנו יתברך, ולא יורידו אותך ממדרגתך שאליה
הגעת כבר, ואז טוב לך כל הימים.
<h3>ד.</h3>
בני ובנותי היקרים! עליכם לזכר "מה שביד בטוח". בגשמיות אנו רואים
בני אדם שאינם מטעים את עצמם, נשמרים מאד מאד שאף אחד לא ירמה אותם, לא
יגנבם או יעשה להם איזו עולה, ומדוע ברוחניות אדם מטעה עצמו, ויכול לעבר
לו יום אחר יום, ואינו עושה את מצוותיו יתברך?! מדוע לא תזכרו "מה שביד
בטוח"; כל מצוה ומצוה שאדם זוכה לקים בזה העולם, היא תלך לפניו תמיד. כי
כך אומרים חכמינו הקדושים |סוטה ג:|: כל העושה מצוה אחת בעולם הזה,
מקדמתו והולכת לפניו לעולם הבא; אם יהודי זוכה לעשות מצוה אחת בזה העולם,
היא הולכת לפניו לנצח. תתארו לעצמכם, יהודי זוכה לקים מצות כבוד אב ואם,
אף שהיא באה לו בקשי רב, אף על פי כן מקימה מפני שזהו רצונו יתברך,
ומוסר נפשו כדי לקים מצוה יקרה זו, ועל ידה יזכה לאריכות ימים ושנים
בעולם הזה ובעולם הבא, שיזכה אל אור אין סוף ברוך הוא. וחכמינו הקדושים
אומרים |קדושין לט:|: כל העושה מצוה אחת, מיטיבין לו ומאריכין לו ימיו
ונוחל את הארץ. לזאת, בני ובנותי היקרים! "מה שביד בטוח", כל מצוה ומצוה
ממצוותיו יתברך, שזוכים לקים, בודאי תשמר אתכם. כשיהודי זוכה ומניח תפלין
בכל יום - זוכה לחיים. וכמאמרם ז"ל |מנחות מד:|: כל המניח תפלין - מאריך
ימים; רואים בחוש, איך בני אדם רצים ומתרוצצים אל רופאים, כדי לזכות
לבריאות ולחיים, ואין מניחים תפלין, בשעה שמצות תפלין שומרת את האדם מכל
מיני נגע ומחלה ומזיקין. לזאת, בני ובנותי היקרים! ראו לזכר "מה שביד
בטוח". אם אדם זוכה ויש לו מזוזה על פתח ביתו, תהיה לו אריכות ימים
ושנים, כי כך כתוב בזהר |ח"ג ש:|: מדוע נקראת מזוזת? אלא על שם זז מות,
בזכות מצות מזוזה, המות אינו נכנס לבית. ולכן "מה שביד בטוח"; אם תקפידו,
שתהיה לכם מזוזה כשרה על פתח ביתכם, תהיו מבטחים שבית זה יהיה שמור מכל
מיני מזיקים חלאים רעים. ולכן, בני ובנותי היקרים! ראו לשמר על המצוות
שצונו הקדוש ברוך הוא. וכך אומרים חכמינו הקדושים |מכות כג:|: שש מאות
ושלש עשרה מצוות נאמרו לו למשה, שלש מאות ששים וחמשה לאוין כמנין ימות
החמה, ומאתים ארבעים ושמונה עשיין כנגד איבריו של האדם, כל מצות עשה שאדם
מקים, בזה מחבר את האיבר שלו, שהוא כנגד המצוה, אל רוחניות חיות אלקות.
כל יום ויום מימות השנה צועק לאדם: אל תעשה בי רע, אל תעבר בי עברה.
לזאת, בני ובנותי היקרים! "מה שביד בטוח", בזה שתקימו את מצוותיו יתברך,
בזה תהיו בטוחים, שיש לכם משהו ביד, לא כן אם אדם חי חיי הוללות, חיי
הפקרות, ומנתק עצמו ונעתק ממנו יתברך, רחמנא לישזבן, מזלזל במצוות, אזי
כשבאה עליו איזו צרה, איזה רע, הוא נשבר לגמרי. וזהו שאומרים חכמינו
הקדושים |ברכות סג.|: כל המרפה עצמו אפלו ממצוה אחת, אין לו כח לעמד ביום
צרה; כי בשעה שעובר על האדם איזו משבר, אין לו במה להחיות עצמו, ונכנס
בדכאון ובעצבות גדולה, עד שיש בני אדם שהדכאון והשעמום שוברם לגמרי,
ומתיאשים כליל, והכל רק מפני שמתרשלים לקים את מצוותיו יתברך, ועובר
עליהם יום אחר יום בשעמום ובבטלה, ביאוש ובדכאון, בעצבות ובמרירות. לזאת,
בני ובנותי היקרים! "מה שביד בטוח", אל תסתכלו על אף בריה שבעולם, אלא
תתחילו לקים את המצוות שצונו הבורא יתברך שמו; כי המצוות הן צנורות
הממשיכים את האור אין סוף ברוך הוא, וככל שאדם נזהר במצוותיו יתברך, כן
נמשכת עליו שמחה וחדוה, ומרגיש תענוג רוחני עד אין סוף. על כן זהו הנסיון
של כל אדם בזה העולם; הנה ישנם בני אדם מסתובבים מאשרים ביותר, ולעמתם
אחרים מסתובבים אמללים ביותר; אנשים מסתובבים מברכים, ולעמתם אחרים
מקללים את יום הולדם; כי כשיהודי זוכה לקים מצוותיו יתברך, הברכה מצויה
אצלו, האשר והשמחה מנת חלקו. לא כן כשיהודי מזלזל במצוות, ועוקר עצמו
מהבורא יתברך שמו, על ידי זה העצבות והמרירות, הדכאון והשעמום אוכלים בו
בכל פה. לזאת, בני ובנותי היקרים! התבוננו היטב בזה העולם וראו - יהודי
שומר מצוות, לאיזה תענוג זוכה, אילו חיים נעימים נוחל, יש לו אשה וילדים,
רווה מהם רב נחת, ביום שבת מסב לשלחן עם ילדיו, ושרים בצותא שירות,
זמירות ותשבחות לבורא עולמים, הולכים לבית הכנסת, איזה יפי וחן הוא זה?!
להפך - יהודי אמלל, שהתרחק ממנו יתברך, ואינו יודע שבת מהי, ומחללה; נוסע
ביום הקדוש, מבעיר אש, חס ושלום, מפעיל את הכלי המשחית, שקורין טלויזיה
או וידיו, בר מינן, רחמנא לצלן; ילדיו אינם בבית, ההורים דואגים - מי
יודע היכן מבלים את הזמן - בשכרות או בסמים, רחמנא לצלן. והחיים מלאי
פחדים וצער ועגמת נפש. לזאת, בני ובנותי היקרים! קבלו על עצמכם עתה לחזר
בתשובה אליו יתברך, ולהתחיל לקים מצוותיו יתברך, ותמיד תזכרו "מה שביד
בטוח"; כל מה שתזכו לתפס בכל יום איזו מצוה, איזה טוב, זה בטוח בידכם.
בזה שתשמרו עצמכם לא לאכל טרפות ונבלות, לא להכשל במאכלות אסורים, בבשר
החזיר והשפן, החמורים והגמלים, בזה תזכו לבריאות, ושום נגע ומחלה לא תכנס
אליכם. כי מה אנו רואים במציאות? שבאו הערב רב, והתערבו בין נשמות ישראל,
והתירו את בשר החזיר, השפן, החמורים והגמלים, רחמנא לצלן, עד שיש פחד
נורא מאד מה אוכלים, איזה נקניק וכו'; וזאת עליכם לידע, שאסור לאכל שום
מאכל שאין עליו הכשר מהדר, כי מי יודע אילו טרפות ונבלות מנחים בו. לזאת,
בני ובנותי היקרים! ראו להתחיל לקים את מצוותיו יתברך, ותפקחו עיניכם אל
מה הביאוכם כל אלו העוונות החמורים, שעברתם בחייכם?! נעלם ונסתר מכם האור
של הקדוש ברוך הוא, עד שנדמה לכם, כאלו עזב אלקים את הארץ, בשעה
שהקדוש ברוך הוא מחיה ומהוה ומקים את כל הבריאה כלה, ודומם, צומח, חי,
מדבר הם עצם אלקות, הוא יתברך מחיה את כל העולם, אם ברצון האדם או שלא
ברצונו, זו עבדה ומציאות. על כן "מה שביד בטוח"; כל מצוה שזוכה אדם לקים
בזה העולם, היא הקרן הנצחית שלו; בזה שנזהר לא לאכל טרף, לא לאכל בכל
מסעדה הנקרית בדרכו, והיא נטולת כל הכשר, בזה גדלים רוחיו הרוחניים, וזה
נשאר לו לנצח; כי מי יודע אם לא מלעיטים אותו שם עם בשר פגולים, רחמנא
לצלן, ואיננו יודע; או שמכשילים את האדם בעברות ובחטאים שונים, ובעבור זה
סובל את אשר סובל. לכן אשרי מי שאינו מטעה עצמו בזה העולם, אלא יודע
שהקדוש ברוך הוא מנהיג עולמו בחסד וברחמים, בצדק ובמשפט. וחכמינו הקדושים
אומרים |שמות רבה, פרשה לב, סימן ח'|: עושה אדם מצוה אחת, הקדוש ברוך הוא
נותן לו מלאך אחד, עושה שתי מצוות - נותן לו שני מלאכים, עושה הרבה מצוות
- נותן לו הקדוש ברוך הוא חצי מחנהו. תתארו לעצמכם, יבוא היום שתצטרכו
שמירה שישמרו עליכם, תצטרכו עזר שיעזרו לכם, ואז יהיה מאחר, אם לא קימתם
את מצוותיו יתברך. לזאת, בני ובנותי היקרים! זכרו היטב "מה שביד בטוח"!
התחילו לקים את מצוותיו יתברך בשמחה רבה, כי בזה אדם מגלה את טהר לבבו,
שהוא באמת רוצה לעשות רצונו יתברך, ועל ידי זה ממשיך על עצמו חסד ורחמים
גדולים. על כן קבלו על עצמכם מהיום והלאה כל יום ויום לקים איזו מצוה;
אשר באמת אפלו הריקנים שבך, מלאים מצוות כרמון |ברכות נז.|; הנה אדם שומר
שבת, הנה אדם נותן צדקה ועוזר לעניים, אשר שקולה מצות צדקה כנגד כל
המצוות |בבא בתרא ב.|; הנה אדם שומר עצמו לא לאכל נבלות וטרפות וכו'
וכו'. כי עליכם לידע, שאתם בני הקדוש ברוך הוא, ואל תסתכלו מה שקורה
סביב, שהכניסו בין נשמות ישראל מליוני גויים וגויות, ורוצים לבוללם - ככל
הגויים בית ישראל, חס ושלום, היה לא תהיה. על כן אל תתנו להטעות עצמכם
כרגע בטעות כלשהי, כאלו יש פה טבע, מקרה ומזל, זכרו היטב שהקדוש ברוך הוא
פה, ומנהיג עולמו בהשגחה פרטית. לזאת, בני ובנותי היקרים! "מה שביד
בטוח", ראו לדבר ולשיח בכל יום אל הקדוש ברוך הוא בשפת האם שלכם, וכל
צרכיכם תבקשו רק ממנו יתברך, ותקימו מצוותיו ביתר שאת וביתר עז,
ועל ידי זה ימשך עליכם אור וזיו וחיות ודבקות הבורא יתברך שמו. תם ונשלם,
שבח לאל בורא עולם!
<h2>קונטרס חבל על הבריאות</h2>
<h3>ד.</h3>
יזהיר את האדם לשמר על בריאות גופו, ויורה לו את דרך האמת לילך בה בימי
חיי הבלו, שעל ידי זה יצליח דרכו כל ימי חייו, ויאריך ימים ושנים טובות.
בנוי ומיסד על פי דברי רבנו הקדוש והנורא, אור הגנוז והצפון בוצינא
קדישא עלאה, אדוננו, מורנו ורבנו רבי נחמן מברסלב, זכותו יגן עלינו
ועל פי דברי תלמידו, מורנו הגאון הקדוש, אור נפלא, אשר כל רז לא אניס ליה
רבי נתן מברסלב, זכותו יגן עלינו ומשלב בפסוקי תורה, נביאים, כתובים
ומאמרי חכמינו הקדושים מגמרא ומדרשים וזהר הקדוש
הובא לדפוס על ידי חסידי ברסלב עיה"ק ירושלים תובב"א
<h3>א. הגוף הוא משכן השכינה</h3>
בני ובנותי היקרים! עליכם לדעת, כי הקדוש ברוך הוא ברא את גוף האדם,
שיהיה כלי ומשכן לנשמה, בעבור זה אדם צריך לשמר מאד על בריאותו, כי "חבל
על הבריאות" לקלקל את הגוף; כי ברגע שאדם מקלקל את גופו, הוא מקלקל את
נשמתו, כמו שאמר הבעל שם טוב הקדוש זי"ע, כשנעשה חור קטן בגוף, נעשה חור
גדול בנשמה; הינו על האדם לשמר מאד על בריאות גופו. ואומר הרמב"ם,
שבריאות הגוף תלויה באדם בעצמו, כי כשאדם שומר על הבריאות, ויודע תמיד את
הכלל הזה, אשר "חבל על הבריאות", אזי ישמר על גופו, וכשיש ליהודי גוף
בריא, ממילא יש לו נשמה בריאה. הקדוש ברוך הוא הוריד נשמה מהעולמות
העליונים, והלבישה בגוף גשמי, וכל זמן שאדם חי, הנשמה צריכה להיות בתוך
הגוף, ודיקא על ידי גוף בריא - הנשמה בריאה. כי כשאדם שומר על בריאות
גופו, אזי יכול לקים את מצוותיו יתברך; כי הגוף נחלק לרמ"ח |מאתים ארבעים
ושמונה| איברים, כנגד רמ"ח מצוות עשה, כל מצוה ומצוה כנגד איבר מיחד, ואם
אדם מקים את המצוה בגופו, הוא ממשיך על נשמתו וגופו אור רוחני עד מאד, כי
המצוות הן רצונו יתברך. וכן יש לאדם שס"ה |שלש מאות ששים וחמשה| גידים,
וכנגדם יש שס"ה לאוים - לא תעשה, שהקדוש ברוך הוא הזהירנו לא לעשות דברים
מסימים. ואם אדם נזהר בדברים שהקדוש ברוך הוא אסרם, על ידי זה יש לו
גידים בריאים, וממשיך על עצמו אור עליון מכל העולמות. למדים מכאן, שהגוף
והנשמה הם דבר אחד. כל זמן שאדם חי, הנשמה שורה בתוך הגוף, הגוף הוא משכן
הנשמה. לזאת, בני ובנותי היקרים! ראו לשמר על בריאותכם, ו"חבל על
הבריאות" להרס אותה. ואמרו חכמינו הקדושים |ברכות י.|: מה הקדוש ברוך הוא
מלא כל העולם, אף נשמה מלאה את כל הגוף; מה הקדוש ברוך הוא רואה ואינו
נראה, אף נשמה רואה ואינה נראית. מסתובב בזה העולם אדם, וחושב שאינו שוה
שום דבר, וממנו לא יצא מאומה, אין לו בטחון עצמי, הוא שבור ורצוץ, מה
גורם בזה? שגם נשמתו תפל בנפילה אחר נפילה. כי הגוף והנשמה הם דבר אחד.
ורבנו ז"ל אמר |לקוטי מוהר"ן, חלק א', סימן כב|, שאדם צריך לזכות להגיע
למדרגה כזו, שיזכך את גופו, עד שהגוף בעצמו יהיה חלק מהנשמה, שיזכה לראות
דרך הגוף את הקדוש ברוך הוא, כמו שכתוב |איוב יט, כו|: "מבשרי אחזה
אלוק", הקדוש ברוך הוא מחיה ומהוה ומקים את כל הבריאה כלה, הכל אלקות,
דומם, צומח, חי, מדבר, הם לבוש לגבי האין סוף ברוך הוא, אין דבר שלא תהיה
בו חיות אלקות, אבל אדם אינו מסגל לראות את האלקות, בעבור זה הוא נשבר
לגמרי, וחושב שאינו שוה מאומה. אבל אם אדם יתבונן על הנשמה שבו, שהיא
גם כן בתוך הגוף, ואין יכולים לראותה, אדם הולך, מתנועע, מסתכל, שומע,
מרגיש, מדבר, עליו לדעת, מי מחיה את גופו? הנשמה. ומהי? "חלק אלוק ממעל"
|איוב לא, ב|. ואם אדם יתבונן בבריאת הגוף, הגוף יהפך לחלק הנשמה. וזהו
שאומרים חכמינו הקדושים: מה הקדוש ברוך הוא מלא כל העולם, אף אחד אינו
רואה אותו ומרגישו, וצריך לעבד הרבה על עצמו, שיזכה לגלוי אלקות כזה,
שירגיש את הקדוש ברוך הוא, ולא יראה גשמיות, כי אם רוחניות המחיה ומהוה
את כל הבריאה כלה, אף הנשמה מלאה את כל הגוף, היא בתוך כל הגוף, ועל האדם
לדעת שנשמתו חלק אלוק ממעל, ואפלו אם לכלך אותה, עדין יכול לתקן מה
שקלקל, כמו שאמר רבנו ז"ל |לקוטי מוהר"ן, חלק ב', סימן קיב|: אם אתה
מאמין שיכולים לקלקל, תאמין שיכולים לתקן; כי אין כדבר הזה שאבד מנוס
ותקוה ממנו, אשר היאוש הורס את הבריאות, לכן "חבל על הבריאות" לקלקלה. מה
הקדוש ברוך הוא רואה ואינו נראה, אין יכולים לראות כביכול את
הקדוש ברוך הוא, כי רוחניות אלקות ממעל, עצם אלקות - אין לאדם שום תפיסה
בו יתברך כלל, כמו כן צריכים לדעת, אשר עם גוף גשמי, איברים גשמיים,
גידים גשמיים, אין יכולים להשיג כלום, הם רק כסא לשכינת עזו יתברך. אף
נשמה רואה ואינה נראית; הגוף הוא רק משכן הנשמה, ואם אדם שומר על בריאות
גופו, יש לו נשמה בריאה. לזאת צריכים לשמר מאד מאד על בריאות הגוף, ואז
תהיה לו נשמה בריאה. ואומרים חכמינו הקדושים |סנהדרין קי:|: שרש זה נשמה,
וענף זה הגוף, והולכים הם ביחד, אי אפשר להפריד בין הגוף לנשמה, כי
תלויים הם זה בזה. לזאת, בני ובנותי היקרים, ראו לשמר על בריאות גופכם,
כי "חבל על הבריאות" לקלקלה.
<h3>ב. כשרות אכילה ושתיה</h3>
בני ובנותי היקרים! עליכם להשתדל לפעל ולעשות למען בריאותכם בגשמיות
וברוחניות. לזאת, עליכם להשמר מאד מה אתם אוכלים, כי אכילה ושתיה מחיים
את הגוף, על כן צוה הקדוש ברוך הוא להשמר לא לאכל טרפות ונבלות, שקצים
ורמשים, ועל זה הזהירנו. ובעוונותינו הרבים, רואים שכל הארץ מלאה בשר
פגולים, מופץ בכל מקום בשר טרפה, נבלות, בשר החמורים, הגמלים והשפנים,
ואוי לו לאדם שמטמא את גופו עם טרפות ונבלות, שאז עוכר את דמיו, וקשה
וכבד לו לקבל רוחניות אלקות. והנה בני אדם מתפלאים מאד, מדוע אינם זוכים
לראות ולהרגיש את השכינה הקדושה, מדוע הם בדכאון, מדוע חשים כל כך הרבה
מחושים בגופם, מדוע גופם נהרס לגמרי?! ואינם שמים על לבם, שאינם נזהרים
איזה בשר הם אוכלים. קונים כריכים בכל מסעדה הנקרית בדרכם, מבלי לברר מה
מנח בתוכם, מאיזה בשר עשוי הנקניק המצוי בתוך הכריך, מי הרב המכשירו
וכו'?! טעים להם לחיך - ואוכלים, ואינם יודעים כלל, שיכול הנקניק להיות
עשוי מבשר סוס או הגמל, רחמנא לישזבן. אדם נכנס למסעדה לאכל בשר, ונותנים
לו בשר שפנים, ואחר כך מתפלא מדוע קבל מחלת סרטן, השם ישמר, או מדוע נחלה
על הכליות?! אין זאת אלא כשאין האדם נזהר מה שאוכל, אינו מברר מה ההכשר,
ומי אחראי על הכשרות וכו', אזי מועד הוא לכל המחלות שבעולם. ואומרים
חכמינו הקדושים: הקדוש ברוך הוא מזהיר להם לישראל, ואומר להם |שיר השירים
רבה ו, ד|: אל תנבלו עצמכם בדבר רע, ואני נותן לכם שכר טוב. תשמרו מאד
לבלתי נבל עצמכם בבשר חמורים, גמלים ושפנים, ורב טוב צפון לכם; כי כיצד
עלה בידי הערב רב להפיל בפח מליונים מנשמות ישראל, ולנתק אותם מהאמונה?!
איך הצליחו הרשעים להעביר על הדת מליונים בני ישראל? על ידי שהאכילו אותם
בשר טרפות ונבלות. ואומרים חכמינו הקדושים |בראשית רבה, פרשה מה, סימן
יב| על הפסוק |בראשית טז, יב|: "ידו בכל ויד כל בו", אל תקרי כל בו אלא
כלבו, הוא והכלב שוים, מה הכלב אוכל נבלות וטרפות, אף הוא אוכל נבלות
וטרפות; כי מי שמפטם עצמו בנבלות וטרפות הוא ככלב ממש, אשר מסתובב בכל
האשפתות, ונמשך אחר נאוף, וכידוע אשר הנואף הגדול ביותר בין החיות זהו
הכלב. וזהו שאומרים חכמינו הקדושים, אשר מי שאוכל טרפות ונבלות, הוא
כדגמת הכלב, כי הוא והכלב שוים. לזאת צריך להשמר מאד לא לפטם עצמו בבשר
טרפה, ומי שכבר נכשל, ואכל עד עתה בשר נבלות, רחמנא לצלן, יקבל על עצמו
תשובה שלמה, כי הקדוש ברוך הוא אב הרחמים ומאריך אף לשבים אליו, ורוצה
בתשובת הרשעים, ואינו חפץ במיתתם. ועקר התשובה - לקבל על עצמו לבלתי אכול
בשר, אלא אם כן מכיר היטב את השוחט באפן אישי, ולא - ימנע מלאכלו. ובזה
שאדם נזהר שלא לאכל בשום פנים ואפן בשר שאין עליו הכשר של אחד מגדולי
הדור ומחכמי ישראל - זה עקר תשובתו על אשר אכל עד עתה טרפות ונבלות.
ובודאי, מאחר שאדם נכשל בטרפות עד עתה, קשה לו מאד להשיג רוחניות אלקות,
וזה מכניס בו דכאון ועצבות, כי על ידי שטמטם בשרו בטרפות, דמו נעכר
לגמרי, והוא מבהל ומבלבל, וקשה לו לקבל אלקות, ועם אדם כזה קשה לדבר
דבורי אמונה, כי לא יקלטם כלל ועקר, כי דמו מלא טרפות ונבלות, ואיך יבין
רוחניות אלקות, בשעה שהקדוש ברוך הוא אמר, לבלתי אכול טרפות ונבלות, והוא
פטם עצמו בהן, כיצד, אם כן, יבין באור אלקי?! ועל כן אנו רואים, שקשה מאד
לבני אדם לקבל רוחניות אלקות, שירגישו את הקדוש ברוך הוא, ויהנו מזיו
השכינה, ואינם מבינים כיצד יגיעו לזה, הכל מחמת שפטמו עצמם עם טרפות
ונבלות. ומובא בזהר |שמיני מא|: כל מאן דאכיל מאינון מאכלי דאסורא אתדבק
בסטרא אחרא |כל מי שאוכל מאכלים אסורים, מדבק עצמו בסטרא אחרא|. הנה
רואים ילדים בעלי מדות רעות, מדות אכזריות, ואין יודעים מדוע. למה ילד זה
שונה מחברו? אין זאת אלא מחמת שפטמו אותו עם טרפות ונבלות, וברגע שהילד
אכל טרפות ונבלות, קבל את טבע החיות רעות. וזכי הראות רואים תכף ומיד מי
שאכל טרפה, כי אדם שיש בו מדות רעות ומתאכזר לזולתו, בידוע שאכל בשר
חמורים, סוסים, גמלים ושפנים, ונטבע בו טבע של חיה. ובעוונותינו הרבים,
מעט מאד נקיים מכל זה, כי הערב רב מלאו את כל הארץ עם בשר פגולים, אף אחד
אינו שם על לב מהיכן מגיע הבשר שאוכל, אדם רואה על האריזה תוית הכשר
ואוכל, ואינו יודע שאוכל טרפות ונבלות, אשר זה הורס את כל בריאותו. לזאת,
בני ובנותי היקרים, אם רצונכם לזכות לגוף בריא, עליכם להשמר מאד מהיום
והלאה לא לאכל בשר, אלא אם יש עליו הכשר מסמך של רב גדול בישראל, מפרסם
בצדקתו, גדול בתורה. ואומרים חכמינו הקדושים |ויקרא רבה, פרשה יג, סימן
ג|: אריסטון |סעדה גדולה| עתיד הקדוש ברוך הוא לעשות לעבדיו הצדיקים
לעתיד לבוא, וכל מי שלא אכל נבלות בעולם הזה, זוכה לראותו לעולם הבא. הדא
הוא דכתיב |ויקרא ז, כד|: "וחלב נבלה וחלב טרפה יעשה לכל מלאכה, ואכול לא
תאכלהו", בשביל שתאכלו ממנו לעתיד לבוא. לפיכך משה מזהיר לבני ישראל
ואומר להם |שם יא, ב|: "זאת החיה אשר תאכלו וזאת אשר לא תאכלו". יהודי
אינו יכול לאכל כל אשר חפץ, אלא צריך לשמר על כל מאכל ומאכל, וכל משקה
ומשקה שיהיה כשר, וכאשר אדם נזהר לאכל רק מאכלים כשרים, יש לו גוף בריא,
ואז נשמתו בריאה, וזוכה להרגיש את הקדוש ברוך הוא, והוא המאשר ביותר
בחיים; כי אין עוד אשר גדול מזה שאדם זוכה להרגיש את השכינה, שהשכינה
הקדושה נמצאת אתו, הנשמה בתוך גופו, והנשמה היא עצם אלקות. איזה נעם הוא
להרגיש את הקדוש ברוך הוא, איזה יפי הוא זה להרגיש בטול אל האין סוף ברוך
הוא, שאין רוצים כלום רק אותו יתברך. לזאת, בני ובנותי היקרים, ראו לשמר
על בריאות גופכם, כי "חבל על הבריאות" לקלקלה; כמו כן על האדם לשמר מאד
לאכל בכל יום מאכלים טריים, כי זה חלק מהכשרות, כי אם אדם אוכל מאכל
מקלקל, הוא מקלקל את גופו, השם ישמר, ובפרט בקיץ צריכים לשמר על המאכלים
ולראות שלא יהיו בהם נמלים ויתושים, כי על כל שרץ קטן שאוכלים, עוברים על
חמשה לאוין. וכן צריך אדם לשמר מאד לאכל פת שחרית, תכף ומיד אחר התפלה
בבקר, כמו שאומרים חכמינו הקדושים |בבא מציעא קז: בבא קמא צב:|, שישנם
שמונים ושלש מחלות, ואם אדם נזהר ואוכל תכף ומיד בבקר פת שחרית, הוא פוטר
מעצמו את כל המחלות. וזו לשונם: שמונים ושלש חלאים תלויין במרה, וכלן פת
שחרית במלח וקיתון של מים מבטלתן; לזאת הדבר הראשון לאחר התפלה - לשמר
מאד לאכל פת שחרית. ואומרים חכמינו הקדושים |פסחים קיב.|: השכם ואכל בקיץ
מפני החמה ובחרף מפני הצנה; הינו אסור להיות חכם בעיני עצמו ולא לאכל,
אלא אדם מכרח לאכל כדי שיהיה לו גוף בריא, ואז תהא לו נשמה בריאה, ועל כן
"חבל על הבריאות" לקלקלה.
<h3>ג. כעס ועצבים</h3>
בני ובנותי היקרים! עליכם לדעת, כי הכעס, הרציחה והעצבים הורסים את
בריאות האדם. כשאדם בכעס ומתעצבן על כל דבר קטן, הורס את בריאותו במו
ידיו. לזאת, אם אתם רוצים לזכות להיות בריאים, תשתדלו אף פעם לא להיות
בכעס ולא להתרגז, אל תכנסו בלחצים, ושום דבר בעולם לא ילחיץ אתכם. אם
תהיו מישבים בדעתכם, ואף אחד לא יוכל להוציאכם מכליכם, אזי תהיו בריאים.
כי בריאות האדם תלויה כפי הסבלנות ואריכות אפים שיש בו, אם אדם סובל את
כל אשר בא עליו ושותק, ואינו נכנס במריבות ובוכוחים ובסכסוכים עם הזולת,
אדם זה מאריך ימים ושנים; כי מי שהוא סבלן, ויש לו עצבים חזקים, שום דבר
בעולם אינו יכול לשברו, והוא מאריך ימים ושנים טובות, ויש לו גוף בריא,
וברגע זה יש לו נשמה בריאה. לא כן אם אדם כעסן, וכל דבר קטן מכעיסו, כל
פרט פעוט מעצבנו, אדם זה מקצר את ימיו, והורס את בריאותו. לכן "חבל על
הבריאות" להרסה, טוב יותר להיות אדם שקט, מישב בישוב הדעת, אינו יוצא
מכליו, אין יכולים להכעיסו בשום אפן, אפלו מנסים בכל מיני תחבולות,
אף על פי כן הוא אינו מתפעל מאף אחד הרוצה להעלות את חמתו. מי שהולך בדרך
זו, זוכה לבריאות השלמה, ואף אחד אינו יכול לשברו. וכיצד זוכה לזה?
על ידי שמכניס בעצמו אמונה ברורה ומזככת בהקדוש ברוך הוא, שהוא יתברך
מחיה ומהוה ומקים את כל הבריאה כלה, ואני שיך רק להשם יתברך, והשם יתברך
שיך לי, וחי את הקדוש ברוך הוא, נושם את הקדוש ברוך הוא, מסתכל עליו
יתברך, שומע אותו יתברך, והעקר - שמדבר אליו יתברך; כי אדם צריך להרגיל
עצמו לדבר אליו יתברך בשפת האם שלו, וכל אשר צריך יבקש רק אותו יתברך;
שהרי בשר ודם אינו יכול לעזר לך, וכן אינו יכול להפריע לך, הכל תלוי בו
יתברך. אך יכול האדם להחיות את עצמו ולהמית את עצמו, על ידי כח הדבור,
כמו שכתוב |משלי יח, כא|: "מות וחיים ביד לשון" - להרג ולהרס את גופו,
דבר זה תלוי רק בידי האדם; אם אדם מרגיל עצמו לדבר רק אליו יתברך בשפת
האם שלו בתמימות ובפשיטות, בלי חכמות, וכל דבר קטן שצריך מבקש את
הקדוש ברוך הוא ומתיעץ עמו, זה מכניס בו אמונה, והאמונה מכניסה בו בטחון
עצמי, והבטחון העצמי נותן לו עצבים חזקים, עד שאף פעם לא יהיה בכעס
ובעצבים, ויש לו סבלנות, הוא שקט ובישוב הדעת, ואין יכולים להוציאו
מדעתו, חזק הוא כברזל, שאי אפשר לשברו, כך מי שחזק באמונה בו יתברך, מי
שחזק בדבור אליו יתברך, וחי עמו יתברך, אותו אין יכולים לשבר, אותו אין
יכולים להוציא מהכלים, סבלנותו סבלנות של ברזל, ועצביו חזקים כפלדה, והוא
מצליח בחייו. ובלשונו מדבר רק אל הקדוש ברוך הוא, דבורי אמונה והשגחה
פרטית, יש לו רק אותו יתברך בזה העולם, ואינו פוחד מאף אחד, כי אף אחד
אינו יכול לו מאומה, אדם זה בריא בגופו ובנפשו. וזהו "חיים ביד הלשון",
לא כן "מות ביד הלשון", אימתי אדם הורס את בריאותו, את נשמתו? בשעה ששוכח
את הקדוש ברוך הוא, וחושב שהכל תלוי בידי אדם, והבריות יכולות לעשות לו
איזה רע, אזי הוא מנתק עצמו ממנו יתברך, וכשנעתק מן המקום ברוך הוא, אזי
חי בפחד, וברגע שפוחד, אומרים חכמינו הקדושים |עין בבא בתרא י.|: פחד
שובר את גופו של אדם, וברגע שגופו נשבר, גם נשמתו נשברת, וכל דבר קטן
מעצבנו, והוא מלא כעס ומכאובות, ומתמלא עצבים ורציחה, ורוצה לנקם בזולתו.
לזאת, מי שרוצה לשמר על הבריאות, עליו לברח אל הקדוש ברוך הוא, ולדבר
אליו יתברך, ולהכניס אותו יתברך בתוך גופו, וידע שהקדוש ברוך הוא מחיה
ומהוה ומקים את כל הבריאה כלה, ודומם, צומח, חי, מדבר, הם עצם עצמיות
חיות אלקותו יתברך, והכל אלקות ואלקות זה הכל, ואז לא יהרס את חייו
על ידי עצבים, כי "חבל על הבריאות" להרסה בעצבים וכעס ורציחה, אשר אין
פועלים עמהם כלום, רק הורסים את בריאות הגוף, וכשהגוף חולה, גם הנשמה
חולה, ואז האדם מסכן ואמלל גדול, סובל סבל מעצמו, ואין רופא שאינו צריך
ללכת אליו, כי עצבי האדם וכעסו הורסים את בריאותו לגמרי, וחדשים לבקרים
צריך לילך לרופא אחר, פעם לרופא כללי, לבדק כלליות גופו, ראשו וכו', פעם
לרופא לב, כי לבו חלש, מחמת שעצביו נגעו עד לבו, מחמת רב רגזו הרס את
לבו; כי כשאדם חי בלעדיו יתברך, הוא אוכל את לבו, נשבר מכל דבר פעוט, אך
בו ברגע שמכניס בעצמו את הקדוש ברוך הוא, וחי עמו יתברך, ואינו רוצה כלום
רק אותו יתברך, מדבר אליו יתברך, אדם זה יש לו לב בריא וחזק. וכמו שאומר
רבנו ז"ל |לקוטי מוהר"ן, חלק א', סימן רמט|, אשר מהי גבורת הגבורים? לב
חזק. וברגע שיש לאדם לב חזק, אינו מפחד מאף אחד, רק ממנו יתברך; כי באמת
עקר הגבורה בהלב, כי מי שלבו חזק, אינו מתירא משום אדם ומשום דבר; אבל
כאשר נכנס אדם בעצבים ובכעס, ומתרגז מכל דבר קטן, אזי מתחיל לחוש כאבים
בראות וכן בכבד, כי משם בא הכעס; וכמו שאומרים חכמינו הקדושים |ברכות
סא:|: כבד כועס; וכן חש יסורי תפת בבטנו, מרגיש מחושים בעיניו, בשניו,
עליו לילך לרופא עינים ושנים, אשר הכל בא מחמת עצבים וכעס. בעבור זה "חבל
על הבריאות" להרסה על ידי עצבים, על האדם להכניס בעצמו את הקדוש
ברוך הוא, ואז אף פעם לא יהיה בכעס וברגז, אף אחד בעולם לא יוכל לשברו.
אדם כזה לא יצרך לילך לרופא, ויאריך ימים ושנים טובות; אשרי האדם הזוכה
להגיע אל המדה היקרה של סבלנות, ושומר את עצמו מכעס ועצבים.
<h3>ד. שמחה</h3>
בני ובנותי היקרים! עליכם לדעת, אשר כשאדם שרוי בעצבות, במרירות ובדכאון,
זה הורס את כל בריאותו, ו"חבל על הבריאות" להרסה על ידי עצבות ומרירות.
וכמו שאמר רבנו ז"ל |לקוטי מוהר"ן, חלק ב', סימן כד| אשר השמחה היא
הרפואה, וכל חכמי הרופאים אומרים, שעקר רפואת האדם היא שמחה. על האדם
לעשות כל מיני פעלות שבעולם להיות שמח, אף שדבר זה בא לו קשה עד מאד, כי
טבע האדם להמשך תמיד אחר עצבות ומרירות ודכאון, אשר הם הורסים את כל
בריאותו. ורואים בחוש, מי ששמח תמיד - מרגיש עצמו צעיר ורענן, אף שהגיע
לגיל שבעים וכו', מרב שמחה שהחדיר בעצמו חש כילד בגיל הנעורים, כי השמחה
של האדם, מחזיקה אותו עם כל כחותיו, ומכניסה בו בטחון עצמי, ואז גופו חזק
ובריא, וכאשר גופו חזק, יש לנשמה כלי ומשכן היכן לשרות, ויש לו נשמה
בריאה וחזקה. לזאת, בני ובנותי היקרים! אם ברצונכם לשמר על בריאותכם,
עליכם לעשות כל מיני פעלות שבעולם להיות שמחים, כי "חבל על הבריאות"
לקלקלה על ידי עצבות ומרירות, אשר לא יביאוכם לשום דבר, רק להרס וחרבן,
שיהרסו את בריאותכם. לזאת, עשו כל מיני פעלות שבעולם להיות בשמחה, כי כך
אומר רבנו ז"ל |לקוטי מוהר"ן, חלק ב', סימן כד|: מצוה גדולה להיות בשמחה
תמיד; השמחה היא המצוה הגדולה ביותר, כי כאשר שאדם שמח, יקים את כל
מצוותיו יתברך. כי מדוע אדם מתרחק ממנו יתברך? מחמת שאין לו שמחת החיים,
שרוי תמיד בדאגות ובפחד, ואינו בטוח בעצמו, אשר זה הורס את כל חייו
ובריאותו. על כן "חבל על הבריאות" להרסה עם עצבות ומרירות ודכאון, טוב
יותר להמשיך עצמו אליו יתברך, אשר אצלו נאמר |דברי הימים א טז, כז|: "עז
וחדוה במקומו", אצלו יתברך שרויה רק השמחה. לזאת, בני ובנותי היקרים, ראו
להיות עליזים ושמחים, ועקר התשובה השלמה היא רק על ידי שמחה; כי כשאדם
שרוי בשמחה, מראה שחלקו בקדשה, כי הטמאה היא העצבות והמרירות, והקדשה היא
השמחה והחדוה. ובמה שאדם מתעסק - שם אוחז. אם אדם עצוב תמיד, שבור ורצוץ,
בסימן שנמצא עדין בתוך הטמאה, והקלפות והסטרא אחרא שורים בו, וזה הורס את
כל בריאותו, לא כן כשאדם שש ושמח, תמיד מחיך לכלם, תמיד שר שירי שמחה,
משמח את עצמו ואת אחרים, בסימן שהוא בתוך הקדשה, ובונה את גופו, וכאשר
בנה את גופו, בנה את נשמתו. לזאת, אומר רבנו ז"ל |ספר המדות, אות שמחה,
סימן א'|: כשאדם עושה מצוה בשמחה, בסימן שלבו שלם לאלקיו; וזה הסימן אם
חזר אדם בתשובה ותשובתו התקבלה - כשהוא תמיד בשמחה; לא כן אם עדין נמצא
בעצבות ובדכאון, בסימן שעדין לא חזר בתשובה, ועדין תשובתו לא התקבלה,
והורס את בריאותו, אשר "חבל על הבריאות" להרסה על ידי עצבות ומרירות,
כדאי לשמר על הבריאות, להיות תמיד שמח ולשמח את אחרים. ואף שהשמחה באה
לאדם קשה מאד, והיא בעבורו העבודה הקשה ביותר, כי אין דבר בעולם שיהיה
קשה לאדם כמדת השמחה, ואין דבר קל לאדם כעצבות ודכאון, אשר העצבות
והדכאון מושכים אותו אל כל המחלות והחלאים רעים, והורסים בריאותו, כי
על ידי החטאים והעוונות שאדם חטא, על ידי זה נפלה נשמתו בתוך הקלפות
והסטרא אחרא, וככל שחטא יותר בימי חייו ובפרט בפגם הברית, והרס את
בריאותו זה רק מחמת העצבות והדכאון שנמשך לשם. לא כן כשזוכה אדם לשוב
בתשובה, אזי שב אל השמחה, וברגע ששמח, הוא מבריא את גופו, ואז מבריא את
נשמתו. לזאת, בני ובנותי היקרים! אם רצונכם לזכות לבריאות הגוף והנפש גם
יחד, ותהיה לכם נשמה בריאה, עליכם למסר נפשכם להיות רק בשמחה, כי השמחה
היא הבריאות, והעצבות והדכאון הן הרס וחרבן הבריאות; אשרי מי ששומר על
בריאותו, ותמיד שמח ושר נגוני שמחה, ומשמח את אחרים, אשר סימן הוא
שנתקבלה תשובתו בשמים.
<h3>ה. מנוחה</h3>
בני ובנותי היקרים! עליכם לדעת, כי בריאות האדם תלויה כפי המנוחה שנותן
לגופו. על כן עליכם לתן מנוחה לגופכם, ולישן היטב, כאשר ישן אדם די צרכו,
כל היום מהלך מישב, ויכול להתפלל לפניו יתברך, הולך לבית הכנסת ערב ובקר
וצהרים למנין, לומד תורה בישוב הדעת, הכל מחמת שישן כדבעי, כי השנה היא
העקר בבריאות האדם, ואסור לזלזל בה. תכף ומיד כשאדם מסגף עצמו ואינו ישן
די צרכו, הורס את בריאותו בידיו. על כן "חבל על הבריאות" להרסה על ידי
העדר מנוחה. ואומרים חכמינו הקדושים |קהלת רבה, פרשה י', סימן כ'|: בשעה
שאדם ישן הגוף דומה לנשמה והנשמה לנפש והנפש למלאך, וכך עולה מעולם
לעולם; וכן אומרים חכמינו הקדושים |בראשית רבה, פרשה יד, סימן יא|: בשעה
שאדם ישן, נשמה מחממת הגוף שלא יצטנן וימות; כי השנה נחוצה וחיונית מאד
לאדם. ומי שאינו ישן מספיק, הורס את בריאותו וחייו. על כן "חבל על
הבריאות" להרסה לבלתי תת מנוחה לגופו, ובשעה שאדם מרגיש בלבול, תכף ומיד
ילך לישן, וישקיט את עצביו ויהיה בריא. וכמו שאומר רבנו ז"ל
|לקוטי מוהר"ן, חלק א', סימן לה|: כשאדם מתיגע, עליו לילך לישון, שאז
נשמתו נכנסת בתוך האלקות; הינו בעת השנה גם הנשמה נחה. ואומרים חכמינו
הקדושים |שם|: הנשמה הזו ממלאת את כל הגוף, ובשעה שישן, שואב לו חיים
מלמעלה. לזאת, בני ובנותי היקרים, אין זו מן החכמה לסגף גופכם ולא לישון,
כי כשאין אדם ישן, הוא מבהל ומבלבל כל היום, אינו לומד, אינו מתפלל,
ומהלך כשכור, והורס את בריאותו, ו"חבל על הבריאות" להרסה בלי מנוחה.
לזאת, אם רצונכם לזכות לגוף בריא ולנשמה בריאה, ראו לשמר על מנוחה, הן
בששת ימות השבוע, שכל יום ויום עליכם לישון די צרככם, ולאגר כחות ועצבים
חזקים, ועל אחת כמה וכמה באין ערך כלל, שיום אחד בשבוע, הוא יום השבת,
אשר בו תנוחו ולא תעשו מלאכה, באה שבת - באה מנוחה |עין תוספות סנהדרין
לח.|. על האדם לנוח ולשמר שבת קדש, לא להבעיר אש, חס ושלום, לא לנסע, לא
לעשות שום מלאכה ופעלה גשמית, אלא כל השבת יהא שש ושמח, יברח לבית הכנסת
ולבית המדרש, יתפלל וילמד, ויכלל בו יתברך, ומנוחת שבת נוסכת בריאות
באדם. לזאת, בני ובנותי היקרים, אם ברצונכם לזכות לבריאות הנפש והגוף,
ראו לתן מנוחה לגופכם ולנשמתכם, וזאת על ידי שמירת שבת כהלכתה, אשר אז
תמשיכו על עצמכם אור אלקי, והנשמה תאיר בכם, ותזכו להיות בריאים. על כן
אם ברצונכם להתקרב אליו יתברך, עליכם לשמר על הבריאות, כי "חבל על
הבריאות" להרסה בידים; אשרי האדם הזוכה לשמר על גופו, שאז יזכה לגוף
בריא, ולנשמתו יהא משכן והיכל היכן לשרות; אשרי לו בזה ואשרי לו בבא! תם
ונשלם, שבח לאל בורא עולם!
<h2>קונטרס שבת שלום</h2>
<h3>ה. מנוחה</h3>
יגלה מעלת הזוכה לשמר שבת קדש, ואשר על ידי זה נמשכת עליו ברכה והצלחה
ופרנסה בשפע, ונשמר מכל רע, וזוכה להכלל באין סוף ברוך הוא.
בנוי ומיסד על פי דברי רבנו הקדוש והנורא, אור הגנוז והצפון בוצינא קדישא עלאה,
אדוננו, מורנו ורבנו רבי נחמן מברסלב, זכותו יגן עלינו ועל פי דברי
תלמידו, מורנו הגאון הקדוש, אור נפלא, אשר כל רז לא אניס ליה רבי נתן
מברסלב, זכותו יגן עלינו ומשלב בפסוקי תורה, נביאים, כתובים ומאמרי
חכמינו הקדושים מגמרא ומדרשים וזהר הקדוש
הובא לדפוס על ידי חסידי ברסלב עיה"ק ירושלים תובב"א
<h3>א. שבת היא המתנה היקרה ביותר לעם ישראל</h3>
בני ובנותי היקרים! עליכם לדעת, כי בשעה שברא הקדוש ברוך הוא את עולמו,
כבר ברא את השבת, בששת ימי החל ברא את כל העולמות כלם, ובשבת נח, הינו
שבת היא עצם עצמיות אלקותו יתברך. ומובא בזהר |יתרו פח:|: שבת שמא דקדשא
בריך הוא; השבת היא שמו של הקדוש ברוך הוא, והוא נתן אותה מתנה לעם
ישראל, כמו שאמרו חכמינו הקדושים |שבת י:|: אמר לו הקדוש ברוך הוא למשה,
מתנה טובה יש לי בבית גנזי ושבת שמה, ואני מבקש לתנה לישראל, לך והודיעם;
כי שבת היא עצם עצמיות חיות אלקותו יתברך, שהוא למעלה מהימים ומהזמנים,
שאז נתגלה רוחניות חיות אלקותו יתברך, והמתנה הזו מסר הקדוש ברוך הוא
לעם ישראל. ועל כן צריכים לקבל את השבת בשמחה עצומה, כי קדשת
הקדוש ברוך הוא וקדשת השבת וקדשת ישראל שלשתן חשובות כאחת |תנא דבי אליהו
רבא, פרק כו|, ותכף ומיד כשבר ישראל זוכה לשמר שבת קדש, ושומר את עצמו
מלחלל שבת, הוא כבר נכלל באין סוף ברוך הוא.
ועל כן ראו, בני ובנותי היקרים, לזרז עצמכם ולקנות צרכי שבת בבקר בבקר
|עין שבת קיז:| ביום הששי, כמו שכתוב |שמות טז, ה|: "והכינו את אשר
יביאו". ומצוה מן המבחר לעשות בעצמו משהו לכבוד שבת קדש, צריך להשתדל
לנקות את הבית ולהכינו בכבוד גדול כמו שבא עכשו מלך חשוב, וצריך להכין כל
מיני מעדנים לכבוד שבת קדש ולא לקמץ בשום דבר, כי מה שקונים ומוציאים
לכבוד שבת קדש - אין מפסידים כלל, אדרבה חכמינו הקדושים אמרו |ביצה טז.|:
כל מזונותיו של אדם קצובים לו מראש השנה ועד יום כפור חוץ מהוצאות שבתות;
הינו שבראש השנה כותבים לכל אדם את התקציב, כמה יקבל בשנה זו, וביום כפור
חותמים על זה, וזאת אין יכולים לשנות בשום פנים ואפן, חוץ מהוצאות שבתות,
שזה אינו נכלל בתקציב; ועל כן ראוי לכם להשתדל לקנות ביום הששי לכבוד
שבת קדש, ולא לקמץ, אלא לקנות כל מיני מאכלים ומעדנים נפלאים בשפע כזה,
באפן שיהיה לכם אחר כך לכל השבוע; כי אם נגזרה עליכם, חס ושלום, עניות
ודחקות, שלא יהיה לכם מה לאכל, אבל אם תקנו לכבוד שבת קדש ובשפע, אין זה
נכלל בתוך הגזרה, כי הוצאות שבת הן מהקדוש ברוך הוא בעצמו, ועל כן אמר
|ביצה טו:|: לוו עלי ואני פורע; שהקדוש ברוך הוא מבטיח לעם ישראל, תלוו
כסף לקנות לצרכי שבת, ואני אפרע את החובות. לזאת, בני ובנותי היקרים, ראו
לקבל את המתנה היקרה הזאת - שבת קדש באהבה, באחוה וברעות, בשמחה ובששון,
ותנקו את ביתכם, ותכינו שלחנכם עוד ביום הששי בבקר, ותשתדלו לבשל ולאפות
את המאכלים הטובים והמענגים ביותר לכבוד השבת, ועל ידי זה ימשך עליכם אור
וזיו וחיות ודבקות הבורא יתברך שמו.
ועליכם לדעת, בני ובנותי היקרים, שכל הצרות והיסורים והמרירות וההרפתקאות
שעוברים על האדם בזה העולם, הכל רק מחמת שאינו שומר שבת, כי אם ישמר
שבת קדש, ימשך עליו שפע גדול, כי השבת מעשרת בגשמיות וברוחניות; ועל כן
ראו להכין את צרכי שבת עוד ביום הששי, ותזרזו את עצמכם ללכת לביתכם בעוד
היום גדול, כדי שלא תגיעו לחלול שבת קדש, שהענש על זה הוא סקילה, רחמנא
לישזבן, שקורית לו איזו תאנת דרכים ומתהפך הרכב, השם ישמר, או שמת במיתה
משנה, רחמנא לצלן. ועל כן ראו, בני ובנותי היקרים, לכבד וליקר ולשמר את
השבת קדש, שהיא שמו יתברך, ואז טוב לכם בזה ובבא. ואם תקבלו את המתנה הזו
בשמחה ובאהבה ובטוב לבב, אז יכפל עליכם אור וזיו וחיות ודבקות הבורא
יתברך שמו. כי עקר מעלת קדשת שבת הוא כפי השמחה שיש לו בהכנת צרכי שבת,
ועל כן ראו לקבל את המתנה בשמחה רבה, ואז ישתנה לגמרי כל מצבכם הגשמי
והרוחני; אשרי מי ששומר שבת קדש, ואז טוב לו כל הימים.
<h3>ב. השומר שבת זוכה לישוב הדעת ולנחלה בלי מצרים.</h3>
בני ובנותי היקרים! עליכם לדעת כי שבת קדש היא רוחניות חיות אלקותו
יתברך, שהקדוש ברוך הוא מתגלה בעצם יום השבת קדש, ומי שזוכה לענג את
השבת, נותנים נחלה בלי מצרים, כמאמרם ז"ל |שבת קיז:|: כל המענג את השבת,
נותנים לו נחלה בלי מצרים; כי על ידי ענג שבת שמתענג בשבת קדש, נתרחב מחו
ודעתו וזוכה לישוב הדעת, כי כל ימות השבוע האדם טרוד בצרותיו וביסוריו
ובהרפתקאותיו שעוברים עליו, מחובות שהוא צריך לשלם, ומעניות ומדחקות
וממרירות שעוברים עליו בחייו הפרטיים והכלליים, אבל תכף ומיד כשזוכה לשמר
שבת קדש, זוכה להגיע לנחלה בלי מצרים והוא בן חורין, שאין חסר לו שום
דבר, ועל כן כל אלה שזוכים לשמר שבת קדש בשמחה ובטוב לבב, נתרחב להם מחם
ודעתם, וזוכים לישוב הדעת, ואינם מבהלים ומבלבלים, אדרבה הם חיים חיים
טובים, ערבים ומתקים. ואם הייתם יודעים, בני ובנותי היקרים, את יקרת שבת,
אז הייתם שומרים את השבת בשמחה רבה, והיה נמשך עליכם אור וזיו וחיות
ודבקות הבורא יתברך שמו, כי הכל תלוי כפי שמחת השבת, כי עקר שלמות קבלת
שבת הוא כפי השמחה שמקבלים אותה, ועל כן אמרו חכמינו הקדושים |שבת קיח:|:
כל המענג את השבת נותנים לו משאלות לבו; בזה שאדם מענג את השבת ושומר
אותה, אין דבר בעולם שלא יקבל. אך הסטרא אחרא והקלפות יודעים שסוד קיום
עם ישראל הוא על ידי שמירת שבת, לזאת הם עומדים מאד מאד על נשמות ישראל
שתחללנה את השבת, כי בו ברגע שמחללים את השבת בפרהסיה, אזי נעשה כגוי
גמור, ויינו יין נסך, וענשו הוא סקילה, ואין על זה שום מחילה; ולכן ראו
בני ובנותי היקרים מה לפניכם, איך שהערב רב, שהם אמות העולם שנתבוללו
בינינו, מוליכים אותנו שולל, ומסיתים ומדיחים נגדו יתברך ונגד קדשת השבת,
וגורמים שנשמות ישראל תחללנה, בעוונותינו הרבים, את השבת קדש, ועל
ידי זה תנתקנה את עצמן מעצם עצמיות חיות אלקותו יתברך, שהוא גלוי
השבת קדש. ואנו רואים במציאות, שהקלפות והסטרא אחרא, שהם הערב רב הגויים
שנתערבו בין נשמות ישראל במשך הדורות ונתבוללו יחד, הם הם המסיתים
והמדיחים את נשמות ישראל לחלל את השבת קדש שהיא שמו יתברך. ועל כן לא
בחנם עוברים על נשמות ישראל צרות ויסורים ופחדים מאמות העולם, כי בו ברגע
שזוכים לשמר שבת קדש ולא לחללה, אז שום אמה ולשון אינן יכולות לשלט בהם;
ועל כן, בני ובנותי היקרים, ראו לעשות כל מה שביכלתכם ולשוב בתשובה שלמה
על חלול שבת, אשר חללתם עד עכשו את השבת קדש הן בנסיעות שנסעתם, הן
בהדלקת אש והן בכל מיני בלויים שבליתם בחלול שבת, ותחזרו בתשובה שלמה,
ואז שום אמה ולשון לא יוכלו לכם. כי כל זכות ארץ ישראל שמגיעה לעם ישראל
היא רק בזכות שמירת שבת, כמאמרם ז"ל |בראשית רבה מו, ז|: אם מקבלים בניך
את השבת הם נכנסים לארץ, אם לאו - אין נכנסים, כי ארץ ישראל ושבת
והקדוש ברוך הוא ועם ישראל הם אחד, על כן בזה שאנו זוכים לשמר שבת קדש,
אז מגיע לנו לקבל את ארץ ישראל, ושום אמה ולשון לא יכולים לנו, ולא גלו
ישראל מהארץ הקדושה אלא בשביל חלול שבת, וכן אמרו חכמינו הקדושים |שבת
קיט:|: לא חרבה ירושלים אלא בשביל שחללו בה את השבת; וכל זה גורמים
הקלפות והסטרא אחרא, המעלימים ומכסים ומסתירים את אמתת מציאותו יתברך,
שהם הערב רב שנתערבו בין נשמות ישראל, שמסיתים ומדיחים את כל אחד ואחת
מבני ישראל להתרחק ממנו יתברך, וגורמים זלזול בקדשת שבת קדש, עד שנדמה
לאדם: "מה כבר יכול להיות אם אסע בשבת, או אעשן בשבת או אדליק אש בשבת",
חס ושלום, ובאמת בזה שמחללים את השבת, עוקרים את עצמם לגמרי מאין סוף
ברוך הוא. ועל כן, בני ובנותי היקרים, חוסו וחמלו על נפשותיכם ועל נפשות
בני ביתכם ועל נפשות ילדיכם, ותתחילו לשמר שבת קדש, ואז תראו איך שהשבת
תשמר עליכם, כי השבת היא בת זוגן של ישראל, כמו שאמרו חכמינו הקדושים
|בראשית רבה יא, ט|: אמרה שבת לפני הקדוש ברוך הוא: רבונו של עולם, לכלם
יש בן זוג ולי אין בן זוג, אמר לה הקדוש ברוך הוא: כנסת ישראל בן זוגך;
עם ישראל ששומרים את השבת קדש, הם 'בן הזוג' של השבת; ועל כן בני ובנותי
היקרים, אם אתם רואים שעוברים עליכם צרות ויסורים ומכאובים רעים, אתם
סובלים עניות ודחקות, ורודפים אתכם בעלי החובות, ומעיקים ומצערים אתכם,
ויש לכם צמצומים ומחלות וחלאים רעים, הכל בא מחמת חלול שבת; ולכן ראו
לחמל עליכם ועל נפשותיכם ועל נפשות אנשי ביתכם וילדיכם, ואל תאבו ואל
תשמעו אל הערב רב, שהם הגויים הערלים הטמאים, שנתערבו ונתבוללו בין נשמות
ישראל, המסיתים ומדיחים אתכם לחלל את השבת קדש, ודיקא אז לצאת לחוץ
לבלות את היום הקדוש הזה בהבל ובריק. יותר טוב לכם להשאר בבית ולשמר את
השבת קדש, ולא להדליק אש, שעל ידי זה ימשך עליכם זיו וחיות ודבקות
הבורא, ותהיו נצולים מכל מיני מחלות וחלאים רעים, וימשך עליכם ישוב הדעת
אמתי, ולא תהיו משעבדים אל שום דבר, אלא תהיו בני חורין אמתיים, כי מי
שמחלל את השבת הוא נרדף מעצמו, כי אין לו מנוחה לא ביום ולא בלילה, ואפלו
שנדמה לו שהולך לבלות, הכל הבל ודמיון גדול, כי בלי הקדוש ברוך הוא החיים
אינם שוים מאומה, ואפלו שיתנו לו מכל טוב, אם זה בלי הקדוש ברוך הוא, אין
זה כלום, רק רע, ומכל שכן וכל שכן מי שמחלל שבת קדש, אז כל חייו ממרמרים
ונופל בדכאון פנימי, ואינו יודע על מה ולמה מגיע לו דבר זה, והכל מפני
שלא שמר את השבת קדש; על כן זאת עשו, בני ובנותי היקרים, מה דהוה הוה,
ראו לחזר בתשובה שלמה, ולקבל עליכם מהיום והלאה לשמר שבת קדש, ואז ימלך
עליכם הקדוש ברוך הוא, כמאמרם ז"ל |שבת קיז:|: כל המשמר שבת כהלכתה אפלו
עובד עבודה זרה כדור אנוש - מוחלים לו; אפלו אדם שהגיע כבר למצב ירוד
ונפול כזה, שהוא עובד עבודה זרה, שזה הגרוע ביותר, שנעקר לגמרי מהאין סוף
ברוך הוא, עם כל זאת כשחוזר בתשובה ומקבל על עצמו לשמר שבת קדש, אז
הקדוש ברוך הוא מוחל לו; ולכן ראו, בני ובנותי היקרים, לשוב בתשובה
שלמה, ותתחילו לשמר שבת כהלכתה, ותכבדו ותיקרו את השבת קדש ולא לחללה, חס
ושלום, בנסיעה ברכב, או בהדלקת אש, או בעשון, או בבלוי של הבל הבלים, ואז
תראו איך שהקדוש ברוך הוא בעצמו ישמר עליכם מכל רע, ותזכו להגיע אל שלמות
הדעת ותהיו תמיד מישבים בדעתכם, ויתרחב לכם בגשמיות וברוחניות גם יחד.
<h3>ג. שמירת שבת קדש היא הצלחתם וברכתם של ישראל.</h3>
בני ובנותי היקרים! עליכם לדעת, כי שבת היא מעין עולם הבא |עין בראשית
רבה יז, ז|, מי שזוכה לשמר שבת קדש, מרגיש כל מיני תענוגים, ערבות וחיות
ודבקות, כי השבת היא אלקותו יתברך; הינו הקדוש ברוך הוא נתלבש עצמו בשבת,
ואז מרגיש את אמתת מציאותו יתברך, כי אז מקבלים נשמה יתרה, כמו שאמרו
חכמינו הקדושים |ביצה טז:|: נשמה יתרה נותן הקדוש ברוך הוא בערב שבת,
ולמוצאי שבת נוטלה ממנו; ועל כן, בני ובנותי היקרים, תשתדלו לשמר
שבת קדש, כי בזה שתשמרו שבת קדש, תזכו להצליח בכל מעשה ידיכם, ותתברכו
בשפע ברכה והצלחה, כמאמרם ז"ל |ירושלמי ברכות ב, ח|: "ברכת ה' היא תעשיר"
|משלי י, כב| - זו שמירת שבת, כי כשאדם זוכה לשמר שבת קדש, נמשכת עליו
ברכה והצלחה בכל מעשה ידיו, לא כן אם האדם מחלל שבת קדש, אזי יורד
מנכסיו, עד שמכרח למכר את עצמו לעבד ולעבד לזולתו. ורואים בחוש, שכל אלו
מנשמות ישראל הזוכים לשמר שבת קדש ולכבדה וליקרה ולענגה בכל מיני ענג
וכבוד, הם חיים חיי אשר, ערבים ומתקים, ולא חסר להם דבר, ויושבים בשלחן
השבת עם הילדים, אשר אין עוד הצלחה וברכה ותענוג ואשר יותר מזה, שפעם
בשבוע יושבים ביחד כל המשפחה ואוכלים ביחד סעדת שבת קדש, הנרות דולקים
והבית נקי ומצחצח, והשלחן מלא מעדנים, אין עוד גן עדן יותר גדול מזה.
ולהפך - אין עוד ענש וגיהנום יותר גדולים מזה שאדם אינו מישב, ומלא
מרירות ומחלקת, ואינו יכול לשבת בשלחן שבת עם הילדים, אלא נוסע נע ונד,
ומבלה את ליל השבת בחלול שבת, אשר אז אש הגיהנום בוערת בו, והוא מלא
מחלקת ומרירות, ואין לו שום תכן בחייו הפרטיים, ומרגיש עצמו ריקני. כי
איזה טעם הוא זה לשבת לבד, ואפלו שמטיל עם מישהו, עם כל זאת אין בזה ברכה
והצלחה, ואין בזה ישוב הדעת וענג, אלא קללה ואש הגיהנום בוערת בו; ולכן
ראו, בני ובנותי היקרים, מה לפניכם, חזרו בתשובה שלמה, ותתחילו לשמר
שבת קדש, ותשתדלו לשבת ביחד בליל שבת ובבקר של שבת ובבין השמשות של שבת,
לאכל יחד עם המשפחה, ולהתענג בנעם השבת, אשר אז תנצלו מכל מיני צרות
ומכאובים שבאים בעולם, כמאמרם ז"ל |שבת קיז:|: כל המקים שלש סעדות בשבת
נצול משלש פרעניות: מחבלו של משיח, מדינה של גיהנום וממלחמת גוג ומגוג.
בזה שאוכלים שלש סעדות בשבת בשמחה ובאהבה, בדבקות ובענג עם כל המשפחה,
נצולין מכל מיני צרות ויסורים ומכאובים. ועל כן זאת עשו, בני ובנותי
היקרים, וראו לשוב בתשובה שלמה, ותתחילו לשמר שבת קדש, ואז תראו איך שכל
מזלכם יתהפך לטובה, כי שמירת שבת קדש היא הצלחתם וברכתם של ישראל. ואם
הייתם יודעים את מעלת הזוכה לשמר שבת קדש, אשר בזה מביא ברכה והצלחה בכל
מעשה ידיו, הייתם מוסרים את נפשכם לשמר שבת קדש, ולא הייתם מחללים אותה
בעשון או בנסיעה ברכב או בהבערת אש או בכל עניני מקצה. לזאת ראו, בני
ובנותי היקרים, לחזר אליו יתברך, ואז תראו איך כל מצבכם הגשמי והרוחני
ישתנה לגמרי, ותזכו לישוב הדעת אמתי, ותצליחו בכל מעשה ידיכם, ותתברכו
בשפע גדול, כי השומר שבת - נשפעות עליו השפעות מרבות; אשרי לו.
<h3>ד. השבת שומרת את האדם מכל מיני הזקים ופרעניות</h3>
בני ובנותי היקרים! עליכם לדעת, כי ביום השבת נשפע על עם ישראל שפע ואור
וזיו וחיות ודבקות, כי שבת היא שמו של הקדוש ברוך הוא, ובשבת נתגלה עצם
עצמיות אלקותו יתברך, ועל כן ראו לשמר שבת קדש, ואז השבת תשמר עליכם.
ועליכם לדעת, שכל הצרות והיסורים, המרירות והמכאובים הרעים, העניות
והדחקות שעוברים עליכם, המריבות והמחלוקות בינכם לבין נשותיכם ובין
ילדיכם ובין שכניכם - הכל בא מחמת חלול שבת קדש, כי מי שזוכה לשמר
שבת קדש, זוכה לישוב הדעת, ומסתכל על העולם בצורה אחרת לגמרי,
והקדוש ברוך הוא שומר אותו מכל רע, כי קדשת שבת כל כך גדולה, עד שמי
שזוכה לשמר שבת קדש נשתנים פניו הגשמיים, כי אינו דומה אור פניו בששת ימי
החל, אשר אז הולך עצוב, ממרמר ומדכא, מבהל ומבלבל ובפחדים, ובשבת הוא שש
ושמח והולך בנחת ובישוב הדעת ובשמחה עצומה. וכמו שאמרו חכמינו הקדושים
|בראשית רבה יא, א|: הקדוש ברוך הוא ברך באור פניו של האדם, שלא דומה אור
פניו של אדם כל ימות השבוע כמו שדומה בשבת; כי כל ימות השבוע האדם טרוד
בטרדותיו, בצרותיו, ביסוריו ובמכאוביו, ואין לו שום ישוב הדעת, ועל כן
הוא מלא הזקים והפרענות באה עליו, לא כן בשבת קדש כשזוכה לשמר שבת קדש
ומדבק עצמו בו יתברך, על ידי זה נצול מכל מיני יסורים, ומאירים פניו באור
ובזיו ובחיות ובדבקות.
לזאת, בני ובנותי היקרים, מה דהוה הוה, מאחר שעובר עליכם מה שעובר,
והסיתו אתכם עוד מימי קטנותכם לחלל את השבת קדש, ונעקרתם מאור פני
הקדוש ברוך הוא, ונתרחקתם ממנו יתברך, כי בזה שמחללים שבת בפרהסיה, דינו
כדין גוי גמור, כי אפלו ישראל כשמחלל שבת בפרהסיה, דינו כגויי הארצות
ויינו יין נסך, וצריכים להתרחק ממנו, ואף שקשה מאד לקבל דברים אלו, אבל
זו המציאות, כי מה היחוד בין עם ישראל להקדוש ברוך הוא, ומה מיחד את
נשמות ישראל משאר אמות העולם? רק בזה ששומרים את השבת קדש, ואינם מחללים
אותה; ועל כן הרשעים, הערב רב, הגויים שנתבוללו בינינו, עושים כל מיני
מאמצים שנשמות ישראל תחללנה את השבת קדש, כדי לנתקן ולרחקן ממנו יתברך.
לזאת ראו, בני ובנותי היקרים, לחזר בתשובה שלמה, ותקבלו על עצמכם מהיום
והלאה לשמר שבת קדש, ואז תראו איך שכל חייכם ישתנו לגמרי, וזה יביא לכם
ברכה והצלחה ושמירה מכל מיני הזקים ופרעניות. ומעלת השומר שבת כל כך
גדולה, עד שאמרו חכמינו הקדושים |שמות רבה כה, טז|: בעת שאדם שומר את
השבת, הוא גוזר גזרה והקדוש ברוך הוא מקימה; כשבר ישראל שומר שבת קדש
ואינו מחללה, נמשך עליו אור ודבקות השכינה, עד שיש בכחו לגזר גזרה
והקדוש ברוך הוא יקים את גזרתו, כי אצל הקדוש ברוך הוא מאד מאד יקרה
השבת, כי שבת היא כביכול עינו יתברך, כמו שכתוב |שמות טז, כט|: "ראו כי
הוי"ה נתן לכם השבת", כי בשבת נתגלית הראיה כביכול שהוא יתברך צופה ומביט
עלינו, ולכן כל השומר שבת נמשכת עליו השגחה שלמה ממנו יתברך, והוא יתברך
שומר אותו מכל מיני הזקים ופרעניות הבאות לעולם; ועל כן בני ובנותי
היקרים, ראו לשוב בתשובה שלמה, ואז תראו שימשך עליכם רק טוב כל הימים.
ואל תחשבו שבזה שחללתם עד עכשו שבת קדש, ונסעתם בשבת, ועשנתם בשבת,
ובליתם את השבת בכל מיני חלולי שבת והבערת אש, רחמנא לצלן, בזה אתם כבר
מיאשים, לא, לא, אל תגידו זאת, אלא בזה שתתחילו לשמר שבת קדש, ותכבדו את
השבת, הקדוש ברוך הוא ימחל לכם, ולא תצטרכו להתענות שום תעניות, כמאמרם
ז"ל במדרש |תנחומא, פרשת בראשית ג|: כבוד שבת עדיף מאלף תעניות, כבוד
דאוריתא ותענית דרבנן; תכף ומיד כשתזכו לשמר שבת קדש פעם אחת, הרי כאלו
התעניתם אלף תעניות. עמדו וראו והתבוננו מעלתכם, עברתם בחייכם כל מיני
עברות, ועקרתם את עצמכם לגמרי ממנו יתברך, ומהיום הזה שתקבלו עליכם לשמר
שבת קדש, הרי אתם שמורים ורחוקים מעברות, כמאמרם ז"ל |מכילתא פרשת בשלח|:
מי שמשמר את השבת מרחק מעברה; ואינכם צריכים לעשות שום דבר, כי על ידי
שמירת שבת, זה בעצמו יותר טוב מאלף תעניות, ועל כן כל בעל תשובה שזוכה
לחזר בתשובה שלמה, כבר אינו צריך שום תעניות וסגופים, אלא בעצם שמירת
השבת נמחל לו. כמו שאמרו חכמינו הקדושים |שבת קיח:|: אל תקרא 'מחללו' אלא
'מחול לו', מי ששומר שבת מוחלים לו על כל עוונותיו ונשמר מכל מיני הזקים
ופרעניות, כי אין הדלקה מצויה אלא במקום שיש חלול שבת |שם קיט:|, וכן
הענשים הקשים והמרים, העניות והדחקות, הצרות והיסורים, המחלקת והמריבות
בחיי האדם, הם רק מפני חלול שבת קדש, כי מי שמחלל את השבת, נחשכים לו כל
האורות, עד שאינו רואה שום אור בחייו. ורואים בני אדם שכל כך נתרחקו
מנקדת יהדותם, עד שחללו שבת קדש כל ימי חייהם, והם שבורים בדכאון ובעצבון
עמק, וחשך ומר להם, עד שאינם רואים אור בקצה המנהרה, וכל זה מחמת חלול
שבת קדש; לכן, בני ובנותי היקרים, הגיע הזמן שתחזרו בתשובה שלמה אליו
יתברך, ותתחילו לשמר שבת קדש, ותברחו מאלו הערב רב הגויים שנתבוללו בין
עם ישראל, המתחזים כיהודים, ומסיתים ומדיחים את המון העם והנער לחלל
שבת קדש, אשר מזה סובלים עם ישראל בכל יום הרג והרס, כי בעון חלול שבת,
חיה רעה רבה ובהמה קלה ובני אדם מתמעטים |שבת לג.|; על כן, בני ובנותי
היקרים, ראו מה לפניכם, ותקבלו את דברי אלה, ותתחילו לשמר שבת קדש, שאז
ימשך עליכם שפע ברכה והצלחה ושמירה מכל מיני הזקים ופרעניות, ולא יוכל
לכם אף אחד בעולם, כי השבת היא אורו יתברך, ומי ששומר שבת קדש באמת
ובשמחה עצומה לשמו יתברך, אינו זז משם, עד שהקדוש ברוך הוא בעצמו שמרו
מכל מיני פרעניות והזקים, ואין אף אחד יכול לנגע בו, כי כל הנוגע בו
כנוגע באישון עיניו, כי סגלת השבת היא לשמר את האדם מכל מיני פרעניות
והזקים, וממשכת עליו עשירות נוראה ונפלאה בגשמיות וברוחניות גם יחד; אשרי
מי שזוכה להטות את לבו אל דברינו אלה, ומקימם בתמימות ובפשיטות גמורה,
וחוזר בתשובה שלמה, ומתחיל לשמר שבת קדש, שאז יראה עין בעין, איך כל חייו
הגשמיים והרוחניים ישתנו לטובה, וימשכו עליו כל מיני השפעות מאל עליון,
מחי החיים; אשרי לו בזה ואשרי לו בבא! תם ונשלם, שבח לאל בורא עולם!
<h2>קונטרס נרות שבת</h2>
<h3>ד. השבת שומרת את האדם מכל מיני הזקים ופרעניות</h3>
יגלה נוראות נפלאות לבנות ישראל ממעלת הדלקת נר שבת, ואשר אז הוא עת
רצון גדול בשבילן בשמים, ויכולות לפעל אצלו יתברך כל מה שהן מבקשות.
בנוי ומיסד על פי דברי רבנו הקדוש והנורא, אור הגנוז והצפון בוצינא קדישא
עלאה, אדוננו, מורנו ורבנו רבי נחמן מברסלב, זכותו יגן עלינו ועל פי דברי
תלמידו, מורנו הגאון הקדוש, אור נפלא, אשר כל רז לא אניס ליה רבי נתן
מברסלב, זכותו יגן עלינו ומשלב בפסוקי תורה, נביאים, כתובים ומאמרי
חכמינו הקדושים מגמרא ומדרשים וזהר הקדוש
הובא לדפוס על ידי חסידי ברסלב עיה"ק ירושלים תובב"א
<h3>א.</h3>
בתי היקרה! עליך לדעת, כי הדלקת "נרות שבת" לאשה, היא חובה |שבת כה:|;
ולכן ראי להזהר מאד מאד במצוה היקרה הזו שמסרו לך, והיא הדלקת "נרות
שבת"; כי אז בעת שאת מדלקת הנרות, את ממשכת את אור השבת בתוך הבית, כי
הדלקת נרות היא הקדשה הראשונה של שבת |לקוטי הלכות, דינים, הלכה ג', אות
כד|, היות שהמצוה הראשונה בתחלת כניסת השבת היא הדלקת הנרות, שמדליקין
אותן בתוספת שבת, בעת שמוסיפים מחל על הקדש, כי נר של שבת זה סוד אור
האמת, שהוא עקר האור המאיר; ועל כן נתנה מצוה זאת לאשה דיקא, כי היא כבתה
נרו של עולם, לפיכך תדליק נר של שבת. כמאמרם ז"ל |בראשית רבה, פרשה יז,
סימן ח'|: מפני מה נתנה לה מצות נר שבת? מחמת שכבתה נשמתו של אדם הראשון,
לפיכך נתנה לה מצות נר שבת; כי אדם הראשון נברא להאיר את אור האמת בעולם,
לגלות ולפרסם לכל את אמתת מציאותו יתברך, לידע שאין שום מציאות בלעדיו
יתברך כלל, והוא יתברך מחיה ומהוה ומקים את כל הבריאה כלה, ודומם, צומח,
חי, מדבר - הם עצם עצמיות חיות אלקותו יתברך, אשר זה אור האמת, שאדם
הראשון היה צריך לגלות לכל העולם כלו, אך האשה שנתעה בשקר של הנחש, ונטתה
מן האמת, כי כל הסתת עצת הנחש היתה על ידי שקר, שאמר לה |בראשית ג,
א ד ה|: "אף כי אמר אלהים לא תאכלו מכל עץ הגן וגו', ויאמר הנחש אל האשה
לא מות תמתון, כי ידע אלהים כי ביום אכלכם ממנו ונפקחו עיניכם והייתם
כאלקים ידעי טוב ורע" וגו'. נמצא, שעקר הפגם של חוה היה - שנטתה מן האמת
לשקר, ועל כן כבתה נרו של עולם שהוא אור נשמתו של אדם הראשון, שנברא
להאיר את אור האמת בעולם, לגלות לכלם אשר אין בלעדיו יתברך כלל, אך הנחש
הסית את חוה בדברי שקר, והיא הסיתה את בעלה, בכן נתן לה תקון - להדליק נר
של שבת. וכן אמרו |אוצר המדרשים|: אדם הראשון נרו של עולם, וכיון שכבתו
אשתו - נתחיבה בהדלקת נר שבת. ובזה שהאשה מדלקת "נרות שבת", היא מתקנת מה
שקלקלה חוה. על כן מצות הדלקת "נרות שבת" חשובה ויקרה מאד לאשה, ואז הוא
עת רצון גדול בשמים, ויכולה האשה לפעל אצלו יתברך כל מה שצריכה. ולכן,
בתי היקרה, בעת שאת מדלקת "נרות שבת", תבקשי אז ממנו יתברך כל מה שאת
צריכה ברוחניות ובגשמיות, כי התפלות שתתפללי אז אליו יתברך מקבלות ומרצות
בשמים עד מאד, וראוי לך לעמד לפני הנרות ולשפך שיח ותפלה אליו יתברך
בלשון שאת רגילה בה, ולבקש אז על בעלך, וכן על הילדים, כי התפלה באותה
שעה רצויה בשמים. ואם אין לך עדין ילדים עכשו בעת הדלקת "נרות שבת" את
יכולה לפעל אצלו יתברך להתברך בפרי בטן, כמאמרם ז"ל |שבת כג:|: אמר רב
הונא, הרגיל בנר, הויין ליה בנים תלמידי חכמים; כי דיקא עכשו בעת שאת
מדלקת את "נרות שבת", את מאירה את אור האמונה, אור האלקות בכל העולם כלו,
ולכן זכותך גדולה מאד, ואז הוא עת רצון גדול בשמים. וכתב רבנו בחיי |פרשת
יתרו|: ראויה האשה להתפלל להשם יתברך בשעת הדלקת נר של שבת, שהיא מצוה
מטלת עליה, שיתן לה השם יתברך בנים מאירים בתורה, כי התפלה יותר נשמעת
בשעת עשית מצוה, ובזכות נר שבת שהוא אור, תזכה לבנים בעלי תורה שנקראת
אור, שנאמר |משלי ו|: "כי נר מצוה ותורה אור"; ועל כן ראי, בתי היקרה,
להזהר מאד מאד במצוה היקרה הזו של הדלקת "נרות שבת", ותזהרי בזה בכל שבוע
בזמן כניסת שבת, והוא עשרים דקות קדם השקיעה |ויש מחמירים להדליק גם קדם
לזה, והכל כפי מנהג המקום|. וראוי ונכון להתלבש בגדי שבת לפני ההדלקה, כי
אז האשה מקבלת פני השכינה, ומצוה להדליק את הנרות סמוך לשלחן שסועדים
עליו, כדי שיקדשו ויאכלו לאורם, וזה בכלל ענג שבת, וזה מסגל מאד
לשלום בית, כמאמרם ז"ל |שבת כג:|: נר ביתו עדיף משום שלום ביתו; ואמרו
|שם| |איכה ג, יז|: "ותזנח משלום נפשי נשיתי טובה"; מאי ותזנח משלום
נפשי? אמר רבי אבהו - זו הדלקת נר בשבת; כי כל הצרות שהאשה סובלת, ואין
לה שלום בית, ואין לה מזל והצלחה בבית - הכל מפני שאינה נזהרת בהדלקת
"נרות שבת"; ועל כן ראי, בתי היקרה, להזהר מאד להדליק בכל שבוע בערב שבת
"נרות שבת", ועל ידי זה תמשיכי על עצמך חסד ורחמים, ובפרט אם תנצלי את
הרגעים הקדושים האלו, של הדלקת "נרות שבת", ותשפכי שיח ותפלה אליו יתברך,
ותבקשי ממנו יתברך כל מה שאת צריכה, אז לא תזוזי משם עד שתראי ישועה;
אשרי האשה הנזהרת בהדלקת "נרות שבת".
<h3>ב.</h3>
בתי היקרה! אני יודע היטב את הסבל שאת סובלת מבית ומבחוץ בכל ששת ימי
החל, צרות ומכאובים רבים, עניות ודחקות, מחלקת ומריבות והשפלות הם מנת
חלקך, עם כל זאת עליך לדעת, כי מסרו לך מצוה יקרה מאד, והיא הדלקת
"נרות שבת", אשר מצוה זו שיכת לנשים דיקא, כמובא |הקדמת הזהר, דף מח|: נר
של שבת לנשי עמא קדישא אתיהיבת לאדלקא וכו' |נרות שבת לנשי עם ישראל
הקדושים נתן להדליק|, דאיהי כבתה בוצינא דעלמא ואחשיכת ליה וכו' |כי היא
כבתה אורו של העולם, והחשיכה את כל העולם, על ידי ששמעה להנחש הקדמוני,
ועכשו הוא הזמן לתקן את זאת|. אבל רזא דמלה |אבל יש עוד סוד בדבר|, האי
סכת שלום מטרוניתא דעלמא היא |כי השכינה קדישא היא שבת המלכה, ואז מאירה
סכת שלום| ונשמתין דאינון בוצינא עלאה בה שרין |והנשמות הם בדגמת נרות,
שתלויים בה|, ועל דא מטרוניתא בעיא לאדלקא |ועל כן האשה, שהיא המלכה של
הבית, צריכה להדליק נרות שבת|, דהא בדוכתהא אתאחדת, ועבדת עובדהא |כי היא
מתאחדת עם השכינה הקדושה במקומה, ועוסקת בעסקה|, ואתתא בעיא בחדוה דלבא
ורעותא לאדלקא בוצינא דשבת |והאשה צריכה לשמח מאד בלבה, וכן שיהיו לה אז
רצונות טובים, בעת שמדליקה נרות שבת|, דהא יקרא עלאה היא לה |שהרי כבוד
עליון הוא לה, כי זה הדבר הכי נעלה, הינו הדלקת נרות שבת|, וזכו רב לגרמה
למזכי לבנין קדישין |וזכות גדולה היא לה, לזכות אז לבנים קדושים|, דיהון
בוצינא דעלמא באוריתא ובדחלתא, ויסגון שלמא בארעא |שיהיו נרות המאירים את
העולם בתורה וביראה, וירבו שלום בעולם|, ויהיבת לבעלה אורכא דחיין
|ונותנת לבעלה אריכות ימים|, בגין כך בעיא לאזדהרא בה |ובשביל זה אשה
צריכה להזהר מאד בהדלקת נרות שבת|; ולכן ראי, בתי היקרה, מה לפניך, איזו
זכות יש לך להדליק "נרות שבת" בכל שבוע. ומצד הדין הוא, שהאשה תדליק
לפחות שני נרות: אחד כנגד זכור ואחד כנגד שמור, וכן נגד איש ואשה, כי
לאיש יש רמ"ח איברים, ולאשה יש רנ"ב איברים, ופעמים נ"ר עולה חמש מאות
כמספר רמ"ח רנ"ב ביחד, ולכן אז הוא עת רצון גדול בשמים לאשה לפעל אצלו
יתברך, שיהיה לה שלום בית, ותרבה להתפלל על עצמה ועל בעלה, ותשיח ותדבר
אז אליו יתברך בלשון שהיא רגילה בה, כי התפלות שהאשה מתפללת בעת הדלקת
"נרות שבת", מאד מקבלות ומרצות בשמים, ויש שנזהרים מאד ששני הנרות האלו
יהיו של שמן זית דיקא, ויש שמוסיפים עוד ארבעה נרות של חלב, כנגד ארבע
אותיות שם הוי"ה ברוך הוא יתברך שמו, וכך כל אשה נשואה מדלקת מהשבת
הראשונה של הנשואין, ואחר כך כשנולדים ילדים, מוסיפים על כל בן ועל כל
בת נר אחד |ויש שמדליקים שבעה נרות של חלב, ויש שמדליקים עשרה נרות של
חלב, והכל כפי המנהג|, ועל כל פנים לא תחסיר האשה משני נרות של שמן זית,
וארבעה נרות של חלב, ולהוסיף נר אחד לכל בן ובת שיולדו להם. ואמרו חכמינו
הקדושים |תנחומא מצורע|: מנין שחיב אדם להיות זריז ומזרז בהדלקת הנר?
שנאמר: "וקראת לשבת ענג" |ישעיה נח| - זו הדלקת הנר, ולמה נמסרו לאשה,
אמר הקדוש ברוך הוא היא כבתה נרו של עולם, דכתיב: "נר אלהים נשמת אדם"
|משלי כ|, לפיכך תשמר מצות נר. ומאחר שהזכיר חוב על האדם להיות זריז
ומזרז בהדלקת הנר, לכן נוהגים שהבעל מסדר את הנרות ומכינם והאשה מדלקת
אותם, ויש בזה סוד גדול, כי על ידי זה הם מתאחדים יחד, והיא סגלה גדולה
לשלום בית; אשרי מי שנזהר בזה.
<h3>ג.</h3>
בתי היקרה! עליך לדעת, כי בעת הדלקת הנרות אז נתעלה האמונה אצל האדם
|לקוטי הלכות, שבת הלכה ד'|; כי בששת ימי החל האדם הוא מבהל ומבלבל מאד,
ונתחלף אצלו הבן מלך - שהיא נשמתו, לבן השפחה - שהיא הקלפה והסטרא אחרא,
כפירות ואפיקורסות, קשיות וספקות עליו יתברך, רחמנא לישזבן, ועל כן בעת
הדלקת "נרות שבת", אז מתחיל להאיר אור האמונה הקדושה בו יתברך בגלוי נורא
ונפלא מאד, כי בשבת קדש מאירה השכינה בלי שום לבושים, ולכן קדשת ושמירת
שבת עולה על הכל, עד שאמרו |שבת קיח:|: כל המשמר שבת כהלכתה אפלו עובד
עבודה זרה כדור אנוש מוחלין לו; וכן אמרו |שם| אלמלי שמרו ישראל שבת
ראשונה, לא שלטה בהם אמה ולשון; ולכן אנחנו רואים איך הקלפות והסטרא אחרא
והערב רב מתפשטים מאד מאד על קדשת השבת, ורוצים לעקר אותה מנשמות ישראל,
רחמנא לישזבן, כי הם מפחדים מאד משבת קדש, כי שבת היא אות לעם ישראל,
שהוא יתברך ברא את העולם בששת ימי המעשה, והוא יתברך מחדש את כל הבריאה
כלה תמיד, ומשגיח עליה בהשגחה נוראה ונפלאה מאד, ודיקא על ידי שמירת
שבת קדש נתבטלים הקלפות והסטרא אחרא והערב רב מן העולם. ועל כן אנחנו
רואים איך שהרשעים הארורים, הערב רב, המתיונים, מתלבשים דיקא על יום שבת
קדש לחללו, והם מסיתים ומדיחים את נשמות ישראל לחללו, רחמנא לישזבן, אשר
ענש חלול שבת הוא קשה מאד, ודינו כגוי גמור; כי מי שמחלל שבת בפרהסיה יש
לו דין של גוי, ויינו יין נסך, רחמנא לצלן. ועל כן צריכים למסר את נפשו
לשמר את השבת קדש, כי אמרו חכמינו הקדושים |מכילתא בשלח|: מי שמשמר את
השבת מרחק מן העברה. ולכן, בתי היקרה, בעת שאת מדלקת "נרות שבת", אז את
מאירה את האמונה הקדושה בעולם, ודיקא על ידך נתגלה שעם ישראל הם בן המלך
האמתי, ואלה הרשעים הטמאים, הערב רב, המתיונים, הם אינם מבני ישראל, אלא
בני השפחה, ולכן בעת הדלקתך את "נרות שבת" קדש, עליך לבקש ממנו יתברך
שיתגלה אור האמונה בעולם, כי דיקא אז בעת הדלקת הנרות, מתחיל להאיר אור
השבת שהוא אור ההשגחה, לידע ולהודיע ולהודע אשר הוא יתברך מחיה ומהוה
ומקים את כל הבריאה כלה, ודומם, צומח, חי, מדבר, הם עצם עצמיות חיות
אלקותו יתברך, ועל כן דיקא על ידי שמירת שבת, האדם זוכה לידי עשירות,
כמאמרם ז"ל |ירושלמי, ברכות, פרק ב', הלכה ח'|: "ברכת הוי"ה היא תעשיר" -
זו ברכת שבת; כי הקדוש ברוך הוא נתן לנו מתנה את יום השבת, ואומר לנו: אם
אנחנו משמרים את היום שלו, שהוא יום שבת קדש, אז הוא שומר לנו את הששה
ימים של ששת ימי החל, והוא משפיע לנו אז שפע, ויש ברכה במעשה ידינו, אבל
אם, חס ושלום, האדם מחלל יום שבת קדש, אזי הקדוש ברוך הוא לוקח את הברכה
מהאדם, וסובל עניות ודחקות כל ששת ימי החל, ואפלו הוא עובד ויש לו משרה
טובה, אינו רואה בכסף סימן ברכה לעולם, מפני שהוא מחלל שבת קדש, רחמנא
לצלן, כי על ידי חלול שבת מאבדים את הברכה. ולכן, בתי היקרה, בעת שאת
מדלקת "נרות שבת", אז דיקא את מתחילה להאיר את אור ההשגחה בביתך, ואז
הוא זמן ועת רצון גדול בשמים לפעל שיהיה בביתכם שפע פרנסה ברוח, וברכה
והצלחה בכל מעשה ידיכם. ולכן תבקשי אז על בעלך שיצליח, ותהיה הברכה שרויה
במעשה ידיו. ואם היית יודעת, בתי היקרה, אל מה את יכולה לזכות בעת הדלקת
"נרות שבת", וכן אל מה את מזכה את כלל נשמות ישראל בעת הדלקת הנרות, היית
נזהרת בזה מאד מאד, והיית מעוררת את כל משפחתך הקרובים והרחוקים, וכן את
כל השכנות שתזהרנה להדליק "נרות שבת". ואמרו חכמינו הקדושים |ילקוט
בהעלותך, רמז תשי"ט|: אם שמרתם נרות של שבת, אני מראה לכם נרות של ציון;
כי גאלת ישראל תהיה דיקא על ידי שמירת שבת, וכל הערב רב והמתיונים
הכופרים בכל, ונדמה להם כאלו "כחי ועצם ידי עשה לי את החיל הזה" - הם
לקחו את עצמם לעקר את קדשת השבת מעם ישראל, רחמנא לישזבן. ולכן ראי, בתי
היקרה, להיות נזהרת בהדלקת "נרות שבת", וכן תעשי התעוררות גדולה בין שאר
בנות ישראל, שגם הן תזהרנה בהדלקת "נרות שבת", וזכותך תגדל מאד; כי אין
עוד זכות יותר גדולה לאשה המדלקת "נרות שבת" בעצמה, ועוד מעוררת ומחזקת
ומזרזת את שאר נשות ישראל שתדלקנה את "נרות שבת" קדש.
<h3>ד.</h3>
בתי היקרה! תזהרי מאד להכין בערב שבת קדש את שלחן השבת כמה שיותר מקדם,
לשים מפה לבנה על השלחן ולהניח את הפמוטות שיהיה הכל ערוך ומוכן לשבת.
ועליך לדעת, כי תכף ומיד כשמכינים את שלחן השבת ופורשים מפה לבנה על
השלחן ומניחין את הפמוטות, ומכינים את הנרות, כבר שורה קדשה ואוירה של
שבת בבית, ונשמות הנפטרים נכנסות לגן עדן. ועל כן אשרי האשה הנזהרת בזה
מאד, ומסימת את נקיון הבית בערב שבת קדש מקדם ככל האפשר, וכן את סדור
השלחן והמפה והפמוטות והכנתם מסימת בשעה מקדמת, אשר זה יגרם לה שלות הנפש
ונחת רוח, וימשיך עליה ועל בעלה ועל הילדים אור השבת. וצריכים לשמר מאד
מאד לא לריב בבית בערב שבת קדש, כי אז הקלפות והסטרא אחרא והשדים רוצים
לעשות מריבות בבתי ישראל, ולכן צריכים להזהר מאד על ענין השלום והאהבה
בערב שבת, ולא לצעק ולא להתפרץ על אף אחד, אלא להכין את עצמם לקבל את
השבת בקדשה ובטהרה, אשר אין עוד טוב וערבות ונעימות יותר מזה שהאדם זוכה
להכין מבעוד יום כל מה שצריך בעבור שבת קדש. ורואים איך הסטרא אחרא
והקלפות, השדים והרוחות שנבראו בערב שבת בין השמשות, מתפשטים מאד אז,
וגורמים מחלקת ומריבות. וצריכים להיות חזקים בזה - להזהר מאד לא להניח
בשום פנים ואפן, שתהיה איזו מחלקת או מריבות בערב שבת קדש, וצריכים למסר
את נפשו בעבור זה, כי מי שנכנס אל יום השבת בשלום ואהבה, זוכה להתענג
באור זיו שכינת עזו יתברך, המאיר עליו אור גדול ונורא מאד, ונעשה כלי
להמשיך את שכינת עזו יתברך למטה. ולכן ראי, בתי היקרה, להזהר מאד מאד, לא
להתפרץ אז בערב שבת קדש, ולא להכנס בעצבים ולא לצעק על הילדים, אלא
להשתדל להיות בסבלנות גדולה מאד, ואז דיקא תתברכו מפי אל עליון.
<h3>ה.</h3>
בתי היקרה! כשהגיע זמן הדלקת הנרות, תזהרי מאד מאד, שכל המלאכות תהיינה
גמורות, כי תכף ומיד כשאת מדלקת את הנרות, בזה קבלת עליך קדשת שבת,
ואסור לך לעשות שום מלאכה, ולכן תכף ומיד כשסימת את כל המלאכות, והגיע
זמן הדלקת נרות, תטלי ידיך ותדליקי את הנרות. ומנהג אחינו בני עדות המזרח
לברך קדם הדלקת הנרות, ומנהג אחינו האשכנזים לברך לאחר הדלקת הנרות,
ותאמרי את הברכה בכונה גדולה: "ברוך אתה ידוד אלהינו מלך העולם אשר קדשנו
במצוותיו וצונו להדליק נר |של| שבת".
ותתעוררי אז מאד מאד, כי עכשו בעת הדלקת הנרות הוא עת רצון גדול בשמים,
ואין דבר בעולם שהאשה אינה יכולה לפעל אצלו יתברך, ולכן תתפללי לפני
הנרות תפלה זו: יהי רצון מלפניך ידוד אלהי אלהי ישראל, שתחונן אותי ואת
בעלי ואת בני ביתי ואת כל קרובי, ותתן לנו ולכל ישראל חיים טובים
וארוכים, ותזכרנו בזכרון טובה וברכה, ותפקדנו בפקדת ישועה ורחמים, ותשכין
שכינתך בינינו וזכנו לגדל בנים ובני בנים חכמים ונבונים, אוהבי ידוד,
יראי אלהים, אנשי אמת, זרע קדש, בידוד דבקים ומאירים את העולם בתורה
ובמעשים טובים ובכל מלאכת עבודת הבורא. אנא שמע את תחנתי בזכות שרה ורבקה
רחל ולאה אמותינו, והאר נרנו שלא יכבה לעולם ועד, והאר פניך ונושעה, אמן.
ותרבי אז גם להתפלל בשפת האם שלך, ותדברי אליו יתברך, ותבקשי אז את כל מה
שאת צריכה בתמימות ובפשיטות גמורה, כי כל תפלה וכל תחנה וכל בקשה שהאשה
מתפללת ומתחננת ומבקשת אז בעת הדלקת "נרות שבת" אליו יתברך - נשמעת
ונתקבלת בכל העולמות, ועושה פעלות גדולות בשמים, ואם היתה בת ישראל יודעת
איזה רשם עושות עכשו התפלות שלה בעת הדלקת "נרות שבת", לא היתה זזה
מ"נרות השבת", והיתה שופכת דמעות כמים; כי התפלות שמתפללים בעת הדלקת
הנרות, אינן חוזרות ריקם, ולא בחנם אמותינו הקדושות שפכו דמעות כמים בעת
הדלקת הנרות, ובקשו אז על הצלחת הבית, הצלחה הבעל, הצלחת הילדים ועל
בריאות ועל שלום, ופעלו פעלות גדולות בתפלותיהן; אשרי בת ישראל ההולכת
בדרכן של אמותינו הקדושות מדור דור.
<h3>ו.</h3>
בתי היקרה! מובא בספר של"ה |שני לוחות הברית| הקדוש |מסכת שבת, פרק נר
תמיד|, ואני קבלתי, שתקרא האשה בזאת הפעם ההפטרה דראש השנה של חנה עד
"וירם קרן משיחו" |שמואל א ב|, וזה מועיל מאד להפקד בזרע של קימא, וכן
לזכות לשלום בית ולפרנסה טובה; ועל כן ראי לומר את זאת עכשו אחר שהדלקת
את "נרות שבת": ותתפלל חנה ותאמר, עלץ לבי בידוד, רמה קרני בידוד, רחב פי
על אויבי, כי שמחתי בישועתך: אין קדוש כידוד, כי אין בלתך, ואין צור
כאלהינו: אל תרבו תדברו גבהה גבהה יצא עתק מפיכם, כי אל דעות ידוד, ולו
נתכנו עללות: קשת גברים חתים ונכשלים אזרו חיל: שבעים בלחם נשכרו, ורעבים
חדלו, עד עקרה ילדה שבעה ורבת בנים אמללה: ידוד ממית ומחיה, מוריד שאול
ויעל: ידוד מוריש ומעשיר, משפיל אף מרומם: מקים מעפר דל, מאשפת ירים
אביון, להושיב עם נדיבים וכסא כבוד ינחלם, כי לידוד מצקי ארץ, וישת עליהם
תבל: רגלי חסידו ישמר ורשעים בחשך ידמו, כי לא בכח יגבר איש: ידוד יחתו
מריבו עלו בשמים ירעם ידוד ידין אפסי ארץ, ויתן עז למלכו וירם קרן משיחו:
רבונו של עולם! כמו ששמעת לתפלת חנה בעת מצוקתה, כן תשמע לתפלתי בעת
מצוקתי, שעובר עלי עכשו |תפרשי כל מה שעובר עליך|, ותן לי בנים זכרים,
חיים וקימים, עוסקים בתורתך הקדושה, ודבקים בך כמו שמואל הנביא, שנאמר
בו: 'והנער שמואל הולך וגדל וטוב גם עם ידוד וגם עם אנשים', ולא תעלה שום
קנאה ושנאה ועין הרע עליהם, ותן לי כח ובריאות לגדלם בנקל, ולהשיאם סמוך
לפרקם ממש, באפן שיהיו שמורים מן החטא, ויהיו דבוקים בך תמיד באמונה
ברורה ומזככת, ולא יהיה שום פסול בזרעי לעולם, ואזכה לראות בנים לבניהם,
ותתן לי ולבעלי אריכות ימים ושנים טובות, ונרוה רב נחת מכל צאצאינו
וצאצאי צאצאינו מעתה ועד עולם אמן סלה.
<h3>ז.</h3>
בתי היקרה! עליך לדעת, אשר רבנו ז"ל הזהירנו מאד מאד להיות שמח וטוב לב
בשבת, כי מעלת וקדשת שבת גדולה ויקרה מאד |לקוטי מוהר"ן, חלק ב', סימן
יז|, וצריך לנהג שמחה גדולה בשבת קדש, ולבלי להראות שום עצבות ודאגה כלל,
רק להתענג על השם יתברך ולהרבות בתענוגי שבת בכל מיני תענוג: הן אכילה
ושתיה, הן מלבושים כפי מה שיכול, כי אכילת שבת היא כלה רוחניות, כלה קדש,
כלה אלקות; אשרי מי ששמח כל השבת קדש, שאז יזכה לדעת השלמה, ולא יירא ולא
יפחד משום בריה שבעולם, אלא ממנו יתברך לבד, כי על ידי ששמחים בשבת
נתרוממת ונתגדלת הדעת, ואינם מפחדים משום יראות נפולות וחיצוניות, אלא
ממנו יתברך לבד, ומה טוב ומה נעים אם תאמרי עכשו את התפלה הנוראה והנפלאה
הזאת: רבונו של עולם איום ונורא, עזרני והושיעני, וזכני מהרה ליראת
הרוממות, ליראה קדושה עם דעת הנמשך משמחה של שבת קדש. מלא רחמים, גואל
ומושיע, פודה ומציל, פדני והצילני, והוציאני מעבדות לחרות משעבוד לגאלה.
זכני לשמחה של שבת קדש, שאזכה ברחמיך הרבים וחסדיך הגדולים לקבל שבתות
מתוך רב שמחה ומתוך עשר וכבוד ומתוך מעוט עוונות. עזרני שאזכה לכבד את
השבת בכל עז ותעצומות, בכל מיני שמחה וחדוה. ואזכה להרבות בתענוגי שבת
בכל מיני תענוגים, הן להרבות במיני מאכלים ומעדנים ומשקות טובים, הן
בבגדי כבוד, להשתדל לזכות לבגדים נאים לכבוד שבת קדש. והעקר, שתרחם עלי
ותעזרני ותושיעני לזכות לשמח בכל לב בשבת קדש בשמחה וחדוה גדולה באמת, עד
שאזכה על ידי השמחה לצאת מעבדות לחרות משעבוד לגאלה. עד שאזכה על ידי
השמחה והחרות של שבת, להשלים ולהגדיל דעתי בתכלית הגדלות והשלמות כרצונך
הטוב באמת. ועל ידי זה אזכה ליראה שלמה שתהיה היראה עם דעת בלי שום סכלות
כלל. ותעזרני ותושיעני להרים ולהגביה על ידי הדעת הקדוש את כל היראות
הנפולות אליך לבד תתברך, שלא יהיה לי שום יראה נפולה, שלא אפחד ולא אתירא
משום בריה שבעולם, לא משום שר ואדון, ולא משום אדם ולא משום חיה רעה
ולסטים, ולא משום דבר שבעולם, רק ממך לבד אירא ואפחד באמת, ותהיה יראתך
על פני לבלתי אחטא. רבונו של עולם, זכני ליראה שלמה ואמתית, ליראה את השם
הנכבד והנורא הזה, את ידוד אלהינו, אותו לבד אירא, ובו אבטח ואשען, ולא
אפחד משום דבר שבעולם, ויקים בי מקרא שכתוב: "ידוד אורי וישעי ממי אירא
ידוד מעוז חיי, ממי אפחד". ונאמר: "ידוד לי לא אירא מה יעשה לי אדם",
ונאמר: "באלהים בטחתי לא אירא מה יעשה בשר לי". ונאמר: "הנה אל ישועתי
אבטח ולא אפחד, כי עזי וזמרת יה ידוד ויהי לי לישועה. ושאבתם מים בששון
ממעיני הישועה": רבונו של עולם, מלא רחמים, טוב ומיטיב לכל. זכני לטעם
טעם ענג שבת באמת, זכני לשמחה וחרות של שבת קדש, ולבטל כל השעבוד של ימי
החל, ולישב דעתי בשלמות בלי שום בלבול הדעת כלל. ולא יעלה על דעתי
ומחשבתי בשבת קדש שום מחשבה באיזה עסק ומלאכה ומשא ומתן, ולא שום דאגה
וטרדה כלל, רק יהיה בעיני כאלו כל מלאכתי עשויה, ואזכה באמת למנוחה וענג
ושמחה של שבת קדש, מנוחת אהבה ונדבה, מנוחת אמת ואמונה, מנוחת שלום ושלוה
והשקט ובטח, מנוחה שלמה שאתה רוצה בה. "שמח נפש עבדך, כי אליך ידוד נפשי
אשא". שמחני ברחמיך הרבים תמיד, ובפרט בשבתות וימים טובים, "תשמיעני ששון
ושמחה תגלנה עצמות דכית". כי אין מי שיוכל לשמח את נפשי כי אם אתה לבד
בחסדך העצום לבד, ברחמיך הגנוזים לבד, בזכות וכח הצדיקים האמתיים, שהם
שבת דכלהו יומי. קדשנו במצוותיך ותן חלקנו בתורתך, שבענו מטובך ושמח
נפשנו בישועתך, וטהר לבנו לעבדך באמת, והנחילנו ידוד אלהינו באהבה וברצון
שבת קדשך, וינוחו בו כל ישראל מקדשי שמך. "תודיעני ארח חיים, שבע שמחות
את פניך, נעימות בימינך נצח. יהיו לרצון אמרי פי והגיון לבי לפניך ידוד
צורי וגואלי":
<h3>ח.</h3>
בתי היקרה! תשתדלי מאד להתחזק להיות בשמחה כל השבת, כי שמחה בשבת ממשכת
רפואה וישועה ובריאות השלמה על כל השבוע, ואל תדאגי שום דאגות כל השבת,
כי בשבת אסור להרהר שום מחשבות חיצוניות של ששת ימי החל, וכן אסור לדבר
שום דבור של עבודה של חל, כמאמרם ז"ל |שבת קיג.|: "ודבר דבר" - שלא יהא
דבורך של שבת כדבורך של חל; ותכניסי בעצמך אמונה פשוטה בו יתברך, לידע
אשר אין בלעדיו יתברך כלל, והכל לכל אלקות גמור הוא, ושבת היא שמו של
הקדוש ברוך הוא. וכמובא בזהר הקדוש |יתרו פח:|: מאי שבת, שמא דקדשא בריך
הוא שמא דאיהו שלים מכל סטרוי; ועל כן מי שמציר בדעתו כל השבת איך שהכל
לכל אלקות גמור הוא, ואין בלעדיו יתברך כלל, ודבר גדול ודבר קטן לא נעשה
מעצמו, אלא בהשגחת המאציל העליון, על ידי זה הוא זוכה להגיע אל תכלית
השלמות, ובפרט אשה שמדלקת "נרות שבת", עליה לשמח מאד מאד כל השבת, על גדל
הזכות שזכתה להיות שומרת שבת ומדלקת "נרות שבת"; כי צריכים להדליק לכל
הפחות שני נרות, כנגד "זכור" ו"שמור", ובזכות שני הנרות האלו שמדליקות,
זוכים לאהבת השם יתברך, ואמר רבנו ז"ל |ספר המדות, אות אהבה, סימן ג'|:
על ידי אהבת השם יתברך, נשמרת הנפש מכל פגעים רעים; ושתי פעמים או"ר עולה
ואהב"ת, כי יש אהבה עלאה, ויש אהבה תתאה, אהבת הקדוש ברוך הוא - זו
נקראת אהבה עלאה, שהוא אוהב את הקדוש ברוך הוא בתכלית האהבה, ומתענג
בתענוגים מרב אור וזיו וחיות ודבקות שמשיג; כי על ידי ההתבוננות שהאדם
מתבונן בגדלת אין סוף ברוך הוא, נולדה בנפש המשכלת אהבה רבה, ואוהב את
הקדוש ברוך הוא בתכלית אהבה, ומשתוקק אחריו יתברך בתשוקה עצומה, ורוצה
רק להכלל בו מרב תענוג ודבקות, שמרגיש תענוג יותר מכל התענוגים. ואהבת
הבריות - זו נקראת אהבה תתאה, שאוהב את כל בר ישראל כנפשו, והוא מוכן
למסר את נפשו בעבור כל בר ישראל בלי יוצא מן הכלל; ועל כן צריכים להזהר
מאד מאד שלא ישנא את שום בר ישראל. ואמר רבנו ז"ל |ספר המדות, אות מפלת,
סימן ה'|: בעון שנאת חנם האשה מפלת נפלים; ואמר |שם, אות מריבה, סימן
יח|: כשיש לאדם שונאים, והוא מחפש בכל מיני חפוש למצא להם אהבה,
על ידי זה יהיו כאפס וכאין. ואמר |שם, אות תשובה, סימן סח|: על ידי שתבקש
מהשם יתברך שיתן לך אהבה, על ידי זה יכסה הקדוש ברוך הוא פשעיך. ואל כל
זה זוכים על ידי הדלקת שני "נרות שבת", שהם שני מיני אורות - אור עליון
ואור תחתון, 'אהבה רבה' ו'אהבת עולם'; אשרי האשה הזוכה להדליק "נרות שבת"
ושומרת שבת קדש, שאז ימחל לה הקדוש ברוך הוא על כל עוונותיה ועל כל מעשיה
הרעים שעשתה עד עכשו, כמאמרם ז"ל |שבת קיח:|: אמר רבי חיא בר אבא, אמר
רבי יוחנן: כל המשמר שבת כהלכתו אפלו עובד עבודה זרה כדור אנוש - מוחלין
לו, שנאמר |ישעיהו נו|: "אשרי אנוש יעשה זאת ובן אדם יחזיק בה שומר שבת
מחללו" וגו', אל תקרי מחללו אלא מחול לו; אשרי לה בזה ואשרי לה בבא!
מובא בספר של"ה הקדוש |מסכת שבת תורה אור| סוד הדלקת נר שבת: כתב בתולעת
יעקב, וזו לשונו: ועל דרך האמת סוד סכות שלום הנשמות, שהם נרות העולם,
ממנה באות ושורות על הראויים אליהם, וליל מלכות שבת מחלקת להם נשמה יתרה,
והם נרותיה, ולסוד זה מטל על רמז למלכות האשה להדליק נר שבת. וזכות גדול
הוא לה, תזכה לבנים קדושים מאירים בתורה וביראת השם, מרבים שלום בעולם,
וגורמת לבעלה ארך ימים, וצריכה להדליק שתי פתילות כנגד זכור ושמור, עד
כאן לשונו. וזו לשון ה'חיט' בשער השביעיות: אמרו כי מצוה להדליק נר בליל
שבת שהוא שלום הבית וכו', ירצה מפני שהשבת רומז לאלף השביעי, שאז הלבנה
יהיה לה אור כאור החמה, מפני זה נצטוינו להדליק נר בליל שבת. ומפני שסבת
האור הצפון והעדרו ממנו בזה העולם הוא בסבת חוה, לכן מצוה האשה בהדלקתה,
וראיתי מדקדקים מדליקין על פי סוד שבעה נרות, ונכון הוא, כי "אל מול פני
המנורה יאירו שבעת הנרות", ויש מדליקין עשרה נרות, כי כלם מאירות, ואלו
ואלו דברי אלהים חיים, ואלו הנרות אינן צריכין להיות כלם על השלחן אשר
הוא אוכל, אף אם הם מפזרות - מצטרפות לרמז הסוד הזה.
<h2>קונטרס חיים רגועים</h2>
<h3>ח.</h3>
יגלה עצות נפלאות לכל בר ישראל, איך לחיות חיים רגועים, ולהיות מישב
בדעתו, ויעבר את זה העולם בשלמות, בלי שום צער ומכשול כלל. בנוי ומיסד
על פי דברי רבנו הקדוש והנורא, אור הגנוז והצפון בוצינא קדישא עלאה,
אדוננו, מורנו ורבנו רבי נחמן מברסלב, זכותו יגן עלינו ועל פי דברי
תלמידו, מורנו הגאון הקדוש, אור נפלא, אשר כל רז לא אניס ליה רבי נתן
מברסלב, זכותו יגן עלינו ומשלב בפסוקי תורה, נביאים, כתובים ומאמרי
חכמינו הקדושים מגמרא ומדרשים וזהר הקדוש
הובא לדפוס על ידי חסידי ברסלב עיה"ק ירושלים תובב"א
<h3>א.</h3>
בני ובנותי היקרים! עליכם לזכר, שהקדוש ברוך הוא מנהיג את עולמו בהשגחה
פרטי פרטית, אין אדם נוקף אצבעו מלמטה, אלא אם כן מכריזין עליו מלמעלה
|חלין ז:|; כל כך גדלה השגחתו יתברך הפרטית, שאדם אינו מקבל מכה על אצבעו
הקטנה בלי השגחתו יתברך, מכל שכן וכל שכן מה שקורה בעולם; דבר גדול ודבר
קטן - הכל ממנו יתברך. וכפי שאדם מכניס ידיעות אלו בתוך לבו, כך זוכה
ל"חיים רגועים". למה אנו רואים בני אדם עצבניים, עוברת עליהם מרירות
ועצבות וכו', ואין להם ישוב הדעת? אומר רבנו ז"ל, מפני שאין להם אמונה;
כי מי שיש לו אמונה בהקדוש ברוך הוא - חייו חיים; כי אם הולך לו טוב -
בודאי טוב, ואם, חס ושלום, הולך לו לא כפי שרוצה, יודע שזה כפרת עוונות,
ויודע שיש להקדוש ברוך הוא חשבון צדק עם האדם, ושב בתשובה. אבל מי שאין
לו אמונה, עוברת עליו מרירות כזו, ואין לו למי לפנות בעת צרתו, וחייו
אינם רגועים, כי הוא מאד מבהל ומבלבל בפחדים של שוא והבל |עין
שיחות הר"ן, סימן קב|. על כן אנו רואים בני אדם שרצים ומתרוצצים, ואינם
יודעים לאן, כי האמונה רופפת אצלם, רחמנא לצלן, ומזה באות כל הצרות.
לזאת, בני ובנותי היקרים! אם אתם רוצים לזכות לחיים רגועים, תכניסו
בעצמכם אמונה פשוטה בהקדוש ברוך הוא, תדעו שהקדוש ברוך הוא נמצא פה עמכם,
אתכם ואצלכם. ואומר רבנו ז"ל |ספר המדות, אות אמונה, סימן לב|: על ידי
אמונה, יכול לבוא לבטחון; כי בזה שאדם חזק באמונה, ויודע שהקדוש ברוך
הוא נמצא אתו, אזי בוטח רק בו יתברך, ואיננו מפחד מאף אחד. שזה מה שאומר
הנביא |ישעיה יב, ב|: "אבטח ולא אפחד"; כי מאין באים הפחדים לאדם? כשאין
לו אמונה בהקדוש ברוך הוא, אינו יודע מה יהיה, לכן חייו אינם "חיים
רגועים", לא כן מי שחזק באמונה פשוטה בו יתברך, יש לו להיכן לברח, כי
המקום הכי בטוח לברח אליו זה רק אל הקדוש ברוך הוא. לזאת, בני ובנותי
היקרים! עליכם לחזר בתשובה שלמה אליו יתברך. ומה נקראת תשובה? אומר רבנו
ז"ל |לקוטי מוהר"ן, חלק א', סימן לה|: תשובה זה - תשוב ה'; נשמת האדם
נקראת ה' האחרונה של שם הוי"ה, והיא נעתקת משרשה העליון; על כן - תשוב
ה', הינו תחזיר את נשמתך לשרשה, זרקא דאזדריקת לאתר דאיתנטלית מתמן |עין
תקוני זהר, דף מג: ס. פו:|; אדם צריך לזרק עצמו בחזרה להיכן שבא, ומהו
המקום? חכמה עלאה, חכמה עליונה, שהוא אמתת מציאותו יתברך, שמשם כל הנשמות
באות |עין לקוטי מוהר"ן, חלק א', סימן לה|. לזאת, בני ובנותי היקרים! ככל
שתתחזקו יותר באמונה בהקדוש ברוך הוא, כן יפתח לכם הפה לדבר אליו יתברך,
כאשר ידבר איש אל רעהו והבן אל אביו. תתארו לעצמכם, בני ובנותי היקרים,
שיש לכם אבא שרוצה לשמע אתכם, יש לכם אבא, שמשתוקק לשמע קולכם. ואם כן
מדוע לא תתחילו לדבר עמו יתברך, ותגרמו נחת רוח לבורא יתברך שמו?! ובאמת,
אם נתבונן, נראה ונבין, מדוע הקדוש ברוך הוא לא נותן פעם אחת בשנה פרנסה
לכל השנה, מדוע צריכים כל יום לדאג מחדש - מה יהיה ואיך יהיה? אלא
מסבירים חכמינו הקדושים |ספרי בהעלותך פט|: דומה למלך שגזר על בנו להיות
מפרנסו פעם אחת בשנה, ולא היה מקביל פני אביו אלא בשעת פרנסתו; הינו משל
למלך בשר ודם שנתן לילדיו תקציב פעם בשנה לכל השנה, ולא ראה אותם כל
השנה, הילדים לא באו אל המלך כל ימות השנה, כי יש להם כבר את תקציבם
השנתי. הצטער המלך מאד, שלא זכה לראות את ילדיו. אמר המלך: מעתה אני אתן
להם בכל יום ויום את התקציב היומי, וכך יצטרכו לבוא אלי יום יום. כך אומר
הקדוש ברוך הוא, אם אתן להם את התקציב פעם בשנה, לא יבואו אלי רק פעם אחת
בראש השנה, וכל השנה ישכחו ממני; על כן בני אדם צריכים בכל יום לדאג על
מזונם, ולהגביה את עיניהם להקדוש ברוך הוא, ולבקש ממנו: "רבונו של עולם!
תן לי גשם, תן לי פרנסה, תן לי שפע לצאת מחובותי, תן לי בריאות" וכו';
בראש השנה כותבים את התקציב על כל השנה, אבל בכל יום ויום אדם נדון מחדש.
עד שאומרים חכמינו הקדושים |ראש השנה טז.|, שאדם נדון בכל שעה ושעה;
אנחנו צריכים את הקדוש ברוך הוא בכל רגע ודקה ושניה, והקדוש ברוך הוא
משתוקק לשמע קולנו. ובשביל זה אומרים חכמינו הקדושים |תענית ח.|: אין
גשמים יורדים, אלא בשביל בעלי אמנה; מי שיש לו אמונה ברורה ומזככת, הוא
מתפלל תמיד להקדוש ברוך הוא, שיתן לו שפע גשמי, שפע רוחני, ובאמת מקבלו
אחר כך; כי הקדוש ברוך הוא מאד מתאוה לתפלתן של ישראל. וכמאמרם ז"ל
|יבמות סד.|: מפני מה היו אבותינו עקרים? כי הקדוש ברוך הוא מתאוה לתפלתם
של צדיקים; הקדוש ברוך הוא רוצה שאנחנו נבקש ממנו כל מה שאנו רוצים וכל
אשר אנו צריכים. אך נתקים אצלנו |ישעיה נט, ב|: "כי אם עונתיכם היו
מבדלים בינכם לבין אלקיכם"; על ידי העוונות שחטאנו, לכלכנו עצמנו בכל
מיני חטאים ופשעים, עשינו כל מיני שטיות, על ידי זה שכחנו ממנו יתברך,
ונדמה לנו כאלו הקדוש ברוך הוא בכעס עלינו, וכאלו אינו רוצה אותנו. וכן
אומר רבנו ז"ל |ספר המדות, אות אמונה, סימן כב|: הפשע של האדם מכניס
כפירה לאדם; אם אדם עשה פשעים, זה מכניס בו כפירות, שאינו מרגיש
שהקדוש ברוך הוא נמצא פה אתו, עמו ואצלו. וכן אומרים חכמינו הקדושים
|סוטה ג:|: קדם שחטאו ישראל היתה שכינה שורה על כל אחד מישראל, כיון
שחטאו - נסתלקה מהם השכינה; השכינה ברחה מהם, שחושבים כאלו
הקדוש ברוך הוא איננו נמצא פה, וכאלו מתחבא באיזה עולם. ובאמת, בני
ובנותי היקרים! לא כן הוא, הקדוש ברוך הוא נמצא פה אתנו, עמנו ואצלנו,
אנחנו צריכים רק לפתח את הפה, ולהתחיל לדבר אליו יתברך, אזי תכף ומיד
אנחנו כבר קרובים אליו; כי ברגע שאדם מתחיל לדבר ולהתפלל אליו יתברך, הוא
כבר נמצא אצל הקדוש ברוך הוא, וקרוב וסמוך אליו יתברך ביותר. וכמו שכתוב
|דברים ד, ז|: "כי מי גוי גדול אשר לו אלקים קרובים אליו כהוי"ה אלקינו
בכל קראנו אליו", אומרים חכמינו הקדושים |מדרש שוחר טוב תהלים קיח|: "בכל
קראנו אליו" - בכל לשון ולשון שישראל קוראים להקדוש ברוך הוא, מיד הוא
עונה אותם; אבל האדם אינו מאמין בזה, ונדמה לו כאלו אותו אין צריכים,
כאלו הוא מיתר בזה העולם, כאלו כל הדינים של העולם נשתפכו על ראשו, ולכן
אינו משיח בינו לבין קונו. לזאת, בני ובנותי היקרים! אם רצונכם לחיות
"חיים רגועים", הרגילו עצמכם לדבר אל הבורא יתברך שמו, ואז תראו איך
תפלתכם תתקבל לרחמים ולרצון לפני אדון כל. אבל צריכים הרבה סבלנות, כי
אין זה הולך בפעם אחת; כי כל הבריאה כלה זה אלקות, רק אנחנו עורים. רבנו
ז"ל אומר |לקוטי מוהר"ן, חלק א', סימן רנד|: העינים של האדם רואות תמיד
נפלאות, אך מחמת שאין בא אל הדעת שלו מה שרואה, לכן איננו קולט את אשר
רואה, כדרך אדם שיש בידו משהו, ומעבירו לפני עיני זולתו במהירות גדולה,
אזי אין זמן לזולתו להעביר מהראיה אל הדעת, ואיננו יודע מה ראה. כי מהו
סוד הראיה של האדם? העינים מוציאות כח ראות, שזה נקרא אור ישר, אבל
אחר כך נתהוה אור חוזר שמחזיר אל הדעת, שיבין וישכיל מה ראה. אבל אם יש
רק אור ישר ולא חוזר, הינו שלא חוזר לדעת מה שראה, אזי לא קלט האדם כלום.
כן הדבר, בעולם הזה רואים נפלאות, אבל הולך במהירות כזו, שאף אחד אינו
קולט מה לפני עיניו; כי אם בני אדם היו יודעים מה לפני עיניהם - היו
מפחדים. כמאמרם ז"ל |ברכות ו.|: אלמלי היו נתנה רשות לעין לראות, אין כל
בריה יכולה לעמד מפני המזיקין; כי היה רואה, שמשמאלו יש אלפי אלפים קלפות
ומשחיתים, ומימינו רבבות רבבות קלפות ומשחיתים שברא בעוונותיו, והיה באמת
נרעש ונפחד. ועוד אומרים חכמינו הקדושים |מדרש שוחר טוב תהלים קמו|: אין
צער גדול ואין יסורים גדולים וקשים כעורון עינים; כי כשאדם אינו רואה
כלום - זה הדבר הכי קשה. לא כן הצדיקים הדבוקים בו יתברך, תכף ומיד
כשרואים בן אדם, רואים מה סביבו ומי מטיל אחריו, ומי הולך עמו, ומה עשה.
כי כתוב |חבקוק ב, יא|: "אבן מקיר תזעק"; כשאדם נכנס אל הצדיק, אבני ביתו
מגלים מה אדם זה עשה. כרוזים יוצאים מן השמים בכל רגע ורגע, ומכריזין מה
האדם עשה, אבל לא כל אחד מאתנו זוכה לשמע את זאת רק הצדיקים. ובאמת כתוב
|ישעיה ס, כא|: "ועמך כלם צדיקים" - כל יהודי יכול לזכות להגיע למדרגה
זו, אם רק יקח עצמו בידים, ויחזר בתשובה שלמה אל הקדוש ברוך הוא, ויחליט:
"אחת ולתמיד אני עוזב שטיותי וחוזר אליו יתברך. ומהיום והלאה אבקש רק
ממנו יתברך". אזי אט אט מוריד את הקלפות והעלמות שמעלימים ומסתירים
ומכסים את אמתת מציאותו יתברך. ודבר זה בלתי אפשרי להסביר לאחר, כי זה
רוחניות חיות אלקות, איך נשמה יכולה להיות דבוקה באין סוף ברוך הוא; איך
נשמה יכולה לבטל עצמה אל עצם עצמיות גלוי אלקותו יתברך. לזאת, בני ובנותי
היקרים! אם רצונכם לזכות לחזר בתשובה אמתית, עליכם להתקרב אל הצדיק האמת,
שהוא מעורר מהשנה. כמאמר רבנו ז"ל |לקוטי מוהר"ן, חלק א', סימן ס'|: יש
בני אדם שישנים את ימיהם, ואף שהם לומדים ומתפללים, מקימים מצוות, אבל
הכל בחינת שנה; כי ברגע שאדם אינו יכול לדבר אל הקדוש ברוך הוא, סימן
שמחו ישן ביאוש ובדכאון, נדמה לו כאלו אין צריכים אותו, כאלו אינו שוה
שום דבר. וזה בא מהקלפות והמשחיתים שברא מחטאיו המרבים; כי על ידי כל חטא
ופשע, על ידי כל שקר שאדם מדבר, על ידי כל עברה שאדם עושה, בר מינן, בורא
קלפות ומשחיתים, שהם נוקמים בו, כמו שכתוב |תהלים לד, כג|: "תמותת רשע
רעה"; הרע של הרשע ממית אותו; לכן רשעים בחייהם קרויים מתים |ברכות יח:|,
מסתובבים כמת, מחם ישן ביאוש ובדכאון, כאלו הקדוש ברוך הוא עזב את הארץ,
ומתחבא למעלה בשמים. ונדמה להם: "מי צריך אותי?! דברתי עם ההוא ואינו
רוצה אותי! הלכתי למקום אחר, ולא התיחסו אלי! הסתובבתי בדרך זו, ולא עלה
בידי, ונכשלתי!" וכך מסתובב כגלגל, והוא מבלבל ומבהל. מאין בא דבר זה? כי
המחין שלו ישנים, אינו יודע אשר |שיר השירים ה, ב|: "קול דודי דופק, פתחי
לי אחותי, רעיתי וגו', שראשי נמלא טל וגו'"; הצדיק מעורר מהשנה ואומר
לכלם: מה אתכם, הקדוש ברוך הוא נמצא פה אתכם, עמכם ואצלכם, רק תפתחו את
הפה לדבר אליו יתברך, ואתם כבר מוכנים לדבר אתו, כבר מוכנים לחיות "חיים
רגועים"; לזאת אומרים חכמינו הקדושים |מכות כד.|, שבא חבקוק הנביא
והעמידן על אחת |חבקוק ב, ד|: "וצדיק באמונתו יחיה"; היסוד ביהדות אמר
חבקוק הנביא - זה אמונה פשוטה בהקדוש ברוך הוא. מי שרוצה לחיות "חיים
רגועים", יתחזק באמונה בבורא עולם. ומהי שלמות האמונה? שאדם מדבר אל
הקדוש ברוך הוא כאשר ידבר איש אל רעהו והבן אל אביו. ומי היה חבקוק
הנביא? כתוב בזהר הקדוש |עין ח"א ז. ח"ב מד: ח"ג קצה.|: בנה של השונמית,
שבאה אל אלישע, ואמרה שרוצה בן, והתחננה לפני הצדיק, ולא עזבה אותו, עד
שהבטיחה |מלכים ב ד, טז|: "כעת חיה את חובקת בן", ונתקים, שנולד חבקוק.
ומפני שאמר כעת חיה את 'חובקת' בן, קראוהו חבקוק. והוא היה הנביא, שגלה
שהכל תלוי רק באמונה: "וצדיק באמונתו יחיה"; מה החיות של הצדיק? אמונה.
לזאת, בני ובנותי היקרים! מאחר שעוברים עליכם כל כך הרבה צרות ויסורים,
ואינכם רגועים, אתם מבלבלים, מבהלים, מפחדים, עצבניים, שרויים בדכאון,
מדוע לא תחזרו בתשובה אל הקדוש ברוך הוא?! מדוע לא תפתחו את פיכם לדבר
אליו יתברך, ולספר לו כל אשר אתם צריכים?! ואז לא תצטרכו אף אחד, רק את
הבורא יתברך שמו בעצמו; כי חזרה בתשובה פרושה לחזר רק אל הקדוש ברוך הוא
ולא לבשר ודם, אשר אינו יכול לעזר לעצמו, ואיך יעזר לכם?! כמו שאמר דוד
המלך |תהלים קמו, ג|: "אל תבטחו בנדיבים, בבן אדם שאין לו תשועה"; לזאת,
בני ובנותי היקרים! זכרו, אשר חזרה בתשובה זה ברור וזכוך האמונה הקדושה,
שצריכים להתחזק באמונה פשוטה בו יתברך. ואמר רבנו ז"ל |שיחות הר"ן, סימן
לג|: אצל אנשי העולם האמונה זה דבר קטן, אבל אצלי העקר אמונה. ומהי
אמונה? בתמימות ובפשיטות, כמו שהנשים הכשרות והילדים הטהורים מאמינים,
בלי שום חכמות. ואמר הבעל שם טוב הקדוש זי"ע: אחר כל ההשגות והמדרגות
שזכיתי, אני מתפלל להקדוש ברוך הוא מתוך הסדור כילד קטן. זו נקראת שלמות
אמונה - לסלק את הדעת והשכל לגמרי, לדעת שאיננו יודעים כלום, אני מאמין
בהקדוש ברוך הוא בלי שום חכמות. ואמר רבנו ז"ל |ספר המדות, אות אמונה,
סימן כ'|: מתחלה צריכים להאמין בהשם יתברך, ואחר כך יזכה להבין בשכל; קדם
אדם צריך להתחזק באמונה בלי שום חכמות, ואחר כך יזכה להגיע אל השכל,
שיבין למה כדאי להאמין. וכן אומר רבנו ז"ל |לקוטי מוהר"ן, חלק א', סימן
צא|: יש אמונה שהיא רק בלב, אבל העקר, שצריכה להיות לאדם אמונה כל כך
חזקה, עד שתתפשט בכל האיברים, שירגיש שהקדוש ברוך הוא נמצא ברמ"ח איבריו
ושס"ה גידיו. והיכן שמסתכל, היכן שמסתובב ומה ששומע, ישמע ויראה רק גלוי
אלקות, אשר זו המדרגה הכי עליונה - להרגיש את הקדוש ברוך הוא. וזו תהיה
הגאלה. בשביל זה אומרים חכמינו הקדושים |ילקוט הושע תקיט|: אין הגליות
מתכנסות אלא בשכר אמונה; הינו בשכר אמונה שעם ישראל מאמינים - תהיה
הגאלה. אתה מוצא שאין הגליות מתכנסות אלא בשכר האמונה. וכן אתה מוצא שלא
נגאלו אבותינו ממצרים, אלא בזכות אמונה. וכן אברהם אבינו לא ירש העולם
הזה והבא, אלא בזכות האמונה שהאמין בהקדוש ברוך הוא. ועל אמונה מה אומר?
פתחו שערים, ויבוא גוי שומר אמונים; מי גרם לנו לבוא לשמחה זו? אלא בשכר
אמונה שהאמינו אבותינו בעולם הזה. אדם מסתובב בעולם הגשמי והחמרי, ובפרט
שהערב רב מתפשטים בארץ ומביאים גויים וגויות להכשיל בהם הבריות, והחשך
מתפשט בכל העולם, השקר והאפל מתפשטים, ממלאים את העולם בכל מיני שטיות,
עושים ליצי ליצנות, לוקחים בן אדם ועושים ממנו אליל, וכל העולם רוקד
סביבו, מעלימים ומסתירים את הקדוש ברוך הוא, מהכל ידברו ולא ממנו יתברך.
אזי מדוע אתם חושבים שאנו סובלים גלות כל כך קשה?! למה יש לנו כל כך הרבה
מרירות, דכאונות ואסונות? כי הקדוש ברוך הוא חפץ בנו ורוצה בנו, ומשתוקק
לשמע קולנו. "הראיני את מראיך השמיעני את קולך" |שיר השירים ב, יד| אומר
הקדוש ברוך הוא, אני רוצה לראות את המצוות הנעימות שאתם עושים, אני חפץ
לשמע את קול ערבות התורה שאתם לומדים; למה לחכות עד שנקבל מכות?! עד
שיבוא איזה מלך רשע כהמן, שרצה לכלות את כל היהודים מנער ועד זקן, טף
ונשים ביום אחד?! שאז נפל פחד גדול על כלם, ובאו אליו יתברך, וצעקו
לפניו: רבונו של עולם, תצילנו מרשע זה! כשאנו יכולים להקדים לבוא בתפלות,
לפני שמתחילות הגזרות רעות ונוראות. אנחנו יכולים לבטל את כל הגזרות
שנגזרו ושעומדים לגזר - על ידי תפלה; אם אדם היה יודע מהי תפלה, ותמיד
היה עוסק בזה, אזי היה חש ומבין היטב - "מה אני צריך את אחרים, שירמו
אותי וכו'?! הכי טוב לברח אל הקדוש ברוך הוא!" וכשאדם חזק בעבודת התפלה,
נמשכת עליו שמחה אמתית, כי אין עוד שמחה יותר גדולה מגלוי אלקות, כשאדם
חזק כל כך באמונה, שמרגיש את הקדוש ברוך הוא שנמצא פה, ויודע למי יש לו
לפנות בעת צרה - זו השמחה הכי גדולה. לכן אמר החכם |צל המעלות לח|: אין
לך שמחה כהתרת הספקות; מתי אדם בעצבות ובמרירות? כשהוא מלא ספקות, לבו
מלא עקמומיות, הדעת שלו מבלבלת לגמרי, אינו יודע למי לפנות, והוא מלא
פחדים, איננו רגוע, על כן הוא עצוב ומסתובב בעולם הזה כמו בגיהנום, מרגיש
רק רע כל היום. ואמר רבנו ז"ל |לקוטי מוהר"ן, חלק ב', סימן קיט|: אין
עולם הזה כלל, אלא יש או גן עדן או גיהנום; הינו בני אדם חושבים שיש עולם
הזה, אומר רבנו ז"ל, שאין דבר כזה, אלא יש או גן עדן או גיהנום, אם אדם
זוכה, וממשיך עצמו רק אל הקדוש ברוך הוא, אזי עושה מהעולם הזה גן עדן,
ואין עוד תענוג לאדם כמו הדבקות באין סוף ברוך הוא, אין עוד נעם וערבות
לאדם, כמי שמדבר אל הקדוש ברוך הוא כאשר ידבר איש אל רעהו. אבל כשאדם
רחוק מהאמונה בו יתברך, אז, רחמנא לצלן, סובל מרירות הגיהנום בזה העולם,
ומרים לו החיים, ורב עם כל אחד, נעדר אצלו השלום בית, ישנן ריבות עם
הילדים, עם השכנים, עם קרובי משפחה וכו', איננו רגוע, הוא מלא פחדים,
אינו יודע למי לפנות בעת צרה, חייו מנתקים לגמרי מהקדוש ברוך הוא, אשר זה
הגיהנום. ולכן, בני ובנותי היקרים! אם אתם רוצים לזכות לחיות "חיים
רגועים" כדגמת הגן עדן, כדגמת הארת העולם הבא, שעליו נאמר |ישעיה סד, ג|:
"עין לא ראתה אלקים זולתך יעשה", ראו להתחזק באמונה פשוטה בו יתברך,
ותתחילו מהרגע הזה לדבר אליו יתברך בשפת האם שלכם, כל אשר אתם צריכים
תבקשו רק ממנו יתברך, ותהיו חזקים בזה, אז תראו אל אילו מדרגות נוראות
תבואו. ואם תציתו אותי בזה, לא תתחרטו - לא בעולם הזה ולא בעולם הבא; כי
תרגישו כבר בעולם הזה אמתת מציאותו יתברך בגלוי כזה, שלא תארתם ולא שערתם
מימיכם. אשרי האדם המכניס דבורים אלו בתוך לבו, ואז טוב לו כל הימים.
<h3>ב.</h3>
בני ובנותי היקרים! עליכם לזכר, כי הקדוש ברוך הוא מנהיג את עולמו בהשגחה
פרטית, דבר גדול ודבר קטן אינו נעשה מעצמו אלא בהשגחת המאציל העליון,
וכפי שתחדירו דבר זה בתוך תוככם, כן תחיו "חיים רגועים"; כי המאמין
האמתי, שמאמין אשר אין בלעדיו יתברך כלל, כל הלך חייו משתנה לגמרי, כי כל
הצרות והיסורים והמרירות והפחדים של הבל שעוברים על כל אדם, באים רק מחמת
חסרון אמונה, כי בלי אמונה בו יתברך, האדם ריק לגמרי מכל תכן בחיים.
ובשביל זה אמרו חכמינו הקדושים |ברכות יח:|: רשעים בחייהם קרויים מתים;
כי מסתובבים בזה העולם כמת, בלי שום תכן בחיים; כי אפלו חמור ושור מכירים
את בוראם, כמו שכתוב |ישעיה א, ג|: "ידע שור קונהו וחמור אבוס בעליו";
ומי שאין לו אמונה בבורא עולם, הוא פחות מחמור ושור, וחייו אינם רגועים
כלל, ויומם ולילה הוא מלא פחדים, אבל תכף ומיד כשאדם מכניס בדעתו את אמתת
מציאותו יתברך, אזי כל חייו משתנים לגמרי מההפוך אל ההפוך, עד שרואה
ושומע ומרגיש אלקותו יתברך; כי המאמין האמתי, לפניו פתוחה כל הבריאה כלה,
כי הוא יודע, אשר הכל לכל לבוש לגבי האין סוף ברוך הוא, ועל ידי ידיעות
אלו - חייו רגועים, ואינו מתירא ומתפחד משום דבר ומשום בריה שבעולם, כי
לבו חזק ככפיר, והוא הכי מאשר בחייו, כי אין לך עוד אשר בחיים כמי שזוכה
להיות דבוק בחי החיים, ומסתכל על כל הבריאה כלבוש וכסוי אל אלקות, והוא
זוכה לשמע את הקול הפנימי שבתוך הבריאה. וכך אמר רבנו ז"ל |שיחות הר"ן,
סימן נב|: מכל הדברים צועק הקדוש ברוך הוא כביכול, אפלו מלשונות העכו"ם;
כי הוא יתברך קורא את האדם תמיד שיחזר אליו, ויגלה לו נוראות נפלאות עד
מאד, אך בני אדם הם עורים - אינם רואים שום דבר, חרשים - אינם שומעים שום
דבר, אשר מזה בא, שנכנסים בהם פחדים יתרים, והם אינם רגועים, ורעים ומרים
להם החיים. ולכן בני ובנותי היקרים! ראו להתחזק באמונה פשוטה בו יתברך,
ואז כל הלך חייכם ישתנה לטובה, ותחיו "חיים רגועים", חיים מישבים, ותהיו
תמיד שמחים ועליזים, ואת כל מי שתפגשו, תחזקו ותעודדו, ותחדירו גם בהם
אמונה פשוטה בו יתברך; כי באמת, המאמין האמתי יודע, אשר אין שום מקרה
ומזל וטבע כלל, אלא הכל בהשגחתו יתברך הפרטי פרטית, ודבר גדול ודבר קטן
אינו נעשה מעצמו, אלא הוא יתברך מסבב כל הסבות, וסבב שתפגשו את פלוני או
את אלמוני ביום זה דיקא ובמקום זה דיקא, והכל - כדי שתדברו עמו ממנו
יתברך, כי זו השליחות של כל בר ישראל, לא די שהוא מאמין בו יתברך, אלא
עליו להשפיע על עוד נשמות ישראל, ולהאיר בהם את האמונה הקדושה. ואפלו
לגויים ולאמות העולם צריכים לגלות את אמתת מציאותו יתברך, כמו שכתוב
|תהלים צו, ג|: "ספרו בגוים כבודו"; ולכן, בני ובנותי היקרים! ראו להתחזק
באמונה פשוטה בו יתברך, ועל ידי זה תחיו "חיים רגועים", ותהיו הכי מאשרים
בחייכם. ומכל שכן אם גם תזכו לקים את מצוותיו יתברך בשמחה עצומה, אז באמת
תחיו "חיים רגועים"; כי המצוות הן רצונו יתברך, וכל מצוה ומצוה היא צנור
המוריד לאדם שפע הדעת, אור וזיו רוחני, כי יש לאדם רמ"ח איברים ושס"ה
גידים, כנגד רמ"ח מצוות עשה ושס"ה מצוות לא תעשה, ולכן על ידי קיום כל
מצוה, נמשך אור וזיו וחיות ודבקות אלקית על כל איבר השיך לאותה מצוה, וכן
כששומר עצמו לא לעבר, חס ושלום, על איזו עברה, על ידי זה ממשיך על גידיו
אור וזיו וחיות ודבקות אלקית, ונעשה כל כלו קדש להוי"ה ברוך הוא וברוך
שמו. ועל כן אשרי מי שאינו מטעה עצמו בזה העולם העובר, ותמיד בורח רק
אליו יתברך, שאז דיקא יזכה לחיות "חיים רגועים", ועוד יהיה בעולם הזה
כדגמת העולם הבא, ויהנה מזיו השכינה, אשרי לו! תם ונשלם, שבח לאל בורא
עולם!
<h2>קונטרס דרך צלחה</h2>
<h3>ב.</h3>
יגלה עצות נוראות ונפלאות לכל בר ישראל, איך לעבר את זה העולם בשלום,
ויחיה חיים אמתיים ונצחיים. בנוי ומיסד על פי דברי רבנו הקדוש והנורא,
אור הגנוז והצפון בוצינא קדישא עלאה, אדוננו, מורנו ורבנו רבי נחמן
מברסלב, זכותו יגן עלינו ועל פי דברי תלמידו, מורנו הגאון הקדוש, אור
נפלא, אשר כל רז לא אניס ליה רבי נתן מברסלב, זכותו יגן עלינו ומשלב
בפסוקי תורה, נביאים, כתובים ומאמרי חכמינו הקדושים מגמרא ומדרשים וזהר
הקדוש
הובא לדפוס על ידי חסידי ברסלב עיה"ק ירושלים תובב"א
<h3>א.</h3>
בני ובנותי היקרים! עליכם לזכר, כי הקדוש ברוך הוא מנהיג את עולמו בהשגחה
פרטית, ודומם, צומח, חי, מדבר, הכל זה אלקות ואלקות זה הכל, אם תכניסו
ידיעות אלו בתוך לבכם, כל חייכם ילכו בצורה אחרת; כי כשאדם מכניס בעצמו
אמונה פשוטה בו יתברך, ומרגיל עצמו לדבר אל הקדוש ברוך הוא כאשר ידבר איש
אל רעהו והבן אל אביו, אז כל חייו חיים אחרים לגמרי. נשמה יורדת מעולם
האצילות אל עולם העשיה הגשמי והחמרי הזה, ויש לה כברת דרך לעבר את זה
העולם, יש להקדוש ברוך הוא טעם גנוז מסתרי נסתרות פלאי הבריאה - למה
הנשמה הזו צריכה לרדת אל זה העולם, ולעבר את העולם, כל אחד כמה שקצובים
שנותיו. וכל זמן שהוא בזה העולם, הוא הולך על הדרך, דרך המלך,
מלך מלכי המלכים הקדוש ברוך הוא. אנחנו נמצאים פה בעולם הגשמי והחמרי הזה
רק בדרך מעבר, אבל הדרך מסכנת מאד, ומה שאנו צריכים, זהו - לזכות שדרכנו
תהיה "דרך צלחה"; כי מכרחים לעבר את הדרך הזו - אם כן רוצים אם לאו, זו
דרך שצריכים לעבר; יורדים מלמעלה למטה, ועוברים כברת דרך, עד שחוזרים
ממטה למעלה, אזי מה עושים על אם הדרך? מה התפקיד של יהודי על הדרך? בשביל
זה נתן לנו הקדוש ברוך הוא את התורה הקדושה, אשר היא מלמדת אותנו איך
לעבר את הדרך, ומה לעשות בה, כדי שדרכנו תהיה "דרך צלחה". לזאת, בני
ובנותי היקרים! הקשיבו היטב אל מה שאני מבקש אתכם; יען שאנחנו פה בדרך,
עלינו לזכר את דברי רבנו ז"ל שאמר |לקוטי מוהר"ן, חלק ב', סימן עח|,
שאסור להתיאש בשום פנים ואפן כלל, כי אין שום יאוש בעולם כלל! אף שעבר על
האדם בחייו מה שעבר - משברים וגלים, ונפל בדרך, עם כל זאת אסור לו
להתיאש, אלא לזכר שתמיד יכולים לקום ולהמשיך ללכת ב"דרך צלחה"; וכן אמר
רבנו ז"ל |לקוטי מוהר"ן, חלק ב', סימן מח|, שאדם צריך לדעת, שכל העולם
כלו גשר צר מאד, והכלל והעקר שלא להתפחד כלל; הולכים בדרך, אבל זו דרך
מסכנת מאד, כי יש בה כל מיני חיות רעות, כל מיני קלפות ומשחיתים הרוצים
להכשיל את בני אדם שיפלו בדרך - כל אחד כפי בחינתו, וישכחו שהחיים הם רק
דרך לעבר בה; יורדים מעולם האצילות עד עולם העשיה, והולכים כברת דרך, כל
אחד כפי שקצובים ימיו ושנותיו, ואחר כך חוזרים מעולם העשיה אל עולם
האצילות. לזאת, בני ובנותי היקרים! אנחנו נמצאים עכשו בדרך, עלינו לראות
שהדרך תהיה "דרך צלחה", ולא להכשל בדרך הזו, ואף שנפלנו כבר ושכחנו מאין
באנו, ולאן אנחנו חוזרים, עם כל זאת עלינו להחזיק מעמד, ולא להשבר על אם
הדרך. רבנו ז"ל אומר |לקוטי מוהר"ן, חלק א', סימן ו'|, שדר"ך עולה
בגימטריה פעמים בק"י. דר"ך זה מנין מאתים עשרים וארבע, בק"י זה מאה
ושתים עשרה, פעמים בק"י עולה בדיוק כמנין דר"ך - מאתים עשרים וארבע. מה
זה בקי? אדם צריך להיות בקי איך לעבר את הדרך הזו, איך לעשות מהדרך שתהיה
לו "דרך צלחה", לזאת צריכים פעמים בקיאות: בקי ברצוא ובקי בשוב; כשאדם
מתלהב להקדוש ברוך הוא, עליו לדעת איך לעלות יותר ויותר; כשיהודי משתוקק
לחזר בתשובה להקדוש ברוך הוא, עליו לדעת כי הקדוש ברוך הוא אב הרחמן,
ובין שהולך לו בטוב ובין שהולך לו הפך הטוב, עם כל זאת הוא צריך לעלות
מעלה מעלה, אשר זה בקי ברצוא; להפך - כשיהודי מועד בדרך, ונופל ונכשל בכל
מיני עוונות, חס ושלום, בחלול שבת, רחמנא לצלן, באכילת טרפות ונבלות, או
בכל מיני נאוף ועריות, רחמנא לישזבן, אזי צריך להיות בקי בשוב; לדעת - אף
שירדתי ונפלתי ונכשלתי, עדין הקדוש ברוך הוא נמצא אתי, עמי ואצלי, ועדין
אני יכול לחזר בתשובה. ואלו שתי הבקאיות שצריכים על אם הדרך; מצד אחד אדם
נפל בעמקא דתהומא רבא, ונחשב בעיני עצמו כאלו הכל אבוד, עליו לדעת שאין
שום יאוש בעולם כלל, הקדוש ברוך הוא אב הרחמן, ועדין הוא צופה ומביט
ומשתוקק שאדם יחזר אליו בתשובה שלמה, ואפלו שהולך לו רע בחיים, צריך
לזכר, שהוי"ה הוא אלקים; שם הוי"ה זה שם הרחמים, שם אלקים זה שם הדין,
אזי צריכים לדעת תמיד, אשר "הוי"ה הוא אלקים"; אפלו שעוברת עלי מדת הדין,
הינו שאיני רואה רק טבע, שזה שם אלקים |בגימטריה הטבע|, אלא עם כל זאת
צריכים להכניס בזה השגחה, לדעת שגם שם נמצא הקדוש ברוך הוא. לזאת הוי"ה
אלקים כמספר בק"י - מאה ושתים עשרה, שזה שם קדוש, י'חוד ב'רכה ק'דשה.
וכל זה נכלל בגדר של בקי בשוב. שאדם נפל בעמקא דתהומא רבא, עם כל זאת
עליו לזכר, שגם שם נמצא הקדוש ברוך הוא, ובמצבים הכי קשים יכולים לצאת
מהפח יקוש שנפל לשם, ולשוב ולחזר בתשובה שלמה, ואסור להתיאש. ולהפך,
כשאדם כבר חוזר בתשובה, קבל על עצמו על התורה ועל המצוות, יש לו נסיונות
חדשים, נדמה לו שכבר חזר בתשובה, והשיג את הקדוש ברוך הוא, וכבר נכנס
בקדשה, וכבר הוא ירא וחרד, עם כל זאת עליו לדעת, שלגבי האין סוף ברוך
הוא, עדין לא התחיל כלל, וצריך לחזר בתשובה בכל יום ובכל שעה ובכל רגע
מחדש, שזה נקרא בקי ברצוא, שגם שם צריכים בקיאות עצומה; כשאדם חוזר
בתשובה ורוצה לקים את המצוות, אבל נופל בדעתו ומתבלבל - כאלו התשובה שלי
עדין לא בשלמות, או כאלו הגעתי כבר לשלמות, צריכים לזכר גם שם, שהוי"ה
הוא אלקים. אין דבר כזה לעמד לרגע, יהודי נקרא הולך, צריך ללכת על אם
הדרך, ולראות שתהיה לו "דרך צלחה". ואם אדם הולך בצורה כזו, אף פעם לא
יפל. מצד אחד אדם צריך להשתוקק תמיד אל הקדוש ברוך הוא, ולא לעזב אותו
יתברך, לא להסיח דעת ממנו יתברך כרגע, להוציא מפיו את הרצונות והכסופים
שיש לו אליו יתברך, אשר מכל רצון טוב שיש לו להקדוש ברוך הוא, מכל כסופים
והשתוקקות שמוציא מפיו, בורא עולמות חדשים. וכמו שרבנו ז"ל אומר
|לקוטי מוהר"ן, חלק א', סימן לא|: כשיהודי מוציא מפיו רצונות וכסופים שיש
לו להקדוש ברוך הוא, ואומר: "רבונו של עולם, אני אוהב אותך! רבונו של
עולם, אני מפחד ממך"; אין לתאר ואין לשער אילו עולמות בורא בדבורים אלו,
אילו צרופים חדשים הוא בורא באותו רגע ברל"א שערים פנים ואחור, עין שם.
בשביל זה אומר מוהרנ"ת ז"ל |לקוטי הלכות, אומנין, הלכה ד'|, שאדם צריך
להשמר מאד מאד לא להוציא מפיו רצונות וכסופים נגד הקדוש ברוך הוא, חס
ושלום, כי זה גורם לו אחר כך המון צרות. אפלו אם יש לאדם, חס ושלום,
רצונות לעבר עברה, בר מינן, עם כל זאת ישמר מאד לא להוציא מפיו, כי פיו
יכריח אותו אחר כך לעשות את הרע. לזאת צריכים להזהר מאד מאד לא להוציא
מהפה שום דבר רע, אפלו מה שרק חושב, כי הדבור שמוציא מפיו, יכריח אותו
אחר כך לעשותו, רחמנא לצלן. לזאת, בני ובנותי היקרים! מאחר שאנחנו נמצאים
באמצע הדרך, עלינו לראות שדרכנו תהיה "דרך צלחה", עלינו להשתוקק תמיד אל
הקדוש ברוך הוא, להוציא מפינו רצונות, שאנו רוצים לחזר בתשובה, ולבוא בכל
יום ויום אל הקדוש ברוך הוא ולספר לפניו מה שעובר עלינו, ולהתודות בודוי
דברים, ודיקא על ידי זה נזכה להתעלות בתכלית העליה. לזאת, בני ובנותי
היקרים, אם אתם רוצים שדרככם, אשר אתם נמצאים באמצעה בזה העולם, תהיה
"דרך צלחה", עליכם להתחזק ולא לפל בדעתכם בשום פנים ואפן. את זה תקבלו
עליכם בקבלה חזקה, שאת הקדוש ברוך הוא לא נעזב, אנחנו נרוץ אליו, אנחנו
נדבק עצמנו בו יתברך בכל כחותינו, בכל חושינו, בכל מהותנו. ואף שבין כך
ובין כך עוברות עלינו ירידות ונפילות, משברים וגלים, כמו שידוע לכל מי
שזוכה לחזר בתשובה, שהנה הוא משתוקק אל הבורא יתברך שמו, הנה הוא חוזר
בתשובה, הנה הוא מקבל על עצמו על תורה ומצוות, והנה שוכח מהכל, מסיח דעת
ממנו יתברך, ונשבר לגמרי, עד שנדמה לו כאלו סוף העולם, וכאלו אין צריכים
אותו, אשר באמת הכל שטות והבל, כי בלעדיו יתברך אין לאדם שום קיום, ומה
שיך, אם כן, ירידה ונפילה?! וזה מה שאומר דוד המלך |תהלים קלט, ז|:
"פליאה דעת ממני נשגבה לא אוכל לה" - אני מתפלא ואינני מבין, אינני משיג
מה שיך שאדם יכול לעזב את הקדוש ברוך הוא, "אם אסק שמים שם אתה, ואציעה
שאול הנ " - אם אדם עולה למעלה למעלה, וחוזר בתשובה, אסור לו לעמד שם,
ולומר: "כבר חזרתי בתשובה, אני חוזר בתשובה כבר שנה, אני חוזר בתשובה חמש
שנים, עשר שנים וכו'", אין דבר כזה, אלא בכל יום, בכל שעה ובכל רגע
צריכים לחזר בתשובה, אשר זה פרושו של: "אם אסק שמים - שם אתה" - אפלו
שעליתי לשמים, נתגלה לי האור אין סוף ברוך הוא, שאני מרגיש את הקדוש
ברוך הוא שנמצא אתי, אין זה מספיק, אלא צריך תמיד לחזר להקדוש ברוך הוא,
לעלות מעלה מעלה. ולהפוך - "ואציעה שאול הנ " - אפלו אדם נפל ונכשל במה
שנכשל, אפלו בעוונות הכי חמורים, רחמנא לצלן, עם כל זאת צריך לדעת, שגם
שם נמצא הקדוש ברוך הוא, ואין שום יאוש בעולם כלל. ואם אדם הולך בצורה
כזו, אז אף פעם לא ישבר משום דבר, אלא יהיה חזק תמיד בתפלה. וחכמינו
הקדושים אומרים |איכה רבה, פרשה ג', סימן לה|: נמשלה התפלה כמקוה, ונמשלה
התשובה כים, מה מקוה זו - פעמים פתוחה פעמים נעולה, כך שערי תפלה - פעמים
נעולים פעמים פתוחים, אבל הים הזה לעולם פתוח, כך שערי תשובה לעולם
פתוחים; הינו כשאדם נטמא על ידי חטאיו המרבים, יש עצה על זה - טבילת
מקוה, בזה שאדם זוכה וטובל במקוה, מעביר ממנו את כל הקלפות והסטרא אחרא.
לזאת אומר רבנו ז"ל |לקוטי מוהר"ן, חלק א', סימן נו|, שטבילת מקוה זה שער
נו"ן. כשאדם נכנס לתוך המקוה, וטובל ונכנס תחת המים, בו ברגע כשהוא תחת
המים, ואיננו יכול לנשם, והוא חושב אז רק מהקדוש ברוך הוא: מהיכן אני
מקבל עכשו חיות? רק מהקדוש ברוך הוא! בו ברגע נמשך עליו שער הנו"ן, אשר
זה השער הכי עליון שאדם יכול לזכות בזה העולם. וכן אמר רבנו ז"ל |ספר
המדות, אות המתקת דין, סימן נד|: על ידי טבילת מקוה, נמתק הדין; כשאדם
נמצא תחת המים, עד שאיננו יכול לנשם, ואינו מסיח דעת מהקדוש ברוך הוא,
רק חושב אז ממנו יתברך, נמתקים ממנו כל הדינים. כי מהם הדינים? שאדם שוכח
מהקדוש ברוך הוא. אבל כשאדם נמצא תחת המים, ורואה שבלעדי הקדוש ברוך הוא
אין שום חיות, על ידי זה נמתקים כל הדינים. לכן טבילת מקוה מאד מאד חשובה
בחזרה בתשובה. וזה הענין של טהרת המשפחה, שמאד מאד חשובה טבילת מקוה,
וחוב קדוש להזהר בזה, שעל ידי זה נולדות נשמות קדושות וטהורות. אבל
אומרים חכמינו הקדושים: מקוה לפעמים פתוחה ולפעמים סגורה, לא בכל פעם אדם
יכול לבוא להתפלל להקדוש ברוך הוא. הרבה פעמים יש לאדם חלישות הדעת,
ונדמה לו כאלו אין צריכים אותו, כאלו השמים סגורים בפניו, אבל תשובה
נדמית כים, אשר הוא תמיד פתוח, אימתי שאדם רוצה לקפץ לתוך הים - יכול. כך
תשובה תמיד פתוחה, אימתי שאדם רוצה לחזר בתשובה - יכול. זה רק תלוי בו -
כפי רצונו וכסופיו לחזר בתשובה שלמה. לזאת, בני ובנותי היקרים! אם אתם
רוצים שהדרך הזו שאתם הולכים עליה, תהיה "דרך צלחה", ראו לחזר בתשובה
להקדוש ברוך הוא. ועקר החזרה בתשובה הוא - לחזר אל שרשו, הינו אליו
יתברך, ולהדביק מחשבתו שהיא נשמתו בו יתברך בדבקות אמת, בדבקות בלתי
נפרדת ממנו יתברך כלל. ועליכם לדעת, אשר כל אחד ואחד מאתנו יש לו הרהור
תשובה בכל יום ויום, כי נשמה באה מעולם האצילות, ובכל יום ובכל שעה ובכל
רגע הקדוש ברוך הוא מחיה את כל העולמות, וזה כלל הרהורי התשובה שנכנסים
לבני אדם בכל יום ובכל שעה ובכל רגע, אבל אדם אינו מסגל להבין, שכל אלו
החרטות שמתחרט על מעשיו הרעים, זה בעצמו הרהור תשובה, זה בעצמו הקול של
הקדוש ברוך הוא שקורא אותו. רבנו ז"ל אומר |לקוטי מוהר"ן, חלק א', סימן
רו|, שהקדוש ברוך הוא קורא את כל אדם, שישוב אליו, אבל לא כל אחד זוכה
לשמע את הקול של הקדוש ברוך הוא איך שקורא אותו. ובאמת מהם הקולות
שהקדוש ברוך הוא קורא לנו? על ידי כל פרט ופרט שקורה לנו בחיינו
הפרטיים, על ידי כל מקרה שרק קורה לנו, על ידי זה קורא לנו. וכן אמר רבנו
ז"ל |לקוטי מוהר"ן, חלק א', סימן נד|, שהקדוש ברוך הוא מצמצם עצמו מאין
סוף עד אין תכלית, לרמז לאדם רמזים - בא תחזר אלי; כי הקדוש ברוך הוא
אוהב את כל יהודי ויהודי, והוא צועק ומכריז: "שובו אלי ואשובה אליכם";
באו תשובו בתשובה שלמה אלי, ואשובה אליכם; אך לא כל אדם זוכה לשמע את
הקול הזה, למה? כי על ידי שאדם חוטא, הוא מסבב עם קלפות ומשחיתים, שזה כח
הדמיון, כח המדמה, שאדם נכנס בדמיונות, כל אחד כפי חטאיו ופשעיו המרבים,
כן בורא קלפות, רחמנא לצלן. מה הן קלפות? מחשבות זרות! הנשמה מלבשת בעשרה
לבושים, בעשר מחשבות, שבלשון קבלה נקראות עשר ספירות: כתר, חכמה, בינה,
חסד, גבורה, תפארת, נצח, הוד, יסוד, מלכות. ואדם צריך להוריד מנשמתו לבוש
אחר לבוש, עד שיגיע אל הכתר שהוא רצון שברצונות, רעוא דרעוין, שזו המדרגה
העליונה ביותר. ולפני שאדם זוכה להגיע לזה, הוא מלא דמיונות, וחושב כל
מיני מחשבות זרות, כל מיני הרהורים רעים, שזה בעצמו הקלפות שברא על ידי
עוונותיו המרבים, ובפרטיות מי שנכשל בהרהורי נאוף, עד שבא לידי חטא המגנה
של הוצאת זרע לבטלה, רחמנא לצלן, שעל ידי זה המח מחשבה שלו, שהוא הלבוש
שעל נשמתו, מבלבל לגמרי, ואין לו כבר שום ישוב הדעת כלל, ולכן אומר רבנו
ז"ל |לקוטי מוהר"ן, חלק א', סימן מט|, שהמחשבות טובות הן היצר טוב,
המחשבות רעות הן היצר הרע. הנשמה מלבשת עם שני יצרים, כמו שכתוב |בראשית
ב, ז|: "וייצר ה' אלקים את האדם" - בשני יודי"ן; אחד יצר טוב ואחד יצר
הרע. לנשמה יש שני יצרים, מצד אחד רק חושבת טוב - יהיה טוב וכבר טוב,
ומצד שני חושבת רק רע - יהיה רע וכבר רע. שזה ההפרש בין היצר טוב לרע,
היצר טוב מיצר את הטוב, ואומר לאדם: תדע לך, שהכל טוב, ויהיה לך טוב, ואל
תדאג. והיצר הרע מיצר לך את הרע: הכל רע ויהיה לך רע, ויש לך מה לדאג.
וזו המלחמה שיש לאדם על הדרך שעובר בה. ועלינו לחזר בתשובה
להקדוש ברוך הוא, עד שיזדככו כל לבושי הנשמה, עד שנזכה להרגיש את
הקדוש ברוך הוא שהוא אתנו, עמנו ואצלנו. אבל, ממשיך רבנו ז"ל ואומר, שיש
כח המדמה, שזה מונע את האדם מלחזר בתשובה, זה מנתק את האדם
מהקדוש ברוך הוא. ומה גורם הכח המדמה? לשון הרע. שאדם מדבר רע על חברו,
על ידי זה מיצר את הרע בו. אנחנו נמצאים על אם הדרך, ממשיכים לצעד פסיעה
אחר פסיעה, צעד אחר צעד, שעל אחר שעל, יום אחר יום, שעה אחר שעה, רגע אחר
רגע, אם כן רוצים אם לאו, הדרך היא דרך, והולכים בה - הנה יום והנה לילה,
הנה שבוע והנה חדש, הנה שנה והנה עוד שנה, והנה אנחנו צועדים לקראת הדרך
חזרה אל הקדוש ברוך הוא. נשמתנו ירדה מהקדוש ברוך הוא, וחוזרת אל
הקדוש ברוך הוא, ובאמצע הולכת על דרך, אבל בדרך הזו עלינו להתחזק ולחזק
אחרים, ולהשתדל לראות, שדרכנו תהיה "דרך צלחה". אך, לצערנו הרב, היצר הרע
מתגבר עלינו, ורק מיצר את הרע. וזה הטבע הרע שנמצא בנו - שמכרחים לדבר רע
על השני; כל אחד ואחד מאתנו נולד עם טבע רע, שמכרח לדבר רע על הזולת. מי
בקש ממנו?! אלא על ידי מעשיו הרעים, הוא מדבר רע על אחרים, וזה מה שעוקר
אותו. בשביל זה אומרים חכמינו הקדושים |ויקרא רבה, פרשה טז, סימן ה'|: אל
תתן את פיך להחטיא את בשרך, כיון שאומרים לשון הרע, אל תתן לאחד מאיבריך
להחטיא את כל איבריך. כשאדם מפקיר את פיו, שזה אחד מאיבריו, ומדבר
לשון הרע, על ידי זה מחטיא את כל איבריו. למה צריכים לדבר רע על השני?!
למה שיהיה לנו עסק עם אחר?! אנחנו יודעים שעל פי רב אלו המספרים
לשון הרע, אין להם אמונה כלל, ואינם מרגישים שהקדוש ברוך הוא נמצא כאן
עמהם; כי אם היתה להם אמונה, אזי לא היו מדברים כלל רע. לכן אומרים
חכמינו הקדושים |ערכין טו:|: כל המספר לשון הרע, גרוע יותר מעבודה זרה,
גלוי עריות ושפיכות דמים. כי אם רק על ידי דבור רע אחד שמדברים על הזולת,
כבר עוברים על השלש עברות הכי חמורות: עבודה זרה - חסרון אמונה; כי אם
אדם היה מאמין, שהקדוש ברוך הוא נמצא פה אתנו, עמנו ואצלנו, אף פעם לא
היה מדבר על אחרים, כי הלא הקדוש ברוך הוא נמצא פה, ואיך יש רשות לדבר
על אחרים?! אזי בזה שאדם מדבר לשון הרע, כבר מנתק עצמו מהבורא יתברך שמו,
ומראה שאינו מאמין בו יתברך, אחרת לא היה מדבר על זולתו, כי היה מפחד
ממנו יתברך, כי הקדוש ברוך הוא שומע מה שמדבר על אחרים. וכן על גלוי
עריות עובר על ידי דבור לשון הרע; כי בדרך כלל מי שמדבר לשון הרע על
אחרים, הוא מנבל את פיו, ומדבר דברי נבלה. ורבנו ז"ל אומר |ספר המדות,
אות נבול פה, סימן א'|: מי שמדבר נבול פה, בידוע שלבו חושב מחשבות און;
כי אדם אף פעם לא ינבל פיו לדבר דברי נאוף, אלא כשהלב שלו מלא זהמה וזבל
של עריות; למדים מכאן, שמי שמדבר לשון הרע, עובר גם על עריות, ומגלה את
מעשיו הרעים, אשר עושה בהצנע לכת, רחמנא לצלן. וכן עובר על שפיכות דמים
על ידי לשון הרע; כי על ידי שמדברים רע על אחר, רחמנא לישזבן, יכולים
לגרם להריגתו, ולאבד דמיו. כי אומרים לו: ההוא עשה לך כך וכך. וגורמים
שנאה ומחלקת, המעברת אותו מן העולם, כי מתירים את דמיו, ואומרים: מצוה
להרגו ולהעבירו מן העולם, רחמנא לצלן. לזאת, בני ובנותי היקרים! אנחנו
נמצאים על אם הדרך, ראו שדרככם תהיה "דרך צלחה", ואיך? על ידי שמעכשו
תראו לא לדבר לשון הרע, רכילות וליצנות על אחרים. כי מה יש לכם עם
אחרים?! וזכרו היטב, שאומרים חכמינו הקדושים |בראשית רבה, פרשה צח, סימן
כג|: כל מי שמקבל לשון הרע, אף על פי שהולך ומפיסו, עדין בוער מבפנים;
הינו אדם קבל לשון הרע על הזולת, ואחר כך נתגלה לו שהכל היה שקר וכזב,
אזי בא ומבקש סליחה ומחילה, ואומר: "לא התכונתי, לא חשבתי" וכו', וההוא
מוחל לו, יהודים רחמנים בני רחמנים - מוחלים זה לזה, עם כל זאת, אומרים
חכמינו הקדושים, שאין זה כך, אלא אף שהולך ומפיסו ומתפיס, עדין הוא בוער
מבפנים, הרע נשאר אצל האדם, ואינו יכול להוציאו; כל כך חמור לשון הרע
שאחד מדבר על זולתו. לזאת, בני ובנותי היקרים! למה עלינו לדבר על הזולת?!
האם גמרנו עם עצמנו?! האם אנו מתקנים?! אוי לאותה בושה, אוי לאותה חרפה,
כשיגיע יום הדין הגדול והנורא, ונצטרך לפרט להקדוש ברוך הוא כל אשר
עשינו, איך יש לנו זמן לדבר מאחרים?! וכי סימנו עם עצמנו?! לזאת, בני
ובנותי היקרים! אנו נמצאים על אם הדרך, ראו שדרככם תהיה "דרך צלחה",
ואיך? על ידי שתקבלו על עצמכם מהיום והלאה לשפט את עצמכם בכל יום ויום,
ותעשו חשבון הנפש לברח לאיזה מקום פנוי, שאין שם בני אדם, לאיזה חדר
שאין שם בני אדם, לשדה או ליער, או לקברי הצדיקים, ותתחילו לבקש את
הקדוש ברוך הוא, שימחל לכם על כל אשר עשיתם עד עתה, ותעשו חשבון הנפש איך
אתם עוברים את זה העולם. רבנו ז"ל אומר |לקוטי מוהר"ן, חלק א', סימן
טו|: אדם צריך לשפט עצמו בכל יום ויום. וכך אומרים חכמינו הקדושים |דברים
רבה, פרשה ה', סימן ה'|: אם יש דין למטה - אין דין למעלה; אם אדם שופט
עצמו בזה העולם, אין לו דין למעלה. תתארו לעצמכם, בני ובנותי היקרים! אם
הייתם שואלים עצמכם בכל יום ויום: האם כדאי לנו לדבר על הזולת, ולגרם את
העברות הכי חמורות: עבודה זרה, גלוי עריות ושפיכות דמים?! מה יצא לנו
מזה?! רואים בני אדם מדברים אחד על השני על לא דבר, ועל פי רב אינם
מכירים את האדם שמדברים עליו כל דבר אסור. פלוני אמר, אלמוני דבר וכו',
וכי אתה מכיר אדם זה שאתה מדבר עליו?! ואם אתה מכירו, אתה יודע מיהו?!
מכל שכן וכל שכן, כשאדם נכשל בלשון הרע ורכילות על צדיקי הדור הדבוקים
בהקדוש ברוך הוא - אוי לו ואוי לנפשו, ובל יכפר לו! ולכן שימו לב, בני
ובנותי היקרים! אנו נמצאים על אם הדרך, ראו שדרכנו תהיה "דרך צלחה",
שנצליח בה. כמה זמן יש לנו בזה העולם?! מה אתם חושבים, שנחיה לנצח? לאו!
דוד המלך אומר |תהלים צ, י|: "ימי שנותינו בהם שבעים שנה", וכמה עברו
מהשבעים שנה? כמה נשאר לנו? הרי עוד מעט אנו שבים אל הקדוש ברוך הוא, אז
באו נעשה כבר עכשו בעולם הזה - עולם הבא. אומר רבנו ז"ל |שיחות הר"ן,
סימן צו|, שאדם צריך להרגיל עצמו עוד בזה העולם לחיות כדגמת העולם הבא.
הגאלה תלויה רק בידינו - אם אנו נחזר בתשובה שלמה, ואם נקבל על עצמנו לא
לדבר רע על שום בריה, רק למצא את הטוב בכל יהודי, אז אנו נגאלים מכל
הצרות. ולהפוך - למה אנו סובלים סבל גדול כזה? גלות מרה כזו? אף אחד אינו
שם לב, מאין בא הסבל הגדול שלו! אך אומרים חכמינו הקדושים |שמות רבה,
פרשה א', סימן לה|: היה משה מהרהר בלבו ואומר: מה חטאו ישראל שנשתעבדו
מכל האמות? כיון ששמע דבריהם של דתן ואבירם, אמר: לשון הרע יש ביניהם,
איך יהיו ראויים לגאלה?! משה רבנו טען להקדוש ברוך הוא: למה עם ישראל
סובלים סבל גדול?! למה אנחנו צריכים להיות מפזרים ומפרדים בין אמות
העולם, ולסבל את הסבל הזה?! עד שבא לידי החלטה, וראה שיש דלטורין ביניהם,
יש לשון הרע מאחד על השני! ולכן, בני ובנותי היקרים! האם אינכם שמים לב,
שיש בני אדם, שכל החיות שלהם היא רק לדבר רע על הזולת?! רשעים ארורים,
נואפים ככלבים, ואינם מתבישים לדבר על הזולת, והם מסיתים ומדיחים, וכלל
אינם יהודים, אלא מערב רב; כי מי שמדבר על נשמות ישראל רק רע תמיד, סימן
שאיננו יהודי, הוא בא מערב רב, אשר מהם עם ישראל סובלים, מאז שיצאו
ממצרים, שכתוב |שמות יב, לח|: "וגם ערב רב עלה אתם"; והתערבו בין נשמות
ישראל, ומהם אנו סובלים מה שאנו סובלים את הסבל הנורא הזה. לזאת, בני
ובנותי היקרים! אם אתם רואים שאחד מדבר רע על הזולת, תברחו ממנו, תדעו
שאיננו יהודי. וכיצד יכול להיות?! הלא הוא נראה כחכם, נדמה כרב וצדיק, אך
לא ולא! אין זה יכול להיות שצדיק הוא, כי אם אחד מדבר רע על השני, תדעו
לכם, שזה מצד הקלפה והטמאה, שמעלים ומסתיר את האין סוף ברוך הוא. הגיע
הזמן, בני ובנותי היקרים, שתתחילו לעזר אחד לשני, ובזה תוכחו שחזרתם
בתשובה. מתי יתגלה לכם שנתקבלה תשובתכם בשמים, ובאמת חזרתם בתשובה? אם
תעזרו ליהודים אחרים, אם זו תהיה כל חיותכם - לעזר לעני, לסיע ליהודי
אמלל, זה סימן ששבתם בתשובה, אבל כל זמן שיש לכם במחשבה, בדבור ובמעשה רע
נגד הזולת, סימן שעוד לא התחלתם לחזר בתשובה, ואתם חיים בדמיון גדול. ואם
תאמר: "אבל יש לי זקן ארך, פאות ארכות, כפה לבנה, ואני קופץ וצוהל וצועק,
ולמה אינני בעל תשובה?" אך אם עדין אתה מדבר רע על הזולת, סימן שהכל שקר
ודמיון אחד גדול, ואינך שומע את קול הקדוש ברוך הוא; כי אם היית שומע את
קולו יתברך, היית רואה שחזרה בתשובה היא לחזר רק אליו יתברך, ולתקן את
מעשיו ולקים את מצוותיו יתברך, ולהתמיד בלמוד התורה הקדושה, ולהתחזק
באמונה פשוטה בו יתברך; כי יהודי צריך להדמות אל קונו. הקדוש ברוך הוא
נתן לנו את המצוות - רמ"ח עשה ושס"ה לא תעשה, כנגד רמ"ח איברי האדם ושס"ה
גידיו. אם אדם מקים מצוות עשה, על ידי זה מתחברים האיברים שלו, ונעשים
כלים לקבל בהם האין סוף ברוך הוא, וממשיך על עצמו אור וזיו וחיות ודבקות
הבורא יתברך שמו, ואם אדם שומר עצמו מלא תעשה, על ידי זה מדביק את גידיו
אל הקדוש ברוך הוא, ונעשים צנורות לקבל בהם אור אין סוף ברוך הוא. לזאת,
בני ובנותי היקרים! כל זמן שאנחנו על הדרך, באו ונראה לעשות מהדרך הזו
"דרך צלחה", באו ונקים את מצוותיו יתברך, אשר על המצוות האלו נאמר |משלי
ג, יז|: "דרכיה דרכי נעם וכל נתיבותיה שלום"; ובזה שנעזר לזולת, בזה נראה
שבאמת חזרנו בתשובה.
<h3>ב.</h3>
בני ובנותי היקרים! חכמינו הקדושים אומרים |ויקרא רבה, פרשה לד, סימן
טז|: העני הזה יושב ומתרעם, מה אני אחר מפלוני?! הוא ישן על מטתו ואני
ישן כאן, פלוני ישן בביתו ואני כאן, ועמדת אתה ונתת לו, חייך - שאני מעלה
עליך כאלו עשית שלום ביני ובינו; הינו אנחנו הולכים עתה בדרך - אם
ברצוננו או שלא ברצוננו, נשמתנו ירדה מעולם האצילות לעולם העשיה, והולכת
על דרך; פוסעים פסיעה אחר פסיעה, ומתקדמים עם הדרך מעולם העשיה לעולם
האצילות, אבל באמצע הדרך, על אם הדרך פוגשים כל מיני טפוסי אנשים, ועלינו
לראות לעודד, לחזק, לשמח את כל אלו השבורים והרצוצים שנמצאים על הדרך,
ובזה שאנחנו מענינים לעזר לזולת, בזה מתגלה טהר לבנו, שבאמת חזרנו
בתשובה; כי כל זמן שאדם אינו רוצה לעזר לזולת, אין אכפת לו מהזולת, אלא
מדבר עליו לשון הרע, רכילות וליצנות, סימן שהוא בדמיון אחד גדול, ועדין
רחוק מחזרה בתשובה. ולזאת מוצאים בדרך כל מיני טפוסי אנשים - רצוצים
ושבורים בגשמיות וברוחניות, ומתרעמים על הקדוש ברוך הוא: למה אני שונה
מזולתי; פלוני ישן על מטתו בכבוד, ואני ישן כאן על הארץ משלך ברחוב,
פלוני יש לו פרנסה ונחת וכו', ואני עני ואביון, מלא צרות וסבל וכו'; ואתה
באת ועזרת לו, אומר הקדוש ברוך הוא: חייך, שאני מעלה עליך כאלו עשית שלום
ביני לבינו; אדם מתרעם עליו יתברך - למה עוברים עלי צרות ויסורים, אשר כל
אחד מאתנו יש לו את חבילת יסוריו וכו', ואיננו שמים על לב, שבמקום לעזר
לזולת, יש אצלנו גזענות רצחנית, שנאה עמקה ישנה בין הבריות על לא דבר,
אנחנו מיצרים את הגלות, אנו מיצרים את הרע, איך? על ידי שאנו מדברים תמיד
על אחרים, וכיצד נרצה אחר כך להנצל מכל מיני צרות וסבל וכו'?! בשעה
שבינינו נמצאת גזענות, רשעות ורציחה אחד לגבי זולתו, ואנו רואים במוחש,
אשר יש בני אדם מסיתים ומדיחים, שכל חייהם רק להסית ולהדיח נגד השני -
'הפרד ומשל' זה כל הכח שלהם, וזו טמאה עצומה מהסמ"ך מ"ם הרשע, ימח שמו
וזכרו, שרוצה רק לעשות פרודים בין נשמות ישראל, שזו קלפת המן עמלק, שאמר
|אסתר ג, ח|: "ישנו עם אחד מפזר ומפרד בין העמים"; והתקון היה על ידי
מרדכי ואסתר, שאמרה |אסתר ד, טז|: "לך כנס את כל היהודים". תכנסם ותקבצם
ביחד; כי יהודים צריכים לעזר זה לזה, ובזה שמסיעים לזולת, בזה מגלים טהר
לבם, שבאמת חוזרים בתשובה. לזאת, בני ובנותי היקרים! באו ונחזר בתשובה אל
הקדוש ברוך הוא! נתחיל לדבר אל הקדוש ברוך הוא בכל יום בשפת האם שלנו!
באו נתחיל לאהב את זולתנו! באו נפסיק את הקנאה והשנאה שיש בין אחד לשני!
עד מתי תשבו בגלות שאתם יצרתם במו ידיכם?! הלא הקדוש ברוך הוא נמצא פה
עמנו ואצלנו, וכמו שאומר רבנו ז"ל |לקוטי מוהר"ן, חלק א', סימן ז'|, שעקר
הגלות רק מחמת חסרון אמונה; אם היה אדם מאמין, שהקדוש ברוך הוא נמצא פה
אתנו, עמנו ואצלנו, והכל זה אלקות ואלקות זה הכל, היינו רואים שאנו כבר
נגאלים; הנה הקדוש ברוך הוא פה, האינכם שמים לב?! אתם הולכים - מי הולך
בכם?! אתם מסתכלים - מי מסתכל בכם?! אתם שומעים - מי שומע בכם?! רק
הקדוש ברוך הוא! ואם יוציא מכם את החיות, אתם כבר כלום, חתיכת אדמה, זבל
ועפר; אדם הוא כלום בלעדיו יתברך. לזאת, בני ובנותי היקרים! אנחנו עתה על
אם הדרך, תראו שתהיה "דרך צלחה"; תמשיכו את הקדוש ברוך הוא בתוך חייכם,
אז תראו שהנה הקדוש ברוך הוא נמצא כאן אתנו, עמנו ואצלנו. וברגע שנכניס
את הבורא יתברך שמו בתוך החיים שלנו, אנחנו נגאלים גאלת עולם. אשרי מי
שמכניס דבורים אלו בתוך לבו, ואז טוב לו כל הימים. תם ונשלם, שבח לאל
בורא עולם!
<h2>קונטרס עושים מהפכה</h2>
<h3>ב.</h3>
יעורר ויחזק את נשמות ישראל לחזר בתשובה שלמה אליו יתברך, וירבה לדבר על
הצרות שקרו לעם ישראל ביום צום עשרה בטבת, ויבאר איך שאלו הצרות שיכות גם
בדור הזה. בנוי ומיסד על פי דברי רבנו הקדוש והנורא, אור הגנוז והצפון
בוצינא קדישא עלאה, אדוננו, מורנו ורבנו רבי נחמן מברסלב, זכותו יגן
עלינו ועל פי דברי תלמידו, מורנו הגאון הקדוש, אור נפלא, אשר כל רז לא
אניס ליה רבי נתן מברסלב, זכותו יגן עלינו ומשלב בפסוקי תורה, נביאים,
כתובים ומאמרי חכמינו הקדושים מגמרא ומדרשים וזהר הקדוש
הובא לדפוס על ידי חסידי ברסלב עיה"ק ירושלים תובב"א
<h3>א.</h3>
בני ובנותי היקרים! עליכם לדעת, אשר בשעה שהנשמה מקבלת על עצמה לחזר
בתשובה, אף שעדין היא לא מוציאה את זה מהפה, אלא יש לה רק הרהור תשובה,
הינו מהרהרים שהנה אנו מתכננים לחזר בתשובה, מקבלים על עצמנו קבלות
טובות, מזה נעשים כבר דברים גדולים בכל העולמות. וכל שכן כשיהודי מוציא
מפיו ואומר: "רבונו של עולם, עד עכשו לא הכרתי אותך, עד עכשו הייתי רחוק
ממך, עד עכשו עשיתי הבלים, ומעתה רבונו של עולם, אני מקבל על עצמי קבלות
טובות לחזר אליך". אין יכולים לתאר ולשער מה הדבורים האלו גורמים בכל
העולמות - זה רק מה שאדם מוציא מפיו, על אחת כמה וכמה באין ערך כלל,
כשיהודי מוציא את זאת מהכח אל הפעל - מה שבקש מהקדוש ברוך הוא ומה שהבטיח
להקדוש ברוך הוא, זה גורם מהפכה בנשמתו, מהפכה בביתו, מהפכה בשכונתו,
גורם מהפכה בעירו, במדינה שלו ובכל העולם כלו. כי כשיהודי חושב רק במחשבה
שהוא רוצה לחזר בתשובה, אומרים חכמינו הקדושים |פסיקתא דרב כהנא|, שעולה
מחשבתו לא עד עשר מילין, ולא עד עשרים מילין, ולא עד חמשים מילין, ולא עד
מאה מילין, אלא עד חמש מאות מילין; הינו רק מחשבה אחת שנכנסה באדם שהוא
רוצה לעשות מהפכה בשביל הקדוש ברוך הוא, רוצה להפך את חייו בשבילו יתברך;
המחשבה בעצמה, ההרהור תשובה שמהרהר בתשובה, כבר עושה מהפכה בכל העולם
כלו, על אחת כמה וכמה כשיהודי מדבר אל הקדוש ברוך הוא, ומשיח ומספר את
כל לבבו לפני קונו, אינכם יכולים לתאר ולשער מה הדבורים האלו גורמים בכל
העולמות כלם. על אחת כמה וכמה באין ערך כלל, כשיהודי מוציא מהכח אל הפעל,
ומתחיל לשמר שבת, ואוכל כשר, מתעטף בציצית, מניח תפלין, הוא עושה מהפכה
בכל העולם כלו. כשאשה מקבלת על עצמה רק במחשבה, שמהיום והלאה תלך בכסוי
ראש, מהיום והלאה תלך רק בבגדי צניעות, מהיום תשמר שבת ותדליק נרות שבת,
כשבת ישראל חושבת ורק מהרהרת במחשבתה: "מהיום אני מקבלת על עצמי לשמר
טהרת המשפחה, מהיום אני מקבלת על עצמי לחזר בתשובה"; ההרהור בעצמו
שמהרהרים, עושה נפלאות בכל העולמות כלם, וכל המלאכים כבר מקנאים באדם זה,
או באשה זו, ומכל שכן כשמוציאים את זאת מהפה, כשמדברים ומספרים את זאת
להקדוש ברוך הוא, זה גורם שעשועים למלי מליונים מלאכים; כי על כל דבור
ודבור שיהודי זוכה לדבר להקדוש ברוך הוא, בורא ממנו מלאכים. בני ובנותי
היקרים! אם הייתם יודעים מהי המעלה לדבר אליו יתברך, אשר כל דבור ודבור,
כל שיחה ושיחה שמשוחחים עמו יתברך, אילו שעשועים יש להקדוש ברוך הוא
מדבורים אלו, אזי הייתם גונבים בכל יום ויום לכל הפחות עשרים דקות,
ועומדים באיזו פנה, או יושבים באיזה חדר, או הולכים לקבר צדיק, או לשער
השמים, ומשיחים את כל הלב אליו יתברך, על אחת כמה וכמה באין ערך כלל,
כשאשה מוציאה מהכח אל הפעל, ומתחילה לשמר שבת, מדליקה נרות לכבוד שבת,
הולכת בכסוי ראש, שומרת טהרת המשפחה, זה גורם מהפכה בכל העולם כלו.
וחכמינו הקדושים אומרים |יומא פו.|: יחיד ששב - מוחלים לכל העולם כלו; אם
יש יהודי יחיד או אשה יהודיה יחידה, בודדה, שמחליטים אחת ולתמיד "עושים
מהפכה" בשביל הקדוש ברוך הוא; הבעל מקבל על עצמו, מהיום אני מניח תפלין,
אני מתעטף בציצית, אני הולך עם כפה, שומר שבת, או האשה מקבלת על עצמה,
שמהיום אלך בכסוי ראש, אשמר שבת, אלבש מלבושים צנועים, היחיד הזה גורם
שהקדוש ברוך הוא מוחל לכל העולם כלו. בני ובנותי היקרים! תתארו לעצמכם
שאתם נמצאים פה לבד עם הקדוש ברוך הוא, הקדוש ברוך הוא נמצא פה אתנו
עכשו. ואם אדם היה זוכה ועיניו היו עינים קדושות, היה רואה דברים נוראים
ונפלאים מה שקורה. כמו שאומר רבנו ז"ל |לקוטי מוהר"ן, חלק א', סימן רנד|:
עיני האדם תמיד רואות דברים עליונים מאד, אבל זה הולך במהירות גדולה
כל כך, שאין מסגלים לתפס מה רואים. ומביא רבנו ז"ל דגמא: פלוני מחזיק
משהו בידו, ומעבירו במהירות לפני עיניו, באמת ראה את הדבר, אבל כששואלים
אותו: "מה ראית?" עונה: "לא ראיתי כלום". וההסבר לזה, מסביר רבנו ז"ל:
מהו כח הראות? איך האדם רואה? העינים מוציאות אור ישר, ופוגעות בדומם,
וממנו יוצא אור חוזר; הינו אדם מסתכל על דבר מסים - זהו אור ישר, העין
מסתכלת ישר אל הפרט שרוצים לראות, אבל עדין אין קולטים מה רואים, עד שיש
אור חוזר, מהפרט חוזר אל המח והדעת, והאדם מתחיל להבין מה ראה. לזאת, בני
ובנותי היקרים! העינים שלנו רואות נפלאות, אך מדוע איננו רואים? כי אין
לנו ישוב הדעת, שיחזר לעינינו לקלט מה אנחנו רואים. אם היתה לכם זכות,
ואני מקוה שתהיה לכם זכות - אם תשובו בתשובה אליו יתברך, אז תראו איך
השכינה הקדושה נמצאת פה אתנו, ואין עוד זכות יותר גדולה לנשמות ישראל,
כשזוכים לראות פני השכינה. לזאת, בני ובנותי היקרים! עליכם לזכר! שעתה
"עושים מהפכה"; כל אחד ואחד מאתנו איננו זז מכאן, עד שמקבל על עצמו על
מלכות שמים, עד שאנחנו מבטיחים להקדוש ברוך הוא, שכל אחד ואחת מאתנו
יהיה היחיד ששב, שימחלו בזכותו לכל העולם כלו. הנה אנו מתבוננים סביבנו,
מקום יפה, תאורה נאה, אוירה חמה ונעימה, שרים ושמחים. אבל אתם יודעים כמה
משפחות שכולות יושבות בביתן, בוכות ומבכות את יקיריהם?! כמה אלפי אלפים
ורבבות צמודים עכשו בבתי חולים לכל מיני מכונות, מכשירי הנשמה ואינפוזיה,
וזקוקים לרפואה שלמה?! והכל תלוי בנו, אנחנו עכשו היחידים, שבנו תלוי
עכשו שנוי כל העולם. ולכן, בני ובנותי היקרים! עתה "עושים מהפכה" בשביל
הקדוש ברוך הוא בל נא נשכח, כמה אלפי אלפים ורבבות, לדאבוננו הרב,
יהודים חולים וזקוקים לרפואה שלמה, כמה רבבות רבבות נשמות ישראל צריכים
רחמים רבים, שהקדוש ברוך הוא ישמרם ויחזרו בשלום - אלו הבנים שלנו, אלו
הבנות שלנו.
<h3>ב.</h3>
בני ובנותי היקרים! עליכם לדעת, אשר בעשרה בטבת קרו שלשה דברים: בו ביום
נסתלק עזרא הסופר, וכן מלך בבל פרץ את חומות ירושלים, וכן העתיקו התורה
ליונית; אלו שלשה ארועים נפרדים, אך ארעו ביום זה. בודאי יש קשר הדוק בין
השלשה. ומה החבור ביניהם? והענין הוא, שחכמינו הקדושים אומרים |סנהדרין
כא.| על עזרא הסופר: אלמלא קדמו משה |אם משה רבנו לא היה מקדים לעזרא
הסופר|, לעלות על הר סיני ולקבל את התורה, היה הקדוש ברוך הוא נותן את
התורה על ידי עזרא הסופר; תתארו לעצמכם גדלתו של עזרא הסופר, שרצה
הקדוש ברוך הוא לתת דרכו את התורה. מה היה עזרא? עזרא הוא היסוד של אמונת
חכמים; כי הוא העתיק את התורה כפי הקבלה שקבל, ובודאי מסר את המסורה של
תורה שבעל פה כמו שקבלה, כמובא |הקדמת הרמב"ם|, וכמו שאמרו חכמינו
הקדושים |סכה כ.|: בתחלה כשנשתכחה תורה מישראל עלה עזרא מבבל ויסדה; כי
באמת היסוד אצל עם ישראל זה אמונת חכמים, בלי אמונת חכמים אין אמונה
בהקדוש ברוך הוא, כדכתיב |שמות יד, לא|: "ויאמינו בהוי"ה ובמשה עבדו",
שואלים חכמינו הקדושים |מכילתא בשלח|: אם במשה האמינו - בהקדוש ברוך הוא
לא כל שכן?! אלא אם לא היו מאמינים קדם במשה, גם בהקדוש ברוך הוא לא היו
מאמינים; עם ישראל היו בשעבוד מצרים, אומרים חכמינו הקדושים |עין תורת
כהנים אחרי יח; ותנא דבי אליהו רבה, פרק ז'|, שמצרים היתה ערות הארץ,
מצרים היתה הזהמה הגדולה שבכל האמות, הפריצות, ההפקרות, הנאוף, הכסף, כל
התאוות רעות היו במצרים. ועם ישראל היו צריכים להזדכך בזכוך אחר זכוך
במצרים. וחכמינו הקדושים אומרים, שבמצרים היו כבמחנה הסגר, לא היו יכולים
לברח, מצרים היתה סגורה ומסגרת, עבד לא היה יכול להמלט משם, כלם היו
משעבדים לפרעה, עד שבא משה רבנו, וגלה לעם ישראל |דברים ד, לה|: "אתה
הראת לדעת, כי הוי"ה הוא האלקים, אין עוד מלבדו"; תדעו לכם, שהקדוש
ברוך הוא נמצא פה אתכם, עמכם ואצלכם; ברגע שנשמות ישראל החלו להבין
ולהתבונן שהקדוש ברוך הוא נמצא אתם, כבר קבלו על עצמם לחזר בתשובה.
מה היה הפגם במצרים? אומר האר"י הקדוש, במצרים מלך פה רע - פרעה מלך
מצרים. רחמנא לישזבן, הפה היה פתוח לדבר אחד על השני לשון הרע, רכילות
וליצנות, והתלוצצו מהצדיקים. וזו היתה גלות מצרים - תחת פה רע, עד שבא
משה רבנו, וגלה את הקדוש ברוך הוא, ועל ידי זה נעשה פה סח |פסח|, התחילו
לדבר אליו יתברך. כמו שכתוב |שמות ב, כג|: "ויאנחו בני ישראל מן העבדה",
החלו לדבר אל הקדוש ברוך הוא; כי עד שמשה רבנו ירד למצרים בשליחותו של
הקדוש ברוך הוא, היתה הגלות גדולה במאד מאד, ברגע שהגיע משה רבנו למצרים,
וגלה לעם ישראל, שהקדוש ברוך הוא נמצא פה אתכם, אזי תחת לדבר שטיות, לשון
הרע, רכילות וליצנות, במקום שיתחילו לריב זה עם זה, החלו לדבר אל הבורא
יתברך, וכך היתה גאלת מצרים, וכך יצאנו ממצרים, והיינו מוכנים לקבל את
התורה. ועם ישראל הלכו אחר משה בעינים עצומות, וכמו שכתוב |ירמיה ב, ב|:
"זכרתי לך חסד נעוריך אהבת כלולתיך לכתך אחרי במדבר בארץ לא זרועה";
בודאי היו ערב רב רבים מאד, שעלו גם כן עם ישראל, ועשו רעש ומהפכה, וצעקו
לאן משה מוליך אתכם?! אבל הרב בעם ישראל היו מאמינים בני מאמינים, עד
שזכו לקבל את התורה. ומאז קבלת התורה עם ישראל משעבדים להקדוש ברוך הוא.
והנה כתוב בזהר |מצרע נג:|: אמאי אקרי תורה? דמורי ומגלי מה דהוה סתום
ולא אתידע; התורה הקדושה מגלה את הסתום מאתנו. אנחנו מסתובבים פה בעולם
הגשמי והחמרי הזה הנקרא עולם העשיה, ולכל אחד ואחד מאתנו אין חסרות צרות
ובעיות, לא חסר סבל, והכל בא - מפני שאיננו מכירים את הקדוש ברוך הוא, כי
אם היינו יודעים שהקדוש ברוך הוא נמצא פה אתנו, עמנו ואצלנו, כל חיינו
היו משתנים לגמרי. וזה נקרא תורה - דמורי ומגלי מה דהוה סתום מניה; בזה
שיהודי הולך עם ציצית על בגדו, מגלה שאינו הולך בבגד גשמי, אלא הלבוש הוא
הלבוש של הקדוש ברוך הוא, בזה שאדם מתעטר עם תפלין, מראה שיש לו כתר
המלך, וכמו שאומר רבנו ז"ל |לקוטי מוהר"ן, חלק ב', סימן עב|, אם אדם היה
יודע מה זה תפלין, היה מתביש להלבישו, כי איך אדם שהוא כל כך רחוק, יתפס
את כתר המלך וילבישנו?! אף על פי כן נתן לנו הקדוש ברוך הוא רשות להשתמש
בכתרו. אם אשה היתה יודעת מה זה כסוי ראש שמכסה שערותיה, איזה כבוד הוא
בשבילה! איזו זכות היא בעבורה! שהרי זה הצעיף דגמא של האמהות הקדושות,
כמו שמוצאים אצל רבקה |בראשית כד, סה|: "ותקח הצעיף ותתכס"; כשאשה הולכת
בכסוי ראש, איזו נחת רוח היא גורמת להקדוש ברוך הוא, כשאשה הולכת בצניעות
איזה ענג היא מסבה לבורא יתברך שמו! ואין להתבלבל ולומר: "אבל אלו
צוחקים", "זה מדבר וזה מתלחש" וכו', כי עדיף לשמע מה שהקדוש ברוך הוא
אומר, אשר התורה הקדושה מגלה מכל פרט ופרט של העולם הזה, שיש בזה אלקות,
ועל כן אין לשים לב ללעג הרשעים. לזאת, בני ובנותי היקרים! מאחר שזכינו
וקבלנו את התורה ממשה רבנו בהר סיני, עלינו להמשיך את המסרת! עלינו לקבל
על עצמנו קבלת התורה מחדש. אומרים חכמינו הקדושים |פסיקתא זוטא ואתחנן ו,
ו; רש"י תבא כו, טז|: בכל יום ויום יהיו בעיניך כחדשים; לא שהיה זה לפני
שלשת אלפים חמש מאות שנה קבלת התורה, אלא בכל יום ויום יש קבלת התורה
מחדש; אם חיים בצורה כזו, אזי נפטרים מכל הצרות. וזה היה ענינו של עזרא
הסופר, שהיה בזמנו בדיוק כבימים אלה, אשר בעוונותינו הרבים נתקים |תהלים
קו, לה|: "ויתערבו בגוים וילמדו מעשיהם", עד כדי כך, שהיתה התבוללות
גדולה מאד, "והתערבו זרע הקדש בעמי הארצות" |עזרא ט, ב|; ובא עזרא הסופר,
וצעק לנשמות ישראל: מה אתכם? אתם מתבוללים בין אמות העולם, הפרדו
תכף ומיד מהגויות שנשאתם להן, "אנחנו מעלנו באלהינו ונשב נשים נכריות
מעמי הארץ" וגו' |עזרא י, ב|; ועם ישראל ציתוהו, ועלו לארץ ישראל. ולכן
לא בחנם אומרים חכמינו הקדושים |סנהדרין כא.|: אלמלא קדמו משה, הקדוש
ברוך הוא היה נותן את התורה לעזרא הסופר, שהיה יסוד של אמונת חכמים.
על כן אם אנחנו רוצים לחזר בתשובה, עלינו לקבל קדם אמונת חכמים. אנו
רחוקים מאד מאד מהקדוש ברוך הוא, כל אחד ואחד מאתנו יודע את עברו, כל אחד
יודע בדיוק מיהו, ואינו יכול להטעות את הקדוש ברוך הוא ואת הצדיקים. את
בני אדם יכולים בנקל להטעות, רק מתלבשים בלבוש צנוע, לבוש תלמיד חכם,
והתחפשת יפה מאד, וכבר בני אדם טועים בו, כאלו מי יודע איזה חכם הוא,
איזה מקבל הוא! אבל את הקדוש ברוך הוא אין יכולים לרמות, ולא להתחמק
ממנו. וכן הצדיקים הדבוקים בו יתברך, שרואים למעלה מהעינים שלנו, ומשיגים
למעלה משכלנו, אותם אין יכולים להטעות; כי הצדיק האמת דבוק
בהקדוש ברוך הוא, ואינו מסיח דעת ממנו יתברך כרגע, דבוק בשמות הקדושים,
כל דקה יחוד אחר, עד שאין לנו משג מה זה צדיק. אנחנו כלנו רחוקים ממנו
יתברך, כל כך רחוקים, עד ששכחנו לשם מה באנו לזה העולם. הגענו הלום,
ונדמה לנו שנשאר פה לנצח. הצדיקים בכל יום חושבים, שהנה הנה היום אנחנו
יוצאים מזה העולם. וכתוב בזהר |פרשת ויחי דף רכ.|: זכאי חסידי בכל יומא
ויומא מסתכלי בלבייהו כאלו ההוא יומא מסתלקי מעלמא ועבדין תיובתא שלימתא
קמי מאריהון |החסידים הזוכים בכל יום ויום מסתכלים בלבם, כאלו היום הזה
מסתלקים מהעולם, ועושים תשובה שלמה לפני אדונם|; הצדיקים מסתכלים בכל יום
ויום, כאלו זה יומם האחרון. תתארו לעצמכם, אם היו אומרים לנו, שהיום הוא
היום האחרון שלנו, איזה פחד היה תוקף אותנו?! הנה אנו מנחים בשקר שלנו,
בשטיות בהבלים וכו', ואומרים לנו, שאנו צריכים עתה לעזב את זה העולם,
איזה פחד היה חודר ללבנו! איזה רעד ויראה היו נכנסים בנו! כן הצדיקים -
בכל דקה ורגע ושניה דבוקים בהקדוש ברוך הוא, ועל כל נשימה ונשימה תהלל יה
|עין בראשית רבה, פרשה יד, סימן יא|, מהללים את הבורא יתברך שמו, וחלים
וזוחלים ממנו יתברך תמיד. היש לנו משג מה זה צדיקים? לאו! אבל אם נתחזק
באמונת חכמים, ונלך אחר דבריהם שאומרים לנו, בזכות אמונת חכמים, נזכה
לאמונה באל עולם. וכמו שאומר רבנו ז"ל |לקוטי מוהר"ן, חלק א', סימן קכג|:
עקר שלמות אמונת חכמים, שצריכים לסלק את הדעת לגמרי; כי כשאדם חושב: אני
כבר יודע, ורק אני מבין, סימן שאיננו יודע כלום; כי סוף כל סוף באו
ונסתכל על עצמנו, איך עברו עלינו החיים?! אילו צרות, אילו יסורים ומרירות
סבלנו עד כה?! באילו חובות אנו מסבבים?! כמה בלבולים יש לנו?! כמה
ספקות?! והנה הקדוש ברוך הוא עוזר לנו, אשר זו זכות גדולה מאד, שנתקבץ
יחד, ונחשב - מה הלאה?! עד שנחליט בצותא שעתה "עושים מהפכה" בשביל
הקדוש ברוך הוא. אבל לזה צריכים אמונת חכמים, החכמים רואים דברים כאלו,
שאינכם רואים, השכינה הקדושה נמצאת פה אתנו, ועתה יכולים לפעל אצל
הקדוש ברוך הוא כל אשר אנו רוצים. ומה אנו רוצים - אם לא ישועה וגאלת עם
ישראל, אשר זה הרצון של כלנו; אחד מצמצם יותר - רוצה לראות בישועתו
הפרטית, אחר רוצה לראות בישועת אשתו וילדיו, אחר יש לו מח יותר רחב, רוצה
ישועה לכל המשפחה, אחר בעל השגה יותר גבוהה, רוצה ישועה לכל אנשי
בית הכנסת, היכן שהוא מתפלל, אחר רוצה לראות בישועת כל העיר, או כל
המדינה, אחר בעל מח רחב מאד מאד, ורוצה לראות בישועת כל העולם כלו, שהיכן
שנמצאות נשמות ישראל, אצל כלם יתהפכו חייהם המרורים לחיים טובים ונעימים,
אבל זה תלוי בנו! זה תלוי בכל אחד ואחד מאתנו. רבנו ז"ל אומר |התחלת
לקוטי מוהר"ן, חלק ב'| על הפסוק |יחזקאל לג|: "אחד היה אברהם"; הלא היה
כל העולם כלו, מליוני גויים, ואיך כתוב "אחד היה אברהם"? אומר רבנו ז"ל,
כשיהודי חוזר בתשובה, ומקבל על עצמו על תורה ומצוות, עליו להיות בבחינת:
אחד; אני נמצא פה לבד. ואם יחשב מחשבה זו, שאני נמצא לבד בעולם, וכל
העולם תלוי רק בי, אזי לא יסתכל על שום מונע ומעכב, ולא יתביש משום בריה
שבעולם. רבנו ז"ל אומר |לקוטי מוהר"ן, חלק א', סימן ה'|: צריך כל אדם
לומר, שכל העולם כלו לא נברא אלא בשבילו, ואם כן עליו לראות לתקן את
העולם. לזאת, בני ובנותי היקרים! עכשו אנחנו חוזרים בתשובה
להקדוש ברוך הוא! עכשו אנחנו מקבלים על עצמנו על תורה ומצוות. הגברים
מקבלים על עצמם, שמעתה אנו מתחילים להניח תפלין. הנשים מקבלות על עצמן
מעתה אנו הולכות בכסוי ראש; כלנו מקבלים על עצמנו מהיום לא לאכל בשום
מקום שאין שם הכשר, כי בעוונותינו הרבים, צריכים להשמר מאד מאד מאכילת
טרפות ונבלות. הרמב"ם אומר באגרת תימן, איך יכול להיות שליהודי לא תהיה
אמונה, הלא אמונה ויהודי זה דבר אחד, ואין יכולים להפריד ביניהם. וכמו
שרבנו ז"ל אומר, אשר אמונה זו הנשמה, ואיך יכולים להפריד אדם מהנשמה?!
אומר הרמב"ם: ברגע שאדם נכשל באכילת טרפות ונבלות, תכף ומיד דמו נעכר,
ואינו מסגל לקלט את האמונה, קשה לו והוא מלא קשיות וספקות על
הקדוש ברוך הוא. לזאת כבר מעכשו אנו "עושים מהפכה"; מקבלים על עצמנו לא
לאכל יותר שום מאכל, שיש בו ספק ספקא טרפות ונבלות. ומכל שכן וכל שכן
שעלינו לחזר בתשובה, על שאכלנו כל מיני מאכלות אסורים, אשר בעטים אנו
סובלים סבל גדול, ואנו מלאי ספקות וקשיות עליו יתברך. מאין בא דבר זה,
שיהודי מסתפק בו יתברך? רק מאכילת טרפות ונבלות, רחמנא לצלן.
<h3>ג.</h3>
בני ובנותי היקרים! הדבר השני שקרה בעשרה בטבת: מלך בבל החריב את חומת
ירושלים. רבנו ז"ל אומר |לקוטי מוהר"ן, חלק ב', סימן א'|: ירושלים נקראת
על שם ירא שלם; כל יהודי צריך, שתהיה לו ירושלים על לבו, כמו שכתוב
|תהלים קלז, ו|: "אעלה את ירושלים על ראש שמחתי"; הינו שתהיה לו יראת
שמים, וכן תמיד צריכים לזכר את חרבן ירושלים. אומרים חכמינו הקדושים |שבת
קיט:|: לא חרבה ירושלים אלא על שבזו בה תלמידי חכמים. מאין בא חרבן
ירושלים? שלועגים לצדיקים. לא חרבה ירושלים אלא על שבטלו בה את השבת
|שם|: הבה נקבל על עצמנו עכשו שמירת שבת; וכתוב בזהר, שבשבת יורד אור
כזה, שמי שרק מכין עצמו בששת ימי החל, מאירה לו השבת בזהר ובזיו אחר; כל
ההשפעות הבאות לאדם בימי השבוע הן רק בזכות שמירת שבת. ואומרים חכמינו
הקדושים |בראשית רבה יא, א|: "ברכת הוי"ה היא תעשיר" |משלי י, כב| - זו
ברכת שבת. למה אנו רואים בני אדם מסבבים עם חובות, אשר בודאי אין אף אדם
בעולם הזה, שאינו חיב איזה חוב לזולתו - כל אחד מאתנו בעל חוב, אחד פחות
אחד יותר. ואחד הגיע למצבים שמעקלים רכושו וכו'. מאין בא דבר כזה? רק
משום חלול שבת. ואם תאמר: אני שומר שבת, ואיך בא לי, שאני בעל חוב ונמצא
בצרות צרורות, בעניות ובדחקות? אלא שמירת שבת אין זה נקרא ששומרה כלאחר
יד, כ"מצות אנשים מלמדה" וכו' |ישעיה כט, יג|, אלא 'שמירת שבת' צריכה
להיות בשמחה עצומה כל כך, עד שנעשה שומר של השבת; כל השבת יהיה שמח
ורוקד, שזכה להברא מזרע ישראל; שזכה לשמר את היום הקדוש הזה מבואו ועד
צאתו; אם היינו שמחים כל השבת בשמחה אמתית, היתה נשפעת עלינו השפעה מרבה
עד מאד כל ששת ימי השבוע. אבל חסרה לנו שמחת המצוה, שמחת השבת. לזאת, בני
ובנותי היקרים! באו נקבל על עצמנו מהשבת הזו, לשמרה כדבעי; משבת זו כל
הנשים תקבלנה על עצמן במחשבה, בדבור ובמעשה, שתדלקנה נרות לכבוד שבת, יש
לוח, וצריכים לשמר את הזמן, אם זהו אחר הזמן, אסור כבר להדליק. וצריכים
לדקדק להדליק אפלו כמה דקות קדם הזמן, שלא יגיעו לידי חלול שבת. אם האשה
מדליקה נרות לכבוד שבת, זה העת רצון שלה, וכאשר מכסה עיניה ומבקשת את
הקדוש ברוך הוא, אז הוא עת רצון גדול מאד בשבילה. לזאת אבקש מאד, בני
ובנותי היקרים! אל תאבדו את העת רצון הזו. ואומרים חכמינו הקדושים |ילקוט
בהעלותך תשיט|: אם שמרתם נרות של שבת, אני מראה לכם נרות של ציון;
הקדוש ברוך הוא ידליק נרות בציון, על ידי שמירת שבת, וידליק את נשמתנו,
שגם כן נקראת נר, כי "נר הוי"ה נשמת אדם" |משלי כ, כז|. אשה המדליקה נרות
לכבוד שבת, מביאה נר ואור לתוך הבית. כשהאשה הולכת בכסוי ראש, מזכה
שהשכינה תכנס לתוך הבית. כשיהודי מקבל על עצמו שמשבת זו ישמרנה, יפסיק
לעשן, יחדל לנסע ולעשות שאר עבדין דחל, ואומר לעצמו: "מעתה אלך
לבית הכנסת להתפלל, ותהיה השבת שלי בקדשה ובשמחה", תהיו בטוחים שתשלמו את
כל החובות. ואל תשאלו אחר כך: שמרתי שבת, ועדין אני בחובות; או הדלקתי
נרות, ועדין לא יצאתי מהצרות; כי זה תלוי כפי השמחה שיש לכם. ורבנו ז"ל
אומר |לקוטי מוהר"ן, חלק א', סימן ה'|, שזכות המצוה שאדם עושה בשמחה,
מוציאה אותו מהשאול תחתית ומתחתיו. בזה שתדליקו את הנרות בשמחה עצומה,
בזה שתקבלו את השבת בשמחה, תראו לאילו הצלחות וישועות תזכו.
<h3>ד.</h3>
בני ובנותי היקרים! הדבר השלישי שארע בעשרה בטבת - שתרגמו את התורה
ליונית. היונים היה עקר רצונם לחרט בנשמות ישראל, שאין להם חלק באלקי
ישראל, כמו שאומרים חכמינו הקדושים |בראשית רבה, פרשה א', סימן ד'|:
"וחשך על פני תהום" - זו מלכות יון, שהחשיכו עיניהם של ישראל, ואמרו:
כתבו לכם על קרן השור, שאין חלק באלקי ישראל; אנו עדים מזה אלפים שנה עם
ישראל סובלים סבל נורא, גלות ארכה מכל מיני מתיונים, עם כל מיני שמות
וכנויים, ורק בזכות מתתיהו ובניו הכהנים הצדיקים שבכל דור ודור הנקראים
מתתיהו ובניו אשר הם הצדיק ותלמידיו, ורק בזכותם זכינו לחולל פלאות; כי
מתתיהו חרת על דגלו: "מי כמוך באלים הויה". לזאת, בני ובנותי היקרים! עתה
אנו "עושים מהפכה", וחורטים על דגלנו: "מי כמוך באלים הוי"ה"; איננו זזים
מפה, עד שנקבל על עצמנו, שמהיום והלאה מה שאנחנו צריכים נבקש את
הקדוש ברוך הוא בשפת האם שלנו, ורבנו ז"ל אומר |לקוטי מוהר"ן, חלק ב',
סימן ק'|, שכל הצדיקים וכל החכמים הגדולים במעלה נוראה ונפלאה מאד, לא
זכו להגיע למדרגתם, אלא על ידי שדברו אל הקדוש ברוך הוא בשפת האם שלהם.
כלנו רוצים לחזר בתשובה, וכלנו מוכנים לחזר בתשובה, אבל איננו יודעים את
הדרך והפתח איך חוזרים בתשובה, אומר רבנו ז"ל |לקוטי מוהר"ן, חלק ב',
סימן פד|: הדרך והשער והפתח הוא הפה, כל אחד ואחד מאתנו צריך להרגיל עצמו
לדבר אליו יתברך בשפת האם שלו, וכל אשר צריך יבקש רק ממנו יתברך. בני
ובנותי היקרים! אם תקבלו על עצמכם מהיום והלאה החלטה גמורה, שאין לכם אף
אחד בעולם רק הקדוש ברוך הוא, ורק אליו אתם שבים בתשובה. בני אדם אינם
יכולים לעזר לכם, כמו שכתוב |תהלים קמו|: "אל תבטחו בנדיבים בבן אדם שאין
לו תשועה", בן אדם אינו יכול לעזר לעצמו, וכיצד יעזר לכם?! לזאת, בני
ובנותי היקרים! אנו מקבלים עלינו עכשו חזרה בתשובה אמתית, בלב שלם, ואני
מקוה שגם בכם נכנסים דבורים אלו, שגם אתם חוזרים בתשובה, תהיו אתם היחיד
שבזכותכם הקדוש ברוך הוא ימחל לכל העולם כלו. לזאת, בני ובנותי היקרים!
אבקש את כלכם, באו עכשו ונאמר בצותא: "שמע ישראל הוי"ה אלהינו הוי"ה
אחד"; "ברוך שם כבוד מלכותו לעולם ועד"; רבנו ז"ל אומר |לקוטי מוהר"ן,
חלק א', סימן לו|: בזכות שני פסוקים אלו נצולים מתאות נאוף; לזאת, בני
ובנותי היקרים! תקבלו על עצמכם מהיום והלאה לומר קריאת שמע. ואומרים
חכמינו הקדושים |סוטה מב.|: אפלו לא קימתם אלא קריאת שמע שחרית וערבית,
אי אתם נמסרין בידם; כדאית מצות קריאת שמע, שתגן על עם ישראל, ונחשב כאלו
למד תורה יומם ולילה |עין מנחות צט:|; שהקדוש ברוך הוא יראה את כונתכם
שהיא באמת, אינכם זזים מפה, עד שאתם אומרים לפניו: "רבונו של עולם! אנו
'עושים מהפכה', ושבים בתשובה"; הקדוש ברוך הוא יעזר לכם שתצאו מצרותיכם,
ועל ידי זה כל אחד ואחד מה שצריך - יקבל, וברגע שתקבלו על עצמכם על תורה
ומצוות, אומרים חכמינו הקדושים |במדבר רבה, פרשה א', סימן ב'|: בזכות
נשים צדקניות שהיו באותו הדור, נגאלו ישראל ממצרים; זה תלוי בנשים יותר
מהגברים, לכן אמר הקדוש ברוך הוא למשה רבנו, שתחלה ידבר לבית יעקב - אלו
הנשים, ואחר כך לבני ישראל |עין שמות יט, ג, ובמכילתא שם|. לזאת אבקשכם
מאד, שימו לב, חכמינו הקדושים אומרים |בבא מציעא נט.|: אשה דמעותיה
מצויות; אם תרגלנה עצמכן לדבר אל הקדוש ברוך הוא, תדענה לכן שתפלותיכן
מתקבלות למעלה בשמים, ועושות רעש גדול. לזאת, יש לכן שלש פעמים עת רצון:
בעת טהרת המשפחה |הינו טבילה במקוה|, בעת הדלקת נרות, בעת הפרשת חלה; אשר
בשלשה זמנים אלו, יכולה האשה לפעל אצלו יתברך כל אשר צריכה, על כן ראינה
לנצל זמנים אלו; וכן הגברים, תשתדלו לשיח ולדבר אל הבורא יתברך שמו,
ולספר לו יתברך כל אשר מעיק לכם, אשר אין דבר גדול מזה, ותניחו תפלין בכל
יום ויום חק ולא יעבר. ואז נזכה לכל טוב הגנוז; הקדוש ברוך הוא יעזר לאלו
הרוקים והרוקות שימצאו תכף ומיד את זווגם, אבל שלא יהיו בררנים, אלא מה
שהקדוש ברוך הוא נותן - יקבלו על עצמם להתחתן לשם שמים, וכך נבטל את
גזרת היונים, שהיתה שבנות ישראל תטמאנה עצמן, חס ושלום; על כן תקבלו על
עצמכם, שהשדוך הראשון שיציעו לכם - תתחתנו לשם שמים. אבל יש עליכם אחריות
גדולה, ברגע שמתחתנים על הגברים להקפיד על קלה כבחמורה, ולא להיות
קפדניים, ועל הנשים לילך בכסוי ראש ולהיות עקרות בית הגונות, ולשמר טהרת
המשפחה בדקדוק רב, הקדוש ברוך הוא יעזר שתרבינה שמחות בין נשמות ישראל,
ונזכה לשמחה הכי גדולה - לראות במו עינינו גלוי שכינה בבנין בית המקדש.
תם ונשלם, שבח לאל בורא עולם!
<h2>קונטרס שלום בינינו</h2>
<h3>ד.</h3>
ירבה לדבר ממעלת מדת השלום בין אדם לחברו ובין אדם למקום ברוך הוא, ואיך
שאין לך מדה טובה יותר מהשלום והאהבה, והקלפות והסטרא אחרא מאד מפחדים
שישרה השלום בינינו. בנוי ומיסד על פי דברי רבנו הקדוש והנורא, אור
הגנוז והצפון בוצינא קדישא עלאה, אדוננו, מורנו ורבנו רבי נחמן מברסלב,
זכותו יגן עלינו ועל פי דברי תלמידו, מורנו הגאון הקדוש, אור נפלא, אשר
כל רז לא אניס ליה רבי נתן מברסלב, זכותו יגן עלינו ומשלב בפסוקי תורה,
נביאים, כתובים ומאמרי חכמינו הקדושים מגמרא ומדרשים וזהר הקדוש
הובא לדפוס על ידי חסידי ברסלב עיה"ק ירושלים תובב"א
<h3>א</h3>
בני ובנותי היקרים! עליכם להכניס בדעתכם, אשר הקדוש ברוך הוא ממלא כל
עלמין וסובב כל עלמין ובתוך כל עלמין, וזה עקר האמונה שאדם צריך להכניס
בעצמו, שאין בלעדיו יתברך כלל, וכל מה שקורה לאדם - דבר גדול ודבר קטן לא
נעשה מעצמו אלא בהשגחת המאציל העליון, וכפי שאדם מכניס בעצמו ידיעות אלו,
אזי כבר כל חייו הולכים בצורה אחרת, כי הוא מכניס את הקדוש ברוך הוא בתוך
החיים הפרטיים שלו, ואז הוא חי בשלום עם הכל. וחכמינו הקדושים אמרו
|עקצין ג, יא|: לא מצא הקדוש ברוך הוא כלי המחזיק ברכה אלא השלום; שלום
זה הכלי שמקשר את הנשמה עם הגוף ביחד. וזה עקר הברכה - כשמחברים גשמיות
ורוחניות גם יחד; הגוף הוא חמר עב וגס, מושך עצמו לתאוות ומדות רעות,
ולכל מיני תועבות, והנשמה מושכת עצמה רק בחזרה אל שרשה, להשיג גלוי
אלקות, להרגיש את הקדוש ברוך הוא. אבל הקדוש ברוך הוא רצה שהנשמה תהיה
בתוך הגוף, שיסתובבו יחד בעולם הגשמי והחמרי הזה, ויגלו פה את הקדוש
ברוך הוא; ואף שעוברים על בני אדם צרות ויסורים, מרירות, הרפתקאות
וחובות, עם כל זאת ימצאו את השלום - שזה החבור בין גשמיות לרוחניות
ורוחניות לגשמיות. ואומר רבנו ז"ל |לקוטי מוהר"ן, חלק א', סימן לג|,
שצריך לבקש שלום, שיהיה שלום בין ישראל, שיהודים יחיו ביחד בשלום, באהבה,
אשר זה היפי והפאר של נשמות ישראל. וכן שיהיה שלום לכל אדם בעצמותיו;
הינו שלא יהיה מחלק במדותיו, ולא יהיה אצלו הפרש בין שהולך לו בטוב, בין,
שחס ושלום, בהפך הטוב, תמיד ימצא את הקדוש ברוך הוא, כדכתיב |תהלים נו,
יא|: "באלקים אהלל דבר, בהוי"ה אהלל דבר"; הוי"ה - שם הרחמים, אלקים - שם
הדין; לפעמים הקדוש ברוך הוא הולך עם האדם במדת הדין, ומקבל מכות, אך
עליו להודות ולהלל את הקדוש ברוך הוא גם במדת הדין, והן כשעוברים על אדם
דברים טובים, אסור לו לשכח מהקדוש ברוך הוא, ולדעת שכל הטובה איננה
מעצמו, אלא מאתו יתברך; לזאת אומר דוד המלך: "בהוי"ה אהלל דבר באלקים
אהלל דבר"; הן כשהולך לי טוב, שזה שם הוי"ה - מדת החסד, והן כשהולך לי
הפך מהטוב, שזה שם אלקים - מדת הדין, תמיד עלי להלל ולהודות את הבורא
יתברך שמו. וזה היסוד של כל יהודי בזה העולם - לחפש ולבקש אחר השלום. וכך
אומרים חכמינו הקדושים |שבת י.|: שמו של הקדוש ברוך הוא שלום; אם אדם
מחפש ומבקש אחריו יתברך, אזי זוכה לשלום; הינו שזוכה למדה הכי יפה - שהוא
בשלום עם עצמו. למה אנו רואים, שבני אדם כל כך סובלים, ועוברים עליהם כל
מיני משברים וגלים? מפני שאין להם שלום, כמו שכתוב |תהלים לח, ד|: "אין
שלום בעצמי מפני חטאתי"; מפני שאדם חוטא, על ידי זה אין שלום בעצמותיו.
הוא מושך עצמו פעם לרע פעם לטוב, פעם לאסור פעם למתר, פעם לטמא פעם
לטהור; איננו מישב בדעתו, הנה הוא מתקרב אל הקדשה, הנה רוצה לעשות רצון
הקדוש ברוך הוא, והנה נמשך אחר הטמאה והתועבות רעות, ועושה כל מיני דברים
מגנים. זה נקרא שאין לו שלום בעצמותיו. גוף האדם מחבר מהארבעה יסודות:
אש, רוח, מים, עפר; אומר רבנו ז"ל |לקוטי מוהר"ן, חלק א', סימן ד'|, שכל
המדות רעות והתאוות רעות נמשכות לאדם מהארבעה יסודות אלו; מיסוד האש -
נמשך על האדם כעס ורציחה, שבוערת בו תאות נאוף - שאינו יכול לקרר את
עצמו; מיסוד הרוח - נמשך הדבור, שאדם מכרח לדבר כל העולה על רוחו, לפטפט
ולדבר לשון הרע, רכילות, ליצנות, נבול פה, דברים בטלים וכו'; מיסוד המים
- נמשכות לאדם תאוות רעות; תאות אכילה ושתיה, להיות זולל וסובא, לאכל כל
דבר בלי לבדק את ההכשר וכו'; תאות ממון - לרוץ אחר כסף ולגנב ולגזל,
ולעשות עול לזולתו, ולמשך עצמו אל נאוף, שקוץ, תעוב, זהום, רחמנא לצלן;
מיסוד העפר - נמשכים על האדם העצבות והמרירות והדכאון, והיאוש שמתיאש
מחייו, ומבקש כבר את המות, רחמנא לצלן. ואדם צריך לזכך את ארבעת היסודות
האלו, שיאיר בו שם הוי"ה ברוך הוא וברוך שמו, שתמיד יהיה לפני עיניו שם
הוי"ה ברוך הוא, לקים את הפסוק |תהלים טז, ח|: "שויתי הוי"ה לנגדי תמיד".
ואיך זוכים לזה? על ידי שאדם בא ומדבר אל הקדוש ברוך הוא, ומספר לו כל
אשר עובר עליו בגשמיות וברוחניות גם יחד, ומתודה לפניו כל אשר עשה,
על ידי זה יוצאים העוונות מעצמותיו, וזוכה שיאיר עליו האור אין סוף בגלוי
נורא ונפלא מאד, אשר זוהי הארת העולם הבא בעולם הזה. אבל אם אדם מסתובב
בזה העולם, מלא דמיונות, מלא כפירות ואפיקורסות, נחשכות לו העינים, עד
שאינו זוכה לראות את האור הרוחני המלבש בזה העולם, ונדמה לו, כאלו הכל
טבע ומקרה ומזל, ומשם סובל כל הצרות והיסורים. ואומר רבנו ז"ל
|לקוטי מוהר"ן, חלק א', סימן רנ|: אם אדם היה מכניס בעצמו את השגחתו
הפרטי פרטית של הקדוש ברוך הוא, וכל אשר צריך, היה מבקש רק ממנו יתברך,
היה נגאל מכל צרותיו, היה רואה שדוד המערכה והטבע. ולמה בני אדם סובלים
כל כך הרבה צרות ויסורים? כי אין להם דעת ההשגחה, וחושבים שהכל טבע ומקרה
ומזל, מדוע? כי נתקים אצלם |תהלים קו, לה|: "ויתערבו בגויים וילמדו
מעשיהם"; ומשם נמשכות כל צרות האדם. לזאת, בני ובנותי היקרים! אם רצונכם
לזכך את היסודות שלכם, שיאיר לכם מלך הכבוד באור נורא ונפלא מאד, ויהיה
לכם שלום בתוך עצמותיכם, הינו שלא יהיה אצלכם הפרש בין טוב לרע, ותמיד
תתנו שבח והודיה להקדוש ברוך הוא, אפלו במצבים הכי קשים שעוברים עליכם,
תרגישו את הקדוש ברוך הוא, אי אפשר לזכות לזה אלא על ידי שתרגילו עצמכם
לדבר אל הקדוש ברוך הוא בשפת האם שלכם, שזו שלמות התשובה, שאדם חוזר אל
קונו. ועליכם, בני ובנותי היקרים, לזכר, שחזרה בתשובה זה רק אל
הקדוש ברוך הוא ולא אל בשר ודם; ברגע שתחדירו בעצמכם ידיעות אלו, שחוזרים
בתשובה רק אל הקדוש ברוך הוא ולא אל בשר ודם, ממילא יתבטלו כל השקרים וכל
הקלפות וההעלמות וההסתרות, המעלימים ומכסים ומסתירים את אמתת מציאותו
יתברך; כי באמת הוא יתברך נמצא, ואין בלעדיו שום נמצא. לזאת, בני ובנותי
היקרים! למה אנו סובלים כל כך הרבה צרות ויסורים? כי אין שלום בין
הבריות, כל אחד רוצה למשל על השני, ואומר, שרק אצלו האמת. ומשם אנו
סובלים את כל הסבל הגדול. לזאת, בני ובנותי היקרים! הגיע הזמן שנשתדל
שיהיה שלום בין נשמות ישראל; רצים ומתרוצצים לעשות שלום עם אמות העולם,
עם בני עשו וישמעאל, אשר דבר זה לא יתקים אף פעם, כי אמות העולם לא
ישלימו עם נשמות ישראל, כי הם שני הפכים לגמרי. כי כבר אמרו חכמינו
הקדושים |שבת סט.|: מאז שקבלו עם ישראל את התורה בהר סיני ירדה שנאה
מאמות העולם לעם עולם, ואינם יכולים לסבל את עם ישראל בשום פנים ואפן.
לזאת, בני ובנותי היקרים! אל תתנו ש'יעבדו' עליכם! שלום צריך להיות העקר
בין נשמות ישראל, עלינו לעבד ולהתיגע ולהשתדל שיהיה "שלום בינינו", הגיע
הזמן שנפסיק את השנאת אחים, שנאת ישראל, רחמנא לישזבן, ששונאים אחד את
השני, שמדברים רע זה על זה, שזה בא מהערב רב שנתערבו בנשמות ישראל,
ובמקום שעם ישראל יעבדו על נקדה אחת - "שלום בינינו", אזי מסיתים ומדיחים
נגד נשמות ישראל, ועושים פרודים ביניהם, מסיתים אלו נגד אלו, וחונפים את
בני ישמעאל כאלו הם יעשו אתנו שלום. עלינו להשתדל יותר, שיהיה "שלום
בינינו", שלום בין נשמות ישראל, שלום אצל כל אחד ואחד, ולא שימשך הגוף אל
תאוות הבלי העולם הזה, והנשמה תמשך אל רוחניות אלקות, אלא יתאחדו יחד -
הגוף והנשמה הנשמה והגוף, שזה שלום אמתי - בין הגוף לנשמה, ויתקים |איוב
יט, כו|: "מבשרי אחזה אלהי"; מהרמ"ח איברים שלי, מהשס"ה גידים שלי - אזכה
לראות אלקות, שאלו הן תרי"ג מצוות, וכמו שאומרים חכמינו הקדושים |מכות
ג:|, שנתן לנו הקדוש ברוך הוא רמ"ח מצוות עשה - כנגד רמ"ח איברים שבאדם,
ושס"ה מצוות לא תעשה - כנגד השס"ה גידים שבאדם, ואם אדם מקים את המצוות,
הוא מחבר את האיברים והגידים שלו אל רוחניות חיות אלקות, ומסתובב בזה
העולם באשר רוחני; כי כל יהודי הוא בן של הקדוש ברוך הוא, כמו שכתוב
|דברים יד, א|: "בנים אתם להוי"ה אלקיכם"; לזאת, בני ובנותי היקרים!
עלינו למסר את נפשנו שיהיה "שלום בינינו", להשתדל לדון את כל יהודי לכף
זכות, ולא לחפש אחר הרע של הזולת, שעל ידי זה מפרידים בין רוחניות
לגשמיות, בין גשמיות לרוחניות, ומרבים את הקלפות והסטרא אחרא בעולם, אלא
עלינו למצא את הטוב שבכל יהודי ויהודי. ומהו הטוב? הקדוש ברוך הוא, כמו
שכתוב |תהלים קמה, ט|: "טוב הוי"ה לכל"; לזאת הזהירנו רבנו ז"ל מאד מאד
לדון את כל יהודי לכף זכות. ואמר |לקוטי מוהר"ן, חלק א', סימן רפב|,
שצריכים לחפש ולבקש ולמצא אצלו הנקדה טובה שיש בו; כי כל יהודי יש בו
נקדה טובה, ואם נחפש ונבקש, נמצא את הטוב שיש בכל יהודי. וזה מה שאומר
דוד המלך |תהלים לז, י|: "ועוד מעט ואין רשע והתבוננת על מקומו ואיננו";
הינו שצריך להיות רגיל לדון את כלם לכף זכות, אף שרואה שהוא רשע גמור,
אף על פי כן צריך לחפש ולבקש מעט טוב ששם אינו רשע; וזה "ועוד מעט ואין
רשע" - צריכים לבקש בכל אדם את ה'עוד מעט טוב' שיש בו, ואז יראו ש'איננו
רשע'; כי כאשר דנים את כלם לכף זכות, אזי 'והתבוננת על מקומו ואיננו' -
כבר אינו אותו אדם, ויכולים על ידי זה להחזירו בתשובה, אשר זה מאד חשוב
בעיניו יתברך. כי מהו עקר הגלות? חסרון אמונה, כמו שאומר רבנו ז"ל
|לקוטי מוהר"ן, חלק א', סימן ז'|; כי כאשר אדם מחדיר בעצמו אמונה פשוטה
בהקדוש ברוך הוא, שממלא כל עלמין וסובב כל עלמין ובתוך כל עלמין, ונמצא
פה אתנו, אזי אין כבר גלות. לזאת, בני ובנותי היקרים! תכניסו את הקדוש
ברוך הוא בתוך החיים הפרטיים שלכם, ותדעו שהוא יתברך נמצא פה אתנו, עמנו
ואצלנו, ואף שנכשלנו בכל מיני עוונות שבעולם, עדין יכולים לשוב בתשובה
שלמה - אם רק נקח עצמנו בידינו, ואז נזכה לגלוי אור כזה, שנרגיש את הטוב
שבכל יהודי, אשר זו מעלת השלום, כמאמרם ז"ל |ויקרא רבה, פרשה ט', סימן
ט'|: גדול השלום, שכל הברכות כלולות בו; כי אם יהודי חי עם זולתו בשלום,
נמשכות עליו כל הברכות שבעולם. ומה אנו רואים? שהסטרא אחרא והקלפות
והערב רב רוצים רק פרודים בין נשמות ישראל, ומסיתים ומדיחים בכל יום ובכל
שעה נגד נשמות ישראל, וגורמים שזה ישנא את זה ואחר ישמר טינה לזולתו,
העקר שלא יהיה שלום בין ישראל; כי הקלפות והסטרא אחרא ואמות העולם מפחדים
מאד, שעם ישראל יתאחדו ביחד, ויאהבו זה את זה. וכך אומרים חכמינו הקדושים
|בראשית רבה, פרשה לח, סימן ו'|: גדול השלום, שאפלו ישראל עובדים עבודה
זרה ושלום ביניהם, אמר המקום, כביכול, איני יכול לשלט בהן, כיון ששלום
ביניהם, אבל משנחלקו מה הוא אומר |הושע י, ב|: "חלק לבם עתה יאשמו; הא
למדת, גדול השלום ושנואה המחלקת; עד כדי כך גדול השלום, שאפלו נשמות
ישראל, חס ושלום, נפלו וירדו בעוונות חמורים ביותר - עבודה זרה, שאין לך
חטא ועון גדול מזה, עם כל זאת כשיש שלום ביניהם, הקדוש ברוך הוא מוחל
להם; כי אצלו יתברך חביב מאד השלום. לזאת, בני ובנותי היקרים! באו ונתחיל
לעשות "שלום בינינו", להשתדל שיהיה שלום בין איש לרעהו, בין איש לאשתו,
בין האדם לעצמו, ועל ידי זה יהיה שלום בין אדם להקדוש ברוך הוא. למה אנו
רואים, שיש בני אדם כל כך ממרמרים, מלאי קשיות וספקות עליו יתברך, עד
שישנם המלאים טענות - למה הקדוש ברוך הוא עושה להם כך, שהם סובלים עניות
ודחקות, או אינם מוצאים את זווגם, או אין להם בריאות או ילדים?! או יש
להם ילדים בעלי מומין, לא עלינו; כל אחד יש לו קשיות וספקות עליו יתברך.
מאין בא דבר כזה, שנכנסת כפירות ואפיקורסות בלב האדם? כי אין לו שלום
בעצמותיו. כי אם האדם חטא כל כך הרבה חטאים, עד שיסוד אחד מתגבר על יסוד
אחר, ולכן הוא חולה. יסוד האש מתגבר על יסוד המים, יסוד הרוח מתגבר על
יסוד העפר, וכן יש מחלקת בין יסוד ליסוד, ומזה בא שאדם מבהל ומבלבל, ואין
לו ישוב הדעת, ואינו זוכה לחשב ישר, הוא כעסן ורגזן, ואין לו מדת
הסבלנות, וכל דבר קטן מעצבנו ומוציאו מכליו. ובוערות בו התאוות והמדות
רעות, ויוצא מדעתו כשרואה דבר המחממו, ומדבר כל העולה על רוחו: לשון הרע,
רכילות וליצנות, מדבר רק רע כל היום, מה יש לו מזה?! או נופל בדכאון,
שהוא בעצבות וביאוש, כאלו סוף העולם, ואינו רואה סוף וקץ לכל צרותיו,
ונכנס בתוך עצמו, נועל עצמו בחדר, ואינו רוצה לדבר עם הבריות, נכנס למטה,
ושוכב כפגר מת וכו'. מאין בא דבר כזה? כי מתגבר אצלו יסוד העפר וכו', עד
שאין לו שלום בעצמותיו. ומזה בא גם שאין לאדם שלום בית, יש מריבות בבית,
אינו מסתדר עם אשתו, עם הילדים, כי חסר הקדוש ברוך הוא מתוך חייו, כי שמו
של הקדוש ברוך הוא נקרא שלום. כמאמרם ז"ל |ויקרא רבה, פרשה ט', סימן ט'|:
גדול שלום, ששמו של הקדוש ברוך הוא נקרא שלום; הדא הוא דכתיב |שופטים ו,
כד|: "ויקרא לו הוי"ה שלום"; ומזה בא שאין לבני אדם שלום זה עם זה,
ומסיתים ומדיחים אחד נגד השני, עד שהגיע כבר למצב כזה, שנשמות ישראל
התפרדו והתפרקו בפלגים פלגים, מפלגות מפלגות, והכל שקר וכזב; כי כשם
שהקדוש ברוך הוא אחד, כך נשמות ישראל אחד, עם ישראל הם בני
הקדוש ברוך הוא, וצריכים להחזיק עצמם ביחד באהבה ובאחדות. הגיע הזמן,
שנעקר מעצמנו את השנאה והקנאה, שיש בין אחד לשני! הגיע הזמן, שנוציא
מעצמנו את הגזענות, את הרשעות שזורעים אלו הערב רב זה אלפים שנה! וחכמינו
הקדושים אומרים |יומא ט:|: מקדש שני לא נחרב, אלא בשביל שנאת חנם, ועדין
מרקד בינן; אלפים שנה אנו סובלים משנאה עצמית, שאחד שונא את זולתו, תמיד
יש שליחי הסמ"ך מ"ם, שכל מגמתם 'הפרד ומשל', רוצים שיהיו פרודים בין
נשמות ישראל, וכך יכולים למשל עליהם. מהגאות והישות שנמצאת באדם, משם
נמשך שהוא מסית ומדיח נגד פלג אחר, נגד גוף אחר. כי הלא כלל נשמות ישראל
הם אחד, ומה שיך להפריד ביניהם?! מה שיך לעשות מפלגות ולפלגם?! הלא כלנו
חיבים לקים את התורה והמצוות! כלנו עמדנו בהר סיני, וקבלנו את התורה!
ואיך לפתע פתאם החילונו להפרד זה מזה, אם לא בעטים של אלו הרשעים
הארורים, שמנתקים את נשמות ישראל מהתורה הקדושה. כי כך מובא בזהר הקדוש
|פרשת אחרי עג:|: קדשא בריך הוא, אוריתא וישראל - חד הוא; הקדוש ברוך הוא
והתורה ונשמות ישראל הם אחד. מתי נשמות ישראל מאחדים בהקדוש ברוך הוא?
כשמקימים את התורה והמצוות, כשמאמינים שתורה מן השמים נתנה לנו, זה מחבר
אותנו אל הקדוש ברוך הוא, לא כן אלו היונים, הקראים, הצדוקים והביתוסים,
הרפורמים והקונסרבטיבים, וכן כל מיני שמות וכנויים שיש להם, שאינם
מאמינים בתורה מן השמים, אינם מאמינים בכלום, הם גרועים יותר מחיות השדה,
כי שור וחמור מכירים בעליהם, "ידע שור קנהו וחמור אבוס בעליו" |ישעיה א,
ג|; חמור ושור מכירים בהקדוש ברוך הוא, ואלו הרשעים הארורים, היונים
למיניהם, המינים והאפיקורסים אינם מאמינים בתורה מן השמים. בשביל זה
רוצים להפריד את נשמות ישראל ממנו יתברך, ומהתורה והמצוות, ומסיתים
ומדיחים כל יום ויום נגד כל הקדוש לעם ישראל, ומדברים פתוח נגד
הקדוש ברוך הוא, רחמנא לצלן. לזאת, בני ובנותי היקרים! עקר התקון של
נשמות ישראל עכשו - רק להתאחד יחד, לעקר מאתנו כל מיני שנאות שיש לנו
לאחר. אם אנו רוצים לחזר בתשובה שלמה, עלינו קדם לעקר מאתנו את השנאה
והקנאה, התאוה והכבוד שנכנסו בנו. ומהו הסימן, בני ובנותי היקרים, ששבנו
בתשובה, ונתקבלה תשובתנו בשמים? אם אנו משתוקקים שתהיה אהבה ואחדות בין
נשמות ישראל, זה סימן שאנו באמת בעלי תשובה ונתקבלה תשובתנו, אבל אם עדין
יש בנו קנאה ושנאה נגד איזה בר ישראל, עלינו לדעת, שאנו נמצאים עדין בשקר
גדול; כי אמת זה רק הקדוש ברוך הוא, כדכתיב |ירמיה י, י|: "והוי"ה אלהים
אמת", וכל מי שנכלל יותר באלקות, כל מי שנכלל יותר אצל הקדוש ברוך הוא,
יותר אמת יש בו. ואם יש חבורות חבורות, שכל אחד צועק שאצלו האמת, צריכים
לדעת, שהכל שקר, כמו שאומרים חכמינו הקדושים |סנהדרין צז.| על הפסוק
|ישעיה נט, טו|: "ותהי האמת נעדרת" - מלמד שהאמת נעשית עדרים עדרים, וכל
אחד אומר שאצלו האמת. איך יכול להיות הרבה אמת? אלא שהכל שקר, כי אמת זה
רק אחד, כמו שאומר רבנו ז"ל |לקוטי מוהר"ן, חלק א', סימן נא|: ומהו האמת?
הקדוש ברוך הוא. לזאת, בני ובנותי היקרים! עקר החזרה בתשובה זה רק אל
הקדוש ברוך הוא, ששם האמת, וכלל נשמות ישראל צריכים לחזר רק אל
הקדוש ברוך הוא, וזו נקראת תשובה אמתית, שאין פה שום קשר אל בן אדם: "אני
חוזר בתשובה רק אל הקדוש ברוך הוא, אני לומד תורה רק בשביל הקדוש
ברוך הוא, מקים את המצוות רק מפני שהקדוש ברוך הוא צוה" - זה נקרא בעל
תשובה אמתי. אבל אם אומר: "הכתה שלי, החבורה שלי, הפלג שלי, המפלגה שלי
יותר אמת משל אחר" וכו' - זה כבר שקר. כלל נשמות ישראל הם אמת, וצריכים
להעלות ולהגביה את כלל נשמות ישראל אל הקדוש ברוך הוא. ולכן, בני ובנותי
היקרים! באו ונוציא מעצמנו את הרע שיש בנו - כל אחד ואחד מאתנו מלא רע,
ועלינו לשרש את הרע מאתנו, שלא יהיה בנו, אלא נשתדל שיהיה "שלום בינינו"
לבין עצמנו, וכך יהיה שלום בינינו לבין זולתנו; אדם צריך להגיע למדרגה
כזו, שלא יראה ולא ישמע ולא ירגיש רק את אמתת מציאותו יתברך, שידע שהוא
יתברך ממלא כל עלמין וסובב כל עלמין ובתוך כל עלמין. אם נגיע למדרגה זו,
אז תמיד נדבר אל הקדוש ברוך הוא ונאהב את כל בר ישראל. מה אנו רואים? את
הקנאה והשנאה שיש בין אחד לשני, שזה אים ונורא מאד, והורס כל חלקה טובה
מנשמות ישראל. אין יכולים לדבר עם הזולת, שונאים זה את זה, אשר אלו
הערב רב המסיתים ומדיחים בכל יום ויום זה נגד זה. ולכן באו, בני ובנותי
היקרים, ונעקר מאתנו את השנאה, שנאת חנם הזו. אם יש איזה אדם שקורא עצמו
רב, מנהיג, כמר, טפש, ומסית ומדיח נגד נשמות ישראל, צריכים לדעת, שהכל
שקר וכזב, כי הקדוש ברוך הוא רוצה רק שתהיה אהבה ושלום ואחדות בין נשמות
ישראל. ואיך זוכים לזה? רק על ידי התורה הקדושה. עלינו ללמד את התורה בכל
יום ויום, לקים את המצוות של הקדוש ברוך הוא, לשמר שבת, אשר השבת היא
השלום, המאחדת את נשמות ישראל אליו יתברך. לזאת, אנו רואים, שאלו הרשעים
הארורים, רוצים רק לעקר את השבת מנשמות ישראל. והרמב"ם פוסק |הלכות שבת,
פרק ל', הלכה טו|, שמי שמחלל שבת, יש לו דין של גוי, והיין שנוגע בו הוא
יין נסך, ועל כן לא בחנם שהערב רב כל כך מתלבשים על שמירת השבת, ורוצים
להוציאה מנשמות ישראל, כי רוצים לעשות מישראל גויים גמורים, שכל מגמתם
היא: "נהיה ככל הגויים בית ישראל" - היה לא תהיה, ולא יועיל להם, כי כלל
נשמות ישראל מתאחדים יחדו וחוזרים בתשובה, ואנו כלנו מקבלים על עצמנו
מהשבת הזו לשמרה בשלמות, מהשבת הזו למסר נפשנו בעבור קדשת השבת. למה
בני אדם סובלים כל כך הרבה סבל, עניות ודחקות? כי אינם שומרים שבת. וכתוב
בזהר |ח"ב פח.|: כל הברכות באות לאדם בששת ימי החל רק בזכות השבת, ואם
אדם שומר שבת, זוכה לעשירות, כמאמרם ז"ל |ירושלמי ברכות, פרק ב, הלכה ח|:
"ברכת הוי"ה היא תעשיר" |משלי י, כב| - זו ברכת שבת. ואל נא נאמר: "הלא
אנו שומרים שבת, ולמה אנו סובלים?" אלא שמירת שבת צריכה להיות כדגמת
שומר, שאינו מסיח דעת כל זמן שמירתו. אם נותנים לאדם איזה חפץ לשמר, אסור
לו לישן ולהסיח דעת מהחפץ שצריך לשמרו, כי אם יגנבוהו ממנו - יצטרך לשלם,
וזה נקרא שומר שבת, שכל השבת אינו מסיח דעת ממנה, אלא שש ושמח שזכה להברא
מזרע ישראל ולא עשני גוי כגויי הארצות, וזכה לקבל שבת, זו השמחה הכי
גדולה; כי השבת מאחדת נשמות ישראל ביחד. לזאת, בני ובנותי היקרים! באו
נתחיל לשמר שבת! באו נתחיל לאהב את זולתנו, את כל בר ישראל! וכך אומרים
חכמינו הקדושים |ויקרא רבה, פרשה ט', סימן ט'|: גדול שלום, ומה אם
עליונים שאין להם לא קנאה ולא שנאה ולא תחרות ולא מריבות ולא מצות
ומריבות ולא עין הרע, צריכים שלום, כמו שכתוב |איוב כה, ב|: "עושה שלום
במרומיו", התחתונים שיש בהם כל המדות הרעות הללו, על אחת כמה וכמה; מה אם
עליונים שאין בהם השנאה והתחרות והכבוד וכו', וזקוקים לשלום, על אחת כמה
וכמה נשמות בגשמיות העולם הזה, המלא תאוות וחמריות ושקר, וכבוד וגאוה,
וכל מיני מדות רעות, בודאי צריכים שלום. באו, בני ובנותי היקרים! נשוב
בתשובה, ונעקר מאתנו את השנאה שיש אחד כנגד זולתו; די לשנאה! הגיע הזמן
שיהיה "שלום בינינו", וכל זמן שאנחנו לא נשלים זה עם זה, תדעו לכם, בני
ובנותי היקרים, סימן שאנו עדין בשקר גדול מאד, ועדין אנו רחוקים
מהקדוש ברוך הוא; כי מי שאינו אוהב את כל יהודי ויהודי, סימן שלא תקן
עדין את מעשיו. וזהו הסימן האמתי, שאדם הגיע לתקון מעשיו וחזר בתשובה
שלמה - אם אוהב את כל יהודי באשר הוא יהודי, ומוסר נפשו בעבורו, ואין
אצלו הפרש בין יהודי ליהודי, סימן שהוא בעל תשובה אמתי, ותשובתו נתקבלה
בשמים. לזאת בני ובנותי היקרים! עליכם לזכר, שהקדוש ברוך הוא נמצא פה
אתנו ועמנו יחד, ורוצה שנחזר אליו, ומצפה שנפתח את הפה ונדבר אליו, שזה
כל החזרה בתשובה שאדם מדבר אל הקדוש ברוך הוא בשפת האם שלו, וכל אשר צריך
מבקש ממנו יתברך, זה אי אפשר לזכות אלא על ידי שלום, כמו שאומר רבנו ז"ל
|לקוטי מוהר"ן, חלק א', סימן רלט|: אי אפשר לדבר אל הקדוש ברוך הוא אלא
על ידי שלום, כמו שכתוב |תהלים קכב, ח|: "אדברה נא שלום"; הדבור לדבר
אליו יתברך, תלוי רק במדת השלום. לזאת האר"י הקדוש תקן, שקדם התפלה נקבל
על עצמנו מצות עשה של: "ואהבת לרעך כמוך"; כי אי אפשר להתפלל לפניו
יתברך, כשיש שנאה או קנאה על אחת מנשמות ישראל. לזאת, בני ובנותי היקרים!
באו ונעקר את השנאת חנם שיש לנו זה על זה, שאחד שונא את זולתו על לא דבר.
ואומרים חכמינו הקדושים |תנחומא פינחס, סימן י'|: כשם שאין פרצופיהם שוים
זה לזה כך אין דעתן שוה; על כן אי אפשר להגביל בני אדם שמכרחים לחשב
כמוני, כי כל אחד יש לו דעת מעצמו, כל אחד יש לו דעת שונה מחברו, ואי
אפשר להכריח בני אדם שיאחזו דיקא כמוני. אומר רבנו ז"ל |לקוטי מוהר"ן,
חלק ב', סימן ב'|: זה עקר גדלתו של הקדוש ברוך הוא - כשפעלות משנות
מתאחדות באחדות אחת; כל אחד יש לו דעה שונה מזולתו, כל אחד חושב אחרת
מזולתו, אבל כשבא לאחדות הבורא יתברך שמו - כלם מתאחדים. שזה מה שאנו
אומרים בכל יום פעמים בערב ובבקר: "שמע ישראל הוי"ה אלהינו הוי"ה אחד".
רק הקדוש ברוך הוא אחד, שם כלנו מתאחדים. לזאת, בני ובנותי היקרים! באו
ונעקר את השנאה שנכנסה בנו, או שהכניסו בנו אלו המסיתים והמדיחים, אלו
הרשעים ארורים, הנואפים ככלבים, הערב רב שנתערבו בין נשמות ישראל, ובכלל
אינם יהודים, כי אם נמצא אחד שמסית ומדיח יומם ולילה נגד יהודים, צריכים
לדעת, שזהו כמו מסיון. ואף שהולך עם זקן וגלימה, אבל אם הוא מסית ומדיח
נגד נשמות ישראל, צריכים לדעת שהוא כמר של עבודה זרה, ותשמרו עצמכם ממנו
מאד מאד, כי התורה הקדושה "דרכיה דרכי נעם וכל נתיבותיה שלום" |משלי ג,
יז|; הקדוש ברוך הוא אוהב רק את השלום. לזאת עלינו למסר את נפשנו, שיהיה
"שלום בינינו", מספיק מחלקת! מספיק קנאה ושנאה! מספיק לשון הרע ורכילות
וליצנות! תתבוננו היטב, בני ובנותי היקרים, איך שבכל יום ויום נהרגים
ומתים במיתות משנות נשמות ישראל, רחמנא לישזבן, הכל מחמת לשון הרע
ורכילות שיש בינינו. לזאת באו ונעשה "שלום בינינו"! באו ונתאחד יחד! די
לשנאה! די לקנאה! די לכבוד! הכבוד שיך רק להקדוש ברוך הוא, שהוא מלך
הכבוד, ואם אדם מכניס בעצמו אמתת מציאותו יתברך, ויודע שרק הוא יתברך
נמצא פה, אזי מה שיך לרדף אחר הכבוד?! ואם אחד מסית ומדיח נגד זולתו,
תדעו לכם, שהוא מחפש כבוד, הוא מחפש גאות וישות. כי מי שבטל ומבטל לאין
סוף ברוך הוא, הוא מנסה להשיג שלום בין נשמות ישראל, והולך לו בחיים,
שיהיה שלום בין נשמות ישראל. ואומרים חכמינו הקדושים |דרך ארץ זוטא, פרק
ט'|: אם שמרת פיך מלשון הרע, תהא כל ימיך לשלום; אם אדם שומר פיו לא לדבר
רע על הזולת, אזי כל הימים, השבועות, החדשים והשנים שלו יעברו בשלום, אשר
אין לכם טוב משלום, ואם אדם מחזיק רק בשלום, אזי נכלל לגמרי באין סוף
ברוך הוא. לזאת, בני ובנותי היקרים! ראו להתחיל לעשות שלום ביניכם לבין
עצמכם, ולא יהיו לכם שום קשיות וספקות על הקדוש ברוך הוא, אלא תמיד
תזכרו, כי |תהלים קמה, יז|: "צדיק הוי"ה בכל דרכיו וחסיד בכל מעשיו", מה
שהקדוש ברוך הוא עושה, יש בזה כונה עצומה, אף שאיננו מבינים את זאת,
עלינו לבטל את השכל הגס והעב, הגשמי והחמרי לגמרי, ולקבל את כל אשר עובר
עלינו לטובה, ולומר תמיד: "הצור תמים פעלו, כי כל דרכיו משפט, אל אמונה
ואין עול צדיק וישר הוא" |דברים לב, ד|; ודיקא על ידי זה נעשה שלום בית;
כמה צרות בני אדם סובלים שאין להם שלום בבית, בורחים מהבית ועוזבים את
משפחתם, ומי סובל? הילדים. כי הגיהנום נמצא בתוך הבית. ואומרים חכמינו
הקדושים |אבות דרבי נתן כח, ג|: כל המשים שלום בתוך ביתו, מעלה עליו
הכתוב כאלו משים שלום בישראל על כל אחד ואחד, לפי שכל אחד ואחד מלך בתוך
ביתו. לזאת, בני ובנותי היקרים! באו נשלים זה עם זה, ונמשיך את השלום
שיהיה "שלום בינינו"; ועל ידי זה נזכה כבר לגאלה השלמה, כמאמרם ז"ל
|דברים רבה, פרשה ה', סימן יב|: גדול השלום, שאין הקדוש ברוך הוא מבשר את
ישראל שיהיו נגאלים אלא בשלום. הקדוש ברוך הוא יעזר לנו שיתקים בנו
|תהלים כט, יא|: "הוי"ה עז לעמו יתן, הוי"ה יברך את עמו בשלום". תם
ונשלם, שבח לאל בורא עולם!
<h2>קונטרס תן יד</h2>
<h3>א</h3>
יעורר ויחזק את נשמות ישראל, שתעזרנה זו לזו, וידריך
הנהגות ישרות איך להתנהג אחד עם השני, ועל ידי זה נזכה להמשיך את השכינה
בעולם. בנוי ומיסד על פי דברי רבנו הקדוש והנורא, אור הגנוז והצפון
בוצינא קדישא עלאה, אדוננו, מורנו ורבנו רבי נחמן מברסלב, זכותו יגן
עלינו ועל פי דברי תלמידו, מורנו הגאון הקדוש, אור נפלא, אשר כל רז לא
אניס ליה רבי נתן מברסלב, זכותו יגן עלינו ומשלב בפסוקי תורה, נביאים,
כתובים ומאמרי חכמינו הקדושים מגמרא ומדרשים וזהר הקדוש
הובא לדפוס על ידי חסידי ברסלב עיה"ק ירושלים תובב"א
<h3>א.</h3>
בני ובנותי היקרים! עליכם לזכר, אשר הקדוש ברוך הוא מנהיג את עולמו
בהשגחה פרטי פרטית, דבר גדול ודבר קטן לא נעשה מעצמו, אלא בהשגחת המאציל
העליון ברוך הוא, ולכן ראו לחקק בפנימיות לבבכם, אשר אין בלעדיו יתברך
כלל. וצריך שתדעו, שהכל זה אלקות ואלקות זה הכל, על ידי זה תכנס בכם אהבה
להקדוש ברוך הוא, שתרצו רק לעשות את רצונו יתברך, ותכנס בכם אהבת ישראל,
שתאהבו את כל בר ישראל ואת כל בריה שבעולם; כי כשאדם חזק באמונה, ויודע
שהוא יתברך מחיה ומהוה ומקים את כל הבריאה כלה, אז נכלל באחדות אמתית,
'אחד' בגימטריה אהבה |לקוטי מוהר"ן, חלק א', סימן ד'|; ברגע שאדם מחדיר
בעצמו אחדות הוי"ה יתברך שמו, כבר נכנסת בו אהבה, ותמיד אומר לעצמו: "תן
יד" לעזר לזולת. ולכן, אם אנחנו רואים, שיש אחד שמוסר את נפשו בשביל
הזולת, סימן שהוא מלא אמונה, ותמיד רק חושב ממנו יתברך, תמיד רק משתוקק
אליו יתברך, תמיד שופך את לבו לפניו יתברך. וזו מדרגת הצדיקים הקדושים
שבכל דור ודור, אשר הקדוש ברוך הוא מרחם על נשמות ישראל, ושולח להם
צדיקים קדושים הדבוקים באין סוף ברוך הוא, והם אשר ממשיכים את האמונה
בנשמות ישראל, כי הצדיקים זכו על ידי יגיעתם וטרחתם בעבודת השם יתברך
ימים ושנים, עד שנתגלה עליהם האור האלקי, עד שהם חיים רק עם
הקדוש ברוך הוא, דבקים רק בו יתברך; ולכן, בני ובנותי היקרים! אשרי האדם
שזוכה להתקרב אל צדיקי הדור, המגלים ומפרסמים את אמתת מציאותו יתברך; כי
הצדיק הוא הצנור המוריד את האור אין סוף לזה העולם. וכך אומרים חכמינו
הקדושים |יומא לח:|: אפלו בשביל צדיק אחד העולם מתקים, שנאמר |משלי י,
כה|: "וצדיק יסוד עולם"; כי מהו קיום הבריאה? אלקותו יתברך! אבל בשביל
הבחירה והנסיון - הכל נעלם ונסתר, עד שאין אדם מסגל להבין, איך שכל העולם
כלו זה אלקות, וכל אשר אנו רואים, זהו לבוש גשמי וחמרי, טבע, מקרה ומזל,
אשר הכל מעלימים ומסתירים את אמתת מציאותו יתברך; כי באמת אפלו דומם,
צומח, חי, מדבר, זהו הכל לבוש לגבי האין סוף ברוך הוא; כי הוא יתברך מחיה
ומהוה ומקים את כל הבריאה כלה, ואין אדם נוקף אצבעו מלמטה, אלא אם כן
מכריזין עליו מלמעלה |חלין ז:|; אין דבר כזה, שהעולם מתנהג הפקר, אפלו
צפרא קלילא מבלעדי שמיא לא מתצדא |ירושלמי שביעית ט, א|; אפלו צפור קטנה
אינה נלכדת במלכדת בלי השגחתו יתברך, כל שכן בר איניש; לכן, בני ובנותי
היקרים! כל אשר קורה בזה העולם, הכל ממנו יתברך. וכך אומרים חכמינו
הקדושים |ברכות נט.|: לא נבראו רעמים, אלא לפשט עקמומיות שבלב; הרעמים
כוללים בהם כל דבר שמפחיד את האדם, ומטרתם - לפשט את העקמומיות שבלב; כי
על ידי שאדם חוטא, יש לו קשיות וספקות על הבורא יתברך שמו, ויש בני אדם
שכל כך נפלו בעיניהם, עד שמסתובבים עם קשיות על הקדוש ברוך הוא - למה עשה
להם דבר זה?! ולמה סובלים סבל זה?! ולמה נפלו בפח כזה?! ומרב קשיות
וספקות, רחמנא לישזבן, באים לידי כפירות ואפיקורסות, אז הקדוש ברוך הוא
שולח להם איזה רעם, איזו צרה, ועל ידי זה מתחילים לרעד ולפחד, והכל לא
ברא הקדוש ברוך הוא, אלא כדי לפשט עקמומיות שבלב, שהלב לא יהיה עקם
בעקמומיות עליו יתברך; כי הוא יתברך אב הרחמן, וכל מה שהוא עושה - הכל
בחשבון צדק, ומה שאנחנו רואים בזה העולם, הכל ממנו יתברך בכונה למעלה
מהשגתנו ולמעלה מדעתנו, עד כדי כך שאומרים חכמינו הקדושים |יומא לח:|:
"בשמך יקראוך ובמקומך יושיבוך" - אין אדם נוגע במה שמוכן לחברו, ואין
מלכות נוגעת במלכות חברתה אפלו כמלא נימא; אדם אינו יכול לקחת מזולתו
מאומה, זהו רק דמיון האדם שחושב, שפלוני יכול לקחת ממנו, ואלמוני יכול
לעשות לו משהו וכו', זה הכל שטות והבל, כי המאמין האמתי, יודע ועד, אשר
הכל ממנו יתברך. אבל אנו קשי ערף, עם לב מעקם, מזה בא, שקשה לנו לקבל את
האמת - שהכל ממנו יתברך. ולכן במקום לעזר אחד לשני, אנחנו רבים זה עם זה;
כי הקלפות והסטרא אחרא מעלימים ומסתירים את אמתת מציאותו יתברך. לזאת,
בני ובנותי היקרים! ראו להחדיר בכם, שהקדוש ברוך הוא מנהיג עולמו בחסד
וברחמים, בצדק ובמשפט, ועל ידי זה תוציאו את כל הספקות והקשיות
והעקמומיות שיש בלבכם, ותזכו לאמונה ברורה ומזככת. אבל להגיע לזה בשלמות
- אי אפשר, אלא על ידי התקרבות אל הצדיק שבכל דור ודור; אשר
הקדוש ברוך הוא שולח לנו צדיקים הדבקים בו יתברך, שהם מגלים את האמונה.
כמו שכתוב |חבקוק ב, ד|: "וצדיק באמונתו יחיה"; הצדיק - כל החיות שלו זה
רק אמונה, גלוי אלקות, שמגלה אמתת מציאותו יתברך בגלוי כזה, עד שמי שרק
מתקרב לצדיק נפתחות לו העינים, כמובא בדברי רבנו ז"ל |לקוטי מוהר"ן, חלק
ב', סימן סז|, שהצדיק פותח את העינים, להסתכל מצד אחד - על רוחניות חיות
אלקות, המחיה ומהוה את כל הבריאה, ומצד שני - להסתכל על שפלות עצמו; כי
זה תלוי בזה, כפי שאדם מכניס בעצמו ידיעות אלו, שהקדוש ברוך הוא מנהיג את
עולמו בהשגחה פרטי פרטית, ויודע ועד, אשר אין בלעדיו יתברך כלל, והכל לכל
זה אלקות, ואלקות זה הכל, על ידי זה מתחיל להסתכל בשפלות עצמו, איך שהוא
כלום, ועל ידי זה נכלל יותר ויותר בו יתברך; כי אין עוד דבר העוקר את
האדם ממנו יתברך כמדת הגאות, שאדם חושב שהוא משהו, שאז אומרים חכמינו
הקדושים |ערכין טו:|, אומר הקדוש ברוך הוא: אין אני והוא יכולים לדור
בעולם; אם אדם מחזיק עצמו למשהו, אומר הקדוש ברוך הוא אינני יכול להיות
עמו ביחד בכפיפה אחת. בעבור זה הקפידו חכמינו הקדושים כל כך על גאות
וישות וגסות, עד שאמרו |סוטה ד:|: כל אדם שיש בו גסות הרוח, כאלו עובד
עבודה זרה; כי ברגע שאדם מבטל עצמו לגמרי לגבי האין סוף ברוך הוא, ונעשה
בעיני עצמו ככלום, לא שיך שיחזיק עצמו למשהו, כי מה אני ומה חיי בלעדיו
יתברך?! שזו שלמות הענוה, שאדם בא לגלוי אלקות כזה, שיודע אשר אין בלעדיו
יתברך כלל, ולכן מה עלי להתגאות על זולתי, בשעה שאני כלום! ובזה שאדם
מחדיר בעצמו שהוא באמת כלום, בזה הוא אומר לעצמו: "'תן יד' לעזר לזולת".
כי הא בהא תליא; כפי שאדם מבטל את הישות שלו, הגאוה והגאות הסרוחה ממנו,
ונעשה בטל ומבטל לאין סוף ברוך הוא, כן נכנסת בו המדה היקרה הזו של "תן
יד", ועוזר לזולת, רוצה לסיע לזולתו. אשר זו מדרגת הצדיק, שתמיד רוצה
להשפיע לזולת. כי בלשון קבלה הצדיק הוא היסוד, שהוא הצנור, הממשיך את כל
המדות העליונות אל ספירת המלכות, הצנור המוריד אורות עליונים דרך כל
הספירות עד המלכות. לכן אומרים חכמינו הקדושים |יומא לח:|: בשביל צדיק
אחד - העולם נברא; כל הבריאה היא רק בשביל הצדיק, כי הצדיק משפיע מטובו
לכל אחד ואחד. ולכן אשרי האדם הזוכה להתקרב אל הצדיק, אשר הצדיק יעקר
ממנו את הרע שיש בו, ויתחיל לאהב את כל בר ישראל כנפשו, שדבר זה מאד חשוב
בעיניו יתברך - כשיש אחדות ואהבה בין נשמות ישראל, כשאחד עוזר לשני,
ושגור בפיו: "תן יד" לעזר לזולת. שכל זה בא רק מאמונה שיש בין נשמות
ישראל. בשביל זה אומרים חכמינו הקדושים |מדרש אגדה|: כביכול, כסאו מבסס
למעלה בזמן שישראל עשויין אגדה אחת; כשעם ישראל מתאחדים יחד ועוזרים זה
לזה, כביכול הכסא של הקדוש ברוך הוא מבסס למעלה בעולמות העליונים; כי
נשמות ישראל הן הכסא, כביכול, של הקדוש ברוך הוא, הן מרכבתו של המקום
ברוך הוא יתברך שמו. לזאת, בני ובנותי היקרים! באו ונעזר אחד לשני, ובזה
שנסיע לזולת, אנחנו מגלים שיש לנו אמונה ברורה ומזככת בו יתברך, וככל
שנרבה בסיוע לזולת, בזה מתגלה שיש לנו יותר אמונה בו יתברך. וזה הסימן אם
אדם חזק באמונה - אם אוהב את כל בר ישראל. ואצלו יתברך כל כך חשובה כל
נשמה ונשמה, עד כדי שאומרים חכמינו הקדושים |ברכות ו.|: הני תפלין דמארי
עלמא, מה כתיב בהו? מה כתוב בתפלין של הקדוש ברוך הוא? ומי כעמך ישראל
גוי אחד בארץ; הקדוש ברוך הוא מתפאר עם נשמות ישראל, אצלו יתברך מאד חביב
כל יהודי ויהודי. בשביל זה אמר הקדוש ברוך הוא למשה רבנו: כל מה שאתה
יכול לשבח את ישראל - שבח! לגדלן ולפארן - פאר! כי אצלו יתברך מאד מאד
חשוב כל יהודי. לזאת, בני ובנותי היקרים! באו ונקבל על עצמנו על מלכות
שמים שלמה. באו ונחדיר בעצמנו אמונה פשוטה בו יתברך, ונתחיל לדבר אל
הקדוש ברוך הוא כאשר מדברים איש אל רעהו והבן אל אביו, שזה עקר שלמות
האמונה, כי במה מתגלה האמונה? בזה שאדם מדבר אל הקדוש ברוך הוא, אשר בזה
מוכיח ומגלה שהקדוש ברוך הוא נמצא פה, ואין בלעדיו נמצא. וככל שאדם מדבר
אליו יתברך בשפת האם שלו, ומבקש רק ממנו יתברך מה שצריך, בזה נבנית לו
האמונה יותר ויותר, ומתעלה בעליה אחר עליה, עד שגם הוא נעשה צדיק, וגם
הוא משפיע טוב לכל בית ישראל. כי הצדיק הוא משפיע טוב לכל בריה ובריה, כי
הוא מגלה אמתת מציאותו לכלם, ועל ידו נצולים מכל הצרות ויוצאים מכל
החובות, ונתגלה הדעת; כי בזה שאדם מכניס בעצמו את הקדוש ברוך הוא, כל
חייו משתנים לגמרי. לזאת, באו נעזר זה לזה, באו נעקר מאתנו את השנאה
והקנאה שיש לנו אחד על השני, ואסור לקטרג על שום בריה שבעולם, כי זו
עבודת הסמ"ך מ"ם, ימח שמו וזכרו, ששלח את שלוחיו להסית ולהדיח אלו נגד
אלו, ותמיד הוא מחרחר ריב בין נשמות ישראל, אשר זה עקר הכח שלו. כי ברגע
שעם ישראל מתאחדים יחד, על ידי זה נגאלים. כמאמרם ז"ל |בראשית רבה, פרשה
ח', סימן ב'|: נעשו בני ישראל אגדה אחת - התקינו עצמם לגאלה; כי רק בזה
תלויה הגאלה - אם נשמות ישראל יחזיקו עצמם יחד, ויסיעו זה לזה, ואף שההוא
כמו שהוא, אסור להסתכל על הרע של השני. וכמו שרבנו ז"ל גלה לנו
|לקוטי מוהר"ן, חלק א', סימן רפב|, שאדם צריך לדון את כל אחד לכף זכות,
ולמצא בו איזו נקדה טובה שיש בו, ועל ידי שמוצא איזו נקדה טובה, יכול
להגביהו ולהוציאו מהמקום המלכלך שנמצא שם. וזהו שאומר דוד המלך |תהלים
לז|: "ועוד מעט ואין רשע והתבוננת על מקומו ואיננו"; אם תבקש ותחפש "עוד
מעט" טוב שיש ברשע, על ידי זה "והתבוננת על מקומו ואיננו" - כבר אינו
באותו מקום, כי נתעלה ממקומו. לזאת אומרים חכמינו הקדושים |ויקרא רבה,
פרשה ל', סימן יא|: כפרי עץ הדר הנם ישראל; מה אתרוג זה יש בו טעם ויש בו
ריח, כך ישראל יש בהם בני אדם שיש בהם תורה ומעשים טובים. כפות תמרים -
אלו ישראל; מה תמרה זו יש בה טעם ואין בה ריח, כך ישראל, יש בהם בני אדם
שיש בהם תורה ואין בהם מעשים טובים. הדס - יש בו ריח ואין בו טעם, כך
ישראל, יש בהם בני אדם שיש בהם מעשים טובים ואין בהם תורה. וערבי נחל -
אלו ישראל; מה ערבה זו אין בה טעם ואין בה ריח, כך הם ישראל יש בהם
בני אדם, שאין בהם לא תורה ולא מעשים טובים. ומה הקדוש ברוך הוא עושה?
לאבדם אי אפשר, אלא אמר הקדוש ברוך הוא: יקשרו כלם אגדה אחת, ויכפרו אלו
על אלו; ואם עשיתם כך - אותה שעה אני מתעלה. וזה אשר גלה לנו רבנו ז"ל,
שתמיד צריכים להתאחד יחד נשמות ישראל, אפלו אלו הרשעים שאין להם כלום -
לא תורה, לא מצוות ולא מעשים טובים, עם כל זאת, אם נתאחד אתם ונעזר להם
לחזר בתשובה, על ידי זה נמשיך על עצמנו אור וזיו וחיות ודבקות הבורא
יתברך שמו; כי זה תלוי בזה - כפי שעוזרים אחד לשני, כך נמשך האור של
הקדוש ברוך הוא על כל נשמות ישראל. ולכן, בני ובנותי היקרים! באו ונתחיל
עכשו לומר לעצמנו: "תן יד" לעזר לזולת, שזו מעלת מצות צדקה, שאומרים
חכמינו הקדושים |מדרש זוטא, שיר השירים א'|: כל הנותן צדקה - לא לעצמו
בלבד הוא מיטיב, אלא לכל העולם מסופו ועד סופו; כי בזה שאדם נותן צדקה
ועוזר לזולת, ואומר: "תן יד" והטה שכם לרעך, בזה בונה כלי, כמובא בדברי
רבנו ז"ל |לקוטי מוהר"ן, חלק ב', סימן עא|: על ידי צדקה נעשה כלי לקבל
בו הנעם עליון השופע תמיד. הקדוש ברוך הוא, כביכול, שהוא האור אין סוף
ברוך הוא ויתעלה שמו לעד ולנצח נצחים, מחיה ומהוה ומקים את כל הבריאה
כלה, כי הכל זה אלקות ואלקות זה הכל, אבל אין לאדם כלים לקבל בהם את האור
הנעים והנפלא הזה, אלא כשבונה כלי, ומהו הכלי? צדקה; כשיהודי עוזר לזולת,
בזה הוא מקבל פני השכינה, ומרגיש את הקדוש ברוך הוא שנמצא פה אתנו, עמנו
ואצלנו. ואף שעכשו הכל נעלם ונסתר מאתנו, ואדרבה! אנחנו עדים שהסמ"ך מ"ם
עושה חיל, על ידי המסיתים והמדיחים, על ידי הערב רב, שעושים שמדות בין
נשמות ישראל, רחמנא לישזבן, ובכל יום ויום מדברים פתוח נגד
הקדוש ברוך הוא ונגד כל הקדוש לעם ישראל, עם כל זאת, אסור להתיאש בשום
פנים ואפן, כי עלינו לדעת, אשר הכל בשביל הבחירה והנסיון, כי גם הכלבים
שנובחים נבראו ממנו יתברך, כמו כן אלו הרשעים הארורים, המסיתים ומדיחים,
העוסקים לעשות פרודים בין נשמות ישראל, הכל בשביל הבחירה והנסיון, לראות
אל מי נפנה בעת צרתנו. לזאת, בני ובנותי היקרים! הגיע הזמן שכלנו נחזר
בתשובה אליו יתברך, ונעזב את השנאה שיש לנו בין אחד לשני, נעקר מאתנו את
הרשעות והרע שנכנס בנו על ידי הסמ"ך מ"ם המסית ומדיח את כלם, שכל כחו
'הפרד ומשל', ורוצה להפריד נשמות ישראל זו מזו, עד שעל ידי זה יכפרו בכל,
רחמנא לצלן, כי בשעה שעם ישראל מתאחדים - אין להם כח כלל. ולכן כל כחו של
הסמ"ך מ"ם הרשע, ימח שמו עם שלוחיו, זה רק לעשות פרודים בין נשמות ישראל.
אך מהו כלי הזין כנגדו? האחדות! ומה מאחדם? העזרה שאחד עוזר לשני, הצדקה
שאחד אומר לשני: "תן יד". וכך אומרים חכמינו הקדושים |עין זהר וירא קד.|:
הדורון של הקדוש ברוך הוא - צדקה! הנותן צדקה, אפלו היתה בידו עברה,
ונחתם דינו לאבד, יכול להיות מקבל שכינה בכל יום, והקדוש ברוך הוא אומר
למלאך של פרענות אל תגע בו |מדרש זוטא, שיר השירים א'|; כל כך חשוב אצלו
יתברך הצדקה והחסד שאדם עושה עם הזולת, עד שאפלו אדם מלא חטאים, וחטא בכל
מיני זבל ולכלוך, רחמנא לצלן, ברגע שרק אומר לעצמו: "תן יד" לעזר לזולת,
ועוזר לזולת, כבר אומר הקדוש ברוך הוא למלאך של פרענות אל תגע בו. לזאת,
בני ובנותי היקרים! באו ונחזר בתשובה שלמה, ונעקר מאתנו את הכעס והרציחה
שיש לנו על הזולת. כי, לצערנו הרב, כלנו נגועים במדה הרעה של כעס ורציחה,
עצבנות, כל אחד ואחד מאתנו נכנס בעצבים, ומוציא רגזו על הזולת, עד שאדם
מרב עצבים קורע בגדיו, מפזר את כספו, שובר כליו, שהכל בא מחסרון אמונה.
וכך אומרים חכמינו הקדושים |שבת קה:|: המקרע בגדיו בחמתו, והמשבר כליו
בחמתו, והמפזר מעותיו בחמתו, יהא בעיניך כעובד עבודה זרה, שכך אמנותו של
יצר הרע, היום אומר לו עשה כך, למחר אומר לו עשה כך, עד שאומר לו לך עבד
עבודה זרה, והולך ועובד, רחמנא לישזבן; כי כשאדם כועס ומתעצבן על זולתו,
לבסוף בא לידי עבודה זרה, שזו כפירות ואפיקורסות. אדם עוקר עצמו משרשו,
בשעה שאין לו אמונה, עד שכועס על הזולת, וגונב וגוזל ועושה לו עול,
מעליבו ומדבר עליו לשון הרע, רכילות, ליצנות ונבול פה. וזה אצלנו מעשים
שבכל יום! אין לך אדם שלא יהיה נגוע בכעס ורציחה, בעצבים שמוציא אותם על
הזולת, ומדבר כל העולה על רוחו, ומצער ומזיק לשני, והכל בא מחמת שאין לו
אמונה בהקדוש ברוך הוא, כי אם היתה לאדם אמונה ברורה ומזככת, שהוא יתברך
מחיה ומהוה ומקים את כל הבריאה כלה, אזי היה סבלן בתכלית הסבלנות, ושום
דבר בעולם לא היה שובר אותו, שום דבר בעולם לא היה יכול לנתק אותו ממנו
יתברך, אשר זה עקר המדרגה שאדם צריך להגיע בזה העולם - להיות כל כך נכלל
באין סוף ברוך הוא, עד שלא יראה כי אם אמתת מציאותו יתברך, ולא ירגיש כי
אם אותו יתברך, ולא ישמע, אלא את האין סוף ברוך הוא, ואז יזכה להגיע
לאהבת ישראל, לאהב את כל בר ישראל כנפשו, ולעזר לזולת. אבל כשאין לאדם
אמונה, אזי, רחמנא לצלן, עוקר עצמו משני העולמות - העולם הזה והעולם הבא
גם יחד. לזאת, בני ובנותי היקרים! באו ונחזר בתשובה שלמה אליו יתברך! באו
ונקנה לעצמנו את המדה היקרה הזו של סבלנות, לסבל כל אשר עובר עלינו, ולא
נוציא את עצבינו על הזולת, אדרבה! באו ונעזר אחד לשני, נעשה צדקה וחסד זה
עם זה, כמאמרם ז"ל |ילקוט הושע, רמז תתקמב|: אמר הקדוש ברוך הוא, חביב
עלי חסד שאתם גומלים זה לזה, יותר מכל הזבח שזבח לפני שלמה; בזה שיהודי
עושה חסד לשני, בזה שאדם אומר "תן יד" לעזר לזולת, זה חביב אצלו יתברך
יותר מאלף קרבנות שהקריב שלמה המלך בכל יום; כי אצלו יתברך חשוב רק צדקה
וחסד שיש בין הבריות, אשר בזה נתגלה טהר לבבם, שמחדירים בזולת אמונה
ברורה ומזככת, ועל ידי זה נגאלים מכל צרותיהם. כמובא בדברי רבנו ז"ל
|לקוטי מוהר"ן, חלק א', סימן ז'|, שכל מה שאנחנו סובלים גלות מרה כל כך,
זהו רק מחמת חסרון האמונה, כי אם היתה לאדם אמונה, היה נגאל מכל צרותיו.
ולכן עקר הגאלה תהיה רק על ידי גלוי אלקות, שיתגלה האור של
הקדוש ברוך הוא לכל העולם כלו, וכלם ירגישו את הקדוש ברוך הוא בגלוי נורא
ונפלא מאד. לזאת, בני ובנותי היקרים! באו ונחדיר אחד בשני אמונה, באו
ונמלא את כל הארץ ואת כל העולם כלו עם אלקות, שאחד ידבר עם זולתו רק ממנו
יתברך, שאחד יעודד ויחזק וישמח את חברו; כי, לצערנו הרב, מסתובבים
בני אדם עם צרות ויסורים, מחלות וחלאים רעים, וכל אחד שבור ורצוץ, ואינו
יודע מה לעשות, וכשבא יהודי ומחזק ומאמץ את הזולת, זו הצדקה הגדולה
ביותר, כמאמר רבנו ז"ל |לקוטי מוהר"ן, חלק א', סימן קו|, על הפסוק שאמרו
דוד המלך |תהלים לב, א|: "אשרי משכיל אל דל"; אשרי האדם המכניס שכל בדל.
וזו צריכה להיות עבודת כל בר ישראל, לומר: "תן יד" לעזר לזולת! ואומרים
חכמינו הקדושים |רות רבה, פרשה ה', סימן ד'|: בא וראה כמה גדול כחה של
צדקה וכחן של גומלי חסדים, שהם חסים לא בצל שחר ולא בצל כנפי הארץ ולא
בצל כנפי שמש, אלא בצל מי שאמר והיה העולם; כי בזה שאדם עוזר לזולת,
ואומר לו: "תן יד", הוא ממשיך על עצמו צל של הקדוש ברוך הוא, ועל ידי זה
נצל מכל הצרות שבאות לעולם. ואומר רבנו ז"ל |לקוטי מוהר"ן, חלק א', סימן
נה|, שאפלו אם רואים שאלו הרשעים עושים חיל, ואלו הרשעים מצליחים בדין,
ויש עוות הדין, וכן רואים את השקר של הקלפות והסטרא אחרא, המסיתים
והמדיחים, שמגביהים את ראשם וחושבים שתמיד יצליחו, אבל ברגע שיהודי עוזר
לשני, יוצר צל שמסתתר תחתיו, כמו שכתוב |ישעיה נא, טז|: "בצל ידי
כסיתיך"; הקדוש ברוך הוא מכסה אותו בצל הזה שהרשעים לא יוכלו לו לעשות
דבר. לזאת, בני ובנותי היקרים! באו נעזר זה לזה! ועל ידי זה נזכה להתחבא
בצל של הקדוש ברוך הוא, ונזכה תמיד לדבר אל הקדוש ברוך הוא, שזה מה
שאומר דוד המלך |תהלים צא, א|: "ישב בסתר עליון בצל שדי יתלונן, אמר
להוי"ה מחסי ומצודתי אלהי אבטח בו"; כי ברגע שאדם מרגיל עצמו להסתכל על
כל דבר רק על רוחניות אלקות שיש בתוך הדבר, אז יאיר שכלו בו יתברך. כמאמר
רבנו ז"ל |לקוטי מוהר"ן, חלק א', סימן א'|, שהאיש הישראלי צריך להסתכל על
השכל שיש בכל דבר, ואז השכל יאיר לו את המח, ויזכה להיות צדיק. כי זו
מדרגת הצדיקים, שמאיר להם האור אין סוף תמיד. ולכן, בני ובנותי היקרים!
באו ונעזר זה לזה! באו נסתתר בצלו יתברך! ועל ידי זה לא יוכלו להרע לנו.
ואדרבה! כל הרשעים יפלו תחתנו בנפילה אחר נפילה. על כן הגיע הזמן שנעקר
מאתנו את כל השנאה והקנאה, התאוה והכבוד, ובמקום לרדף אחד את השני, במקום
לדבר לשון הרע אחד על השני, הבה נעשה חסד זה עם זה. אנו רואים שישנם
אנשים רשעים ארורים, עושים רק רשעות לזולתם, וחושבים שהם יחיו לנצח,
ובשביל זה אינם מפסיקים להציק לבני אדם יומם ולילה לילה ויום, ורק מסיתים
ומדיחים זה נגד זה, מוסרים את זה או את אחר, כי חושבים שלעד יחיו, אבל
שוכחים, שפתאם יבוא מלאך המות ויקח אותם. לזאת, בני ובנותי היקרים! שלא
יהיה לכם שום יד עם אלו הרשעים העושים רע לזולת, אדרבה! ראו לעשות צדקה
וחסד זה עם זה, כי כך אומרים חכמינו הקדושים |תנא דבי אליהו זוטא, פרק
א'|: גדולה צדקה, שמיום שנברא העולם עד עתה, העולם עומד על הצדקה, וכל
הנותן הרבה צדקה, הרי זה משבח, וממלט עצמו מדינה של גיהנום. מהו גיהנום?
כבר אמר רבנו ז"ל |לקוטי מוהר"ן, חלק ב', סימן קיט|: כשעוברים על האדם
צרות ומכאובים ויסורים, זה הגיהנום שנמצא בזה העולם; כי רואים שכל
בני האדם סובלים כאן סבל גדול, ואין אחד שלא תעבר עליו איזו צרה ובעיה,
אשר זהו הגיהנום שלו, מדוע? כי נעקר ממנו יתברך. אך ברגע שאדם ממשיך על
עצמו אור אלקות, אור אמונה, על ידי זה ממשיך את הגן עדן לזה העולם.
ולכן, בני ובנותי היקרים! על ידי שתעשו צדקה וחסד זה עם זה, ותאמרו
לעצמכם תמיד: "תן יד" לעזר לזולת, על ידי זה תהיו כלים להמשיך בהם את
שכינת עזו יתברך. וברגע שהשכינה תתגלה לכל עם ישראל, זו תהיה הגאלה,
ונזכה לראות אותו יתברך עין בעין, כמו שאומר הנביא |ישעיה נב, ח|: "כי
עין בעין יראו בשוב הוי"ה ציון". תם ונשלם, שבח לאל בורא עולם!
כדי להשלים את הגליון, נעתיק מכתב משו"ת "אשר בנחל"
בעזרת השם יתברך, יום ראשון לסדר בהעלותך ה'תשל"ח.
שלום וברכה וכל טוב סלה אל האברך היקר לי מאד ... נרו יאיר.
לנכון קבלתי את מכתבך עם המעות להדפסה, ותשואות חן לך על זה.
חמדת לבבי! עליך לדעת, אשר הקדוש ברוך הוא מנסה את כל אדם בכל מיני
נסיונות. ואחד מהנסיונות הקשים ביותר - שאדם עושה טובות לבני אדם,
ומחזירים לו רעה תחת הטובה, שזה בכלל כפיות טובה. וחכמינו הקדושים הקפידו
על זה מאד מאד. ובפרשת וארא מצינו, אשר משה רבנו לא היה יכול לעשות את
המכות: דם, צפרדע וכנים, מפני הטובות שקבל מהמים והעפר, וכדי לעשות מכות
אלו היה צריך להכות עליהם, ובכך היה כופר בטובתם, ועל כן עשאן אהרן. המים
שמרוהו בעת שהכניסתהו אמו בתוך התבה ביאור, כדי להצילו מגזרת פרעה, על כן
לא הכה על היאור להפך את המים לדם, וכן להביא את מכת צפרדע, וכן לא הכה
על הארץ להביא את הכנים, כי העפר עשה לו טובה, שהטמין בקרבו את המצרי
שהרג. מכאן אנו למדים את חשיבות הכרת הטוב אפלו לדומם, מכל שכן וכל שכן
פלוני שעשה לך טובה, בודאי יש להיות מכיר לו טובה ולא להפך. אבל,
לדאבוננו הרב, המציאות העגומה טופחת על פנינו, באשר פעמים אין מספר
כשעושה אדם טובה לזולתו, סובל אחר כך סבל גדול דיקא מאותו אדם שגמל לו
טוב וכו'. ועל כן יכול אדם לומר: הלא אם אעזר לזולתי, אקבל רע תחת זאת,
אם כן למה לי לעשות טובה?! ויחדל מלגמל חסד עם זולתו, אך לא ולא! אשרי
האדם המחדיר בעצמו ידיעות אלו, שכך צריכה להיות עבודת הצדקה - לשם שמים
בלבד, שיהיה חסד של אמת. ואומרים חכמינו הקדושים |בראשית רבה, פרשה צו,
סימן ה'|: מהו חסד של אמת? שאין יכולים לשלם לאדם בחזרה. אם אדם עושה
צדקה וחסד, אף שיודע שיקבל בחזרה עלבונות ובזיונות ושפיכות דמים, ויהיו
לו כפויי טובה, אך הוא ממשיך לעשות חסד, סימן שהצדקה והחסד שלו הם בלב
שלם. ולכן זהו הנסיון לכל אחד בזה העולם - שיעשה את הצדקה וחסד רק בשביל
הקדוש ברוך הוא ולא בעבור הבריות; כי בני אדם ישלמו לו רע תחת טוב וזה
ברור! אך אם ממשיך בעשית החסדים והטובות, ואינו מסתכל על אשר משלמים לו
בחזרה, בזה מגלה טהר לבו, שכונתו עם אמת, והקדוש ברוך הוא ישלם לו בחזרה
כפל כפלים. וטוב יותר לקבל את השכר מאתו יתברך ולא מבשר ודם, שהיום כאן
ולמחר בקבר.
ומפאת טרדותי הרבים - אקצר.
הדורש שלומך באהבה רבה מאד...
הודעה חשובה
באנו בזה לעורר את כל אנ"ש לקנות כרטיסים לאירוע ב"יד אליהו" דווקא
אצלנו, כי זו תהיה טובה גדולה ל"קרן הדפסה" שלנו.
על כן נא לפנות לרמי מיכאל.
וכן מי שרוצה לעורר אחרים או לקנות בעבור קרובי משפחה או ידידים וכו'.
"קרן הדפסה היכל הקודש"
דרושים ליום האירוע ב"יד אליהו" אנ"ש עם מסירות נפש, שיעזרו במכירת
ספרים בדוכנים וכו', כדי שנוכל להתארגן.
נא לפנות בדחיפות לאברהם שושן, או למנחם, או למשה זילבר.
"קרן הדפסה"
<h2>קונטרס שמחת הנפש</h2>
<h3>א.</h3>
יבאר את מעלת בר ישראל הזוכה לשמחת הנפש, ומרגיש עצמו בעודו בעולם הזה
הגשמי והחמרי כדגמת העולם הבא, ששם מאיר רק אורו יתברך באור וזיו וחיות
ודבקות עליונה. בנוי ומיסד על פי דברי רבנו הקדוש והנורא, אור הגנוז
והצפון בוצינא קדישא עלאה, אדוננו, מורנו ורבנו רבי נחמן מברסלב, זכותו
יגן עלינו ועל פי דברי תלמידו, מורנו הגאון הקדוש, אור נפלא, אשר כל רז
לא אניס ליה רבי נתן מברסלב, זכותו יגן עלינו ומשלב בפסוקי תורה, נביאים,
כתובים ומאמרי חכמינו הקדושים מגמרא ומדרשים וזהר הקדוש
הובא לדפוס על ידי חסידי ברסלב עיה"ק ירושלים תובב"א
<h3>א.</h3>
בני ובנותי היקרים! אם אתם רוצים לזכות, שתהיה לכם "שמחת הנפש", ראו
להתחזק באמונה פשוטה בו יתברך, כי כשיהודי מחדיר בעצמו, אשר אין בלעדיו
יתברך כלל, ודבר גדול ודבר קטן אינו נעשה מעצמו, אלא בהשגחת המאציל
העליון, על ידי זה יש לו "שמחת הנפש", והוא מרגיש בן חורין. לא כן אם
לאדם חסרה אמונה, או שהאמונה אצלו אינה ברורה, עדין איננו מרגיש את
הקדוש ברוך הוא, אזי אינו זוכה ל"שמחת הנפש". מה אנו רואים בחיים, בחיי
היום יום? עוברים על כל אחד כל מיני צרות, מרירות, יסורים, מניעות
והרפתקאות, עד שיש בני אדם שאינם יכולים להחזיק מעמד יותר, ומבקשים נפשם
למות. מאין בא דבר זה? כי חסרה להם האמונה בו יתברך. וברגע שאדם מכניס את
הקדוש ברוך הוא בתוך החיים שלו, כל חייו משתנים לגמרי, ויש לו "שמחת
הנפש"; לזאת, בני ובנותי היקרים! אם רצונכם להשיג "שמחת הנפש", ראו
להתחזק באמונה פשוטה. ורבנו ז"ל אמר |שיחות הר"ן, סימן לג|: אצל בני
העולם אמונה זה דבר קטן, אבל אצלי העקר הוא אמונה; כי בלי אמונה אי אפשר
לחיות. וזה שאמר הנביא |חבקוק ב, ד|: "וצדיק באמונתו יחיה". הצדיק חי עם
אמונה. וכן כתיב |ישעיה ס, כא|: "ועמך כלם צדיקים"; כל יהודי הוא בגדר
צדיק, לזאת כל חייו הם רק אמונה. וכן אומרים חכמינו הקדושים |קהלת רבה,
פרשה ג'|: אפלו צדיק חי העולמים מאמונתו חי; שכל העולמות יש להם חיות רק
על ידי אמונה. אמונה זה דבר שהשכל אינו מבין, כי אם השכל היה מבין, לא
היתה נקראת אמונה אלא דעת ושכל. ואם כן למה נקראת אמונה? כי אין מבינים!
ויש הרבה דברים שאיננו מבינים, אלא עלינו לבטל את השכל העב והגס והמגשם
שלנו לגמרי, ועל ידי זה נזכה לאמונה ברורה ומזככת. מה אנו רואים?
בני אדם שחטאו נגד הקדוש ברוך הוא, רחמנא לצלן, טמאו עצמם בגלוי עריות,
בפגם הברית, שעל ידי זה נטמטם להם המח ונתעקם להם הלב בעקמומיות, עד שהם
מבהלים ומבלבלים, או בני אדם מחללים שבת, ואוכלים טרפות ונבלות,
שעל ידי זה כל הדם שלהם נתערב. ועכשו עם מח פגום כזה, עם לב עקם כזה, עם
דעת מבלבלת כזו, רוצים להבין את הקדוש ברוך הוא, איך היתה הבריאה, ומה
הבריאה וכיצד?! והקשיות הללו שוברות אותם לגמרי, עד שמקטנות דעתם ובלבול
שכלם יש להם טענות על הקדוש ברוך הוא: "איננו מבינים את ההנהגה העליונה!"
וכדומה כל מיני בטויים שמתבטאים כלפי מעלה, רחמנא לצלן, כי מרב עקמומיות
יש להם קשיות, והם מחשיבים עצמם כאלו מי יודע מיהם, שכחו כבר את העבר
שלהם! כי באמת מי ומה אנחנו? כלום! טפה סרוחה שחטאה נגדו יתברך! מלאנו את
מחנו עם כל מיני שטיות, טמאנו את עינינו להסתכל בכל מיני זהמות, טמאנו את
אזנינו, שמענו כל מיני דעות נפסדות, קראנו כל מיני זבל, היינו בכעס
ורציחה מאז היותינו קטנים, לכלכנו את פינו, וכל האיברים והגידים שלנו
מגשמים ופגומים. ועכשו אנחנו רוצים להבין רוחניות חיות אלקות?! ואם איננו
מבינים, יש לנו קשיות, ואיננו יודעים מה ומי ואימת. וכך אדם מסתובב מבהל
ומבלבל, מלא קשיות וספקות, אשר הכל בא מחמת רב הישות שיש בו; כי אם אדם
מבטל עצמו לגמרי להקדוש ברוך הוא, ויודע ועד שהוא כלום, אז לא היו לו שום
קשיות עליו יתברך, אלא היה יודע: "צדיק הוי"ה בכל דרכיו וחסיד בכל מעשיו"
|תהלים קמה, יז|, אשר על זה אנו צריכים הרבה לבקש את הקדוש ברוך הוא,
שנזכה לטהר ולזכך את מחנו, לקדש ולטהר את השבעה נרות שלנו, שהם: העינים,
האזנים, החטם והפה, ברגע שאדם מקדש את פיו, ושומר מאד לא לדבר לשון הרע,
רכילות, ליצנות, נבול פה, דברי כפירות ואפיקורסות, שומר עצמו לא להיות
בכעס ורציחה, שומר את אזניו לא לשמע קול של רשעים ארורים, מסיתים
ומדיחים, שבכל יום הם כותבים על הקדוש ברוך הוא, רחמנא לישזבן, מה
שכותבים, ומדברים כל מיני דבורים רעים ושרים שירי עגבים, שאלו כל העתונים
רעים וכלי המשחית, שהם התקשורות, כלי שופכים, ושומר את העינים לא להסתכל
על תמונות תועבה, ועל שקוץ, תעוב, זהום. כשאדם זוכה לקדש את העינים,
האזנים, החטם והפה, אז יש לו מח אחר לגמרי. ואומר רבנו ז"ל |לקוטי
מוהר"ן, חלק א', סימן כא|: כשיהודי זוכה ומזכך את העינים שלו, את האזנים
שלו, החטם והפה שלו, אז המח שלו מאיר בצורה אחרת; הוא מרגיש אלקות, ואין
הפרש אצלו בין הידיעה לבחירה ובין הבחירה לידיעה, אין לו קשיות על
הקדוש ברוך הוא, הוא יודע, שכל אשר הקדוש ברוך הוא עושה - כך צריך
להיות! "ואף שאיני מבין, אבל אני מכיר את עצמי, וכיצד פגום, מגשם ומזהם
כמוני, ירצה להבין רוחניות אלקות, בשעה שאני כל כך מלכלך?!" כי ברגע
שהאדם מכיר את עצמו, כבר אין לו שום קשיות עליו יתברך, מאחר שמכיר היטב
היטב מי הוא ומה עשה בימי חיי הבלו, ואיך שהכעיס את בוראו, רחמנא לצלן.
לזאת, בני ובנותי היקרים! אם אתם רוצים לחיות ב"שמחת הנפש", שתהיה לכם
מנוחה בעולם הזה, שתוכלו לעברו בשלום, באהבה, להרגיש את הקדוש ברוך הוא
בחייכם, בחיי היום יום, עליכם להכיר את עצמכם. כי כל הצרות וכל היסורים
שבאים לאדם, הם רק מפני שאיננו מכיר את מקומו. ואומרים חכמינו הקדושים
|אבות, פרק ו'|: אחד מהמ"ח דברים שהתורה נקנית בהם, זה המכיר את מקומו;
ואנו רואים, שברגע שאדם שב בתשובה, כבר רוצה לעוף בשמים, כבר רוצה להבין
את דרכי הקדוש ברוך הוא, ואם איננו מבין, כבר יש לו קשיות. ובפרט אם בא
איזה מטמטם, ושואלו איזו קשיה על הקדוש ברוך הוא, והוא אינו יודע לענות
לו, נדמה לו כאלו איזה פרחח שאל אותו קשיה עמקה, ואין על זה תשובה, בשעה
שאנחנו עדין פגומים לגמרי; כי באפן שאדם יזכה להרגיש רוחניות חיות אלקות,
הוא צריך לזכך את מחו, לעבד ימים ושנים שמח מחשבתו יחשב רק
מהקדוש ברוך הוא. וכי אנו אוחזים בזה?! כל רגע עולות לנו מחשבות זרות, כל
רגע עולים לנו הרהורים רעים, כל רגע אנחנו מבהלים ומבלבלים, אין לנו
"שמחת הנפש", וכיצד אנו רוצים להשיג אלקות?! אם אדם זוכה ומקדש את העינים
שלו לא להסתכל בכל מיני זבל, ומקבל על עצמו מהיום והלאה להסתכל רק על
רוחניות חיות אלקות המחיה ומהוה את הדבר הזה, אם אדם מרגיל עצמו לא לקרא
יותר בכל מיני טנוף וזהום, ואינו שומע את קול הרשעים בכלי התקשרת המדברים
נגד הקדוש ברוך הוא ונגד כל הקדוש לעם ישראל, מקדש את האזנים לא לשמע
יותר כפירות ואפיקורסות, ליצנות, נבול פה. אדם שומר על החטם שלו לא להיות
בכעס ורציחה, ואינו עצבני יותר, ושומר על פיו לא לדבר כל העולה על רוחו,
רק זוכה לשתק, ולדבר רק דבורי אמונה והשגחה פרטית עם כל אחד, אז מחו מאיר
בצורה אחרת, אין לו קשיות על הקדוש ברוך הוא, הוא מבין שכל מה שעושה
הקדוש ברוך הוא - כך צריך להיות. ואם איננו מבין - יודע שהחסרון בו, אינו
תולה את החסרון, חס ושלום, בדברי חכמינו הקדושים, אינו תולה את ספקותיו
בדברי הצדיקים הקדושים, אלא תולה את אי ההבנה בדעתו המבלבלת והמבהלת.
וקשה להסביר דבר זה לבני אדם, כי כל אחד ואחד מאתנו סובל מישות וגאות, כל
אחד מאתנו עדין רוצה משהו שהוא נגד הבורא יתברך שמו, כל אחד מאתנו יש לו
איזה רצון ותאוה גשמית וחמרית, המסתרת את אמתת מציאותו יתברך; כי אם אדם
מבטל עצמו לגמרי לאין סוף ברוך הוא, ויודע ועד, אשר אין בלעדיו יתברך
כלל, והכל לכל אלקות גמור הוא, ואומר לעצמו: "איני יודע כלום, אני מתחזק
באמונה פשוטה בו יתברך", אדם זה הכי מאשר, ויש לו "שמחת הנפש"; כי ברגע
שאדם מכיר את מקומו, ויודע מה עשה עד עתה - כל החטאים שבעולם, לכלך עצמו
לגמרי, ואם כן איך יבין רוחניות אלקות?! כאשר מבין ומקבל את זאת, אז יש
לו "שמחת הנפש" וחייו מישבים. כי מאין בא שאדם מבהל ומבלבל? מהגאות
והישות שבו, שאז דוחה את השכינה. כמאמרם ז"ל |ערכין טו:|: אמר
הקדוש ברוך הוא: אין אני והוא יכולין לדור בעולם; מי שיש לו גאות וישות,
הוא דוחק את רגלי השכינה, הוא מסלק את הקדוש ברוך הוא, ואין
הקדוש ברוך הוא יכול להיות בצותא עמו, ולדור עמו בכפיפה אחת. כי אין
השכינה שורה אלא במקום נמך, במקום ענוה, רק כשיהודי שבור, ומחזיק עצמו
ללא כלום, ומכיר את מקומו, וזוכר היטב היטב את עברו, ושובר את לבו לפני
המקום ברוך הוא, ובא ומתחנן אליו יתברך, ומתודה על חטאיו ואומר: "רבונו
של עולם! אני מכיר את מקומי, ויודע מה עשיתי, ואני מקבל עלי דין שמים
לטובה!" אדם זה זוכה להיות כסא ומרכבה לשכינת עזו יתברך. לא כן אומרים
חכמינו הקדושים |פסחים סו.|: כל המתיהר, אם חכם - חכמתו מסתלקת ממנו; אם
אחד מושך עצמו רק לגאות וישות וגדלות, ועושה מעצמו מציאות בחיים, אזי
מרים חייו, ואין לו שלוה כרגע. לזאת, בני ובנותי היקרים! אם רצונכם לחיות
ב"שמחת הנפש" בזה העולם, שתרגישו טוב בחיים, שתרגישו ערבות ונעם בחיים,
ראו להכניס בכם אמונה פשוטה בו יתברך. ואומר רבנו ז"ל |לקוטי מוהר"ן, חלק
א', סימן סד|, שיש חלל הפנוי, שמשם באים כל הכפירות והאפיקורסות, משם
באים כל הקשיות והספקות על הקדוש ברוך הוא; כי אדם אינו מסגל להבין
תרוצים על הקשיות ששואלים אותו, מדוע? כי הוא מלא חטאים ועוונות, כדגמת
כלי שמלא צואה וטנוף, אף שמוציאים את הלכלוך מתוכו, נשאר הריח רע בתוך
הכלי, ואיך יכולים לבשל אחר כך בכלי מאכלים למלך. כן הדבר - אם כלי המחין
שלו פגומים כל כך, עד שהם מלאים צואה וטנוף, כאשר כל אחד מאתנו יודע, איך
לכלכנו עצמנו בחטאים ועוונות, איך אנו רוצים להשיג רוחניות אלקות?! ומה
הפלא שיש לנו קשיות וספקות שאיננו מבינים הנהגתו יתברך, האם אנו זוכרים
את עברנו?! האם חזרנו באמת בתשובה להקדוש ברוך הוא?! האם תשובתנו אמתית,
ואנו בטלים ומבטלים לאין סוף ברוך הוא, ואיננו רוצים כלום רק את הקדוש
ברוך הוא, רק את התורה והמצוות?! אשר רק זו נקראת תשובה שלמה - שאדם מבטל
עצמו לגמרי להקדוש ברוך הוא, ואין לו שום דעת ושכל עצמי, אלא: "אני מאמין
באמונה פשוטה, שהוא יתברך פה עמי ואצלי, בלעדיו יתברך אין לי שום חיות
כלל, שזו "שמחת הנפש"; ואומר רבנו ז"ל |שם|: אם אדם מתחזק באמונה פשוטה,
אזי זוכה לעבר על הכל, ואין לו שום קשיות על הקדוש ברוך הוא, ואומר
|דברים לב, ד|: "הצור תמים פעלו כי כל דרכיו משפט, אל אמונה ואין עול,
צדיק וישר הוא"; ולכן נקראים עם ישראל עברים, על שם שהם עוברים באמונתם
על כל החכמות של הבל ועל כל מיני אפיקורסות. ובאמת יש לכל אדם קשיות
וספקות - מדוע דיקא דרך רשעים צלחה?! למה אנו רואים שהרשעים מצליחים?!
למה אנו רואים שאלו הרשעים משיגים חיל?! ואלו הצדיקים הם בתכלית השפלות?!
אומר רבנו ז"ל |לקוטי מוהר"ן, חלק א', סימן נה|: אם אדם מבטל עצמו לגמרי
לגבי האין סוף ברוך הוא, אזי הוא מתכסה בצלא דמהימנותא, צל האמונה, צל
השכינה, ונתקים אצלו |ישעיה נא, טז|: "ובצל ידי כסיתיך"; הקדוש ברוך הוא
מכסה אותו, ומתגלה אליו יד הוי"ה ברוך הוא וברוך שמו. אשר זו מדרגת
הצדיקים, שכל כך דבוקים בהקדוש ברוך הוא, אף שעוברת עליהם עניות ודחקות,
חרופין וגדופין מאנשי דלא מעלי, ורשעים ארורים רודפים אותם, מדברים עליהם
כל דבר אסור, והם סובלים שפיכות דמים, עם כל זאת אין להם שום קשיות על
הקדוש ברוך הוא, ויודעים, שכל מה שהוא יתברך עושה - הכל בחסד וברחמים,
דיקא צדיקים כאלו זוכים לעבר את הכל, ונתגלה להם אור אין סוף ברוך הוא
בגלוי כזה, שאין לתאר ואין לשער כלל, ויש להם "שמחת הנפש"; לזאת, בני
ובנותי היקרים! אם אתם רוצים לזכות שגם לכם תהיה "שמחת הנפש", באו
ותתחזקו באמונה פשוטה בו יתברך, ותבטלו את דעתכם הפגומה לגמרי, ותשתדלו
שלא תהיינה לכם שום קשיות על הקדוש ברוך הוא, ותתחזקו בכל אשר עובר
עליכם, ואף שעוברים עליכם יסורים ומרירות, צרות ומכאובים, ואינכם יודעים
למי לפנות בעת צרה, עם כל זאת עליכם לזכר, שאין שום יאוש בעולם כלל. אם
אדם מתחזק בתכלית הקטנות והירידות והנפילות שלו, ויודע שאינו יודע כלום,
כמובא בדברי רבנו ז"ל |לקוטי מוהר"ן, חלק ב', סימן עח|: כשאדם מגיע לדרגה
שאינו יודע כלום, וחש שהוא איש פשוט, ומתנהג כאיש פשוט, ומתחזק בכל
ירידותיו ונפילותיו, ואינו מתיאש בשום פנים ואפן, אף שאינו רואה שום מוצא
איך לצאת מהצרות והיסורים והמרירות שלו, דיקא אז אם לא יתיאש ויבוא ויבקש
את הקדוש ברוך הוא, שיחוס וירחם עליו, אז יתגלה לו אור כזה שלא תאר ולא
שער בחייו. וזו מדרגת הצדיקים, שזוכים בכל יום, בכל שעה ובכל רגע, לבטל
עצמם לגמרי לאין סוף ברוך הוא, וחוזרים בתשובה בכל יום, בכל שעה ובכל
רגע, כמו שאומר רבנו ז"ל |לקוטי מוהר"ן, חלק א', סימן ו'|, שהצדיקים
הגדולים שבים תמיד בתשובה, ואפלו שהם כבר במדרגה של השגת אלקות, שמשיגים
רוחניות חיות אלקות, עם כל זאת הם חוזרים בתשובה פן ואולי גשמו את אלקותו
יתברך, אשר זו תשובת הצדיקים. והם בוכים ומבכים שמים וארץ,
שהקדוש ברוך הוא ירחם עליהם, שיזכו לתקן מעשיהם, אף שאין להם שום חטא,
והם כל כך דבוקים בהקדוש ברוך הוא ואינם מסיחים דעתם ממנו יתברך כרגע,
ואף על פי כן אינם מתיאשים ובוכים אל הקדוש ברוך הוא, ושבים בתשובה שלמה
לפניו יתברך, אז הקדוש ברוך הוא מגלה עצמו אליהם יותר ויותר. כמו כן כל
יהודי ויהודי, אם רק יקח עצמו בידיו, ויתחיל לחשב מעברו, ויהיה מכיר
מקומו, ולא ירצה יותר גאות וגדלות, אז יתחיל לחיות ב"שמחת הנפש", וכל
חייו ישתנו לגמרי; כי מרב אור וזיו ודבקות וחיות שתכנס בו, הוא יהיה הכי
מאשר. וזו תהיה הגאלה, שתתגלה לכלם אמונה ברורה ומזככת, שנזכה להבין,
שאין בלעדיו יתברך כלל, והכל לכל אלקות גמור הוא, ומה שאנו רואים, ומה
שאנו שומעים, ומה שאנו נושמים, ומה שאנו מדברים - הכל זה אלקות, ואלקות
זה הכל. וכך אומרים חכמינו הקדושים |ילקוט הושע תקעט|: אתה מוצא שאין
הגליות מתכנסות, אלא בשכר האמונה; וכן אתה מוצא שלא נגאלו אבותינו
ממצרים, אלא בזכות האמונה, אף אברהם לא ירש העולם הזה והעולם הבא, אלא
בזכות האמונה שהאמין. בבעלי אמנה מה הוא אומר? |ישעיה כו, ב|: "פתחו
שערים ויבוא גוי צדיק שומר אמנים"; מי גרם לנו לבוא לשמחה זו? אלא בשכר
אמונה שהאמינו אבותינו בעולם הזה; כי כל הקיום של עם ישראל זה רק אמונה
פשוטה בו יתברך. ובמה נתגלית האמונה הפשוטה? בזה שאדם מרגיל עצמו לדבר אל
הקדוש ברוך הוא בשפת האם שלו, וכל צרכיו מבקש רק ממנו יתברך, זה בונה לו
את האמונה. כי מאין אדם יודע שיש לו אמונה, מאין יודע שהוא מרגיש את
הקדוש ברוך הוא? הלא עדין הוא רחוק מאד מאד ממנו יתברך, ימים ושנים קלקל
את מחו, הרהר הרהורים רעים, חשב מחשבות רעות, טמא את עיניו בכל מיני
לכלוכים, טמא את אזניו ושמע כל מיני שקרים, כל מיני דברי כפירות
ואפיקורסות, כל מיני דברי בלע נגד הבורא יתברך שמו, היה בכעס וברציחה
ועצבים, לכלך את פיו בלשון הרע, רכילות, ליצנות, דבורי נבול פה, רחמנא
לצלן, ואיך בכלים כאלו יכול להשיג רוחניות אלקות?! אבל אם אדם מכיר
מקומו, ובא אל הקדוש ברוך הוא בלב אמת, בלב נשבר, ואומר: "רבונו של עולם,
אני רוצה לשוב בתשובה אמתית! אני רוצה לקדש ולטהר את כלי המחין שלי", אזי
כשמרבה לדבר אליו יתברך, נבנית אצלו האמונה, וברגע שנבנית אצלו האמונה,
נפתחים לו כל השמים ושמי השמים. שזהו 'אמונה' - ראשי תבות: "נ'פתחו
ה'שמים ו'אראה מ'ראות א'לקים" |יחזקאל א, א|; כשיהודי מתחזק באמונה,
נפתחים לו כל השמים ושמי השמים, ורואה את הקדוש ברוך הוא. וזו היתה
הגאלה במצרים, שעם ישראל היו בשעבוד קשה, ובשכר אמונה שהאמינו בו יתברך,
בשכר האמונה שהאמינו בצדיק האמת - משה רבנו, נגאלו. כן הגאלה העתידה לבוא
לנו, תהיה רק בזכות האמונה, שאנו מאמינים בהקדוש ברוך הוא בתמימות
ובפשיטות גמורה, ואנו מאמינים בצדיק האמת, שהוא בחינת משה רבנו, ואף שאנו
רואים שאלו הרשעים השיגו חיל, אלו הגויים הורגים, רוצחים, חונקים, שורפים
את נשמות ישראל כבר אלפים שנה שאנו בגלות, קלי עולם, עזי פנים, נואפים
ככלבים, מבזים ומחרפים בחרופין ובגדופין את הצדיקים האמתיים הדבוקים
בהקדוש ברוך הוא, מזלזלים בתלמידי חכמים, עם כל זאת זה לא עושה אצלנו שום
רשם, אדרבה אנו מתחזקים יותר ויותר, אשר דיקא על ידי זה זוכים ל"שמחת
הנפש"; לזאת, בני ובנותי היקרים! ראו להתחזק בכל אשר עובר עליכם, ותשתדלו
לבוא בכל יום אל הקדוש ברוך הוא, לדבר אליו, לספר לו, להתחנן לפניו,
שיחוס וירחם עליכם, ויוציאכם מהפח שנפלתם אליו; כי אין אדם שלא ימצא עתה
באיזו צרה צרורה, והכל ממנו יתברך, שרוצה לשמע את קולנו, שנבוא אליו
ונדבר אליו. ואנו - במקום שנבטל את שכלנו המגשם והמזהם, ונבוא ונבכה
להקדוש ברוך הוא על רע מעללינו ורע מעשינו שעשינו עד עתה, יש לנו קשיות
וספקות עליו יתברך, עד שנכנסה בנו קלפת עמלק, שמקררת אותנו ומכניסה בנו
ספקות - 'עמלק' בגימטריה 'ספק' - "היש הוי"ה בקרבנו אם אין", ואנו
מתבלבלים מכל מיני פרחחים, מכל מיני שדים ורוחות, כל מיני ערב רב מסיתים
ומדיחים, אשר מדברים כלפי מעלה, ונובחים כנגד כל הקדוש לעם ישראל, מכל
מיני עזי פנים שנובחים ומדברים נגד צדיקים קדושים הדבוקים בו יתברך,
ומתלוצצים מהם. לזאת, בני ובנותי היקרים! תפקחו את העינים, תתחילו להתישב
איך עברו עליכם החיים עד עתה?! והסבה שאין לכם "שמחת הנפש", מפני שאינכם
רוצים להיות מכירים את מקומכם, ואתם שוכחים את העבר, ורוצים כבר להבין
ולהשיג רוחניות אלקות, בשעה שיש לכם עבודה קשה מאד - לנקות את עצמכם, עד
שתזכו להגיע לרוחניות אלקות. לזאת, בני ובנותי היקרים! ראו לעבר על הכל
בכח האמונה, וברגע שתתחזקו באמונה פשוטה, ותאמרו לעצמכם: "לי לא אכפת
כלום, אני רואה את הקדוש ברוך הוא, אני מרגיש את הקדוש ברוך הוא";
ותדברו אל הקדוש ברוך הוא בשפת האם שלכם בתמימות ובפשיטות גמורה, בלי שום
חכמות כלל, דיקא על ידי זה תהיו נעשים כלי להמשיך על עצמכם אור, זיו
וחיות ודבקות הבורא יתברך שמו, וכל חייכם יהיו ב"שמחת הנפש"; ראו רק לא
להתיאש בשום פנים ואפן, העקר שלא יהיו לכם שום קשיות עליו יתברך, ותדעו
שמה שהקדוש ברוך הוא עושה - זה בחשבון צדק, וכך ראוי - שלא נבין! כמובא
בדברי רבנו ז"ל |לקוטי מוהר"ן, חלק ב', סימן נב|, שההכרח שיהיו קשיות על
הקדוש ברוך הוא, וההכרח שיהיו קשיות על הצדיקים האמתיים, אבל עלינו
להבין, שעם מח פגום כשלנו, אי אפשר להבין רוחניות אלקות, ואי אפשר להבין
דרכי הצדיקים הקדושים, אבל אשרי האדם שאין לו שום קשיות על
הקדוש ברוך הוא, ויודע שכל מה שהקדוש ברוך הוא עושה - זה בחשבון צדק;
אשרי מי שזוכה להגיע לזה, ואז יזכה ל"שמחת הנפש" אמתית.
<h3>ב.</h3>
בני ובנותי היקרים! אם אתם רוצים לחיות חיים טובים, חיים בריאים, חיים
ארכים, חיים שלוים ב"שמחת הנפש", תמשיכו עצמכם רק אל הקדוש ברוך הוא,
ותמיד תדעו שחייכם תלויים רק בהקדוש ברוך הוא; כי עוברים על כל אחד צרות
ויסורים, עניות ודחקות, עד שיש בני אדם שמגביהים ידים ואומרים, שאינם
יכולים יותר מרב צרות, שכל זה בא מיאוש ודכאון הנובע מחסרון אמונה; כי אם
אדם היה מאמין שהקדוש ברוך הוא נמצא פה אתנו, עמנו ואצלנו, היה מבטל עצמו
לגמרי אליו יתברך, וכל חייו היו משתנים לגמרי, והיה זוכה ל"שמחת הנפש".
לזאת, בני ובנותי היקרים! אם אתם רוצים לזכות ל"שמחת הנפש", שתחיו בעולם
הזה כדגמת העולם הבא, תתחזקו באמונה פשוטה בו יתברך, ולא יהיו לכם שום
קשיות על הקדוש ברוך הוא. ואפלו שאתם רואים שאלו הרשעים מצליחים בחיים,
ואלו הצדיקים האמתיים הם סובלים סבל, אל תסתכלו על כל זה, אלא ראו להתחזק
בכל מיני אפנים שבעולם. ועקר ההתחזקות היא - על ידי שמחה, לשמח בו יתברך.
ואיך יכולים לשמח בו יתברך, בשעה שעוברים כל כך הרבה צרות ויסורים?
על ידי תפלה! שמרגילים עצמם לדבר אליו יתברך בשפת האם. ואף שבא דבר זה
קשה מאד, ובפרט אדם שחטא כל חייו, ועתה רוצה לשוב בתשובה, דבר זה בא לו
קשה מאד, ונדמה לו, שאף אחד אינו שומע אותו, ואף אחד אינו צריך אותו
וכו', אך זה סימן של בעל תשובה אמתי - ששום דבר בעולם אינו יכול לשבר
אותו, הוא כל כך חזק באמונה, אף שרואה שכלם כנגדו, עם כל זאת שום דבר לא
עושה אצלו רשם, אלא בורח אל הקדוש ברוך הוא. וזה סוד השבת, שהיא שמו
יתברך. לזאת, אנו רואים, שהערב רב, הקלפות והסטרא אחרא רוצים רק לעקר את
השבת מנשמות ישראל, כי הם יודעים, שברגע שיהודי שומר שבת, בזה מתחזקת
האמונה שלו, בזה נכלל לגמרי באין סוף ברוך הוא; כי שבת היא שמא דקדשא
בריך הוא ההיא דשלים מכל סטרוי |זהר יתרו פח:|, וכל החיים של האדם זה רק
שבת; כי שבת היא תכלית הבריאה. הקדוש ברוך הוא ברא עולמו בששה ימים,
וביום השביעי שבת וינפש, ובזה שאדם סופר כל יום ויום: "היום יום ראשון
בשבת, היום יום שני בשבת, היום יום שלישי בשבת" וכו' וכו', הוא ממשיך על
עצמו אור השבת לששת ימי החל, והשבת כלה "שמחת הנפש", כלה אלקות. וזהו
שאמר רבנו ז"ל |לקוטי מוהר"ן, חלק א', סימן נז|, שאכילת שבת היא כלה
אלקות. לזאת, בני ובנותי היקרים! אם רצונכם להתחזק באמונה פשוטה בו
יתברך, תתחילו לשמר שבת, ואז השבת תשמר עליכם! אל תאבו ואל תשמעו אל אלו
הרשעים הארורים, העוקרים את השבת מנשמות ישראל, תשתדלו למסר נפשכם בעבור
שמירת שבת, שאין עוד דבר גדול יותר מזה, עד כדי כך, שאמרו חכמינו הקדושים
|שבת קיט|: אפלו עובד עבודה זרה כדור אנוש, |אם מקבל על עצמו לשמר שבת|,
הקדוש ברוך הוא מוחל לו! כי שבת זה האור של הקדוש ברוך הוא, ואם בני אדם
היו יודעים מה זו שבת, היו משתוקקים כל יום ויום מימי השבוע להגיע כבר אל
השבת, וכל יום השבת היו רוקדים, שברוך הוא וברוך שמו, ישתבח שמו לעד
ולנצח נצחים, הם שומרים שבת, ואינם מחללים אותה, והיה נתגלה להם האור אין
סוף ברוך הוא בגלוי כזה, שאין לתאר ולשער כלל. לזאת, בני ובנותי היקרים!
זכרו היטב את מאמר חכמינו הקדושים |עבודה זרה ג.|: העולם הזה הוא ערב
שבת, והעולם הבא הוא שבת. אם אין אדם מתקן בערב שבת, מה יאכל בשבת?! כל
יום ויום מששת ימי השבוע עלינו להכין עצמנו לקבל את השבת בשמחה, וברגע
שמגיעה שבת, עלינו למסר נפשנו לשמרה, וזה יחדיר בנו "שמחת הנפש", זה יבנה
לנו את האמונה, זה יפתח לנו את הפה לדבר אל הקדוש ברוך הוא. לזאת אומרים
חכמינו הקדושים |שמות רבה, פרשה כה, סימן יב|: בעת שאדם שומר שבת, גוזר
גזרה, והקדוש ברוך הוא מקימה; ולא בחנם שהערב רב עוקרים מנשמות ישראל -
הן את האמונה והן את השבת, והן את כל הקדוש לעם ישראל, והכריזו מלחמה
נגדו יתברך. והם שוטים וטפשים, אינם יודעים, שהם תלויים ועומדים בידי
הקדוש ברוך הוא. והכל רק נסיון, שהקדוש ברוך הוא מנסה אותנו למי נפנה בעת
צרה. לזאת, בני ובנותי היקרים! ראו לבטל עצמכם לגמרי להקדוש ברוך הוא,
ולידע שהוא יתברך מנהיג עולמו בהשגחה פרטי פרטית, ואפלו שמבחוץ אין רואים
כלום, עם כל זאת זכרו מה שאומרים חכמינו הקדושים |תענית ח.|: אין הגשמים
יורדין, אלא בשביל בעלי אמנה; ואנו רואים, שכשיהודים מתחננים להקדוש
ברוך הוא ומתפללים אליו, הקדוש ברוך הוא מוריד להם גשם בשפע; אבל ברגע
שיש כפירות ואפיקורסות, רחמנא לצלן, אז אין גשם, אין שפע, אין פרנסה, אין
אכל. לזאת, בני ובנותי היקרים! באו ונקבל על עצמנו מעכשו לבטל את הגאות
והישות והמציאות שלנו, ונבטל עצמנו לגמרי לאין סוף ברוך הוא, ונהיה
מכירים את מקומנו, ואז לא יהיו לנו שום קשיות על הקדוש ברוך הוא, ולא
נתמה מדוע אלו הרשעים השיגו חיל?! מדוע הסמ"ך מ"ם וחבר מרעיו עושים מה
שעושים, מקלקלים מה שמקלקלים ועוד מצליחים?! אין לנו שום קשיה! אנו
יודעים שגם הם שליחי המקום ברוך הוא לנסותנו, אך אינם יכולים לפתות אותנו
ו'לעבד' עלינו, כי אנו מוסרים עצמנו למען שמירת שבת, אנו מחזיקים עצמנו
ביחד בעבור שמירת שבת. לזאת אומרים חכמינו הקדושים |ירושלמי תענית א, א;
שמות רבה כה, טז|: אלו היו ישראל משמרים שבת אחת כתקונה, מיד היה בן דוד
בא; אם שבת אחת נתאחד יחד, שבת אחת נזכה לשמח בה, נמשיך על עצמנו את
הגאלה. ומהי הגאלה? שנראה את הקדוש ברוך הוא, מכל הבריאה נראה אלקות,
ונדבר אל הקדוש ברוך הוא, שזו "שמחת הנפש". ואין עוד יותר ישוב הדעת
ושמחת החיים לאדם, כמו שמרגיש שהקדוש ברוך הוא נמצא אתו ואצלו, ומדבר
אליו. לזאת, בני ובנותי היקרים! באו נתחזק להיות בשמחה, ונחזק עצמנו אף
שעוברים עלינו משברים וגלים, באו נדבר אליו יתברך, ונספר לפניו מה שמעיק
לנו, כי סוף כל סוף אין לנו בחיים רק הקדוש ברוך הוא! ואם תחדירו זאת
היטב בחייכם, אז תהיה לכם "שמחת הנפש", אבל אם לא תרצו לקבל את זאת,
ותהיו חכמים בעיניכם, אז יהיו לכם קשיות וספקות, ויהיה לכם גיהנום בזה
העולם. לזאת, בני ובנותי היקרים! למה אתם צריכים את הגיהנום הזה?! את
הסבל הנורא הזה, שיהיה לכם מר בחיים?! שתהיו שבורים ורצוצים, ותהיינה לכם
קשיות על הקדוש ברוך הוא?! למה לכם המרירות הזו?! הבה נבוא אל הקדוש
ברוך הוא בלב שלם, בלב אמת, ואז הקדוש ברוך הוא יטהר לנו את המח מחשבה,
ויהיה לנו מח נקי, הקדוש ברוך הוא יתן לנו עינים קדושות, שנראה רק אלקות,
הקדוש ברוך הוא יתן לנו אזנים קדושות, שנשמע את קול הפנימיות של הבריאה,
ובאפנו ננשם אלקות, בפינו נדבר אלקות, שזו "שמחת הנפש" אמתית. אבל זה
תלוי רק בנו! אם נקח עצמנו בידינו, ונשוב בתשובה שלמה אליו יתברך, כבר לא
יהיו לנו שום קשיות ובלבולים, ותהיה לנו סבלנות לסבל כל אשר עובר עלינו,
ותהיה לנו "שמחת הנפש" אמתית. לכן, בני ובנותי היקרים! זכרו היטב מה
שאומרים חכמינו הקדושים |מכילתא בשלח טז|: מי שמשמר את השבת - מרחק מן
העברה. למה אדם חוטא ועושה שטיות בחיים? מפני שאינו מרגיש את
הקדוש ברוך הוא שנמצא פה, אתו, עמו ואצלו, אם אדם היה מרגיש את
הקדוש ברוך הוא, היה שומר על דבורו, לא היה מקלל, לא היה מדבר לשון הרע,
רכילות וליצנות, שקרים וכו', לא היה בכעס, היתה לו סבלנות, לא היה מטמא
אזניו לשמע מה שכל בור ועם הארץ מדבר, לא היה מסתכל בכל מיני תמונות
תועבה ושקר, אלא היה בורח אל הקדוש ברוך הוא, אשר אלו הם החיים הנצחיים,
וזוהי שלמות "שמחת הנפש"; אשרי האדם המכניס את כל הדבורים הללו בתוך לבו,
ואז טוב לו כל הימים בזה ובבא לנצח נצחים! תם ונשלם, שבח לאל בורא עולם!
<h2>קונטרס אבות ובנים</h2>
<h3>ב.</h3>
יגלה מעלת אחוד בין האבות והבנים, ויתן עצות לכל אב איך שיצליח עם בנו
לעלותו על דרך הישר, דרך התורה והאמונה, ויזכה לרוות ממנו רב נחת דקדשה.
בנוי ומיסד על פי דברי רבנו הקדוש והנורא, אור הגנוז והצפון בוצינא
קדישא עלאה, אדוננו, מורנו ורבנו רבי נחמן מברסלב, זכותו יגן עלינו
ועל פי דברי תלמידו, מורנו הגאון הקדוש, אור נפלא, אשר כל רז לא אניס ליה
רבי נתן מברסלב, זכותו יגן עלינו ומשלב בפסוקי תורה, נביאים, כתובים
ומאמרי חכמינו הקדושים מגמרא ומדרשים וזהר הקדוש
הובא לדפוס על ידי חסידי ברסלב עיה"ק ירושלים תובב"א
<h3>א.</h3>
בני! אבקש אותך מאד, שתעצר לרגע, ותתישב בדעתך היטב, ותשמע בקולי, ותכניס
בלבך דבורים אלו שאני רוצה לדבר אתך. הוי יודע, שהקדוש ברוך הוא עשה אתך
חסד חנם, ונתן לך בנים זכרים, אשר זו המתנה הכי יפה שיכולים לקבל ממנו
יתברך, ועל כן אבקש אותך מאד, ראה לשמר מאד על המתנה היקרה שנתן לך
הקדוש ברוך הוא. כי לצערנו הרב, אנחנו עדים, שבני אדם טפשים, ומאבדים
במו ידיהם את המתנה היקרה שקבלו מהבורא יתברך שמו - בנים זכרים. ומבזבזים
את האוצר הנורא והנפלא מאד שיש בידיהם, ואחר כך כשהבנים גדלים, והם
בורחים לו מתחת ידיו, אזי הוא אוכל את עצמו, ובוכה ומבכה שמים וארץ, איך
אבדתי את בני, שגדלתי ורוממתי, ואיך נתקים אצלי הפסוק |ישעיה א, ב|:
"בנים גדלתי ורוממתי, והמה פשעו בי"; ואתה שוכח, שבהיותם ילדים קטנים,
זלזלת בהם, ולא היתה לך סבלנות אליהם, ולא הורדת את עצמך אליהם, ובקשי
דברת אתם; תמיד צעקת עליהם, השפלת אותם, שברת אותם, קראת להם בכל מיני
שמות של גנאי, אף פעם הילדים שלך לא שמעו מלה טובה ממך, רק בזיונות,
עלבונות ובקרת, וכך גדלו כל ימי נעוריהם. ועכשו כשהם גדלים, הם מתנקמים
בך, ואתה מתחרט על מעשיך, כי אתה רואה אילו פרות גרועים יצאו לך. לא תארת
שיהיו לך ילדים שובבים כאלו, לא תארת לעצמך שתהיה לך עגמת נפש כל כך
גדולה מבניך, שגדלו פרות מרורים ודוקרניים, ויצאו לתרבות רעה, השם ישמר.
והכל אתה אשם, כי בהיותם קטנים לא הורדת עצמך אליהם, ולא נתת להם תשומת
לב, נתקת את כל הקשרים עמם, לא היה לך זמן אליהם, תמיד כשבנך בא אליך
לשאל איזה דבר, צעקת עליו: לך מפה, תצא מפה, וכדומה כל מיני לשונות של
גנאי, כי היית עסוק בהמון עסוקים, רק לא בילדיך. לכן מה אתה רוצה עתה
מבנך שגדל טפש ושוטה גמור, הרי רבנו ז"ל אמר |ספר המדות, אות בנים, סימן
קז|: הבנים שוטים כשאביהם כעסן; כי בדרך כלל ילדים קטנים סקרניים,
ושואלים את אביהם כל דבר: אבא, מה זה?! אבא, איך זה?! ואם יש לאב סבלנות
לבניו, אזי גדלים מצלחים בחייהם, ונעשים פקחים, אבל אם האבא אין לו
סבלנות לילדיו, אזי מתפרץ עליהם, שובר אותם, משפיל אותם, מרחק אותם,
ואיננו סבלן כלפיהם. ומסכנים הבנים, אין להם מי שיענה על שאלותיהם
וספקותיהם. ולכן הם גדלים שוטים. ולכן, בני היקר! מאחר שנתן לך
הקדוש ברוך הוא מתנה - בנים זכרים, ראה למסר את נפשך ולעזב את הכל
על כל פנים פעם בשבוע, וראה לתת להם שעה אחת תשומת לב, ותדבר אתם ותלמד
עמהם, ותתענין בכל אשר עובר עליהם. כי עובר כל השבוע, ואתה בקשי רואה את
הבנים שלך, ואתה טרוד ועסוק באלפי ענינים, ואין לך סבלנות ועצבים אל
בניך, אזי לכל הפחות תקדיש שעה אחת במוצאי שבת, ותקח אותם אל איזה
בית המדרש, ושם תלמד אתם ותדבר עמהם, ותספר להם ספורים, ותתענין
בבעיותיהם. ואל תאמר שאין לך זמן, כי כל השבוע אמרת כך, ואם אתה רוצה
שיהיו לך בנים מצלחים, ראה לנתק את עצמך מכל העולם לכל הפחות שעה אחת
בשבוע, ואז לא יהיה לך עסק עם שום בריה שבעולם, אין משפחה, אין ידידים,
אין עסקים, אין טלפון, אין שום דבר, רק "אבות ובנים" - אתה והבנים שלך.
לזאת, עדיף שהמקום שתקח לשם את ילדיך יהיה בבית המדרש דיקא, ששם אין שום
הפרעות, ושם תדבר אתם, ותלמד אתם ותבחן אותם מה שלמדו כל השבוע. ואם הם
חלשים בלמוד, זכר היטב, שזו אשמתך ולא אשמתם, אל תצעק עליהם ואל תתפרץ
עליהם, אלא תן להם תשומת לב, תתענין בבעיותיהם, ותשמע בכבד ראש את אשר יש
להם לומר, תוריד עצמך אליהם, וכך יגדלו מצלחים בחייהם, כי רבנו ז"ל אמר
|ספר המדות, אות בנים, חלק ב', סימן ב'|: סגלה לבנים - להקטין את עצמו;
בזה שאדם מקטין עצמו, ויורד אל שכל הבנים, ומדבר אתם, משחק אתם, מספר להם
ספורים, ומתענין במצוקותיהם, על ידי זה הילדים מצליחים מאד. לזאת, אהובי,
בני! אם אתה רוצה להצליח עם בניך, שיגדלו יהודים מאמינים בו יתברך,
ומוסרים נפשם על קדוש שמו יתברך, לומדים תורתו הקדושה שהיא חכמתו יתברך,
ומקימים את מצוותיו יתברך, שהם רצונו יתברך, ראה ליחד לך שעה אחת בשבוע,
ואז תהיה מאחד עם בניך. והמקום הכי טוב זה לא בבית, אלא מחוץ לבית, באיזה
בית הכנסת או בית המדרש, שהוא מקום קדוש מאד, משכן השכינה, ושם תדבר עם
בניך, ותלמד עמהם את כל אשר למדו כל השבוע, וזה יגביה את מחם ודעתם
ושכלם, ויתרחב לבבם, ויתהדק הקשר בין "אבות ובנים", ותחדר ביניהם אהבה זה
לזה. ואל תאמר מה תועיל שעה אחת בשבוע, הלא יש כל כך הרבה לעבד עם בני,
כי הם שובבים וחצופים, מלאים מדות רעות, עזות, אינם מנמסים, אל תאמר כך,
כי בזה שתגנב שעה אחת בשבוע, ותקח את בניך הזכרים דיקא אל בית המדרש,
ותלמד אתם איזה למוד, בזה אתה בונה אותם, בזה אתה מחיה אותם, ובזה אתה
מקשר אותם אליך. ואף שבהתחלה לא תראה שום פעלה, אבל אם תהיה עקשן גדול על
זה, שבכל מוצאי שבת אתה מקדיש שעה אחת בשביל הבנים הזכרים שלך, במשך הזמן
תראה שנוי גדול מאד, העקר בל תהיה חכם בעיניך, אלא תקים את דברי אלה שאני
מבקש אותך, שתחוס ותחמל על בניך הזכרים. ואם אתה רוצה לרוות רב נחת דקדשה
מהם, ראה למסר נפשך לגנב שעה אחת בשבוע, ועדיף במוצאי שבת, ותקח אותם
לבית המדרש דיקא, ששם אין שום מניעה ועכוב - לא מצד המשפחה ולא מצד
הקרובים והידידים, ולא מצד עסקיך וטלפונים וכדומה, שם אין כלום, רק אתה
ובניך מאחדים "אבות ובנים" עם הקדוש ברוך הוא. אם תשמע בקולי ותקים את
דברי - תצליח מאד. ואף שאתה תטען, שאינך תלמיד חכם, ואתה בעצמך לא למדת,
ומה אתה יכול להעביר לבניך הזכרים?! אל תאמר זאת, אלא בזה שתשב אתם ביחד
שעה אחת, ותתן להם תשומת לב, תספר להם ספורים, ותלמד עמהם הלכות הנחוצות
יום יום, ותדריך אותם, בזה אתה בונה אותם; כי אצל הבנים זכרים, כל מה
שאבא אומר - זה קדש, קדש קדשים, ואפלו שהאבא איש פשוט מאד, והוא בעל עסק:
נגר, סנדלר, חיט וכדומה, עם כל זאת הבנים זכרים מסתכלים על האבא ושומעים
בקולו. ובפרט כשהם עדין קטנים. ואם תשמע בקולי ותגנב שעה אחת בשבוע לבוא
עם בניך הזכרים לבית המדרש ותלמד עמהם, ותדבר עמהם, ותספר להם ספורים
מפרשת השבוע, ותחדיר בהם אמונה פשוטה בו יתברך, אשר אין בלעדיו יתברך
כלל, ותמיד תדבר ממנו יתברך, אז תראה אילו ילדים בריאים בנפשם ובשכלם
תזכה, ואיך תצליח עמהם בגשמיות וברוחניות. וכבר אמר רבנו ז"ל |ספר המדות,
אות בנים, סימן סד|: צריך ללמד את התינוק דרך ארץ מנעוריו. ועליך להבין,
אהובי, בני, שהבנים הטובים אינם צומחים על אילנות, אלא כפי ההשקעה
שמשקיעים בהם - כן זוכים לקצר מהם אחר כך. ולכן, בני, כשעדין ילדיך קטני
קטנים, תקח אותם לבית הכנסת שעה אחת בשבוע במסירות נפש הכי גדולה, ואל
תסתכל על קור, גשם, שלג, רוחות, חם ושרב, אלא בוא תבוא ברנה אל
בית המדרש, שהוא מקום משכן השכינה, ושם דיקא תדבר אתם, ושם תספר עמהם כל
מיני ספורי צדיקים, ועל ידי זה נכון לבך יהיה בטוח, שיהיו לך בנים מצלחים
בתורה וביראת שמים, מצלחים בעסקי העולם הזה. ואף שאני יודע, אהובי, בני,
שיבא היצר וילביש עצמו במצוות, כמובא |לקוטי מוהר"ן, חלק א', סימן א'|,
ויאמר לך: הרי יש איזו אלמנה לעזר לה, יש איזה עני לשמע לו, יש איזו סעדה
נחוצה, יש איזו אספה מענינת וכדומה כל מיני מצוות שיביא לך היצר - תלעג
לו, ותאמר לעצמך: שעה אחת אני מכרח לתת לבנים זכרים שלי, כל השבוע אינם
רואים אותי, ואינם מדברים עמי, הבה אקבץ אותם יחד לבית מדרש, ושם אלמד
אתם, ושם אדבר עמהם. אינך יכול לתאר ולשער אהובי, בני, הרשם הגדול שיעשה
דבר זה אצל בניך הזכרים, אשר בדרך כלל מאד קשורים אל האבא. לזאת, אהובי,
בני, ראה ממוצאי שבת הקרוב, לקחת את הבנים הזכרים שלך לבית המדרש, ותשתדל
שיהיה יחוד בין "אבות ובנים". ותדבר אתם ותלמד עמהם, ותעבר על החמר שלמדו
כל השבוע. ואם תשאל, אהובי, בני, למה דוקא שעה אחת במוצאי שבת דיקא? אלא
כך מובא בשם צדיקים קדושים, שכפי שמתחיל השבוע, כך יהיה כל השבוע. אם
תמסר את נפשך במסירות נפש בפעל ממש לגנב שעה אחת במוצאי שבת לדבר עם
ילדיך, ולספר להם ספורים, ולבחן אותם את אשר למדו כל השבוע, ותחזק ותעודד
ותשמח אותם, ותתענין בבעיותיהם, ותתן להם לדבר בחפשיות, ולא תצעק עליהם
ולא תשפיל אותם, אלא תרחיב להם את המח והשכל, תשחק עמהם, ותתן להם פרסים,
זה יורה לך דרך עד שגם באמצע השבוע ישתלם לך לגנב עוד שעה ועוד שעה, כי
תראה במו עיניך את גדל ההצלחה שיש באחוד "אבות ובנים". לזאת, בני! ראה לא
להיות בטלן, וזכר היטב, אשר הבנים זכרים הם העינים שלך, ומה לא יעשה אדם
כדי לשמר את העינים שלו?! ואיזה אבא אינו רוצה לראות נחת מהבנים הזכרים
שלו?! איזה אבא אינו רוצה לראות, שהבנים הזכרים שלו הולכים בדרכו?! לזאת,
אהובי, בני! כשעדין ילדיך קטני קטנים, תמשך אותם שעה אחת לבית המדרש, ושם
תדבר אתם ותלמד אתם, ותחזק ותעודד ותשמח אותם, ותדבר על לבם דברי נחומים,
ותתענין בבעיתם, ואפלו שמספרים לך שטיות וקטנוניות, תוריד עצמך אליהם,
ותתענין בבעיותיהם, ויהיה אצלך חשוב מאד כל דבור ודבור שאתה מדבר אתם. כי
דבר זה חשוב ונחוץ מאד, כי הבנים זכרים רוצים אבא חם, אבא מסור אליהם,
אבא המתענין בבעיותיהם. ואם תקים את דברי אלה, אז תצליח מאד עם הבנים
הזכרים שלך, ויגדלו בריאים בנפשם ובשכלם, בריאים במדותיהם. אבל אם לא
תשמע בקולי, ולא תקים את אשר אני מבקש אותך, אני מכרח לומר לך, שאתה רשע
מרשע, רוצח, ולא אכפת לך מהבנים הזכרים שלך, ואתה מפקיר אותם, ולבסוף
תאכל את הדיסה שבשלת לעצמך; וכשיגדלו - יפרקו על מעל צוארם, ויתחצפו
אליך, ואף יגביהו ידים עליך, רחמנא לצלן, ויגנבו ויגזלו, עד שישבו
בבית סהר, השם ירחם, והקולר תלוי בצוארך, ולא תוכל להתחמק מהאשמה. אבל
כבר יהיה מאחר מדי, ותבכה יומם ולילה איך יצא ממך ילד פרא כזה, ותשאל איך
ומה יצא ממני בן בליעל כזה, מה עשיתי רע?! אבל יהיה כבר מאחר, ותמרט
שערות ראשך מרב צער ויסורים, ויתפוצץ לבך, ותתביש לצאת בחוץ, מחרפת הבנים
הזכרים שלך. אבל אל תבא בטענות, כי אתה אשם בדבר. לזאת, בני, בני! שים
דברי אלה בתוך לבך. וזכר היטב, שבזה שתגנב שעה אחת בשבוע, ותהיה אך ורק
קדש קדשים לבנים הזכרים שלך, ותדבר עמהם ותלמד עמהם ותדריך אותם בדרך
אהבה, בדרך שמחה, ותספר להם כל מיני ספורים, בזה תבנה אותם נפשית ושכלית,
ויתרחב דעתם ומחם, ויגדלו בריאים בנפשם ובשכלם, ותרוה מהם רב נחת דקדשה.
<h3>ב.</h3>
אהובי, בני! עליך לדעת, שהקדוש ברוך הוא נתן לך מתנה בנים יקרים, שהם
יהלומים, אזי עליך לשמר עליהם מאד מאד, כמו שאתה שומר על בבת עיניך; כי
סוף כל סוף מה ישאר ממך? רק אלו הבנים שיאמרו עליך קדיש. ולכן ראה למסר
נפשך לחנך אותם בחנוך תורני, חנוך של אמונה בו יתברך, חנוך של יראת שמים
וקיום המצוות בשמחה, חנוך של דרך ארץ ומדות טובות כלפי הזולת. לזאת אתה
צריך להשקיע בהם הרבה, ואל תתחמק כאלו אתה עסוק באלפי ענינים, ואתה כבר
מוסר אותם לתלמוד תורה או למלמד פרטי, וזה כבר מספיק לך, ויצאת ידי
חובתך, אלא עליך לזכר היטב, כי מלבד כל זאת, כדאי לך ששעה אחת בשבוע תמסר
את כל כלך אל בניו הזכרים שלך. והזמן הטוב ביותר הוא במוצאי שבת, שאז
מתחיל השבוע הבא, ואם תנדב שעה בשביל הבנים שלך, אין למעלה מזה. כי הבנים
ירגישו שיש להם אבא, יש להם מי שמתענין בענינם, יש להם חם אבהי. ולכן
ראה, אהובי, בני! ששעה אחת בשבוע תהיה פנוי מכל עסקיך, ושום דבר בעולם לא
יוכל לשבר אותך או להטות את דעתך או להמשיך אותך לשאר דברים, אלא שעה אחת
בשבוע אתה מכרח למסר בעבור הבנים הזכרים שלך, ואם אינך עושה את זאת, עליך
לזכר שאתה רשע מרשע, רוצח ממש, ושלא יהיו לך טענות אחר כך, שהבנים שלך
ידרדרו ויקחו סמים, או יפרקו על לגמרי, רחמנא לישזבן, ויפגמו בברית,
ויכשלו בכל מיני חטאים ועוונות, כי כבר יהיה מאחר, ואתה תהיה אשם. לזאת,
אהובי, בני! מאחר שנתן לך הקדוש ברוך הוא בנים זכרים, זו המתנה הכי יפה
שהוא יתברך נותן לאדם, כי כך אומרים חכמינו הקדושים |נדרים סד:|: כל אדם
שאין לו בנים - חשוב כמת; כי אין לו עם מי לדבר, אין לו עם מי להתחלק
בדעתו. וכך אומרים חכמינו הקדושים |בבא בתרא קלט.|: דעתו של אדם קרובה
אצל בנו; כי בנים זכרים הם עקר הפאר והיפי והחן של האדם, ודרכו של אדם
שנמשך יותר אל בנים זכרים. לזאת, ראה למסר נפשך בעבור בניך, ותחזק ותעודד
ותשמח אותם, ותדבר על לבם, ובזה יהיה קשר בין "אבות ובנים", כי בזה שאדם
מוסר שעה אחת בלבד בשבוע בעבור בניו, זה כבר משנה את הגישה בין האבא
והבנים. ומה אנחנו רואים? שרב רבם של בני אדם טפשים ושוטים ורוצחים, ולא
אכפת להם מהבנים הזכרים שלהם, והם עסוקים באלפי ענינים, אבל לא עם בניהם,
אין להם פנאי וסבלנות ועצבים בעבורם, ומזה נוצר קרע בין "אבות ובנים", עד
שבמשך הזמן אין שפה משתפת ביניהם, עד שנעשים בכעס וברגז זה על זה, עד
שהבן בורח מאביו לגמרי. ובכל זה האב אשם, כי לא היה לו זמן אפלו שעה אחת
בשבוע בעבורו. וזה גרם לו, שהבנים זכרים מורדים בו. לזאת ראה, אהובי,
בני, מה לפניך, ותהיה פקח, שמהשבוע הבא עלינו לטובה, תקח את בניך הזכרים
לבית המדרש במוצאי שבת, ותלמד עמהם שעה אחת, ותדבר אתם, ותתענין מה כואב
להם, ותספר להם ספורים, ותתן להם תשומת לב, ובזה אתה בונה אותם. ויהיה לך
הרבה נחת מהם. והכל תלוי רק בשעה אחת בשבוע. ואם תעשה את זאת, אזי לא
תוכל להודות לי כל ימי חייך, לא כן אם תהיה חכם בעיניך, ותהיה עסוק באלפי
ענינים, ורק לבניך הזכרים לא יהיה לך פנאי, תדע שאתה האכזר הגדול ביותר,
ותבוא אחר כך לבכות בחנם, כי כבר לא יועיל לך בכי, כי אבדת את בניך,
רחמנא לישזבן. כי אם לא נותנים תשומת לב לילדים, ואין מתענינים בצערם
ובמה שעובר עליהם, על ידי זה מאבדים אותם, לזאת, אני מאד מבקש אותך,
אהובי, בני! שתחשב פעמים מי יותר חשוב - הבנים הזכרים שלך, או שאר
בני אדם?! הן אמת, שרצונך לעשות הרבה מצוות לקרב בני אדם
להקדוש ברוך הוא, אבל מדוע לא תזכר, שהחיוב הראשון צריכים לעשות בבית עם
הבנים הזכרים שלך, ותמסר נפשך בעבורם, ותשתדל מאד לקרב אותם, לחבב אותם
וליקר אותם, ולתת להם תשומת לב. ותזכר היטב מאמרם ז"ל |שבת י:|: לעולם אל
ישנה אדם בנו בין הבנים; אלא תתן תשומת לב לכל הבנים יחד, לכל אחד את
המגיע לו, וכל אחד כפי דעתו ושכלו וחכמתו. והלבש עצמך בכל מיני לבושים,
ותמסר עצמך בעבורם, אז תראה סוף כל סוף נחת גדולה מהבנים הזכרים שלך, והם
ימשיכו את ההמשך שלך. כי הבנים הזכרים יורשים את דעת אביהם, כמאמרם ז"ל
|עדיות, פרק ב'|: האב זוכה לבן בנוי בכח ובעשר ובשנים וכו'. ולכן, אהובי,
בני, אם אתה רוצה שיהיו לך בנים זכרים ומצלחים עד מאד, ראה להיות פונה
מכל עסקיך של הבלי העולם הזה, וצריך שתדע, כי ההכרח לגנב שעה אחת בשבוע
בעבורם, ותקח אותם לבית המדרש ותלמד אתם, ותדבר אתם ותתענין בצרכיהם, ואל
יקלו בעיניך דברים אלו, כי בנפשך הם, כי רבים חללים הפילו אלו החכמים
בעיניהם, שהיו עסוקים בהרבה ענינים ומצוות, אבל לא התענינו בבניהם
הזכרים, וכך אבדו אותם במו ידיהם. ולכן ראה, אהובי, בני, להיות פקח,
שמהיום תקבל על עצמך שבמוצאי שבת הקרוב כבר תלך לבית המדרש הקרוב לביתך,
ושם תשב עם הבנים שלך, ותלמד עמהם תורה, ותעזר להם במה שחסר להם, ותבחן
אותם, ותהיה חזק בזה מאד, ואז תהיה בטוח, שיהיו לך בנים זכרים המסורים
אליך בלב ונפש; כי באמת עליך, אהובי, בני, לדעת, שהילדים מעריכים מאד
בשעה שהאבא נותן את כלו בשבילם אפלו שעה אחת בשבוע, ומכל שכן אם תתחיל את
השבוע עם שעה אחת, שתתרם בעבור בניך הזכרים, ותלמד עמהם תורה ויראת שמים,
ותחדיר בהם אמונה פשוטה בו יתברך, ותראה את התועלת היוצאת מזה, אזי יכנס
בך רצון חזק לגנב עוד שעה ועוד שעה באמצע השבוע, ותמסר עצמך כל כך לבניך
הזכרים, ואז דיקא, תרוה מהם רב נחת דקדשה, ויגדלו פקחים; כי כשהאבא מסביר
לבניו כל דבר, ומוסר את כל כלו בעבורם, על ידי זה נתהפך דעתם ונתרחב לבם,
ומתקשר קשר חזק בין "אבות ובנים", שזה הנחת רוח הכי גדול, שאדם זוכה
בחייו לראות בהצלחת בניו הזכרים. לזאת ראה, אהובי, בני, לצית אותי, ותמסר
נפשך לקים את דברי, ולא תתחרט - לא בזה ולא בבא לנצח נצחים.
<h3>ג.</h3>
צריך שתדע, אהובי, בני! מאחר שזכה אותך הקדוש ברוך הוא עם בנים זכרים,
עליך לשמח מאד, ועליך למסר נפשך בעבור חנוכם, לחנך אותם ביראת שמים שלמה,
באמונה ברורה ומזככת, ותמיד תדבר עמהם רק מהקדוש ברוך הוא, ותחדיר בהם
דעת ושכל ובינה איך לעבר את זה העולם בשלום, ותדבר עמהם תמיד דבורי יראת
שמים. ואין לתאר ואין לשער את גדל הזכות הזו. וכך אומרים חכמינו הקדושים
|שבת קכז.|: המגדל בניו לתלמוד תורה, אוכל פרותיהם בעולם הזה; כי בזה
שמלמדים את הבנים הזכרים את התורה הקדושה, ורואים איך שמתנהגים בדרך
התורה והאמונה, על ידי זה הם גדלים מצלחים בחייהם. ולכן ראה, אהובי, בני,
למסר נפשך בעבור גדול בניך הזכרים, ותלמד עמהם את התורה הקדושה, ותמסר את
כל כלך אליהם, כדי לחנכם. כי כשהאבא מחנך את בניו הזכרים, הרי הם גדלים
מצלחים מאד. אך צריכים סבלנות גדולה לבנים, כי בדרך כלל הם שובבים מאד,
ומעצבנים את הוריהם, ובפרט את האבא, שהוא עסוק מאד בענינים שונים, וטרוד
בטרדות הפרנסה, ומלא צרות ויסורים וחובות, עלבונות ושפיכות דמים, עם כל
זאת על האבא להבין, שסוף כל סוף מה נשאר ממנו? רק הבנים הזכרים שלו, שהם
נושאים את שמו, ולכן כדאית ההשקעה להשקיע בהם בחנוכם, לתת להם חנוך כשר,
חנוך של אמונה פשוטה בו יתברך, שזה בונה את אישיותם ואת הבטחון העצמי
שלהם; כי על ידי תקף האמונה נבנה הבטחון העצמי, והם גדלים מצלחים בחייהם.
וזה עקר הנחת רוח לאבא - כשרואה שבניו הזכרים מתיגעים בתורה, שאז אפלו
כשכבר נסתלק מזה העולם, יש לו נחת רוח בשמים, כמאמרם ז"ל |בראשית רבה,
פרשה מט|: כל מי שיש לו בן יגע בתורה, כאלו לא מת; וזו הנחת רוח הכי
גדולה של האדם - שמשאיר בנים זכרים בזה העולם, ולומדים את התורה הקדושה,
ומתנהגים בדרך היראה, כפי שקבלנו מאבותינו ומאבות אבותינו, עד קבלת התורה
בהר סיני. וכך אומרים חכמינו הקדושים |בראשית רבה, פרשה סג|: האבות עטרה
לבנים והבנים עטרה לאבות; ולכן ראה למסר את נפשך לחנוך הבנים שלך, ואל
תהסס כרגע ליסר אותם. וכך אומרים חכמינו הקדושים |תנחומא שמות|: ללמדך
שכל המונע מבנו מרדות, סוף יוצא לתרבות רעה ושונאו. ובודאי צריכים שכל
ודעת לדעת איך להתנהג עם הבנים, שאפלו כשהוא מיסר אותם, צריך להיות באהבה
אבהית, כי גם התוכחה צריכה להיות תוכחה של אהבה, כמובא בדברי רבנו ז"ל
|לקוטי מוהר"ן, חלק ב', סימן ח'|; ותשתדל מאד לרחם על הבנים הזכרים שלך,
ואל תכה אותם ברציחה, אלא תיסר אותם באהבה. וכמו שאמר החכם מכל אדם |משלי
כב, ו|: "חנך לנער על פי דרכו, גם יזקין לא יסור ממנו"; שצריכים לחנך את
הבנים הזכרים כל אחד על פי דרכו, ולא ללכת אתם באכזריות, ומכל שכן שלא
לבזות אותם ולא לפגע בהם, אשר זו רציחה מאין כמוה. לזאת ראה, אהובי, בני!
כדאית ההשקעה שאתה משקיע בבנים זכרים שלך, כי כך אומרים חכמינו הקדושים
|תנחומא ויקרא|: בזכות הבנים, אבותיהם מתכבדים; כי בזה שתחנך את הבנים
הזכרים שלך לתורה וליראת שמים ולאמונה ברורה ומזככת, ויהיו לך בנים
צדיקים, על ידי זה תתכבד על ידם, ואיזה נחת רוח זה לראות במו עיניו
בהצלחת הבנים הזכרים שלו. ולכן ראה, אהובי, בני, למסר נפשך בעבור חנוך
הבנים שלך, ותעזב את כל העולם כלו, ותקבל על עצמך קדם לחנך אותם, ותרחם
עליהם, ותשתדל רק בטובתם, ותמיד תדבר אתם באהבה, ותמשך את לבבם אליו
יתברך. וככל שתכניס אמונה פשוטה בבנים הזכרים שלך, על ידי זה יגדלו
בריאים בנפשם ובשכלם, ויהיו הכי מצלחים בחייהם, רק שמר מאד לא להשפילם
ולא לבזותם ברבים, ואפלו אם אתה רוצה ליסרם, זה צריך להיות בחדרי חדרים,
שחבריהם לא יראו, כי אם מבישים את הבנים ברבים, ומכל שכן בין חבריהם, בזה
שוברים אותם לגמרי, ושופכים דמם, ועושים אותם בעלי מומים בגופם ובנפשם.
לזאת, אהובי, בני! ראה מה לפניך, מסרו לך יהלומים, שהם הבנים הזכרים שלך,
ראה לשמר אותם מכל משמר, ותדון אותם לכף זכות, ומכל שכן שלא ימלט בית,
שלא תהיה בו תמיד כבשה שחורה שעושה בעיות יותר מכל הבנים, על כן ראה לקרב
את הבן הזה בדרך אהבה, ובחכמה ובינה יתרה, ואל יקלו בעיניך דברים אלו, כי
בנפשך הם. לזאת, ראה אהובי, בני, למסר את עצמך בעבור חנוך הבנים הזכרים
שלך, ותרחם עליהם מאד מאד, ותעזר להם ככל יכלתך, כי כך אומר רבנו ז"ל
|ספר המדות, אות בנים, סימן צו|: מי שאין לו רחמנות על בניו, בידוע שאין
לו חלק בשכל דקדשה; כי מי שדבוק באמת בחי החיים בו יתברך, ויודע ועד אשר
אין בלעדיו יתברך כלל, והכל לכל אלקות גמור הוא, הוא מוסר את נפשו בעבור
בניו, ומשתדל שהם יחדירו בעצמם אמונה פשוטה בו יתברך, וילמדו את התורה
הקדושה, ויקימו מצוותיו יתברך בשמחה עצומה. לזאת ראה, אהובי, בני היקר,
לכבד וליקר את הבנים הזכרים שלך, ותמסר נפשך בעבור גדולם, ואל תדאג על
פרנסתם, כי כך אמר רבנו ז"ל |ספר המדות, אות בנים, סימן מג|: אין צריך
האדם לדאג על פרנסת בניו, כי כשהם גדלים, גדלה פרנסתם עמהם; ולכן העקר
תשתדל בחנוכם הרוחני, להחדיר בהם יראת שמים שלמה ואמונה פשוטה בו יתברך.
ותשמר את עצמך מאד לא לדבר בפניהם לשון הרע, רכילות וליצנות, ולא להתלוצץ
משום בריה שבעולם; כי טבע הבן, שמקבל את טבע האבא, ומה שהאב עושה, כן הבן
עושה. לזאת, בני היקר לי מאד! אם אתה רוצה להצליח עם הבנים הזכרים שלך,
ראה לחנך את עצמך, כי הבנים הזכרים שלך הם יחקו אותך, ובדיוק כפי שאתה
תתנהג, כן הם יתנהגו, ולכן שלא תהיינה לך אחר כך טענות, בראותך שהבנים
זכרים אינם הולכים בדרכך, כי גם אתה פגמת בדעת ובשכל. לזאת ראה, אהובי,
בני היקר, למסר את נפשך בעבור חנוך הבנים שלך. ורבנו ז"ל אמר |ספר המדות,
אות בנים, סימן מב|: הבנים הטובים - רפואה גדולה לאבות; כי אין עוד רפואה
גדולה לאבא כמו שיש לו בנים זכרים בריאים בנפשם וברוחם, ולהפך - אין עוד
צער גדול לאבא, כשבניו הזכרים אינם בריאים בנפשם ובשכלם, ומכל שכן
כשיוצאים לתרבות רעה. לכן צריכים לבקש בכל יום ממנו יתברך על הבנים
הזכרים, ולהשתדל בכל מיני השתדליות לחנכם בדרך התורה והיראה. וצריכים
להשתדל בזה מקטנותם, כמובא בדברי רבנו ז"ל |ספר המדות, אות בנים, סימן
סד|: צריך ללמד את התינוק דרך ארץ מנעוריו; ולכן אל יקלו בעיניך דברים
אלו, כי בנפשך הם. ואף שאני יודע, שמרב הצרות והיסורים שעוברים עליך
בגשמיות וברוחניות, אין לך עצבים לבניך, עם כל זאת תהיה פקח, כי סוף כל
סוף מה ישאר ממך? רק אלו הבנים הזכרים, שהם ימשיכו את שמך, ואיזה נחת רוח
יהיה לך בשעה שתהיה זקן, ותראה את הגדולים שגדלת, ותראה בנים לבניך, שזה
יהיה הנחת רוח הכי גדול שלך. לזאת, אהובי, בני! ראה למסר נפשך בעבור גדול
בניך, ותגדלם לתלמוד תורה, ותרחם עליהם, ואל תשפילם ואל תשבר אותם, ואז
דיקא תצליח בגשמיות וברוחניות גם יחד עמהם. וזכר כלל זה, אשר הבנים
הזכרים שלך באים קדם לכל העולם כלו. ואם תמסר עצמך בעבורם, אז יהיו הם
מקשרים אליך בזה ובבא לנצח נצחים; אשרי מי שמכניס דברי אלו בתוך לבו,
ומקימם בתמימות ובפשיטות, שאז ירוה רב נחת מבניו הזכרים בעולם הזה, ומכל
שכן בעולם הבא לנצח נצחים. תם ונשלם, שבח לאל בורא עולם!
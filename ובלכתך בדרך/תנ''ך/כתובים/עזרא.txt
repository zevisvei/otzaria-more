<h1>עזרא</h1>

<h2>עזרא פרק-א</h2>
<h3>{א}</h3>
וּבִשְׁנַ֣ת אַחַ֗ת לְכ֙וֹרֶשׁ֙ מֶ֣לֶךְ פָּרַ֔ס לִכְל֥וֹת דְּבַר־יְהוָ֖ה מִפִּ֣י יִרְמְיָ֑ה הֵעִ֣יר יְהוָ֗ה אֶת־ר֙וּחַ֙ כֹּ֣רֶשׁ מֶֽלֶךְ־פָּרַ֔ס וַיַּֽעֲבֶר־קוֹל֙ בְּכָל־מַלְכוּת֔וֹ וְגַם־בְּמִכְתָּ֖ב לֵאמֹֽר׃
<b style="color: gray;">רש"י</b> <b>ובשנת אחת לכורש מלך פרס .</b> סדר ספר זה סדור ומשוך אחר ספר דניאל כמפורש בב''ב והמלה מוסבת מזה לזה שנאמר בדניאל בשנת א' למלכו אני דניאל בינותי בספרי' מספר השנים אשר היה דבר ה' אל ירמיה הנביא למלאות לחרבות ירושלים שבעים שנה וכן הולכת ומספרת כל הפרשה בחורבן הבית וזמן גלות בבל ואת וידויו אשר התוודה על חטאת ישראל . ותחילת סדר ספר זה כך הוא שלאחר שנהרג בלשצר מלך דריוש המדי שנאמר ודריוש מדאה קביל מלכותא וגומר ולאחר מיתת דריוש מלך כורש זה מלך פרס ובשנת אחת למלכו הושלמו שבעים שנה לפקידת גלות בבל מיום שגלה יהויקים שנאמר ( ירמיה כט ) לפי מלאת לבבל ע' שנה אפקוד אתכם וגו' שחזרו ישראל מגלות בבל לא''י ובאותה שנה בשנת אחת לכורש יסדו ישראל יסוד ב''ה וצרי יהודה ובנימין הלשינו עליהם לכורש מלך פרס וצוה לבטל המלאכה שלא לבנות עוד בנין בית המקדש והיו ישראל בטלים שלא בנו הבית כל מלכות כורש ואחשורוש שמלך אחריו עד שנת שתים למלכות דריוש בן אחשורוש מלך פרס שהוא דריוש בן אסתר ובשנת שתים למלכותו התחילו לבנות בית המקדש עד אשר הושלם הבנין ומשנת אחת לכורש עד שנת שתים לדריוש בן אחשורוש מלך פרס שנבנה הבית בימיו היו י''ח שנה לקיים מה שנאמר ( דניאל ט ) למלאות לחרבות ירושלים ע' שנה וגו' ועכשיו בשנת שתים לדריוש הושלמו ע' שנה למלאות לחרבות ירושלים חורבן הבית שגלה צדקיהו ומגלות יהויקים עד גלות צדקיהו שנחרב הבית היו שמנה עשר' שנה ועכשיו בשנת אחת לכורש מלך פרס הושלמו ע' שנה מגלות יהויקים שגלו ישראל לבבל ובכך נתקיים המקרא שנא' ( ירמיה כ''ט ) כי לפי מלאת לבבל ע' שנה אפקוד אתכם וגומר וזו היא הפקידה שחזרו ישראל על אדמתם ובנו יסוד בנין הבית אע''פ שלא נגמר עכשיו נמצא שהיה נ''ב שנה מגלות צדקיהו שנחרב הבית עד שנה אחת לכורש מלך פרס ושמנה עשרה לאחר שנה א' לכורש שהיא שנת שתים לדריוש מלך פרס הושלמו שבעים שנה לחורבות ירושלים מגלות צדקיהו שנחרב הבית עד שתים לדריוש שהתחילו ישראל לבנות הבנין וגמרוהו וכן מוכיח בסדר עולם ובמסכת מגילה ובספר זה כאשר בארתי : <b>לכלות דבר ה' מפי ירמיה .</b> לזמן אשר הושלם דברו של הקב''ה אשר דבר ירמיהו הנביא שנאמ' ( שם כ''ט ) כי לפי מלאות לבבל וגו' : <b>העיר ה' את רוח .</b> רצון : <b>קול .</b> כרוז הכריז בכל מלכותו : <b>וגם במכתב .</b> ואף מכתבו שלח בכל מלכותו על דבר זה : <b>לאמר .</b> וכה אמר להם בהכרז הכרוז אשר הכריז ובאגרת מכתבו אשר שלח בכל מלכותו :
<b style="color: gray;">מצודת דוד</b> <b>ובשנת אחת .</b> בשנה הראשונה : <b>לכלות .</b> לעת כלה הזמן אשר דבר ה' מפי ירמיה והיא בכלות שבעים שנה מעת שכבש נבוכדנצר את יהויקים בראשונה וכאשר פירשנו בדניאל : <b>ויעבר קול .</b> צוה להכריז : <b>בכל מלכותו .</b> בכל מדינות מלכותו : <b>וגם במכתב .</b> שלח הדברים האלה במכתב : <b>לאמור .</b> וכה אמר :
<b style="color: gray;">מצודת ציון</b> <b>העיר .</b> מל' התעוררות : <b>רוח .</b> רצון כמו הנני נותן בו רוח ( מ''ב יט ) : <b>ויעבר קול .</b> ענין הכרזה כמו ויעבירו קול במחנה ( שמות לו ) :
<b style="color: gray;">רלב"ג</b> <b>ובשנת אחת לכורש מלך פרס וגו' .</b> עד ובמלכות אחשורוש בתחלת מלכותו ( לקמן ד' ו' ) : <b>לכלות דבר ה' מפי ירמיה .</b> ר''ל שאז נמלאו לגלות בבל שבעים שנה מן הגלות הראשון שהיה בשנה הראשונה לנבוכדנצר : <b>העיר ה' את רוח כורש וגו' .</b> ידמה שהראה השם ית' בחלום לכורש זה הענין ובו צוהו לבנות לו בית בירושלים אשר ביהודה וידמה שראה בחלומו שאמר לו השם ית' כי הוא נתן לו כל ממלכות הארץ ולזה צוהו לבנות לו בית בירושלים :
<h3>{ב}</h3>
כֹּ֣ה אָמַ֗ר כֹּ֚רֶשׁ מֶ֣לֶךְ פָּרַ֔ס כֹּ֚ל מַמְלְכ֣וֹת הָאָ֔רֶץ נָ֣תַן לִ֔י יְהוָ֖ה אֱלֹהֵ֣י הַשָּׁמָ֑יִם וְהֽוּא־פָקַ֤ד עָלַי֙ לִבְנֽוֹת־ל֣וֹ בַ֔יִת בִּירוּשָׁלִַ֖ם אֲשֶׁ֥ר בִּֽיהוּדָֽה׃
<b style="color: gray;">רש"י</b> <b>כה אמר כורש מלך פרס וגו' : נתן לי .</b> שאני מלך ושליט על כל הממלכות : <b>והוא פקד עלי .</b> צוה עלי ע''י ישעיה הנביא לבנות לו בית המקדש בירושלים כמו שנאמר בספר ( ישעיה מ''ד ) האומר לכורש רועי וכל חפצי ישלים ולאמר לירושלים תבנה והיכל תוסד כה אמר ה' למשיחו לכורש אשר החזקתי בימינו וגומר ( שם מ''ה ) וכבר נאמרה נבואה זו ע''י ישעיה : <b>בירושלים אשר ביהודה .</b> אשר במדינת יהודה :
<b style="color: gray;">מצודת דוד</b> <b>נתן לי .</b> ר''ל הואיל וה' מסר בידי כל הממלכות אם כן מהראוי לי לעשות מצותו : <b>פקד עלי .</b> צוה עלי לבנות וכו' כמ''ש האומר לכורש וגו' והיכל תוסד ( ישעיה מד ) : <b>אשר ביהודה .</b> אשר בארץ יהודה :
<b style="color: gray;">מצודת ציון</b> <b>פקד .</b> צוה כמו פקודי ה' ( תהלים י''ט ) :
<h3>{ג}</h3>
מִֽי־בָכֶ֣ם מִכָּל־עַמּ֗וֹ יְהִ֤י אֱלֹהָיו֙ עִמּ֔וֹ וְיַ֕עַל לִירוּשָׁלִַ֖ם אֲשֶׁ֣ר בִּיהוּדָ֑ה וְיִ֗בֶן אֶת־בֵּ֤ית יְהוָה֙ אֱלֹהֵ֣י יִשְׂרָאֵ֔ל ה֥וּא הָאֱלֹהִ֖ים אֲשֶׁ֥ר בִּירוּשָׁלִָֽם׃
<b style="color: gray;">רש"י</b> <b>מי בכם .</b> כך היה מכריז וכותב לכל הממלכות מי בכם מכל עמו של הקב''ה יהי הקב''ה בעזרו ויעלה לבנות ביתו אשר בירושלים :
<b style="color: gray;">מצודת דוד</b> <b>מי בכם .</b> כי הדברים האלה צוה להכריז ושלח בין העובדי כוכבים ולזה אמר מי הנמצא בכם מעם ה' יהיה ה' עמו ובעזרתו ויעל וגו' ר''ל הרשות נתון ממני לעלות . הוא האלהים . פירש לומר שאלהי ישראל הוא האלהים השוכן בירושלים :
<h3>{ד}</h3>
וְכָל־הַנִּשְׁאָ֗ר מִֽכָּל־הַמְּקֹמוֹת֮ אֲשֶׁ֣ר ה֣וּא גָֽר־שָׁם֒ יְנַשְּׂא֙וּהוּ֙ אַנְשֵׁ֣י מְקֹמ֔וֹ בְּכֶ֥סֶף וּבְזָהָ֖ב וּבִרְכ֣וּשׁ וּבִבְהֵמָ֑ה עִם־הַ֨נְּדָבָ֔ה לְבֵ֥ית הָאֱלֹהִ֖ים אֲשֶׁ֥ר בִּירוּשָׁלִָֽם׃
<b style="color: gray;">רש"י</b> <b>וכל הנשאר .</b> וכל יהודי הנשאר במקומו שלא יוכל לעלות מחמת שאין לו ממון : <b>ינשאוהו .</b> מצוה אני לאנשי מקומו שיעניקוהו וינשאוהו בכסף ובזהב ורכוש ובהמות למען יוכל לעלות לירושלים עם הנדבה אשר יתנדבו אנשי מקומו לבנין הבית שאף האומות יש בהם אשר היו מתנדבים נדבה לבנין הבית : <b>לבית האלהים אשר בירושלים .</b> מן כה אמר כורש עד כאן הכרזת הכרוז ושליחות אגרת המכתב :
<b style="color: gray;">מצודת דוד</b> <b>וכל הנשאר .</b> ר''ל וכל אשר בע''כ ישאר במקומו כי דל הוא ואין ידו משגת לעלות : <b>מכל המקומות .</b> ר''ל מצוה אני אשר כל המקומות אשר דל כזה גר שם שאנשי מקום כ''א ירוממו אותו במתן כסף וכו' ללכת לירושלים : <b>עם הנדבה .</b> ר''ל הנדבה ההיא תהיה מלבד הנדבה אשר יתנו לבית ה' :
<b style="color: gray;">מצודת ציון</b> <b>וברכוש .</b> כן יקרא כל שוה כסף כמו ואת כל רכושו ( בראשית יד ) :
<b style="color: gray;">רלב"ג</b> <b>וכל הנשאר מכל המקומות אשר הוא גר שם וגו' .</b> ר''ל שאשר ישאר מישראל מכל המקומות אשר גר שם העולה לירושלים לבנות את בית ה' ינשאו כל אחד מהעולים אשר ממקומם ושיתנו להם כסף וזהב ורכוש ובהמה לתת לעולים לעזרם מלבד מה שיתנדבו אנשי המקום לבית האלהים אשר בירושלים :
<h3>{ה}</h3>
וַיָּק֜וּמוּ רָאשֵׁ֣י הָאָב֗וֹת לִֽיהוּדָה֙ וּבִנְיָמִ֔ן וְהַכֹּהֲנִ֖ים וְהַלְוִיִּ֑ם לְכֹ֨ל הֵעִ֤יר הָאֱלֹהִים֙ אֶת־רוּח֔וֹ לַעֲל֣וֹת לִבְנ֔וֹת אֶת־בֵּ֥ית יְהוָ֖ה אֲשֶׁ֥ר בִּירוּשָׁלִָֽם׃
<b style="color: gray;">רש"י</b> <b>ליהודה ובנימין .</b> אותן ראשי האבות אשר לשבטים הללו של יהודה ובנימין : <b>לכל העיר .</b> עם כל אות' שהעיר ה' רוחו לעלות ולבנות הבית עלו לירושלים לבנות הבית :
<b style="color: gray;">מצודת דוד</b> <b>ליהודה .</b> אשר ליהודה : <b>לכל העיר .</b> את כל אשר העיר האלהים וכו' :
<b style="color: gray;">מצודת ציון</b> <b>ראשי האבות .</b> ראשי המשפחות : <b>לכל העיר .</b> את כל העיר הלמ''ד במקום את וכן הרגו לאבנר ( ש''ב ו ) : <b>רוחו .</b> רצונו :
<h3>{ו}</h3>
וְכָל־סְבִיבֹֽתֵיהֶם֙ חִזְּק֣וּ בִֽידֵיהֶ֔ם בִּכְלֵי־כֶ֧סֶף בַּזָּהָ֛ב בָּרְכ֥וּשׁ וּבַבְּהֵמָ֖ה וּבַמִּגְדָּנ֑וֹת לְבַ֖ד עַל־כָּל־הִתְנַדֵּֽב׃
<b style="color: gray;">רש"י</b> <b>וכל סביבותיהם .</b> וכל העמים שהיו שכניהם של ישראל סייעו והחזיקו ידי היהודים בזהב ובכסף ומתנות הללו למען יוכלו לעלות לירושלים : <b>לבד על כל התנדב .</b> כל זאת היו עושים שכיני היהודים לבד מה שהם מתנדבים בעצמם לבנין הבית :
<b style="color: gray;">מצודת דוד</b> <b>וכל סביבותיהם .</b> כל העובדי כוכבים אשר סביבותיהם חזקו בידי העולים בתת להם די ספוקם כלי כסף וכו' : <b>לבד .</b> חוץ מאשר כל התנדב מה מהם לבית ה' :
<b style="color: gray;">מצודת ציון</b> <b>ובמגדנות .</b> המלה ההיא יורה על דבר המעולה בין בפירות בין במלבושים בין בכלים וכן ומגדנות לחזקיה ( דה''ב ל''ב ) : <b>לבד על .</b> הוא כפול לתוספ' ביאור וכן הרק אך במשה ( במדב' יב ) :
<b style="color: gray;">רלב"ג</b> <b>ובמגדנות .</b> הם דברים משובחים בגדים או פירות או אבן יקרה :
<h3>{ז}</h3>
וְהַמֶּ֣לֶךְ כּ֔וֹרֶשׁ הוֹצִ֖יא אֶת־כְּלֵ֣י בֵית־יְהוָ֑ה אֲשֶׁ֨ר הוֹצִ֤יא נְבֽוּכַדְנֶצַּר֙ מִיר֣וּשָׁלִַ֔ם וַֽיִּתְּנֵ֖ם בְּבֵ֥ית אֱלֹהָֽיו׃
<b style="color: gray;">רש"י</b> <b>ויתנם בבית אלהיו .</b> אשר נתנם נבוכדנצר בבית עבודת כוכבים שלו :
<b style="color: gray;">מצודת דוד</b> <b>הוציא .</b> מאוצר בית העבודת כוכבים אשר נתנם שם נ''נ כמ''ש בדניאל :
<h3>{ח}</h3>
וַיּֽוֹצִיאֵ֗ם כּ֚וֹרֶשׁ מֶ֣לֶךְ פָּרַ֔ס עַל־יַ֖ד מִתְרְדָ֣ת הַגִּזְבָּ֑ר וַֽיִּסְפְּרֵם֙ לְשֵׁשְׁבַּצַּ֔ר הַנָּשִׂ֖יא לִיהוּדָֽה׃
<b style="color: gray;">רש"י</b> <b>על יד מתרדת הגזבר .</b> כך שמו של גזבר אשר לכורש וצוהו כורש להוציאם : <b>ויספרם .</b> הגזבר הזה מנה אותם ומסרם לששבצר למען ישאם ויוליכם לירושלים ואמרו רבותינו הוא ששבצר הוא דניאל ולמה נקרא שמו ששבצר שעמד בשש צרות : <b>הנשיא ליהודה .</b> הוא הנשיא אשר לשבט יהודה :
<b style="color: gray;">מצודת דוד</b> <b>על יד .</b> הוציאם בפקודת המלך : <b>ויספרם .</b> מסרם במספר לששבצר והוא זרובבל וכן היה נקרא בל' פרס , ורז''ל אמרו שהוא דניאל ונקרא כן על שעמד בשש צרות :
<b style="color: gray;">מצודת ציון</b> <b>על יד .</b> ביד על במקום בי''ת וכן על צבאותם ( שמות יב ) ורבים כמוהו : <b>הגזבר .</b> הפקיד :
<b style="color: gray;">רלב"ג</b> <b>הגזבר .</b> הממונה על שמירת כלי בית ה' : <b>ויספרם .</b> הוא מענין מנין . והנה ששבצר הוא זרובבל אך קראוהו ככה בלשון פרטי או בלשון כשדים ולזה אמר אחר זה אשר באו עם זרובבל :
<h3>{ט}</h3>
וְאֵ֖לֶּה מִסְפָּרָ֑ם אֲגַרְטְלֵ֨י זָהָ֜ב שְׁלֹשִׁ֗ים אֲגַרְטְלֵי־כֶ֙סֶף֙ אָ֔לֶף מַחֲלָפִ֖ים תִּשְׁעָ֥ה וְעֶשְׂרִֽים׃
<b style="color: gray;">רש"י</b> <b>מספרם .</b> של כלי בית ה' : <b>אגרטלי .</b> מיני כלים הם : <b>מחלפים .</b> הם סכינים והוא ל' בית החלפות שעל כן שהיו נותנין בה הסכינין היתה נקרא' לשכת בית החלפות :
<b style="color: gray;">מצודת ציון</b> <b>אגרטלי .</b> שם כלי ינתן בו המים לנטילת הידים : <b>מחלפים .</b> סכינים והוא מל' כליל יחלוף ( ישעיה ב ) ע''ש שבהם שוחטים ומחליפים מחיים למיתה ועש''ז קראו חז''ל לצדדי האולם מזה ומזה בית החליפות ( מדות פ''ד ) כי שם גנזו הכהנים סכיניהם :
<b style="color: gray;">רלב"ג</b> <b>אגרטלי .</b> הם כלים ליטול ידים : <b>מחלפים .</b> כלים כורתים והם הסכינים ומה שידמה להם :
<h3>{י}</h3>
כְּפוֹרֵ֤י זָהָב֙ שְׁלֹשִׁ֔ים כְּפ֤וֹרֵי כֶ֙סֶף֙ מִשְׁנִ֔ים אַרְבַּ֥ע מֵא֖וֹת וַעֲשָׂרָ֑ה כֵּלִ֥ים אֲחֵרִ֖ים אָֽלֶף׃
<b style="color: gray;">רש"י</b> <b>כפורי .</b> מזרקים ונקראו כפורי מל' קנוח כמו דכפר ידיה בגלימא דחבריה על שם שהמקבל דם במזרק הי' מקנח נצוצות הדם שנתזו על ידו בשפת המזרק : <b>משנים .</b> שניים כלים אחרים של מין אחר :
<b style="color: gray;">מצודת ציון</b> <b>כפורי .</b> מזרקות וע''ש שהכהן הוורק היה מקנח אצבעו מן הדם בשפת המזרק לזה קרוי כפור שהוא ענין קנוח ובדרז''ל ובעי לכפורי ידיה ( גיטין נו ) : <b>משנים .</b> מל' שניים ור''ל כפולים הראוי להשתמש בהן בשתי עבריהן :
<b style="color: gray;">רלב"ג</b> <b>כפורי זהב .</b> מזרקי זהב : <b>כפורי כסף משנים .</b> מזרקי כסף שנים :
<h3>{יא}</h3>
כָּל־כֵּלִים֙ לַזָּהָ֣ב וְלַכֶּ֔סֶף חֲמֵ֥שֶׁת אֲלָפִ֖ים וְאַרְבַּ֣ע מֵא֑וֹת הַכֹּ֞ל הֶעֱלָ֣ה שֵׁשְׁבַּצַּ֗ר עִ֚ם הֵעָל֣וֹת הַגּוֹלָ֔ה מִבָּבֶ֖ל לִירוּשָׁלִָֽם׃
<b style="color: gray;">רש"י</b> <b>כל כלים .</b> עתה כולל חשבון המנויין ושאינן מנויין כולן במניין אחד אבל החשובין הוא מונה : <b>העלות .</b> לשון ( יפעל ) :
<b style="color: gray;">מצודת דוד</b> <b>לזהב ולכסף .</b> בין של זהב בין של כסף : <b>חמשת אלפים וכו' .</b> כמספר הזה היו כל הכלים הקטנים עם הגדולים ולמעלה לא מנה כ''א הגדולים והחשובים : <b>עם העלות .</b> העלם יחד עם העלאת בני הגולה :
<h2>עזרא פרק-ב</h2>
<h3>{א}</h3>
וְאֵ֣לֶּה ׀ בְּנֵ֣י הַמְּדִינָ֗ה הָֽעֹלִים֙ מִשְּׁבִ֣י הַגּוֹלָ֔ה אֲשֶׁ֥ר הֶגְלָ֛ה (נבוכדנצור) [נְבוּכַדְנֶצַּ֥ר] מֶֽלֶךְ־בָּבֶ֖ל לְבָבֶ֑ל וַיָּשׁ֛וּבוּ לִירוּשָׁלִַ֥ם וִֽיהוּדָ֖ה אִ֥ישׁ לְעִירֽוֹ׃
<b style="color: gray;">רש"י</b> <b>ואלה בני המדינה .</b> אלה בני ישראל אשר ממדינת ארץ ישראל העולים עתה מן השבי אשר בגולה לירושלים : <b>וישובו .</b> ועתה חזרו לירושלים : <b>ויהודה .</b> ובני יהודה חזרו כל א' וא' לעירו :
<b style="color: gray;">מצודת דוד</b> <b>בני המדינה .</b> בני מדינת א''י העולים עתה ממה שהיו בשבי הגולה וכו' . וישיבו . עתה שבו כ''א לעירו אשר הגלה ממנה :
<b style="color: gray;">מצודת ציון</b> <b>.</b> :
<h3>{ב}</h3>
אֲשֶׁר־בָּ֣אוּ עִם־זְרֻבָּבֶ֗ל יֵשׁ֡וּעַ נְ֠חֶמְיָה שְׂרָיָ֨ה רְֽעֵלָיָ֜ה מָרְדֳּכַ֥י בִּלְשָׁ֛ן מִסְפָּ֥ר בִּגְוַ֖י רְח֣וּם בַּעֲנָ֑ה מִסְפַּ֕ר אַנְשֵׁ֖י עַ֥ם יִשְׂרָאֵֽל׃
<b style="color: gray;">רש"י</b> <b>אשר באו .</b> בני המדינה הללו בתחילה כאשר גלו מארץ ישראל לבבל עם זרובבל וגו' : <b>מספר .</b> הראשון פ''א קמוצה בגדול ושם אדם הוא מספר השני פ''א פתוחה ודבוק הוא : <b>אנשי עם ישראל .</b> הללו בני אדם גדולים וחשובים היו והאחרים היו משוכים אחריהם ועל כן מנאום אחריהם לבד :
<b style="color: gray;">מצודת דוד</b> <b>אשר באו .</b> עתה באו למקומם עם זרובבל וכו' : <b>ישוע .</b> הוא יהושע כ''ג : <b>מרדכי בלשן .</b> הוא שם אחד והוא דוד לאסתר המלכה ונקרא בלשן על שידע בשבעים לשון כן ארז''ל : <b>מספר .</b> הראשון הוא שם איש : <b>מספר אנשי .</b> זהו מספר של החשובי' וכן כל איש ואנשי' שבמקר' :
<b style="color: gray;">רלב"ג</b> <b>ישוע .</b> הוא יהושע בן יהוצדק הכהן הגדול : <b>נחמיה .</b> הוא נחמיה התרשתא : <b>מרדכי .</b> הוא אשר היה יושב בשער המלך בימי המלך אחשורוש . ואל תתמה איך יצא מירושלים אחר שנכנס שם כי מפני השטנה שכתבו אחשורוש ושאר מלכי פרס להשבית המלאכה הוצרכו לצאת משם להשתדל בכל עז בהשלמת הבנין אחר שימצאו חן בעיני מלכי פרס : <b>אנשי עם ישראל .</b> ר''ל ראשי עם ישראל . והנה מנה כמה עלו מכל מקום ומקום ומכל משפחה ומשפחה וגם מנה הנתינים שהיו מהגבעונים וקראם נתינים כי נתנם דוד לעבודת בית ה' לחצוב אבנים ולכרות עצים ומה שידמה לזה . ומנה עמהם בני עבדי שלמה כי גם הם משבעה עממים כמו שנזכר בס' מלכים ( א' ט' כ' . ס''ס ) :
<h3>{ג}</h3>
בְּנֵ֣י פַרְעֹ֔שׁ אַלְפַּ֕יִם מֵאָ֖ה שִׁבְעִ֥ים וּשְׁנָֽיִם׃
<b style="color: gray;">רש"י</b> <b>בני פרעוש וגו' .</b> יש בהם בפרשה שמזכיר שם אביהם על שם בני המשפחה ויש מהם שמזכירם על שם מקומם לומר בני מקום פלוני :
<b style="color: gray;">מצודת דוד</b> <b>בני פרעוש וכו' .</b> יש מהם מזכיר ע''ש אב המשפחה ויש מהם מזכיר ע''ש עירם :
<h3>{ד}</h3>
בְּנֵ֣י שְׁפַטְיָ֔ה שְׁלֹ֥שׁ מֵא֖וֹת שִׁבְעִ֥ים וּשְׁנָֽיִם׃
<h3>{ה}</h3>
בְּנֵ֣י אָרַ֔ח שְׁבַ֥ע מֵא֖וֹת חֲמִשָּׁ֥ה וְשִׁבְעִֽים׃
<h3>{ו}</h3>
בְּנֵֽי־פַחַ֥ת מוֹאָ֛ב לִבְנֵ֥י יֵשׁ֖וּעַ יוֹאָ֑ב אַלְפַּ֕יִם שְׁמֹנֶ֥ה מֵא֖וֹת וּשְׁנֵ֥ים עָשָֽׂר׃
<b style="color: gray;">מצודת דוד</b> <b>פחת מואב .</b> המושל במואב : <b>לבני ישוע יואב .</b> ר''ל מן בני ישוע ומן בני יואב שהיו בני פחת מואב מספרם היו אלפים וכו' :
<h3>{ז}</h3>
בְּנֵ֣י עֵילָ֔ם אֶ֕לֶף מָאתַ֖יִם חֲמִשִּׁ֥ים וְאַרְבָּעָֽה׃
<h3>{ח}</h3>
בְּנֵ֣י זַתּ֔וּא תְּשַׁ֥ע מֵא֖וֹת וְאַרְבָּעִ֥ים וַחֲמִשָּֽׁה׃
<h3>{ט}</h3>
בְּנֵ֣י זַכָּ֔י שְׁבַ֥ע מֵא֖וֹת וְשִׁשִּֽׁים׃
<h3>{י}</h3>
בְּנֵ֣י בָנִ֔י שֵׁ֥שׁ מֵא֖וֹת אַרְבָּעִ֥ים וּשְׁנָֽיִם׃
<h3>{יא}</h3>
בְּנֵ֣י בֵבָ֔י שֵׁ֥שׁ מֵא֖וֹת עֶשְׂרִ֥ים וּשְׁלֹשָֽׁה׃
<h3>{יב}</h3>
בְּנֵ֣י עַזְגָּ֔ד אֶ֕לֶף מָאתַ֖יִם עֶשְׂרִ֥ים וּשְׁנָֽיִם׃
<h3>{יג}</h3>
בְּנֵי֙ אֲדֹ֣נִיקָ֔ם שֵׁ֥שׁ מֵא֖וֹת שִׁשִּׁ֥ים וְשִׁשָּֽׁה׃
<h3>{יד}</h3>
בְּנֵ֣י בִגְוָ֔י אַלְפַּ֖יִם חֲמִשִּׁ֥ים וְשִׁשָּֽׁה׃
<h3>{טו}</h3>
בְּנֵ֣י עָדִ֔ין אַרְבַּ֥ע מֵא֖וֹת חֲמִשִּׁ֥ים וְאַרְבָּעָֽה׃
<h3>{טז}</h3>
בְּנֵֽי־אָטֵ֥ר לִֽיחִזְקִיָּ֖ה תִּשְׁעִ֥ים וּשְׁמֹנָֽה׃
<b style="color: gray;">מצודת דוד</b> <b>בני אטר ליחזקיה .</b> נתן סימן על אטר לומר שהיה מזרע יחזקיה או ר''ל עם הבנים של יחזקיה :
<h3>{יז}</h3>
בְּנֵ֣י בֵצָ֔י שְׁלֹ֥שׁ מֵא֖וֹת עֶשְׂרִ֥ים וּשְׁלֹשָֽׁה׃
<h3>{יח}</h3>
בְּנֵ֣י יוֹרָ֔ה מֵאָ֖ה וּשְׁנֵ֥ים עָשָֽׂר׃
<h3>{יט}</h3>
בְּנֵ֣י חָשֻׁ֔ם מָאתַ֖יִם עֶשְׂרִ֥ים וּשְׁלֹשָֽׁה׃
<h3>{כ}</h3>
בְּנֵ֥י גִבָּ֖ר תִּשְׁעִ֥ים וַחֲמִשָּֽׁה׃
<h3>{כא}</h3>
בְּנֵ֣י בֵֽית־לָ֔חֶם מֵאָ֖ה עֶשְׂרִ֥ים וּשְׁלֹשָֽׁה׃
<h3>{כב}</h3>
אַנְשֵׁ֥י נְטֹפָ֖ה חֲמִשִּׁ֥ים וְשִׁשָּֽׁה׃
<h3>{כג}</h3>
אַנְשֵׁ֣י עֲנָת֔וֹת מֵאָ֖ה עֶשְׂרִ֥ים וּשְׁמֹנָֽה׃
<h3>{כד}</h3>
בְּנֵ֥י עַזְמָ֖וֶת אַרְבָּעִ֥ים וּשְׁנָֽיִם׃
<h3>{כה}</h3>
בְּנֵ֨י קִרְיַ֤ת עָרִים֙ כְּפִירָ֣ה וּבְאֵר֔וֹת שְׁבַ֥ע מֵא֖וֹת וְאַרְבָּעִ֥ים וּשְׁלֹשָֽׁה׃
<b style="color: gray;">מצודת דוד</b> <b>קרית ערים .</b> הוא קרית יערים הנזכר ביהושע : <b>שבע מאות .</b> ר''ל בני כל שלשה המקומות היו שבע מאות וכו' :
<h3>{כו}</h3>
בְּנֵ֤י הָרָמָה֙ וָגָ֔בַע שֵׁ֥שׁ מֵא֖וֹת עֶשְׂרִ֥ים וְאֶחָֽד׃
<h3>{כז}</h3>
אַנְשֵׁ֣י מִכְמָ֔ס מֵאָ֖ה עֶשְׂרִ֥ים וּשְׁנָֽיִם׃
<h3>{כח}</h3>
אַנְשֵׁ֤י בֵֽית־אֵל֙ וְהָעָ֔י מָאתַ֖יִם עֶשְׂרִ֥ים וּשְׁלֹשָֽׁה׃
<h3>{כט}</h3>
בְּנֵ֥י נְב֖וֹ חֲמִשִּׁ֥ים וּשְׁנָֽיִם׃
<h3>{ל}</h3>
בְּנֵ֣י מַגְבִּ֔ישׁ מֵאָ֖ה חֲמִשִּׁ֥ים וְשִׁשָּֽׁה׃
<h3>{לא}</h3>
בְּנֵי֙ עֵילָ֣ם אַחֵ֔ר אֶ֕לֶף מָאתַ֖יִם חֲמִשִּׁ֥ים וְאַרְבָּעָֽה׃
<b style="color: gray;">מצודת דוד</b> <b>עילם אחר .</b> לפי שחשב למעלה בני עילם והיו כחשבון הזה לזה אמר שזהו עילם אחר והיו שוין במספר אנשיהן :
<h3>{לב}</h3>
בְּנֵ֣י חָרִ֔ם שְׁלֹ֥שׁ מֵא֖וֹת וְעֶשְׂרִֽים׃
<h3>{לג}</h3>
בְּנֵי־לֹד֙ חָדִ֣יד וְאוֹנ֔וֹ שְׁבַ֥ע מֵא֖וֹת עֶשְׂרִ֥ים וַחֲמִשָּֽׁה׃
<h3>{לד}</h3>
בְּנֵ֣י יְרֵח֔וֹ שְׁלֹ֥שׁ מֵא֖וֹת אַרְבָּעִ֥ים וַחֲמִשָּֽׁה׃
<h3>{לה}</h3>
בְּנֵ֣י סְנָאָ֔ה שְׁלֹ֣שֶׁת אֲלָפִ֔ים וְשֵׁ֥שׁ מֵא֖וֹת וּשְׁלֹשִֽׁים׃
<h3>{לו}</h3>
הַֽכֹּהֲנִ֑ים בְּנֵ֤י יְדַֽעְיָה֙ לְבֵ֣ית יֵשׁ֔וּעַ תְּשַׁ֥ע מֵא֖וֹת שִׁבְעִ֥ים וּשְׁלֹשָֽׁה׃
<b style="color: gray;">רש"י</b> <b>הכהנים בני ידעיה .</b> עד עתה מנה בני יהודה ובנימן ומעכשיו הוא מונה והולך הכהנים והלוים כמו שנאמר למעלה ויקומו ראשי האבות ליהודה ובנימין והכהנים והלוים וגו' :
<b style="color: gray;">מצודת דוד</b> <b>הכהנים .</b> ר''ל וזהו מספר הכהנים : <b>בני ידעיה לבית ישוע .</b> נתן סימן על ידעיה לומר שהיה מיוחס לבית ישוע ומזרעו היה :
<h3>{לז}</h3>
בְּנֵ֣י אִמֵּ֔ר אֶ֖לֶף חֲמִשִּׁ֥ים וּשְׁנָֽיִם׃
<h3>{לח}</h3>
בְּנֵ֣י פַשְׁח֔וּר אֶ֕לֶף מָאתַ֖יִם אַרְבָּעִ֥ים וְשִׁבְעָֽה׃
<h3>{לט}</h3>
בְּנֵ֣י חָרִ֔ם אֶ֖לֶף וְשִׁבְעָ֥ה עָשָֽׂר׃
<b style="color: gray;">מצודת דוד</b> <b>בני חרם .</b> לא זהו הנזכר למעלה , או יתכן אשר למעלה חשב הישראלים מחרם וכאן חשב הכהנים מחרם :
<h3>{מ}</h3>
הַלְוִיִּ֑ם בְּנֵי־יֵשׁ֧וּעַ וְקַדְמִיאֵ֛ל לִבְנֵ֥י הוֹדַוְיָ֖ה שִׁבְעִ֥ים וְאַרְבָּעָֽה׃
<b style="color: gray;">מצודת דוד</b> <b>לבני הודויה .</b> נתן סימן על ישוע וקדמיאל לומר שהיו מבני הודויה :
<h3>{מא}</h3>
הַֽמְשֹׁרְרִ֑ים בְּנֵ֣י אָסָ֔ף מֵאָ֖ה עֶשְׂרִ֥ים וּשְׁמֹנָֽה׃
<b style="color: gray;">רש"י</b> <b>המשוררים .</b> הלוים שהיו משוררים וכן השוערים הם הלוים שהיו שוערים משערי בית המקדש :
<h3>{מב}</h3>
בְּנֵ֣י הַשֹּֽׁעֲרִ֗ים בְּנֵי־שַׁלּ֤וּם בְּנֵֽי־אָטֵר֙ בְּנֵי־טַלְמ֣וֹן בְּנֵי־עַקּ֔וּב בְּנֵ֥י חֲטִיטָ֖א בְּנֵ֣י שֹׁבָ֑י הַכֹּ֕ל מֵאָ֖ה שְׁלֹשִׁ֥ים וְתִשְׁעָֽה׃
<b style="color: gray;">מצודת דוד</b> <b>השוערים .</b> שהיו שומרים שערי המקדש עד לא גלו והם היו בני שלום וכו' :
<h3>{מג}</h3>
הַנְּתִינִ֑ים בְּנֵי־צִיחָ֥א בְנֵי־חֲשׂוּפָ֖א בְּנֵ֥י טַבָּעֽוֹת׃
<b style="color: gray;">רש"י</b> <b>הנתינים .</b> עכשיו הוא מונה אותם נתינים שהיו חוטבי עצים ושואבי מים לעדה ומשם היתה יוצאת פרנסתם :
<b style="color: gray;">מצודת דוד</b> <b>הנתינים .</b> הם הגבעונים ונקראו נתינים ע''ש שנאמר בם ויתנם יהושע חוטבי עצים וגו' ( יהושע ט ) :
<h3>{מד}</h3>
בְּנֵי־קֵרֹ֥ס בְּֽנֵי־סִֽיעֲהָ֖א בְּנֵ֥י פָדֽוֹן׃
<h3>{מה}</h3>
בְּנֵי־לְבָנָ֥ה בְנֵי־חֲגָבָ֖ה בְּנֵ֥י עַקּֽוּב׃
<h3>{מו}</h3>
בְּנֵי־חָגָ֥ב בְּנֵי־(שמלי) [שַׁלְמַ֖י] בְּנֵ֥י חָנָֽן׃
<h3>{מז}</h3>
בְּנֵי־גִדֵּ֥ל בְּנֵי־גַ֖חַר בְּנֵ֥י רְאָיָֽה׃
<h3>{מח}</h3>
בְּנֵי־רְצִ֥ין בְּנֵי־נְקוֹדָ֖א בְּנֵ֥י גַזָּֽם׃
<h3>{מט}</h3>
בְּנֵי־עֻזָּ֥א בְנֵי־פָסֵ֖חַ בְּנֵ֥י בֵסָֽי׃
<h3>{נ}</h3>
בְּנֵי־אַסְנָ֥ה בְנֵי־(מעינים) [מְעוּנִ֖ים] בְּנֵ֥י (נפיסים) [נְפוּסִֽים]:
<h3>{נא}</h3>
בְּנֵי־בַקְבּ֥וּק בְּנֵי־חֲקוּפָ֖א בְּנֵ֥י חַרְחֽוּר׃
<h3>{נב}</h3>
בְּנֵי־בַצְל֥וּת בְּנֵי־מְחִידָ֖א בְּנֵ֥י חַרְשָֽׁא׃
<h3>{נג}</h3>
בְּנֵי־בַרְק֥וֹס בְּֽנֵי־סִֽיסְרָ֖א בְּנֵי־תָֽמַח׃
<h3>{נד}</h3>
בְּנֵ֥י נְצִ֖יחַ בְּנֵ֥י חֲטִיפָֽא׃
<h3>{נה}</h3>
בְּנֵ֖י עַבְדֵ֣י שְׁלֹמֹ֑ה בְּנֵי־סֹטַ֥י בְּנֵי־הַסֹּפֶ֖רֶת בְּנֵ֥י פְרוּדָֽא׃
<b style="color: gray;">מצודת דוד</b> <b>בני עבדי שלמה .</b> והם היו בני סטי וכו' :
<h3>{נו}</h3>
בְּנֵי־יַעְלָ֥ה בְנֵי־דַרְק֖וֹן בְּנֵ֥י גִדֵּֽל׃
<h3>{נז}</h3>
בְּנֵ֧י שְׁפַטְיָ֣ה בְנֵֽי־חַטִּ֗יל בְּנֵ֛י פֹּכֶ֥רֶת הַצְּבָיִ֖ים בְּנֵ֥י אָמִֽי׃
<h3>{נח}</h3>
כָּ֨ל־הַנְּתִינִ֔ים וּבְנֵ֖י עַבְדֵ֣י שְׁלֹמֹ֑ה שְׁלֹ֥שׁ מֵא֖וֹת תִּשְׁעִ֥ים וּשְׁנָֽיִם׃
<b style="color: gray;">רש"י</b> <b>ובני עבדי שלמה .</b> עבדים היו לשלמה המלך והללו בנים היו מבני בניהם :
<h3>{נט}</h3>
וְאֵ֗לֶּה הָֽעֹלִים֙ מִתֵּ֥ל מֶ֙לַח֙ תֵּ֣ל חַרְשָׁ֔א כְּר֥וּב אַדָּ֖ן אִמֵּ֑ר וְלֹ֣א יָֽכְל֗וּ לְהַגִּ֤יד בֵּית־אֲבוֹתָם֙ וְזַרְעָ֔ם אִ֥ם מִיִּשְׂרָאֵ֖ל הֵֽם׃
<b style="color: gray;">רש"י</b> <b>ואלה העולים מתל מלח וגו' .</b> ואי זה מעשה הגיע להם ולא יוכלו להגיד וגו' : <b>וזרעם .</b> של אבותם לפי שאבדו יחוס שלהם ולא ידעו אם מישראל הם :
<b style="color: gray;">מצודת דוד</b> <b>ואלה .</b> הנזכרים למטה בני דליה וכו' הם היו העולים מתל מלח וכו' ושמות מקומות הן בבבל : <b>ולא יכלו להגיד .</b> כי לא ידעו מבני מי הם : <b>בית אבותם וזרעם .</b> היא היא כי זרעם ר''ל הזרע מי יצאו והוא כפל ענין בשמות נרדפים וכן אדמת עפר ( דניאל יב ) :
<b style="color: gray;">רלב"ג</b> <b>ואלה העולים מתל מלח וגו' .</b> זכר שמאלו המקומות יצאו ישראלים וכהנים ולא יכלו להגיד בית אבותם ומשפחתם כי התערבו בגוים ונקראו על שמם :
<h3>{ס}</h3>
בְּנֵי־דְלָיָ֥ה בְנֵי־טוֹבִיָּ֖ה בְּנֵ֣י נְקוֹדָ֑א שֵׁ֥שׁ מֵא֖וֹת חֲמִשִּׁ֥ים וּשְׁנָֽיִם׃
<b style="color: gray;">רש"י</b> <b>בני דליה וגו' .</b> גם הם בכלל אלה העולים מתל מלח :
<h3>{סא}</h3>
וּמִבְּנֵי֙ הַכֹּ֣הֲנִ֔ים בְּנֵ֥י חֳבַיָּ֖ה בְּנֵ֣י הַקּ֑וֹץ בְּנֵ֣י בַרְזִלַּ֗י אֲשֶׁ֣ר לָ֠קַח מִבְּנ֞וֹת בַּרְזִלַּ֤י הַגִּלְעָדִי֙ אִשָּׁ֔ה וַיִּקָּרֵ֖א עַל־שְׁמָֽם׃
<b style="color: gray;">רש"י</b> <b>אשר לקח .</b> כל אחד מבני ברזילי הלגעדי לקח אשה : <b>ויקרא על שמם .</b> והיה נקרא שמו של ברזילי על שמם לפי שהם לקחו מבנותיו :
<b style="color: gray;">מצודת דוד</b> <b>ומבני הכהנים .</b> והם בני חביה וגו' : <b>אשר לקח .</b> הוא חוזר על בני ברזלי לומר שאביהם לקח אחת מבנות ברזלי לאשה ולזה היה נקרא עליהם שם ברזלי לומר עליהם בני ברזילי :
<h3>{סב}</h3>
אֵ֗לֶּה בִּקְשׁ֧וּ כְתָבָ֛ם הַמִּתְיַחְשִׂ֖ים וְלֹ֣א נִמְצָ֑אוּ וַֽיְגֹאֲל֖וּ מִן־הַכְּהֻנָּֽה׃
<b style="color: gray;">רש"י</b> <b>אלה .</b> כהנים הללו המתיחסים שהיה להם להתיחס באותו כתב ולא נמצא כתב יחוסן : <b>ויגאלו .</b> שהיו מגואלים ומגועלים שלא יעבודו עוד עם שאר הכהנים בעבור שלא נמצא כתב יחוסן :
<b style="color: gray;">מצודת דוד</b> <b>אלה .</b> הכהנים האלה : <b>כתבם .</b> דבר כתוב מהם : <b>המתיחשים .</b> אשר יסופר בו סדר הדורות : <b>ולא נמצאו .</b> בספר היחוס לא נמצאו אלה כתובים וזכורים : <b>ויגאלו .</b> ולכן נמאסו מן הכהונה :
<b style="color: gray;">מצודת ציון</b> <b>המתיחשים .</b> ענין יחוס הוא הודעת סדר הדורות מן המשפחות ממי יצאו ומי אביהם : <b>ויגואלו .</b> ענין טנוף ונמאס כמו לחם מגואל ( מלאכי א ) :
<b style="color: gray;">רלב"ג</b> <b>אלה בקשו כתבם המתיחשים .</b> בהם לכהונה : <b>ולא נמצאו .</b> לכהנים כתובים ועדויות יתבאר בהם באור שלם שהם כהנים כשרים ולזאת הסבה נתרחקו מן הכהונה ר''ל שלא הורשו לקרב אל המזבח ואמר נחמיה התרשתא להם שלא יאכלו מקדשי הקדשים עד שיעמוד הכהן וישאל באורים ותומים אם הם כהנים כשרים אם לא . ואמנם לא מנע אותם מלאכל קדש כי כבר החזיקו לאכלו קודם זה ובמה שהחזקו בו הורשו לא במה שהוא למעלה ממנו בקדושה . וראוי שתדע כי לא זכר כל הפרטים כמו שלא זכר כל הפרטים בכלי בית המקדש . וזה שכבר תמצא שלא יגיע מספר כל אלו הפרטים למספר כל הקהל שזכר אך הוא פחות מזה הרבה ולזה ידמה שכבר באו עמהם אחרים זולת אלו :
<h3>{סג}</h3>
וַיֹּ֤אמֶר הַתִּרְשָׁ֙תָא֙ לָהֶ֔ם אֲשֶׁ֥ר לֹא־יֹאכְל֖וּ מִקֹּ֣דֶשׁ הַקֳּדָשִׁ֑ים עַ֛ד עֲמֹ֥ד כֹּהֵ֖ן לְאוּרִ֥ים וּלְתֻמִּֽים׃
<b style="color: gray;">רש"י</b> <b>התרשתא .</b> הוא נחמיה בן חכליה ואמרו רבותינו שנקרא שמו התרשתא שהתירו לו חכמים לשתות יין נסך של עכו''ם על אשר היה משקה למלך : <b>מקדש הקדשים .</b> חטאות ואשמות כשאר כהנים : <b>עד עמד כהן וגו' .</b> כאדם האומר לחבירו עד ימות המשיח לא יעלה דבר זה ואיני יכול לפתור עד עמוד כהן לאורים ותומים בבית שני לפי שמצינו בפ''א של יומא שהיה בית שני חסר מאורי' ותומים :
<b style="color: gray;">מצודת דוד</b> <b>התרשתא .</b> הוא נחמיה בן חכליה וכן נאמר ויאמר נחמיה הוא התרשתא ( נחמיה ח ) וארז''ל לפי שהיה משקה למלך והתירו לו חכמים לשתות יין נסך לכן נקרא התרשתא והיא מלה מורכבת התר שתא : <b>אשר לא יאכלו .</b> ר''ל משפטם היא אשר לא יאכלו מקדש הקדשים וארז''ל זו היא תרומה וקדשי המזבח : <b>לאורים ולתומים .</b> לשאול בהם אם הם כהנים כשרי' וכאומר עד שיבוא המשיח וישאלו אז באורים ותומים כי בבית השני לא היו האורים ותומים לשאול בהם :
<h3>{סד}</h3>
כָּל־הַקָּהָ֖ל כְּאֶחָ֑ד אַרְבַּ֣ע רִבּ֔וֹא אַלְפַּ֖יִם שְׁלֹשׁ־מֵא֥וֹת שִׁשִּֽׁים׃
<b style="color: gray;">רש"י</b> <b>כל הקהל כאחד .</b> כשהיו כולם ביחד עם הכהנים והלוים והנתינים היה בהם חשבון זה ובני ישראל המנויים למעלה הם של שבט יהודה ובנימין ואותם אשר נחסרו מחשבון זה שלא תמצאם למעלה הם היו משאר השבטים וכן מפורש בסדר עולם כל הקהל כאחד ארבע רבוא וגו' ובפרטן אינן אלא שלשים אלף י''ג אלף היכן הם אלא שעלו משאר השבטים :
<b style="color: gray;">מצודת דוד</b> <b>כל הקהל כאחד .</b> כולם יחד הישראלים והכהנים הלוים והנתינים בני עבדי שלמה : <b>ארבע רבוא וגו' .</b> ובפרטן לא יעלו אף למספר שלשה רבוא אבל לא חשב בפרטן כ''א הישראלים מבני יהודה ובנימין ועם מהם שעלו מיתר השבטים היו כחשבון הזה וכן מפורש בס''ע :
<b style="color: gray;">מצודת ציון</b> <b>רבוא .</b> הוא עשרת אלפים :
<h3>{סה}</h3>
מִ֠לְּבַד עַבְדֵיהֶ֤ם וְאַמְהֹֽתֵיהֶם֙ אֵ֔לֶּה שִׁבְעַ֣ת אֲלָפִ֔ים שְׁלֹ֥שׁ מֵא֖וֹת שְׁלֹשִׁ֣ים וְשִׁבְעָ֑ה וְלָהֶ֛ם מְשֹׁרְרִ֥ים וּֽמְשֹׁרְר֖וֹת מָאתָֽיִם׃
<b style="color: gray;">רש"י</b> <b>מלבד עבדיהם ואמהותיהם .</b> שלא היו בכלל הקהל : <b>ולהם משוררים ומשוררות מאתים .</b> לפי שהיו עולים בשמחה מבבל לא''י היו צריכים למשוררים ומשוררות כדי שיהו מטיילות בהם ברוב שמחתם :
<b style="color: gray;">מצודת דוד</b> <b>מלבד .</b> החשבון הזה הוא מלבד עבדיהם ואמהותיהם של אלה הנזכרים והיו שבעת אלפים וכו' : <b>משוררים ומשוררות .</b> זכרים ונקבות לשורר בדרך כי עלו בשמחה ובטיול :
<h3>{סו}</h3>
סוּסֵיהֶ֕ם שְׁבַ֥ע מֵא֖וֹת שְׁלֹשִׁ֣ים וְשִׁשָּׁ֑ה פִּרְדֵיהֶ֕ם מָאתַ֖יִם אַרְבָּעִ֥ים וַחֲמִשָּֽׁה׃
<b style="color: gray;">מצודת ציון</b> <b>פרדיהם .</b> הם הבאים מן הסוס והחמור :
<h3>{סז}</h3>
גְּמַ֨לֵּיהֶ֔ם אַרְבַּ֥ע מֵא֖וֹת שְׁלֹשִׁ֣ים וַחֲמִשָּׁ֑ה חֲמֹרִ֕ים שֵׁ֣שֶׁת אֲלָפִ֔ים שְׁבַ֥ע מֵא֖וֹת וְעֶשְׂרִֽים׃
<h3>{סח}</h3>
וּמֵרָאשֵׁי֙ הָֽאָב֔וֹת בְּבוֹאָ֕ם לְבֵ֥ית יְהוָ֖ה אֲשֶׁ֣ר בִּירוּשָׁלִָ֑ם הִֽתְנַדְּבוּ֙ לְבֵ֣ית הָֽאֱלֹהִ֔ים לְהַעֲמִיד֖וֹ עַל־מְכוֹנֽוֹ׃
<b style="color: gray;">רש"י</b> <b>התנדבו .</b> היו מתנדבין לבניין הבית :
<b style="color: gray;">מצודת דוד</b> <b>ומראשי .</b> מקצת מראשי האבות : <b>לבית ה' .</b> ר''ל למקום בית ה' כי עדיין לא בנו הבית : <b>לבית האלהים .</b> וחוזר ומפרש : <b>להעמידו וגו' .</b> ר''ל להעמיד הבית על כנו ובסיסו :
<b style="color: gray;">מצודת ציון</b> <b>מכונו .</b> מל' כן ובסיס :
<h3>{סט}</h3>
כְּכֹחָ֗ם נָתְנוּ֮ לְאוֹצַ֣ר הַמְּלָאכָה֒ זָהָ֗ב דַּרְכְּמוֹנִים֙ שֵׁשׁ־רִבֹּ֣אות וָאֶ֔לֶף וְכֶ֕סֶף מָנִ֖ים חֲמֵ֣שֶׁת אֲלָפִ֑ים וְכָתְנֹ֥ת כֹּהֲנִ֖ים מֵאָֽה׃
<b style="color: gray;">רש"י</b> <b>ככחם .</b> כפי כחם וממונם : <b>דרכמונים .</b> שם מטבע של זהב : <b>וכתנות כהנים .</b> לשרת בהם :
<b style="color: gray;">מצודת דוד</b> <b>ככחם .</b> כ''א התנדב כפי כח עשרו : <b>לאוצר המלאכה .</b> אל המקום שאצרו שם הזהב והכסף למלאכת הבנין : <b>וכתנות כהנים .</b> שילבשו אותם הכהנים בשעת העבודה :
<b style="color: gray;">מצודת ציון</b> <b>דרכמונים .</b> שם מטבע ידוע אצלם : <b>מנים .</b> שם משקל ליטרא :
<b style="color: gray;">רלב"ג</b> <b>דרכמונים .</b> יתכן שהיה מטבע משקלו דרכמון והוא לפי מה שאחשוב דינר זהב : <b>מנים .</b> משקל המנה ששים שקלים :
<h3>{ע}</h3>
וַיֵּשְׁב֣וּ הַכֹּהֲנִ֣ים וְ֠הַלְוִיִּם וּֽמִן־הָעָ֞ם וְהַמְשֹׁרְרִ֧ים וְהַשּׁוֹעֲרִ֛ים וְהַנְּתִינִ֖ים בְּעָרֵיהֶ֑ם וְכָל־יִשְׂרָאֵ֖ל בְּעָרֵיהֶֽם׃
<b style="color: gray;">מצודת דוד</b> <b>ומן העם .</b> מבני יהודה ובנימין : <b>בעריהם .</b> אשר היו ערי נחלתם עד שלא גלו : <b>וכל ישראל .</b> הם העולים מיתר השבטים :
<h2>עזרא פרק-ג</h2>
<h3>{א}</h3>
וַיִּגַּע֙ הַחֹ֣דֶשׁ הַשְּׁבִיעִ֔י וּבְנֵ֥י יִשְׂרָאֵ֖ל בֶּעָרִ֑ים וַיֵּאָסְפ֥וּ הָעָ֛ם כְּאִ֥ישׁ אֶחָ֖ד אֶל־יְרוּשָׁלִָֽם׃
<b style="color: gray;">רש"י</b> <b>ויגע .</b> כמו והגיע : <b>החדש השביעי .</b> הוא חדש תשרי ובני ישראל אשר היו בערים מה עשו ויאספו כולם כאחד לירושלים :
<b style="color: gray;">מצודת דוד</b> <b>בערים .</b> היו בערי נחלתם : <b>כאיש אחד .</b> ר''ל חיש מהר כביאת איש אחד :
<b style="color: gray;">מצודת ציון</b> <b>ויגע .</b> כמו והגיע :
<h3>{ב}</h3>
וַיָּקָם֩ יֵשׁ֨וּעַ בֶּן־יֽוֹצָדָ֜ק וְאֶחָ֣יו הַכֹּהֲנִ֗ים וּזְרֻבָּבֶ֤ל בֶּן־שְׁאַלְתִּיאֵל֙ וְאֶחָ֔יו וַיִּבְנ֕וּ אֶת־מִזְבַּ֖ח אֱלֹהֵ֣י יִשְׂרָאֵ֑ל לְהַעֲל֤וֹת עָלָיו֙ עֹל֔וֹת כַּכָּת֕וּב בְּתוֹרַ֖ת מֹשֶׁ֥ה אִישׁ־הָאֱלֹהִֽים׃
<b style="color: gray;">מצודת דוד</b> <b>בן שאלתיאל .</b> בן בנו היה כמ''ש ( בד''ה ) : <b>להעלות עליו עולות ככתוב וגו' .</b> המה עולות התמיד :
<b style="color: gray;">רלב"ג</b> <b>ויבנו את מזבח אלהי ישראל וגו' .</b> למדנו מזה שמקריבין על המזבח אע''פ שאין בית כי כבר אמר אחר זה ( לקמן ז' ) והיכל ה' לא יוסד . גם למדנו מזה שאר הדברים הדומים לזה והוא שאוכלים קדשי קדשים לפנים מן הקלעים אע''פ שאין קלעים ; ( ד ) ועולת יום ביום במספר וגו' . ר''ל כל העולות שהיו מקריבין יום ביום בחג הסכות :
<h3>{ג}</h3>
וַיָּכִ֤ינוּ הַמִּזְבֵּ֙חַ֙ עַל־מְכ֣וֹנֹתָ֔יו כִּ֚י בְּאֵימָ֣ה עֲלֵיהֶ֔ם מֵעַמֵּ֖י הָאֲרָצ֑וֹת (ויעל) [וַיַּעֲל֨וּ] עָלָ֤יו עֹלוֹת֙ לַֽיהוָ֔ה עֹל֖וֹת לַבֹּ֥קֶר וְלָעָֽרֶב׃
<b style="color: gray;">רש"י</b> <b>ויכינו המזבח על מכונותיו .</b> כדי להקריב עליו קרבנות שהרי היו יראים מעמי הארצות שלא יקנתרום ושלא ילשינום למלך ובנו המזבח לעלות עליו עולות למען ישמעו ויבינו העמים בדבר אשר עשהו ע''פ המלך ועל כן ימנעו מלקנתרם לבניין הבית : <b>לבקר ולערב .</b> תמיד של שחר ותמיד של בין הערבים :
<b style="color: gray;">מצודת דוד</b> <b>כי באימה .</b> כי בעבור האימה והפחד שהיה עליהם מעמי הארצות מהרו בבנין המזבח להקריב בו לה' ולשאול מעמו העזר בעת הבאת הקרבנות : <b>עולות לבקר ולערב .</b> הם התמידין :
<b style="color: gray;">מצודת ציון</b> <b>מכונותיו .</b> מל' כן ובסיס :
<h3>{ד}</h3>
וַֽיַּעֲשׂ֛וּ אֶת־חַ֥ג הַסֻּכּ֖וֹת כַּכָּת֑וּב וְעֹלַ֨ת י֤וֹם בְּיוֹם֙ בְּמִסְפָּ֔ר כְּמִשְׁפַּ֖ט דְּבַר־י֥וֹם בְּיוֹמֽוֹ׃
<b style="color: gray;">רש"י</b> <b>ועולת יום ביום במספר .</b> קרבנות החג במספרם כמשפטם :
<b style="color: gray;">מצודת דוד</b> <b>את הג הסוכות .</b> ר''ל קרבנות החג : <b>ועולות יום וגו' .</b> העולות הראויות לכל יום במספר הראוי כמשפט התורה הביאו של כל יום ביומו :
<h3>{ה}</h3>
וְאַחֲרֵיכֵ֞ן עֹלַ֤ת תָּמִיד֙ וְלֶ֣חֳדָשִׁ֔ים וּלְכָל־מוֹעֲדֵ֥י יְהוָ֖ה הַמְקֻדָּשִׁ֑ים וּלְכֹ֛ל מִתְנַדֵּ֥ב נְדָבָ֖ה לַיהוָֽה׃
<b style="color: gray;">רש"י</b> <b>ואחרי כן .</b> ולאחר הסוכות היו מקריבים קרבנות בכל יום לבקר ולערב : <b>ולחדשים .</b> ולראשי חדשים היו מקריבים קרבנות של ראשי חדשים : <b>ולכל מועדי ה' .</b> ולשאר מועדות קרבניהם : <b>ולכל מתנדב .</b> ולכל אותם המתנדבים נדבותיהם היו מקבלים הכהנים אותם להקריבם ומיום אחד בתשרי התחילו להקריב קרבנות ועדיין לא נבנה יסוד הבית :
<b style="color: gray;">מצודת דוד</b> <b>ואחרי כן .</b> אחר סוכות הקריבו בו עולות תמיד בתמידות מבלי הפסק ועולות לחדשים וכו' : <b>ולכל מתנדב .</b> הקריבו לכל מי אשר התנדב קרבן :
<h3>{ו}</h3>
מִיּ֤וֹם אֶחָד֙ לַחֹ֣דֶשׁ הַשְּׁבִיעִ֔י הֵחֵ֕לּוּ לְהַעֲל֥וֹת עֹל֖וֹת לַיהוָ֑ה וְהֵיכַ֥ל יְהוָ֖ה לֹ֥א יֻסָּֽד׃
<b style="color: gray;">מצודת דוד</b> <b>החלו .</b> אז התחילו להעלות וכו' אבל לא הקריבו בתמידות עד אחר הסוכות : <b>לא יסד .</b> עדיין לא בנו היסוד :
<h3>{ז}</h3>
וַיִּ֨תְּנוּ־כֶ֔סֶף לַחֹצְבִ֖ים וְלֶחָרָשִׁ֑ים וּמַאֲכָ֨ל וּמִשְׁתֶּ֜ה וָשֶׁ֗מֶן לַצִּֽדֹנִים֙ וְלַצֹּרִ֔ים לְהָבִיא֩ עֲצֵ֨י אֲרָזִ֤ים מִן־הַלְּבָנוֹן֙ אֶל־יָ֣ם יָפ֔וֹא כְּרִשְׁי֛וֹן כּ֥וֹרֶשׁ מֶֽלֶךְ־פָּרַ֖ס עֲלֵיהֶֽם׃
<b style="color: gray;">רש"י</b> <b>לצידונים ולצורים .</b> בני צור וצידון שהיו אומנים לבנות הבית : <b>אל ים יפוא .</b> דרך הים היו מביאי' אותם : <b>כרשיון .</b> כאשר היה רשות המלך עליהם לבנות הבית , כרשיון לשון רשות מגזרת רשה שהרי מן אבה יאמר אביון ומן צבה יאמר צביון ומן חזה חזיון ומן רעה רעיון מן חבה חביון ומן רשה יאמר רשות כמו מן ענה ענות ומן שבה שבות ומן ראה ראות ומן זנה זנות נמצאו רשות ורשיון באין ויוצאין מגיזרה אחת לפי שער הדקדוק ולשון א' הם , ומנחם חברו ל' ארשת שפתינו ולא דקדק בגיזרתו ואעפ''כ שני פנים הללו קרובים זה לזה במשמעותם :
<b style="color: gray;">מצודת דוד</b> <b>לחוצבים .</b> המה כורתי האבנים ממקום מחצבם : <b>ולחרשים .</b> הם האומנים בוני הקיר : <b>לצדונים ולצורים .</b> כי יודעים המה לכרות העצים כמ''ש ( במ''א ) בבנין שלמה : <b>אל ים יפוא .</b> להשיטם עליו ולבוא לירושלים : <b>כרשיון .</b> כרשות כורש אשר היה עליהם לבנות את הבית :
<b style="color: gray;">מצודת ציון</b> <b>לצדונים ולצורים .</b> אנשי צידון וצור : <b>כרשיון .</b> הוא מל' רשות הידוע בדרז''ל :
<b style="color: gray;">רלב"ג</b> <b>ויתנו כסף לחוצבים ולחרשים .</b> ר''ל לחצוב האבנים ולפסלם ולכרות העצים ולתקנם : <b>לצדונים ולצורים .</b> כי הם היו היותר בקיאים בזאת המלאכה כמו שנזכר בדברי שלמה : <b>כרשיון כורש .</b> ר''ל ברשות כורש :
<h3>{ח}</h3>
וּבַשָּׁנָ֣ה הַשֵּׁנִ֗ית לְבוֹאָ֞ם אֶל־בֵּ֤ית הָֽאֱלֹהִים֙ לִיר֣וּשָׁלִַ֔ם בַּחֹ֖דֶשׁ הַשֵּׁנִ֑י הֵחֵ֡לּוּ זְרֻבָּבֶ֣ל בֶּן־שְׁ֠אַלְתִּיאֵל וְיֵשׁ֨וּעַ בֶּן־יֽוֹצָדָ֜ק וּשְׁאָ֥ר אֲחֵיהֶ֣ם ׀ הַכֹּהֲנִ֣ים וְהַלְוִיִּ֗ם וְכָל־הַבָּאִים֙ מֵהַשְּׁבִ֣י יְרֽוּשָׁלִַ֔ם וַיַּעֲמִ֣ידוּ אֶת־הַלְוִיִּ֗ם מִבֶּ֨ן עֶשְׂרִ֤ים שָׁנָה֙ וָמַ֔עְלָה לְנַצֵּ֖חַ עַל־מְלֶ֥אכֶת בֵּית־יְהוָֽה׃
<b style="color: gray;">רש"י</b> <b>בחדש השני .</b> הוא חדש אייר : <b>מהשבי .</b> כל אותן שבאו מהשביה לירושלים : <b>ויעמידו .</b> העמידו הלוים המשוררים לנצח ולומר שירה לפני הבונים בשעת בניין יסוד הבית : <b>לנצח .</b> שני נצוחות הללו הם ניצוחי שירה כמו למנצח ( בנגינות ) מזמור לדוד ( תהלים ד' ) :
<b style="color: gray;">מצודת דוד</b> <b>בחדש השני .</b> הוא אייר : <b>החלו זרובבל וגו' .</b> התחילו בבנין : <b>לנצח .</b> לומר שירה ולנגן בעת הבנין :
<b style="color: gray;">מצודת ציון</b> <b>לנצח .</b> ענינו נצוח השיר ע''ש שדרך בעלי השיר לנצח זא''ז בהרמת הקול ובהכרעת הנעימה :
<b style="color: gray;">רלב"ג</b> <b>ויעמידו</b> את הלוים מבן עשרים שנה ומעלה לנצח על מלאכת בית ה' . ר''ל להתחזק על המלאכה כי היו יראים מעמי הארצות שישביתו מלאכתם ולזה העמידו שם את הלוים מבן עשרים שנה ומעלה גם שמו שם מנצחים על עושי המלאכה למהר המלאכה ולהתחזק עליה . והנה זכר שאחר שיסדו הבונים את היכל ה' העמידו הכהנים מלובשים בגדי כהונה בחצוצרות כי היה זה יום שמחתם והעמידו הלוים בני אסף עם מצלתים צנבא''ש בלע''ז , להלל את ה' על ידי שירי דוד מלך ישראל והלוים היו עונים בהלל ובנתינת הודאה לה' כי טוב כי לעולם חסדו והוא מזמור אחד מס' תהלים . והנה מרוב השמחה הריעו כל העם תרועה גדולה להלל ה' ית' אשר עזרם על בנית יסוד בית ה' :
<h3>{ט}</h3>
וַיַּעֲמֹ֣ד יֵשׁ֡וּעַ בָּנָ֣יו וְ֠אֶחָיו קַדְמִיאֵ֨ל וּבָנָ֤יו בְּנֵֽי־יְהוּדָה֙ כְּאֶחָ֔ד לְנַצֵּ֛חַ עַל־עֹשֵׂ֥ה הַמְּלָאכָ֖ה בְּבֵ֣ית הָאֱלֹהִ֑ים בְּנֵי֙ חֵֽנָדָ֔ד בְּנֵיהֶ֥ם וַאֲחֵיהֶ֖ם הַלְוִיִּֽם׃
<b style="color: gray;">רש"י</b> <b>ויעמוד ישוע .</b> עמדו ואמרו שירה ביחד סביב עושי מלאכ' יסוד הבית :
<b style="color: gray;">מצודת דוד</b> <b>לנצח על עושה המלאכה .</b> לנגוש עליהם לבל ירפו ידיהם מן המלאכה : <b>בני חנדד וגו' .</b> גם הם היו נוגשים על עושי המלאכה :
<b style="color: gray;">מצודת ציון</b> <b>ואחיו .</b> חבריו ורעיו : <b>לנצח .</b> ענינו נגישה וכפיה והיא מל' נצחון והתגברות :
<h3>{י}</h3>
וְיִסְּד֥וּ הַבֹּנִ֖ים אֶת־הֵיכַ֣ל יְהוָ֑ה וַיַּעֲמִידוּ֩ הַכֹּהֲנִ֨ים מְלֻבָּשִׁ֜ים בַּחֲצֹֽצְר֗וֹת וְהַלְוִיִּ֤ם בְּנֵֽי־אָסָף֙ בַּֽמְצִלְתַּ֔יִם לְהַלֵּל֙ אֶת־יְהוָ֔ה עַל־יְדֵ֖י דָּוִ֥יד מֶֽלֶךְ־יִשְׂרָאֵֽל׃
<b style="color: gray;">רש"י</b> <b>ויסדו .</b> משקל חזק מן יסוד כמו ויסדו טירותיהם כן וישבו מן ישב ויסדו מן יסד , ומשמעותן ויסדו וישבו , במשקל חזק בשתי יודי''ן אחת פעולה וא' של יסוד ופתרונן היו מייסדים מיישבים : <b>ויסדו הבונים .</b> והבונים מייסדים את יסוד היכל ה' , בשעה שהיו מנצחים בשירתם והעמידו הכהנים מלובשים בגדי כבוד וחצוצרו' בידיהם לתקוע בהם : <b>והלוים בני אסף .</b> היו משוררים : <b>במצלתים .</b> כמו ( תלים קנ ) צלצלי שמע כלי שיר הם : <b>על ידי דוד .</b> שהיו מנצחים ומשוררים שירות והודיות של דוד מלך ישראל :
<b style="color: gray;">מצודת דוד</b> <b>מלובשים .</b> בבגדי כבוד ובידם החצוצרות : <b>על ידי דוד .</b> בההלול האמור ע''י דוד :
<b style="color: gray;">מצודת ציון</b> <b>במצלתים .</b> עשוי הוא משני כלי נחושת להשמיע קול גדול בהקשתן זה בזה וכן בצלצלי שמע ( תהלים קו ) :
<h3>{יא}</h3>
וַֽ֠יַּעֲנוּ בְּהַלֵּ֨ל וּבְהוֹדֹ֤ת לַֽיהוָה֙ כִּ֣י ט֔וֹב כִּֽי־לְעוֹלָ֥ם חַסְדּ֖וֹ עַל־יִשְׂרָאֵ֑ל וְכָל־הָעָ֡ם הֵרִיעוּ֩ תְרוּעָ֨ה גְדוֹלָ֤ה בְהַלֵּל֙ לַֽיהוָ֔ה עַ֖ל הוּסַ֥ד בֵּית־יְהוָֽה׃
<b style="color: gray;">רש"י</b> <b>ויענו .</b> לשון עניית זמר כמו ותען להם מרים ( שמות טו ) : <b>ובהודות .</b> ובהודיו' : <b>כי טוב .</b> להודות לה' : <b>וכל העם .</b> שאר עם ישראל : <b>על הוסד .</b> כל השמחות הללו היו עושים על בנין היסוד אשר הוסד בבית ה' :
<b style="color: gray;">מצודת דוד</b> <b>ויענו בהלל .</b> הרימו קול בהלל וכו' לומר כי טוב להודות לה' כי לעולם מושך חסדו על ישראל : <b>על הוסד .</b> כל השמחות הללו היו על אשר הניחו היסוד מבית ה' :
<b style="color: gray;">מצודת ציון</b> <b>ויענו .</b> ענין הרמת קול כמו וענו הלוים וגו' קול רם ( דברים כז ) :
<h3>{יב}</h3>
וְרַבִּ֡ים מֵהַכֹּהֲנִ֣ים וְהַלְוִיִּם֩ וְרָאשֵׁ֨י הָאָב֜וֹת הַזְּקֵנִ֗ים אֲשֶׁ֨ר רָא֜וּ אֶת־הַבַּ֤יִת הָֽרִאשׁוֹן֙ בְּיָסְד֔וֹ זֶ֤ה הַבַּ֙יִת֙ בְּעֵ֣ינֵיהֶ֔ם בֹּכִ֖ים בְּק֣וֹל גָּד֑וֹל וְרַבִּ֛ים בִּתְרוּעָ֥ה בְשִׂמְחָ֖ה לְהָרִ֥ים קֽוֹל׃
<b style="color: gray;">רש"י</b> <b>ביסדו .</b> ביסוד שלו מן שם דבר של יוסד ומן יסד יאמר ביסדו , כמו מן חדש בחדשו מן קדש בקדשו : <b>זה הבית .</b> כשהיו רואין בניין בית זה היו בוכין מתוך שהיו זוכרים אותו בניין גדול של בית ראשון : <b>ורבים .</b> אשר לא ראו בניין בית ראשון היו שמחין ומריעין בשמחה בקול גדול מרוב שמחתן שיצאו מגלותן :
<b style="color: gray;">מצודת דוד</b> <b>את הבית הראשון .</b> שבנה שלמה : <b>ביסדו .</b> בעת יסדו הבית הזה : <b>בעיניהם .</b> ר''ל והמה רואים : <b>בוכים .</b> היו בוכים על כי היה קטן הרבה מן הבית הראשון : <b>ורבים .</b> אשר לא ראו הבית הראשון הם היו מריעים בשמחה להרים קול גדול על שמחת הבנין :
<b style="color: gray;">רלב"ג</b> <b>ביסדו זה הבית בעיניהם בוכים בקול גדול .</b> ידמה שהיסוד הזה לא היה נעשה מאבנים גדולות כל כך כמו שהיה בבנין שלמה שהיו בשעור עשר אמות או שמנה אמות וזה כי לולא זה הנה לא היה הבדל בין יסוד זה הבית ליסוד הבית הראשון כי שיעור ההיכל היה מסכים לשיעורו הראשון :
<h3>{יג}</h3>
וְאֵ֣ין הָעָ֗ם מַכִּירִים֙ ק֚וֹל תְּרוּעַ֣ת הַשִּׂמְחָ֔ה לְק֖וֹל בְּכִ֣י הָעָ֑ם כִּ֣י הָעָ֗ם מְרִיעִים֙ תְּרוּעָ֣ה גְדוֹלָ֔ה וְהַקּ֥וֹל נִשְׁמַ֖ע עַד־לְמֵרָחֽוֹק׃
<b style="color: gray;">רש"י</b> <b>ואין העם מכירים .</b> אותן השומעים לא היו מכירים קול תרועה של שמחה מפני קול בכי העם שהרי העם השמחים היו מריעים תרועה גדולה וקול הבכי נשמע יותר ויותר עד למרחוק :
<b style="color: gray;">מצודת דוד</b> <b>ואין העם מכירים .</b> אותן השומעים לא היו מכירים קול תרועת השמחה מפני קול הבכי : <b>כי העם .</b> עם כי העם השמחים היו מריעים תרועה גדולה אבל קול הבכי נשמע עד למרחוק ובטל קול השמחים :
<h2>עזרא פרק-ד</h2>
<h3>{א}</h3>
וַֽיִּשְׁמְע֔וּ צָרֵ֥י יְהוּדָ֖ה וּבִנְיָמִ֑ן כִּֽי־בְנֵ֤י הַגּוֹלָה֙ בּוֹנִ֣ים הֵיכָ֔ל לַיהוָ֖ה אֱלֹהֵ֥י יִשְׂרָאֵֽל׃
<b style="color: gray;">רש"י</b> <b>צרי יהודה ובנימין .</b> הם העכו''ם אשר הושיב סנחריב בא''י כמו שנאמר ( מלכים ב' י''ז ) ויבא מלך אשור מבבל ומכותה ומעוה ומחמת ומספרוים ויושב אותם בערי שומרון תחת בני ישראל :
<b style="color: gray;">מצודת דוד</b> <b>צרי יהודה .</b> הם העובדי כוכבים אשר הושיב מלך אשור בערי ישראל :
<b style="color: gray;">מצודת ציון</b> <b>צרי .</b> אויבי :
<b style="color: gray;">רלב"ג</b> <b>צרי יהודה ובנימן .</b> הם הכותים שהעלה סנחריב בערי שומרון :
<h3>{ב}</h3>
וַיִּגְּשׁ֨וּ אֶל־זְרֻבָּבֶ֜ל וְאֶל־רָאשֵׁ֣י הָֽאָב֗וֹת וַיֹּאמְר֤וּ לָהֶם֙ נִבְנֶ֣ה עִמָּכֶ֔ם כִּ֣י כָכֶ֔ם נִדְר֖וֹשׁ לֵֽאלֹהֵיכֶ֑ם (ולא) [וְל֣וֹ ׀] אֲנַ֣חְנוּ זֹבְחִ֗ים מִימֵי֙ אֵסַ֤ר חַדֹּן֙ מֶ֣לֶךְ אַשּׁ֔וּר הַמַּעֲלֶ֥ה אֹתָ֖נוּ פֹּֽה׃
<b style="color: gray;">רש"י</b> <b>ויאמרו להם נבנה עמכם .</b> היו אומרים כך למען תתבטל מלאכת הבית על ידיהם שלא לבנות עוד : <b>מימי אסר חדון מלך אשור .</b> בנו של סנחריב שלאחר שסנחריב הושיבם שם הרגוהו אדרמלך ושראצר בניו וימלוך אסר חדון בנו תחתיו שנאמר ( ישעיה ל''ו ) ויהי הוא משתחוה בית נסרוך אלהיו ואדרמלך ושראצר בניו הכוהו בחרב וגומר וימלך אסר חדון בנו תחתיו :
<b style="color: gray;">מצודת דוד</b> <b>נבנה עמכם .</b> כוונתם היה להתחבר עמהם לדעת מצפוני לבבם למצוא עלילה מה להשבית את המלאכה : <b>ולו אנחנו זובחים .</b> כמ''ש בהם את ה' היו יראים ( מ''ב יז ) : <b>מימי אסר חדון .</b> כי סנחרב שגלה את ישראל הומת ע''י בניו ומלך אסר חדון בנו תחתיו כמ''ש במלכים והוא הושיב במקומם מבבל ומכותה וכו' :
<h3>{ג}</h3>
וַיֹּאמֶר֩ לָהֶ֨ם זְרֻבָּבֶ֜ל וְיֵשׁ֗וּעַ וּשְׁאָ֨ר רָאשֵׁ֤י הָֽאָבוֹת֙ לְיִשְׂרָאֵ֔ל לֹֽא־לָ֣כֶם וָלָ֔נוּ לִבְנ֥וֹת בַּ֖יִת לֵאלֹהֵ֑ינוּ כִּי֩ אֲנַ֨חְנוּ יַ֜חַד נִבְנֶ֗ה לַֽיהוָה֙ אֱלֹהֵ֣י יִשְׂרָאֵ֔ל כַּאֲשֶׁ֣ר צִוָּ֔נוּ הַמֶּ֖לֶךְ כּ֥וֹרֶשׁ מֶֽלֶךְ־פָּרָֽס׃
<b style="color: gray;">רש"י</b> <b>כי אנחנו .</b> אלא אנחנו לבדנו נבנה כי זה משמש במקום אלא :
<b style="color: gray;">מצודת דוד</b> <b>לא לכם ולנו .</b> לא לשנינו יחד אנחנו ואתם לבנות הבית כי מה לכם לבנות הבית לה' רק אנחנו בני ישראל יחד נבנה הבית לה' : <b>כאשר צונו .</b> ר''ל אותנו צוה המלך ולא אתכם :
<b style="color: gray;">רלב"ג</b> <b>לא לכם ולנו לבנות בית לאלהינו .</b> למדנו מזה שאין מניחין למי שאינו מישראל לבנות ביהמ''ק עמנו :
<h3>{ד}</h3>
וַיְהִי֙ עַם־הָאָ֔רֶץ מְרַפִּ֖ים יְדֵ֣י עַם־יְהוּדָ֑ה (ומבלהים) [וּֽמְבַהֲלִ֥ים] אוֹתָ֖ם לִבְנֽוֹת׃
<b style="color: gray;">רש"י</b> <b>עם הארץ .</b> הם צרי יהודה ובנימן : <b>מרפים .</b> לבטלם ממלאכתם : <b>לבנות .</b> כמו מלבנות , וכן עד כי חדל לספור :
<b style="color: gray;">מצודת דוד</b> <b>מרפים .</b> הביאו מורך בלבבם למען ירפו ידיהם מן הבנין : <b>ומבהלים .</b> היו מפחידים אותם מלבנות :
<b style="color: gray;">מצודת ציון</b> <b>מרפים .</b> מל' רפיון : <b>לבנות .</b> כמו מלבנות :
<b style="color: gray;">רלב"ג</b> <b>ויהי עם הארץ .</b> הם הכותים : <b>ומבהלים אותם לבנות .</b> ר''ל שכבר היו מפחדים אותם על דבר הבניה :
<h3>{ה}</h3>
וְסֹכְרִ֧ים עֲלֵיהֶ֛ם יוֹעֲצִ֖ים לְהָפֵ֣ר עֲצָתָ֑ם כָּל־יְמֵ֗י כּ֚וֹרֶשׁ מֶ֣לֶךְ פָּרַ֔ס וְעַד־מַלְכ֖וּת דָּרְיָ֥וֶשׁ מֶֽלֶךְ־פָּרָֽס׃
<b style="color: gray;">רש"י</b> <b>וסוכרים .</b> כתיב בסמ''ך ופתרונו כאלו כתוב בשי''ן שהיו שוכרים יועצים כדי לבטל המלאכה : <b>כל ימי .</b> מלכות כורש ומלכות אחשורוש אשר מלך אחר כורש עד שנת שתים לדריוש שמלך אחר אחשורוש היתה המלאכה בטלה :
<b style="color: gray;">מצודת דוד</b> <b>וסוכרים .</b> היו שוכרים יועצים בעבורם לייעץ את המלך אחר דעתם ולהפר עצת היהודים : <b>ועד מלכות דריוש .</b> הוא דריוש הפרסי המולך אחר אחשורוש אביו :
<b style="color: gray;">מצודת ציון</b> <b>וסוכרים .</b> כמו ושוכרים בשין :
<b style="color: gray;">רלב"ג</b> <b>וסוכרים עליהם יועצים .</b> ר''ל שהיו נותנים שכר ליועצים יפרו עצתם וזה התמידו כל ימי כורש מלך פרס ועד מלכות דריוש מלך פרס שהוא בן בנו של כורש כמו שזכרנו בספר דניאל . הנה זה מה שראינו לבארו בזאת הפ' שהגבלנו ביאורה בזה המקום . ואולם התועלו' המגיעים מזה הספור הם אלו . התועלת הראשון הוא להודיע קיום יעודי הנביא ישעיה שיעד כי כורש ישלח הגלות באמרו הוא יבנה עירי וגלותי ישלח לא במחיר ולא בשחד ( מ''ה י''ג ) . ואמר עוד האומר לכורש רועי וכל חפצי ישלים וגו' ( מ''ד כ''ח ) . וכבר נתבאר בזה הספור שכל זה נתקיים כי לא במחיר ולא בשחד היה זה מכורש להשגיח על שיבת ירושלים ולבנותה ולבנות ביהמ''ק . והנה נוסד ההיכל בימי כורש כמו שאמר ישעיה . התועלת השני הוא להודיע שאין לסמוך על חזקת הכהנים באכילתם מקדשים קלים להאכילם מפני זה קדשי קדשים אם לא אחד הבירור שהם כהנים כשרים כשנולד בענינם ספק כמו הענין באלו שאמר להם התרשתא שלא יאכלו בקדש הקדשים עד עמוד הכהן לאורים ולתומים לפי שהיו מתיחסים לסבת מה למי שאינם כהנים . התועלת השלישי הוא להודיע שמקריבין על המזבח שבהר המוריה אע''פ שאין בית ולזה ספר שכבר בנו המזבח והקריבו עליו עולות ואע''פ שהיכל ה' לא יוסד . ומזה המקום נתבאר שאוכלים קדשי קדשים לפנים מן הקלעים אע''פ שאין קלעים ואוכלים קדשים בירושלים אע''פ שאין חומה כי קדושה ראשונה קדשה לשעתה וקדשה לעתיד לבא נתבאר בזה בשני משבועות ( דף י''ג ) . התועלת הרביעי הוא להודיע שהוא ראוי להלל ה' ית' ולתת לו תודה על כל הטובה ולזה ספר שאחר שיסדו הבונים את ההיכל הללו ה' ית' ונתנו לו תודה . התועלת החמישי הוא להודיע שאין מניחין הגוים לבנות בית המקדש עמנו ואע''פ שכבר נקבל מהם עולה כמו שנתבאר בפרשת ויקרא ( בפי' המחבר ) ולזה ספר שכבר אמרו זרובבל וחבריו אל השומרונים . לא לכם ולנו לבנות בית לאלהינו :
<h3>{ו}</h3>
וּבְמַלְכוּת֙ אֲחַשְׁוֵר֔וֹשׁ בִּתְחִלַּ֖ת מַלְכוּת֑וֹ כָּתְב֣וּ שִׂטְנָ֔ה עַל־יֹשְׁבֵ֥י יְהוּדָ֖ה וִירוּשָׁלִָֽם׃
<b style="color: gray;">רש"י</b> <b>ובמלכות אחשורוש .</b> שמלך אחר כורש הוא אחשורוש שלקח אסתר : <b>כתבו שטנה .</b> שלא לבנות בית המקדש : <b>על יושבי יהודה וירושלים .</b> להלשינם ולקנתר' שלא יבנו הבית :
<b style="color: gray;">מצודת דוד</b> <b>כתבו שטנה .</b> בדבר בנין הבית לבל יתן רשות לבנותו :
<b style="color: gray;">מצודת ציון</b> <b>שטנה .</b> ענין קטרוג :
<b style="color: gray;">רלב"ג</b> <b>ובמלכות אחשורוש בתחלת מלכותו וגו' .</b> עד ואקבצה מישראל ראשים לעלות עמי ( לקמן סוף ז' ) . ספר כי במלכות אחשורוש אשר מלך אחר כורש כתבו שטנה על יושבי יהודה וירושלים להשבית מלאכת הבנין :
<h3>{ז}</h3>
וּבִימֵ֣י אַרְתַּחְשַׁ֗שְׂתָּא כָּתַ֨ב בִּשְׁלָ֜ם מִתְרְדָ֤ת טָֽבְאֵל֙ וּשְׁאָ֣ר (כנותו) [כְּנָוֹתָ֔יו] עַל־(ארתחששתא) [אַרְתַּחְשַׁ֖שְׂתְּ] מֶ֣לֶךְ פָּרָ֑ס וּכְתָב֙ הַֽנִּשְׁתְּוָ֔ן כָּת֥וּב אֲרָמִ֖ית וּמְתֻרְגָּ֥ם אֲרָמִֽית׃
<b style="color: gray;">רש"י</b> <b>ובימי ארתחששתא .</b> הוא כורש מלך פרס מנין אותיות של כורש עולה למנין אותיות דריוש וכן שנינו במסכת ר''ה הוא כורש הוא דריוש הוא ארתחששתא כורש על שם שמלך כשר היה ארתחששתא על שם המלכות ובסדר עולם מצאתי דריוש הוא ארתחששתא וכל המלכות כולה נקראת ארתחששתא וכו' : <b>כתב בשלם .</b> כתב מכתבו בדברים של שלום : <b>מתרדת טבאל .</b> שם אדם הוא מצרי יהודה ובנימין : <b>ושאר כנותיו .</b> חברותיו וסיעותיו : <b>על ארתחששתא .</b> אל ארתחששתא : <b>וכתב הנשתון .</b> וכתב האגרת : <b>כתוב ארמית .</b> באותיות ארמית : <b>ומתורגם ארמית .</b> המכתב היה מפורש בל' ארמית :
<b style="color: gray;">מצודת דוד</b> <b>ארתחששתא .</b> הוא כורש הפרסי ושם ארתחששתא הוא כנוי לכל מלכי פרס כמו פרעה למצרים ואבימלך לפלשתים : <b>כתב בשלם .</b> כתב מכתבו בדברי שלום : <b>מתרדת טבאל .</b> הוא היה הראש מן משלחי הכתב ושאר רעיו עמו היו באגודה אחת לשלוח אל ארתחששתא : <b>וכתב הנשתון .</b> כתב המפורש היה כתוב בתואר כתב ארמית ומפורש בלשון ארמית :
<b style="color: gray;">מצודת ציון</b> <b>כנותיו .</b> ענינו רעיו וחבריו ובדרז''ל שבת ועבוד' כוכבים בכנותהון ( כריתות ג ) כן גרס הערוך ור''ל בכל דיניהם המתחבר אליהם : <b>הנשתון .</b> ענינו מפורש ואין לו דומה כי אם בזה הספר : <b>ומתרגם .</b> גם הוא ענין מפורש ובדרז''ל מאן דמתרגם לי חבית ( ב''מ מא ) :
<b style="color: gray;">רלב"ג</b> <b>ובימי ארתחששתא וגו' .</b> ראוי שתדע כי לא היו שם כי אם ארבעה מלכים לפרס כמו שבארנו מנבואת דניאל ( ט' א' ) ולזה הוא מבואר כי אחשורוש הוא ארתחששתא . והנה ספר בלשון ארמית השטנה שכתבו על יושבי יהודה וירושלים במלכות אחשורוש בתחלת מלכותו . וידמה כי ארתחששתא הנזכר בזה המקום הוא זולת ארתחששתא שזכר נחמיה בן המקום דריוש הפרסי כי יתבאר מהאגרת ששלחו לדריוש תתני וחברי , ( לקמן ה' ) כי דריוש לא כתב שטנה על בנין בית המקדש וזה ממה שאינו צריך אל באור שאם היה הדבר כן הנה אם היתה השטנה קודם האגרת ההיא היה שולח לא תתני שהיהודים לא שמרו מצותיו . ואחר האגרת ההיא לא היתה שטנה על בנין הבית כי כבר נבנה . ואין לאמר שיאמר שיהיה ארתחששתא הנזכר אחר זה ( ז' ) בדבר עזרא ונחמיה הוא דריוש שהרי אמר במה שיבא אחר זה ומטעם כורש ודרויש וארתחששתא מלך פרס . אך ידמה כי ארתחששתא שזכר אחר זה בדבר עזרא ונחמיה הוא מלך רביעי לפרס מלך אחר דריוש . ולפי שמצאנו כי אלכסנדרון מוקדון הכה דריוש ולקח המלכות ידענו כי ארתחששתא שהיה אחר דריוש היה נקרא גם כן דריוש ויהיה שמו בלשון אחד דריוש ובלשון אחר ארתחששתא . ואל תתמה מרבוי השמות כי כבר תמצא לסנחריב שמות רבים . ובימי ארתחששתא כתב בשלם . והוא אשר קרא שלום בס' דה''י . ומתרדת וטבאל ושאר סיעתם אל ארתחששתא מלך פרס . וכתב האגרת כתוב כתב ארמית ובלשון ארמי . וזה הוא נוסח האגרת :
<h3>{ח}</h3>
רְח֣וּם בְּעֵל־טְעֵ֗ם וְשִׁמְשַׁי֙ סָֽפְרָ֔א כְּתַ֛בוּ אִגְּרָ֥ה חֲדָ֖ה עַל־יְרוּשְׁלֶ֑ם לְאַרְתַּחְשַׁ֥שְׂתְּא מַלְכָּ֖א כְּנֵֽמָא׃
<b style="color: gray;">רש"י</b> <b>רחום בעל טעם .</b> רחום היה מזכיר ובעל דברים לסדר המכתב : <b>ושמשי ספרא .</b> ושמשי היה סופר הוא שמשי בנו של המן , וכן דרך המקרא להזכיר סופר ומזכיר שניהם ביחד לפי שהם זקוקים זה לזה הא' מסדר ומזכירו והסופר כותב שנאמר ( מלכים א ד' ) אליחרף ואחיה בני שישא סופרים יהושפט בן אחילוד המזכיר ובמקום אחר נאמר ויבא אליקים בן חלקיהו וגו' ( שם ב י''ח ) ושבנא הסופר ויואח בן אסף המזכיר : <b>כתבו אגרא .</b> הללו שניהם רחום ושמשי כתבו האגרת כאשר צוה אליהם מתרדת וטבאל וכולם היו מיושבים בערי שומרון : <b>על ירושלים .</b> על אודות בנין ב''ה אשר בירושלים : <b>כנימא .</b> כאשר נאמר והוא דוגמת לשון גמרא כדבעינן למימר קמן :
<b style="color: gray;">מצודת דוד</b> <b>בעל טעם .</b> היודע לסדר דברי הכתב במליצה נאותה : <b>ספרא .</b> היודע לאמן ידו בכתיבה : <b>כתבו .</b> הם כתבו אגרת א' להלשין על ירושלים רחום היה המסדר ושמשי היה הכותב : <b>כנמא .</b> ר''ל דברי האגרת היה כאשר נאמר למטה :
<b style="color: gray;">מצודת ציון</b> <b>בעל טעם .</b> ענינו היודע מיטב הדבור במליצה נאותה וכן וטע' זקנים יקח ( איוב י''ב ) : <b>אגרא .</b> כן יקרא כתב השלוח ע''ש שמאוסף בו דברים הרבה והוא מל' אוגר בקיץ ( משלי י ) : <b>כנמא .</b> ענין אמירה וכן וינאמו נאם ( ירמיה כ''ג ) :
<b style="color: gray;">רלב"ג</b> <b>רחום .</b> בעל הדברים ושמשי הסופר כתבו אגרת אחת על ירושלים לארתחששתא המלך כאשר נאמר :
<h3>{ט}</h3>
אֱדַ֜יִן רְח֣וּם בְּעֵל־טְעֵ֗ם וְשִׁמְשַׁי֙ סָֽפְרָ֔א וּשְׁאָ֖ר כְּנָוָתְה֑וֹן דִּ֠ינָיֵא וַאֲפַרְסַתְכָיֵ֞א טַרְפְּלָיֵ֣א אֲפָֽרְסָיֵ֗א (ארכוי) [אַרְכְּוָיֵ֤א] בָבְלָיֵא֙ שֽׁוּשַׁנְכָיֵ֔א (דהוא) [דֶּהָיֵ֖א] עֵלְמָיֵֽא׃
<b style="color: gray;">רש"י</b> <b>אדין .</b> אז : <b>רחום .</b> שם אדם : <b>בעל טעם .</b> מזכיר ובעל דברים : <b>ושאר כנותהון .</b> ושאר סיעותיהם : <b>דיניא ואפרסתכיא וגו' .</b> הללו כולם שמות של עכו''ם שהושיב סנחריב בערי שומרון : <b>אפרסיא .</b> הם פרסיי' שהושיב סנחריב בערי שומרון : <b>ארכוי .</b> הם בני ארך שנאמר וארך ואכד וכלנה ( ראשית י' ) : <b>בבליא .</b> הם בני בבל : <b>שושנכיא .</b> בני שושן הבירה : <b>עלמיא .</b> בני עילם מכל העכו''ם הללו הושיב סנחריב בא''י וכולן היו משיבין ומסכימים בשליחות המכתב זה :
<b style="color: gray;">מצודת דוד</b> <b>אדין .</b> אז באותו המעמד והעצה היה רחום וכו' ושאר חבריהם : <b>דיניא וכו' .</b> הם שמות עובדי כוכבים ידועות אצלם אשר ישבו בערי שומרון והיו גם המה במעמד העצה היעוצה :
<b style="color: gray;">רלב"ג</b> <b>הנה</b> רחום בעל הדברים ושמשי הסופר ושאר חבריהם דיניא אפרסתכיא . והנמשך לזה הם כלם אומות שהביא סנחריב בערי שומרון :
<h3>{י}</h3>
וּשְׁאָ֣ר אֻמַּיָּ֗א דִּ֤י הַגְלִי֙ אָסְנַפַּר֙ רַבָּ֣א וְיַקִּירָ֔א וְהוֹתֵ֣ב הִמּ֔וֹ בְּקִרְיָ֖ה דִּ֣י שָׁמְרָ֑יִן וּשְׁאָ֥ר עֲבַֽר־נַהֲרָ֖ה וּכְעֶֽנֶת׃
<b style="color: gray;">רש"י</b> <b>ושאר אומיא .</b> ושאר העכו''ם אשר הגלה סנחרב כולם הסכימו : <b>אסנפר .</b> סנחריב : <b>רבא ויקירא .</b> שהיה מלך גדול ומכובד שנאמר כה אמר המלך הגדול מלך אשור ( ישעיה ל''ו ) : <b>והותב המו .</b> הושיב אותם : <b>בקריה די שמרין .</b> בערים אשר סביבות שומרון : <b>ושאר עבר נהרה .</b> ושאר העכו''ם אשר בעבר הנהר לפי שהנהר נהר פרת מפסיק בין א''י לבבל נמצאו אותן עכו''ם שלצד א''י הם בעבר הנהר לאותן העומדים בבבל : <b>וכענת .</b> שם מקום ואנשי כענת כולם היו מסכימים בשליחות המכתב הזה :
<b style="color: gray;">מצודת דוד</b> <b>ושאר אומיא .</b> ושאר העובדי כוכבים אשר הגלה אסנפר והוא סנחריב בלשון פרסי : <b>רבא ויקירא .</b> כן נקרא סנחריב על כי היה מלך גדול ומכובד : <b>והותב .</b> הושיב את העובדי כוכבים ההם בהערים של שומרון ר''ל הסמוכים לה ואף שנאמר למעלה שאסר חדון בנו הושיב אותם בערי שומרון מ''מ אמר שהושיב הוא על כי היה במצותו : <b>ושאר .</b> גם שאר היושבים בעבר נהר פרת המפסיק בין בבל לא''י וגם כענת והוא שם מקום מטרפולין לכל אלה ור''ל כל אלה הסכימו בדבר האגרת :
<b style="color: gray;">רלב"ג</b> <b>ושאר</b> האומות אשר הגלה סנחריב גדול ונכבד והושיבם בערי שומרון ובשאר ערי עבר הנהר ובעיר אחת ששמה כענת או מחוז אחד והוא הנראה יותר :
<h3>{יא}</h3>
דְּנָה֙ פַּרְשֶׁ֣גֶן אִגַּרְתָּ֔א דִּ֚י שְׁלַ֣חוּ עֲל֔וֹהִי עַל־אַרְתַּחְשַׁ֖שְׂתְּא מַלְכָּ֑א עַבְדֶ֛יךְ אֱנָ֥שׁ עֲבַֽר־נַהֲרָ֖ה וּכְעֶֽנֶת׃
<b style="color: gray;">רש"י</b> <b>דנה פרשגן אגרתא .</b> וזהו פתרון האגרת : <b>פרשגן .</b> כמו פתשגן הכתב : <b>די שלחו עלוהי .</b> אשר שלחו אליו : <b>על ארתחששתא .</b> אל ארתחששתא : <b>עבדך אנש עבר נהרה וכענת .</b> עבדיך הם אנשי עבר הנהר ואנשי כענת כל עכו''ם המנויות כאן נכללות בכלל זה שכולן היו לצד א''י שהוא עבר הנהר לאותם השוכנים בבבל וזהו תחלת המכתב עבדיך אנש עבר נהרה וגומר עד לא איתי לך :
<b style="color: gray;">מצודת דוד</b> <b>דנה .</b> זאת סדור טופס האגרת אשר שלחו אליו וחוזר ומפרש אל ארתחששתא המלך : <b>עבדך .</b> ר''ל אנחנו הכותבים המה עבדיך אנשי עבר הנהר ויושבי כענת :
<b style="color: gray;">מצודת ציון</b> <b>פרשגן .</b> ענין טופס הדבר וענינו כי משנה תורת משה ( יהושע ח ) ת''י פרשגן אורייתא :
<b style="color: gray;">רלב"ג</b> זה פתשגן האגרת אשר שלחו אליו אל ארתחששתא המלך עבדיך אנשי עבר הנהר וכענת :
<h3>{יב}</h3>
יְדִ֙יעַ֙ לֶהֱוֵ֣א לְמַלְכָּ֔א דִּ֣י יְהוּדָיֵ֗א דִּ֤י סְלִ֙קוּ֙ מִן־לְוָתָ֔ךְ עֲלֶ֥ינָא אֲת֖וֹ לִירוּשְׁלֶ֑ם קִרְיְתָ֨א מָֽרָדְתָּ֤א וּבִֽאישְׁתָּא֙ בָּנַ֔יִן (ושורי) [וְשׁוּרַיָּ֣א] (אשכללו) [שַׁכְלִ֔לוּ] וְאֻשַּׁיָּ֖א יַחִֽיטוּ׃
<b style="color: gray;">רש"י</b> <b>ידיע להוא למלכא .</b> דבר ידוע יהיה למלך : <b>די יהודיא .</b> אשר היהודים שעלו מאתך אלינו באו לירושלים : <b>קריתא מרדתא ובאישתא בנין .</b> עיר מורדת וחוטאת הם בונים : <b>ושוריא .</b> שכלילו . והחומות יסדו : <b>ואושיא .</b> הכתלים : <b>יחיטו .</b> ל' פתיל כמו אם מחוט ( ראשית ט ) שהם חופרים ומחברים הכתלים זה עם זה :
<b style="color: gray;">מצודת דוד</b> <b>ידיע להוא .</b> ידוע יהיה למלך אשר היהודים אשר עלו מעמך לבוא אלינו הנה באו לירושלי' : <b>קריתא .</b> העיר המורדת והרעה המה בונים והחומה רוצים לגמור ולכלות והיסודות יקשרו ויחברו זה לזה ר''ל מתקנים מקום המקולקל להיות כל היסוד בחבור אחד :
<b style="color: gray;">מצודת ציון</b> <b>ושוריא .</b> חומות וכן אדלג שור ( תהלים י''ח ) : <b>שכלילו .</b> ענין גמר והשלמה וכת''א על ויכלו השמים ( בראשית ב' ) : <b>ואושיא .</b> ענין יסוד כמו לאשישי קיר חרשת ( ישעיה ט''ז ) : <b>יחיטו .</b> מל' חוט ר''ל יחברו כאלו תפרם בחוט ע''י המחט :
<b style="color: gray;">רלב"ג</b> ידע המלך כי היהודים עלו מאתך אצלנו באו לירושלים עיר מורדת ורעה בונים והחומות יסדו והיסודות קשרו זו בזו :
<h3>{יג}</h3>
כְּעַ֗ן יְדִ֙יעַ֙ לֶהֱוֵ֣א לְמַלְכָּ֔א דִּ֠י הֵ֣ן קִרְיְתָ֥א דָךְ֙ תִּתְבְּנֵ֔א וְשׁוּרַיָּ֖ה יִֽשְׁתַּכְלְל֑וּן מִנְדָּֽה־בְל֤וֹ וַהֲלָךְ֙ לָ֣א יִנְתְּנ֔וּן וְאַפְּתֹ֥ם מַלְכִ֖ים תְּהַנְזִֽק׃
<b style="color: gray;">רש"י</b> <b>כען ידיע .</b> עתה ידוע יהיה למלך : <b>די הן קריתא דך תתבנא .</b> אשר אם העיר הזאת תבנה : <b>דך .</b> זאת : <b>ושוריא ישתכללון .</b> והחומות יהיו מיוסדות : <b>מנדה בלו והלך .</b> מיני מסים הם וכסף גולגולת : <b>לא ינתנון .</b> לא יתנו עוד מס : <b>ואפתום מלכים תהנזיק .</b> ומס המלכים תוזק שלא יתנו עוד מס למלכים :
<b style="color: gray;">מצודת דוד</b> <b>כען .</b> עתה ידוע יהיה למלך אשר אם העיר הזאת תבנה והחומות יגמרו וישלמו . מנדה וגו' אזי מיני המסים ההם לא יתנו עוד כי יתחזקו בחיזוק העיר וימרדו במלך : <b>ואפתום .</b> הכנסת המלכים יהיה ניזק ונפסד כי לא יתנו עוד מס למלכי פרס :
<b style="color: gray;">מצודת ציון</b> <b>מנדה .</b> זה מס המלך המוטל על כל בני המדינה ביחד : <b>בלו .</b> הכסף גולגלתא . והלך . הוא תשודה המביאים למלך בעת יעבור אליהם : <b>ואפתום .</b> הוא ענין הכנסה ואין לו דומה :
<b style="color: gray;">רלב"ג</b> עתה ידע המלך כי אם העיד הזאת תבנה והחומות יכוננו הנה מנת המלך ומס ותשורה לא יתנו לך וחזק המלכים תזיק . ר''ל כי הם ימרדו בך ולא יהיה לך מהם דבר ממה שראוי שיהיה למלך מעמו :
<h3>{יד}</h3>
כְּעַ֗ן כָּל־קֳבֵל֙ דִּֽי־מְלַ֤ח הֵֽיכְלָא֙ מְלַ֔חְנָא וְעַרְוַ֣ת מַלְכָּ֔א לָ֥א אֲ‍ֽרִֽיךְ לַ֖נָא לְמֶֽחֱזֵ֑א עַ֨ל־דְּנָ֔ה שְׁלַ֖חְנָא וְהוֹדַ֥עְנָא לְמַלְכָּֽא׃
<b style="color: gray;">רש"י</b> <b>כען כל קבל די מלח היכלא מלחנא .</b> עתה כל כנגד דבר זה אשר חורבן ההיכל אנו רוצים להחריב , די מלח . ל' חורבן ושממון כמו ארץ מלחה ולא תשב , מלחנא . אנו רוצים לסתור ולהחריב : <b>וערות מלכא .</b> ובזיון המלך : <b>לא אריך .</b> אינו הגון לנו לראות , אריך . הגון כמו אריך או לא אריך במסכת סוכה : <b>על דנה .</b> על זאת שלחנו והודענו למלך :
<b style="color: gray;">מצודת דוד</b> <b>כען .</b> עתה בעבור אשר רוצים אנו אשר חורבן המקדש יהיה חרוב כשהיה : <b>וערות .</b> כי בזיון המלך לא יפה וכשר לנו לראות ולשתוק : <b>על דנה .</b> על זאת שולחים אנחנו ומודיעים למלך :
<b style="color: gray;">מצודת ציון</b> <b>מלח .</b> ענין חרבן כמו ארץ מלחה ( ירמיה י''ז ) : <b>וערות .</b> מל' ערוה ר''ל בזיון : <b>אריך .</b> מענין יפה וכשר ובדרז''ל מאה פלפלין במאה ועשרים ואריך ( ב''מ עה ) ור''ל והדבר יפה וישר ואין בו משום רבית :
<b style="color: gray;">רלב"ג</b> <b>לכן מפני שמלח היכלך אנו מולחים .</b> ר''ל מפני שאנו מתעסקים בעניניך לשמרם מההפסד כמו שישמור המלח מההפסד הדברים שיושם בהם . ובשת המלך ונזקו לא טוב לנו לראות על זה שלחנו והודענו למלך :
<h3>{טו}</h3>
דִּ֡י יְבַקַּר֩ בִּֽסְפַר־דָּכְרָ֨נַיָּ֜א דִּ֣י אֲבָהָתָ֗ךְ וּ֠תְהַשְׁכַּח בִּסְפַ֣ר דָּכְרָנַיָּא֮ וְתִנְדַּע֒ דִּי֩ קִרְיְתָ֨א דָ֜ךְ קִרְיָ֣א מָֽרָדָ֗א וּֽמְהַנְזְקַ֤ת מַלְכִין֙ וּמְדִנָ֔ן וְאֶשְׁתַּדּוּר֙ עָבְדִ֣ין בְּגַוַּ֔הּ מִן־יוֹמָ֖ת עָלְמָ֑א עַ֨ל־דְּנָ֔ה קִרְיְתָ֥א דָ֖ךְ הָֽחָרְבַֽת׃
<b style="color: gray;">רש"י</b> <b>די יבקר .</b> אשר יבקר וידרוש הדורש בספר הזכרונות של אבותיך המלכים הראשונים : <b>ותהשכח .</b> ותמצא בספר הזכרונות ותדע כי העיר הזאת עיר מורדת ומזקת המלכים והמדינות : <b>ואשתדור עבדין בגוה .</b> ומרד היו עושים יושביה בתוכה שהיו ישראל מורדין במלכי העכו''ם : <b>מן ימות עלמא .</b> מימות העולם מימים קדמונים כך היה מנהגם למרוד במלכי העכו''ם : <b>על דנה .</b> על כך היתה העיר הזאת חריבה :
<b style="color: gray;">מצודת דוד</b> <b>די יבקר .</b> אשר יחפש בספר הזכרונות של אבותיך ותמצא בספר הזכרונות ותדע אשר העיר הזאת היא עיר מורדת ומזקת למלכים ולמדינות : <b>ואשתדור .</b> ומרידות וסרבנות עושים בה מן ימי עולם : <b>על דנה .</b> בעבור זאת העיר הזאת נעשית חורבה :
<b style="color: gray;">מצודת ציון</b> <b>יבקר .</b> יחפש כמו אבקר את צאני ( יחזקאל ל''ד ) : <b>ואשתדור .</b> ענינו סרבנות ומרידה והוא מלשון שדר שהוא שליחות בלשון ארמי כי כן דרך המורדים לשלוח שלוחים לשאול עזר להחזיק ידם :
<b style="color: gray;">רלב"ג</b> <b>אשר</b> תבקר בספר זכרונות אבותיך ותמצא בספר הזכרונות ותדע כי זאת העיר מורדת ומזקת מלכים ומדינות ומרד עשו בתוכה מימי עולם ועל זה החרבה זאת העיר :
<h3>{טז}</h3>
מְהוֹדְעִ֤ין אֲנַ֙חְנָה֙ לְמַלְכָּ֔א דִּ֠י הֵ֣ן קִרְיְתָ֥א דָךְ֙ תִּתְבְּנֵ֔א וְשׁוּרַיָּ֖ה יִֽשְׁתַּכְלְל֑וּן לָקֳבֵ֣ל דְּנָ֔ה חֲלָק֙ בַּעֲבַ֣ר נַהֲרָ֔א לָ֥א אִיתַ֖י לָֽךְ׃
<b style="color: gray;">רש"י</b> <b>מהודעין אנחנה למלכא .</b> מודיעין אנחנא למלך : <b>די הן קריתא דך .</b> אשר אם העיר הזאת תבנה וחומותי' מיוסדין : <b>לקבל דנה .</b> כנגד כן ובשביל כך אין לך חלק בכל עבר נהרא לפי שישראל יהיו מורדין בך ויקחו הכל מידך : <b>בעבר נהרא .</b> היא כל הארץ של צד א''י שהוא עבר הנהר לאותן שבבבל :
<b style="color: gray;">מצודת דוד</b> <b>מהודעין .</b> מודיעים אנחנו למלך אשר אם העיר הזאת תבנה והחומות יוגמרו ויושלמו : <b>לקבל דנה .</b> בעבור זאת לא יש לך חלק בעבר הנהר כי הכל ימרדו בך בעבור זאת או היהודים יתגברו וימשלו הם על כל אנשי עבר הנהר :
<b style="color: gray;">רלב"ג</b> מודיעים אנחנו למלך כי אם תבנה העיר הזאת והחומות יכוננו אין לך חלק בעבר הנהר :
<h3>{יז}</h3>
פִּתְגָמָ֞א שְׁלַ֣ח מַלְכָּ֗א עַל־רְח֤וּם בְּעֵל־טְעֵם֙ וְשִׁמְשַׁ֣י סָֽפְרָ֔א וּשְׁאָר֙ כְּנָוָ֣תְה֔וֹן דִּ֥י יָתְבִ֖ין בְּשָֽׁמְרָ֑יִן וּשְׁאָ֧ר עֲבַֽר־נַהֲרָ֛ה שְׁלָ֖ם וּכְעֶֽת׃
<b style="color: gray;">רש"י</b> <b>פתגמא שלח מלכא .</b> דבר שלח המלך : <b>על רחום בעל טעם .</b> אל רחום המזכיר ושמשי הסופר ולשאר סיעותיהם היושבים בערי שומרון ולשאר העכו''ם אשר בעבר הנהר לצד א''י : <b>שלם וכעת .</b> מקומות הם וכעת כמו וכענת פעמים קורהו כך ופעמים כך :
<b style="color: gray;">מצודת דוד</b> <b>פתגמא .</b> דבר שלח המלך : <b>על רחום וכו' .</b> אל רחום וכו' ושאר חבריהם אשר יושבים בשומרון ושאר אנשי עבר הנהר לכולם יהיה שלום וגם לכעת יהיה שלום והיא כענת הנזכר למעלה ונפל הנו''ן :
<b style="color: gray;">רלב"ג</b> דבר שלח המלך אל רחום בעל הדברים ושמשי הסופר ושאר חבריהם היושבים בערי שומרון ושאר עבר הנהר . והמקומות הנקראים שלם וכענת :
<h3>{יח}</h3>
נִשְׁתְּוָנָ֕א דִּ֥י שְׁלַחְתּ֖וּן עֲלֶ֑ינָא מְפָרַ֥שׁ קֱרִ֖י קָדָמָֽי׃
<b style="color: gray;">רש"י</b> <b>נשתונא .</b> כתב הנשתוון אשר שלחתם אלינו היה מפורש וקרוי לפני :
<b style="color: gray;">מצודת דוד</b> <b>נשתונא .</b> הדברים המפורשים אשר שלחתם אלי מפורש נקרא לפני :
<b style="color: gray;">רלב"ג</b> <b>האגרת</b> אשר שלחתם אלינו נקרא לפני :
<h3>{יט}</h3>
וּמִנִּי֮ שִׂ֣ים טְעֵם֒ וּבַקַּ֣רוּ וְהַשְׁכַּ֔חוּ דִּ֚י קִרְיְתָ֣א דָ֔ךְ מִן־יוֹמָת֙ עָֽלְמָ֔א עַל־מַלְכִ֖ין מִֽתְנַשְּׂאָ֑ה וּמְרַ֥ד וְאֶשְׁתַּדּ֖וּר מִתְעֲבֶד־בַּֽהּ׃
<b style="color: gray;">רש"י</b> <b>שים טעם .</b> ומאתי היתה שימת דבר ציווי אשר צויתי : <b>ובקרו והשכחו .</b> ובדקו בספר הזכרונות המלכים ומצאו כתוב אשר העיר הזאת מימות העולם היתה מתנשאת ומתרוממת על כל מלכי העכו''ם : <b>ומרד .</b> וסרבנות היו עושים בה למרוד במלכי העכו''ם :
<b style="color: gray;">מצודת דוד</b> <b>ומני .</b> וממני הושם גזרת אומר וחפשו בספר הזכרונות ומצאו כתוב אשר העיר הזאת מן ימי עולם מתנשאת עצמה על מלכי העובדי כוכבים : <b>ומרד .</b> ומרידה וסרבנות נעשה בה :
<b style="color: gray;">מצודת ציון</b> <b>טעם .</b> ענינו צווי וגזירה ועצה כמו מטעם המלך ( יונה ג ) :
<b style="color: gray;">רלב"ג</b> ומאתי נגזר הדבר ויבקרו וימצאו כי העיר הזאת מימי עולם מתנשאת על מלכים ומרד והשתדלות למרוד עושים בתוכה :
<h3>{כ}</h3>
וּמַלְכִ֣ין תַּקִּיפִ֗ין הֲווֹ֙ עַל־יְר֣וּשְׁלֶ֔ם וְשַׁ֨לִּיטִ֔ין בְּכֹ֖ל עֲבַ֣ר נַהֲרָ֑ה וּמִדָּ֥ה בְל֛וֹ וַהֲלָ֖ךְ מִתְיְהֵ֥ב לְהֽוֹן׃
<b style="color: gray;">רש"י</b> <b>ומלכין תקיפין .</b> ומלכים חזקים היו בירושלים שהיו מושלים ושליטים בכל עבר הנהר של צד א''י כמו שנאמר בשלמה כי הוא רודה בכל עבר הנהר וגו' ( מלכים א ד' ) : <b>ומסים .</b> וכסף גולגולת היה נתון להם שהיו העכו''ם מעלין להם מס :
<b style="color: gray;">מצודת דוד</b> <b>ומלכין .</b> ומלכים חזקים היו על ירושלים ומשלו בכל עבר הנהר : <b>ומדה .</b> הוא מנדה ר''ל מיני המסים ההם היו נותנים להם :
<b style="color: gray;">רלב"ג</b> ומלכים חזקים על יורשלים ומושלים בכל עבר הנהר ומנת ומס ותשורה היה נתן להם :
<h3>{כא}</h3>
כְּעַן֙ שִׂ֣ימוּ טְּעֵ֔ם לְבַטָּלָ֖א גֻּבְרַיָּ֣א אִלֵּ֑ךְ וְקִרְיְתָ֥א דָךְ֙ לָ֣א תִתְבְּנֵ֔א עַד־מִנִּ֖י טַעְמָ֥א יִתְּשָֽׂם׃
<b style="color: gray;">רש"י</b> <b>כען שימו טעם .</b> עתה שימו דבר להכריז בארץ לבטל אנשים הללו בני ישראל מן הבנין והעיר הזאת ירושלים לא תבנה עד אשר ממני יושם הדבר לבנות העיר על דעתי ורשותי :
<b style="color: gray;">מצודת דוד</b> <b>כען .</b> עתה עשו גזרת אומר לבטל האנשים האלה מן הבנין : <b>וקריתא .</b> והעיר הזאת לא תבנה עד ממני יושם גזרת אומר ר''ל עד שאתן רשות לבנותה :
<b style="color: gray;">רלב"ג</b> לכן שימו דבר לבטל האנשים האלה והעיר הזאת לא תבנה עד ממני יצא דבר על זה :
<h3>{כב}</h3>
וּזְהִירִ֥ין הֱו֛וֹ שָׁל֖וּ לְמֶעְבַּ֣ד עַל־דְּנָ֑ה לְמָה֙ יִשְׂגֵּ֣א חֲבָלָ֔א לְהַנְזָקַ֖ת מַלְכִֽין׃
<b style="color: gray;">רש"י</b> <b>וזהירין הוו שלו .</b> וזהירין תהיו לעשות דחוי ושגגה , שלו . דשטורביר בלע''ז : <b>למעבד על דנה .</b> לעשות על כך : <b>למה ישגא .</b> מדוע יגדל מעשה השחתה בעיר הזאת להזיק המלכים , ע''כ תשובת כורש אשר השיב :
<b style="color: gray;">מצודת דוד</b> <b>וזהירין .</b> הוו זהירים מלעשות שגגה על זאת ר''ל על אל תשגו לעבור מצותי בשגגה : <b>למה ישגא .</b> למה יתגדל ויתרבה מעשה השחתה להזיק את המלכים כי אם יתגברו הנה ישחיתו כל מלכי הארץ :
<b style="color: gray;">מצודת ציון</b> <b>וזהירין .</b> הוא מל' זהירות הידוע בדרז''ל שהוא כענין זריזות אלא שזריזות הוא להשמר שלא תבוא הדבר לידו וזהירות הוא להשמר ממנה בעת באה לידו : <b>שלו .</b> משגה ושגגה וכן על השל ( ש''ב ו' ) :
<b style="color: gray;">רלב"ג</b> הזהרו מעשות שגגה על זה למה ירבה נזק להזיק למלכים :
<h3>{כג}</h3>
אֱדַ֗יִן מִן־דִּ֞י פַּרְשֶׁ֤גֶן נִשְׁתְּוָנָא֙ דִּ֚י (ארתחששתא) [אַרְתַּחְשַׁ֣שְׂתְּ] מַלְכָּ֔א קֱרִ֧י קֳדָם־רְח֛וּם וְשִׁמְשַׁ֥י סָפְרָ֖א וּכְנָוָתְה֑וֹן אֲזַ֨לוּ בִבְהִיל֤וּ לִירֽוּשְׁלֶם֙ עַל־יְה֣וּדָיֵ֔א וּבַטִּ֥לוּ הִמּ֖וֹ בְּאֶדְרָ֥ע וְחָֽיִל׃
<b style="color: gray;">רש"י</b> <b>אדין .</b> אז : <b>די פרשגן .</b> מן פתרון כתב הנשתוון של ארתחששתא המלך הוא כורש היה המעשה הזה : <b>קרי קדם .</b> שהיה כתב הנשתוון קרוי לפני רחום ושמשי וסיעתיהם והלכו במרוצה ובבהלה לירושלים אל היהודים ובטלו אותם בזרוע וכח שלא לבנות עוד הבנין : <b>על יהודיא .</b> אל היהודים : <b>המו .</b> הם :
<b style="color: gray;">מצודת דוד</b> <b>אדין .</b> אז מן אשר טופס הדברים המפורשים של המלך נקראו לפני רחום וכו' וחבריהם : <b>אזלו .</b> הלכו בחפזון לירושלים אל היהודים ובטלו אותם ממלאכתם בזרוע ובכח :
<b style="color: gray;">רלב"ג</b> אז מאשר פתשגן כתב ארתחששתא המלך נקרא לפני רחום ושמשי הסופר וחבריהם הלכו במהירות לירושלים בטלו אותם בזרוע וכח :
<h3>{כד}</h3>
בֵּאדַ֗יִן בְּטֵלַת֙ עֲבִידַ֣ת בֵּית־אֱלָהָ֔א דִּ֖י בִּירוּשְׁלֶ֑ם וַהֲוָת֙ בָּֽטְלָ֔א עַ֚ד שְׁנַ֣ת תַּרְתֵּ֔ין לְמַלְכ֖וּת דָּרְיָ֥וֶשׁ מֶֽלֶךְ־פָּרָֽס׃
<b style="color: gray;">רש"י</b> <b>באדין .</b> אז היתה בטלה מלאכת בנין בית אלהים אשר בירושלים עד שנת שתים לדריוש מלך פרס שאחר כורש מלך אחשורוש שלקח אסתר ואחר אחשורוש מלך דריוש בנו של אחשורוש שהוא בן אסתר ומשנת אחת לכורש מלך פרס עד שנת שתים לדריוש י''ח שנה שהשלימו שבעים שנה לחרבות ירושלים שהרי מחורבן הבית שגלה צדקיהו עד שנת אחת לכורש חמשים ושתים שנה כמפורש בסדר עולם וי''ח שנה משנת א' לכורש עד שנת שתים לדריוש נמצאו שבעים שנה שלימים ובשנת שתים לדריוש התחילו לבנות הבנין עד שגמרוהו :
<b style="color: gray;">מצודת דוד</b> <b>באדין .</b> אז בטלה מלאכת בית אלהים אשר בירושלים : <b>והות .</b> והיתה בטלה עד השנה השניה למלכות דריוש הפרסי :
<b style="color: gray;">רלב"ג</b> אז שבתה מלאכת בית האלהים אשר בירושלים ותשבח עד שנת שתים למלכות דריוש מלך פרס :
<h2>עזרא פרק-ה</h2>
<h3>{א}</h3>
וְהִתְנַבִּ֞י חַגַּ֣י (נביאה) [נְבִיָּ֗א] וּזְכַרְיָ֤ה בַר־עִדּוֹא֙ (נביאיא) [נְבִיַּיָּ֔א] עַל־יְה֣וּדָיֵ֔א דִּ֥י בִיה֖וּד וּבִירוּשְׁלֶ֑ם בְּשֻׁ֛ם אֱלָ֥הּ יִשְׂרָאֵ֖ל עֲלֵיהֽוֹן׃
<b style="color: gray;">רש"י</b> <b>והתנבי חגי נביאה .</b> ועתה בשנת שתים לדריוש נתנבאו חגי וזכריה הנביאים אל היהודים אשר בארץ יהודה ובירושלים בשם אלהי ישראל אליהם לבנות בנין הבית בלא רשות המלך דריוש : <b>על יהודיא .</b> אל היהודים : <b>עליהון .</b> אליהם :
<b style="color: gray;">מצודת דוד</b> <b>והתנבי .</b> וניבא חגי הנביא וכו' אל היהודים אשר בארץ יהודה ובירושלים בשם אלהי ישראל אשר נאמר אליהם ולא זכר מהו הנבואה ומאליו יובן שצוה לבנות הבית מבלי רשות המלך :
<b style="color: gray;">רלב"ג</b> וינבא חגי הנביא וזכריה בן עדוא הנביא על היהודים אשר ביהודה ובירושלים בשם אלהי ישראל עליהם :
<h3>{ב}</h3>
בֵּאדַ֡יִן קָ֠מוּ זְרֻבָּבֶ֤ל בַּר־שְׁאַלְתִּיאֵל֙ וְיֵשׁ֣וּעַ בַּר־יֽוֹצָדָ֔ק וְשָׁרִ֣יו לְמִבְנֵ֔א בֵּ֥ית אֱלָהָ֖א דִּ֣י בִירֽוּשְׁלֶ֑ם וְעִמְּה֛וֹן (נביאיא) [נְבִיַּיָּ֥א] דִֽי־אֱלָהָ֖א מְסָעֲדִ֥ין לְהֽוֹן׃
<b style="color: gray;">רש"י</b> <b>באדין .</b> אז : <b>ושריו .</b> התחילו לבנות ביתו של הקב''ה אשר בירושלים ועמהם הנביאים של הקב''ה עוזרין ומסייעין להם :
<b style="color: gray;">מצודת דוד</b> <b>באדין .</b> אז עמדו זרובבל וכו' והתחילו לבנות בית האלהים אשר בירושלים . ועמהון . ועמהם הנביאים של אלהים היו מסייעים להם :
<b style="color: gray;">מצודת ציון</b> <b>ושריו .</b> ענין התחלה כי וזה החילם ( בראשית י''א ) ת''א ודין דשריאו : <b>מסעדין .</b> מל' סעד וסיוע :
<b style="color: gray;">רלב"ג</b> אז קמו זרובבל בן שאלתיאל ויהושע בן יהוצדק ויחלו לבנות בית האלהים אשר בירושלים ועמהם נביאי האלהים עוזרים להם :
<h3>{ג}</h3>
בֵּהּ־זִמְנָא֩ אֲתָ֨א עֲלֵיה֜וֹן תַּ֠תְּנַי פַּחַ֧ת עֲבַֽר־נַהֲרָ֛ה וּשְׁתַ֥ר בּוֹזְנַ֖י וּכְנָוָתְה֑וֹן וְכֵן֙ אָמְרִ֣ין לְהֹ֔ם מַן־שָׂ֨ם לְכֹ֜ם טְעֵ֗ם בַּיְתָ֤א דְנָה֙ לִבְּנֵ֔א וְאֻשַּׁרְנָ֥א דְנָ֖ה לְשַׁכְלָלָֽה׃
<b style="color: gray;">רש"י</b> <b>בה זמנא אתה עליהון .</b> באותו הזמן באו עליהם הללו צרי יהודה ובנימין לקנתר ולהלשין עליהם על עסק הבנין : <b>פחת עבר נהרה .</b> שלטון של עבר הנהר : <b>וכנותהון .</b> וסיעתהון : <b>וכן אמרין להום .</b> וכן היו אומרים להם : <b>מן שם .</b> מי צוה לכם דבר הבית לבנות : <b>ואושרנא דנה לשכללה .</b> הכתלים האלה ליסד כמו ואושיא יחיטו ( לעיל ד' ) ובנין חומות לבנים כך תברו מנחם :
<b style="color: gray;">מצודת דוד</b> <b>בה זמנא .</b> בעת ההיא בא אליהם תתני מושל עבר הנהר ושתר בוזני וחבריהם . וכן . וכה אמרו להם מי עשה לכם גזרת אומר לבנות הבית הזה והחומה הזאת לגומרה ולכלותה :
<b style="color: gray;">מצודת ציון</b> <b>ושתר בוזני .</b> כך שמו : <b>ואשרנא .</b> כמו ושוריא ור''ל החומות :
<b style="color: gray;">רלב"ג</b> בעת ההיא בא עליהם תתני שהיה פחת עבר הנהר ובא גם כן שתר בוזני וחבריהם וכן אמרו להם מי נתן לכם רשות לבנות בית זה והכותלים לכונן :
<h3>{ד}</h3>
אֱדַ֥יִן כְּנֵ֖מָא אֲמַ֣רְנָא לְּהֹ֑ם מַן־אִנּוּן֙ שְׁמָהָ֣ת גֻּבְרַיָּ֔א דִּֽי־דְנָ֥ה בִנְיָנָ֖א בָּנַֽיִן׃
<b style="color: gray;">רש"י</b> <b>אדין .</b> אז : <b>כנמא .</b> כאשר נאמר : <b>אמרנא להום .</b> אמרו להם לישראל אותן צרי יהודה ובנימין : <b>מן אינון .</b> מי הם שמות האנשים : <b>די דנה .</b> אשר זה הבנין הם בונים :
<b style="color: gray;">מצודת דוד</b> <b>אדין .</b> זה מדברי כותב הספר שאומר אז כאשר נאמר למטה כן אמרנו להם תשובה על דבריהם ולפי שלא רצה לכפול הדברים אמר כנמא והוא מפורש בדברי האגרת השלוחה אל המלך : <b>מן אנון .</b> גם אמרנו להם מה הם שמות האנשים אשר זאת הבנין בונים :
<b style="color: gray;">רלב"ג</b> אז כאשר נאמר אמרנו להם מה שמות האנשים אשר זה הבנין בונים :
<h3>{ה}</h3>
וְעֵ֣ין אֱלָהֲהֹ֗ם הֲוָת֙ עַל־שָׂבֵ֣י יְהוּדָיֵ֔א וְלָא־בַטִּ֣לוּ הִמּ֔וֹ עַד־טַעְמָ֖א לְדָרְיָ֣וֶשׁ יְהָ֑ךְ וֶאֱדַ֛יִן יְתִיב֥וּן נִשְׁתְּוָנָ֖א עַל־דְּנָֽה׃
<b style="color: gray;">רש"י</b> <b>ועין אלההום .</b> ועינו של הקב''ה שהוא אלהיהם היתה על זקני היהודים להעלותם במלאכת הבנין : <b>ולא בטלו המו .</b> ולא בטלו הם את הבונים : <b>עד טעמא לדריוש יהך .</b> והשיבו זקני היהודים דבר לאותן הצרים שלא יבטלו את הבנין עד אשר ילך הדבר לדריוש המלך : <b>ואדין יתיבון .</b> ואז ישיבו היהודים : <b>כתב הנשתון .</b> על כך על תשובתו של דריוש :
<b style="color: gray;">מצודת דוד</b> <b>ועין .</b> השגחת עין אלהיהם היתה על זקני היהודים ולא בטלו אותם ממלאכתם עד אשר תלך הדבר לאזני המלך . ואדין . ואז ישיבו המלך ויועציו דברים מפורשים על זאת ר''ל יניחום לבנות עד אשר יבוא דבר המלך ואז יעשו כאשר יצוה :
<b style="color: gray;">רלב"ג</b> ועין אלהיהם היתה על זקני יהודה ולא בטלו אותם ממלאכתם עד יגיע הדבר לדריוש ואז ישיבו כתב על זה :
<h3>{ו}</h3>
פַּרְשֶׁ֣גֶן אִ֠גַּרְתָּא דִּֽי־שְׁלַ֞ח תַּתְּנַ֣י ׀ פַּחַ֣ת עֲבַֽר־נַהֲרָ֗ה וּשְׁתַ֤ר בּוֹזְנַי֙ וּכְנָ֣וָתֵ֔הּ אֲפַ֨רְסְכָיֵ֔א דִּ֖י בַּעֲבַ֣ר נַהֲרָ֑ה עַל־דָּרְיָ֖וֶשׁ מַלְכָּֽא׃
<b style="color: gray;">רש"י</b> <b>פרשגן .</b> פתרון פתשגן האגרת : <b>וכנותיה .</b> וסיעותיו : <b>אפרסכיא .</b> אומה אחת הן שהיו בסיעותיהם : <b>על דריוש מלכא .</b> אל דריוש המלך :
<b style="color: gray;">מצודת דוד</b> <b>פרשגן .</b> זהו טופס סדור האגרת אשר שלח תתני וכו' וחבריו אנשי אפרסכיא והיא שם אומה ידוע להם : <b>די .</b> אשר יושבים בעבר הנהר : <b>על .</b> אל דריוש המלך :
<b style="color: gray;">רלב"ג</b> פתשגן האגרת שלח לדריוש המלך תתני פחת עבר הנהר וחבריהם האפרסכים אשר בעבר הנהר . והוא שם אומה :
<h3>{ז}</h3>
פִּתְגָמָ֖א שְׁלַ֣חוּ עֲל֑וֹהִי וְכִדְנָה֙ כְּתִ֣יב בְּגַוֵּ֔הּ לְדָרְיָ֥וֶשׁ מַלְכָּ֖א שְׁלָמָ֥א כֹֽלָּא׃
<b style="color: gray;">רש"י</b> <b>עלוהי .</b> אליו : <b>וכדנה כתב בגויה .</b> וכך היה כתוב בתוכה של אגרת : <b>שלמא כולא .</b> כל השלום יהיה לו :
<b style="color: gray;">מצודת דוד</b> <b>פתגמא .</b> זהו הדבר אשר שלחו אליו וכזאת כתוב בה לדריוש המלך כל עניני השלום יהיה לו :
<b style="color: gray;">רלב"ג</b> <b>דבר</b> שלחו אליו וכזאת כתוב בו לדריוש המלך כל השלום :
<h3>{ח}</h3>
יְדִ֣יעַ ׀ לֶהֱוֵ֣א לְמַלְכָּ֗א דִּֽי־אֲזַ֜לְנָא לִיה֤וּד מְדִֽינְתָּא֙ לְבֵית֙ אֱלָהָ֣א רַבָּ֔א וְה֤וּא מִתְבְּנֵא֙ אֶ֣בֶן גְּלָ֔ל וְאָ֖ע מִתְּשָׂ֣ם בְּכֻתְלַיָּ֑א וַעֲבִ֥ידְתָּא דָ֛ךְ אָסְפַּ֥רְנָא מִתְעַבְדָ֖א וּמַצְלַ֥ח בְּיֶדְהֹֽם׃
<b style="color: gray;">רש"י</b> <b>ידיע להוא למלכא .</b> דבר ידוע יהיה למלך : <b>די אזלנא .</b> אשר הלכנו אל ארץ יהודה המדינה לבית אלוה הגדול : <b>והוא מתבנא .</b> והוא הבית בנוי : <b>גלל .</b> מרמר''א בלע''ז : <b>ואע מתשם בכתליא .</b> ועצים נתונים ומשומים בכתלים כדי להחזיק הבניין למען יעמוד ימים רבים : <b>ועבידתא דך .</b> ומלאכה זאת : <b>אספרנא מתעבדא .</b> מהרה היתה נעשית : <b>אספרנא .</b> אפנטומינש בלע''ז : <b>ומצלח בידהום .</b> והוצלח מעשה זה בידיהם :
<b style="color: gray;">מצודת דוד</b> <b>ידיע .</b> ידוע יהיה למלך אשר הלכנו למדינת יהודה לבית אלוה הגדול והוא נבנה מאבן שיש וגם קורות עצים משימים בהכתלים להיות מחוזק ביותר : <b>ועבידתא .</b> והמלאכה הזאת נעשית במהירות ומצלחת בידיהם :
<b style="color: gray;">מצודת ציון</b> <b>אספרנא .</b> הוא ענין מהירות רב ואין לו דומה כי אם בזה הספר :
<b style="color: gray;">רלב"ג</b> ידוע יהיה למלך כי הלכנו למדינת יהודה אל בית האלוה הגדול והוא נבנה אבן גלל ( הוא מארמא''ר בלע''ז ) ועץ מושם בכותלים והמלאכה הזאת במהרה נעשית ומוצלחת בידיהם :
<h3>{ט}</h3>
אֱדַ֗יִן שְׁאֵ֙לְנָא֙ לְשָׂבַיָּ֣א אִלֵּ֔ךְ כְּנֵ֖מָא אֲמַ֣רְנָא לְּהֹ֑ם מַן־שָׂ֨ם לְכֹ֜ם טְעֵ֗ם בַּיְתָ֤א דְנָה֙ לְמִבְנְיָ֔ה וְאֻשַּׁרְנָ֥א דְנָ֖ה לְשַׁכְלָלָֽה׃
<b style="color: gray;">רש"י</b> <b>אדין .</b> אז כשראינו הבניין שאלנו לזקנים האלה : <b>כנמא אמרנא להום .</b> כאשר נאמר בסמוך אמרנו אליהם : <b>מן שם לכם .</b> מי שם לכם דבר הבית הזה לבנותו וכתלים הללו ליסד : <b>ואושרנא .</b> בניין חומת לבנים :
<b style="color: gray;">מצודת דוד</b> <b>אדין .</b> אז שאלנו להזקנים ההם העושים במלאכה : <b>כנמא .</b> כאשר נאמר למטה כן אמרנו להם ממש בלשון הזה : <b>מן .</b> מי נתן לכם גזרת אומר לבנות הבית הזה והחומה ההיא לגומרה ולכלותה :
<b style="color: gray;">רלב"ג</b> אז שאלנו לזקנים האלו כאשר נאמר אמרנו להם מי נתן לכם רשות לבנות בית זה והכותלים לכונן :
<h3>{י}</h3>
וְאַ֧ף שְׁמָהָתְהֹ֛ם שְׁאֵ֥לְנָא לְּהֹ֖ם לְהוֹדָעוּתָ֑ךְ דִּ֛י נִכְתֻּ֥ב שֻׁם־גֻּבְרַיָּ֖א דִּ֥י בְרָאשֵׁיהֹֽם׃
<b style="color: gray;">רש"י</b> <b>ואף שמהתהום .</b> ואף שמותם של בונים ראשי הבנין שאלנו להם כדי להודיעך : <b>די נכתוב .</b> אשר נכתוב שמות האנשים אליך : <b>די בראשיהם .</b> אשר בעצמם וברשותם קמו לבנות הבית :
<b style="color: gray;">מצודת דוד</b> <b>ואף .</b> גם שמותיהם שאלנו להם להודיע לך ולתוספת ביאור חוזר ומפרש : <b>די נכתב .</b> ר''ל אשר נכתוב אליך שם האנשים אשר בראשיהם הם השרים שבהם :
<b style="color: gray;">רלב"ג</b> ואף שמותיהם שאלנו להם להודיעך כדי שנכתוב שם האנשים אשר בראש עושי המלאכה :
<h3>{יא}</h3>
וּכְנֵ֥מָא פִתְגָמָ֖א הֲתִיב֣וּנָא לְמֵמַ֑ר אֲנַ֣חְנָא הִמּ֡וֹ עַבְדוֹהִי֩ דִֽי־אֱלָ֨הּ שְׁמַיָּ֜א וְאַרְעָ֗א וּבָנַ֤יִן בַּיְתָא֙ דִּֽי־הֲוָ֨א בְנֵ֜ה מִקַּדְמַ֤ת דְּנָה֙ שְׁנִ֣ין שַׂגִּיאָ֔ן וּמֶ֤לֶךְ לְיִשְׂרָאֵל֙ רַ֔ב בְּנָ֖הִי וְשַׁכְלְלֵֽהּ׃
<b style="color: gray;">רש"י</b> <b>וכנמא פתגמא .</b> כמו שנאמר הדבר : <b>התיבונא .</b> השיבו לנו דבר : <b>אנחנא המו .</b> אנחנו הם עבדיו של אלהי השמים והארץ : <b>ובנין ביתא .</b> ואנו בונין הבית אשר היה בנוי קודם לכן שנים רבות : <b>ומלך לישראל רב .</b> ומלך גדול שהיה לישראל הוא שלמה המלך בנה אותו ויסד אותו :
<b style="color: gray;">מצודת דוד</b> <b>וכנמא .</b> כהלשון אשר נאמר למטה כן השיבו אותנו דבר לאמר : <b>אנחנא .</b> ר''ל וכה אמרו אנחנו המה עבדיו של אלהי השמים והארץ ולזה בונים אנחנו את ביתו אשר היה בנוי מלפני זה שנים מרובים ומלך גדול מישראל והוא שלמה הוא בנה אותו וגמרו והשלימו :
<b style="color: gray;">רלב"ג</b> וכאשר נאמר השיבונו דבר לאמר אנחנו הם עבדי אלוה השמים והארץ ובונים ביתו אשר היה נבנה מקודם זה שנים רבות ומלך גדול בישראל בנה אותו . והוא שלמה :
<h3>{יב}</h3>
לָהֵ֗ן מִן־דִּ֨י הַרְגִּ֤זוּ אֲבָהֳתַ֙נָא֙ לֶאֱלָ֣הּ שְׁמַיָּ֔א יְהַ֣ב הִמּ֔וֹ בְּיַ֛ד נְבוּכַדְנֶצַּ֥ר מֶֽלֶךְ־בָּבֶ֖ל (כסדיא) [כַּסְדָּאָ֑ה] וּבַיְתָ֤ה דְנָה֙ סַתְרֵ֔הּ וְעַמָּ֖ה הַגְלִ֥י לְבָבֶֽל׃
<b style="color: gray;">רש"י</b> <b>להן .</b> ועכשיו מפני אשר הכעיסו אבותינו לאלהי השמים מסר אותם ביד מלך בבל הכשדי והבית הזה החריב ואת העם הגלה לבבל :
<b style="color: gray;">מצודת דוד</b> <b>להן .</b> רק על אשר הכעיסו אבותינו את אלהי השמים נתן אותם ביד נ''נ הכשדי ונתן את הבית הזאת ואת העם הגלה לבבל :
<b style="color: gray;">רלב"ג</b> <b>אך</b> מפני שהכעיסו אבותינו אלהי השמים נתנם ביד נבוכדנצר מלך בבל הכשדי והרס ביתו ועמו הגלה לבבל :
<h3>{יג}</h3>
בְּרַם֙ בִּשְׁנַ֣ת חֲדָ֔ה לְכ֥וֹרֶשׁ מַלְכָּ֖א דִּ֣י בָבֶ֑ל כּ֤וֹרֶשׁ מַלְכָּא֙ שָׂ֣ם טְעֵ֔ם בֵּית־אֱלָהָ֥א דְנָ֖ה לִבְּנֵֽא׃
<b style="color: gray;">רש"י</b> <b>ברם .</b> אך בשנה אחת לכורש מלך בבל צוה כורש בדבר הזה לבנות הבית :
<b style="color: gray;">מצודת דוד</b> <b>ברם .</b> אבל בשנת אחת לכורש מלך של בבל נתן המלך גזרת אומר לבנות את בית אלהים הזאת :
<b style="color: gray;">רלב"ג</b> אך בשנת אחת לכורש מלך בבל כורש המלך צוה בית אלוה זה לבנות :
<h3>{יד}</h3>
וְ֠אַף מָאנַיָּ֣א דִֽי־בֵית־אֱלָהָא֮ דִּ֣י דַהֲבָ֣ה וְכַסְפָּא֒ דִּ֣י נְבוּכַדְנֶצַּ֗ר הַנְפֵּק֙ מִן־הֵֽיכְלָא֙ דִּ֣י בִֽירוּשְׁלֶ֔ם וְהֵיבֵ֣ל הִמּ֔וֹ לְהֵיכְלָ֖א דִּ֣י בָבֶ֑ל הַנְפֵּ֨ק הִמּ֜וֹ כּ֣וֹרֶשׁ מַלְכָּ֗א מִן־הֵֽיכְלָא֙ דִּ֣י בָבֶ֔ל וִיהִ֙יבוּ֙ לְשֵׁשְׁבַּצַּ֣ר שְׁמֵ֔הּ דִּ֥י פֶחָ֖ה שָׂמֵֽהּ׃
<b style="color: gray;">רש"י</b> <b>ואף מאניא .</b> כלי הקדש של כסף וזהב אשר הוציא נבוכדנצר מן ההיכל שבירושלים והוליכם להיכלו שבבבל הוציא אותם כורש מהיכל מלך בבל ומסרם ליד ששבצר דניאל ששמו כך : <b>והיבל המו .</b> והוליך אותם : <b>הנפק המו .</b> הוציא אותם : <b>די פחה שמה .</b> שהוא היה נשיא ופחת ונקרא שמו פחה :
<b style="color: gray;">מצודת דוד</b> <b>ואף .</b> גם הכלים של בית אלהים של זהב וכסף אשר נ''נ הוציא מן ההיכל אשר בירושלים והביא אותם אל ההיכל של העבודת כוכבים אשר בבבל : <b>הנפק .</b> הוציא אותם כורש מן ההיכל של בבל ומסרם לאיש אשר שמו ששבצר אשר עשהו למושל :
<b style="color: gray;">רלב"ג</b> וגם כלי בית האלהים של זהב וכסף אשר הוציא נבוכדנצר מהיכל ירושלים והביא אותם להיכל בבל הוציאם כורש המלך מהיכל בבל ונתנם לששבצר אשר שמהו פחת יהודה . והוא זרובבל :
<h3>{טו}</h3>
וַאֲמַר־לֵ֓הּ ׀ (אלה) [אֵ֚ל] מָֽאנַיָּ֔א שֵׂ֚א אֵֽזֶל־אֲחֵ֣ת הִמּ֔וֹ בְּהֵיכְלָ֖א דִּ֣י בִירוּשְׁלֶ֑ם וּבֵ֥ית אֱלָהָ֖א יִתְבְּנֵ֥א עַל־אַתְרֵֽהּ׃
<b style="color: gray;">רש"י</b> <b>ואמר לה .</b> וכך אמר לו כורש לששבצר אלה הכלים קח ולך והורד אותם בהיכל אשר בירושלים וביתו של הקב''ה יהא בנוי על מקומו :
<b style="color: gray;">מצודת דוד</b> <b>ואמר לה .</b> ואמר לו אלה הכלים קחם ולך והנח אותם בההיכל אשר בירושלים ובית אלהים יבנה על מקומו הראשון :
<b style="color: gray;">רלב"ג</b> <b>ואמר</b> לו שא אלו הכלים לך הורד אותם בהיכל ירושלים ובית האלהים יבנה במקומו :
<h3>{טז}</h3>
אֱדַ֙יִן֙ שֵׁשְׁבַּצַּ֣ר דֵּ֔ךְ אֲתָ֗א יְהַ֧ב אֻשַּׁיָּ֛א דִּי־בֵ֥ית אֱלָהָ֖א דִּ֣י בִירוּשְׁלֶ֑ם וּמִן־אֱדַ֧יִן וְעַד־כְּעַ֛ן מִתְבְּנֵ֖א וְלָ֥א שְׁלִֽם׃
<b style="color: gray;">רש"י</b> <b>אדין .</b> אז : <b>ששבצר דך .</b> זה בא ונתן כתלי ביתו של הקב''ה אשר בירושלים ומאז ועד עתה היה הבית בנוי ולא נגמר הבנין :
<b style="color: gray;">מצודת דוד</b> <b>אדין .</b> אז ששבצר זה בא הנה ונתן היסוד של בית אלהים אשר בירושלים ומן אז ועד עתה בונים בו ולא נשלם עדיין :
<b style="color: gray;">רלב"ג</b> אז זרובבל זה בא ונתן יסודות בית האלהים אשר בירושלים ומן אז ועד עתה נבנה ולא נשלם :
<h3>{יז}</h3>
וּכְעַ֞ן הֵ֧ן עַל־מַלְכָּ֣א טָ֗ב יִ֠תְבַּקַּר בְּבֵ֨ית גִּנְזַיָּ֜א דִּי־מַלְכָּ֣א תַמָּה֮ דִּ֣י בְּבָבֶל֒ הֵ֣ן אִיתַ֗י דִּֽי־מִן־כּ֤וֹרֶשׁ מַלְכָּא֙ שִׂ֣ים טְעֵ֔ם לְמִבְנֵ֛א בֵּית־אֱלָהָ֥א דֵ֖ךְ בִּירוּשְׁלֶ֑ם וּרְע֥וּת מַלְכָּ֛א עַל־דְּנָ֖ה יִשְׁלַ֥ח עֲלֶֽינָא׃
<b style="color: gray;">רש"י</b> <b>וכען .</b> ועתה אם על המלך טוב יהיה הדבר ידוע ומבוקר בבית גנזיו של מלך אשר שם בבבל : <b>הן איתי .</b> אם יש המעשה הזה אשר מפי כורש יצא דבר לבנות בית זה אשר בירושלים : <b>ורעות מלכא .</b> רצון המלך על כן ישלח אלינו : <b>עלינא .</b> אלינו ע''כ מכתב האגרת אשר שלחו תתני ושתר בוזני :
<b style="color: gray;">מצודת דוד</b> <b>וכען .</b> ועתה אם על המלך טוב ר''ל אם רוצה הוא בכך : <b>יתבקר .</b> יחופש בבית האוצר של המלך אשר שם בבבל : <b>הן .</b> אם יש זאת אשר מכורש המלך הושם גזרת אומר לבנות בית אלהים זה בירושלים : <b>ורעות .</b> ורצון המלך על זאת ישלח אלינו ר''ל יאמר דעתו אם גם חפצו בבנין או לא :
<b style="color: gray;">רלב"ג</b> ועתה אם על המלך טוב יבוקר בבית אשר גנזי המלך שם אשר בבבל אם ימצא אשר מכורש המלך יצא דבר לבנות בית אלוה זה בירושלים ורצון המלך על זה ישלח לנו :
<h2>עזרא פרק-ו</h2>
<h3>{א}</h3>
בֵּאדַ֛יִן דָּרְיָ֥וֶשׁ מַלְכָּ֖א שָׂ֣ם טְעֵ֑ם וּבַקַּ֣רוּ ׀ בְּבֵ֣ית סִפְרַיָּ֗א דִּ֧י גִנְזַיָּ֛א מְהַחֲתִ֥ין תַּמָּ֖ה בְּבָבֶֽל׃
<b style="color: gray;">רש"י</b> <b>באדין .</b> אז כאשר הגיע המכתב ליד דריוש : <b>שם טעם .</b> צוה המלך הדבר : <b>ובקרו .</b> ובדקו בבית הספרים שהאוצרות מונחים שם בבבל :
<b style="color: gray;">מצודת דוד</b> <b>באדין .</b> אז דריוש המלך שם גזרת אומר וחפשו בבית הספרים אשר האוצרות מונחים שמה בבבל :
<b style="color: gray;">רלב"ג</b> אז דריוש המלך צוה ויבקרו בבית הספרים שהאוצרות מורידים שם בבבל :
<h3>{ב}</h3>
וְהִשְׁתְּכַ֣ח בְּאַחְמְתָ֗א בְּבִֽירְתָ֛א דִּ֛י בְּמָדַ֥י מְדִינְתָּ֖ה מְגִלָּ֣ה חֲדָ֑ה וְכֵן־כְּתִ֥יב בְּגַוַּ֖הּ דִּכְרוֹנָֽה׃
<b style="color: gray;">רש"י</b> <b>והשתכח באחמתא .</b> ונמצא מכתב של מגילה אחת שם באחמתא כן פתרו אנשי הפתרון שהוא כלי העשוי לאגרות ולגליונים ולספרים והעמידוהו מגזרת חמת מים והאל''ף אשר בתיבה אינה עיקר כיתר המלין אשר בשאר ל' ארמית : <b>בבירתא .</b> באותה בירה אשר במדי המדינה : <b>וכן כתיב .</b> וכן היה כתוב בתוכה זכרון שלה :
<b style="color: gray;">מצודת דוד</b> <b>והשתכח .</b> ונמצא מגלה אחת בנאד של עור בארמון אשר במדינת מדי כי לא נמצא בבבל וחפשו ומצאו במדי : <b>וכן .</b> וכה היה כתוב בה זכרון שלה :
<b style="color: gray;">מצודת ציון</b> <b>באחמתא .</b> הוא מל' וחמת מים ( בראשית כ''א ) והוא נאד של עור : <b>מגלה .</b> ספר :
<b style="color: gray;">רלב"ג</b> ונמצא בכלי עיר הבירה אשר במדי המדינה מגלה אחת וכן כתוב בה דכרונה . אחשוב שהיה כתוב בה שהיא נכתבה לזכרון שדבר זה צוה כורש המלך :
<h3>{ג}</h3>
בִּשְׁנַ֨ת חֲדָ֜ה לְכ֣וֹרֶשׁ מַלְכָּ֗א כּ֣וֹרֶשׁ מַלְכָּא֮ שָׂ֣ם טְעֵם֒ בֵּית־אֱלָהָ֤א בִֽירוּשְׁלֶם֙ בַּיְתָ֣א יִתְבְּנֵ֔א אֲתַר֙ דִּֽי־דָבְחִ֣ין דִּבְחִ֔ין וְאֻשּׁ֖וֹהִי מְסֽוֹבְלִ֑ין רוּמֵהּ֙ אַמִּ֣ין שִׁתִּ֔ין פְּתָיֵ֖הּ אַמִּ֥ין שִׁתִּֽין׃
<b style="color: gray;">רש"י</b> <b>בית אלהא בירושלים .</b> בבית אלהים בירושלים מה יהא עליו הבית יבנה : <b>אתר די דבחין .</b> שהוא מקום שזובחים שם זבח : <b>ואושוהי מסובלין .</b> וכותליו יהיו מיוסדין , כמו ואושיא יחיטו ( לעיל ) : <b>רומיה אמין שתין .</b> רום הבית ששים אמה וששים אמה רחבו :
<b style="color: gray;">מצודת דוד</b> <b>בשנת .</b> בשנה אחת לכורש נתן המלך גזרת אומר על בית אלהים אשר בירושלים אשר יבנה הבית שהוא מקום אשר זובחים שם זבחים : <b>ואושוהי .</b> יסודי הבית יהיו מאבנים גדולות רבי הסבל והמשא : <b>רומיה .</b> גובה הבית יהיה ששים אמות ורחבו ששים אמות :
<b style="color: gray;">מצודת ציון</b> <b>מסובלין .</b> ענין משא כבדה כמו והנושאים בסבל ( נחמיה ד ) :
<b style="color: gray;">רלב"ג</b> <b>בשנת</b> אחת לכורש המלך כורש המלך צוה על דבר בית האלוה אשר בירושלים שביתו יבנה המקום שזובחים בו הזבחים וכותליו יהיו מקושרים וחזקים רומו ששים אמות רחבו ששים אמות :
<h3>{ד}</h3>
נִדְבָּכִ֞ין דִּי־אֶ֤בֶן גְּלָל֙ תְּלָתָ֔א וְנִדְבָּ֖ךְ דִּי־אָ֣ע חֲדַ֑ת וְנִ֨פְקְתָ֔א מִן־בֵּ֥ית מַלְכָּ֖א תִּתְיְהִֽב׃
<b style="color: gray;">רש"י</b> <b>נדבכין .</b> ל' כתלים וקירות הכתלים היו של אבן גלל , גלל מרמר''א בלע''ז : <b>ונדבך .</b> וכותל של עץ חדש מבפנים כענין בנין הבית אשר בנה שלמה : <b>ונפקתא .</b> והוצאה לצורך הבית ולשאר דברים אשר לבית תנתן להם מבית המלך :
<b style="color: gray;">מצודת דוד</b> <b>נדבכין .</b> שלשה שורות יבנה של אבני שיש ושורה אחת של עץ וכן בסדר הזה עד כלות הגובה כי בנין כזה מחוזק ביותר וכן נאמר בבנין שלמה שלשה טורים גזית וטור כרותות ארזים ( מ''א ז ) : <b>ונפקתא .</b> הוצאת הבנין ינתן מן בית המלך :
<b style="color: gray;">מצודת ציון</b> <b>נדבכין .</b> שורות ובדרז''ל קורין וכו' ובראש הנדבך ( ברכות ט''ו ) :
<b style="color: gray;">רלב"ג</b> טורי אבן גלל שלשה וטור עץ אחד וההוצאה מבית המלך תנתן :
<h3>{ה}</h3>
וְ֠אַף מָאנֵ֣י בֵית־אֱלָהָא֮ דִּ֣י דַהֲבָ֣ה וְכַסְפָּא֒ דִּ֣י נְבֽוּכַדְנֶצַּ֗ר הַנְפֵּ֛ק מִן־הֵיכְלָ֥א דִי־בִירוּשְׁלֶ֖ם וְהֵיבֵ֣ל לְבָבֶ֑ל יַהֲתִיב֗וּן וִ֠יהָךְ לְהֵיכְלָ֤א דִי־בִירֽוּשְׁלֶם֙ לְאַתְרֵ֔הּ וְתַחֵ֖ת בְּבֵ֥ית אֱלָהָֽא׃
<b style="color: gray;">רש"י</b> <b>ואף מאני .</b> ואף כלי הקדש של בית האלהים של זהב וכסף אשר נבוכדנצר הוציאם מן היכל שבירושלים והוליכם לבבל : <b>והיבל .</b> אשר הוליך : <b>יהתיבון .</b> ינתנו : <b>ויהך .</b> ילך כל המעשה הזה להיכל אשר בירושלים למקומו : <b>ותחת .</b> ויהי מונח בביתו של הקב''ה :
<b style="color: gray;">מצודת דוד</b> <b>ואף מאני .</b> אף כלי בית אלהים של זהב וכסף אשר הוציא נ''נ מן ההיכל אשר בירושלים והביא לבבל : <b>יתיבון .</b> ישיבו אותם להוליך אל ההיכל אשר בירושלים למקומם וינח בבית אלהים :
<b style="color: gray;">רלב"ג</b> וגם כלי האלהים של זהב וכסף אשר הוציא נבוכדנצר מהיכל ירושלים והביא לבבל ישיבון וילך כל זה להיכל ירושלים למקומו ותוריד בבית האלהים :
<h3>{ו}</h3>
כְּעַ֡ן תַּ֠תְּנַי פַּחַ֨ת עֲבַֽר־נַהֲרָ֜ה שְׁתַ֤ר בּוֹזְנַי֙ וּכְנָוָ֣תְה֔וֹן אֲפַרְסְכָיֵ֔א דִּ֖י בַּעֲבַ֣ר נַהֲרָ֑ה רַחִיקִ֥ין הֲו֖וֹ מִן־תַּמָּֽה׃
<b style="color: gray;">רש"י</b> <b>כען תתני וגו' .</b> זו היא תשובה אשר השיב דריוש אל תתני ושתר בוזני : <b>די בעבר נהרה .</b> לצד ארץ ישראל שהוא עבר הנהר לאותן שבבבל : <b>רחיקין הוו מן תמה .</b> רחוקים תהיו משם מבנין בהמ''ק שלא תרפו ידי עושי המלאכה :
<b style="color: gray;">מצודת דוד</b> <b>כען .</b> עתה תתני וכו' וחבריהם אשר בעבר הנהר היו רחוקים מן שמה ר''ל הרחיקו מלבטל המלאכה :
<b style="color: gray;">רלב"ג</b> לכן תתני פחת עבר הנהר שתר בוזני וחבריהם האפרסכים אשר בעבר הנהר היו רחוקים משם :
<h3>{ז}</h3>
שְׁבֻ֕קוּ לַעֲבִידַ֖ת בֵּית־אֱלָהָ֣א דֵ֑ךְ פַּחַ֤ת יְהוּדָיֵא֙ וּלְשָׂבֵ֣י יְהוּדָיֵ֔א בֵּית־אֱלָהָ֥א דֵ֖ךְ יִבְנ֥וֹן עַל־אַתְרֵֽהּ׃
<b style="color: gray;">רש"י</b> <b>דך .</b> זה : <b>פחת יהודיא .</b> שלטוני היהודים יעשו דבר זה : <b>ולשבי יהודיא .</b> ולזקני היהודים אני מצוה : <b>בית אלהא דך .</b> בית אלהים זה :
<b style="color: gray;">מצודת דוד</b> <b>שבקו .</b> הניחו את עבודת בית אלהים הזאת : <b>פחת .</b> מושל היהודים עם זקני היהודים יבנו בית אלהים זאת על מקומו :
<b style="color: gray;">מצודת ציון</b> <b>ולשבי .</b> הלמ''ד הוא במקום את ור''ל ועם סבי :
<b style="color: gray;">רלב"ג</b> הניחו מלאכת בית אלוה זה לפחת יהודה ולזקני היהודים והם יבנו על מקומו בית אלוה זה :
<h3>{ח}</h3>
וּמִנִּי֮ שִׂ֣ים טְעֵם֒ לְמָ֣א דִֽי־תַֽעַבְד֗וּן עִם־שָׂבֵ֤י יְהוּדָיֵא֙ אִלֵּ֔ךְ לְמִבְנֵ֖א בֵּית־אֱלָהָ֣א דֵ֑ךְ וּמִנִּכְסֵ֣י מַלְכָּ֗א דִּ֚י מִדַּת֙ עֲבַ֣ר נַהֲרָ֔ה אָסְפַּ֗רְנָא נִפְקְתָ֛א תֶּהֱוֵ֧א מִֽתְיַהֲבָ֛א לְגֻבְרַיָּ֥א אִלֵּ֖ךְ דִּי־לָ֥א לְבַטָּלָֽא׃
<b style="color: gray;">רש"י</b> <b>ומני שים טעם .</b> וממני יהיה צווי זה : <b>למא די תעבדון .</b> לאותו בנין המלאכה אשר תעשון עם זקני היהודים האלה לבנות ביתו של הקב''ה : <b>ומנכסי מלכא .</b> מנכסי המלך יהיו עושים הבנין הזה : <b>די מדת עבר נהרה .</b> מן המס של עבר הנהר אשר למלך , מדת מס כמו מנדה בלו והלך ( לעיל ד' ) . אספרנא . מהרה יבנה הבנין אספרנה אישפלונטמנ''ט בלע''ז : <b>נפקתא תהוא מתיהבא .</b> הוצאה תהיה ניתנת לאנשים האלה אשר לא יתבטלו ממלאכתן :
<b style="color: gray;">מצודת דוד</b> <b>ומני .</b> וממני הושם גזרת אומר מה אשר תעשו עם זקני היהודים האלה : <b>למבנא .</b> לבנות בית אלהים זאת ר''ל שגם עוד תסייעו להם בדבר הבנין : <b>ומנכסי .</b> ומרכוש המלך של המס מנדה הגבוי מאנשי עבר הנהר : <b>אספרנא .</b> חיש מהר יהיה נתון הוצאת הבנין להאנשים האלה אשר לא יבוטל המלאכה מחסרון הממון :
<b style="color: gray;">רלב"ג</b> וממני יצא דבר מה תעשו עם זקני יהודה אלה לבנות בית אלוה זה ונכסי המלך ממנת המלך אשר בעבר הנהר במהרה ההוצאה ( תהיה נתונה ) לאנשים האלה שלא תשבות המלאכה :
<h3>{ט}</h3>
וּמָ֣ה חַשְׁחָ֡ן וּבְנֵ֣י תוֹרִ֣ין וְדִכְרִ֣ין וְאִמְּרִ֣ין ׀ לַעֲלָוָ֣ן ׀ לֶאֱלָ֪הּ שְׁמַיָּ֟א חִנְטִ֞ין מְלַ֣ח ׀ חֲמַ֣ר וּמְשַׁ֗ח כְּמֵאמַ֨ר כָּהֲנַיָּ֤א דִי־בִירֽוּשְׁלֶם֙ לֶהֱוֵ֨א מִתְיְהֵ֥ב לְהֹ֛ם י֥וֹם ׀ בְּי֖וֹם דִּי־לָ֥א שָׁלֽוּ׃
<b style="color: gray;">רש"י</b> <b>ומה חשחן .</b> ומה שיהיו חוששין : <b>ובני תורין .</b> בני בקר ואילים וכבשים לעולות לאלהי השמים : <b>וחנטין .</b> לסלתות . ומלח לקרבנות . ויין לנסכים . ושמן למנחות כאשר יאמרו הכהנים אשר בירושלים יהי נתון להם דבר יום ביומו : <b>די לא שלו .</b> בלא דיחוי שנ''צ דישטורבי''ר בלע''ז :
<b style="color: gray;">מצודת דוד</b> <b>ומה חשחן .</b> ומה שצדיכים בני בקר ואילים וכבשים לעלות לאלהי השמים וחטים ומלח ויין ושמן כפי השיעור אשר יאמרו הכהנים אשר בירושלים יהיה נתון להם בכל יום ויום אשר לא תשגו ולא תשכחו מלתת הכל :
<b style="color: gray;">מצודת ציון</b> <b>חשחן .</b> כמו חוששין וכן לא חשחין אנחנא ( דניאל ג ) : <b>שלו .</b> ענין משגה ושכחה כמו על השל ( ש''ב ו' ) :
<b style="color: gray;">רלב"ג</b> ומה שצריכים לזה הבנין ובני תורים ואילים וכבשים לעולות לאלהי השמים חטין מלח ושמן כמאמר הכהנים אשר בירושלים ינתן להם יום יום בזולת שגגה :
<h3>{י}</h3>
דִּֽי־לֶהֱוֹ֧ן מְהַקְרְבִ֛ין נִיחוֹחִ֖ין לֶאֱלָ֣הּ שְׁמַיָּ֑א וּמְצַלַּ֕יִן לְחַיֵּ֥י מַלְכָּ֖א וּבְנֽוֹהִי׃
<b style="color: gray;">רש"י</b> <b>די להון .</b> למען אשר יהיו מקריבים ניחוחים לאלהי השמים ויהיו מתפללים על חיי המלך ובניו :
<b style="color: gray;">מצודת דוד</b> <b>די להון .</b> אשר יהיו מקריבים הקרבנות לנחת רוח לאלהי השמים ולהיות מתפללין על חיי המלך ובניו :
<b style="color: gray;">רלב"ג</b> למען יקריבו ניחוחי' לאלהי השמים ויתפללו בעד חיי המלך ובניו :
<h3>{יא}</h3>
וּמִנִּי֮ שִׂ֣ים טְעֵם֒ דִּ֣י כָל־אֱנָ֗שׁ דִּ֤י יְהַשְׁנֵא֙ פִּתְגָמָ֣א דְנָ֔ה יִתְנְסַ֥ח אָע֙ מִן־בַּיְתֵ֔הּ וּזְקִ֖יף יִתְמְחֵ֣א עֲלֹ֑הִי וּבַיְתֵ֛הּ נְוָל֥וּ יִתְעֲבֵ֖ד עַל־דְּנָֽה׃
<b style="color: gray;">רש"י</b> <b>ומני שים טעם .</b> וממני שים צווי ושימת דבר אשר כל אדם אשר ישנה דבר זה . יתנסח . יחרב עציו מביתו שיחרב ביתו , יתנסח כמו ונסחתם מעל האדמה ( דברים כ''ח ) : <b>וזקיף יתמחא עלוהי .</b> ועץ לתלותו יהא גבוה עליו שיתלה על העץ : <b>וביתה נולו יתעבד .</b> וביתו יעשה אשפה על כך : <b>נולו .</b> ענין טינוף ומחראות :
<b style="color: gray;">מצודת דוד</b> <b>ומני .</b> וממני הושם גזרת אומר אשר כל איש אשר ישנה הדבד הזה : <b>יתנסח .</b> עונשו יהיה אשר יעקר עץ מן ביתו ולתלותו בו יושם ויתלו עליו והוא מדרך איום ואזהרה יתיר' שיהיה נתלה על העץ אשר יעקור מביתו : <b>וביתה .</b> וביתו יושם למקום נוול ואשפה בעבור זאת :
<b style="color: gray;">מצודת ציון</b> <b>יתנסח .</b> ענין עקירה כמו בית גאים יסח ה' ( משלי ט''ו ) : <b>וזקיף .</b> הוא העץ שתולין עליו ובדרז''ל דאית ליה זקיפתא וכו' זקיף ביניתא ( ב''מ נ''ט ) : <b>יתמחא .</b> יושם ובדרז''ל המחוהו אצל חנוני ( שם קי''א ) :
<b style="color: gray;">רלב"ג</b> וממני יצא דבר שכל איש ישנה [ אשר ] דבר זה יסירו עץ מביתו ועל העץ יתלה ביתו יעשה אשפה על זה :
<h3>{יב}</h3>
וֵֽאלָהָ֞א דִּ֣י שַׁכִּ֧ן שְׁמֵ֣הּ תַּמָּ֗ה יְמַגַּ֞ר כָּל־מֶ֤לֶךְ וְעַם֙ דִּ֣י ׀ יִשְׁלַ֣ח יְדֵ֗הּ לְהַשְׁנָיָ֛ה לְחַבָּלָ֛ה בֵּית־אֱלָהָ֥א דֵ֖ךְ דִּ֣י בִירוּשְׁלֶ֑ם אֲנָ֤ה דָרְיָ֙וֶשׁ֙ שָׂ֣מֶת טְעֵ֔ם אָסְפַּ֖רְנָא יִתְעֲבִֽד׃
<b style="color: gray;">רש"י</b> <b>ואלהא די שכן שמיה .</b> והאלהים אשר שכן שמו שם : <b>ימגר .</b> ימגר ויפגר כל אותו מלך וכל אותו עם אשר ישלח ידו להחריב ולהשחית ביתו זה של ה' אשר בירושלים : <b>שמת טעם .</b> שמתי ציווי דבר זה אשר יעשה הבנין מהרה עד כאן תשובתו של דריוש :
<b style="color: gray;">מצודת דוד</b> <b>ואלהא .</b> האלהים אשר ישכין את שמו שמה הוא יפיל כל מלך ועם אשר ישלח ידו לשנות דברי להשחית בית אלהים זה אשר בירושלים : <b>אנא .</b> אני דריוש שמתי גזרת אומר חיש מהר יעשה :
<b style="color: gray;">מצודת ציון</b> <b>ימגר .</b> ענין הפלה כמו וכסאו לארץ מגרת ( תהלים פ''ט ) :
<b style="color: gray;">רלב"ג</b> והאלוה אשר שכן שמו שם יפיל כל מלך ועם [ אשר ] ישלח ידו לשנות ולהשחית בית אלוה זה אשר בירושלים אני דריוש צויתי מהרה יעשה :
<h3>{יג}</h3>
אֱ֠דַיִן תַּתְּנַ֞י פַּחַ֧ת עֲבַֽר־נַהֲרָ֛ה שְׁתַ֥ר בּוֹזְנַ֖י וּכְנָוָתְה֑וֹן לָקֳבֵ֗ל דִּֽי־שְׁלַ֞ח דָּרְיָ֧וֶשׁ מַלְכָּ֛א כְּנֵ֖מָא אָסְפַּ֥רְנָא עֲבַֽדוּ׃
<b style="color: gray;">רש"י</b> <b>כנמא .</b> כאשר נאמר : <b>אספרנא עבדו .</b> מהרה עשו :
<b style="color: gray;">מצודת דוד</b> <b>אדין .</b> אז : <b>תתני וגו' .</b> וחבריהם בעבור הדברים אשר שלח דריוש המלך כאשר אמרנו לזה חיש מהר עשו דברו :
<b style="color: gray;">רלב"ג</b> אז תתני פחת עבר הנהר שתר בוזני וחבריהם מפני ששלח דריוש המלך כאשר אמרנו מהרה עשו מאתו :
<h3>{יד}</h3>
וְשָׂבֵ֤י יְהוּדָיֵא֙ בָּנַ֣יִן וּמַצְלְחִ֔ין בִּנְבוּאַת֙ חַגַּ֣י (נביאה) [נְבִיָּ֔א] וּזְכַרְיָ֖ה בַּר־עִדּ֑וֹא וּבְנ֣וֹ וְשַׁכְלִ֗לוּ מִן־טַ֙עַם֙ אֱלָ֣הּ יִשְׂרָאֵ֔ל וּמִטְּעֵם֙ כּ֣וֹרֶשׁ וְדָרְיָ֔וֶשׁ וְאַרְתַּחְשַׁ֖שְׂתְּא מֶ֥לֶךְ פָּרָֽס׃
<b style="color: gray;">רש"י</b> <b>ושבי יהודיא .</b> וזקני היהודים היו בונין ומצליחין במלאכתן כנבואת חגי וזכריה ובנו ויסדו את הבנין מן צווי של אלהי ישראל ומרשות כורש מלך פרס הראשון אשר הוחל יסוד הבנין בימיו ומרשות דריוש זה מלך פרס : <b>וארתחששתא .</b> הוא דריוש ונקרא ארתחששתא ע''ש המדינה והמלכות כי כל מלכי פרס היו נקראים כך כאשר כל מלכי מצרים נקראים פרעה :
<b style="color: gray;">מצודת דוד</b> <b>ושבי .</b> וזקני היהודים בנו והצליחו כאשר ניבא חגי וכו' : <b>ובנו .</b> התחילו לבנות וגמרו הבנין מן גזרת אומר של אלהי ישראל אשר צוה ע''י הנביאים : <b>ומטעם .</b> מגזרת אומר של כורש הנותן רשות מתחלה לבנות הבית ומגזרת אומר של דריוש הפרסי שהיה מחזק דברי כורש : <b>וארתחששתא .</b> הוא דריוש הפרסי והוא שם כנוי לכל מלכי פרס כמו פרעה למצרים והדומים :
<b style="color: gray;">רלב"ג</b> וזקני יהודה בונים ומצליחים בנבואת חגי הנביא וזכריה בן עדוא ובנו וכוננו מטעם אלהי השמים ומטע כורש ודריוש בנו בית ה' כמו שנזכרה צואתם בזה המקום . ומטעם ארתחששתא מלך פרס בנו חומת ירושלים כמו שיזכר אחר זה . והוא היה גם כן נקרא דריוש אם היה אמת מה שסופר כי אלכסנדר נצח דריוש ולקח מלכותו . וידמה כי מאחשורוש לא השיגו שום דבר מבבנין ירושלים ובבנין בית המקדש . ואל תתמה איך היה זה עם גדולת מרדכי כי לא היה אחשורוש אחר זה זמן ארוך כי כל זמן מלכותו היה ארבע עשרה שנה ובשנת שתיים עשרה למלך אחשורוש היתה גדולת מרדכי בבית המלך . ואפשר עוד שלא יכול מרדכי להשיג זה ממנו :
<h3>{טו}</h3>
וְשֵׁיצִיא֙ בַּיְתָ֣ה דְנָ֔ה עַ֛ד י֥וֹם תְּלָתָ֖ה לִירַ֣ח אֲדָ֑ר דִּי־הִ֣יא שְׁנַת־שֵׁ֔ת לְמַלְכ֖וּת דָּרְיָ֥וֶשׁ מַלְכָּֽא׃
<b style="color: gray;">רש"י</b> <b>ושיציא .</b> ביתה דנה . וסוף תשלום בית זה היה עד יום שלישי לחדש אדר שהיא שנת שש לדריוש המלך ונמצא בנין הבית היה ד' שנים :
<b style="color: gray;">מצודת דוד</b> <b>ושיציא .</b> גמר תשלום בנין הבית הזה נתאחר עד יום השלישי לחדש אדר אשר היא בשנת הששית למלכות דריוש :
<b style="color: gray;">מצודת ציון</b> <b>ושיציא .</b> ענין גמר והשלמה כי כאשר כלו ( בראשית מ''ג ) ת''א כד שציאו :
<b style="color: gray;">רלב"ג</b> <b>ונשלם</b> בית זה עד יום שלישי לירח אדר בשנת שש למלכות דריוש המלך :
<h3>{טז}</h3>
וַעֲבַ֣דוּ בְנֵֽי־יִ֠שְׂרָאֵל כָּהֲנַיָּ֨א וְלֵוָיֵ֜א וּשְׁאָ֣ר בְּנֵי־גָלוּתָ֗א חֲנֻכַּ֛ת בֵּית־אֱלָהָ֥א דְנָ֖ה בְּחֶדְוָֽה׃
<b style="color: gray;">מצודת דוד</b> <b>ועבדו .</b> ובני ישראל והכהנים והלוים ושאר בני הגולה הם הנתינים ובני עבדי שלמה כולם עשו חנוכת בית אלהים זה בשמחה :
<b style="color: gray;">מצודת ציון</b> <b>חנכת .</b> התחלת דבר מה לעמוד בה משם והלאה נקרא חנוך בלשון המקרא :
<b style="color: gray;">רלב"ג</b> ויעשו בני ישראל הכהנים והלוים ושאר בני הגלות חנכת בית האלהים הזה בשמחה :
<h3>{יז}</h3>
וְהַקְרִ֗בוּ לַחֲנֻכַּת֮ בֵּית־אֱלָהָ֣א דְנָה֒ תּוֹרִ֣ין מְאָ֔ה דִּכְרִ֣ין מָאתַ֔יִן אִמְּרִ֖ין אַרְבַּ֣ע מְאָ֑ה וּצְפִירֵ֨י עִזִּ֜ין (לחטיא) [לְחַטָּאָ֤ה] עַל־כָּל־יִשְׂרָאֵל֙ תְּרֵֽי־עֲשַׂ֔ר לְמִנְיָ֖ן שִׁבְטֵ֥י יִשְׂרָאֵֽל׃
<b style="color: gray;">רש"י</b> <b>והקריבו לחנוכת .</b> הקריבו לחנוכת בית זה קרבנות הללו והוראת שעה היתה :
<b style="color: gray;">מצודת דוד</b> <b>תורין .</b> פרים : <b>דכרין .</b> אילים : <b>אמרין .</b> כבשים : <b>וצפירי .</b> ושעירי עזים לחטאת בעבור כל ישראל עם שלא חזרו בבית שני כ''א יהודה ובנימין : <b>למנין .</b> לפי מספר שבטי ישראל וארז''ל שהיתה הוראת שעה כי אין חטאת באה בנדבה :
<b style="color: gray;">רלב"ג</b> ויקריבו לחנכת בית האלהים זה שורים מאה אילים מאתים כבשים ארבע מאות שעירי עזים לחטאות על כל ישראל שנים עשר למספר שבטי ישראל :
<h3>{יח}</h3>
וַהֲקִ֨ימוּ כָהֲנַיָּ֜א בִּפְלֻגָּתְה֗וֹן וְלֵוָיֵא֙ בְּמַחְלְקָ֣תְה֔וֹן עַל־עֲבִידַ֥ת אֱלָהָ֖א דִּ֣י בִירוּשְׁלֶ֑ם כִּכְתָ֖ב סְפַ֥ר מֹשֶֽׁה׃
<b style="color: gray;">רש"י</b> <b>והקימו כהניא בפלוגתהון .</b> שהיו הכהנים חלוקים בעבודתם ולוי' במשמרות' :
<b style="color: gray;">מצודת דוד</b> <b>והקימו .</b> שהעמידו את הכהנים והלוים כפי מחלקותם למשמרות על עבודת אלהים אשר בירושלים כפי אשר כתב בספר תורת משה הכהנים לעבודת המזבח והלוים לדבר בשיר :
<b style="color: gray;">מצודת ציון</b> <b>בפלוגתהון .</b> ענין חלוקה :
<b style="color: gray;">רלב"ג</b> ויקימו הכהנים במשמרותם והלוים במחלקותם על עבודת האלהים אשר בירושלים ככתוב בספר משה :
<h3>{יט}</h3>
וַיַּעֲשׂ֥וּ בְנֵי־הַגּוֹלָ֖ה אֶת־הַפָּ֑סַח בְּאַרְבָּעָ֥ה עָשָׂ֖ר לַחֹ֥דֶשׁ הָרִאשֽׁוֹן׃
<b style="color: gray;">רש"י</b> <b>את הפסח .</b> עכשיו עשו ישראל את הפסח בי''ד בניסן זה הבא אחר אדר זה שהושלם הבנין בו :
<b style="color: gray;">מצודת דוד</b> <b>בני הגולה .</b> ר''ל השבים מן הגולה :
<b style="color: gray;">רלב"ג</b> ויעשו בני הגולה את הפסח וגו' . אמר כי הטהרו הכהנים והלוים כאחד כלם טהורים ולזה יכלו כלם לעשות הפסח בארבעה עשר וזה כי הטמא לנפש נדחה לפסח שני כמו שנתבאר בפרשת בהעלותך :
<h3>{כ}</h3>
כִּ֣י הִֽטַּהֲר֞וּ הַכֹּהֲנִ֧ים וְהַלְוִיִּ֛ם כְּאֶחָ֖ד כֻּלָּ֣ם טְהוֹרִ֑ים וַיִּשְׁחֲט֤וּ הַפֶּ֙סַח֙ לְכָל־בְּנֵ֣י הַגּוֹלָ֔ה וְלַאֲחֵיהֶ֥ם הַכֹּהֲנִ֖ים וְלָהֶֽם׃
<b style="color: gray;">רש"י</b> <b>ולהם .</b> ולעצמם :
<b style="color: gray;">מצודת דוד</b> <b>הטהרו .</b> טבלו לטומאתן : <b>כאחד .</b> כאיש אחד המטהר עצמו שכולו טהור כן היו כולם טהורים : <b>וישחטו .</b> הלוים שחטו לצורך בני הגולה ולצורך הכהני' אחיהם מבני לוי ולצורך עצמן :
<h3>{כא}</h3>
וַיֹּאכְל֣וּ בְנֵֽי־יִשְׂרָאֵ֗ל הַשָּׁבִים֙ מֵֽהַגּוֹלָ֔ה וְכֹ֗ל הַנִּבְדָּ֛ל מִטֻּמְאַ֥ת גּוֹיֵֽ־הָאָ֖רֶץ אֲלֵהֶ֑ם לִדְרֹ֕שׁ לַֽיהוָ֖ה אֱלֹהֵ֥י יִשְׂרָאֵֽל׃
<b style="color: gray;">רש"י</b> <b>וכל הנבדל .</b> הם הגרים שנבדלו מטומאת העבוד' כוכבים לידבק בישראל :
<b style="color: gray;">מצודת דוד</b> <b>ויאכלו .</b> מן הפסח : <b>וכל הנבדל מטומאת וכו' .</b> אלו הגרים שנבדלו מטומאת העכו''ם להתחבר אל ישראל לדרוש לה' כמותם :
<b style="color: gray;">רלב"ג</b> <b>וכל הנבדל מטמאת גויי הארץ אליהם .</b> ידמה שנבדלו רבים מהגולים מטמאת הגוים לעלות לירושלים ולפי שרבים מהגולים היו תחת מלך אשור מגלות עשרת שבטים ומגלות יהודה אמר שכבר הסב ה' ית' לב מלך אשור עליהם . וידמה שכבר קרא דריוש מלך אשור כי הוא היה מולך על מלך אשור :
<h3>{כב}</h3>
וַיַּֽעֲשׂ֧וּ חַג־מַצּ֛וֹת שִׁבְעַ֥ת יָמִ֖ים בְּשִׂמְחָ֑ה כִּ֣י ׀ שִׂמְּחָ֣ם יְהוָ֗ה וְֽהֵסֵ֞ב לֵ֤ב מֶֽלֶךְ־אַשּׁוּר֙ עֲלֵיהֶ֔ם לְחַזֵּ֣ק יְדֵיהֶ֔ם בִּמְלֶ֥אכֶת בֵּית־הָאֱלֹהִ֖ים אֱלֹהֵ֥י יִשְׂרָאֵֽל׃
<b style="color: gray;">רש"י</b> <b>והסב לב מלך אשור עליהם .</b> והקב''ה הסב לב מלך אשור על ישראל היושבים בממשלתו בארץ אשור להחזיקם ולסייע במלאכת הבנין :
<b style="color: gray;">מצודת דוד</b> <b>מלך אשור .</b> הוא דריוש שמלך גם באשור אשר היתה לפנים ראש לכל הממלכות עד בוא נ''נ ולקח המלוכה לבבל : <b>עליהם .</b> לטובה עליהם : <b>לחזק ידיהם במלאכת בית האלהים .</b> בתת להם הוצאות הבנין והעזר מהאויב המבטל המלאכה :
<b style="color: gray;">מצודת ציון</b> <b>והסב .</b> מל' סבוב ור''ל הטה ופנה :
<h2>עזרא פרק-ז</h2>
<h3>{א}</h3>
וְאַחַר֙ הַדְּבָרִ֣ים הָאֵ֔לֶּה בְּמַלְכ֖וּת אַרְתַּחְשַׁ֣סְתְּא מֶֽלֶךְ־פָּרָ֑ס עֶזְרָא֙ בֶּן־שְׂרָיָ֔ה בֶּן־עֲזַרְיָ֖ה בֶּן־חִלְקִיָּֽה׃
<b style="color: gray;">רש"י</b> <b>ואחר הדברים האלה .</b> של בנין הבית : <b>ארתחשסתא .</b> הוא דריוש :
<b style="color: gray;">מצודת דוד</b> <b>ואחר וגו' .</b> אחר כלות הבנין : <b>במלכות וגו' .</b> ר''ל היה במלכות וכו' : <b>עזרא .</b> ארז''ל שהוא מלאכי ויחסו עד אהרן ולקצר דלג כמה דורות ממה שחושב בדה''א :
<h3>{ב}</h3>
בֶּן־שַׁלּ֥וּם בֶּן־צָד֖וֹק בֶּן־אֲחִיטֽוּב׃
<h3>{ג}</h3>
בֶּן־אֲמַרְיָ֥ה בֶן־עֲזַרְיָ֖ה בֶּן־מְרָיֽוֹת׃
<h3>{ד}</h3>
בֶּן־זְרַֽחְיָ֥ה בֶן־עֻזִּ֖י בֶּן־בֻּקִּֽי׃
<h3>{ה}</h3>
בֶּן־אֲבִישׁ֗וּעַ בֶּן־פִּֽינְחָס֙ בֶּן־אֶלְעָזָ֔ר בֶּן־אַהֲרֹ֥ן הַכֹּהֵ֖ן הָרֹֽאשׁ׃
<b style="color: gray;">מצודת דוד</b> <b>הכהן הראש .</b> ראשון להכהנים :
<h3>{ו}</h3>
ה֤וּא עֶזְרָא֙ עָלָ֣ה מִבָּבֶ֔ל וְהֽוּא־סֹפֵ֤ר מָהִיר֙ בְּתוֹרַ֣ת מֹשֶׁ֔ה אֲשֶׁר־נָתַ֥ן יְהוָ֖ה אֱלֹהֵ֣י יִשְׂרָאֵ֑ל וַיִּתֶּן־ל֣וֹ הַמֶּ֗לֶךְ כְּיַד־יְהוָ֤ה אֱלֹהָיו֙ עָלָ֔יו כֹּ֖ל בַּקָּשָׁתֽוֹ׃
<b style="color: gray;">רש"י</b> <b>ויתן לו המלך .</b> דריוש : <b>כיד ה' אלהיו עליו .</b> כאשר צוה הקב''ה עליו ומקרא מסורס הוא ויתן לו המלך כל בקשתו כיד ה' אלהיו עליו ואמרו רז''ל עזרא הוא מלאכי :
<b style="color: gray;">מצודת דוד</b> <b>ויתן לו וכו' .</b> הוא הפוך כאלו אמר ויתן לו המלך כל בקשתו כיד ה' וכו' ר''ל כמו שהיה עליו כח ה' ליתן חנו בעיני המלך :
<b style="color: gray;">מצודת ציון</b> <b>סופר .</b> ר''ל חכם ובדרז''ל סופר מברך ובור יוצא ( ברכות מ''ה ) : <b>מהיר .</b> הוא הפוך מן קשה ההבנה :
<b style="color: gray;">רלב"ג</b> <b>והוא סופר מהיר בתורת משה .</b> אחשוב כי הרצון בסופר . מונה . והרצון בזה שכבר היה מונה במהירות חלקי הפותר אשר אפשר שיפלו בכונת דבר דבר מדברי התורה . גם היה מונה במהירות הראיות אשר יקימו דעת מאלו ויברור בזה האופן הצודק מהם נבלתי צודק . גם היה מונה במהירות כונות התורה וחלקיה ומפני אלו הסבות קרא אותו סופר דברי מצות ה' וחקיו :
<h3>{ז}</h3>
וַיַּֽעֲל֣וּ מִבְּנֵֽי־יִ֠שְׂרָאֵל וּמִן־הַכֹּהֲנִ֨ים וְהַלְוִיִּ֜ם וְהַמְשֹׁרְרִ֧ים וְהַשֹּׁעֲרִ֛ים וְהַנְּתִינִ֖ים אֶל־יְרוּשָׁלִָ֑ם בִּשְׁנַת־שֶׁ֖בַע לְאַרְתַּחְשַׁ֥סְתְּא הַמֶּֽלֶךְ׃
<b style="color: gray;">רש"י</b> <b>בשנת שבע .</b> היא שנה אחר תשלום הבית : <b>לאתחשסתא .</b> הוא דריוש :
<b style="color: gray;">מצודת דוד</b> <b>ויעלו וכו' .</b> מלבד מה שעלו בראשונה עם זרובבל וכו' עלו שוב עם עזרא :
<b style="color: gray;">מצודת ציון</b> <b>והשוערים .</b> שומרי השערים . והנתינים . הגבעונים . ( יב ) גמיר . כולה כי כליל תקטר ( ויקרא ו ) ת''א גמיר מתסק :
<b style="color: gray;">רלב"ג</b> <b>ומן הכהנים והלוים והמשוררים והשוערים .</b> הנה המשוררים והשוערים הם לוים וזה מבואר מדברי תורה . והנתינים . הם הגבעונים כי היו נתונים לעבודת בית האלהים :
<h3>{ח}</h3>
וַיָּבֹ֥א יְרוּשָׁלִַ֖ם בַּחֹ֣דֶשׁ הַחֲמִישִׁ֑י הִ֛יא שְׁנַ֥ת הַשְּׁבִיעִ֖ית לַמֶּֽלֶךְ׃
<b style="color: gray;">רש"י</b> <b>בחדש החמישי .</b> הוא חדש אב כי באחד לחודש ניסן אותו היום היתה תחלת עלייתם מבבל ובאחד לחדש אב באו לירושלים :
<h3>{ט}</h3>
כִּ֗י בְּאֶחָד֙ לַחֹ֣דֶשׁ הָרִאשׁ֔וֹן ה֣וּא יְסֻ֔ד הַֽמַּעֲלָ֖ה מִבָּבֶ֑ל וּבְאֶחָ֞ד לַחֹ֣דֶשׁ הַחֲמִישִׁ֗י בָּ֚א אֶל־יְר֣וּשָׁלִַ֔ם כְּיַד־אֱלֹהָ֖יו הַטּוֹבָ֥ה עָלָֽיו׃
<b style="color: gray;">רש"י</b> <b>יסוד המעלה .</b> יסוד תחלת העליה : <b>כיד אלהיו .</b> כאשר הצליחו יד הקב''ה שהיתה ידו טובה עליו להצליחו בדרכיו :
<b style="color: gray;">מצודת דוד</b> <b>יסוד המעלה .</b> התחלת העליה מבבל והושאל מהתחלת הבנין אשר היסוד הוא התחלה לה : <b>כיד .</b> ר''ל מיהר בדרך מהלכו כמו שהיה עליו כח אלהיו אשר היא טובה עליו :
<b style="color: gray;">רלב"ג</b> <b>כי באחד לחדש הראשון וגו' .</b> ר''ל הנה באחד לחדש הראשון היה מיוסד המעלה מבבל כי אז התחילה לצמח לו כי אז התקרב אל המלך ארתחששתא והכירו הוא ויועציו מעלתו ובמעט זמן השיג מהמלך לבא אל ירושלים בזה מהמעלה והחסד שהשיג מהמלך מפני יד אלהיו הטובה עליו להשגיח בו בזה האופן והיתה הסבה בזה כי עזרא הכין לבבו לדרוש את תורת ה' ולעמוד על כוונותיה ולעשות מה שימשך ממנה גם הכין לבבו ללמד לישראל חק ומשפט והיה מזכה את הרבים ולזה הגיע אליו זה החסד :
<h3>{י}</h3>
כִּ֤י עֶזְרָא֙ הֵכִ֣ין לְבָב֔וֹ לִדְר֛וֹשׁ אֶת־תּוֹרַ֥ת יְהוָ֖ה וְלַעֲשֹׂ֑ת וּלְלַמֵּ֥ד בְּיִשְׂרָאֵ֖ל חֹ֥ק וּמִשְׁפָּֽט׃
<b style="color: gray;">רש"י</b> <b>כי עזרא וגו' .</b> ועל כן הלך והצליח בדרכו שהרי עזרא הכין לבבו וגומר נותן טעם לדבריו :
<b style="color: gray;">מצודת דוד</b> <b>כי עזרא הכין וגו' .</b> ולזה היה עליו יד אלהיו לטובה :
<h3>{יא}</h3>
וְזֶ֣ה ׀ פַּרְשֶׁ֣גֶן הַֽנִּשְׁתְּוָ֗ן אֲשֶׁ֤ר נָתַן֙ הַמֶּ֣לֶךְ אַרְתַּחְשַׁ֔סְתְּא לְעֶזְרָ֥א הַכֹּהֵ֖ן הַסֹּפֵ֑ר סֹפֵ֞ר דִּבְרֵ֧י מִצְוֹת־יְהוָ֛ה וְחֻקָּ֖יו עַל־יִשְׂרָאֵֽל׃
<b style="color: gray;">רש"י</b> <b>וזה פרשגן הנשתוון .</b> וזה פתשגן הכתב : <b>וחקיו על ישראל .</b> ואת חקיו אשר צוה על ישראל לשמרם :
<b style="color: gray;">מצודת דוד</b> <b>פרשגן .</b> זהו סדור טופס הדברים המפורשים אשר נתן וכו' : <b>סופר .</b> מתחכם ומשכיל דברי מצות ה' וחוקיו אשר צוה על ישראל :
<b style="color: gray;">רלב"ג</b> <b>פרשגן הנשתון .</b> פתשגן הכתב :
<h3>{יב}</h3>
אַ֨רְתַּחְשַׁ֔סְתְּא מֶ֖לֶךְ מַלְכַיָּ֑א לְעֶזְרָ֣א כָ֠הֲנָא סָפַ֨ר דָּתָ֜א דִּֽי־אֱלָ֧הּ שְׁמַיָּ֛א גְּמִ֖יר וּכְעֶֽנֶת׃
<b style="color: gray;">רש"י</b> <b>ספר דתא .</b> ספר תורה : <b>גמיר וכענת .</b> ספיקא היא בידו :
<b style="color: gray;">מצודת דוד</b> <b>ארתחשסתא .</b> וזהו דברי הכתב אני ארתחשסתא מלך על כל המלכים נותן זה הכתב לעזרא הכהן חכם בדת התורה של אלהי השמים : <b>גמיר וכענת .</b> ר''ל להראות לאנשי ממשלתו עד כולם וליושבי כענת שהוא העיר המטרפולין :
<b style="color: gray;">רלב"ג</b> <b>גמיר וכענת , הנה הרצון באמרו גמיר .</b> למד . וזה מפורסם בלשון התלמוד . והרצון באמרו וכענת . כמו וכען . והרצון בו ועתה . והרצון בו בעת הזאת . כי שרש עת הוא ענת . ארתחששתא מלך המלכים לעזרא הכהן סופר תורת אלוה למד . ועתה :
<h3>{יג}</h3>
מִנִּי֮ שִׂ֣ים טְעֵם֒ דִּ֣י כָל־מִתְנַדַּ֣ב בְּמַלְכוּתִי֩ מִן־עַמָּ֨ה יִשְׂרָאֵ֜ל וְכָהֲנ֣וֹהִי וְלֵוָיֵ֗א לִמְהָ֧ךְ לִֽירוּשְׁלֶ֛ם עִמָּ֖ךְ יְהָֽךְ׃
<b style="color: gray;">רש"י</b> <b>מני שים טעם .</b> ממני יוצא הרשות כי כל אשר נדבה רוחו אותו מן ישראל מן הכהנים והלוים ללכת לירושלים ילכו עמך :
<b style="color: gray;">מצודת דוד</b> <b>מני .</b> ממני הושם גזרת אומר אשר כל המתנדב ומתרצה במלכותי מן עם ישראל וכהניו והלוים ללכת לירושלים ילך עמך ולא יעכבו מי :
<b style="color: gray;">מצודת ציון</b> <b>מתנדב .</b> ענין רצון כי כל המתנדב מתנדב בדצון :
<b style="color: gray;">רלב"ג</b> <b>ממני</b> יצא דבר אשר כל מתנדב במלכותי מעם ישראל וכהניו ולוייו ללכת ירושלים ילך :
<h3>{יד}</h3>
כָּל־קֳבֵ֗ל דִּי֩ מִן־קֳדָ֨ם מַלְכָּ֜א וְשִׁבְעַ֤ת יָעֲטֹ֙הִי֙ שְׁלִ֔יחַ לְבַקָּרָ֥א עַל־יְה֖וּד וְלִֽירוּשְׁלֶ֑ם בְּדָ֥ת אֱלָהָ֖ךְ דִּ֥י בִידָֽךְ׃
<b style="color: gray;">רש"י</b> <b>כל קבל .</b> בשביל כך מאת המלך ושבעת יועציו רואי פני המלך אתה שלוח : <b>ושבעת יעטוהי .</b> ושבע יועציו הם שבעה רואי פני המלך : <b>לבקרה על יהוד .</b> כדי לדרוש ולבדוק על היהודים אשר בירושלים אם הם עסוקים בתורתו של הקב''ה אשר בידך :
<b style="color: gray;">מצודת דוד</b> <b>כל קבל .</b> בעבור אשר מלפני המלך ושבעת יועציו נשלח לחפש ולדרוש על אנשי יהודה ואנשי ירושלים אם זהירים הם בדת תורת אלהיך אשר בידך :
<b style="color: gray;">רלב"ג</b> כי מלפני המלך ושבעת יועציו שולח לבקר על יהודה ולירושלים בתורת אלהיך אשר בידך :
<h3>{טו}</h3>
וּלְהֵיבָלָ֖ה כְּסַ֣ף וּדְהַ֑ב דִּֽי־מַלְכָּ֣א וְיָעֲט֗וֹהִי הִתְנַדַּ֙בוּ֙ לֶאֱלָ֣הּ יִשְׂרָאֵ֔ל דִּ֥י בִֽירוּשְׁלֶ֖ם מִשְׁכְּנֵֽהּ׃
<b style="color: gray;">רש"י</b> <b>ולהיבלה .</b> ולהוליך כסף וזהב של המלך ויועציו אשר התנדב לאלהי ישראל לתקן ביתו אשר משכנו וביתו בירושלים :
<b style="color: gray;">מצודת דוד</b> <b>ולהבלה .</b> ולהביא כסף וזהב אשר המלך ויועציו התנדבו לאלהי ישראל אשר משכן כבודו בירושלים :
<b style="color: gray;">רלב"ג</b> ולהביא כסף וזהב אשר המלך ויועציו התנדבו לאלהי ישראל אשר בירושלים משכנו :
<h3>{טז}</h3>
וְכֹל֙ כְּסַ֣ף וּדְהַ֔ב דִּ֣י תְהַשְׁכַּ֔ח בְּכֹ֖ל מְדִינַ֣ת בָּבֶ֑ל עִם֩ הִתְנַדָּב֨וּת עַמָּ֤א וְכָֽהֲנַיָּא֙ מִֽתְנַדְּבִ֔ין לְבֵ֥ית אֱלָהֲהֹ֖ם דִּ֥י בִירוּשְׁלֶֽם׃
<b style="color: gray;">רש"י</b> <b>וכל כסף ודהב .</b> וכל נדבת כסף וזהב אשר תמצא במדינת בבל עם שאר נדבת העם והכהנים אשר מתנדבים לביתו של הקב''ה אשר בירושלים תוליך הכל לירושלים :
<b style="color: gray;">מצודת דוד</b> <b>די תהשכח .</b> אשד תמצא בכל מדינת בבל מנדבת העובדי כוכבים : <b>עם התנדבות .</b> עם נדבות העם והכהנים אשר נדבו לבית אלהיהם אשר בירושלים :
<b style="color: gray;">רלב"ג</b> וכל כסף וזהב אשר תמצא בכל מדינת בבל עם נדבת העם והכהנים מתנדבים לבית אלהיהם אשר בירושלים :
<h3>{יז}</h3>
כָּל־קֳבֵ֣ל דְּנָה֩ אָסְפַּ֨רְנָא תִקְנֵ֜א בְּכַסְפָּ֣א דְנָ֗ה תּוֹרִ֤ין ׀ דִּכְרִין֙ אִמְּרִ֔ין וּמִנְחָתְה֖וֹן וְנִסְכֵּיה֑וֹן וּתְקָרֵ֣ב הִמּ֔וֹ עַֽל־מַדְבְּחָ֔ה דִּ֛י בֵּ֥ית אֱלָהֲכֹ֖ם דִּ֥י בִירוּשְׁלֶֽם׃
<b style="color: gray;">רש"י</b> <b>כל קבל דנה .</b> ובשביל כך של עבודות המקדש מהרה תקנה בכסף זה בקר ואילים וכבשים וזבחים ומנחות ונסכי' ותקריבם על המזבח של הקב''ה :
<b style="color: gray;">מצודת דוד</b> <b>כל קבל .</b> בעבור זאת כי ירבו הכסף לזה חיש מהר תקח בכסף זה פרים אילים וכבשים וסולת למנחתם ויין לנסכיהם ותקריב אותם על מזבח של בית אלהיכם אשר בירושלים :
<b style="color: gray;">רלב"ג</b> לזה מהר קנה בכסף זה תורים אילים וכבשים ומנחתם ונסכיהם ותקריבם על מזבח בית אלהיכם אשר בירושלים :
<h3>{יח}</h3>
וּמָ֣ה דִי֩ (עליך) [עֲלָ֨ךְ] וְעַל־(אחיך) [אֶחָ֜ךְ] יִיטַ֗ב בִּשְׁאָ֛ר כַּסְפָּ֥א וְדַהֲבָ֖ה לְמֶעְבַּ֑ד כִּרְע֥וּת אֱלָהֲכֹ֖ם תַּעַבְדֽוּן׃
<b style="color: gray;">רש"י</b> <b>ומה די עלך .</b> ואשר ייטיב לך ולאחיך במותר הכסף והזהב לעשות כרצונו של הקב''ה תעשו :
<b style="color: gray;">מצודת דוד</b> <b>ומה די .</b> ומה אשר ייטב עליך ועל רעיך לעשות במותר הכסף והזהב : <b>כרעות .</b> כרצון אלהיכם תעשון בהם ר''ל לדבר מצוה תתנוהו בדבר אשר ייטב בעיניכם :
<b style="color: gray;">רלב"ג</b> ומה שייטב בעיניך ובעיני אחיך בשארית הכסף והזהב כרצון אלהיכם תעשו :
<h3>{יט}</h3>
וּמָֽאנַיָּא֙ דִּֽי־מִתְיַהֲבִ֣ין לָ֔ךְ לְפָלְחָ֖ן בֵּ֣ית אֱלָהָ֑ךְ הַשְׁלֵ֕ם קֳדָ֖ם אֱלָ֥הּ יְרוּשְׁלֶֽם׃
<b style="color: gray;">רש"י</b> <b>ומאניא .</b> וכלים הנתונים לך לעבודתו של הקדוש ברוך הוא שלם לפני הקב''ה בירושלים :
<b style="color: gray;">מצודת דוד</b> <b>ומאניא .</b> והכלים אשר נתונים לך לעבודת בית אלהיך : <b>השלם .</b> תן כולם בשלימות לפני אלהי ירושלים ר''ל בבית ה' :
<b style="color: gray;">רלב"ג</b> והכלים הנתנים לך לעבודת בית אלהיך הביא לפני אלהי ירושלים :
<h3>{כ}</h3>
וּשְׁאָ֗ר חַשְׁחוּת֙ בֵּ֣ית אֱלָהָ֔ךְ דִּ֥י יִפֶּל־לָ֖ךְ לְמִנְתַּ֑ן תִּנְתֵּ֕ן מִן־בֵּ֖ית גִּנְזֵ֥י מַלְכָּֽא׃
<b style="color: gray;">רש"י</b> <b>ושאר חשחות .</b> ושאר צריכות שתצטרך לביתו של הקב''ה לקנות אשר יהיה לך ליתן הדמים תתן מאוצר המלך :
<b style="color: gray;">מצודת דוד</b> <b>ושאר חשחות .</b> ושאר צורך בית אלהך אשר ינטה עליך ליתן ר''ל אשר ישאלו ממך . תנתן . יהיה נתון מן בית אוצר המלך :
<b style="color: gray;">מצודת ציון</b> <b>השהות .</b> כמו חששות והוא ענין צורך : <b>יפל .</b> ענין נטיה ודוגמתו כי יפול לא יוטל ( תהלים ל''ז ) . ( כב ) : <b>בתין .</b> שם מדת הלח והיא ג' סאין :
<b style="color: gray;">רלב"ג</b> ושאר מה שיצטרך לבית אלהיך שיזדמן לך לתת תתן מבית גנזי המלך :
<h3>{כא}</h3>
וּ֠מִנִּי אֲנָ֞ה אַרְתַּחְשַׁ֤סְתְּא מַלְכָּא֙ שִׂ֣ים טְעֵ֔ם לְכֹל֙ גִּזַּֽבְרַיָּ֔א דִּ֖י בַּעֲבַ֣ר נַהֲרָ֑ה דִּ֣י כָל־דִּ֣י יִ֠שְׁאֲלֶנְכוֹן עֶזְרָ֨א כָהֲנָ֜ה סָפַ֤ר דָּתָא֙ דִּֽי־אֱלָ֣הּ שְׁמַיָּ֔א אָסְפַּ֖רְנָא יִתְעֲבִֽד׃
<b style="color: gray;">רש"י</b> <b>ומני אנה .</b> וממני אני דריוש המלך יוצא ציווי ורשות לכל הגזברים אשר בעב' הנהר לצד א''י המקבלים מסים שלי מן העובדי כוכבים אשר כל דבר שישאל מכם עזרא הכהן סופר התורה של הקב''ה מהרה יעשה שלא יעכבו את שאלתו עד מאה ככרים של כסף לקנות קרבנות ומאה כורי' חטין למנחות ועד מאה מדות יין לנסכים ומאה ( מדות ) של שמן לבלול מנחות ומלח לקרבנות כענין שנא' ( ויקרא ב' ) וכל קרבן מנחתך במלח תמלח :
<b style="color: gray;">מצודת דוד</b> <b>ומני .</b> וממני אני ארתחשסתא המלך הושם גזרת אומר לכל הפקידים אשר בעבר הנהר : <b>די כל .</b> אשר ישאל מכם עזרא הכהן החכם בתורה של אלהי השמים חיש מהר יעשה :
<b style="color: gray;">רלב"ג</b> וממני אני ארתחששתא המלך יצא דבר לכל הפקידים אשר בעבר הנהר שכל אשר ישאל מכם עזרא הכהן סופר תורת אלוה השמים מהרה יעשה :
<h3>{כב}</h3>
עַד־כְּסַף֮ כַּכְּרִ֣ין מְאָה֒ וְעַד־חִנְטִין֙ כֹּרִ֣ין מְאָ֔ה וְעַד־חֲמַר֙ בַּתִּ֣ין מְאָ֔ה וְעַד־בַּתִּ֥ין מְשַׁ֖ח מְאָ֑ה וּמְלַ֖ח דִּי־לָ֥א כְתָֽב׃
<b style="color: gray;">רש"י</b> <b>די לא כתב .</b> ומלח שאין כתוב בו מדה יתנו ככל הצורך :
<b style="color: gray;">מצודת דוד</b> <b>עד כסף .</b> ר''ל אף אם ירבה לשאול עד ק' ככר כסף ועד ק' כורים חטים ועד ק' בתים יין ועד ק' בתים שמן : <b>ומלח .</b> ר''ל ומלח מה שישאל אשר אין דרך לכתוב דבר קצוב על כי הוא דבר זול וכאומר מלח תנו כל מה שירצו :
<b style="color: gray;">רלב"ג</b> עד כסף מאה ככרים ועד חטין מאה ככרים ועד מדות יין מאה ועד מדות שמן מאה ומלח אשר לא כתוב :
<h3>{כג}</h3>
כָּל־דִּ֗י מִן־טַ֙עַם֙ אֱלָ֣הּ שְׁמַיָּ֔א יִתְעֲבֵד֙ אַדְרַזְדָּ֔א לְבֵ֖ית אֱלָ֣הּ שְׁמַיָּ֑א דִּֽי־לְמָ֤ה לֶֽהֱוֵא֙ קְצַ֔ף עַל־מַלְכ֥וּת מַלְכָּ֖א וּבְנֽוֹהִי׃
<b style="color: gray;">רש"י</b> <b>כל די מן טעם .</b> כל אשר יהיה מרשותו של הקב''ה וציוויו יעשה בזריזות בחותם המלך לביתו של הקב''ה : <b>אדרזדא .</b> חותם בלשון ערבי : <b>די למה להוא .</b> אשר למה יהיה קצף על מלכות המלך ובניו ועל כן יתנו הגזברים כל צרכי הבית :
<b style="color: gray;">מצודת דוד</b> <b>כל די .</b> כל אשר הוא מן גזרת אומר של אלהי השמים יעשה בזריזות לבית אלהי השמים : <b>די למה .</b> אשר למה יהיה קצף מה' על מלכות המלך ובניו בעבור התעצלות צורך הבית :
<b style="color: gray;">מצודת ציון</b> <b>אדרזדא .</b> הוא ענין זריזות ואין לו דומה :
<b style="color: gray;">רלב"ג</b> כל זה מטעם אלהי השמים יעשה בזריזות לבית אלהי השמים אשר למה יהיה קצף על מלכות המלך ובניו :
<h3>{כד}</h3>
וּלְכֹ֣ם מְהוֹדְעִ֗ין דִּ֣י כָל־כָּהֲנַיָּ֣א וְ֠לֵוָיֵא זַמָּ֨רַיָּ֤א תָרָֽעַיָּא֙ נְתִ֣ינַיָּ֔א וּפָ֣לְחֵ֔י בֵּ֖ית אֱלָהָ֣א דְנָ֑ה מִנְדָּ֤ה בְלוֹ֙ וַהֲלָ֔ךְ לָ֥א שַׁלִּ֖יט לְמִרְמֵ֥א עֲלֵיהֹֽם׃
<b style="color: gray;">רש"י</b> <b>ולכום מהודעין .</b> ולכם אנו מודיעים אשר כל הכהנים והלוים המשוררים והשוערים והנתינים שהם חוטבי עצים ושואבי מים למזבח ועובדים בבית זה של הקב''ה לא ישלוט אדם עליהם להשליך עליהם מס וכסף גולגולת אלא יהיו בני חורין מעבודת המלך :
<b style="color: gray;">מצודת דוד</b> <b>ולכום .</b> אתם הפקידים על המס מודיע אני לכם אשר כל הכהנים והלוים המשוררים והשוערים הנתינים ועובדי עבודת בית אלהים זה : <b>מנדה וגו' .</b> מיני המסי' האלה אין ממשלה ורשות להטיל עליהם :
<b style="color: gray;">רלב"ג</b> ולכם מודיעים אנו כי כל הכהנים והלוים המשוררים והשוערים והנתינים ועובדי בית האלהים זה מנת המלך ומס ותשורה לא ישלוט איש להעמיס עליהם :
<h3>{כה}</h3>
וְאַ֣נְתְּ עֶזְרָ֗א כְּחָכְמַ֨ת אֱלָהָ֤ךְ דִּֽי־בִידָךְ֙ מֶ֣נִּי שָׁפְטִ֞ין וְדַיָּנִ֗ין דִּי־לֶהֱוֹ֤ן (דאנין) [דָּאיְנִין֙] לְכָל־עַמָּה֙ דִּ֚י בַּעֲבַ֣ר נַהֲרָ֔ה לְכָל־יָדְעֵ֖י דָּתֵ֣י אֱלָהָ֑ךְ וְדִ֧י לָ֦א יָדַ֖ע תְּהוֹדְעֽוּן׃
<b style="color: gray;">רש"י</b> <b>ואנת עזרא כחכמת אלהיך די בידך .</b> ואתה עזרא כפי חכמת אלהיך אשר בידיך יותר מן השופטים והדיינים שהם דנין כל העם שבעבר הנהר לצד ארץ ישראל עם יודעי התורה : <b>ודי לא ידע .</b> והשופט אשר לא ידע לשפוט תודיע לו המשפט לעשותו :
<b style="color: gray;">מצודת דוד</b> <b>ואנת .</b> ואתה עזרא כפי חכמת אלהיך אשר בידיך פקוד ומנה שופטים ודיינים אשר יהיו דנין לכל העם אשר בעבר הנהר : <b>לכל ידעי .</b> רצה לומר מנה את כל יודעי תורת אלהיך ואשר לא ידעו מה מדבר הקשה תודיע להם :
<b style="color: gray;">רלב"ג</b> ואתה עזרא כחכמת אלהיך אשר בידך תמנה שופטים ודינים ישפטו לכל העם אשר בעבר הנהר לכל יודעי דתי אלהיך ואשר לא ידע תודיעו :
<h3>{כו}</h3>
וְכָל־דִּי־לָא֩ לֶהֱוֵ֨א עָבֵ֜ד דָּתָ֣א דִֽי־אֱלָהָ֗ךְ וְדָתָא֙ דִּ֣י מַלְכָּ֔א אָסְפַּ֕רְנָא דִּינָ֕ה לֶהֱוֵ֥א מִתְעֲבֵ֖ד מִנֵּ֑הּ הֵ֤ן לְמוֹת֙ הֵ֣ן (לשרשו) [לִשְׁרֹשִׁ֔י] הֵן־לַעֲנָ֥שׁ נִכְסִ֖ין וְלֶאֱסוּרִֽין׃
<b style="color: gray;">רש"י</b> <b>וכל די לא להוא עבד .</b> וכל אשר לא יהיה עושה דתו של הקב''ה ודת המלך מהרה יעכב הדין והמשפט : <b>דינה .</b> הדין יעשה ממנו מן המעכב משפט : <b>הן למות .</b> להרג : <b>הן לשרושי .</b> אם לעקרו מן העולם אותו ואת זרעו ואת משפחתו , לשרושי דישראצינ''ר בלע''ז : <b>הן לענוש נכסין .</b> אם לענשו בממון : <b>ולאסורין .</b> או לייסרו בייסורין , עד כאן מכתב האגרת אשר נתן דריוש המלך לעזרא הסופר למען ישאהו לירושלים להראותו אל הכהנים והלוים וגזברי המלך למען יחזיקו לקיים המצות ולעבוד ה' בבית המקדש ולשמור התורה כמשפט :
<b style="color: gray;">מצודת דוד</b> <b>וכל די .</b> וכל אשר לא יהיה עושה דת התורה של אלהיך ודת של המלך המזהיר על הדבר : <b>אספרנא .</b> חיש מהר יהיה נעשה ממנו משפט ודין הן אם יהיה משפטו להמיתו הן לעקור שרשיו ר''ל להמית אותו ואת בניו הן לענשו עונש ממון ונכסים הן לאסרו בבית האסורים את הכל יהיה נעשה חיש מהר :
<b style="color: gray;">רלב"ג</b> וכל אשר לא יעשה דת אלהיך ודת המלך במהרה יעשה דין ממנו הן לכלות ולשרש הן לענוש עונש ממון או להאסר בבית האסורים :
<h3>{כז}</h3>
בָּר֥וּךְ יְהוָ֖ה אֱלֹהֵ֣י אֲבוֹתֵ֑ינוּ אֲשֶׁ֨ר נָתַ֤ן כָּזֹאת֙ בְּלֵ֣ב הַמֶּ֔לֶךְ לְפָאֵ֕ר אֶת־בֵּ֥ית יְהוָ֖ה אֲשֶׁ֥ר בִּירוּשָׁלִָֽם׃
<b style="color: gray;">רש"י</b> <b>ברוך ה' .</b> כך כתב עזרא בספרו כאשר נתן הודאה להקב''ה :
<b style="color: gray;">מצודת דוד</b> <b>ברוך ה' .</b> אלה דברי עזרא שהודה לה' על הטובה : <b>כזאת .</b> כדבר הזאת לזרז על דברי הבית ולפאר ולרומם את בית ה' :
<b style="color: gray;">רלב"ג</b> והנה אמר עזרא על מה שהטה ה' ית' לב המלך עליו . ברוך ה' אלהי אבותינו וגו' כי ראוי לברך ה' ית' על הטובה שהטיב והנה התחזק עזרא כיד ה' ית' עליו וקבץ מישראל ראשים לעלות עמו . וכבר זכרם אחר זה בשמות . הנה זה הוא באור מה שצריך אל באור בזאת הפרשה שהגבלנו באורה בזה המקום . ואולם התועלות המגיעים ממנה הם אלו . התועלת הראשון הוא לפרסם רשע אחשורוש שעם כל מלכי פרס זולתו הושגו שהסכימו בבנין הבית או בבנין חומות ירושלים ולזה השיג ממנו המן בקלות להשמיד להרוג ולאבד את כל היהודים . וזה ממה שיוסיף לפרסם איך היו הכותים לקוץ מכאיב לבני הגלות כאלו חטא מרי עשרת השבטים ירה להם אלו החצים כי עונותיהם סבבו שירשו הכותים ארץ ישראל . התועלת השלישי הוא לפרסם כי אם ה' לא יבנה בית שוא עמלו בוניו בו . הלא תראה כי בימי כורש שהיה להם רשות מכורש לבנות לא עלה בידם לבנות . ובשנת שתים לדריוש בנו בזולת רשות המלך לבנות ולא עלה בידי צריהם להשבית מלאכתם כי המלך דריוש צוה למהר המלאכה על הוצאת המלך ולעבוד עבודת המקדש . התועלת הרביעי הוא להודיע כי חנוכת המזבח אין ענינה קבוע אך יתחלף בעת עת ולזה תמצא חנוכת המזבח בימי בית שני זולת חנוכת המזבח בימי בית ראשון וזולת חנוכת המזבח בימי משה וראוי שתדע שעל פי נביאים נעשית חנוכה הזאת והם חגי זכריה ומלאכי . התועלת החמישי הוא להודיע שהחכם בתורת ה' ומקיים מצותיה ומזכה הרבים בלמוד התורה הוא מושגח תכלית ההשגחה . ולזה ספר על עזרא כי הוא סופר מהיר בתורת ה' ונתן לו המלך כיד ה' הטובה עליו את כל בקשתו . כאלו באר . כי מפני היותו סופר מהיר בתורת ה' השיג זה ולזה גס כן ספר כי במעט זמן השיג עזרא בקשתו מהמלך ונתן הסבה בזה כי עזרא הכין לבבו לדרוש את תורת ה' ולעשות וללמד בישראל חק ומשפט . התועלת הששי הוא להודיע שאין ראוי למלך להטיל מס על עובדי עבודת ה' ית' כמו הכהנים והלוים המשוררים והשוערים וכל עובדי בית האלהים . ועל זה אמר . די מנדה בלו והלך לא שליט למרמא עליהם . ומזה יתבאר שאין ראוי להטיל מס על החכמים כי הם טרודים בחכמת התורה תמיד שהיא עבודת ה' . התועלת השביעי הוא להודיע שהוא ראוי לברך ה' ית' על הטובה כי עם שהוא ראוי מצד עצם הענין הנה בו תועלת להישיר האנשים אל שזאת הטובה באה מאתו על צד ההשגחה הפרטית . ולזה ספר שכבר ברך עזרא ה' ית' על הטובה הנפלאה הזאת שהטיב לישראל בעבורו :
<h3>{כח}</h3>
וְעָלַ֣י הִטָּה־חֶ֗סֶד לִפְנֵ֤י הַמֶּ֙לֶךְ֙ וְיֽוֹעֲצָ֔יו וּלְכָל־שָׂרֵ֥י הַמֶּ֖לֶךְ הַגִּבֹּרִ֑ים וַאֲנִ֣י הִתְחַזַּ֗קְתִּי כְּיַד־יְהוָ֤ה אֱלֹהַי֙ עָלַ֔י וָאֶקְבְּצָ֧ה מִיִּשְׂרָאֵ֛ל רָאשִׁ֖ים לַעֲל֥וֹת עִמִּֽי׃
<b style="color: gray;">רש"י</b> <b>ויועציו .</b> הם שבעה רואי פני המלך הן שבעה יעטוהי של מעלה : <b>כיד ה' אלהי עלי .</b> כאשר היתה עזרתו של הקב''ה עלי וקבצתי מישראל הנשארים בבבל ראשי אבות וגדולים לעלות עמי מבבל :
<b style="color: gray;">מצודת דוד</b> <b>ועלי .</b> המקום הטה עלי חסד לפני המלך : <b>ולכל .</b> ולפני כל : <b>כיד ה' .</b> כפי הכח שהיה מה' עלי : <b>ראשים .</b> ואחריהם היו נמשכים יתר העם :
<h2>עזרא פרק-ח</h2>
<h3>{א}</h3>
וְאֵ֛לֶּה רָאשֵׁ֥י אֲבֹתֵיהֶ֖ם וְהִתְיַחְשָׂ֑ם הָעֹלִ֣ים עִמִּ֗י בְּמַלְכ֛וּת אַרְתַּחְשַׁ֥סְתְּא הַמֶּ֖לֶךְ מִבָּבֶֽל׃
<b style="color: gray;">רש"י</b> <b>ואלה ראשי אבותיהם .</b> של עולים : <b>והתיחשם .</b> את יחוסם אשר היו מתייחשים בהם : <b>ארתחשסתא .</b> הוא דריוש :
<b style="color: gray;">מצודת דוד</b> <b>ראשי אבותיהם .</b> ראשי המשפחות : <b>והתיחשם .</b> זכרון יחוסם בני מי המה : <b>במלכות .</b> הנמצאים במלכות וכו' :
<b style="color: gray;">רלב"ג</b> <b>ואלה ראשי אבותיהם והתיחשם וגו' .</b> עד סוף עזרא :
<h3>{ב}</h3>
מִבְּנֵ֤י פִֽינְחָס֙ גֵּֽרְשֹׁ֔ם מִבְּנֵ֥י אִיתָמָ֖ר דָּנִיֵּ֑אל מִבְּנֵ֥י דָוִ֖יד חַטּֽוּשׁ׃
<b style="color: gray;">מצודת דוד</b> <b>מבני פינחס .</b> העולה מבני פינחס היה שמו גרשום וכן כולם :
<h3>{ג}</h3>
מִבְּנֵ֣י שְׁכַנְיָ֔ה מִבְּנֵ֥י פַרְעֹ֖שׁ זְכַרְיָ֑ה וְעִמּ֛וֹ הִתְיַחֵ֥שׂ לִזְכָרִ֖ים מֵאָ֥ה וַחֲמִשִּֽׁים׃
<b style="color: gray;">מצודת דוד</b> <b>מבני שכניה מבני פרעוש .</b> ר''ל מבני שכניה שהיה מבני פרעוש היה הראש זכריה ועם יחוסו התיחסו למספר זכרים מאה וחמשים כי כולם היו ידועים שהמה קרובים לזכריה הראש :
<h3>{ד}</h3>
מִבְּנֵי֙ פַּחַ֣ת מוֹאָ֔ב אֶלְיְהֽוֹעֵינַ֖י בֶּן־זְרַֽחְיָ֑ה וְעִמּ֖וֹ מָאתַ֥יִם הַזְּכָרִֽים׃
<b style="color: gray;">מצודת דוד</b> <b>פחת מואב .</b> מושל במואב : <b>ועמו .</b> עד יחוסו התיחסו אנשיו וכן כולם :
<h3>{ה}</h3>
מִבְּנֵ֥י שְׁכַנְיָ֖ה בֶּן־יַחֲזִיאֵ֑ל וְעִמּ֕וֹ שְׁלֹ֥שׁ מֵא֖וֹת הַזְּכָרִֽים׃
<b style="color: gray;">רש"י</b> <b>מבני שכניה מבני פרעש .</b> משפחה אחת היא וזכריה הוא ראש המשפחה : <b>ועמו .</b> ועם יחס שלו היו מתיחסים הזכרים של משפחתו :
<b style="color: gray;">מצודת דוד</b> <b>בן יחזיאל .</b> ר''ל היה הראש בן יחזיאל ולפי שלא היה נודע כאביו הזכיר שם אביו עליו :
<h3>{ו}</h3>
וּמִבְּנֵ֣י עָדִ֔ין עֶ֖בֶד בֶּן־יוֹנָתָ֑ן וְעִמּ֖וֹ חֲמִשִּׁ֥ים הַזְּכָרִֽים׃
<b style="color: gray;">רש"י</b> <b>עבד בן יונתן .</b> כך שמו :
<b style="color: gray;">מצודת דוד</b> <b>עבד .</b> כך שמו עבד :
<h3>{ז}</h3>
וּמִבְּנֵ֣י עֵילָ֔ם יְשַֽׁעְיָ֖ה בֶּן־עֲתַלְיָ֑ה וְעִמּ֖וֹ שִׁבְעִ֥ים הַזְּכָרִֽים׃
<h3>{ח}</h3>
וּמִבְּנֵ֣י שְׁפַטְיָ֔ה זְבַדְיָ֖ה בֶּן־מִֽיכָאֵ֑ל וְעִמּ֖וֹ שְׁמֹנִ֥ים הַזְּכָרִֽים׃
<h3>{ט}</h3>
מִבְּנֵ֣י יוֹאָ֔ב עֹבַדְיָ֖ה בֶּן־יְחִיאֵ֑ל וְעִמּ֕וֹ מָאתַ֛יִם וּשְׁמֹנָ֥ה עָשָׂ֖ר הַזְּכָרִֽים׃
<h3>{י}</h3>
וּמִבְּנֵ֥י שְׁלוֹמִ֖ית בֶּן־יוֹסִפְיָ֑ה וְעִמּ֕וֹ מֵאָ֥ה וְשִׁשִּׁ֖ים הַזְּכָרִֽים׃
<b style="color: gray;">מצודת דוד</b> <b>בן יוספיה .</b> היה הראש בן יוספיה :
<h3>{יא}</h3>
וּמִבְּנֵ֣י בֵבַ֔י זְכַרְיָ֖ה בֶּן־בֵּבָ֑י וְעִמּ֕וֹ עֶשְׂרִ֥ים וּשְׁמֹנָ֖ה הַזְּכָרִֽים׃
<h3>{יב}</h3>
וּמִבְּנֵ֣י עַזְגָּ֔ד יוֹחָנָ֖ן בֶּן־הַקָּטָ֑ן וְעִמּ֕וֹ מֵאָ֥ה וַעֲשָׂרָ֖ה הַזְּכָרִֽים׃
<h3>{יג}</h3>
וּמִבְּנֵ֣י אֲדֹנִיקָם֮ אַחֲרֹנִים֒ וְאֵ֣לֶּה שְׁמוֹתָ֔ם אֱלִיפֶ֖לֶט יְעִיאֵ֣ל וּֽשְׁמַעְיָ֑ה וְעִמָּהֶ֖ם שִׁשִּׁ֥ים הַזְּכָרִֽים׃
<b style="color: gray;">רש"י</b> <b>אחרונים .</b> שהיו אחרונים ללכת אחרי עזרא :
<b style="color: gray;">מצודת דוד</b> <b>אחרונים .</b> הם הלכו באחרונה ולא מהרו ללכת כשאר הנזכרים : <b>שמותם .</b> של הראשים :
<h3>{יד}</h3>
וּמִבְּנֵ֥י בִגְוַ֖י עוּתַ֣י (וזבוד) [וְזַכּ֑וּר] וְעִמּ֖וֹ שִׁבְעִ֥ים הַזְּכָרִֽים׃
<h3>{טו}</h3>
וָֽאֶקְבְּצֵ֗ם אֶל־הַנָּהָר֙ הַבָּ֣א אֶֽל־אַהֲוָ֔א וַנַּחֲנֶ֥ה שָׁ֖ם יָמִ֣ים שְׁלֹשָׁ֑ה וָאָבִ֤ינָה בָעָם֙ וּבַכֹּ֣הֲנִ֔ים וּמִבְּנֵ֥י לֵוִ֖י לֹא־מָצָ֥אתִי שָֽׁם׃
<b style="color: gray;">רש"י</b> <b>אל הנהר הבא .</b> אל הנהר הנובע : <b>אל אהוא .</b> אל אותו הנהר : <b>ונחנה שם .</b> והיינו חונים שם : <b>ואבינה בעם .</b> נתתי לבי להבין בעם אשר נקבצו עמי :
<b style="color: gray;">מצודת דוד</b> <b>אל הנהר וגו' .</b> סמוך להנהר ההולך אל אהוא והוא שם מקום : <b>ואבינה .</b> נסתכלתי בכוונת הלב לדעת מי ומי ההולכים : <b>לא מצאתי .</b> כי הלוים שהיו שם היו קצוצי בהונות ולא יכלו לנגן בכלי שיר כ''כ רש''י ( קדושין סח ) :
<h3>{טז}</h3>
וָאֶשְׁלְחָ֡ה לֶאֱלִיעֶ֡זֶר לַאֲרִיאֵ֡ל לִֽ֠שְׁמַעְיָה וּלְאֶלְנָתָ֨ן וּלְיָרִ֜יב וּלְאֶלְנָתָ֧ן וּלְנָתָ֛ן וְלִזְכַרְיָ֥ה וְלִמְשֻׁלָּ֖ם רָאשִׁ֑ים וּלְיוֹיָרִ֥יב וּלְאֶלְנָתָ֖ן מְבִינִֽים׃
<b style="color: gray;">רש"י</b> <b>ואשלחה לאליעזר וגו' .</b> ראשים , גדולים : <b>מבינים .</b> חכמים היו :
<b style="color: gray;">מצודת דוד</b> <b>לאליעזר .</b> את אליעזר : <b>מבינים .</b> חכמים :
<b style="color: gray;">רלב"ג</b> <b>ואשלחה לאליעזר לאריאל וגו' .</b> ר''ל ששלח בעבור אליעזר וחבריו שהם ראשים ובעבור יויריב ואלנתן שהם חכמים ומבינים והנה עשה זה לכבוד אדו שהיה הראש בכספיא כי משם היה צריך ללוים עם שבעבור גדולתם ישיגו מבוקשם בקלות :
<h3>{יז}</h3>
(ואוצאה) [וָאֲצַוֶּ֤ה] אוֹתָם֙ עַל־אִדּ֣וֹ הָרֹ֔אשׁ בְּכָסִפְיָ֖א הַמָּק֑וֹם וָאָשִׂימָה֩ בְּפִיהֶ֨ם דְּבָרִ֜ים לְ֠דַבֵּר אֶל־אִדּ֨וֹ אָחִ֤יו (הנתונים) [הַנְּתִינִים֙] בְּכָסִפְיָ֣א הַמָּק֔וֹם לְהָֽבִיא־לָ֥נוּ מְשָׁרְתִ֖ים לְבֵ֥ית אֱלֹהֵֽינוּ׃
<b style="color: gray;">רש"י</b> <b>ואצוה אותם וגו' .</b> שלחתים וצויתים לדבר אל אדו שהוא גדול וחשוב אשר בכספיא : <b>על אדו .</b> אל אדו : <b>ואשימה בפיהם .</b> שמתי בפיהם דברים לדבר בשליחותי אל אדו ואחיו שהם נתונים ומיושבים בכספיא להביא לנו משרתים לעבוד בבית המקדש : <b>בכספיא .</b> שם מקום בבבל : <b>אל אדו אחיו .</b> שם אדם : <b>הנתינים .</b> כמו הנתינים ועל כן נכתב בוי''ו :
<b style="color: gray;">מצודת דוד</b> <b>על אדו .</b> אל אדו שהיה הראש בהמקו' הנקרא כספי' : <b>ואשימה .</b> ר''ל סדרתי להם הדברי' לדבר וכו' : <b>אחיו .</b> כמו ואחיו : <b>הנתינים .</b> ר''ל אדו ואחיו היו מן הנתינים אשר בכספיא : <b>להביא .</b> דבר השליחות היה להביא לנו לוים אשר ישרתו בשיר :
<b style="color: gray;">רלב"ג</b> <b>ואשימה בפיהם דברים .</b> הנה סדר הדברים בפיהם כדי שיהיו שלמים וישיגו מבוקשם : <b>אל אדו אחיו הנתינים בכספיא המקום .</b> ר''ל אל אדו ואחיו והנתינים כדי שיביאו להם משם משרתים לבית ה' כי הנתינים הם גם כן משרתים לבית ה' ולזה תמצא שכבר באו משם לוים ונתינים :
<h3>{יח}</h3>
וַיָּבִ֨יאּוּ לָ֜נוּ כְּיַד־אֱלֹהֵ֨ינוּ הַטּוֹבָ֤ה עָלֵ֙ינוּ֙ אִ֣ישׁ שֶׂ֔כֶל מִבְּנֵ֣י מַחְלִ֔י בֶּן־לֵוִ֖י בֶּן־יִשְׂרָאֵ֑ל וְשֵׁרֵֽבְיָ֛ה וּבָנָ֥יו וְאֶחָ֖יו שְׁמֹנָ֥ה עָשָֽׂר׃
<b style="color: gray;">רש"י</b> <b>כיד אלהינו .</b> כאשר היתה הצלחתו של הקדוש ברוך הוא עלינו : <b>איש שכל .</b> חכם : <b>מבני מחלי וגו' .</b> כולם הללו לוים :
<b style="color: gray;">מצודת דוד</b> <b>כיד אלהינו .</b> כמו שהיה עלינו יד אלהינו הטובה כן הצליחו והביאו לנו איש משכיל בדבר השיר והיה מבני מחלי וכו' ולא הזכיר שמו : <b>ושרביה .</b> גם הביאו את שרביה ובניו וחבריו :
<h3>{יט}</h3>
וְאֶת־חֲשַׁבְיָ֔ה וְאִתּ֥וֹ יְשַֽׁעְיָ֖ה מִבְּנֵ֣י מְרָרִ֑י אֶחָ֥יו וּבְנֵיהֶ֖ם עֶשְׂרִֽים׃
<b style="color: gray;">מצודת דוד</b> <b>אחיו .</b> חבריו וחוזר על האחד וה''ה לשני וקצר בדבר המובן :
<h3>{כ}</h3>
וּמִן־הַנְּתִינִ֗ים שֶׁנָּתַ֨ן דָּוִ֤יד וְהַשָּׂרִים֙ לַעֲבֹדַ֣ת הַלְוִיִּ֔ם נְתִינִ֖ים מָאתַ֣יִם וְעֶשְׂרִ֑ים כֻּלָּ֖ם נִקְּב֥וּ בְשֵׁמֽוֹת׃
<b style="color: gray;">רש"י</b> <b>ומן הנתינים .</b> ומן העבדים נתינים שנתן דוד המלך ושרי ישראל עלו עמהם :
<b style="color: gray;">מצודת דוד</b> <b>לעבודת הלוים .</b> בדבר מלאכת בית ה' : <b>נקבו בשמות .</b> נתפרשו בשמותם ר''ל החשובים והידועים שבהם :
<b style="color: gray;">מצודת ציון</b> <b>נקבו .</b> נתפרשו וכן ונוקב שם ( ויקרא כ''ד ) :
<h3>{כא}</h3>
וָאֶקְרָ֨א שָׁ֥ם צוֹם֙ עַל־הַנָּהָ֣ר אַהֲוָ֔א לְהִתְעַנּ֖וֹת לִפְנֵ֣י אֱלֹהֵ֑ינוּ לְבַקֵּ֤שׁ מִמֶּ֙נּוּ֙ דֶּ֣רֶךְ יְשָׁרָ֔ה לָ֥נוּ וּלְטַפֵּ֖נוּ וּלְכָל־רְכוּשֵֽׁנוּ׃
<b style="color: gray;">רש"י</b> <b>להתענות .</b> לישב בתענית : <b>דרך ישרה .</b> שיוליכני המקום לשלום :
<b style="color: gray;">מצודת דוד</b> <b>ואקרא .</b> ר''ל גזרתי תענית בהכרזה : <b>על הנהר אהוא .</b> על הנהר הבא אל אהוא : <b>דרך ישרה .</b> ללכת בדרך אשר לא תשיג לנו יד אויב ואורב :
<b style="color: gray;">רלב"ג</b> <b>ואקרא שם צום על הנהר וגו' .</b> ידמה שכבר היו להם אויבים ואורבים רבים מהשמרונים ובהגיע עזרא לנהר אהוא נתבארה לו הסכנה שהם בה משם עד ירושלים ונתן עזרא אל לבו לצום ולהתפלל לה' שיצילם מכל אויב ואורב בדרך :
<h3>{כב}</h3>
כִּ֣י בֹ֗שְׁתִּי לִשְׁא֤וֹל מִן־הַמֶּ֙לֶךְ֙ חַ֣יִל וּפָרָשִׁ֔ים לְעָזְרֵ֥נוּ מֵאוֹיֵ֖ב בַּדָּ֑רֶךְ כִּֽי־אָמַ֨רְנוּ לַמֶּ֜לֶךְ לֵאמֹ֗ר יַד־אֱלֹהֵ֤ינוּ עַל־כָּל־מְבַקְשָׁיו֙ לְטוֹבָ֔ה וְעֻזּ֣וֹ וְאַפּ֔וֹ עַ֖ל כָּל־עֹזְבָֽיו׃
<b style="color: gray;">רש"י</b> <b>כי בושתי .</b> שהרי נתביישתי מן המלך שלא רציתי לשאול לו רכב ופרשים כדי לתיירנו : <b>כי אמרנו .</b> שהרי כבר אמרנו אל דריוש המלך שהקב''ה מטיב למבקשיו ושופך אפו וחמתו על עוזביו :
<b style="color: gray;">מצודת דוד</b> <b>כי בושתי וגו' .</b> ולזה לא שלח עמנו והייתי מתפחד מן האויב : <b>כי אמרנו וגו' .</b> ולזה לא שאלתי חיל ופרשים כ''א שאלתי היה משיב לומר איה אמריכם : <b>לטובה .</b> להטיב להם : <b>ועזו .</b> כח נקמתו :
<b style="color: gray;">מצודת ציון</b> <b>ופרשים .</b> הם רוכבי הסוסים בהרגל רב :
<h3>{כג}</h3>
וַנָּצ֛וּמָה וַנְּבַקְשָׁ֥ה מֵאֱלֹהֵ֖ינוּ עַל־זֹ֑את וַיֵּעָתֵ֖ר לָֽנוּ׃
<b style="color: gray;">רש"י</b> <b>ויעתר לנו .</b> וקבל תפלתינו שבאנו לירושלים לשלום :
<b style="color: gray;">מצודת דוד</b> <b>על זאת .</b> על דרך ישרה : <b>ויעתר לנו .</b> קבל עתר תפלתינו ואולי בנבואה נאמר לו או בחלום ידבר בו :
<b style="color: gray;">מצודת ציון</b> <b>ויעתר .</b> ענין קבלת תפלה וכן ויעתר לו ( בראשית כ''ה ) :
<b style="color: gray;">רלב"ג</b> <b>ואמר עזרא ויעתר לנו .</b> כי ידמה שבאה להם בשורה על יד נביא כי נשמעה תפלתם או באה הנבואה הזאת לעזרא כי קצת המפרשים יסכימו כי מלאכי הוא עזרא :
<h3>{כד}</h3>
וָאַבְדִּ֛ילָה מִשָּׂרֵ֥י הַכֹּהֲנִ֖ים שְׁנֵ֣ים עָשָׂ֑ר לְשֵׁרֵֽבְיָ֣ה חֲשַׁבְיָ֔ה וְעִמָּהֶ֥ם מֵאֲחֵיהֶ֖ם עֲשָׂרָֽה׃
<b style="color: gray;">רש"י</b> <b>ואבדילה .</b> וכאשר הייתי שם על נהר אהוא הבדלתי משרי הכהנים ושקלתי להם הכסף והזהב ליתן באוצרות בית ה' :
<b style="color: gray;">מצודת דוד</b> <b>לשרביה .</b> את שרביה ואת חשביה : <b>מאחיהם .</b> מחבריהם והיו מבני לוי :
<b style="color: gray;">רלב"ג</b> <b>ואבדילה משרי הכהנים שנים עשר .</b> הרצון שהבדיל מהאנשים שהיו תחת שרי הכהנים שנים עשר אנשים והם שרביה וחשביה שהם לוים ועמהם מאחיהם עשרה :
<h3>{כה}</h3>
(ואשקולה) [וָאֶשְׁקֳלָ֣ה] לָהֶ֔ם אֶת־הַכֶּ֥סֶף וְאֶת־הַזָּהָ֖ב וְאֶת־הַכֵּלִ֑ים תְּרוּמַ֣ת בֵּית־אֱלֹהֵ֗ינוּ הַהֵרִ֙ימוּ֙ הַמֶּ֙לֶךְ֙ וְיֹעֲצָ֣יו וְשָׂרָ֔יו וְכָל־יִשְׂרָאֵ֖ל הַנִּמְצָאִֽים׃
<b style="color: gray;">רש"י</b> <b>ההרימו .</b> אשר הרימו הנמצאים בבבל :
<b style="color: gray;">מצודת דוד</b> <b>ואשקלה .</b> מסרתי להם במשקל : <b>ההרימו .</b> אשר הרימו והפרישו המלך וכו' . הנמצאים . במלכות בבל :
<h3>{כו}</h3>
וָאֶשְׁקֲלָ֨ה עַל־יָדָ֜ם כֶּ֗סֶף כִּכָּרִים֙ שֵֽׁשׁ־מֵא֣וֹת וַחֲמִשִּׁ֔ים וּכְלֵי־כֶ֥סֶף מֵאָ֖ה לְכִכָּרִ֑ים זָהָ֖ב מֵאָ֥ה כִכָּֽר׃
<b style="color: gray;">רש"י</b> <b>וכלי כסף מאה לככרים .</b> ככר בכל כלי :
<b style="color: gray;">מצודת דוד</b> <b>על ידם .</b> למסור בידם : <b>לככרים .</b> כל כלי היה משקלו ככר אחד :
<h3>{כז}</h3>
וּכְפֹרֵ֤י זָהָב֙ עֶשְׂרִ֔ים לַאֲדַרְכֹנִ֖ים אָ֑לֶף וּכְלֵ֨י נְחֹ֜שֶׁת מֻצְהָ֤ב טוֹבָה֙ שְׁנַ֔יִם חֲמוּדֹ֖ת כַּזָּהָֽב׃
<b style="color: gray;">רש"י</b> <b>וכפורי .</b> מזרקים : <b>לאדרכונים אלף .</b> מין מטבע אלף דרכונים היו בב' כפורי זהב הללו : <b>מוצהב .</b> משל נחושת מוצהב ( או ) מין מטבע של נחושת : <b>טובה .</b> ל' נקבה קורא לנחושת : <b>שנים .</b> שני כלים : <b>חמודות כזהב .</b> הכלים קורא חמודות בל' נקבה :
<b style="color: gray;">מצודת דוד</b> <b>לאדרכונים אלף .</b> כל אחד היה משקלו אלף דרכונים : <b>המודות כזהב .</b> חשובות כזהב :
<b style="color: gray;">מצודת ציון</b> <b>כיפורי .</b> מזרקות : <b>לאדרכונים .</b> שם מטבע ידוע אצלם : <b>מוצהב .</b> מראה כעין גוון הזהב וכן שער צהוב ( ויקרא יג ) :
<b style="color: gray;">רלב"ג</b> <b>וכפורי זהב עשרים לאדרכונים אלף .</b> ר''ל שכבר היה משקלם אדרכונים אלף : <b>וכלי נחשת מוצהב טובה .</b> מוצהב ר''ל כצבע הזהב ותאר הנחשת פעם בלשון זכר פעם בלשון נקבה כמו רוח גדולה וחזק גם הכלים תאר בלשון נקבה ואמר חמודות כזהב :
<h3>{כח}</h3>
וָאֹמְרָ֣ה אֲלֵהֶ֗ם אַתֶּ֥ם קֹ֙דֶשׁ֙ לַיהוָ֔ה וְהַכֵּלִ֖ים קֹ֑דֶשׁ וְהַכֶּ֤סֶף וְהַזָּהָב֙ נְדָבָ֔ה לַיהוָ֖ה אֱלֹהֵ֥י אֲבֹתֵיכֶֽם׃
<b style="color: gray;">רש"י</b> <b>אליהם .</b> לאותן שרי הכהנים :
<b style="color: gray;">מצודת דוד</b> <b>אתם קודש וכו' .</b> ומהראוי להנתן הקודש ביד הקודש : <b>נדבה לה' .</b> ולקודש יחשב :
<b style="color: gray;">רלב"ג</b> <b>אתם קדש לה' .</b> הנה הלוים הם קודש ולזה הפקיד להם הקודש ואמר להם שישקדו לשמרם עד ישקלו לפני שרי הכהנים והלוים ושרי האבות לישראל להביאו בירושלים אל הלשכות אשר בבית ה' :
<h3>{כט}</h3>
שִׁקְד֣וּ וְשִׁמְר֗וּ עַֽד־תִּשְׁקְל֡וּ לִפְנֵי֩ שָׂרֵ֨י הַכֹּהֲנִ֧ים וְהַלְוִיִּ֛ם וְשָׂרֵֽי־הָאָב֥וֹת לְיִשְׂרָאֵ֖ל בִּירוּשָׁלִָ֑ם הַלִּשְׁכ֖וֹת בֵּ֥ית יְהוָֽה׃
<b style="color: gray;">רש"י</b> <b>הלשכות בית ה' .</b> כדי ליתן בלשכות הבית :
<b style="color: gray;">מצודת דוד</b> <b>שקדו ושמרו .</b> מהרו בדבר צורך הכלים והכסף והזהב ושמרו אותם עד אשר תשיבו במשקל : <b>לפני שרי וכו' .</b> לתתם אל הלשכות אשר בבית ה' :
<b style="color: gray;">מצודת ציון</b> <b>שקדו .</b> ענין מהירות כמו כי שוקד אני ( ירמיה א' ) :
<h3>{ל}</h3>
וְקִבְּלוּ֙ הַכֹּהֲנִ֣ים וְהַלְוִיִּ֔ם מִשְׁקַ֛ל הַכֶּ֥סֶף וְהַזָּהָ֖ב וְהַכֵּלִ֑ים לְהָבִ֥יא לִירוּשָׁלִַ֖ם לְבֵ֥ית אֱלֹהֵֽינוּ׃
<b style="color: gray;">מצודת דוד</b> <b>משקל הכסף .</b> ר''ל הכסף וכו' קבלו במשקל :
<h3>{לא}</h3>
וַֽנִּסְעָ֞ה מִנְּהַ֣ר אַֽהֲוָ֗א בִּשְׁנֵ֤ים עָשָׂר֙ לַחֹ֣דֶשׁ הָרִאשׁ֔וֹן לָלֶ֖כֶת יְרוּשָׁלִָ֑ם וְיַד־אֱלֹהֵ֙ינוּ֙ הָיְתָ֣ה עָלֵ֔ינוּ וַיַּ֨צִּילֵ֔נוּ מִכַּ֥ף אוֹיֵ֛ב וְאוֹרֵ֖ב עַל־הַדָּֽרֶךְ׃
<b style="color: gray;">רש"י</b> <b>בשנים עשר לחודש הראשון .</b> בשנים עשר לניסן : <b>ויד אלהינו היתה עלינו .</b> להצליחנו על הדרך אשר הלכנו עליה :
<b style="color: gray;">מצודת דוד</b> <b>מנהר אהוא .</b> מנהר הבא אל אהוא :
<b style="color: gray;">מצודת ציון</b> <b>ואורב .</b> שונא היושב במארב להסתר :
<h3>{לב}</h3>
וַנָּב֖וֹא יְרוּשָׁלִָ֑ם וַנֵּ֥שֶׁב שָׁ֖ם יָמִ֥ים שְׁלֹשָֽׁה׃
<h3>{לג}</h3>
וּבַיּ֣וֹם הָרְבִיעִ֡י נִשְׁקַ֣ל הַכֶּסֶף֩ וְהַזָּהָ֨ב וְהַכֵּלִ֜ים בְּבֵ֣ית אֱלֹהֵ֗ינוּ עַ֠ל יַד־מְרֵמ֤וֹת בֶּן־אֽוּרִיָּה֙ הַכֹּהֵ֔ן וְעִמּ֖וֹ אֶלְעָזָ֣ר בֶּן־פִּֽינְחָ֑ס וְעִמָּהֶ֞ם יוֹזָבָ֧ד בֶּן־יֵשׁ֛וּעַ וְנֽוֹעַדְיָ֥ה בֶן־בִּנּ֖וּי הַלְוִיִּֽם׃
<b style="color: gray;">מצודת דוד</b> <b>נשקל .</b> מסרנו הכסף וכו' במשקל ביד מרמות וכו' :
<h3>{לד}</h3>
בְּמִסְפָּ֥ר בְּמִשְׁקָ֖ל לַכֹּ֑ל וַיִּכָּתֵ֥ב כָּֽל־הַמִּשְׁקָ֖ל בָּעֵ֥ת הַהִֽיא׃
<b style="color: gray;">רש"י</b> <b>במספר במשקל לכל .</b> מספר הכלים ומשקלם כאשר קבלוהו כך היה נשקל כולו כאשר פרעוהו :
<b style="color: gray;">מצודת דוד</b> <b>במספר .</b> את הכלים מסרנו במספר ובמשקל כל אחד ואחד : <b>ויכתב .</b> למען יעמוד לזכרון :
<h3>{לה}</h3>
הַ֠בָּאִים מֵֽהַשְּׁבִ֨י בְנֵֽי־הַגּוֹלָ֜ה הִקְרִ֥יבוּ עֹל֣וֹת ׀ לֵאלֹהֵ֣י יִשְׂרָאֵ֗ל פָּרִ֨ים שְׁנֵים־עָשָׂ֤ר עַל־כָּל־יִשְׂרָאֵל֙ אֵילִ֣ים ׀ תִּשְׁעִ֣ים וְשִׁשָּׁ֗ה כְּבָשִׂים֙ שִׁבְעִ֣ים וְשִׁבְעָ֔ה צְפִירֵ֥י חַטָּ֖את שְׁנֵ֣ים עָשָׂ֑ר הַכֹּ֖ל עוֹלָ֥ה לַיהוָֽה׃
<b style="color: gray;">רש"י</b> <b>הבאים מהשבי בני הגולה .</b> הללו אשר באו עם עזרא : <b>הקריבו עולות .</b> הכל עולה והוראת שעה היתה :
<b style="color: gray;">מצודת דוד</b> <b>הבאים וגו' .</b> הוא הפוך וכמו בני הגולה הבאים מהשבי : <b>על כל ישראל .</b> בעבור כל ישראל : <b>הכל עולה .</b> ר''ל אף החטאות היו כליל כעולה ולא אכלום הכהנים והוראת שעה היתה :
<b style="color: gray;">מצודת ציון</b> <b>צפירי .</b> שעירי :
<b style="color: gray;">רלב"ג</b> <b>הכל עולה לה' .</b> ר''ל לבד מהחטאות והנה היה זה הוראת שעה וידמה שהקריבו פרים שנים עשר וצפירי חטאת שנים עשר להעיר על הטהרם מחטא ע''ז שחייבים הקהל על שגגת ההוראה בה פר ושעיר לכל שבט ושבט אך לא היו הפרים חטאת כי לא קרה להם זה העון אשר עליו יתחייבו זה הקרבן אך היה זה להעיר לבד על זה הדבר :
<h3>{לו}</h3>
וַֽיִּתְּנ֣וּ ׀ אֶת־דָּתֵ֣י הַמֶּ֗לֶךְ לַאֲחַשְׁדַּרְפְּנֵי֙ הַמֶּ֔לֶךְ וּפַחֲו֖וֹת עֵ֣בֶר הַנָּהָ֑ר וְנִשְּׂא֥וּ אֶת־הָעָ֖ם וְאֶת־בֵּֽית־הָאֱלֹהִֽים׃
<b style="color: gray;">רש"י</b> <b>ויתנו את דתי המלך .</b> הללו עולי גולה ספרו מצות דריוש המלך לגדולי המלך רואי פניו : <b>ופחוות .</b> כמו ופחות : <b>עבר הנהר .</b> אותן של צד ארץ ישראל הן בעבר הנהר ליושבי בבל : <b>ונשאו .</b> שהיו מנשאין ומסייעין :
<b style="color: gray;">מצודת דוד</b> <b>דתי המלך .</b> חוק גזרת המלך אשר נתן ביד עזרא כמ''ש למעלה : <b>ונשאו .</b> היו מנשאים ומרוממים את העם וכו' :
<b style="color: gray;">רלב"ג</b> <b>ויתנו את דתי המלך וגו' .</b> הם הספרים אשר שלח להם הארתחששתא על דבר בקשת עזרא :
<h2>עזרא פרק-ט</h2>
<h3>{א}</h3>
וּכְכַלּ֣וֹת אֵ֗לֶּה נִגְּשׁ֨וּ אֵלַ֤י הַשָּׂרִים֙ לֵאמֹ֔ר לֹֽא־נִבְדְּל֞וּ הָעָ֤ם יִשְׂרָאֵל֙ וְהַכֹּהֲנִ֣ים וְהַלְוִיִּ֔ם מֵעַמֵּ֖י הָאֲרָצ֑וֹת כְּ֠תוֹעֲבֹֽתֵיהֶם לַכְּנַעֲנִ֨י הַחִתִּ֜י הַפְּרִזִּ֣י הַיְבוּסִ֗י הָֽעַמֹּנִי֙ הַמֹּ֣אָבִ֔י הַמִּצְרִ֖י וְהָאֱמֹרִֽי׃
<b style="color: gray;">רש"י</b> <b>אלה .</b> דברים הללו אשר ספרו דתי המלך : <b>והשרים .</b> של ישראל : <b>לאמר .</b> וכן אמרו לי :
<b style="color: gray;">מצודת דוד</b> <b>וככלות אלה .</b> כאשר כלו הדברים האלה והם מסירת הכלים וכו' ואת דתי המלך . כתועבותיהם . ר''ל עודם עושים כתועבותיהם של הכנענים וכו' :
<b style="color: gray;">מצודת ציון</b> <b>לאחשדרפני .</b> מין שררה ידוע אצלם : <b>ופחוות .</b> מל' פחה ומושל :
<h3>{ב}</h3>
כִּֽי־נָשְׂא֣וּ מִבְּנֹֽתֵיהֶ֗ם לָהֶם֙ וְלִבְנֵיהֶ֔ם וְהִתְעָֽרְבוּ֙ זֶ֣רַע הַקֹּ֔דֶשׁ בְּעַמֵּ֖י הָאֲרָצ֑וֹת וְיַ֧ד הַשָּׂרִ֣ים וְהַסְּגָנִ֗ים הָ֥יְתָ֛ה בַּמַּ֥עַל הַזֶּ֖ה רִאשׁוֹנָֽה׃
<b style="color: gray;">רש"י</b> <b>היתה במעל הזה ראשונה .</b> שהם התחילו למעול מעל להתחתן בגויי הארצות :
<b style="color: gray;">מצודת דוד</b> <b>כי נשאו .</b> כי לקחו נשים מבנותיהם ולזה אוחזים במעשיהם : <b>זרע הקודש .</b> המה בני ישראל : <b>ראשונה .</b> הם נשאו בתחלה נשים מבנות העובדי כוכבים ומהם למדו יתר העם :
<b style="color: gray;">מצודת ציון</b> <b>נבדלו .</b> ענין הפרשה :
<b style="color: gray;">רלב"ג</b> <b>והתערבו זרע הקדש בעמי הארצות .</b> ידמה שנשאום בגויתן שאם לא היה כן לא היה אסור בדבר בכל הגוים שזכר כי אם כמצרי :
<h3>{ג}</h3>
וּכְשָׁמְעִי֙ אֶת־הַדָּבָ֣ר הַזֶּ֔ה קָרַ֥עְתִּי אֶת־בִּגְדִ֖י וּמְעִילִ֑י וָאֶמְרְטָ֞ה מִשְּׂעַ֤ר רֹאשִׁי֙ וּזְקָנִ֔י וָאֵשְׁבָ֖ה מְשׁוֹמֵֽם׃
<b style="color: gray;">רש"י</b> <b>משומם .</b> עלוב ושומם כמו ( יחזקאל ג ) שבעת ימים משמים בתוכם :
<b style="color: gray;">מצודת דוד</b> <b>קרעתי וגו' .</b> מגודל הצער בעבור המעל הזה : <b>משומם .</b> משותק ונאלם כדרך המצטער :
<b style="color: gray;">מצודת ציון</b> <b>והתערבו .</b> מל' תערובות ובלבול : <b>והסגנים .</b> מין שררה : <b>במעל .</b> ענין חטא ופשע :
<b style="color: gray;">רלב"ג</b> <b>ואשבה משומם .</b> ר''ל נבהל הרעיונים ונעזב מרוב הדאגה על זה החטא והנה באר אחר זה שכבר התענה וזה כלל גם כן במלך משומם ולזה אמר ואני יושב משומם למנחת הערב ובמנחת הערב קמתי מתעניתי כי האיש המשומם הוא נעזב באופן שלא יתן אל לבו לאכול ולשתות וידמה שכאשר הגיעה מנחת הערב אכל ועם כל זה קרא אותו תענית וזה מה שיורה שמתענין לשעות . ובקרעי בגדי ומעילי ואכרעה על ברכי וגו' :
<h3>{ד}</h3>
וְאֵלַ֣י יֵאָסְפ֗וּ כֹּ֤ל חָרֵד֙ בְּדִבְרֵ֣י אֱלֹהֵֽי־יִשְׂרָאֵ֔ל עַ֖ל מַ֣עַל הַגּוֹלָ֑ה וַאֲנִי֙ יֹשֵׁ֣ב מְשׁוֹמֵ֔ם עַ֖ד לְמִנְחַ֥ת הָעָֽרֶב׃
<b style="color: gray;">רש"י</b> <b>מתעניתי .</b> שלא אכלתי אותו יום :
<b style="color: gray;">מצודת דוד</b> <b>כל חרד .</b> כל החרד בקיום דברי ה' היה נאסף אלי בעבור מעל הגולה ר''ל להעביר המעל הזה : <b>למנחת הערב .</b> לדורון ותשורת הערב ר''ל לזמן הקרבת תמיד של בין הערבים :
<b style="color: gray;">מצודת ציון</b> <b>ומעילי .</b> הוא מין מלבוש עליון : <b>ואמרטה .</b> ענין תלישה כמו ואיש כי ימרט ראשו ( ויקרא י''ג ) : <b>משומם .</b> משותק ונאלם כמו משמים בתוכם ( יחזקאל ג' ) :
<h3>{ה}</h3>
וּבְמִנְחַ֣ת הָעֶ֗רֶב קַ֚מְתִּי מִתַּֽעֲנִיתִ֔י וּבְקָרְעִ֥י בִגְדִ֖י וּמְעִילִ֑י וָֽאֶכְרְעָה֙ עַל־בִּרְכַּ֔י וָאֶפְרְשָׂ֥ה כַפַּ֖י אֶל־יְהוָ֥ה אֱלֹהָֽי׃
<b style="color: gray;">מצודת דוד</b> <b>קמתי מתעניתי .</b> ר''ל קמתי מעונה וחלש מתעניתי שלא אכל כל אותו היום : <b>ובקרעי וגו' .</b> ובקריעת הבגדים ובכדי לעורר הלבבות קם כשהוא מעונה ולבוש בגדים קרועים וכרע על ברכיו : <b>ואפרשה כפי .</b> כן הוא דרך שואל החסד :
<b style="color: gray;">מצודת ציון</b> <b>חרד .</b> ענין מהירות כמו ויחרדו זקני העיר ( ש''א י''ו ) :
<h3>{ו}</h3>
וָאֹמְרָ֗ה אֱלֹהַי֙ בֹּ֣שְׁתִּי וְנִכְלַ֔מְתִּי לְהָרִ֧ים אֱלֹהַ֛י פָּנַ֖י אֵלֶ֑יךָ כִּ֣י עֲוֹנֹתֵ֤ינוּ רָבוּ֙ לְמַ֣עְלָה רֹּ֔אשׁ וְאַשְׁמָתֵ֥נוּ גָדְלָ֖ה עַ֥ד לַשָּׁמָֽיִם׃
<b style="color: gray;">רש"י</b> <b>נתנו .</b> כמו נתננו דגש הנו''ן תחת חסרון נו''ן אחרת כמו ( ד''ה ב' י''ד ) כי עליך נשענו כמו נשעננו ( בראשית ל''ד ) ונתנו את בנותינו כמו ונתננו : <b>כהיום הזה .</b> כמו שנראה היום הזה שכבר גלו עשרת השבטים ועדיין נשארו בבבל הרבה מן הגולים :
<b style="color: gray;">מצודת דוד</b> <b>להרים וכו' .</b> הוא הפוך כמו להרים פני אליך אלהי : <b>רבו .</b> נתרבו ועלו למעלה מן הראש :
<b style="color: gray;">רלב"ג</b> <b>כי עונותינו רבו למעלה ראש .</b> ר''ל כי עונותינו רבו מאד במה שעוינו לה' ית' שהוא ראש למעלה רצונ' בזה שהוא ראש לעליונים ואלהי האלהים . או ירצה בזה שהם רבו למעלה מכל ראש ומספר כולל כטעם נשא את ראש בני גרשון :
<h3>{ז}</h3>
מִימֵ֣י אֲבֹתֵ֗ינוּ אֲנַ֙חְנוּ֙ בְּאַשְׁמָ֣ה גְדֹלָ֔ה עַ֖ד הַיּ֣וֹם הַזֶּ֑ה וּבַעֲוֹנֹתֵ֡ינוּ נִתַּ֡נּוּ אֲנַחְנוּ֩ מְלָכֵ֨ינוּ כֹהֲנֵ֜ינוּ בְּיַ֣ד ׀ מַלְכֵ֣י הָאֲרָצ֗וֹת בַּחֶ֜רֶב בַּשְּׁבִ֧י וּבַבִּזָּ֛ה וּבְבֹ֥שֶׁת פָּנִ֖ים כְּהַיּ֥וֹם הַזֶּֽה׃
<b style="color: gray;">רש"י</b> <b>ועתה כמעט רגע .</b> לפי שעה : <b>תחנה .</b> כמו חנינה : <b>ולתת לנו יתד .</b> לקבוע אותנו בארץ ישראל : <b>יתד .</b> כמו ( ישעיה כ''ב ) ותקעתיו יתד במקום נאמן : <b>מחיה מעט .</b> חיים מועטים :
<b style="color: gray;">מצודת דוד</b> <b>כהיום הזה .</b> כאשר נראה היום אשר בני עשרת השבטים המה בגולה ואף מבני יהודה ובנימן רבים נשארו בבבל בגולה :
<b style="color: gray;">מצודת ציון</b> <b>ונכלמתי .</b> מלשון כלימה ובושה : <b>להרים .</b> לרומם ולהגביה : <b>ואשמתנו .</b> מל' אשמה ופשע :
<h3>{ח}</h3>
וְעַתָּ֡ה כִּמְעַט־רֶגַע֩ הָיְתָ֨ה תְחִנָּ֜ה מֵאֵ֣ת ׀ יְהוָ֣ה אֱלֹהֵ֗ינוּ לְהַשְׁאִ֥יר לָ֙נוּ֙ פְּלֵיטָ֔ה וְלָתֶת־לָ֥נוּ יָתֵ֖ד בִּמְק֣וֹם קָדְשׁ֑וֹ לְהָאִ֤יר עֵינֵ֙ינוּ֙ אֱלֹהֵ֔ינוּ וּלְתִתֵּ֛נוּ מִֽחְיָ֥ה מְעַ֖ט בְּעַבְדֻתֵֽנוּ׃
<b style="color: gray;">רש"י</b> <b>כי עבדים אנחנו .</b> לדריוש מלך פרס : <b>לא עזבנו .</b> לא עזב אותנו : <b>ויט .</b> לשון מפעל כמו מטה הטה עלינו חסדו : <b>גדר .</b> שהיו גודרין גדר לשמור מצותיו :
<b style="color: gray;">מצודת דוד</b> <b>כמעט רגע .</b> מעט הזמן היה לנו חנינה מה' והיא מל' שאלה ומליצה על כי הגאולה ההיא קטנה היא : <b>יתד וגו' .</b> קבועות בירושלים כיתד הקבוע : <b>מחיה מעט .</b> חיים מעטים בעת עבדותינו :
<b style="color: gray;">רלב"ג</b> <b>ועתה כמעט רגע .</b> קרא זמן גלות בבל מעט ביחס אל החטאים הנפלאים שחטאו אבותינו : <b>ולתת לנו יתד במקום קדשו .</b> ר''ל להתקע ולהקבע בו :
<h3>{ט}</h3>
כִּֽי־עֲבָדִ֣ים אֲנַ֔חְנוּ וּבְעַבְדֻתֵ֔נוּ לֹ֥א עֲזָבָ֖נוּ אֱלֹהֵ֑ינוּ וַֽיַּט־עָלֵ֣ינוּ חֶ֡סֶד לִפְנֵי֩ מַלְכֵ֨י פָרַ֜ס לָֽתֶת־לָ֣נוּ מִֽחְיָ֗ה לְרוֹמֵ֞ם אֶת־בֵּ֤ית אֱלֹהֵ֙ינוּ֙ וּלְהַעֲמִ֣יד אֶת־חָרְבֹתָ֔יו וְלָֽתֶת־לָ֣נוּ גָדֵ֔ר בִּֽיהוּדָ֖ה וּבִירוּשָׁלִָֽם׃
<b style="color: gray;">מצודת דוד</b> <b>כי עבדים .</b> עדיין עבדים אנחנו למלכי פרס אבל בעבודתינו לא עזבנו מכל וכל : <b>את חרבותיו .</b> של הבית הזה : <b>גדר .</b> להיות גדורים מסביב לבל נהיה עוד למרמס לכל :
<b style="color: gray;">מצודת ציון</b> <b>תחנה .</b> חנינה וחן וכן לבלתי היות להם תחנה ( יהושע י''א ) : <b>פליטה .</b> ענין הצלה ושיור : <b>יתד .</b> מסמר : <b>מחיה .</b> מל' חיות :
<b style="color: gray;">רלב"ג</b> <b>ולתת לנו גדר ביהודה ובירושלים .</b> ר''ל לתת לנו דירה בארץ יהודה וירושלים כי הדירה לא תהיה בזולת גדר :
<h3>{י}</h3>
וְעַתָּ֛ה מַה־נֹּאמַ֥ר אֱלֹהֵ֖ינוּ אַֽחֲרֵי־זֹ֑את כִּ֥י עָזַ֖בְנוּ מִצְוֹתֶֽיךָ׃
<b style="color: gray;">מצודת דוד</b> <b>אחרי זאת .</b> אחרי הטובה הזאת שעשית לנו מה נאמר ר''ל וכי נוכל לומר הטובה הזאת מעוטה היא כי הלא עזבנו מצותיך ואף המעט ההיא לחסד תחשב :
<b style="color: gray;">מצודת ציון</b> <b>חרבותיו .</b> מלשון חורבה : <b>גדר .</b> כותל מקיף :
<h3>{יא}</h3>
אֲשֶׁ֣ר צִוִּ֗יתָ בְּיַ֨ד עֲבָדֶ֣יךָ הַנְּבִיאִים֮ לֵאמֹר֒ הָאָ֗רֶץ אֲשֶׁ֨ר אַתֶּ֤ם בָּאִים֙ לְרִשְׁתָּ֔הּ אֶ֤רֶץ נִדָּה֙ הִ֔יא בְּנִדַּ֖ת עַמֵּ֣י הָאֲרָצ֑וֹת בְּתוֹעֲבֹֽתֵיהֶ֗ם אֲשֶׁ֥ר מִלְא֛וּהָ מִפֶּ֥ה אֶל־פֶּ֖ה בְּטֻמְאָתָֽם׃
<b style="color: gray;">רש"י</b> <b>נדה .</b> טמאה וגעולה :
<b style="color: gray;">מצודת דוד</b> <b>ארץ נדה היא .</b> ארץ מרוחק ומתועב בעבור תעוב העובדי כוכבים בתועבות אשר מלאו הארץ משפתה אל שפתה ברוב טומאתם :
<b style="color: gray;">רלב"ג</b> <b>ארץ נדה היא בנדת עמי הארצות .</b> ר''ל שכבר נטמאה הארץ בטמאותיהם בעריות ובע''ז :
<h3>{יב}</h3>
וְ֠עַתָּה בְּֽנוֹתֵיכֶ֞ם אַל־תִּתְּנ֣וּ לִבְנֵיהֶ֗ם וּבְנֹֽתֵיהֶם֙ אַל־תִּשְׂא֣וּ לִבְנֵיכֶ֔ם וְלֹֽא־תִדְרְשׁ֧וּ שְׁלֹמָ֛ם וְטוֹבָתָ֖ם עַד־עוֹלָ֑ם לְמַ֣עַן תֶּחֶזְק֗וּ וַאֲכַלְתֶּם֙ אֶת־ט֣וּב הָאָ֔רֶץ וְהוֹרַשְׁתֶּ֥ם לִבְנֵיכֶ֖ם עַד־עוֹלָֽם׃
<b style="color: gray;">רש"י</b> <b>והורשתם .</b> את הארץ לבניכם עד עולם :
<b style="color: gray;">מצודת דוד</b> <b>למען תחזקו .</b> למען תאחזו בארץ להשאר בידכם : <b>עד עולם .</b> ר''ל ובניכם לבניהם וכן עד עולם :
<b style="color: gray;">מצודת ציון</b> <b>נדה .</b> מל' נדידה ורחוק :
<b style="color: gray;">רלב"ג</b> <b>ולא תדרשו שלומם וטובתם .</b> הוא שב אל עמן ומואב לבד כמו שנזכר בתורה :
<h3>{יג}</h3>
וְאַֽחֲרֵי֙ כָּל־הַבָּ֣א עָלֵ֔ינוּ בְּמַעֲשֵׂ֙ינוּ֙ הָרָעִ֔ים וּבְאַשְׁמָתֵ֖נוּ הַגְּדֹלָ֑ה כִּ֣י ׀ אַתָּ֣ה אֱלֹהֵ֗ינוּ חָשַׂ֤כְתָּֽ לְמַ֙טָּה֙ מֵֽעֲוֹנֵ֔נוּ וְנָתַ֥תָּה לָּ֛נוּ פְּלֵיטָ֖ה כָּזֹֽאת׃
<b style="color: gray;">רש"י</b> <b>ואחרי כל הבא עלינו .</b> אחרי כל המעשה הרע אשר הגיע עלינו במעשינו הרעים : <b>חשכת .</b> למטה מעונינו . מנעת מעונותינו עד למטה שנפחת עונינו על כפרת גלותינו ויש לנו לפותרו בענין זה מנעת עצמך מלגבות ממנו כל עונינו וגבית ממנו למטה מן העונות ולא פרעת ממנו ככל חטאתינו :
<b style="color: gray;">מצודת דוד</b> <b>ואחרי וכו' .</b> אחרי שראינו כל העונש הבא עלינו וכו' : <b>חשכת .</b> ר''ל אף הגאולה המועטת ההיא אין אנו ראוים לה כי אתה בחסדך מנעת העונש לתתה למטה מעונינו ר''ל פחות מהם ובעבור זה נתת לנו פליטה ולא בצדקותינו :
<b style="color: gray;">רלב"ג</b> <b>כי אתה אלהינו חשכת למטה מעונינו .</b> ר''ל מנעת מן העונש שהיה ראוי לבא עלינו והבאת ממנו למטה ממה שראוי לפי עונינו :
<h3>{יד}</h3>
הֲנָשׁוּב֙ לְהָפֵ֣ר מִצְוֹתֶ֔יךָ וּ֨לְהִתְחַתֵּ֔ן בְּעַמֵּ֥י הַתֹּעֵב֖וֹת הָאֵ֑לֶּה הֲל֤וֹא תֶֽאֱנַף־בָּ֙נוּ֙ עַד־כַּלֵּ֔ה לְאֵ֥ין שְׁאֵרִ֖ית וּפְלֵיטָֽה׃
<b style="color: gray;">רש"י</b> <b>הנשיב .</b> אם נשוב : <b>הלא תאנף בנו .</b> תמיה המתקיימת :
<b style="color: gray;">מצודת דוד</b> <b>הנשוב .</b> חוזר למעלה לומר אחרי שראינו העונש והחסד בפליטה הנשארת וכי מהראוי שנשוב להפר מצותיך : <b>עד כלה .</b> עד לכלות הכל מבלי שארית ולא תעשה עוד חסד :
<b style="color: gray;">מצודת ציון</b> <b>חשכת .</b> מנעת כמו ולא חשכת ( בראשית כ''ב ) :
<b style="color: gray;">רלב"ג</b> <b>הנשוב להפר מצותיך .</b> אמר זה בתמיה . הראוי שנשוב להפר מצותיך אחר שהטבת לנו להקל ענשנו ולהשגיח בנו הלא זה יהיה סבה שתאנף בנו עד כלה לאין שארית ופלטה :
<h3>{טו}</h3>
יְהוָ֞ה אֱלֹהֵ֤י יִשְׂרָאֵל֙ צַדִּ֣יק אַ֔תָּה כִּֽי־נִשְׁאַ֥רְנוּ פְלֵיטָ֖ה כְּהַיּ֣וֹם הַזֶּ֑ה הִנְנ֤וּ לְפָנֶ֙יךָ֙ בְּאַשְׁמָתֵ֔ינוּ כִּ֣י אֵ֥ין לַעֲמ֛וֹד לְפָנֶ֖יךָ עַל־זֹֽאת׃
<b style="color: gray;">רש"י</b> <b>כי אין .</b> כח מעשים טובים בנו לעמוד ולהתקיים לפניך על עבירה זו :
<b style="color: gray;">מצודת דוד</b> <b>צדיק אתה וגו' .</b> ר''ל צדקה עשית עמנו ולא במשפט : <b>כהיום הזה .</b> כאשר אנחנו היום פליטה מועטת : <b>הננו לפניך .</b> עדיין מחזיקים אנו בעון זה ובידינו הוא : <b>כי אין לעמוד .</b> ר''ל אין בנו זכות לעמוד לפניך על העון הזה להעביר אותה בעבור מעשה הזכות וא''כ עדיין אנו באשמה הזאת וטמון הוא בידינו והפליטה הנשארת בצדקה הוא :
<b style="color: gray;">מצודת ציון</b> <b>להפר .</b> לבטל : <b>להתחתן .</b> מלשון חתון : <b>תאנף .</b> מל' אף וחמה :
<h2>עזרא פרק-י</h2>
<h3>{א}</h3>
וּכְהִתְפַּלֵּ֤ל עֶזְרָא֙ וּכְ֨הִתְוַדֹּת֔וֹ בֹּכֶה֙ וּמִתְנַפֵּ֔ל לִפְנֵ֖י בֵּ֣ית הָאֱלֹהִ֑ים נִקְבְּצוּ֩ אֵלָ֨יו מִיִּשְׂרָאֵ֜ל קָהָ֣ל רַב־מְאֹ֗ד אֲנָשִׁ֤ים וְנָשִׁים֙ וִֽילָדִ֔ים כִּֽי־בָכ֥וּ הָעָ֖ם הַרְבֵּה־בֶֽכֶה׃
<b style="color: gray;">רש"י</b> <b>בכה .</b> כמו בכי :
<b style="color: gray;">מצודת דוד</b> <b>וכהתפלל .</b> וכאשר התפלל עזרא וכו' : <b>כי בכו .</b> בעבור תפלת עזרא בכו העם אשר נמצאו עמו ולקול בכיותם נקבצו קהל רב :
<b style="color: gray;">מצודת ציון</b> <b>וכהתודותו .</b> מל' וידוי : <b>ומתנפל .</b> נופל ומשתטח בארץ :
<b style="color: gray;">רלב"ג</b> <b>הרבה בכה .</b> הרבה בכיה וידמה שאמר זה עזרא בקול רם כדי שיכנע לב החוטאים בזה :
<h3>{ב}</h3>
וַיַּעַן֩ שְׁכַנְיָ֨ה בֶן־יְחִיאֵ֜ל מִבְּנֵ֤י (עולם) [עֵילָם֙] וַיֹּ֣אמֶר לְעֶזְרָ֔א אֲנַ֙חְנוּ֙ מָעַ֣לְנוּ בֵאלֹהֵ֔ינוּ וַנֹּ֛שֶׁב נָשִׁ֥ים נָכְרִיּ֖וֹת מֵעַמֵּ֣י הָאָ֑רֶץ וְעַתָּ֛ה יֵשׁ־מִקְוֶ֥ה לְיִשְׂרָאֵ֖ל עַל־זֹֽאת׃
<b style="color: gray;">רש"י</b> <b>ונושב .</b> והושבנום : <b>יש מקוה .</b> יש תקוה לישראל על כך שהם יכולים להוציא נשיהם העכו''ם והנולד מהם ולהוציא כל הבנים הנולדים מן הנשים העכו''ם :
<b style="color: gray;">מצודת דוד</b> <b>ונשב .</b> הושבנו בבתינו לקחת אותן לנשים : <b>יש מקוה .</b> יש תקוה לבטל העון הזאת :
<b style="color: gray;">מצודת ציון</b> <b>מקוה .</b> מל' תקוה ותוחלת :
<b style="color: gray;">רלב"ג</b> <b>יש מקוה לישראל על זאת .</b> ר''ל מקוה מים ירחצו ויטהרו והוא שיעזוב רשע דרכו להוציא כל הנשים והנולד מהם . או יהיה מקוה מענין תקוה ובטחון והרצון יש להם תקוה להטהר מזאת הטומאה והענין אחד איך שיפורש :
<h3>{ג}</h3>
וְעַתָּ֣ה נִֽכְרָת־בְּרִ֣ית לֵ֠אלֹהֵינוּ לְהוֹצִ֨יא כָל־נָשִׁ֜ים וְהַנּוֹלָ֤ד מֵהֶם֙ בַּעֲצַ֣ת אֲדֹנָ֔י וְהַחֲרֵדִ֖ים בְּמִצְוַ֣ת אֱלֹהֵ֑ינוּ וְכַתּוֹרָ֖ה יֵעָשֶֽׂה׃
<b style="color: gray;">רש"י</b> <b>בעצת אד' .</b> בעצתו וברצונו של הקב''ה : <b>וחרדים במצות אלהינו .</b> ויראי שמים יוציאם : <b>וכתורה יעשה .</b> העושה המעשה הזה אשר יוציא אשתו ובניו העובדי כוכבים :
<b style="color: gray;">מצודת דוד</b> <b>כל נשים .</b> מבנות העובדי כוכבים : <b>והנולד .</b> הבנים הנולדים מהן : <b>בעצת אד' .</b> בעבור עצת ה' כמ''ש ולא תתחתן וכו' כי יסיר וכו' ( דברים ז ) : <b>והחרדים .</b> במצות והתעוררות החרדים במצות אלהינו : <b>וכתורה יעשה .</b> וכאשר נעשה כן אז יעשה כדבר התורה :
<b style="color: gray;">מצודת ציון</b> <b>והחרדים .</b> הממהרים :
<h3>{ד}</h3>
ק֛וּם כִּֽי־עָלֶ֥יךָ הַדָּבָ֖ר וַאֲנַ֣חְנוּ עִמָּ֑ךְ חֲזַ֖ק וַעֲשֵֽׂה׃
<b style="color: gray;">רש"י</b> <b>ואנחנו עמך .</b> להיות מסכימים עמך :
<b style="color: gray;">מצודת דוד</b> <b>קום .</b> היה זריז בדבר כי היא מוטלת עליך כי אתה הראש לכולנו ואנחנו נהיה עמך בעזרתך :
<b style="color: gray;">מצודת ציון</b> <b>קום .</b> הוא ענין זרוז וכן קום עבור ( יהושע א ) :
<h3>{ה}</h3>
וַיָּ֣קָם עֶזְרָ֡א וַיַּשְׁבַּ֣ע אֶת־שָׂרֵי֩ הַכֹּהֲנִ֨ים הַלְוִיִּ֜ם וְכָל־יִשְׂרָאֵ֗ל לַעֲשׂ֛וֹת כַּדָּבָ֥ר הַזֶּ֖ה וַיִּשָּׁבֵֽעוּ׃
<b style="color: gray;">מצודת דוד</b> <b>וכל ישראל .</b> שרי כל ישראל :
<h3>{ו}</h3>
וַיָּ֣קָם עֶזְרָ֗א מִלִּפְנֵי֙ בֵּ֣ית הָֽאֱלֹהִ֔ים וַיֵּ֕לֶךְ אֶל־לִשְׁכַּ֖ת יְהוֹחָנָ֣ן בֶּן־אֶלְיָשִׁ֑יב וַיֵּ֣לֶךְ שָׁ֗ם לֶ֤חֶם לֹֽא־אָכַל֙ וּמַ֣יִם לֹֽא־שָׁתָ֔ה כִּ֥י מִתְאַבֵּ֖ל עַל־מַ֥עַל הַגּוֹלָֽה׃
<b style="color: gray;">מצודת ציון</b> <b>לשכת .</b> ענין חדר מה :
<h3>{ז}</h3>
וַיַּעֲבִ֨ירוּ ק֜וֹל בִּיהוּדָ֣ה וִירֽוּשָׁלִַ֗ם לְכֹל֙ בְּנֵ֣י הַגּוֹלָ֔ה לְהִקָּבֵ֖ץ יְרוּשָׁלִָֽם׃
<b style="color: gray;">רש"י</b> <b>קול .</b> כרוז :
<b style="color: gray;">מצודת דוד</b> <b>ויעבירו .</b> הכריזו לומר לכל בני הגולה וכו' :
<h3>{ח}</h3>
וְכֹל֩ אֲשֶׁ֨ר לֹֽא־יָב֜וֹא לִשְׁלֹ֣שֶׁת הַיָּמִ֗ים כַּעֲצַ֤ת הַשָּׂרִים֙ וְהַזְּקֵנִ֔ים יָחֳרַ֖ם כָּל־רְכוּשׁ֑וֹ וְה֥וּא יִבָּדֵ֖ל מִקְּהַ֥ל הַגּוֹלָֽה׃
<b style="color: gray;">רש"י</b> <b>לשלשת הימים .</b> לסוף שלשת הימים :
<b style="color: gray;">מצודת דוד</b> <b>לשלשת הימים .</b> לסוף ג' הימים מעת הכרוז : <b>כעצת וכו' .</b> אשר הגבילו זה הזמן : <b>והוא יבדל .</b> לא יצטרפו אותו לקהל הגולה בדבר מהדברים :
<b style="color: gray;">מצודת ציון</b> <b>יחרם .</b> ענין חורבן ואבדון :
<b style="color: gray;">רלב"ג</b> <b>יחרם כל רכושו .</b> יהיה כל קנינו חרם והוא יהיה נבדל מקהל הגולה :
<h3>{ט}</h3>
וַיִּקָּבְצ֣וּ כָל־אַנְשֵֽׁי־יְהוּדָה֩ וּבִנְיָמִ֨ן ׀ יְרוּשָׁלִַ֜ם לִשְׁלֹ֣שֶׁת הַיָּמִ֗ים ה֛וּא חֹ֥דֶשׁ הַתְּשִׁיעִ֖י בְּעֶשְׂרִ֣ים בַּחֹ֑דֶשׁ וַיֵּשְׁב֣וּ כָל־הָעָ֗ם בִּרְחוֹב֙ בֵּ֣ית הָאֱלֹהִ֔ים מַרְעִידִ֥ים עַל־הַדָּבָ֖ר וּמֵהַגְּשָׁמִֽים׃
<b style="color: gray;">רש"י</b> <b>חדש התשיעי .</b> הוא חדש כסליו : <b>מרעידים על הדבר .</b> מתייראים על הדבר ומתייראים היו ממכשול של עבירה זאת : <b>ומהגשמים .</b> ומן הגשמים היורדים עליהם שם היו רעודים ועלובים :
<b style="color: gray;">מצודת דוד</b> <b>ברחוב .</b> רחובות היו בהר הבית וכן בבית הראשון כמ''ש לרחוב המזרח ( דה''ב כט ) : <b>מרעידים .</b> היו רועדים על דבר מכשול העון ומחמת רוב הגשמים היורד עליהם :
<b style="color: gray;">מצודת ציון</b> <b>מרעידים .</b> מל' רעדה ורתת :
<b style="color: gray;">רלב"ג</b> <b>ברחוב בית האלהים .</b> הוא הרחוב אשר לפני בית האלהים חוץ מהעזרה כי אין ראוי לישב בעזרה :
<h3>{י}</h3>
וַיָּ֨קָם עֶזְרָ֤א הַכֹּהֵן֙ וַיֹּ֣אמֶר אֲלֵהֶ֔ם אַתֶּ֣ם מְעַלְתֶּ֔ם וַתֹּשִׁ֖יבוּ נָשִׁ֣ים נָכְרִיּ֑וֹת לְהוֹסִ֖יף עַל־אַשְׁמַ֥ת יִשְׂרָאֵֽל׃
<b style="color: gray;">מצודת דוד</b> <b>ותושיבו .</b> הושבתם בבתיכם לנשים : <b>על אשמת ישראל .</b> אשר יש בידם מאז :
<h3>{יא}</h3>
וְעַתָּ֗ה תְּנ֥וּ תוֹדָ֛ה לַיהוָ֥ה אֱלֹהֵֽי־אֲבֹתֵיכֶ֖ם וַעֲשׂ֣וּ רְצוֹנ֑וֹ וְהִבָּֽדְלוּ֙ מֵעַמֵּ֣י הָאָ֔רֶץ וּמִן־הַנָּשִׁ֖ים הַנָּכְרִיּֽוֹת׃
<b style="color: gray;">רש"י</b> <b>תודה .</b> וידוי :
<b style="color: gray;">מצודת דוד</b> <b>תנו תודה .</b> היו מודים אשר עשיתם הרע ותתחרטו עליו ועשו מעתה רצונו : <b>מעמי הארץ .</b> לבלי תת מבנותיכם לעובדי כוכבים :
<b style="color: gray;">מצודת ציון</b> <b>תודה .</b> הודאה :
<h3>{יב}</h3>
וַיַּֽעְנ֧וּ כָֽל־הַקָּהָ֛ל וַיֹּאמְר֖וּ ק֣וֹל גָּד֑וֹל כֵּ֛ן (כדבריך) [כִּדְבָרְךָ֥] עָלֵ֖ינוּ לַעֲשֽׂוֹת׃
<b style="color: gray;">מצודת דוד</b> <b>כן .</b> אמת וישר הדבר ועלינו לעשות כדבריך :
<h3>{יג}</h3>
אֲבָ֞ל הָעָ֥ם רָב֙ וְהָעֵ֣ת גְּשָׁמִ֔ים וְאֵ֥ין כֹּ֖חַ לַעֲמ֣וֹד בַּח֑וּץ וְהַמְּלָאכָ֗ה לֹֽא־לְי֤וֹם אֶחָד֙ וְלֹ֣א לִשְׁנַ֔יִם כִּֽי־הִרְבִּ֥ינוּ לִפְשֹׁ֖עַ בַּדָּבָ֥ר הַזֶּֽה׃
<b style="color: gray;">רש"י</b> <b>והעת גשמים .</b> שהגשמי' יורדי' עלינו : <b>והמלאכה .</b> והרחקת עבירה זו אין אתה יכול לתקן כל כך במהירות :
<b style="color: gray;">מצודת דוד</b> <b>העם .</b> נושאי עבודת כוכבים המה רבים ואין כאן בתים להכיל את כולם והעת היא עת גשמים וכו' : <b>והמלאכה .</b> מלאכת הפרשת הנשים העובדות כוכבים : <b>כי הרבינו .</b> ר''ל רבים הם אשר פשעו בדבר הזה :
<h3>{יד}</h3>
יַֽעֲמְדוּ־נָ֣א שָׂ֠רֵינוּ לְֽכָל־הַקָּהָ֞ל וְכֹ֣ל ׀ אֲשֶׁ֣ר בֶּעָרֵ֗ינוּ הַהֹשִׁ֞יב נָשִׁ֤ים נָכְרִיּוֹת֙ יָבֹא֙ לְעִתִּ֣ים מְזֻמָּנִ֔ים וְעִמָּהֶ֛ם זִקְנֵי־עִ֥יר וָעִ֖יר וְשֹׁפְטֶ֑יהָ עַ֠ד לְהָשִׁ֞יב חֲר֤וֹן אַף־אֱלֹהֵ֙ינוּ֙ מִמֶּ֔נּוּ עַ֖ד לַדָּבָ֥ר הַזֶּֽה׃
<b style="color: gray;">רש"י</b> <b>לכל הקהל .</b> עם כל הקהל : <b>ההושיב .</b> אשר הושיב : <b>עד להשיב .</b> עד אשר ישוב חרונו של הקב''ה מעלינו :
<b style="color: gray;">מצודת דוד</b> <b>שרינו לכל הקהל .</b> השרים שעל כל הקהל יעמדו פה בירושלים עד יושלם הדבר . ההושיב . אשר הושיב בביתו נשים עובדות כוכבים : <b>לעתים מזומנים .</b> לפי העת אשר יכינו להם השרים : <b>ועמהם .</b> עם האנשים אשר הושיבו נשים עובדות כוכבים יבואו זקני העיר ושופטיה לדעת אם כולם באו : <b>עד להשיב .</b> ר''ל יתמידו השרים לשבת בירושלים עד אשר יעשו להשיב חרון אף ה' וחוזר ומפרש עד יכלו הדבר הזה כי אז ישוב החרון מישראל :
<b style="color: gray;">מצודת ציון</b> <b>מזומנים .</b> ענין הכנה וקביעות כמו בעתים מזומנות ( נחמיה יג ) :
<b style="color: gray;">רלב"ג</b> <b>ההושיב נשים נכריות .</b> ר''ל אשר הושיב נשים נכריות :
<h3>{טו}</h3>
אַ֣ךְ יוֹנָתָ֧ן בֶּן־עֲשָׂהאֵ֛ל וְיַחְזְיָ֥ה בֶן־תִּקְוָ֖ה עָמְד֣וּ עַל־זֹ֑את וּמְשֻׁלָּ֛ם וְשַׁבְּתַ֥י הַלֵּוִ֖י עֲזָרֻֽם׃
<b style="color: gray;">רש"י</b> <b>עמדו על זאת .</b> לקנתר על דבר זה : <b>עזרום .</b> החזיקו ידיהם :
<b style="color: gray;">מצודת דוד</b> <b>עמדו על זאת .</b> התחזקו ביותר על הדבר ההיא להבדיל הנשי' העובדו' כוכבים . עזרום . היו להם לעזר בהדבר ההיא :
<h3>{טז}</h3>
וַיַּֽעֲשׂוּ־כֵן֮ בְּנֵ֣י הַגּוֹלָה֒ וַיִּבָּדְלוּ֩ עֶזְרָ֨א הַכֹּהֵ֜ן אֲנָשִׁ֨ים רָאשֵׁ֧י הָאָב֛וֹת לְבֵ֥ית אֲבֹתָ֖ם וְכֻלָּ֣ם בְּשֵׁמ֑וֹת וַיֵּשְׁב֗וּ בְּי֤וֹם אֶחָד֙ לַחֹ֣דֶשׁ הָעֲשִׂירִ֔י לְדַרְי֖וֹשׁ הַדָּבָֽר׃
<b style="color: gray;">רש"י</b> <b>לדריוש .</b> כמו לדרוש :
<b style="color: gray;">מצודת דוד</b> <b>ויעשו כן .</b> להוציא הנשים העובדות כוכבים : <b>ויבדלו .</b> הבדילו הנשים העובדות כוכבים והמבדילים היו עזרא הכהן ואנשים ראשי האבות של בית אבותם ר''ל ראשי המשפחות : <b>וכולם בשמות .</b> ראשי האבות ההם היו ידועים וניכרים בשמותם לרוב חשיבותם : <b>לדריוש .</b> כמו לדרוש והיוד נוספת :
<b style="color: gray;">רלב"ג</b> <b>ויבדלו עזרא הכהן אנשים ראשי האבות .</b> ר''ל שכבר נבדלו על זה ואנשים ראשי האבות : <b>לדריוש הדבר .</b> ר''ל לדרוש הדבר מי הם המועלים :
<h3>{יז}</h3>
וַיְכַלּ֣וּ בַכֹּ֔ל אֲנָשִׁ֕ים הַהֹשִׁ֖יבוּ נָשִׁ֣ים נָכְרִיּ֑וֹת עַ֛ד י֥וֹם אֶחָ֖ד לַחֹ֥דֶשׁ הָרִאשֽׁוֹן׃
<b style="color: gray;">רש"י</b> <b>ויכלו בכל .</b> והשלימו את תיקון המעשה מן האנשים אשר הושיבו נשים של עובדי כוכבים כי הוציאם לחדש הראשון עד יום אחד בניסן :
<b style="color: gray;">מצודת דוד</b> <b>ויכלו .</b> השלימו דבר ההבדל בכל האנשים אשר השיבו נשים עובדות כוכבים מעת שישבו עד יום אחד וכו' :
<b style="color: gray;">רלב"ג</b> <b>ויכלו בכל אנשים ההושיבו נשים נכריות .</b> ר''ל שככה השלימו בכל המקומות לדרוש מי הם האנשים שהושיבו נשים נכריות :
<h3>{יח}</h3>
וַיִּמָּצֵא֙ מִבְּנֵ֣י הַכֹּהֲנִ֔ים אֲשֶׁ֥ר הֹשִׁ֖יבוּ נָשִׁ֣ים נָכְרִיּ֑וֹת מִבְּנֵ֨י יֵשׁ֤וּעַ בֶּן־יֽוֹצָדָק֙ וְאֶחָ֔יו מַֽעֲשֵׂיָה֙ וֶֽאֱלִיעֶ֔זֶר וְיָרִ֖יב וּגְדַלְיָֽה׃
<b style="color: gray;">מצודת דוד</b> <b>מעשיה וכו' .</b> הם הושיבו נשים עובדות כוכבים :
<h3>{יט}</h3>
וַיִּתְּנ֥וּ יָדָ֖ם לְהוֹצִ֣יא נְשֵׁיהֶ֑ם וַאֲשֵׁמִ֥ים אֵֽיל־צֹ֖אן עַל־אַשְׁמָתָֽם׃
<b style="color: gray;">רש"י</b> <b>ידם .</b> עצתם כמו הנה יד יואב אתך בכל זאת ( שמואל ב' י''ד ) : <b>על אשמתם .</b> הוראת שעה היתה :
<b style="color: gray;">מצודת דוד</b> <b>ויתנו ידם .</b> תקעו כף להוציא נשיהם ולהביא קרבן אשם איל מן הצאן בעבור האשמה והיתה הוראת שעה :
<b style="color: gray;">רלב"ג</b> <b>ואשמים איל צאן על אשמתם .</b> ידמה שזאת היתה הוראת שעה כי לא מצאנו אשם בבעילת נכרית כ''א בשפחה חרופה . והנה הוכרחו להוציא הבנים שהיו להם מהן כי הבן הבא מן הגויה הוא בנה לא בן ישראל כמש''נ במקומות הרבה מהתורה . הנה זה באור מה שיצטרך אל באור בזאת הפרשה אשר הגבלנו באורה בזה המקום . ואולם התועלות המגיעים מזה הספור הם . התועלת הראשון הוא להודיע שהוא ראוי לאדם שיעיין בדרכים שהוא פונה אליהם שישלם בהם מה שיכון בתכלית מה שאפשר ולזה תמצא שספר שבהיות עזרא אצל הנהר הבא אל אהוא חנה שם ימים שלשה לעיין בעולים עמו אם ישלם לו בהם מבוקשו וכאשר ראה שלא היו שם לוים ומשרתים לבית אלהים השתדל לשלוח במקום אשר ימצאו אנשים ראשים ואנשים חכמים ושלחם אל אדו שהוא הראש ושם ואל אחיו ואל הנתינים למען ישיגו מבוקשם באופן שלם כי האנשים הראשים הם נשמעים וכן החכמים הם נשמעים וכאשר יקובצו שני אלה היו יותר נשמעים ויותר מוכנים להשלים שליחותם . ולא הספיק לעזרא כל זה אבל שם בפיהם דברים יאמרו שם כדי שיהיו דבריהם יותר שלמים ויותר מוכנים להגעת התכלית ולזה גם כן זכר כי בהיות עזרא אצל נהר אהוא נתן אל לבו הסכנה אשר יהיו בה הוא והעולים עמו מפני צרי יהודה ובנימין וענו בצום נפשם הוא והעולים עמו והתפללו לה' ית' להישיר לפניהם הדרך להצילם מכל אויב ואורב עד שנעתר להם ה' ית' והובטחו שלא יקרם רע בדרכם . התועלת השני הוא להודיע שראוי לקדם פני ה' ית' בצום ובתפלה בעתות הצרה והפחד ולזה זכר שכבר צמו עזרא וסיעתו והתפללו לה' ית' כאשר יראו מאויב ואורב בדרכם וכן ספר שכבר צם עזרא והתודה והתפלל על מעל הגולה ליראתו פן יעשן אף ה' בהם והיה זה כן כי יש בצום עם התפלה תועלת לטובים ולרעים אמנם לרעים כי מפני הצום תכנע הנפש הבהמית ויחלשו תאותיה ויכשר לו והיה זה כן כי יש בצום עם התפלה תועלת לטובים ולרעים אמנם לרעים כי מפני הצום תכנע הנפש הבהמית ויחלשו תאותיה ויכשר לו יותר להתקרב אל ה' ית' ולעזוב את דרכו הרעה ולזה תהיה תפלתו יותר נשמעת . ואולם לטובים ימצא בזה תועלת כי מפני שהם מושגחים והם מצטערים על זה הנה על צד ההשגחה עליהם יסור הרע שהם מצטערים עליו ותהיה מפני זה תפלתם נשמעת להציל האחרים שאינם ראוים שתדבק בהם כמו ההשגחה הזאת מפני ההשגחה האלהית הדבקה בהם והנה בזה הצד יתכן שתועיל תפלת האדם לזולתו . התועלת השלישי הוא להודיע שאשר יבקש דבר מה מהשליט אין ראוי שיבקש עמו דבר יחשב שיהיה מקביל אל הדברים אשר התעורר אליהם השליט לתת את בקשתו כי אולי ימנע ממנו מה שכבר השיג אותו . ולזה תמצא כי מפני שהדברים שהניעו ארתחששתא יותר אל שיתן לעזרא בקשתו והוא מה שיסד עזרא בלב המלך כי יד אלהי ישראל על כל מבקשיו לטובה ועוזו ואפו על כל עוזביו כי מפני זה נמשך לב המלך יותר לעבודת בית האלהים כדי שלא יהיה קצף על מלכות המלך ובניו הנה מפני זה לא הסכים עזרא לשאול מהמלך חיל ופרשים לשמרו בדרך כי אולי יחשב ארתחששתא שיהיה זה מקביל אל הדברים הראשונים . אע''פ שאין הענין כן כי ה' ית' אע''פ שהוא עוזר לאוהביו אין רצונו שיסמכו על הנס אחר שאפשר להם לקחת עצה על הדבר . התועלת הרביעי הוא להודיע שראוי להפקיד הממון הרב של הקדש ביד רבים במשקל כדי שלא יוכלו לקחת ממנו ולא ישיגם גם כן חשד כי אם לא יהיה הדבר כן הנה כבר יקרה שישיגם חשד שגנבו מן הממון ההוא אם העשירו או העניו וזה שאם העשירו יאמרו הלא זה הממון גנבו מההקדש . ואם העניו יאמרו כי בעון גנבת ההקדש אבדו ממונם ולזה ספר שכבר הקפיד עזרא זה ההקדש ביד שנים עשר אנשים בדרך ושקל אותו להם והם השיבוהו במשקל אל שרי הכהנים והלוים ושרי האבות לישראל והם כל משפחות ישראל ולזה היו כל אלו נקיים מן החשד כי לא תוכל משפחה אחת מאלו לגנוב דבר מההקדש שלא ידעו זה כלם ואחר זה שמוהו בלשכות בית ה' . התועלת החמישי הוא להודיע שהוא ראוי להניח הקדש אצל הקדש ולזה ספר כי עזרא אמר לאשר הפקיד להם ההקדש . אתם קדש לה' והכלים קדש . כאלו אמר כי מפני זה ראוי להפקיד להם הקדש וזה מבואר התועלת . התועלת הששי הוא להודיע שהתחתן בגוים הוא עבירה קשה מאד ואע''פ שאין בה עונש כי אם מלקות הלא תראה כי התחתן שלמה בבנות הגוים אע''פ שנתגיירו הגלנו מארצנו והרבה את חללינו . ולזה תמצא שהתפעל עזרא מזאת העבירה כשמצאה בישראל זה ההתפעלות הנפלא והשתדל לנקות ישראל ממנה במהירות עד שלא היה חושש אל הצער שהיו מצטערים מפני הגשמים כדי שימהרו להתנקות מזה החטא קודם שיבער אף ה' ית' בהם . התועלת השביעי הוא להודיע שמי שיראה שאם יבא הקשוי שיהיה לבעלי אלו הנשים להוציאן ולהוציא בניהן עשה הענין בחכמה נפלאה עד שבזולת הוכיחו אותם נוכחו מעצמם מפני מה ששמעו מדברי עזרא כדברו עם ה' ית' שבאר בדבריו בתכלית הבאור שמפני העון הזה הם באופן שראוי שיאנף בהם ה' ית' עד כלה לאין שארית ופליטה ולזה היה עזרא בוכה ומנפל לפני האלהים וקרע בגדו ומעילו עד שאלו הדברים שהיה אומר עזרא לה' ית' בהתנפלו לפניו הפילו פחד גדולה על כל הגולה והסכימו מעצמם להוציא הנשים ההן ובניהן . ואע''פ שהיו רבים כמו שספר הנה לא היה אחד מהם שלא הסכים בזה :
<h3>{כ}</h3>
וּמִבְּנֵ֣י אִמֵּ֔ר חֲנָ֖נִי וּזְבַדְיָֽה׃
<b style="color: gray;">רש"י</b> <b>ומבני אמר .</b> כל אלו כהנים עד ומן הלוים וגומר:
<h3>{כא}</h3>
וּמִבְּנֵ֖י חָרִ֑ם מַעֲשֵׂיָ֤ה וְאֵֽלִיָּה֙ וּֽשְׁמַֽעְיָ֔ה וִיחִיאֵ֖ל וְעֻזִיָּֽה׃
<h3>{כב}</h3>
וּמִבְּנֵ֖י פַּשְׁח֑וּר אֶלְיוֹעֵינַ֤י מַֽעֲשֵׂיָה֙ יִשְׁמָעֵ֣אל נְתַנְאֵ֔ל יוֹזָבָ֖ד וְאֶלְעָשָֽׂה׃
<h3>{כג}</h3>
וּמִֽן־הַלְוִיִּ֑ם יוֹזָבָ֣ד וְשִׁמְעִ֗י וְקֵֽלָיָה֙ ה֣וּא קְלִיטָ֔א פְּתַֽחְיָ֥ה יְהוּדָ֖ה וֶאֱלִיעֶֽזֶר׃
<b style="color: gray;">מצודת דוד</b> <b>ומן הלוים .</b> היו נושאים נשים עובדות כוכבים : <b>וקליה הוא קליטא .</b> בשתי השמות היה נקרא קליה וקליטא :
<h3>{כד}</h3>
וּמִן־הַמְשֹׁרְרִ֖ים אֶלְיָשִׁ֑יב וּמִן־הַשֹּׁ֣עֲרִ֔ים שַׁלֻּ֥ם וָטֶ֖לֶם וְאוּרִֽי׃
<h3>{כה}</h3>
וּמִֽיִּשְׂרָאֵ֑ל מִבְּנֵ֣י פַרְעֹ֡שׁ רַ֠מְיָה וְיִזִּיָּ֤ה וּמַלְכִּיָּה֙ וּמִיָּמִ֣ן וְאֶלְעָזָ֔ר וּמַלְכִּיָּ֖ה וּבְנָיָֽה׃
<h3>{כו}</h3>
וּמִבְּנֵ֖י עֵילָ֑ם מַתַּנְיָ֤ה זְכַרְיָה֙ וִיחִיאֵ֣ל וְעַבְדִּ֔י וִירֵמ֖וֹת וְאֵלִיָּֽה׃
<h3>{כז}</h3>
וּמִבְּנֵ֖י זַתּ֑וּא אֶלְיוֹעֵנַ֤י אֶלְיָשִׁיב֙ מַתַּנְיָ֣ה וִֽירֵמ֔וֹת וְזָבָ֖ד וַעֲזִיזָֽא׃
<h3>{כח}</h3>
וּמִבְּנֵ֖י בֵּבָ֑י יְהוֹחָנָ֥ן חֲנַנְיָ֖ה זַבַּ֥י עַתְלָֽי׃
<h3>{כט}</h3>
וּמִבְּנֵ֖י בָּנִ֑י מְשֻׁלָּ֤ם מַלּוּךְ֙ וַעֲדָיָ֔ה יָשׁ֖וּב וּשְׁאָ֥ל (ירמות) [וְרָמֽוֹת]:
<h3>{ל}</h3>
וּמִבְּנֵ֛י פַּחַ֥ת מוֹאָ֖ב עַדְנָ֣א וּכְלָ֑ל בְּנָיָ֤ה מַעֲשֵׂיָה֙ מַתַּנְיָ֣ה בְצַלְאֵ֔ל וּבִנּ֖וּי וּמְנַשֶּֽׁה׃
<b style="color: gray;">מצודת דוד</b> <b>פחת מואב .</b> מושל במואב :
<h3>{לא}</h3>
וּבְנֵ֖י חָרִ֑ם אֱלִיעֶ֧זֶר יִשִּׁיָּ֛ה מַלְכִּיָּ֖ה שְׁמַֽעְיָ֥ה שִׁמְעֽוֹן׃
<h3>{לב}</h3>
בְּנְיָמִ֥ן מַלּ֖וּךְ שְׁמַרְיָֽה׃
<h3>{לג}</h3>
מִבְּנֵ֖י חָשֻׁ֑ם מַתְּנַ֤י מַתַּתָּה֙ זָבָ֣ד אֱלִיפֶ֔לֶט יְרֵמַ֥י מְנַשֶּׁ֖ה שִׁמְעִֽי׃
<h3>{לד}</h3>
מִבְּנֵ֣י בָנִ֔י מַעֲדַ֥י עַמְרָ֖ם וְאוּאֵֽל׃
<h3>{לה}</h3>
בְּנָיָ֥ה בֵדְיָ֖ה (כלהי) [כְּלֽוּהוּ]:
<h3>{לו}</h3>
וַנְיָ֥ה מְרֵמ֖וֹת אֶלְיָשִֽׁיב׃
<h3>{לז}</h3>
מַתַּנְיָ֥ה מַתְּנַ֖י (ויעשו) [וְיַעֲשָֽׂי]:
<h3>{לח}</h3>
וּבָנִ֥י וּבִנּ֖וּי שִׁמְעִֽי׃
<h3>{לט}</h3>
וְשֶֽׁלֶמְיָ֥ה וְנָתָ֖ן וַעֲדָיָֽה׃
<h3>{מ}</h3>
מַכְנַדְבַ֥י שָׁשַׁ֖י שָׁרָֽי׃
<h3>{מא}</h3>
עֲזַרְאֵ֥ל וְשֶׁלֶמְיָ֖הוּ שְׁמַרְיָֽה׃
<h3>{מב}</h3>
שַׁלּ֥וּם אֲמַרְיָ֖ה יוֹסֵֽף׃
<h3>{מג}</h3>
מִבְּנֵ֖י נְב֑וֹ יְעִיאֵ֤ל מַתִּתְיָה֙ זָבָ֣ד זְבִינָ֔א (ידו) [יַדַּ֥י] וְיוֹאֵ֖ל בְּנָיָֽה׃
<h3>{מד}</h3>
כָּל־אֵ֕לֶּה (נשאו) [נָשְׂא֖וּ] נָשִׁ֣ים נָכְרִיּ֑וֹת וְיֵ֣שׁ מֵהֶ֣ם נָשִׁ֔ים וַיָּשִׂ֖ימוּ בָּנִֽים׃
<b style="color: gray;">רש"י</b> <b>ויש מהם נשים וישימו בנים .</b> מקצתן שהיו להם נשים של עובדי כוכבים שנולדו להם מהם בנים והכל הוציאו הנשים והבנים :
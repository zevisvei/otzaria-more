<h1>דברי הימים ב</h1>

<h2>דברי הימים ב פרק-א</h2>
<h3>{א}</h3>
וַיִּתְחַזֵּ֛ק שְׁלֹמֹ֥ה בֶן־דָּוִ֖יד עַל־מַלְכוּת֑וֹ וַיהוָ֤ה אֱלֹהָיו֙ עִמּ֔וֹ וַֽיְגַדְּלֵ֖הוּ לְמָֽעְלָה׃
<b style="color: gray;">רש"י</b> <b>ויתחזק שלמה וגו' .</b> מפני שה' אלהיו עמו :
<b style="color: gray;">מצודת דוד</b> <b>ויתחזק שלמה וגו' .</b> וה' וגו' . ר''ל על כי היה ה' עמו לכן התחזק :
<b style="color: gray;">רלב"ג</b> <b>ויתחזק שלמה בן דוד על מלכותו וגו' .</b> עד ויעש אסא הטוב והישר בעיני ה' ( י''ד א' ) . ויתחזק שלמה בן דוד על מלכותו . ידמה שרמז בזה החזוק אל מה שהסיר כל מי שאפשר שיהיה לו לשטן והם אדוניה בן חגית ויואב בן צרויה והרג שמעי בן גרא כי אז הממלכה נכונה ביד שלמה כמו שכתוב בס' ( מ''א ב' מ''ו ) גם התחזק שהיה מושל בכל הממלכות וכלם היו מגישים לו מנחה :
<h3>{ב}</h3>
וַיֹּ֣אמֶר שְׁלֹמֹ֣ה לְכָל־יִשְׂרָאֵ֡ל לְשָׂרֵי֩ הָאֲלָפִ֨ים וְהַמֵּא֜וֹת וְלַשֹּֽׁפְטִ֗ים וּלְכֹ֛ל נָשִׂ֥יא לְכָל־יִשְׂרָאֵ֖ל רָאשֵׁ֥י הָאָבֽוֹת׃
<b style="color: gray;">רש"י</b> <b>ויאמר שלמה לכל ישראל .</b> ומי הם אותם כל ישראל הם שרי האלפים כדכתיב ( לעיל כח ) ויקהל דוד את כל שרי ישראל ומה אמר להם שיבאו עמו לבמה אשר בגבעון :
<b style="color: gray;">מצודת דוד</b> <b>ויאמר שלמה וכו' .</b> אמר להם ללכת עמו אל הבמה אשר בגבעון קצר בדבר המובן : <b>לכל ישראל .</b> וחזר ופירש שאמר להשרים שבהם : <b>ראשי האבות .</b> שהם ראשי האבות :
<h3>{ג}</h3>
וַיֵּלְכ֗וּ שְׁלֹמֹה֙ וְכָל־הַקָּהָ֣ל עִמּ֔וֹ לַבָּמָ֖ה אֲשֶׁ֣ר בְּגִבְע֑וֹן כִּי־שָׁ֣ם הָיָ֗ה אֹ֤הֶל מוֹעֵד֙ הָֽאֱלֹהִ֔ים אֲשֶׁ֥ר עָשָׂ֛ה מֹשֶׁ֥ה עֶֽבֶד־יְהוָ֖ה בַּמִּדְבָּֽר׃
<b style="color: gray;">רש"י</b> <b>וילכו שלמה וכל הקהל עמו וגו' .</b> וכן דרך הפסוקים לקצר ויאמר ה' לדג ויקא את יונה אמר לו להקיא ויקא וכן ( לעיל כ''א ) ו אמר ה' למלאך וישב חרבו אל נדנה :
<h3>{ד}</h3>
אֲבָ֗ל אֲר֤וֹן הָאֱלֹהִים֙ הֶעֱלָ֤ה דָוִיד֙ מִקִּרְיַ֣ת יְעָרִ֔ים בַּֽהֵכִ֥ין ל֖וֹ דָּוִ֑יד כִּ֧י נָֽטָה־ל֛וֹ אֹ֖הֶל בִּירוּשָׁלִָֽם׃
<b style="color: gray;">מצודת דוד</b> <b>בהכין .</b> במה שהכין לו מקום : <b>כי נטה .</b> הטה ופרש :
<b style="color: gray;">רלב"ג</b> <b>בהכין לו דוד .</b> ר''ל באשר הכין לו דוד :
<h3>{ה}</h3>
וּמִזְבַּ֣ח הַנְּחֹ֗שֶׁת אֲשֶׁ֤ר עָשָׂה֙ בְּצַלְאֵל֙ בֶּן־אוּרִ֣י בֶן־ח֔וּר שָׂ֕ם לִפְנֵ֖י מִשְׁכַּ֣ן יְהוָ֑ה וַיִּדְרְשֵׁ֥הוּ שְׁלֹמֹ֖ה וְהַקָּהָֽל׃
<b style="color: gray;">מצודת דוד</b> <b>וידרשהו .</b> ר''ל הקריב עליו קרבנות :
<h3>{ו}</h3>
וַיַּעַל֩ שְׁלֹמֹ֨ה שָׁ֜ם עַל־מִזְבַּ֤ח הַנְּחֹ֙שֶׁת֙ לִפְנֵ֣י יְהוָ֔ה אֲשֶׁ֖ר לְאֹ֣הֶל מוֹעֵ֑ד וַיַּ֧עַל עָלָ֛יו עֹל֖וֹת אָֽלֶף׃
<b style="color: gray;">מצודת דוד</b> <b>ויעל עליו .</b> לפי שהפסיק בדברים אמר שוב ויעל וכן דרך המקרא :
<h3>{ז}</h3>
בַּלַּ֣יְלָה הַה֔וּא נִרְאָ֥ה אֱלֹהִ֖ים לִשְׁלֹמֹ֑ה וַיֹּ֣אמֶר ל֔וֹ שְׁאַ֖ל מָ֥ה אֶתֶּן־לָֽךְ׃
<b style="color: gray;">רש"י</b> <b>שאל מה אתן לך .</b> בחר ושאל כל מה שתרצה ואני אתן לך :
<h3>{ח}</h3>
וַיֹּ֤אמֶר שְׁלֹמֹה֙ לֵֽאלֹהִ֔ים אַתָּ֗ה עָשִׂ֛יתָ עִם־דָּוִ֥יד אָבִ֖י חֶ֣סֶד גָּד֑וֹל וְהִמְלַכְתַּ֖נִי תַּחְתָּֽיו׃
<b style="color: gray;">מצודת דוד</b> <b>והמלכתני .</b> במה שהמלכת אותי מבין שאר בניו הראית לדעת שלא חטא אבי בבת שבע אמי ולחסד גדול יחשב :
<h3>{ט}</h3>
עַתָּה֙ יְהוָ֣ה אֱלֹהִ֔ים יֵֽאָמֵן֙ דְּבָ֣רְךָ֔ עִ֖ם דָּוִ֣יד אָבִ֑י כִּ֤י אַתָּה֙ הִמְלַכְתַּ֔נִי עַל־עַ֕ם רַ֖ב כַּעֲפַ֥ר הָאָֽרֶץ׃
<b style="color: gray;">רש"י</b> <b>עתה ה' אלהים יאמן .</b> פראבריט''ש בלע''ז : <b>כי אתה המלכתני .</b> כלומר כיון שהמלכתני על עם רב כזה צריך אני שיהא בי חכמה וכח לצאת לפניהם וללחום מלחמותיהם כענין שנאמר בשמואל ( א' ח' ) ושפטנו מלכנו ויצא לפנינו ונלחם את מלחמותינו והואיל ועלי לשאול מה שבלבי אשאל מה שאני צריך וזה שתתן לי חכמה :
<b style="color: gray;">מצודת דוד</b> <b>יאמן .</b> יקוים דבריך מה שדברת עם דוד אבי להיות המלוכה נכון בידי : <b>על עם רב .</b> וא''כ עסקיהם מרובים :
<b style="color: gray;">מצודת ציון</b> <b>יאמן .</b> מל' אמנה וקיום :
<h3>{י}</h3>
עַתָּ֗ה חָכְמָ֤ה וּמַדָּע֙ תֶּן־לִ֔י וְאֵֽצְאָ֛ה לִפְנֵ֥י הָֽעָם־הַזֶּ֖ה וְאָב֑וֹאָה כִּֽי־מִ֣י יִשְׁפֹּ֔ט אֶת־עַמְּךָ֥ הַזֶּ֖ה הַגָּדֽוֹל׃
<b style="color: gray;">רש"י</b> <b>ואצאה לפני העם הזה ואבואה .</b> וגם למלך צריך שיהא לב חכם לידע לשפוט העם ואני נער ורך אפי' אלף אנשים חכמים היה קשה להם לשפוט עם גדול כזה אי אפשר בלא עסקים רבים שבאים לדון ואין לו מתון לעיין בדינם שעוד זה קובל ואינו מפסיק דבריו והנה בא אחר וצועק ומי יוכל לפסוק אלף דינין ביום אחד אם לא חכם ונבון אשר רוח אלהים בו וזה אני שואל שתתן לי חכמה ומדע לשפוט עמך זה הגדול כי זה אני צריך שתתן לי :
<b style="color: gray;">מצודת דוד</b> <b>עתה .</b> הואיל וכן שאלתי היא לתת לי חכמה לדעת לצאת ולבוא לפני העם הזה : <b>כי מי ישפוט .</b> א''א לשפוט עם כאלה מחכמת לבבו מבלי עזר מן השמים :
<h3>{יא}</h3>
וַיֹּ֣אמֶר־אֱלֹהִ֣ים ׀ לִשְׁלֹמֹ֡ה יַ֣עַן אֲשֶׁר֩ הָיְתָ֨ה זֹ֜את עִם־לְבָבֶ֗ךָ וְלֹֽא־שָׁ֠אַלְתָּ עֹ֣שֶׁר נְכָסִ֤ים וְכָבוֹד֙ וְאֵת֙ נֶ֣פֶשׁ שֹׂנְאֶ֔יךָ וְגַם־יָמִ֥ים רַבִּ֖ים לֹ֣א שָׁאָ֑לְתָּ וַתִּֽשְׁאַל־לְךָ֙ חָכְמָ֣ה וּמַדָּ֔ע אֲשֶׁ֤ר תִּשְׁפּוֹט֙ אֶת־עַמִּ֔י אֲשֶׁ֥ר הִמְלַכְתִּ֖יךָ עָלָֽיו׃
<b style="color: gray;">רש"י</b> <b>יען אשר היתה זאת עם לבבך .</b> שאין אדם שואל דבר זה אלא מי שיש יראת שמים בלבו כענין שנאמר ואתה תחזה מכל העם אנשי חיל יראי אלהים ( שמות י''ח ) : <b>ואת נפש שונאיך .</b> לנצחם :
<b style="color: gray;">מצודת דוד</b> <b>זאת .</b> השאלה הזאת :
<b style="color: gray;">מצודת ציון</b> <b>יען .</b> בעבור : <b>נכסים .</b> הוא כולל למטלטלין ומקנה ושדות :
<h3>{יב}</h3>
הַֽחָכְמָ֥ה וְהַמַּדָּ֖ע נָת֣וּן לָ֑ךְ וְעֹ֨שֶׁר וּנְכָסִ֤ים וְכָבוֹד֙ אֶתֶּן־לָ֔ךְ אֲשֶׁ֣ר ׀ לֹא־הָ֣יָה כֵ֗ן לַמְּלָכִים֙ אֲשֶׁ֣ר לְפָנֶ֔יךָ וְאַחֲרֶ֖יךָ לֹ֥א יִֽהְיֶה־כֵּֽן׃
<b style="color: gray;">רש"י</b> <b>החכמה והמדע נתון לך .</b> מה ששאלת : <b>עושר ונכסים וכבוד .</b> אשר לא שאלת אתן לך : <b>אשר לא היה כן למלכים אשר לפניך ואחריך לא יהיה .</b> מוסב על עושר וכבוד אשר לא שאלת כי החכמה שאני נותן לך בה תלוי גם עושר גם כבוד גם אריכות ימים דכתיב ( משלי ג' ) אורך ימים בימינה ובשמאלה עושר וכבוד וזהו שכתוב במלכים ( א' י''א ) ויגדל המלך שלמה מכל מלכי הארץ לעושר ולחכמה וגומר :
<b style="color: gray;">מצודת דוד</b> <b>נתון לך .</b> עתה נתון לך מאתי :
<b style="color: gray;">רלב"ג</b> <b>ואחריך לא יהיה כן .</b> הנה השמיט מזה מה שאמר בס' מלכים שאם ילך בדרכי ה'ית' יאריך ימיו כי סמך בזה על מה שנכתב מזה בס' שמואל ולזה תמצא בהרבה מהספורים הנזכרים בזה הספר שכבר קצר בהם :
<h3>{יג}</h3>
וַיָּבֹ֨א שְׁלֹמֹ֜ה לַבָּמָ֤ה אֲשֶׁר־בְּגִבְעוֹן֙ יְר֣וּשָׁלִַ֔ם מִלִּפְנֵ֖י אֹ֣הֶל מוֹעֵ֑ד וַיִּמְלֹ֖ךְ עַל־יִשְׂרָאֵֽל׃
<b style="color: gray;">מצודת דוד</b> <b>לבמה וכו' .</b> ר''ל מהדרך אשר הלך לבמה וכו' שב ובא לירושלים מלפני אוהל מועד : <b>וימלוך .</b> ר''ל קבלוהו למלך באהבה רבה בעבור רוב החכמה הנתונה בו בלילה ההוא :
<b style="color: gray;">רלב"ג</b> <b>ויבא שלמה לבמה אשר בגבעון וגו' .</b> ירצם לפי מה שאחשוב שהוא בא אל הבמה אשר בגבעון לזבוח זבחים לה' ולתת לו תודה על מה שיעד לו מהטוב ובא אל ירושלים וסר מלפני אהל מועד אשר היה בגבעון ומלך על ישראל מפני מה שנתפרסם להם מחכמתו בענין הזונות אשר באו לפניו כמו שנזכר בספר מלכים ( ג' ) כי אז מלך שלמה על כל ישראל כי הכירו כלם כי חכמת אלהים בקרבו לעשות משפט :
<h3>{יד}</h3>
וַיֶּאֱסֹ֣ף שְׁלֹמֹה֮ רֶ֣כֶב וּפָרָשִׁים֒ וַֽיְהִי־ל֗וֹ אֶ֤לֶף וְאַרְבַּע־מֵאוֹת֙ רֶ֔כֶב וּשְׁנֵים־עָשָׂ֥ר אֶ֖לֶף פָּרָשִׁ֑ים וַיַּנִּיחֵם֙ בְּעָרֵ֣י הָרֶ֔כֶב וְעִם־הַמֶּ֖לֶךְ בִּירֽוּשָׁלִָֽם׃
<b style="color: gray;">רש"י</b> <b>ויניחם בערי הרכב .</b> הניח מקצת אותם פרשים ורכב בערי הרכב ועל שם שרוכבי המלך שם היו קוראים אותן העיירות ערי הרכב ומקצתם הניח עמו בירושלים ( עיין מלכים א' על פסוק זה מה שפירש''י שם וצריך עיון ) :
<b style="color: gray;">מצודת דוד</b> <b>בערי הרכב .</b> הערים המיוחדים להעמיד בהם הרכב : <b>ועם המלך .</b> ומקצתם היו עמו בירושלים :
<b style="color: gray;">רלב"ג</b> <b>ויאסף שלמה רכב ופרשים וגו' .</b> זאת הפרשה כתובה כן כס' מלכים ושם פירשנוה עד ומלכי ארם בידם יוציאו ( מ''א י' כ''ו כ''ט ) :
<h3>{טו}</h3>
וַיִּתֵּ֨ן הַמֶּ֜לֶךְ אֶת־הַכֶּ֧סֶף וְאֶת־הַזָּהָ֛ב בִּירוּשָׁלִַ֖ם כָּאֲבָנִ֑ים וְאֵ֣ת הָאֲרָזִ֗ים נָתַ֛ן כַּשִּׁקְמִ֥ים אֲשֶׁר־בַּשְּׁפֵלָ֖ה לָרֹֽב׃
<b style="color: gray;">רש"י</b> <b>כאבנים .</b> מרוב כסף וזהב שהיה לו לא היה מקפיד על נתינת כסף וזהב בכל העיר לעשות שולחנות וכסאות ורבותינו אמרו כאבני עשר וי''א אמות שהיה לו אבני גזית כן עשה מן הכסף :
<b style="color: gray;">מצודת דוד</b> <b>יתן וכו' .</b> ר''ל עזבם בחוצות כי בעבור שהיה רבי המשקל היו נשמרים כי לא היה מהאפשר לשאתם ולגנבם : <b>אשר כשפלה .</b> הגדלים בעמק הרבה מאוד :
<b style="color: gray;">מצודת ציון</b> <b>כשקמים .</b> מין אילני תאנים :
<h3>{טז}</h3>
וּמוֹצָ֧א הַסּוּסִ֛ים אֲשֶׁ֥ר לִשְׁלֹמֹ֖ה מִמִּצְרָ֑יִם וּמִקְוֵ֕א סֹחֲרֵ֣י הַמֶּ֔לֶךְ מִקְוֵ֥א יִקְח֖וּ בִּמְחִֽיר׃
<b style="color: gray;">רש"י</b> <b>ומוצא הסוסים אשר לשלמה .</b> כלומר כל מוצא סוסים אשר לשלמה לא היה כי אם ממצרים : <b>ומקוא סחרי המלך .</b> ומקוא אסיפת הסוסים במצרים וקורין לה בל''א שטוט''א :
<b style="color: gray;">מצודת דוד</b> <b>ומוצא הסוסים .</b> מקום מוצא הסוסים היו לו ממצרים ומן קוא והוא שם מקום והסוסים מצויים שם : <b>סוחרי המלך .</b> ר''ל שלמה שלח סוחרים והם יקחו הסוסים מן קוא במחיר ולפי ערך שויו של כ''א :
<b style="color: gray;">מצודת ציון</b> <b>ומקוא .</b> התרגום לא תרגם מלת מקוא ולזה נראה כי קוא שם מקום והמ''ם הוא במקום מן : <b>במחיר .</b> ענין ערך הדבר ושויו כמו אקנה מאיתך במחיר ( ש''ב כ''ד ) :
<h3>{יז}</h3>
וַֽ֠יַּעֲלוּ וַיּוֹצִ֨יאוּ מִמִּצְרַ֤יִם מֶרְכָּבָה֙ בְּשֵׁ֣שׁ מֵא֣וֹת כֶּ֔סֶף וְס֖וּס בַּחֲמִשִּׁ֣ים וּמֵאָ֑ה וְ֠כֵן לְכָל־מַלְכֵ֧י הַֽחִתִּ֛ים וּמַלְכֵ֥י אֲרָ֖ם בְּיָדָ֥ם יוֹצִֽיאוּ׃
<b style="color: gray;">מצודת דוד</b> <b>ויעלו ויוציאו ממצרים .</b> ר''ל אבל למצרים לא שלח סוחרים כי אנשי מצרים עצמם היו מעלים ומוציאים לו מרכבה שהם ד' סוסים בעבור שש מאות שקל כסף כי כן היה המקח קצוב ביניהם : <b>וסוס בחמשים ומאה .</b> ומזה נשמע שהמרכבה הם ד' סוסים : <b>וכן לכל מלכי החתים .</b> גם להם מכרו אנשי מצרים במקח הקצוב הזה עם שהיו קרובים להם ולא היה להם מרחק רב להוליך הסוסים : <b>בידם יוציאו .</b> אנשי מצרים עצמם הוציאו הסוסים בידם להביאם למקום הקונה אותם או שעל מלכי החתים וכו' יאמר שהם יוציאום בידם ור''ל עם שגם הם נתנו ערך קצבת שלמה מ''מ בהבאה למקומם לא הי' לשם יפוי הכח כשלמה :
<h3>{יח}</h3>
וַיֹּ֣אמֶר שְׁלֹמֹ֗ה לִבְנ֥וֹת בַּ֙יִת֙ לְשֵׁ֣ם יְהוָ֔ה וּבַ֖יִת לְמַלְכוּתֽוֹ׃
<b style="color: gray;">מצודת דוד</b> <b>למלכותו .</b> לפי הראוי וההגון למלכותו :
<h2>דברי הימים ב פרק-ב</h2>
<h3>{א}</h3>
וַיִּסְפֹּ֨ר שְׁלֹמֹ֜ה שִׁבְעִ֥ים אֶ֙לֶף֙ אִ֣ישׁ סַבָּ֔ל וּשְׁמוֹנִ֥ים אֶ֛לֶף אִ֖ישׁ חֹצֵ֣ב בָּהָ֑ר וּמְנַצְּחִ֣ים עֲלֵיהֶ֔ם שְׁלֹ֥שֶׁת אֲלָפִ֖ים וְשֵׁ֥שׁ מֵאֽוֹת׃
<b style="color: gray;">מצודת דוד</b> <b>ומנצחים עליהם .</b> רודים ונוגשים עליהם לבל ירפו ידיהם מן המלאכה :
<b style="color: gray;">מצודת ציון</b> <b>סבל .</b> נושא משא כמו והנושא בסבל ( נחמיה ד ) : <b>חוצב .</b> כן יקרא כריתת האבן : <b>ומנצחים .</b> מל' נצחון ונגישה :
<b style="color: gray;">רלב"ג</b> <b>ויספר שלמה שבעים אלף איש סבל וגו' .</b> כבר בארנו בפ' מלכים כי לא יסתור מה שכתוב בזה המקום ומנצחים עליהם שלשת אלפים ושש מאות מה שכתוב שם ( ה' ל' ) שלשת אלפים ושלש מאות הרודים בעם העושים במלאכה וזה כי השלש מאות הנשארים היו מנצחים על שלשת האלפים ושלש מאות והיו אחד עשר תחת כל אחד מהם באופן שהיו הוא ואשר תחתיו שנים עשר :
<h3>{ב}</h3>
וַיִּשְׁלַ֣ח שְׁלֹמֹ֔ה אֶל־חוּרָ֥ם מֶֽלֶךְ־צֹ֖ר לֵאמֹ֑ר כַּאֲשֶׁ֤ר עָשִׂ֙יתָ֙ עִם־דָּוִ֣יד אָבִ֔י וַתִּֽשְׁלַֽח־ל֣וֹ אֲרָזִ֔ים לִבְנֽוֹת־ל֥וֹ בַ֖יִת לָשֶׁ֥בֶת בּֽוֹ׃
<b style="color: gray;">מצודת דוד</b> <b>כאשר עשית וכו' .</b> כאומר כן עשה עמדי וכאשר יאמר בסוף דבריו : <b>להקדיש לו .</b> נדרי קרבנות : <b>ומערכת תמיד .</b> הם לחם הפנים : <b>ועולות .</b> להעלות לו עולות תמיד בבקר ובערב : <b>לשבתות וכו' .</b> הם המוספין :
<b style="color: gray;">רלב"ג</b> <b>כאשר עשית עם דוד אבי וגו' .</b> הנה בזה הספור קצר מאד בס' מלכים ולזה ראינו לבארו . הנה כמו שעשית חסד עם דוד ששלחת לו ארזים לבנות לו בית לשב' בו כן אשאל ממך שתעשה לי חסד :
<h3>{ג}</h3>
הִנֵּה֩ אֲנִ֨י בֽוֹנֶה־בַּ֜יִת לְשֵׁ֣ם ׀ יְהוָ֣ה אֱלֹהָ֗י לְהַקְדִּ֣ישׁ ל֡וֹ לְהַקְטִ֣יר לְפָנָ֣יו קְטֹֽרֶת־סַמִּים֩ וּמַעֲרֶ֨כֶת תָּמִ֤יד וְעֹלוֹת֙ לַבֹּ֣קֶר וְלָעֶ֔רֶב לַשַּׁבָּתוֹת֙ וְלֶ֣חֳדָשִׁ֔ים וּֽלְמוֹעֲדֵ֖י יְהוָ֣ה אֱלֹהֵ֑ינוּ לְעוֹלָ֖ם זֹ֥את עַל־יִשְׂרָאֵֽל׃
<b style="color: gray;">רש"י</b> <b>להקדיש לו .</b> לצורך מה : <b>להקטיר לפניו קטורת .</b> שהוא דרך כבוד וגם מכפיל כי אם להקטיר לפניו : <b>לעולם זאת על ישראל .</b> לכך אני מבקשך לשלוח אלי בנין טוב וחזק לפי שלעולם זקוק על ישראל להקריב קרבנם בבית זו אשר אני בונה :
<b style="color: gray;">מצודת דוד</b> <b>לעולם זאת .</b> הדבר הזה קבוע הוא לעולם על ישראל וכאומר בעבור זה מהצורך לבנות בית חזק ומתקיים :
<b style="color: gray;">רלב"ג</b> <b>כי אני בונה בית לשם ה' אלהי .</b> שיפרסם קדושת ה' ית' לאנשים ושם יהיה מקום להקטיר לפניו קטורת תמיד והוא מזבח הזהב אשר הוא מקום להקטיר לפניו קטורת תמיד והוא מזבח הזהב אשר הוא בקודש ולערוך שם תמיד נרות המנורה ולחם הפנים על שלחן הזהב ועולות תמיד לבוקר ולערב ולשבתות עולות נוספות ולחדשים והם המוספין אשר בראשי חדשים ובמוספי המועדים . הנה זאת על ישראל תמיד כי כבר נצטוו על זה בתורה :
<h3>{ד}</h3>
וְהַבַּ֛יִת אֲשֶׁר־אֲנִ֥י בוֹנֶ֖ה גָּד֑וֹל כִּֽי־גָד֥וֹל אֱלֹהֵ֖ינוּ מִכָּל־הָאֱלֹהִֽים׃
<b style="color: gray;">רש"י</b> <b>והבית אשר אני בונה גדול .</b> לפיכך צריך אני שתשלח לי מבניינך וא''ת תקטין את הבית כדי שלא תצטרך לאחרים איני יכול כי גדול אלהינו מכל האלהים ולכך איני יכול להקטינו ולהמעיטו :
<b style="color: gray;">מצודת דוד</b> <b>גדול .</b> אעשנהו גדול בבנין וביופי :
<b style="color: gray;">רלב"ג</b> <b>והנה</b> הבית אשר אני בונה הוא גדול כי גדול אלהינו מכל האלהים אשר בשמים ובארץ כי הוא שליט על הכל והם עלולים ממנו ולפי גדולתו ראוי שיהיה גם כן הבית הנעשה לו גדול ונכבד מאד בדרך שיהיה עדות קצת על גדולתו :
<h3>{ה}</h3>
וּמִ֤י יַעֲצָר־כֹּ֙חַ֙ לִבְנֽוֹת־ל֣וֹ בַ֔יִת כִּ֧י הַשָּׁמַ֛יִם וּשְׁמֵ֥י הַשָּׁמַ֖יִם לֹ֣א יְכַלְכְּלֻ֑הוּ וּמִ֤י אֲנִי֙ אֲשֶׁ֣ר אֶבְנֶה־לּ֣וֹ בַ֔יִת כִּ֖י אִם־לְהַקְטִ֥יר לְפָנָֽיו׃
<b style="color: gray;">רש"י</b> <b>ומי יעצר כח לבנות לו בית .</b> לפי שאמר והבית אשר אני בונה גדול שמא יהא משמע לך גדול כל סיפוקו ואין זה כי מי יעצור כח מי יכול לדחוק ולעצור כח עצמו כל כך לבנות לו בית הראוי לו ודוגמא למעלה ( כט ) כי נעצור כח להתנדב : <b>כי השמים ושמי השמים לא יכלכלוהו .</b> ולכך הוא אומר ומי אני אשר אבנה לו בית ומה שאני בונה לו לא כלום כי אם להקטיר בו לפניו :
<b style="color: gray;">מצודת דוד</b> <b>ומי וכו' .</b> כאומר הנה עם כל גודל הבית אל תחשוב שתהיה לשבתו כי מי יעצר כח וכו' : <b>ושמי וכו' .</b> הם השמים העליונים אשר ממעל השמים הנראים : <b>לא וכו' .</b> לא יחזיקו אותו כי הוא מקום העולם ואין העולם מקומו : <b>ומי אני .</b> עם כי אני מלך מי אני נגדו הלא כמוני כאין : <b>כי וכו' .</b> אינה עשויה כ''א להקטיר בה לפניו :
<b style="color: gray;">מצודת ציון</b> <b>יעצר .</b> ענין עכבה וכן נעצר כח ( דה''א כט ) : <b>יכלכלהו .</b> ענין החזקה כמו אלפים בת יכיל ( מ''א ז ) :
<b style="color: gray;">רלב"ג</b> ומי הוא שימנע כח לבנות לו בית . ר''ל כי אין ראוי לאדם שיבנה לו בית שיעצר מכחו בזה הבנין אבל יחויב לו שישתדל בכל מאמצי כחו לבנות הבית באופן שיהיה היותר גדול והיותר נכבד שיוכל לעשותו כי עם כל מה שיעש' בו מההגדל' וההדור לא יהיה נחשב למאומה למעלת ה' ית' וזה כי השמים ושמי השמי' לא יכילו שעור מעלת ה' ית , וחכמתו כי הנמצא בהם ובחלקיהם כלם מנימוס הנמצאות המושכל לה' ית' וסדרם וישרם הוא רחוק מאד לאין שעור משלמות הנימוס המושכל אצל ה' ית' עד שאין יחס אליו כלל כמו שבארנו זה בבאור שלם בחמישי מס' מלחמות ה' . ובהיות הענין כן מי אני שאבנה לו בית יעוד בשלמות על קדושתו ורוממותו והנה היה המציאות כלו קצר בזה אך יהיה זה להקטיר לפניו להעיר על קצת הערות מסודות המציאות הרוחני . כמו שבארנו בבאורונו לדברי התורה :
<h3>{ו}</h3>
וְעַתָּ֡ה שְֽׁלַֽח־לִ֣י אִישׁ־חָכָ֡ם לַעֲשׂוֹת֩ בַּזָּהָ֨ב וּבַכֶּ֜סֶף וּבַנְּחֹ֣שֶׁת וּבַבַּרְזֶ֗ל וּבָֽאַרְגְּוָן֙ וְכַרְמִ֣יל וּתְכֵ֔לֶת וְיֹדֵ֖עַ לְפַתֵּ֣חַ פִּתּוּחִ֑ים עִם־הַֽחֲכָמִ֗ים אֲשֶׁ֤ר עִמִּי֙ בִּֽיהוּדָ֣ה וּבִֽירוּשָׁלִַ֔ם אֲשֶׁ֥ר הֵכִ֖ין דָּוִ֥יד אָבִֽי׃
<b style="color: gray;">רש"י</b> <b>ובארגון .</b> זה ארגמן : <b>וכרמיל .</b> זו תולעת שני תדע שהרי לא נזכר כאן תולעת שני : <b>ויודע לפתח פתוחים .</b> דוגמת פתוחי חותם שיודע לחתום ולצייר באבנים גראבי''ר בל''א :
<b style="color: gray;">מצודת דוד</b> <b>עם החכמים .</b> לעשות במלאכה עם החכמים אשר עמי :
<b style="color: gray;">מצודת ציון</b> <b>ובארגון .</b> הוא ארגמן וכן תרגומו : <b>וכרמיל .</b> הוא תולעת שני : <b>לפתח פתוחים .</b> ענין חתירת הצורות באבנים כמו פתוחי חותם ( שמות כח ) :
<b style="color: gray;">רלב"ג</b> <b>ובארגון .</b> ר''ל ארגמן בעבור הפרוכת : <b>וכרמיל .</b> הוא תולעת שני : <b>ויודע לפתח פתיחים .</b> היא עשיית הציורים בעצים או באבנים או במתכות בדרך שיהיו בולטים או שוקעים בדרך המכוון בהם :
<h3>{ז}</h3>
וּֽשְׁלַֽח־לִי֩ עֲצֵ֨י אֲרָזִ֜ים בְּרוֹשִׁ֣ים וְאַלְגּוּמִּים֮ מֵֽהַלְּבָנוֹן֒ כִּ֚י אֲנִ֣י יָדַ֔עְתִּי אֲשֶׁ֤ר עֲבָדֶ֙יךָ֙ יֽוֹדְעִ֔ים לִכְר֖וֹת עֲצֵ֣י לְבָנ֑וֹן וְהִנֵּ֥ה עֲבָדַ֖י עִם־עֲבָדֶֽיךָ׃
<b style="color: gray;">מצודת דוד</b> <b>מהלבנון .</b> אשר בארצך : <b>יודעים לכרות וכו' .</b> לפי הקצב הנראה למלאכת הבנין : <b>עם עבדיך .</b> יהיו עם עבדיך לסייע להם :
<b style="color: gray;">מצודת ציון</b> <b>ואלגומים .</b> הוא הפוך מן אלמוגים האמור במ''א והוא מין עץ יקר וחשוב :
<b style="color: gray;">רלב"ג</b> <b>ואלגומים מהלבנון .</b> הנה אמרו מהלבנון שב אל עצי ארזים והברושים כי האלגומים ילקחו בים כי הוא עץ צומח בקרקע הים . קוראלי''י בלע''ז :
<h3>{ח}</h3>
וּלְהָכִ֥ין לִ֛י עֵצִ֖ים לָרֹ֑ב כִּ֥י הַבַּ֛יִת אֲשֶׁר־אֲנִ֥י בוֹנֶ֖ה גָּד֥וֹל וְהַפְלֵֽא׃
<b style="color: gray;">מצודת דוד</b> <b>ולהכין .</b> צוה להכין לי וכו' : <b>והפלא .</b> ברוב הגודל ומהצורך א''כ לעצים מרובים :
<b style="color: gray;">רלב"ג</b> <b>גדול והפלא .</b> ר''ל הפלא בגודל :
<h3>{ט}</h3>
וְהִנֵּ֣ה לַֽחֹטְבִ֣ים ׀ לְֽכֹרְתֵ֣י ׀ הָעֵצִ֡ים נָתַתִּי֩ חִטִּ֨ים ׀ מַכּ֜וֹת לַעֲבָדֶ֗יךָ כֹּרִים֙ עֶשְׂרִ֣ים אֶ֔לֶף וּשְׂעֹרִ֕ים כֹּרִ֖ים עֶשְׂרִ֣ים אָ֑לֶף וְיַ֗יִן בַּתִּים֙ עֶשְׂרִ֣ים אֶ֔לֶף וְשֶׁ֕מֶן בַּתִּ֖ים עֶשְׂרִ֥ים אָֽלֶף׃
<b style="color: gray;">רש"י</b> <b>נתתי חטים מכות .</b> בל''א ( פול אויף ) ויש אומרים מכות כתותין להוציא חטים מן השבולת : <b>ויין בתים .</b> לשון בת מדה בלח כור ביבש :
<b style="color: gray;">מצודת דוד</b> <b>לחוטבים .</b> ולתוספת ביאור אמר לכורתי העצים : <b>נתתי .</b> כמו אתן : <b>מכות .</b> כתות וטחון , או הוא מלשון נכת והוא תרגום של נשך ור''ל לנשוך בשיניהם ולאכלם ויהיה כמש''כ במ''א מכולת שהוא כמו מאכולת :
<b style="color: gray;">מצודת ציון</b> <b>כורים .</b> שם מדה של שלשים סאין : <b>בתים .</b> בת היא מדת הלח מחזקת שלשה סאין :
<b style="color: gray;">רלב"ג</b> <b>חטים מכות .</b> ר''ל חטים טחונים גם והם חטין כתותין : <b>בתים עשרים אלף .</b> בת היא שלש סאין כמו האיפה . והנה בס' מלכים לא זכר מה שהיה נותן שלמה לעבדי חורם שנה בשנה אך זכר מה שהיה נותן שלמה לחורם ללחם ביתו בעבור מה שהיה עוזר לו בזאת המלאכה :
<h3>{י}</h3>
וַיֹּ֨אמֶר חוּרָ֤ם מֶֽלֶךְ־צֹר֙ בִּכְתָ֔ב וַיִּשְׁלַ֖ח אֶל־שְׁלֹמֹ֑ה בְּאַהֲבַ֤ת יְהוָה֙ אֶת־עַמּ֔וֹ נְתָנְךָ֥ עֲלֵיהֶ֖ם מֶֽלֶךְ׃
<b style="color: gray;">מצודת דוד</b> <b>באהבת .</b> בעבור שה' אוהב את עמו לזה העמיד אותך עליהם למלך להיות להם לפאר ולעזר :
<h3>{יא}</h3>
וַיֹּאמֶר֮ חוּרָם֒ בָּר֤וּךְ יְהוָה֙ אֱלֹהֵ֣י יִשְׂרָאֵ֔ל אֲשֶׁ֣ר עָשָׂ֔ה אֶת־הַשָּׁמַ֖יִם וְאֶת־הָאָ֑רֶץ אֲשֶׁ֣ר נָתַן֩ לְדָוִ֨יד הַמֶּ֜לֶךְ בֵּ֣ן חָכָ֗ם יוֹדֵ֙עַ֙ שֵׂ֣כֶל וּבִינָ֔ה אֲשֶׁ֤ר יִבְנֶה־בַּ֙יִת֙ לַיהוָ֔ה וּבַ֖יִת לְמַלְכוּתֽוֹ׃
<b style="color: gray;">מצודת דוד</b> <b>אשר יבנה .</b> אשר יהיה בונה בית ה' ובית ההגון למלכות ישראל וכאומר אם הוא יהיה הבונה אז יהיה בתכלית הפאר והיופי :
<b style="color: gray;">רלב"ג</b> <b>אשר יבנה בית לה' ובית למלכותו .</b> ידמה שהודיע אותו שלמה כי רצונו גם כן לבנות בית למלכותו :
<h3>{יב}</h3>
וְעַתָּ֗ה שָׁלַ֧חְתִּי אִישׁ־חָכָ֛ם יוֹדֵ֥עַ בִּינָ֖ה לְחוּרָ֥ם אָבִֽי׃
<b style="color: gray;">רש"י</b> <b>יודע בינה לחורם אבי .</b> אומן חכם של אבי היה גם שלי הוא :
<b style="color: gray;">מצודת דוד</b> <b>ועתה וכו' .</b> גם זה מדברי הכתב ששלח אל שלמה ועל שהתחיל בה לומר באהבת וכו' לזה הפסיק וסמך לו שאמר אז להעומדים לפניו ברוך ה' וכו' וחוזר לדברי הכתב : <b>לחורם אבי .</b> כמו לחורם ולאבי ור''ל יודע בינה ואומן מובהק שלי ומאז היה אומן מובהק של אבי , או הלמד היא במקום את ועל האומן אמר כי גם שמו היה חירם כמ''ש במ''א וקראו אבי בלשון חשיבות על רוב חכמתו כי אב הוא ענין שר וחשוב :
<b style="color: gray;">רלב"ג</b> <b>שלחתי איש חכם .</b> הנה הוא היה בן ישראלית ואביו היה מעם צור :
<h3>{יג}</h3>
בֶּן־אִשָּׁ֞ה מִן־בְּנ֣וֹת דָּ֗ן וְאָבִ֣יו אִישׁ־צֹרִ֡י יוֹדֵ֡עַ לַעֲשׂ֣וֹת בַּזָּֽהָב־וּ֠בַכֶּסֶף בַּנְּחֹ֨שֶׁת בַּבַּרְזֶ֜ל בָּאֲבָנִ֣ים וּבָעֵצִ֗ים בָּאַרְגָּמָ֤ן בַּתְּכֵ֙לֶת֙ וּבַבּ֣וּץ וּבַכַּרְמִ֔יל וּלְפַתֵּ֙חַ֙ כָּל־פִּתּ֔וּחַ וְלַחְשֹׁ֖ב כָּל־מַחֲשָׁ֑בֶת אֲשֶׁ֤ר יִנָּֽתֶן־לוֹ֙ עִם־חֲכָמֶ֔יךָ וְֽחַכְמֵ֔י אֲדֹנִ֖י דָּוִ֥יד אָבִֽיךָ׃
<b style="color: gray;">רש"י</b> <b>בן אשה .</b> אלמנה היתה : <b>מן בנות דן .</b> משבט דן : <b>ואביו איש צורי .</b> יהודי היה יושב בצור דוגמא עובד אדום הגתי ( שמואל ב' ו ) שהיה יושב בגת ולוי היה ובמלכים ( א ז ) כתיב ובן אשה אלמנה ממטה נפתלי ואביו איש צורי אלא אמו מדן ואביו מנפתלי ומה צריך לייחס מאיזה שבט היה אביו ואמו זהו שכתוב ( ראשית ל' ) דנני אלהים וגם נפתולי אלהים וגו' ( שם ) אמרה רחל מעתה עקמתי פתולים עקמומיות עשיתי עד שאני יכולה לדמות עצמי ללאה אחותי אם לאה תתפאר בבצלאל בנה שיעשה המשכן יצטרך להשתתף במלאכתו אחד מבני דן שנא ואתו אהליאב בן אחיסמך למטה דן ואם שלמה בן אחותי יבנה ב''ה צריך להשתתף עמו מבני דן ונפתלי : <b>ואביו איש צרי .</b> ללמדך אע''פ שאמו אלמנה צריך אדם לתפוש אומנות אביו ( ולהחיות אמו סא''א ) ( כך שמעתי מפי רבינו שלמה בר לוי ממנטויל''א בן אחותו של רבינו משה הדרשן ) :
<b style="color: gray;">מצודת דוד</b> <b>איש צורי .</b> ר''ל מאז התגורר בצור : <b>ולחשוב .</b> להמציא מלאכות יקרות הבאה ממחשבת הלב וכן מעשה חושב ( שמות כו ) ויאמר על מעשה האריגה מחולף הצורות בהעבר מזה מן העבר מזה : <b>אשר ינתן לו .</b> לעשות אותם עם חכמיך :
<b style="color: gray;">מצודת ציון</b> <b>ובבוץ .</b> הוא פשתן : <b>רפסדות .</b> הם דוברות האמור במלכים א' והם הקורות הקשורות יחד להשיטם במים אל מקומם הנרצה ולשון רפסודות הוזכר בתלמוד ירושלמי ( ברכות פרק ד' ) :
<h3>{יד}</h3>
וְ֠עַתָּה הַחִטִּ֨ים וְהַשְּׂעֹרִ֜ים הַשֶּׁ֤מֶן וְהַיַּ֙יִן֙ אֲשֶׁ֣ר אָמַ֣ר אֲדֹנִ֔י יִשְׁלַ֖ח לַעֲבָדָֽיו׃
<h3>{טו}</h3>
וַ֠אֲנַחְנוּ נִכְרֹ֨ת עֵצִ֤ים מִן־הַלְּבָנוֹן֙ כְּכָל־צָרְכֶּ֔ךָ וּנְבִיאֵ֥ם לְךָ֛ רַפְסֹד֖וֹת עַל־יָ֣ם יָפ֑וֹ וְאַתָּ֛ה תַּעֲלֶ֥ה אֹתָ֖ם יְרוּשָׁלִָֽם׃
<b style="color: gray;">רש"י</b> <b>רפסדות .</b> ( ובמלכים א' ה' ) דוברות בל''א פלייצי''ץ : <b>על ים יפו .</b> פי' על חוף הים כמו וירד יפו דיונה :
<b style="color: gray;">מצודת דוד</b> <b>ואנחנו .</b> ר''ל עבדי : <b>על ים יפו .</b> היו קרוב אל הלבנון ועל הים ההוא השיטו את העצים : <b>ואתה .</b> ר''ל עבדיך יעלו אותם מן המים לשאתם ירושלים :
<b style="color: gray;">רלב"ג</b> <b>רפסודות .</b> רדיל''ן בלע''ז :
<h3>{טז}</h3>
וַיִּסְפֹּ֣ר שְׁלֹמֹ֗ה כָּל־הָאֲנָשִׁ֤ים הַגֵּירִים֙ אֲשֶׁר֙ בְּאֶ֣רֶץ יִשְׂרָאֵ֔ל אַחֲרֵ֣י הַסְּפָ֔ר אֲשֶׁ֥ר סְפָרָ֖ם דָּוִ֣יד אָבִ֑יו וַיִּמָּצְא֗וּ מֵאָ֤ה וַחֲמִשִּׁים֙ אֶ֔לֶף וּשְׁלֹ֥שֶׁת אֲלָפִ֖ים וְשֵׁ֥שׁ מֵאֽוֹת׃
<b style="color: gray;">רש"י</b> <b>ויספר שלמה כל האנשים הגירים .</b> מלא בב' יודי''ן ומתחילה כשספרם דוד נקראו שם גרים ביו''ד אחת אבל שלמה ספרם בשעת מעשה כשבנה ולכך כתיב מלא ודוגמא והעליתם את עצמותי מזה חסר אתכם בפ' ויחי בשעת מעשה כשלקחן ( בפ' בשלח ) כתיב אתכם : <b>ויספר וכו' .</b> אחרי הספר . למעלה דכתיב ( לעיל כ''ב ) ויאמר דוד לכנוס את הגרים :
<b style="color: gray;">מצודת דוד</b> <b>הגירים .</b> הם הגבעונים :
<b style="color: gray;">רלב"ג</b> <b>אחרי הספר אשר ספרם דוד אביו .</b> ר''ל אחרי המספר מנה אותם דוד אביו וידמה מזה המקום כי כאשר כנס דוד את הגרים לעשות את בית המקדש אז מנה אותם :
<h3>{יז}</h3>
וַיַּ֨עַשׂ מֵהֶ֜ם שִׁבְעִ֥ים אֶ֙לֶף֙ סַבָּ֔ל וּשְׁמֹנִ֥ים אֶ֖לֶף חֹצֵ֣ב בָּהָ֑ר וּשְׁלֹ֤שֶׁת אֲלָפִים֙ וְשֵׁ֣שׁ מֵא֔וֹת מְנַצְּחִ֖ים לְהַעֲבִ֥יד אֶת־הָעָֽם׃
<b style="color: gray;">רש"י</b> <b>ויעש מהם שבעים אלף וגו' .</b> מה שחזר ומזכירן ומזכיר המספר בשביל שהפסיק הענין לכך הוצרך לומר אף עתה ולא יפסוק עד שיכלה כל הבנין ואומר מיד ויחל שלמה לבנות וגו' ואפילו בפסוק א' מנהגו שיפסיק הענין ומתחיל לדברי הראשון כמו זאת עשו קחו לכם מחתות קרח וגו' ( מדבר טו ) , ולמחרתו כתיב ( שם ) ויאמר משה אל קרח אתה וכל עדתך וגו' וחוזר ואמר וקחו איש מחתתו וגו' אלא לפי שהפסיק בכמה פסוקים הוצרך שנית להכתב וכ''ש כאן :
<b style="color: gray;">מצודת דוד</b> <b>ויעש מהם וכו' .</b> עם כי כבר נאמר למעלה חזר ואמר לסמכו לספור הבנין : <b>מנצחים .</b> רודים ונוגשים את העם לעשות העבודה ולא ירפו ידיהם מן מלאכה :
<b style="color: gray;">מצודת ציון</b> <b>מנצחים .</b> מל' נצחון והתגברות ונגישה : <b>ויחל .</b> מל' התחלה :
<h2>דברי הימים ב פרק-ג</h2>
<h3>{א}</h3>
וַיָּ֣חֶל שְׁלֹמֹ֗ה לִבְנ֤וֹת אֶת־בֵּית־יְהוָה֙ בִּיר֣וּשָׁלִַ֔ם בְּהַר֙ הַמּ֣וֹרִיָּ֔ה אֲשֶׁ֥ר נִרְאָ֖ה לְדָוִ֣יד אָבִ֑יהוּ אֲשֶׁ֤ר הֵכִין֙ בִּמְק֣וֹם דָּוִ֔יד בְּגֹ֖רֶן אָרְנָ֥ן הַיְבוּסִֽי׃
<b style="color: gray;">רש"י</b> <b>בהר המוריה .</b> לפי אשר שם נראה הקב''ה לדוד בגרן ארנן בהעצר המגפה והוא הר המוריה מקום דוד :
<b style="color: gray;">מצודת דוד</b> <b>אשר נראה .</b> אשר שם נראה המקום ב''ה לדוד אביו ויאמר על ירידת האש שעל המזבח כמ''ש ויענהו באש מן השמים ( ד''ה א' כ''א ) : <b>אשר הכין .</b> על שלמה יאמר שהוא הכין לבנות במקום שקבע דוד בגורן וכו' :
<b style="color: gray;">רלב"ג</b> <b>בהר המוריה .</b> למדנו מזה כי במקו' שנעקד יצחק שם היה בהמ''ק :
<h3>{ב}</h3>
וַ֠יָּחֶל לִבְנ֞וֹת בַּחֹ֤דֶשׁ הַשֵּׁנִי֙ בַּשֵּׁנִ֔י בִּשְׁנַ֥ת אַרְבַּ֖ע לְמַלְכוּתֽוֹ׃
<b style="color: gray;">רש"י</b> <b>ויחל לבנות בחדש השני .</b> מפורש בתחילת ראש השנה ירושלמי ופתרון בחדש השני בשני בחדש אייר לפי שרוצה לומר בשנת ארבע למלכותו הוצרך לכפול ולומר בשני ודוגמא והמים היו הלוך וחסור עד החודש העשירי ( ראשית ח' ) ודוגמא במלכים ( א' ו' ) בשנה הרביעית בחדש זיו הוא חדש השני למלוך שלמה וגו' מוסב על השנה הרביעית ואז בשנת ארבע למלכותו התחיל בשני כי כל ימי החורף לא היה יכול מפני הקור ובניסן לא היה יכול מפני הפסח :
<b style="color: gray;">מצודת דוד</b> <b>בשני .</b> ביום שני בשבת או בחודש ורז''ל דרשו בו בר''ה :
<b style="color: gray;">רלב"ג</b> <b>בחדש השני בשני .</b> ר''ל בשני לחדש השני והוא אייר :
<h3>{ג}</h3>
וְאֵ֙לֶּה֙ הוּסַ֣ד שְׁלֹמֹ֔ה לִבְנ֖וֹת אֶת־בֵּ֣ית הָאֱלֹהִ֑ים הָאֹ֡רֶךְ אַמּ֞וֹת בַּמִּדָּ֤ה הָרִֽאשׁוֹנָה֙ אַמּ֣וֹת שִׁשִּׁ֔ים וְרֹ֖חַב אַמּ֥וֹת עֶשְׂרִֽים׃
<b style="color: gray;">רש"י</b> <b>הארך אמות במדה .</b> ולפי שהפסיק ואמר במדה הראשונה אומר עוד אמות כלומר אורך אמות הבית ששים אמה בין דביר להיכל ורחב אמות ך' :
<b style="color: gray;">מצודת דוד</b> <b>ואלה הוסד .</b> אלה מספרי האורך והרוחב אשר הניח היסוד לבנות וכו' : <b>במדה הראשונה .</b> במדת האמה שנעשה בה המשכן שהיתה ראשונה לבנין המקדש והיא היתה בת ששה טפחים :
<b style="color: gray;">רלב"ג</b> <b>ואלה הוסד שלמה .</b> הנה הוסד הוא מקור והרצון בו ההתיסד שעשה שלמה לבנות את בית האלהים על היסוד ההוא : <b>הארך אמות במדה הראשונה .</b> אחשוב שאמר במדה הראשונה כי מה שנכלל בזה היסוד היה המכוון הראשון בבנין הבית כי בו היה הקדש וקדש הקדשים אך במדה השני' שהיתה כוללת חצר הכהנים והיה זה הבית באמצעה באופן מה היה היה גדול מזה השעור הרבה . והנה לא זכר בזה המקום רוחב האולם וזכר בס' מלכים שכבר היה רחבו עשר אמות ולא זכר בספר מלכים קומת האולם וזכר בזה המקום שקומתו היתה מאה ועשרים אמה :
<h3>{ד}</h3>
וְהָאוּלָ֡ם אֲשֶׁר֩ עַל־פְּנֵ֨י הָאֹ֜רֶךְ עַל־פְּנֵ֤י רֹֽחַב־הַבַּ֙יִת֙ אַמּ֣וֹת עֶשְׂרִ֔ים וְהַגֹּ֖בַהּ מֵאָ֣ה וְעֶשְׂרִ֑ים וַיְצַפֵּ֥הוּ מִפְּנִ֖ימָה זָהָ֥ב טָהֽוֹר׃
<b style="color: gray;">רש"י</b> <b>והאולם אשר על פני הארך .</b> אורך של אולם שעל פני רוחב הבית ך' שהרי אורך האולם בכל רוחב הבית ך' אמה מצפון לדרום וכל מדה יתירה קרויה אורך והפחותה קרויה רוחב ולפי שבהיכל מדתו ממזרח למערב יתירה קרויה אורך ומן הצפון לדרום פחותה קרויה רוחב ובאולם שמדתו מן הצפון לדרום יתירה קרויה אורך ומדתו מן המזרח למערב שהיא פחותה קרויה רוחב ורחב האולם עשר כמפורש ( במלכים א' ז' ) עשר באמה רחבה על פני הבית : <b>והגובה מאה ועשרים .</b> ובמלכים ( שם ) כתיב ושלשים אמה קומתו הא כיצד גובה הקומה מקרקעית הבית עד קרוי עלייה ראשונה שלשים אמות ומעלייה לעלייה עד גג העליון תשעים אמות כדכתיב ( ד''ה א' כ''ח ) ויתן דוד לשלמה בנו את תבנית האולם ואת בתיו וגנזכיו ועליותיו מכלל שהיו שם עליות : <b>ויצפהו מפנימה זהב .</b> בפנים ההיכל שהוא הבית הגדול חפה זהב ולא האולם וזהו שמפרש והולך היאך עשה ואת הבית הגדול חפה מבפנים כל הבית זהב טהור חפה עץ ברושים שכל הבית הדביר וההיכל צפה מתחילה עצי ברושים ואחר כך ויחפהו זהב טוב על קירות הברושים ומשום צפוי זהב שרצה לצפות הבית חפהו מתחילה בעצים כדי שיתקיים הזהב בחוזק שהיה מחזק לזהב במסמרים בציורי העץ שהיה מצייר ציורין בעץ תמורים הם אילנות כמין תמרים וכרובים ובמלכים ( שם ) כתיב וקלע עליהם מקלעות כרובים ותמורות ופטורי ציצים כמו ( מדבר י''ח ) ויצץ ציץ . ופטורי כמו פוטר אדם אשתו אנטווארפין בל''א , ( מפי רבינו אלעזר ב''ר משולם ז''ל ) :
<b style="color: gray;">מצודת דוד</b> <b>אשר על פני האורך וכו' .</b> ר''ל אשר האורך עמד לרוחב ההיכל הוא היה במדת אמות עשרים כי המדה המועטת תקרא רוחב וההיכל היתה ארבעים על עשרים והאולם היתה רחבה עשרה כמו שנאמר במ''א וארכה עשרים אם כן עמד אורך האולם ע''פ רוחב ההיכל : <b>והגובה מאה ועשרים .</b> ובמ''א נאמר שלשים ויתכן לומר כי שם נאמר על הבית וכאן על האולם , או נאמר כי תשעים אמות היו העליות זו על זו כמ''ש תבנית האולם וכו' ועליותיו ( ד''ה א' כ''ח ) : <b>מפנימה .</b> בעבור הכתלים שבפנים בחללו ועל הבית יאמר לא על האולם :
<b style="color: gray;">רלב"ג</b> <b>ויצפהו מפנימה זהב טהור .</b> ידמה שזה שב אל בית האלהים שזכר תחלה כי האולם לא היה מצופה זהב מבפנים אבל היה כל אשר בו מנחשת וזה יתבאר לך מהעמודים אשר היו תחתיו שהיו מנחשת וראוי היה להיות כן כי כל מה שהיה חוץ מהקדש היה נחשת במשכן שעשה משה וכן והענין בבית המקדש . או יהיה הרצון באמרו פנימה מה שהוא מבפנים לאולם והוא בית האלהים . והנה באר אחר זה איך צפה הבית מבפנימה זהב טהור והשמיט הרבה מאלו הדברים :
<h3>{ה}</h3>
וְאֵ֣ת ׀ הַבַּ֣יִת הַגָּד֗וֹל חִפָּה֙ עֵ֣ץ בְּרוֹשִׁ֔ים וַיְחַפֵּ֖הוּ זָהָ֣ב ט֑וֹב וַיַּ֧עַל עָלָ֛יו תִּמֹרִ֖ים וְשַׁרְשְׁרֽוֹת׃
<b style="color: gray;">רש"י</b> <b>ויחפהו זהב .</b> כלומר כשצייר כל הציורים צפה הקורות זהב אחר הציורין ומחזקן במסמרות בכותל העץ כדי שלא ימוט מה שלא היה יכול לעשות בכותל האבן ומשום זה הטעם היה מחפה כל הבית מתחילה בעצי ברושים : <b>ושרשרות .</b> פתרונו צייר ציורין הרבה מלא כל וכשראה שהיה כולם חלק בין ציור לציור היה מצייר ציור כעין שרשרת שמדביקין בו כל דבר כמו כן היה עושה כאן בין ציור לציור כדי שלא יהיה חלק בנתיים , ענין אחר ממש שרשרות של זהב עשה ודבק הצורות בהן יחד :
<b style="color: gray;">מצודת דוד</b> <b>הבית הגדול .</b> זה ההיכל שהיתה גדולה מכולם מ' על כ' : <b>חפה .</b> את קרקע הבית חפה בעצי ברושים וכן נאמר במ''א : <b>ויחפהו .</b> על העצים חפה הזהב : <b>ויעל עליו .</b> העלה על החיפוי ציורי אילני חמר ושרשרות :
<b style="color: gray;">מצודת ציון</b> <b>חפה .</b> ענין צפוי וכסוי : <b>ושרשרות .</b> שלשלאות :
<b style="color: gray;">רלב"ג</b> <b>ואת הבית הגדול חפה עץ ברושים .</b> ר''ל קרקע הבית ונכלל בזה הבית הקדש וקדש הקדשים וכן נתבאר בס' מלכים כי קרקע הבית צפה בצלעות ברושים ( ו' ט''ו ) ולא היו נסרים אך היו בדמות צלעות וקורות כדי שיהיה יותר חזק . ויעל עליו תמורים ושרשרות . הנה התמורים היו כדמות ביצה ששני ראשיה חדין ושרשרות היו משל לחריות אשר התמורים בהם והנה היו הצורות האלו חרותות על עץ הברושים ואחר כן כשחפה אותו זהב נראו אלו הצורות בולטות בזהב ואולי היו שם גם כן דמיון פטורי ציצים כמו שנזכר בס' מלכים באלו התמונות אך קצר בזה המקום כמו שקצר במה שאמר אחר זה : <b>ופתח כרובים על הקירות .</b> ולא זכר מקלעות ופטורי ציצים . או נאמר כי בקרקע הבית לא היו מאלו התמונות כי אם התמורים ובמנורה התמורים ופטורי ציצים והם הגביעים המשוקדים כפתור ופרח כמו שבארנו בס' מלכים . ובקירות הבית היו עוד מקלעות כרובים והסבה בזה מבוארת במעט עיון ממה שזכרנו בזה בס' מלכים :
<h3>{ו}</h3>
וַיְצַ֧ף אֶת־הַבַּ֛יִת אֶ֥בֶן יְקָרָ֖ה לְתִפְאָ֑רֶת וְהַזָּהָ֖ב זְהַ֥ב פַּרְוָֽיִם׃
<b style="color: gray;">רש"י</b> <b>ויצף את הבית אבן יקרה .</b> שקע ורבץ אבנים יקרות בזהב בקירות הבית לתפארת ולנוי : <b>והזהב .</b> שאומר ויחפהו זהב טהור מזהב פרוים הי' פרוים שם מקום ורבותינו פירשו שדומה לדם פרים מרוב שבחו ואדמימותו :
<b style="color: gray;">מצודת דוד</b> <b>ויצף וכו' .</b> בקירות הבית שקע אבנים יקרות במשבצות הזהב להיות לנוי ולפאר :
<b style="color: gray;">מצודת ציון</b> <b>פרוים .</b> שם מקום ורז''ל אמרו שדומה לדם הפרים ( יומא מה ) :
<b style="color: gray;">רלב"ג</b> <b>וילף את הבית אבן יקרה לתפארת והזהב זהב פרוים .</b> ידמה שזה שב ג''כ אל קרקע הבית לפי שאמר והזהב . ר''ל הזהב הנזכר במה שאמר בסמוך ויחפהו זהב טהור . או יהיה שב אל קרוי הבית וזה כי משלשים אמה שהיה קומתו היה שם קרוי גבהו עשרים אמה לבד כמו שנזכר בס' מלכים והקרוי ההוא ידמה שצפהו זהב פרוים והיו בו אבנים יקרות לתפארת ולהדור . וזה הבאור יותר נכון לפי מה שאחשוב . והנה זכר תחלה הצפוי אשר על הקרקע ואחר כן זכר צפוי הנכחי לו בקרוי הבית ואחר כן צפוי הקירות :
<h3>{ז}</h3>
וַיְחַ֨ף אֶת־הַבַּ֜יִת הַקֹּר֧וֹת הַסִּפִּ֛ים וְקִֽירוֹתָ֥יו וְדַלְתוֹתָ֖יו זָהָ֑ב וּפִתַּ֥ח כְּרוּבִ֖ים עַל־הַקִּירֽוֹת׃
<b style="color: gray;">רש"י</b> <b>ויחף .</b> כמו ויצף ומפרש מה צפה בבית הקירות והספים : <b>וקירותיו .</b> של ספי הבית שהיו של אבנים ומפרש קירותיו ודלתותיו זהב ובמלכים ( א ו ) כתוב עד קירות הספין ולכך קורא גג קירות הספון שהגג היה כמו ספינה ועריבה הפוכה שכן מנהג לקרות את הקרוי עגול כעין ספינה :
<b style="color: gray;">מצודת דוד</b> <b>הקורות .</b> קורות התקרה : <b>הספים .</b> מזוזות הדלתות : <b>וקורותיו .</b> הכתלים : <b>ופתח .</b> חתר צורות כרובים על הכתלים :
<b style="color: gray;">מצודת ציון</b> <b>ויחף .</b> ענין צפוי : <b>כרובים .</b> תרגום של נער הוא רביא כי פרצוף תינוק להם :
<b style="color: gray;">רלב"ג</b> <b>הקורות הספים .</b> הנה הקורות הם צלעות הארזים שחפה בהם קירות הבית . והספים הם המזוזות אשר יקבעו בהם הדלתות . או האסקופות אשר למטה ולמעלה מהדלתות . או שני אלו הענינים יחד והוא יותר נכון . והקירות הוא מה שנשאר נראה מעובי הקיר במקום הדלתות ואותו העובי צפה גם כן זהב בדרך שלא היה נראה שם כי אם זהב . וספח כרובים על הקירות . קצר בזה המקום זכירת תמורות ופטורי ציצים :
<h3>{ח}</h3>
וַיַּ֙עַשׂ֙ אֶת־בֵּֽית־קֹ֣דֶשׁ הַקֳּדָשִׁ֔ים אָרְכּ֞וֹ עַל־פְּנֵ֤י רֹֽחַב־הַבַּ֙יִת֙ אַמּ֣וֹת עֶשְׂרִ֔ים וְרָחְבּ֖וֹ אַמּ֣וֹת עֶשְׂרִ֑ים וַיְחַפֵּ֙הוּ֙ זָהָ֣ב ט֔וֹב לְכִכָּרִ֖ים שֵׁ֥שׁ מֵאֽוֹת׃
<b style="color: gray;">רש"י</b> <b>ויעש את בית וגו' .</b> כך היה לו לומר ויעש את בית קדש הקדשים עשרים על עשרים אלא לפי שאמר למעלה כך ואולם על פני רחב הבית אמות עשרים וגו' אמר כאן כמו כן : <b>ויחפהו זהב טוב .</b> אף בקדש הקדשים בנה תחלה קירות עץ ועליו חפה הזהב ומה שאין מזכיר כאן בקדש הקדשים שום עץ זהו משום גדולתו של ב''ה כלומר כל כותלי בית הארון היה של זהב ולא היה בהן עץ וזה כבוד לקדש הקדשים ובמלכים ( שם ) מוכיח כן ותדע שבשביל כבוד הבית אין מזכיר שום עץ שהרי כתיב ( שם ) ויצף את הבית אבן יקרה ובמלכים לא כתיב אבן יקרה הא כיצד אלא לפי שהספר דברי הימים למלכי יהודה הודיעך כי שלמה כוונתו לכבוד הבית : <b>לככרים .</b> מככרים :
<b style="color: gray;">מצודת דוד</b> <b>ארכו על פני רוחב הבית .</b> על שאמר כן באולם שהיתה כ' על עשר אמר כן בבית קה''ק עם שהיתה כ' על כ' : <b>אמות עשרים .</b> ר''ל והיתה אמות עשרים : <b>לככרים .</b> עלה לככרים שש מאות :
<h3>{ט}</h3>
וּמִשְׁקָ֛ל לְמִסְמְר֥וֹת לִשְׁקָלִ֖ים חֲמִשִּׁ֣ים זָהָ֑ב וְהָעֲלִיּ֖וֹת חִפָּ֥ה זָהָֽב׃
<b style="color: gray;">רש"י</b> <b>ומשקל למסמרות .</b> לחזק בהם הזהב בקירות העץ : <b>לשקלים .</b> למשקל שקלים חמשים שקלום של זהב :
<b style="color: gray;">מצודת דוד</b> <b>למסמרות .</b> הם היתדות שחבר בהם את חפוי הזהב על העצים : <b>והעליות .</b> כותלי בנין העליות :
<b style="color: gray;">רלב"ג</b> <b>והעליות חפה זהב .</b> ר''ל העליות אשר על הקדש ועל קדש הקדשים כי היו שם עליות גבהם כמו עשר אמות שנשארו מגובה הבית עד הקרוי :
<h3>{י}</h3>
וַיַּ֜עַשׂ בְּבֵֽית־קֹ֤דֶשׁ הַקֳּדָשִׁים֙ כְּרוּבִ֣ים שְׁנַ֔יִם מַעֲשֵׂ֖ה צַעֲצֻעִ֑ים וַיְצַפּ֥וּ אֹתָ֖ם זָהָֽב׃
<b style="color: gray;">רש"י</b> <b>מעשה צעצועים .</b> דוגמתו ( ישעיה כ''ב ) הצאצאים והצפיעות ותרגומו ובניא תבנית ילדים וילדות עשה לכרובים כרביא ושל עץ היו ושוב ויצפהו זהב ( ובמלכים א' ו' ) ויעש בדביר שני כרובים עצי שמן וכל מה שבפנים מעץ אינו רוצה להזכיר בזה הספר משום כבודו :
<b style="color: gray;">מצודת דוד</b> <b>ויעשו וכו' .</b> כרובים . הם עמדו בארץ והיו מעץ ומצופים זהב :
<b style="color: gray;">מצודת ציון</b> <b>צעצעים .</b> כמו צאצאים באל''ף והוא מל' הצאצאים והצפיעות ( ישעיה כב ) ותרגומו בניא ובני בניא ואף כי אמר כרובים אמר לתוספת ביאור מעשה צעצועים :
<b style="color: gray;">רלב"ג</b> <b>מעשה צעצועים .</b> פירשו בזה בצורת נערים קטנים ויהיה אם כן הענין כפול כי הרצון בכרובים גם כן צורת נערים והרצון בו כמו רובים שהם נערים . ונראה לי שהרצון בו מעשה פרישות . ר''ל שהיו פורשים בכנפיהם ויהיה מענין שק ואפר יוצע לרבים ( אסתר ד' ג' ) אע''פ שהם שני שרשים . והנה היו הכרובים עומדים על רגליהם לשני צדדי הארון והיו אחוריהם דבקים לקיר המערבי שבקדש הקדשים ופניהם היו לצד הבית :
<h3>{יא}</h3>
וְכַנְפֵי֙ הַכְּרוּבִ֔ים אָרְכָּ֖ם אַמּ֣וֹת עֶשְׂרִ֑ים כְּנַ֨ף הָאֶחָ֜ד לְאַמּ֣וֹת חָמֵ֗שׁ מַגַּ֙עַת֙ לְקִ֣יר הַבַּ֔יִת וְהַכָּנָ֤ף הָאַחֶ֙רֶת֙ אַמּ֣וֹת חָמֵ֔שׁ מַגִּ֕יעַ לִכְנַ֖ף הַכְּר֥וּב הָאַחֵֽר׃
<b style="color: gray;">רש"י</b> <b>וכנפי הכרובים ארכם אמות עשרים .</b> כיצד כנף האחד לעומת חמש וסוף החמש מגעת לקיר הבית לדרום והכנף האחרת מגיע לכנף הכרוב האחר שבצדו הרי עשר אמות לכרוב האחד וכן לאחר נמצא כנף כרוב אחד מגיע לצפון וכנף כרוב אחד לדרום נמצא שהיו ארוכות ככל כותל המערב שהיה ך' אמות וגופם אמרו רבותינו בנס היו עומדין ולפי פשוטו נראה לי שהיה גופן בולט מהם כעוף זה שפורש כנפיו בולט גופו מחוץ כנפיו וקומתן מפורש במלכים ( שם ) קומת הכרוב האחד י' באמה וכן הכרוב השני :
<h3>{יב}</h3>
וּכְנַ֨ף הַכְּר֤וּב הָאֶחָד֙ אַמּ֣וֹת חָמֵ֔שׁ מַגִּ֖יעַ לְקִ֣יר הַבָּ֑יִת וְהַכָּנָ֤ף הָאַחֶ֙רֶת֙ אַמּ֣וֹת חָמֵ֔שׁ דְּבֵקָ֕ה לִכְנַ֖ף הַכְּר֥וּב הָאַחֵֽר׃
<h3>{יג}</h3>
כַּנְפֵי֙ הַכְּרוּבִ֣ים הָאֵ֔לֶּה פֹּֽרְשִׂ֖ים אַמּ֣וֹת עֶשְׂרִ֑ים וְהֵ֛ם עֹמְדִ֥ים עַל־רַגְלֵיהֶ֖ם וּפְנֵיהֶ֥ם לַבָּֽיִת׃
<b style="color: gray;">רש"י</b> <b>עומדים על רגליהם .</b> בקרקעית הבית למערב : <b>ופניהם לבית .</b> לפנים שלא היו ראשיהם זקופים שנראה כמביטין לחוץ אלא ראשם היה כפוף ומביטין לפניהם כדכתיב ופניהם איש אל אחיו ( שמות כ''ה ) וכאן אומר ופניהם לבית אלא פונים היו ראשם זה כנגד זה וגם ראשיהם כפופים לבית כלפי פנים והארון הי' עומד במקום פרישת שני הכרובים והיו כנפי הכרובים מטין מן הכותל וסוככין על הכפורת ועל הארון בכנפיהם ולבד מכרובים אלו היו הכרובים שעשה משה מן הכפורת עדיין אדוקין ומדובקים על הכפורת ועומדין עליו ואל תתמה שהרי כמו כן עשה עשר שלחנות וי' מנורות לבד מאותן של משה :
<b style="color: gray;">מצודת דוד</b> <b>פורשים .</b> כשהם פרושים ברוחב קה''ק : <b>לבית .</b> מול חלל הבית ולא פנו זה מול זה :
<h3>{יד}</h3>
וַיַּ֙עַשׂ֙ אֶת־הַפָּרֹ֔כֶת תְּכֵ֥לֶת וְאַרְגָּמָ֖ן וְכַרְמִ֣יל וּב֑וּץ וַיַּ֥עַל עָלָ֖יו כְּרוּבִֽים׃
<b style="color: gray;">רש"י</b> <b>ויעש את הפרכת תכלת וארגמן .</b> ותלה על הדלת שהיה באמה טרקסין שבו נכנסין לפני ולפנים אע''פ שהיה בו דלתות תלה עליו כדלקמן ופתח הבית דלתותיו הפנימיות לקדש הקדשים וגו' : <b>ויעל עליו כרובים .</b> ציורי כרובים :
<b style="color: gray;">מצודת דוד</b> <b>את הפרוכת .</b> מול פתח בית קה''ק ועם שהיו שם דלתות כמ''ש למטה ובמ''א : <b>ויעל .</b> צייר עליו כרובים במעשה רוקם :
<h3>{טו}</h3>
וַיַּ֜עַשׂ לִפְנֵ֤י הַבַּ֙יִת֙ עַמּוּדִ֣ים שְׁנַ֔יִם אַמּ֕וֹת שְׁלֹשִׁ֥ים וְחָמֵ֖שׁ אֹ֑רֶךְ וְהַצֶּ֥פֶת אֲשֶׁר־עַל־רֹאשׁ֖וֹ אַמּ֥וֹת חָמֵֽשׁ׃
<b style="color: gray;">רש"י</b> <b>שלשים וחמש ארך .</b> קומה ובמלכים ויצר את שני העמודים נחשת י''ח אמות פירש רבינו שלמה זצ''ל יצקם שניהם כאחד ושוב חלקן לשנים והאמה החסרה אינה חושבה לפי שאינה דומה למלאכת שאר העמוד כמו שאמר שם בענין ( ב' כ''א ) ועל ראש העמודים מעשה פרח שושן וגם רבי יוסף פירש כן ולא נראה דמה לנו גבהה י''ח אלא כך שמעתי ודאי יצקם שניהם כאחד ואח''כ חלקם לשנים ונמצאו כל אחד י''ז אמה וחצי : <b>והצפת .</b> שהיא כותרת שנאמר שם עביו חצי אמה הרי כל אחד י''ח אמות , צפת הוא צפוי כמו ויצפה אותם זהב כלומר היה עשוי כמין כובע חלול ועביו חצי אמה מלמטה וכשהופכו ונותנו על העמוד נמצא העובי חצי אמה הרי י''ח אמות ( ובמלכים א' ז' ) קורהו כותרת לשון כתר כדכתיב ושתי כותרות וגו' :
<b style="color: gray;">מצודת דוד</b> <b>לפני הבית .</b> בחלל האולם : <b>שלשים וחמש אורך .</b> של שניהם יחד : <b>והצפת .</b> היא הכותרת האמור במ''א וקרוהי צפת לפי שהיתה צפוי וכסוי על העמוד ממעל :
<b style="color: gray;">רלב"ג</b> <b>אמות שלשים וחמש ארך .</b> ר''ל בן שני העמודים ולזה היה גובה כל עמוד שבע עשרה אמה וחצי ואולם בס' מלכים זכר שגובה כל עמוד היה שמונה עשרה אמה ולא דקדק בחצי אמה או היה חצי הראמה מכוסה בכותרת : <b>והצפת אשר על ראשו .</b> היא הכותרת שהיה על ראש העמוד כמו שנזכר בס' מלכים והיא מחובר משתי כותרות כל אחת בצורת מזרק כמו שבארנו שם :
<h3>{טז}</h3>
וַיַּ֤עַשׂ שַׁרְשְׁרוֹת֙ בַּדְּבִ֔יר וַיִּתֵּ֖ן עַל־רֹ֣אשׁ הָעַמֻּדִ֑ים וַיַּ֤עַשׂ רִמּוֹנִים֙ מֵאָ֔ה וַיִּתֵּ֖ן בַּֽשַּׁרְשְׁרֽוֹת׃
<b style="color: gray;">רש"י</b> <b>ויתן בשרשרות .</b> עשה שרשרות בראש הצפת תחתיו ובתוך השרשרות קבע צורת רמונים כדי לכסות חלל הצפת כדכתיב ( שם ) לכסות את שתי גולות הכותרת ועל שם חללו קורא להם גולות כזו השבכה שכתב שם הם השרשרות לשון ועל שבכה יתהלך ( איוב י''ח ) ל' ענפים כמו בסבך בקרניו ( בראשית כ''ב ) ויש אומרים קופיא ור' אלעזר פירוש ענפים :
<b style="color: gray;">מצודת דוד</b> <b>ויעש שרשרות .</b> הוא האמור במ''א ויעבר ברחוקות וכו' ור''ל שעשה בריחים משלשלאות זהב לפני המחיצה שבין ההיכל לבית קה''ק : <b>בדביר .</b> המחיצה ההיא נקראה דביר כמו בית קדש הקדשים עצמה : <b>ויתן על ראש העמודים .</b> נתן שרשרות על ראש העמודים ובהם היו הרמונים חרוזים ולפי שזכר מלת שרשרות בתחלת המקרא חסרו כאן וסמך על המבין ועם שאינם במקום השרשרות ההם : <b>מאה .</b> לכל טור היו מאה ולכל עמוד היו שתי טורים כמ''ש במ''א :
<h3>{יז}</h3>
וַיָּ֤קֶם אֶת־הָֽעַמּוּדִים֙ עַל־פְּנֵ֣י הַהֵיכָ֔ל אֶחָ֥ד מִיָּמִ֖ין וְאֶחָ֣ד מֵֽהַשְּׂמֹ֑אול וַיִּקְרָ֤א שֵׁם־(הימיני) [הַיְמָנִי֙] יָכִ֔ין וְשֵׁ֥ם הַשְּׂמָאלִ֖י בֹּֽעַז׃
<b style="color: gray;">רש"י</b> <b>על פני ההיכל .</b> על פתח ההיכל בחוץ באולם כדמוכח ( במלכים א' ז' ) וכותרת אשר על ראש העמודים אולם ההיכל מעשה שושן : <b>אחד מימין .</b> הפתח : <b>ואחד מהשמאל .</b> הפתח : <b>יכין .</b> ובועז . יכין על שם מלכות בית דוד שנמשל לירח כדכתיב כירח יכון עולם ( תהלים פ''ט ) : <b>בועז .</b> ( כנגד השמש שהוא יוצא בגבורה ועוז יוש''ה ) שנאמר ישיש כגבור לרוץ ( שם י''ט ) והבי''ת בבועז כמו ( בראשית ה' ) מ''ם בנח ינחמנו ( בשמואל א' א' ) כי מה' שאלתיו : <b>ויקרא שם הימיני יכין .</b> אע''פ שירח קטן מהשמש שיועיל לו ויהיה נכון כירח יכון ולא כלבנה המתחסרת אמר שלמה אם הקב''ה כינה מלכותי לשמש וירח אף אני אעשה דבר נכון וקים עמודי נחשת גדולים , ד''א חירם שהיה מבני דן עשה את העמודים קרא את האחד יכין על שם אביו שמשון שנאמר בו ( שופטים ט''ז ) וילפת שמשון שני עמודי התוך ( וגו' נכון וגו' ) ושלמה קרא לשני בועז ע''ש זקנו בועז דוגמא ויקרא לו לבן יגר שהדותא ( בראשית ל''א ) :
<b style="color: gray;">מצודת דוד</b> <b>יכין .</b> לסימן טוב שיכין הבית לעד : <b>בועז .</b> הוא מלה מורכבת בו עז ר''ל בהבית הזה ימצא עוז וחוזק לישראל :
<b style="color: gray;">רלב"ג</b> <b>ויעש שרשרות בדביר .</b> ירצה לפי מה שאחשוב שהוא עשה שרשרות בכותרת הפנימית והיא התחתונה כי הצפת הוא שתי כותרות דבוקות זו בזו תמונת כל אחת מהן כמו תמונת מזרק . והנה כמו שקרא דביר שם הבית הפנימי כן קרא דביר שם הכותרת הפנימית :
<h2>דברי הימים ב פרק-ד</h2>
<h3>{א}</h3>
וַיַּ֙עַשׂ֙ מִזְבַּ֣ח נְחֹ֔שֶׁת עֶשְׂרִ֤ים אַמָּה֙ אָרְכּ֔וֹ וְעֶשְׂרִ֥ים אַמָּ֖ה רָחְבּ֑וֹ וְעֶ֥שֶׂר אַמּ֖וֹת קוֹמָתֽוֹ׃
<b style="color: gray;">מצודת דוד</b> <b>מזבח נחושת .</b> ר''ל מזבח אבן תחת מזבח נחשת שעשה משה במדבר :
<b style="color: gray;">רלב"ג</b> <b>ועשר אמות קומתו .</b> אחשוב שהיה קומתו עשר אמות מחוט הסקרא ולמעלה . והשאר מהדברים באלו העמודים והים כבר בארנוהו בס' מלכים :
<h3>{ב}</h3>
וַיַּ֥עַשׂ אֶת־הַיָּ֖ם מוּצָ֑ק עֶ֣שֶׂר בָּֽ֠אַמָּה מִשְּׂפָת֨וֹ אֶל־שְׂפָת֜וֹ עָג֣וֹל ׀ סָבִ֗יב וְחָמֵ֤שׁ בָּֽאַמָּה֙ קֽוֹמָת֔וֹ וְקָו֙ שְׁלֹשִׁ֣ים בָּֽאַמָּ֔ה יָסֹ֥ב אֹת֖וֹ סָבִֽיב׃
<b style="color: gray;">רש"י</b> <b>עשר באמה משפתו אל שפתו .</b> י' על י' באמצעיתו עגול סביב : <b>וקו שלשים באמה יסב אותו .</b> כל שיש בהקיפו שלשה טפחים יש ברחבו טפח : <b>וחמש באמה קומתו .</b> עומקו :
<b style="color: gray;">מצודת דוד</b> <b>את הים .</b> כעין גיגית גדולה עשויה בדמות ים : <b>מוצק .</b> ביציקה נעשה ולא בהקשת הקורנס : <b>משפתו .</b> משפת זה עד השפה שממולו : <b>עגול סביב .</b> בכל סביבו היה עגול : <b>וקו שלשים .</b> כי כל מה שיש ברחבו אחד יש בהקיפו שלשה :
<b style="color: gray;">מצודת ציון</b> <b>וקו .</b> חבל :
<h3>{ג}</h3>
וּדְמ֣וּת בְּקָרִים֩ תַּ֨חַת ל֜וֹ סָבִ֤יב ׀ סָבִיב֙ סוֹבְבִ֣ים אֹת֔וֹ עֶ֚שֶׂר בָּֽאַמָּ֔ה מַקִּיפִ֥ים אֶת־הַיָּ֖ם סָבִ֑יב שְׁנַ֤יִם טוּרִים֙ הַבָּקָ֔ר יְצוּקִ֖ים בְּמֻֽצַקְתּֽוֹ׃
<b style="color: gray;">רש"י</b> <b>ודמות בקרים תחת לו .</b> צורת דמות בקרים יצק ממנו לעמוד עליו ואדוקים בו כדאמר בסוף הפסוק הבקר יצוקים במצקתו : <b>סביב סובבים אותו עשר באמה מקיפים את הים .</b> אין מפורש כאן מה הדבר שסובבן אלא במלכים ( א' ז' ) כתיב לפקעים מתחת לשפתו סביב וגו' פקעים כגון שעושין לכוסות פימילי''ש עגולים משום נוי ומתחת לשפתו וסביב היו עומדים בשלש אמות התחתונות מרובעות ושתים עליונות עגולות ואי אפשר להכיל אלפים בת יכיל שהם מאה וחמשים מקוה טהרה אלא בענין זה כמו שמפורש בעירובין והעליונות מרובועת ותחתונות עגולות א''א לומר דכי כתיב עגול סביב סביב משפתו כתיב ומה שאמר בפקעים הללו עשר אמה לכל רוח אבל במקום עגולו אי אפשר לומר עשר באמה סביב : <b>שנים טורים .</b> היו הפקעים : <b>יצוקים במצקתו .</b> הכל יצוקים יחד לא שחבר לו את הפקעים אחר יציקתו על ידי מסמרות או על ידי דבק שקורין שולדור''א בלע''ז :
<b style="color: gray;">מצודת דוד</b> <b>ודמות בקרים .</b> כעין ראשי בקרים ובמ''א נאמר פקעים כי עשו בפקעים צורות ראשי בקרים : <b>תחת לו .</b> ר''ל בשלש האמות התחתונות שהיו מרובעות אבל שתי האמות העליונות היו עגולות כמ''ש רז''ל בערובין וז''ש עשר באמה מקיפים וכו' ר''ל ארבעה הפאות שבכל אחת עשר אמות היו הבקרים מקיפים וכו' : <b>שנים טורים .</b> שני שורות בקרים הקיפו זה למעלה מזה : <b>יצוקים .</b> הבקרים ההם היו ניצוקים כאחד עם יציקת הים ולא יצקם בפ''ע וחברם אח''כ במלאכה :
<h3>{ד}</h3>
עוֹמֵ֞ד עַל־שְׁנֵ֧ים עָשָׂ֣ר בָּקָ֗ר שְׁלֹשָׁ֣ה פֹנִ֣ים ׀ צָפ֡וֹנָה וּשְׁלוֹשָׁה֩ פֹנִ֨ים ׀ יָ֜מָּה וּשְׁלֹשָׁ֣ה ׀ פֹּנִ֣ים נֶ֗גְבָּה וּשְׁלֹשָׁה֙ פֹּנִ֣ים מִזְרָ֔חָה וְהַיָּ֥ם עֲלֵיהֶ֖ם מִלְמָ֑עְלָה וְכָל־אֲחֹרֵיהֶ֖ם בָּֽיְתָה׃
<b style="color: gray;">רש"י</b> <b>וכל אחוריהם ביתה .</b> אחוריהם של בקרים הללו היו פונים ביתה אל תחתיהם שבצפון פונים אחוריהם כנגד אותן שבדרום ושל מזרח כנגד שבמערב :
<b style="color: gray;">מצודת דוד</b> <b>עומד .</b> הים הזה היה עומד על י''ב בקר עשויים מנחושת : <b>פונים .</b> את פניהם : <b>והים עליהם .</b> לתוספת ביאור כפל הדבר : <b>וכל אחוריהם .</b> אחורי הבקר היו לצד פנים אחוריו של זה מול אחוריו של זה :
<h3>{ה}</h3>
וְעָבְי֣וֹ טֶ֔פַח וּשְׂפָתוֹ֙ כְּמַעֲשֵׂ֣ה שְׂפַת־כּ֔וֹס פֶּ֖רַח שֽׁוֹשַׁנָּ֑ה מַחֲזִ֣יק בַּתִּ֔ים שְׁלֹ֥שֶׁת אֲלָפִ֖ים יָכִֽיל׃
<b style="color: gray;">רש"י</b> <b>ועביו טפח .</b> שוליו ודפנותיו אלא שאצל פיו הי' דק מרוקע ומרודד : <b>כמעשה שפת כוס .</b> ששותין בו ומצויר פרח שושן : <b>מחזיק בתים שלשת אלפים יכיל .</b> אף זה מחזיק ובמלכים ( שם ) כתיב אלפים בת יכיל גודשא תלתא שהבת ג' סאין שנאמר האיפה והבת תוכן אחד להם הרי לך ששת אלפים סאין נמצאו מאה וחמשים מקוה טהרה לארבעים מאות סאין מאה מקואות נמצא גם לעשרים מאות סאין הנותרים חמשים מקואות ואף לכשתחלוק הכלי לפי המדה ששערו חכמים אמה על אמה בגובה שלש אמות למקוה תמצא וכן לשלש אמות מרובעות קומה ועשר על עשר משפתו אל שפתו מרובעות מאה מקואות ולשתים אמות עגולות קומה עשר על עשר משפתו אל שפתו עגולות חמשי' מקואות שמרובע יותר על העגול רביע :
<b style="color: gray;">מצודת דוד</b> <b>ועביו .</b> שוליו ודפנותיו : <b>ושפתו .</b> שפת הים ממעל היה מעשה דק ומרודד כמעשה שפת כוס המצויר בפרח ושושן : <b>מחזיק בתים .</b> וחזר ומפרש שלש אלפים יכיל :
<b style="color: gray;">מצודת ציון</b> <b>יכיל .</b> יחזיק כמו קטן מהכיל ( מ''א ח ) :
<h3>{ו}</h3>
וַיַּ֣עַשׂ כִּיּוֹרִים֮ עֲשָׂרָה֒ וַ֠יִּתֵּן חֲמִשָּׁ֨ה מִיָּמִ֜ין וַחֲמִשָּׁ֤ה מִשְּׂמֹאול֙ לְרָחְצָ֣ה בָהֶ֔ם אֶת־מַעֲשֵׂ֥ה הָעוֹלָ֖ה יָדִ֣יחוּ בָ֑ם וְהַיָּ֕ם לְרָחְצָ֥ה לַכֹּהֲנִ֖ים בּֽוֹ׃
<b style="color: gray;">רש"י</b> <b>ויעש כיורים עשרה .</b> לבד אותן של משה : <b>ויתן חמשה מימין .</b> לכיור של משה : <b>וחמשה משמאל .</b> לרחצה בהם קדוש ידים ורגלים : <b>את מעשה העולה ידיחו בם .</b> מן מימי הכיור ידיחו קרבי העולה ודוקא עולה אבל שלמים לא שהוא נאכל לבעלים בכל העיר , הכיורים היו לקדוש טבילה :
<b style="color: gray;">מצודת דוד</b> <b>מימין .</b> של הכיור שעשה משה : <b>לרחצה בהם .</b> את ידיהם ואת רגליהם כמ''ש בתורה : <b>את מעשה וכו' .</b> אף היו מדיחים בהם מעשה העולה כקרבים וכיוצא : <b>לרחצה .</b> לכהנים לטבול בו מטומאתן וארז''ל שלא היו המים שאובים כי רגלי הבקרים שעמדו תחתיו היו נקובים וחלולים ודרך בם באו המים מן המעיין :
<b style="color: gray;">מצודת ציון</b> <b>כיורים .</b> כעין דוד ולה דדים המריקים מים : <b>ידיחו .</b> ענין שטיפה :
<b style="color: gray;">רלב"ג</b> <b>לרחצה בהם את מעשה העולה ידיחו בם .</b> הנה הכיורות היו לרחוץ מהם הכהנים ידיהם ורגליהם כמו שנזכר בתורה והנה זכר שהיו מדיחים בהם מעשה העולה כמו הקרב והכרעים : <b>והים לרחצה לכהנים בו .</b> ר''ל כשהיו צריכן טבילה :
<h3>{ז}</h3>
וַ֠יַּעַשׂ אֶת־מְנֹר֧וֹת הַזָּהָ֛ב עֶ֖שֶׂר כְּמִשְׁפָּטָ֑ם וַיִּתֵּן֙ בַּֽהֵיכָ֔ל חָמֵ֥שׁ מִיָּמִ֖ין וְחָמֵ֥שׁ מִשְּׂמֹֽאול׃
<b style="color: gray;">רש"י</b> <b>ויעש את מנרות הזהב עשר כמשפטם .</b> למה נאמר במנורות כמשפטם לפי שמודיענו למה עשה עשרה מנורות והכל דרש מן התורה פרחים כפתורים גביעים משוקדים נאמרו בפ' שבעים הרי לכל עשרה מנורות שבעה נרות , ( כן פי' אחי אמי דודי ר' קלונימוס ב''ר יהודה ומדרש הוא ) ושבעה נרותיה כנגד ז' כוכבים חנכ''ל שצ''ם : <b>ויתן בהיכל חמש מימין .</b> למנורה של משה : <b>וחמש משמאל .</b> וכולם בדרום :
<b style="color: gray;">מצודת דוד</b> <b>כמשפטם .</b> כתמונת מנורת משה בגביעים וכו' : <b>מימין .</b> של מנורת משה וכן השלחנות :
<b style="color: gray;">רלב"ג</b> <b>ויעש את מנורות הזהב עשר .</b> ידמה שכלם היו מדליקין ובכל שלחנות שבהיכל היו עורכים גם כן לחם הפנים והראיה לזה מה שאמר אחר זה ואת השלחנות ועליהם לחם הפנים ואת המנורות ונרותיהם לבערם כמשפט :
<h3>{ח}</h3>
וַיַּ֣עַשׂ שֻׁלְחָנוֹת֮ עֲשָׂרָה֒ וַיַּנַּח֙ בַּֽהֵיכָ֔ל חֲמִשָּׁ֥ה מִיָּמִ֖ין וַחֲמִשָּׁ֣ה מִשְּׂמֹ֑אול וַיַּ֛עַשׂ מִזְרְקֵ֥י זָהָ֖ב מֵאָֽה׃
<b style="color: gray;">רש"י</b> <b>משמאל .</b> של שלחן בצפון : <b>ויעש מזרקי זהב מאה .</b> שזורקין בו הדם על המזבח :
<h3>{ט}</h3>
וַיַּ֙עַשׂ֙ חֲצַ֣ר הַכֹּהֲנִ֔ים וְהָעֲזָרָ֖ה הַגְּדוֹלָ֑ה וּדְלָת֧וֹת לָעֲזָרָ֛ה וְדַלְתוֹתֵיהֶ֖ם צִפָּ֥ה נְחֹֽשֶׁת׃
<b style="color: gray;">רש"י</b> <b>ויעש חצר הכהנים .</b> עזרת הכהנים : <b>והעזרה הגדולה .</b> זו עזרת ישראל :
<b style="color: gray;">מצודת דוד</b> <b>והעזרה הגדולה .</b> היא עזרת ישראל וקרויה עזרה על כי נעזרים מה' כאשר יתפללו בה :
<b style="color: gray;">רלב"ג</b> <b>ויעש חצר הכהנים והעזרה הגדולה .</b> הנה חצר הכהנים היא אשר היה בתוכו מזבח הנחושת ולאמצע צד המערב ממנו היה האולם וההיכל והדביר . והעזרה הגדולה היא עזרת ישראל :
<h3>{י}</h3>
וְאֶת־הַיָּ֗ם נָתַ֞ן מִכֶּ֧תֶף הַיְמָנִ֛ית קֵ֖דְמָה מִמּ֥וּל נֶֽגְבָּה׃
<b style="color: gray;">רש"י</b> <b>מכתף הימנית קדמה ממול נגבה .</b> ריחק אותו מן המזרח מן כנגד הפתח לדרומה של עזרה לפי שאין כבוד ונאה שיהו מטבילין כנגד פתח האולם :
<b style="color: gray;">מצודת דוד</b> <b>מכתף הימנית .</b> בפאת הדרום : <b>קדמה ממול נגבה .</b> ר''ל משוך כלפי מקצוע מזרחית דרומית שבחצר הכהנים :
<h3>{יא}</h3>
וַיַּ֣עַשׂ חוּרָ֔ם אֶת־הַ֨סִּיר֔וֹת וְאֶת־הַיָּעִ֖ים וְאֶת־הַמִּזְרָק֑וֹת וַיְכַ֣ל (חירם) [חוּרָ֗ם] לַעֲשׂוֹת֙ אֶת־הַמְּלָאכָ֔ה אֲשֶׁ֥ר עָשָׂ֛ה לַמֶּ֥לֶךְ שְׁלֹמֹ֖ה בְּבֵ֥ית הָאֱלֹהִֽים׃
<b style="color: gray;">רש"י</b> <b>ויעש חורם את הסירות .</b> סירות נחושת שעשויים לחתות הדשן לתת לתוך הסירות :
<b style="color: gray;">מצודת דוד</b> <b>בבית האלהים .</b> בעבור צורך בית האלהים :
<b style="color: gray;">מצודת ציון</b> <b>הסירות .</b> כעין קדרה כמו והיו הסירות בבית ה' ( זכריה יד ) : <b>היעים .</b> מכבדות לגרף הדשן והוא מל' ויעה ברד ( ישעיה כח ) :
<h3>{יב}</h3>
עַמּוּדִ֣ים שְׁנַ֔יִם וְהַגֻּלּ֧וֹת וְהַכֹּתָר֛וֹת עַל־רֹ֥אשׁ הָעַמּוּדִ֖ים שְׁתָּ֑יִם וְהַשְּׂבָכ֣וֹת שְׁתַּ֔יִם לְכַסּ֗וֹת אֶת־שְׁתֵּי֙ גֻּלּ֣וֹת הַכֹּֽתָר֔וֹת אֲשֶׁ֖ר עַל־רֹ֥אשׁ הָֽעַמּוּדִֽים׃
<b style="color: gray;">רש"י</b> <b>והגלות והכתרות על ראש העמודים שתים .</b> לשתי העמודים : <b>והשבכות שתים .</b> אלו השרשרות שנאמרו למעלה ותדע שכן הוא שהרי לא בכאן ולא במלכים מזכיר בפרשה זו בשום מקום שרשרות : <b>לכסות את שתי גלות הכתרות .</b> לכסות חלל הכותרת בשבכות ואותן ענפים כענפי חריות כמו שפירשתי :
<b style="color: gray;">מצודת דוד</b> <b>והגלות והכתרות .</b> הגולות של הכותרות :
<b style="color: gray;">מצודת ציון</b> <b>והגלות .</b> כן יקרא חלק התחתון מן הכותרת על כי מעשהו כספל והוא מל' וגולה על ראשה ( זכריה ד' ) : <b>והשבכות .</b> כן יקרא חלק העליון מן הכותרת על כי מעשהו כעין שבכה ורשת :
<h3>{יג}</h3>
וְאֶת־הָֽרִמּוֹנִ֛ים אַרְבַּ֥ע מֵא֖וֹת לִשְׁתֵּ֣י הַשְּׂבָכ֑וֹת שְׁנַ֨יִם טוּרִ֤ים רִמּוֹנִים֙ לַשְּׂבָכָ֣ה הָאֶחָ֔ת לְכַסּ֗וֹת אֶת־שְׁתֵּי֙ גֻּלּ֣וֹת הַכֹּֽתָר֔וֹת אֲשֶׁ֖ר עַל־פְּנֵ֥י הָעַמּוּדִֽים׃
<b style="color: gray;">רש"י</b> <b>ואת הרמונים ארבע מאות .</b> למעלה הוא אומר ויעש רמוני מאה הא כיצד אלא כך יש לנו לפרש ודאי ד' מאות רמונים עשה כאשר נאמר כאן ומה שאמר מאה הרי מאה לכל טור וטור וד' טורים הם כדאמר ב' טורים לשבכה אחת וכן שני טורי' רמוני' לשבכה אחת הרי ד' טורי' והרמוני' היו מחוזרי' בתוך השבכות המשובצי' ותקועי' לכסות בה היטיב את שתי גולות הכתרות :
<b style="color: gray;">מצודת דוד</b> <b>לשתי השבכות .</b> לתלותן סביבן כמ''ש במ''א : <b>לכסות וכו' .</b> על השבכה יאמר שכסתה על גולות הכותרו' אשר על פני העמודים ומעשה הכותרות מפרש במ''א :
<b style="color: gray;">מצודת ציון</b> <b>על פני .</b> ר''ל בגבהם ועל כי פני האדם הוא בגובהו נקרא הגובה על פני בל' שאלה :
<h3>{יד}</h3>
וְאֶת־הַמְּכֹנ֖וֹת עָשָׂ֑ה וְאֶת־הַכִּיֹּר֥וֹת עָשָׂ֖ה עַל־הַמְּכֹנֽוֹת׃
<b style="color: gray;">רש"י</b> <b>ואת המכונות עשה .</b> ובמלכי' כתיב ויעש את המכונות עשר מכונות הם כני הכיור ושם מפורש מלאכתם :
<b style="color: gray;">מצודת דוד</b> <b>על המכונות .</b> להושיבם על המכונות :
<b style="color: gray;">מצודת ציון</b> <b>המכנות .</b> מל' כן ובסיס :
<h3>{טו}</h3>
אֶת־הַיָּ֖ם אֶחָ֑ד וְאֶת־הַבָּקָ֥ר שְׁנֵים־עָשָׂ֖ר תַּחְתָּֽיו׃
<h3>{טז}</h3>
וְאֶת־הַ֠סִּירוֹת וְאֶת־הַיָּעִ֤ים וְאֶת־הַמִּזְלָגוֹת֙ וְאֶת־כָּל־כְּלֵיהֶ֔ם עָשָׂ֞ה חוּרָ֥ם אָבִ֛יו לַמֶּ֥לֶךְ שְׁלֹמֹ֖ה לְבֵ֣ית יְהוָ֑ה נְחֹ֖שֶׁת מָרֽוּק׃
<b style="color: gray;">רש"י</b> <b>ואת הסירות ואת היעים ואת המזלגות .</b> אע''פ שאמרנוהו כבר למעלה בא וחזר ושנה ועוד להודיענו כי נחשת היו וגם מודיענו מזלגות שלא הוזכר למעלה : <b>מרוק .</b> דוגמת מרקו הרמחים ( ירמיה מ''ו ) ומורק ושוטף במים ( ויקרא ו' ) ובמלכים ( א' ז' ) כתיב ממורט כמו כי ימרט ראשו ( ויקרא י''ג ) ותרגומו נחשת טב :
<b style="color: gray;">מצודת דוד</b> <b>ואת הסירות וכו' .</b> עם שכבר נאמר למעלה אמר שוב לומר שהיו מנחשת מרוק : <b>כל כליהם .</b> של חצרות בית ה' : <b>חורם אביו .</b> הראוי כאביו ותחסר כ''ף השמוש וכן ייטיב גהה ( משלי יז ) והראוי כגהה ור''ל חורם עשאם טובים ויפים כאביו כלומר כפי מה שהיה עושה אביו שהיה נודע לאומן גדול כמ''ש במ''א :
<b style="color: gray;">מצודת ציון</b> <b>מרוק .</b> זכה ובהירה כמו מרקו הרמחים ( ירמיה מו ) :
<b style="color: gray;">רלב"ג</b> <b>עשה חורם אביו למלך שלמה .</b> אחשוב שהוא חסר וא''ו והרצון בו עשה חורם ואביו למלך שלמה וזה כי אביו ג''כ היה בקיא בזאת המלאכה כאמרו בס' מלכים ואביו איש צורי חרש נחשת : <b>נחשת מרוק .</b> ר''ל צרוף ונקי :
<h3>{יז}</h3>
בְּכִכַּ֤ר הַיַּרְדֵּן֙ יְצָקָ֣ם הַמֶּ֔לֶךְ בַּעֲבִ֖י הָאֲדָמָ֑ה בֵּ֥ין סֻכּ֖וֹת וּבֵ֥ין צְרֵדָֽתָה׃
<b style="color: gray;">רש"י</b> <b>בעבי האדמה .</b> תרגומא גרגושתא בארדי''לא בלע''ז : <b>בין סכות ובין צרדתה .</b> ובמלכים כתוב צרתן צרדתה הוא מקומו של ירבעם וירבעם בן נבט אפרתי מן הצרדה ושם אמו צרועה אשה אלמנה ( מלכים א' י''א ) לפי שמת מטמא באהל וגם מצורע כמו כן וכן עבודת כוכבים כמו ששנינו בפרק ג' דעבודת כוכבים בסופו אלמנה שאלמן ישראל מאלהיו מן צרדתה נראה שהצר התורה ולא הרחיבה הצר דת אלהינו כן פירש לי דודי ז''ל :
<b style="color: gray;">מצודת דוד</b> <b>בעבי האדמה .</b> חפר באדמה צורות הכלים ההם ושפך שם הנחושת לאחר התכה :
<b style="color: gray;">מצודת ציון</b> <b>בככר .</b> במישור : <b>צרדתה .</b> ובמ''א נאמר צרתן ובשתי השמות נקראה :
<b style="color: gray;">רלב"ג</b> <b>ובין צרדתה .</b> היא צדתן בס' מלכים :
<h3>{יח}</h3>
וַיַּ֧עַשׂ שְׁלֹמֹ֛ה כָּל־הַכֵּלִ֥ים הָאֵ֖לֶּה לָרֹ֣ב מְאֹ֑ד כִּ֛י לֹ֥א נֶחְקַ֖ר מִשְׁקַ֥ל הַנְּחֹֽשֶׁת׃
<b style="color: gray;">מצודת דוד</b> <b>כי לא נחקר .</b> כ''כ היו ברבוי מופלג עד אשר לא נחקר לדעת משקלם :
<h3>{יט}</h3>
וַיַּ֣עַשׂ שְׁלֹמֹ֔ה אֵ֚ת כָּל־הַכֵּלִ֔ים אֲשֶׁ֖ר בֵּ֣ית הָאֱלֹהִ֑ים וְאֵת֙ מִזְבַּ֣ח הַזָּהָ֔ב וְאֶת־הַשֻּׁלְחָנ֔וֹת וַעֲלֵיהֶ֖ם לֶ֥חֶם הַפָּנִֽים׃
<b style="color: gray;">מצודת דוד</b> <b>אשר בית .</b> אשר לבית האלהים : <b>ועליהם .</b> על השלחנות סדרו לחם הפנים :
<h3>{כ}</h3>
וְאֶת־הַמְּנֹר֞וֹת וְנֵרֹתֵיהֶ֗ם לְבַעֲרָ֧ם כַּמִּשְׁפָּ֛ט לִפְנֵ֥י הַדְּבִ֖יר זָהָ֥ב סָגֽוּר׃
<b style="color: gray;">רש"י</b> <b>ואת המנרות ונרותיהם .</b> להוציא מלבן של מפרשין נרות היו עושין מגופה של מנורה ואדוקין בה שהרי כתיב ואת המנורה ונרותיהם מה שהזכיר את הנרות בפני עצמן ולא שאר מעשה המנורה בפני עצמן גביעים כפתורי' ופרחים מכלל שלא היו הנרות אדוקין והואיל ואין אדוקין בה נראה כמעשה אחר וצריך להזכיר נרותיהם אבל שאר מלאכות שהיו אדוקין בה אינו מזכירם שנקראים על שם המנורה ומה שעשה עשר מנורות ועשר שלחנות ועשר כיורים והכרובים וכל אשר עשה מפורש בברייתא דר' פנחס בן יאיר :
<b style="color: gray;">מצודת דוד</b> <b>לבערם .</b> העשוים להדליק בהם הנרות כמשפט התורה אשר עמדו לפני הדביר המה היו מזהב סגור :
<b style="color: gray;">מצודת ציון</b> <b>ונרתיהם .</b> הם העשויים כעין בזיכים ובהם השמן והפתילה : <b>לבערם .</b> מל' הבערה והדלקה : <b>הדביר .</b> זהו בית קה''ק : <b>סגור .</b> הנסגר בכור הצורף לטהרו מסיג :
<h3>{כא}</h3>
וְהַפֶּ֧רַח וְהַנֵּר֛וֹת וְהַמֶּלְקַחַ֖יִם זָהָ֑ב ה֖וּא מִכְל֥וֹת זָהָֽב׃
<b style="color: gray;">רש"י</b> <b>והפרח .</b> פירשו רבותינו הוא כנגד אותו פרח שהוסיף משה בפרשה בהעלותך עד ירכה עד פרחה וגו' שלא נאמר בתרומה : <b>והמלקחים זהב .</b> שמגביהים הפתילה מן הנר שיש בו השמן : <b>הוא מכלות זהב .</b> מזוקק וצרוף פיי''ן בלע''ז ובמנחות מפורש מכל זהב שהיה לו לשלמה מרוב הזהב שנכנס במנורה לזוקקה ולקיים מנורת זהב טהור :
<b style="color: gray;">מצודת דוד</b> <b>והפרח .</b> קבוצת הפרח : <b>זהב .</b> היו מזהב : <b>הוא מכלות זהב .</b> היה כליל זהב מבלי תערובות סיג :
<b style="color: gray;">מצודת ציון</b> <b>והפרח .</b> כעין פרחי אילן הנעשים במנורה כמ''ש בתורה : <b>והמלקחים .</b> הצבתים שבהם לוקחים הפתילה למושכה ולהושיבה במקומה : <b>מכלות .</b> מל' כל :
<b style="color: gray;">רלב"ג</b> <b>הוא מכלות זהב .</b> מכלות הוא מקור בפלס משלוח והרצון שהכל בשלמות הוא זהב :
<h3>{כב}</h3>
וְהַֽמְזַמְּר֧וֹת וְהַמִּזְרָק֛וֹת וְהַכַּפּ֥וֹת וְהַמַּחְתּ֖וֹת זָהָ֣ב סָג֑וּר וּפֶ֣תַח הַ֠בַּיִת דַּלְתוֹתָ֨יו הַפְּנִימִיּ֜וֹת לְקֹ֣דֶשׁ הַקֳּדָשִׁ֗ים וְדַלְתֵ֥י הַבַּ֛יִת לַהֵיכָ֖ל זָהָֽב׃
<b style="color: gray;">רש"י</b> <b>והמזמרות .</b> כלי זמר : <b>והמזרקות .</b> לזרוק בהם דם על המזבח : <b>והכפות .</b> לבזיכי לבונה : <b>והמחתות .</b> לחתות בהם תרומת הדשן להרים מעל המזבח ולקח מלא המחת' וגומר :
<b style="color: gray;">מצודת דוד</b> <b>דלתותיו .</b> בין דלתותיו הפנימיות ולתוספת ביאור אמר לקדש הקדשים ובין דלתות ההיכל היה מצופים זהב :
<b style="color: gray;">מצודת ציון</b> <b>והמזמרות .</b> כלי הזמר : <b>והכפות .</b> הבזיכין שבהם הלבינה הנתון על מערכת לחם הפנים : <b>והמחתות .</b> הכלים העשוים לחתות ולשאוב בו האש על הקטרת :
<b style="color: gray;">רלב"ג</b> <b>דלתותיו הפנמיות לקדש הקדשים וגו' .</b> ידמה שלקדש הקדשים היו ארבע דלתות בפתח אחד שתי דלתות הפנימיות היו זהב ושתי הדלתות החיצוניות היו עץ שמן והיו מצופות זהב וכן הענין להיכל :
<h2>דברי הימים ב פרק-ה</h2>
<h3>{א}</h3>
וַתִּשְׁלַם֙ כָּל־הַמְּלָאכָ֔ה אֲשֶׁר־עָשָׂ֥ה שְׁלֹמֹ֖ה לְבֵ֣ית יְהוָ֑ה וַיָּבֵ֨א שְׁלֹמֹ֜ה אֶת־קָדְשֵׁ֣י ׀ דָּוִ֣יד אָבִ֗יו וְאֶת־הַכֶּ֤סֶף וְאֶת־הַזָּהָב֙ וְאֶת־כָּל־הַכֵּלִ֔ים נָתַ֕ן בְּאֹצְר֖וֹת בֵּ֥ית הָאֱלֹהִֽים׃
<b style="color: gray;">רש"י</b> <b>ויבא שלמה את קדשי .</b> כל מה שבפסוק לפי פשוטו מה שנשאר לו מן הקדשות שהקדיש דוד כדכתיב למעלה גם אותם הקדיש המלך דוד לה' עם הכסף והזהב אשר נשא מכל הגוים וגו' ומה שהותיר לו נתן באוצרות בית האלהים , ומדרש אגדה יש מחכמים אומרים לפי שהיה יודע שסופו ליחרב ושלא יהו אומרים העובדי כוכבים קשה יראתנו שלקחה נקמתה מן הבית הזה שנבנה מן הגזילות וחמסים שגזל דוד מבתי עבודת כוכבים שלה ויש אומרים כך אמר ( הקב''ה ) צ''ל שלמה רעב היה בימי דוד ( אבי ) שלש שנים שנה אחר שנה והיה לו לבזבז ההקדשו' הללו להחיות בהן עניי ישראל ואני מביא סיוע שהרי בכל ההקדשות שדוד הקדיש כמו שכתוב למעלה ( שם ) לא נאמר בהן עשה שלמה דבר פלוני זה כאשר נאמר בנחשת שנאמר ( שם ) ומטבחת ומכון ערי הדדעזר לקח דוד נחשת רבה מאד בה עשה שלמה את ים הנחשת וגו' אבל מכסף ומזהב שלא נאמר בו עשה שלמה מהן שום דבר מכלל שלא עשה וזהו שאין כתיב כאן שום נחשת כי אם כסף וזהב ולפי פשוטו נראה לי מה שלא אמר נחשת לפי שהנחשת בזול ואינו ראוי וכדי והגון להביא נחשת באוצרות בית ה' :
<b style="color: gray;">מצודת דוד</b> <b>את קדשי .</b> מה שהקדיש דוד אביו כי כל הבנין וכליו עשה שלמה משלו ממה שקבץ הוא ( לבד כלי נחושת עשה ממה שלקח אביו מערי הדדעזר כמ''ש בדה''א יח ) : <b>ואת הכסף וכו' .</b> יפרש מה הם קדשי אביו והוי''ו יתירה : <b>נתן .</b> כמו ונתן ר''ל שהביא קדשי אביו ונתן אותם באוצרות העשויות בבית ה' :
<h3>{ב}</h3>
אָז֩ יַקְהֵ֨יל שְׁלֹמֹ֜ה אֶת־זִקְנֵ֣י יִשְׂרָאֵ֗ל וְאֶת־כָּל־רָאשֵׁ֨י הַמַּטּ֜וֹת נְשִׂיאֵ֧י הָאָב֛וֹת לִבְנֵ֥י יִשְׂרָאֵ֖ל אֶל־יְרוּשָׁלִָ֑ם לְֽהַעֲל֞וֹת אֶת־אֲר֧וֹן בְּרִית־יְהוָ֛ה מֵעִ֥יר דָּוִ֖יד הִ֥יא צִיּֽוֹן׃
<b style="color: gray;">רש"י</b> <b>אז יקהל שלמה את זקני ישראל .</b> נהג במדת חכמה שהקהיל הזקנים ולא הבחורים יותר מדוד שהקהיל הוא אף הבחורים כדכתיב ויקהל דוד את כל ישראל ירושלים וגומר ( לעיל כ''ח ) :
<h3>{ג}</h3>
וַיִּקָּהֲל֧וּ אֶל־הַמֶּ֛לֶךְ כָּל־אִ֥ישׁ יִשְׂרָאֵ֖ל בֶּחָ֑ג ה֖וּא הַחֹ֥דֶשׁ הַשְּׁבִעִֽי׃
<b style="color: gray;">רש"י</b> <b>בחג .</b> הוא חג הסכות :
<h3>{ד}</h3>
וַיָּבֹ֕אוּ כֹּ֖ל זִקְנֵ֣י יִשְׂרָאֵ֑ל וַיִּשְׂא֥וּ הַלְוִיִּ֖ם אֶת־הָאָרֽוֹן׃
<b style="color: gray;">מצודת דוד</b> <b>הלוים .</b> הכהנים מבני לוי כי במ''א נאמר הכהנים :
<b style="color: gray;">רלב"ג</b> <b>וישאו הלוים את הארון .</b> ובס' מלכים כתיב וישאו הכהנים את הארון . ואחשוב שהלוים נשאוהו עד בית ה' ומשם לקחוהו הכהנים והביאוהו במקומו אל הדביר . ולזה יצדק בלוים שנשאוהו ובכהנים שנשאוהו :
<h3>{ה}</h3>
וַיַּעֲל֤וּ אֶת־הָאָרוֹן֙ וְאֶת־אֹ֣הֶל מוֹעֵ֔ד וְאֶת־כָּל־כְּלֵ֥י הַקֹּ֖דֶשׁ אֲשֶׁ֣ר בָּאֹ֑הֶל הֶעֱל֣וּ אֹתָ֔ם הַכֹּהֲנִ֖ים הַלְוִיִּֽם׃
<b style="color: gray;">רש"י</b> <b>את אהל מועד .</b> שעשה משה גנזו שלמה בבית אוצרות האלהים עם שאר כלים וההקדשות לפי שלא הוצרך לו ורבותינו אמרו שנגנזו : <b>ואת כל כלי הקדש אשר באהל .</b> אשר נתן ( ס''א נטע ) דוד לארון : <b>העלו אותם הכהנים הלוים .</b> פתרונו מוסב למעלה שאמר וישאו הלוים את הארון ומפרש מי היו אותם הלוים שאמרתי לך למעלה הכהנים הלוי' שאף הכהנים מבני לוי הם ולא לוים ממש היו וכן כתוב במלכים ( א' ח' ) וישאו הכהנים את הארון וגם הכלים ואהל מועד העלו עמהם הלוים כמשפטם :
<b style="color: gray;">מצודת דוד</b> <b>ואת אהל מועד .</b> בגבעון היה ומשם העלוהו וגנזוהו באוצרות בית ה' : <b>הכהנים הלוים .</b> הכהני' העלו את הארון והלוים את אוהל מועד :
<b style="color: gray;">רלב"ג</b> <b>העלו אותם הכהנים הלוים .</b> הרצון בו הכהנים והלוים וכן כתוב בס' מלכים :
<h3>{ו}</h3>
וְהַמֶּ֣לֶךְ שְׁלֹמֹ֗ה וְכָל־עֲדַ֧ת יִשְׂרָאֵ֛ל הַנּוֹעָדִ֥ים עָלָ֖יו לִפְנֵ֣י הָאָר֑וֹן מְזַבְּחִים֙ צֹ֣אן וּבָקָ֔ר אֲשֶׁ֧ר לֹֽא־יִסָּפְר֛וּ וְלֹ֥א יִמָּנ֖וּ מֵרֹֽב׃
<b style="color: gray;">מצודת דוד</b> <b>לפני הארון .</b> ללכת לפני הארון : <b>אל מקומו .</b> אל המקום העשוי לו : <b>אל תחת כנפי הכרובים .</b> הם שעשה שלמה ועמדו בארץ :
<b style="color: gray;">מצודת ציון</b> <b>הנועדים .</b> מל' וועד ואסיפה כמו הנועדים על ה' ( במדבר טז ) : <b>עליו .</b> כמו אליו :
<h3>{ז}</h3>
וַיָּבִ֣יאוּ הַ֠כֹּהֲנִים אֶת־אֲר֨וֹן בְּרִית־יְהוָ֧ה אֶל־מְקוֹמ֛וֹ אֶל־דְּבִ֥יר הַבַּ֖יִת אֶל־קֹ֣דֶשׁ הַקְּדָשִׁ֑ים אֶל־תַּ֖חַת כַּנְפֵ֥י הַכְּרוּבִֽים׃
<h3>{ח}</h3>
וַיִּהְי֤וּ הַכְּרוּבִים֙ פֹּרְשִׂ֣ים כְּנָפַ֔יִם עַל־מְק֖וֹם הָאָר֑וֹן וַיְכַסּ֧וּ הַכְּרוּבִ֛ים עַל־הָאָר֥וֹן וְעַל־בַּדָּ֖יו מִלְמָֽעְלָה׃
<b style="color: gray;">רש"י</b> <b>ויהיו הכרובים פרשים כנפים על מקום הארון .</b> במקום שהארון עומד שם לפיכך ויכסו הכרובים על הארון : <b>ועל בדיו מלמעלה .</b> למעלה לארון כך היו עומדים הבדים ונמשכו כ''כ לחוץ כלפי מזרח שהיה יכול הארון לעמוד תחת הכרובים ממש בלא עכוב הבדים ולפיכך ויכסו הכרובים על הארון וגם את הבדים כסו קצת אצל הארון ולא כולם שהיו מגיעים עד המזרח ואינך יכול לפרש שכסו הכרובי' על כל הבדים וגם משום דבר זה ויאריכו הבדים ויראו ראשי הבדים מן הארון על פני הדביר שאם לא כן אלא כאחד מדה אחת היו מושכין זה מזה והלא הבדים שעשה משה עדיין הם היו שם והם עומדים בקדש הקדשים של אהל מועד שלא היה כי אם עשר וזה היה עשרים והיה מגיע מקיר אל קיר והכרובים של משה שנאמר אף בהם פורשים וסככים אין צריך לזוז כלל מן הבדים ממקומם שהרי הכרובים של משה עומדים היו למעלה לארון על הכפורת וכרובים שנאמר כאן אותם שעשה שלמה עומדים על רגליהם בקרקע ואעפ''כ אותן של משה עדיין היו אדוקין על הכפורת כך פי' ר' נתן ( ורבי פי' ) הכהנים רצו להכניס הארון עם בדיו בדביר ולא הספיקו כי הענן מלא את בית ה' ולא יכלו להביא את הכרובים עד כותל מערבי ממש ועל כן היו בולטים בפרוכת אך קשה לי דכתיב ויהי בצאת הכהנים ואחר כן מלא כבוד ה' את בית אלהים ( ור' יוסף זצ''ל פי' ) ויתארכו לא נאמר דמשמע ויתארכו הן עצמן אלא ויאריכו דמשמע אחרים מאריכין אותם ומפרש האומנין האריכו הבדים עד לעשרים והיו נוגעין שתי קצותם לכותל מזרחי ושתי קצותם לכותל מערבי ותימא יש והיאך יכול לפרוש כנפיהם ולכסות הארון שהיה עשר אמות מהן :
<b style="color: gray;">מצודת דוד</b> <b>ויהיו הכרובים .</b> ר''ל מתחלה נעשו שיפרשו כנפיהם על מקום עמידת הארון ולזה בהכנס הארון אל מקומו היו א''כ הכרובים מסככין עליו :
<b style="color: gray;">מצודת ציון</b> <b>בדיו .</b> מוטות עשויים לשאת בהם את הארון :
<h3>{ט}</h3>
וַֽיַּאֲרִיכוּ֮ הַבַּדִּים֒ וַיֵּרָאוּ֩ רָאשֵׁ֨י הַבַּדִּ֤ים מִן־הָאָרוֹן֙ עַל־פְּנֵ֣י הַדְּבִ֔יר וְלֹ֥א יֵרָא֖וּ הַח֑וּצָה וַֽיְהִי־שָׁ֔ם עַ֖ד הַיּ֥וֹם הַזֶּֽה׃
<b style="color: gray;">מצודת דוד</b> <b>ויאריכו הבדים .</b> ר''ל משכו הבדים לחוץ כלפי המזרח והיו נראים לפני הדביר בהיותם דוחקים ובולטין לפרוכת שהיה מול הפתח אבל לא היו נראים החוצה להיות מקרעין בפרוכת לצאת חוצה לה : <b>ויהי שם .</b> על הבדים יאמר שכ''א היה שם באותה הנחה ומצב : <b>עד היום הזה .</b> ר''ל עד אשר נגנז הארון בימי יאשיהו :
<h3>{י}</h3>
אֵ֚ין בָּֽאָר֔וֹן רַ֚ק שְׁנֵ֣י הַלֻּח֔וֹת אֲשֶׁר־נָתַ֥ן מֹשֶׁ֖ה בְּחֹרֵ֑ב אֲשֶׁ֨ר כָּרַ֤ת יְהוָה֙ עִם־בְּנֵ֣י יִשְׂרָאֵ֔ל בְּצֵאתָ֖ם מִמִּצְרָֽיִם׃
<b style="color: gray;">מצודת דוד</b> <b>אשר כרת .</b> בעת שנתנם :
<h3>{יא}</h3>
וַיְהִ֕י בְּצֵ֥את הַכֹּהֲנִ֖ים מִן־הַקֹּ֑דֶשׁ כִּ֠י כָּל־הַכֹּהֲנִ֤ים הַֽנִּמְצְאִים֙ הִתְקַדָּ֔שׁוּ אֵ֖ין לִשְׁמ֥וֹר לְמַחְלְקֽוֹת׃
<b style="color: gray;">רש"י</b> <b>ויהי בצאת הכהנים מן הקדש .</b> מיד היה לו לסמוך והבית מלא ענן בית ה' אלא שמפסיק בינתים וכן במלכים ( א' ח' ) ויהי כצאת הכהנים מן הקדש והענן מלא את בית ה' : <b>כי כל הכהנים הנמצאים התקדשו .</b> לדבר זה : <b>אין לשמור למחלקות .</b> כ''ד של לוים וכ''ד של כהנים אלא כל הנמצאים התקדשו :
<b style="color: gray;">מצודת דוד</b> <b>מן הקדש .</b> אחר שהניחו שם את הארון : <b>כי כל הכהנים .</b> בא ליתן טעם למה לא יזכיר מי הם הכהנים ששמשו אז ואמר כי כל הכהנים הנמצאים אז בירושלים טהרו לעבודה ולא היה אז מקום לשמור קביעת חלוק המשמרות שיעבדו משמר הקבוע לבד וזהו לפי שהיו הזבחים רבים ולא הספיקו בני המשמר לעשות את כולם לבדם :
<b style="color: gray;">רלב"ג</b> <b>כי כל הכהנים הנמצאים התקדשו .</b> ר''ל הנה כל הכהנים הנמצאים בישראל התקדשו באופן שיהיו ראוים לעבודה לרבוי הקרבנות שהקריבו ביום ההוא כמו שנזכר אחר זה ולזה לא שמרו בזה שתעבד המחלוקת המשמשת בשבת ההוא :
<h3>{יב}</h3>
וְהַלְוִיִּ֣ם הַמְשֹׁרֲרִ֣ים לְכֻלָּ֡ם לְאָסָ֡ף לְהֵימָ֣ן לִֽ֠ידֻתוּן וְלִבְנֵיהֶ֨ם וְלַאֲחֵיהֶ֜ם מְלֻבָּשִׁ֣ים בּ֗וּץ בִּמְצִלְתַּ֙יִם֙ וּבִנְבָלִ֣ים וְכִנֹּר֔וֹת עֹמְדִ֖ים מִזְרָ֣ח לַמִּזְבֵּ֑חַ וְעִמָּהֶ֤ם כֹּֽהֲנִים֙ לְמֵאָ֣ה וְעֶשְׂרִ֔ים (מחצררים) [מַחְצְרִ֖ים] בַּחֲצֹֽצְרֽוֹת׃
<b style="color: gray;">מצודת דוד</b> <b>לכולם .</b> את כולם העמידו וחוזר ומפרש את אסף וכו' : <b>מלבשים .</b> כולם היו מלובשים בגדי בוץ ובידם מצלתים וכו' : <b>מחצרים .</b> היו מנגנים בחצוצרות ולתוספות ביאור אמר בחצוצרות וכמוהו רבים במקרא :
<b style="color: gray;">רלב"ג</b> <b>והלוים המשוררים לכלם לאסף להימן לידותון .</b> כבר נתבאר במה שקדם כי אלו הם ראשי המשוררים : <b>עומדים מזרח למזבח .</b> הנה הדברים היותר נכבדים היו בצד המערבי והמעט בכבוד מהם היו בצד המזרחי וכבר בארנו סבת זה בביאורנו לדברי התורה בפרשת ויקרא . וזכר שהמחצצרים והמשוררים בכלי שיר והמשוררים בפה להודות ולהלל לה' כלם היו מסכימים בקולם . ר''ל שכאשר ירים זה קולו ירים זה קולו וההפך :
<h3>{יג}</h3>
וַיְהִ֣י כְ֠אֶחָד (למחצצרים) [לַמְחַצְּרִ֨ים] וְלַמְשֹֽׁרֲרִ֜ים לְהַשְׁמִ֣יעַ קוֹל־אֶחָ֗ד לְהַלֵּ֣ל וּלְהֹדוֹת֮ לַיהוָה֒ וּכְהָרִ֣ים ק֠וֹל בַּחֲצֹצְר֨וֹת וּבִמְצִלְתַּ֜יִם וּבִכְלֵ֣י הַשִּׁ֗יר וּבְהַלֵּ֤ל לַיהוָה֙ כִּ֣י ט֔וֹב כִּ֥י לְעוֹלָ֖ם חַסְדּ֑וֹ וְהַבַּ֛יִת מָלֵ֥א עָנָ֖ן בֵּ֥ית יְהוָֽה׃
<b style="color: gray;">רש"י</b> <b>ויהי כאחד .</b> למחצרים . פתרון ויהיו אחודים יחד המחצרים כולם יחד וממה היו אחודים לדבר זה להשמיע קול אחד כאחד להלל ולהודות לה' :
<b style="color: gray;">מצודת דוד</b> <b>ויהי כאחד .</b> ר''ל כולם נגנו באחדות אחת להשמיע כאלו הוא קול אחד להלל וכו' ולא הקדים אחד לחברו : <b>וכהרים קול .</b> וכאשר הרימו את הקול בחצוצרות וכו' : <b>ובהלל לה' .</b> ר''ל בההלול האמור בו כי טוב וכו' והוא הנקרא הלל הגדול : <b>והבית .</b> ר''ל אז בעת שיצאו הכהנים מבית קדש הקדשים וכולם הרימו בקול וכו' אז נתמלא הבית ענן הרגיל להיות בבית השם :
<b style="color: gray;">מצודת ציון</b> <b>ענן .</b> הוא כעין עשן :
<h3>{יד}</h3>
וְלֹא־יָֽכְל֧וּ הַכֹּהֲנִ֛ים לַעֲמ֥וֹד לְשָׁרֵ֖ת מִפְּנֵ֣י הֶעָנָ֑ן כִּֽי־מָלֵ֥א כְבוֹד־יְהוָ֖ה אֶת־בֵּ֥ית הָאֱלֹהִֽים׃
<b style="color: gray;">מצודת דוד</b> <b>מפני הענן .</b> מפני חשכת הענן : <b>כבוד ה' .</b> הוא הענן שנזכר :
<h2>דברי הימים ב פרק-ו</h2>
<h3>{א}</h3>
אָ֖ז אָמַ֣ר שְׁלֹמֹ֑ה יְהוָ֣ה אָמַ֔ר לִשְׁכּ֖וֹן בָּעֲרָפֶֽל׃
<b style="color: gray;">רש"י</b> <b>אז אמר שלמה .</b> הואיל והבית מלא עשן עכשיו אני יודע שהשכינה שרויה בו בערפל כי כן דרכו דכתיב ( שמות כ' ) ומשה נגש אל הערפל אשר שם האלהים ודאי שרצונו להתעכב בו ובספרי פירש אז אמר שלמה כשראה הענן אמר עתה אני רואה שהשכינה שרויה בבית אשר בניתי שהרי כך הבטיח לבוא ולשכן בו מתוך ענן וערפל והיכן אמר ( ויקרא ט''ז ) כי בענן אראה על הכפורת :
<b style="color: gray;">מצודת דוד</b> <b>אז .</b> בראות הענן אמר רואה אני כי באה השכינה כי ה' אמר לשכון בערפל כמ''ש אל הערפל אשר שם האלהים ( שמות כ ) וערפל הוא עב הענן :
<b style="color: gray;">רלב"ג</b> <b>.</b> . . :
<h3>{ב}</h3>
וַֽאֲנִ֛י בָּנִ֥יתִי בֵית־זְבֻ֖ל לָ֑ךְ וּמָכ֥וֹן לְשִׁבְתְּךָ֖ עוֹלָמִֽים׃
<b style="color: gray;">רש"י</b> <b>בית זבול .</b> מדור : <b>לשבתך עולמים .</b> שמשנבחרה לא שרתה שכינה במקום אחר ולא הותרו הבמות :
<b style="color: gray;">מצודת דוד</b> <b>ואני בניתי .</b> ר''ל הואיל ובאה השכינה בניתי א''כ בית זבול לך ולא היה עמלי בחנם ואמר בדרך משל כאדם הדר בבית אחד : <b>ומכון .</b> ויהיה מכון לשבתך בה עד עולם כי מעתה לא תשרה השכינה עוד במקום אחר :
<b style="color: gray;">מצודת ציון</b> <b>זבול .</b> מדור כמו מזבול קדשך ( ישעיה סג ) : <b>ומכון .</b> מל' הכנה :
<h3>{ג}</h3>
וַיַּסֵּ֤ב הַמֶּ֙לֶךְ֙ אֶת־פָּנָ֔יו וַיְבָ֕רֶךְ אֵ֖ת כָּל־קְהַ֣ל יִשְׂרָאֵ֑ל וְכָל־קְהַ֥ל יִשְׂרָאֵ֖ל עוֹמֵֽד׃
<b style="color: gray;">רש"י</b> <b>ויברך את כל קהל ישראל .</b> ברכה האמורה בסוף הענין :
<b style="color: gray;">מצודת דוד</b> <b>ויסב וכו' .</b> אל מול העם : <b>ויברך .</b> הברכה האמורה במ''א אחר התפלה : <b>עומד .</b> כי אין ישיבה בעזרה אלא למלכי בית דוד בלבד : <b>ובידו מלא .</b> בכח ידיו השלים דברו אשר דבר לאמר :
<h3>{ד}</h3>
וַיֹּ֗אמֶר בָּר֤וּךְ יְהוָה֙ אֱלֹהֵ֣י יִשְׂרָאֵ֔ל אֲשֶׁר֙ דִּבֶּ֣ר בְּפִ֔יו אֵ֖ת דָּוִ֣יד אָבִ֑י וּבְיָדָ֥יו מִלֵּ֖א לֵאמֹֽר׃
<b style="color: gray;">רש"י</b> <b>אשר דבר בפיו .</b> שיתן לו בן שיבנה לו בית : <b>מלא .</b> קיים דברו הטוב :
<h3>{ה}</h3>
מִן־הַיּ֗וֹם אֲשֶׁ֨ר הוֹצֵ֣אתִי אֶת־עַמִּי֮ מֵאֶ֣רֶץ מִצְרַיִם֒ לֹא־בָחַ֣רְתִּֽי בְעִ֗יר מִכֹּל֙ שִׁבְטֵ֣י יִשְׂרָאֵ֔ל לִבְנ֣וֹת בַּ֔יִת לִהְי֥וֹת שְׁמִ֖י שָׁ֑ם וְלֹא־בָחַ֣רְתִּֽי בְאִ֔ישׁ לִהְי֥וֹת נָגִ֖יד עַל־עַמִּ֥י יִשְׂרָאֵֽל׃
<b style="color: gray;">רש"י</b> <b>מן היום אשר הוצאתי .</b> שאף זה דברת אל אבי :
<b style="color: gray;">מצודת דוד</b> <b>לבנות בית .</b> לבנות בה בית :
<h3>{ו}</h3>
וָאֶבְחַר֙ בִּיר֣וּשָׁלִַ֔ם לִהְי֥וֹת שְׁמִ֖י שָׁ֑ם וָאֶבְחַ֣ר בְּדָוִ֔יד לִהְי֖וֹת עַל־עַמִּ֥י יִשְׂרָאֵֽל׃
<b style="color: gray;">רש"י</b> <b>ואבחר בירושלים .</b> מוסב על לא בחרתי בעיר : <b>ואבחר בדויד .</b> מוסב על ולא בחרתי באיש :
<h3>{ז}</h3>
וַיְהִ֕י עִם־לְבַ֖ב דָּוִ֣יד אָבִ֑י לִבְנ֣וֹת בַּ֔יִת לְשֵׁ֥ם יְהוָ֖ה אֱלֹהֵ֥י יִשְׂרָאֵֽל׃
<h3>{ח}</h3>
וַיֹּ֤אמֶר יְהוָה֙ אֶל־דָּוִ֣יד אָבִ֔י יַ֗עַן אֲשֶׁ֤ר הָיָה֙ עִם־לְבָ֣בְךָ֔ לִבְנ֥וֹת בַּ֖יִת לִשְׁמִ֑י הֱ‍ֽטִיב֔וֹתָ כִּ֥י הָיָ֖ה עִם־לְבָבֶֽךָ׃
<b style="color: gray;">רש"י</b> <b>הטיבות כי היה עם לבבך .</b> כלומר גם אני בוחר בבית אשר עלה בלבך לבנותו לשכן שמו שם כמו שאמר למעלה :
<b style="color: gray;">מצודת דוד</b> <b>הטיבות .</b> טוב עשית בזה ולזכות תחשב כי ע''י באה ההכנה לצוות עליו ולהכין הכל :
<h3>{ט}</h3>
רַ֣ק אַתָּ֔ה לֹ֥א תִבְנֶ֖ה הַבָּ֑יִת כִּ֤י בִנְךָ֙ הַיּוֹצֵ֣א מֵֽחֲלָצֶ֔יךָ הֽוּא־יִבְנֶ֥ה הַבַּ֖יִת לִשְׁמִֽי׃
<b style="color: gray;">מצודת דוד</b> <b>רק אתה וכו' .</b> עם שתכין הכל :
<b style="color: gray;">מצודת ציון</b> <b>מחלציך .</b> הם המתנים והוא כינוי לאבר המשגל על כי הוא סמוך להם :
<h3>{י}</h3>
וַיָּ֣קֶם יְהוָ֔ה אֶת־דְּבָר֖וֹ אֲשֶׁ֣ר דִּבֵּ֑ר וָאָק֡וּם תַּחַת֩ דָּוִ֨יד אָבִ֜י וָאֵשֵׁ֣ב ׀ עַל־כִּסֵּ֣א יִשְׂרָאֵ֗ל כַּאֲשֶׁר֙ דִּבֶּ֣ר יְהוָ֔ה וָאֶבְנֶ֣ה הַבַּ֔יִת לְשֵׁ֥ם יְהוָ֖ה אֱלֹהֵ֥י יִשְׂרָאֵֽל׃
<b style="color: gray;">מצודת ציון</b> <b>ויקם .</b> קיים :
<h3>{יא}</h3>
וָאָשִׂ֥ים שָׁם֙ אֶת־הָ֣אָר֔וֹן אֲשֶׁר־שָׁ֖ם בְּרִ֣ית יְהוָ֑ה אֲשֶׁ֥ר כָּרַ֖ת עִם־בְּנֵ֥י יִשְׂרָאֵֽל׃
<b style="color: gray;">מצודת דוד</b> <b>ואשים שם .</b> בהבית הזה : <b>אשר שם .</b> בזה הארון : <b>ברית ה' .</b> לוחות הברית אשר כרת ברית עם ישראל בעת שנתנם :
<h3>{יב}</h3>
וַֽיַּעֲמֹ֗ד לִפְנֵי֙ מִזְבַּ֣ח יְהוָ֔ה נֶ֖גֶד כָּל־קְהַ֣ל יִשְׂרָאֵ֑ל וַיִּפְרֹ֖שׂ כַּפָּֽיו׃
<b style="color: gray;">רש"י</b> <b>ויפרש כפיו .</b> היה לו לומר כך ויפרוש כפיו השמימה ויאמר וגו' אלא שמפסיק בינתיים להודיע על מה עמד וכן במלכים ( א' ח' ) ויפרש כפיו השמימה ויאמר :
<b style="color: gray;">מצודת דוד</b> <b>ויפרוש כפיו .</b> כדרך שואל החסד :
<h3>{יג}</h3>
כִּֽי־עָשָׂ֨ה שְׁלֹמֹ֜ה כִּיּ֣וֹר נְחֹ֗שֶׁת וַֽיִּתְּנֵהוּ֮ בְּת֣וֹךְ הָעֲזָרָה֒ חָמֵ֨שׁ אַמּ֜וֹת אָרְכּ֗וֹ וְחָמֵ֤שׁ אַמּוֹת֙ רָחְבּ֔וֹ וְאַמּ֥וֹת שָׁל֖וֹשׁ קוֹמָת֑וֹ וַיַּעֲמֹ֣ד עָלָ֗יו וַיִּבְרַ֤ךְ עַל־בִּרְכָּיו֙ נֶ֚גֶד כָּל־קְהַ֣ל יִשְׂרָאֵ֔ל וַיִּפְרֹ֥שׂ כַּפָּ֖יו הַשָּׁמָֽיְמָה׃
<b style="color: gray;">רש"י</b> <b>כי עשה שלמה .</b> מוסב על נגד כל קהל ישראל כלומר היאך היה גבוה מכולם להשמיע דבריו : <b>ויעמוד עליו .</b> ועתה יכולין לראותו כל ישראל ומשום שמפסיק הענין צריך לומר כבראשונה נגד כל קהל ישראל וכן ויפרוש כפיו השמימה :
<b style="color: gray;">מצודת דוד</b> <b>כי עשה שלמה .</b> בא לפרש איך הי' נגד כל ישראל והאיך ראוהו הרחוקים ממנו ואמר כי עשה וכו' : <b>ויעמוד עליו .</b> וראהו א''כ כולם : <b>השמימה .</b> למעלה כלפי השמים :
<b style="color: gray;">מצודת ציון</b> <b>ויברך .</b> ענין כריעה ולתוספת ביאור אמר על ברכיו :
<h3>{יד}</h3>
וַיֹּאמַ֗ר יְהוָ֞ה אֱלֹהֵ֤י יִשְׂרָאֵל֙ אֵין־כָּמ֣וֹךָ אֱלֹהִ֔ים בַּשָּׁמַ֖יִם וּבָאָ֑רֶץ שֹׁמֵ֤ר הַבְּרִית֙ וְֽהַחֶ֔סֶד לַעֲבָדֶ֕יךָ הַהֹלְכִ֥ים לְפָנֶ֖יךָ בְּכָל־לִבָּֽם׃
<b style="color: gray;">רש"י</b> <b>אין כמוך אלהים .</b> ממה שאתה שומר הברית והחסד שאתה גוזר מן השמים לתת לאוהביך אתה מצניעו וגונז הברית והחסד לקיים הבטחתך בארץ : <b>ההולכים לפניך .</b> כמו שהלך דוד אבי וזה אשר שמרת לעבדך דוד בל' אמנת הבטחה :
<b style="color: gray;">מצודת דוד</b> <b>שומר הברית .</b> הגמול שהבטיח בברית :
<h3>{טו}</h3>
אֲשֶׁ֣ר שָׁמַ֗רְתָּ לְעַבְדְּךָ֙ דָּוִ֣יד אָבִ֔י אֵ֥ת אֲשֶׁר־דִּבַּ֖רְתָּ ל֑וֹ וַתְּדַבֵּ֥ר בְּפִ֛יךָ וּבְיָדְךָ֥ מִלֵּ֖אתָ כַּיּ֥וֹם הַזֶּֽה׃
<b style="color: gray;">מצודת דוד</b> <b>אשר שמרת .</b> ר''ל אשר נראה לכל ששמרת לו הבטחתך אשר הבטחתו שאני אבנה הבית : <b>ותדבר .</b> כמו שדברת כן מלאת בכח ידך כאשר נראה היום :
<b style="color: gray;">מצודת ציון</b> <b>מלאת .</b> ענין השלמה :
<h3>{טז}</h3>
וְעַתָּ֞ה יְהוָ֣ה ׀ אֱלֹהֵ֣י יִשְׂרָאֵ֗ל שְׁ֠מֹר לְעַבְדְּךָ֨ דָוִ֤יד אָבִי֙ אֵת֩ אֲשֶׁ֨ר דִּבַּ֤רְתָּ לּוֹ֙ לֵאמֹ֔ר לֹא־יִכָּרֵ֨ת לְךָ֥ אִישׁ֙ מִלְּפָנַ֔י יוֹשֵׁ֖ב עַל־כִּסֵּ֣א יִשְׂרָאֵ֑ל רַ֠ק אִם־יִשְׁמְר֨וּ בָנֶ֜יךָ אֶת־דַּרְכָּ֗ם לָלֶ֙כֶת֙ בְּת֣וֹרָתִ֔י כַּאֲשֶׁ֥ר הָלַ֖כְתָּ לְפָנָֽי׃
<b style="color: gray;">מצודת דוד</b> <b>שמר וכו' .</b> ר''ל שמור גם ההבטחה ההיא אשר הבטחתו שאם זרעו יצדקו לא יופסק מהם המלוכה :
<h3>{יז}</h3>
וְעַתָּ֕ה יְהוָ֖ה אֱלֹהֵ֣י יִשְׂרָאֵ֑ל יֵֽאָמֵן֙ דְּבָ֣רְךָ֔ אֲשֶׁ֥ר דִּבַּ֖רְתָּ לְעַבְדְּךָ֥ לְדָוִֽיד׃
<b style="color: gray;">מצודת דוד</b> <b>יאמן דברך .</b> ר''ל עשה דבר לשיהא נקרא שם הבית אשר בניתי בית ה' :
<b style="color: gray;">מצודת ציון</b> <b>יאמן .</b> מל' האמנה וקיום :
<h3>{יח}</h3>
כִּ֚י הַֽאֻמְנָ֔ם יֵשֵׁ֧ב אֱלֹהִ֛ים אֶת־הָאָדָ֖ם עַל־הָאָ֑רֶץ הִ֠נֵּה שָׁמַ֜יִם וּשְׁמֵ֤י הַשָּׁמַ֙יִם֙ לֹ֣א יְכַלְכְּל֔וּךָ אַ֕ף כִּֽי־הַבַּ֥יִת הַזֶּ֖ה אֲשֶׁ֥ר בָּנִֽיתִי׃
<b style="color: gray;">רש"י</b> <b>כי האמנם ישב אלהים את האדם על הארץ .</b> ל' תמיה וכי אפשר שיאמין אדם שישב אלהים על הארץ כי שמים ושמי השמים וגומר אלא מחמת חסד שגמלת לדוד אבי צמצמת שכינתך : <b>אף כי הבית הזה אשר בניתי .</b> ולמה בניתיו להתפלל לפני האלהים ולפנות הוא אל תפלתינו :
<b style="color: gray;">מצודת דוד</b> <b>כי האמנם .</b> האם אמת הדבר שישב אלהים עם האדם בבית העשוי על הארץ בתמיה הלא שמים לא יכלכלוך ומכ''ש הבית וא''כ במה יהיה בית ה' :
<b style="color: gray;">מצודת ציון</b> <b>האמנם .</b> אמנם הוא ענין אמת והיא בה''א התמיהה : <b>יכלכלוך .</b> ענין החזקה כמו שלשת אלפים יכיל ( לעיל ד ) : <b>אף כי .</b> הוא ענין ק''ו וכ''ש :
<h3>{יט}</h3>
וּפָנִ֜יתָ אֶל־תְּפִלַּ֧ת עַבְדְּךָ֛ וְאֶל־תְּחִנָּת֖וֹ יְהוָ֣ה אֱלֹהָ֑י לִשְׁמֹ֤עַ אֶל־הָרִנָּה֙ וְאֶל־הַתְּפִלָּ֔ה אֲשֶׁ֥ר עַבְדְּךָ֖ מִתְפַּלֵּ֥ל לְפָנֶֽיךָ׃
<b style="color: gray;">רש"י</b> <b>לשמוע אל הרנה .</b> זו צעקה כמו ( מלכים א' כ''ב ) ותעבר הרנה במחנה ועל כרחך על צעקתם של כל אדם שהוא נס מפני צרתו אל יתפלל אלא בצעקתו בסתר כך חבור המקראות וסוף הענין מוכיח שאמר ואתה תשמע ממקום שבתך למדת שלא בנאו אלא לדעת כן להוריד בו שכינה כדי שישב על הארץ לשמוע ממכון שבתך אל התפלות שיתפללו בו :
<b style="color: gray;">מצודת דוד</b> <b>ופנית .</b> לזאת פנה נא אל תפילתי מה שאתפלל על עיקר כוונת תועלת הבית ובמה יקרא בית ה' :
<h3>{כ}</h3>
לִהְיוֹת֩ עֵינֶ֨יךָ פְתֻח֜וֹת אֶל־הַבַּ֤יִת הַזֶּה֙ יוֹמָ֣ם וָלַ֔יְלָה אֶל־הַ֨מָּק֔וֹם אֲשֶׁ֣ר אָמַ֔רְתָּ לָשׂ֥וּם שִׁמְךָ֖ שָׁ֑ם לִשְׁמ֙וֹעַ֙ אֶל־הַתְּפִלָּ֔ה אֲשֶׁ֣ר יִתְפַּלֵּ֣ל עַבְדְּךָ֔ אֶל־הַמָּק֖וֹם הַזֶּֽה׃
<b style="color: gray;">רש"י</b> <b>להיות עיניך פתוחות .</b> בכל עת אשר יתפללו אליך :
<b style="color: gray;">מצודת דוד</b> <b>להיות וכו' .</b> וזהו תפלתי להיות עיניך וכו' : <b>אל המקום הזה .</b> במקום הזה וכן ואל הארון ( שמות כה ) ומשפטו ובהארון :
<h3>{כא}</h3>
וְשָׁ֨מַעְתָּ֜ אֶל־תַּחֲנוּנֵ֤י עַבְדְּךָ֙ וְעַמְּךָ֣ יִשְׂרָאֵ֔ל אֲשֶׁ֥ר יִֽתְפַּֽלְל֖וּ אֶל־הַמָּק֣וֹם הַזֶּ֑ה וְ֠אַתָּה תִּשְׁמַ֞ע מִמְּק֤וֹם שִׁבְתְּךָ֙ מִן־הַשָּׁמַ֔יִם וְשָׁמַעְתָּ֖ וְסָלָֽחְתָּ׃
<b style="color: gray;">מצודת דוד</b> <b>ושמעת וכו' .</b> ר''ל כמו שאני מתפלל שתשמע תפלתי כן אני שואל לשמוע תפלת כל עמך : <b>ואתה תשמע וכו' .</b> ר''ל לא שתשב פה לשמוע כ''א התפלה העשוי פה ישמע אל השמים ותקבל ברחמים ותסלח לעון המתפלל :
<h3>{כב}</h3>
אִם־יֶחֱטָ֥א אִישׁ֙ לְרֵעֵ֔הוּ וְנָֽשָׁא־ב֥וֹ אָלָ֖ה לְהַֽאֲלֹת֑וֹ וּבָ֗א אָלָ֛ה לִפְנֵ֥י מִֽזְבַּחֲךָ֖ בַּבַּ֥יִת הַזֶּֽה׃
<b style="color: gray;">רש"י</b> <b>אם יחטא איש .</b> מקרא זה על כל ישראל המחייב חברו שבועה אם באמת הוא משביעו והנשבע נשבע לשקר אתה תשמע השמים ואם הדין עם הנשבע שבעל הדין מזקיקו על שבועה של חנם אף המשביעו קרוי רשע :
<b style="color: gray;">מצודת דוד</b> <b>איש לרעהו .</b> בדבר ממון : <b>ונשא בו אלה .</b> ויחויב בו חוב שבועה להשביעו : <b>ובא אלה .</b> ר''ל וישבע לפני המזבח :
<b style="color: gray;">מצודת ציון</b> <b>ונשא .</b> ענין חוב כמו כאשר נושא בו ( ישעיה כד ) : <b>אלה .</b> קללת השבועה כמו בשבועת האלה ( במדבר ה ) :
<h3>{כג}</h3>
וְאַתָּ֣ה ׀ תִּשְׁמַ֣ע מִן־הַשָּׁמַ֗יִם וְעָשִׂ֙יתָ֙ וְשָׁפַטְתָּ֣ אֶת־עֲבָדֶ֔יךָ לְהָשִׁ֣יב לְרָשָׁ֔ע לָתֵ֥ת דַּרְכּ֖וֹ בְּרֹאשׁ֑וֹ וּלְהַצְדִּ֣יק צַדִּ֔יק לָ֥תֶת ל֖וֹ כְּצִדְקָתֽוֹ׃
<b style="color: gray;">רש"י</b> <b>ולהצדיק צדיק .</b> שלא לענשו על השבועה שהרי באמת הוא נשבע ותוספתא דסוטה מפרש את אשר יחטא , בועל אשת איש , ונשא בו אלה , ויחייב בו אלה כשם שהמים בודקים אותה כך המים בודקין אותו , לפני מזבחך , כדכתיב ( במדבר ה' ) והעמיד הכהן את האשה : <b>לתת דרכו בראשו .</b> כדכתיב וצבתה בטנה ( שם ) : <b>ולהצדיק צדיק .</b> דכתיב ונקתה ונזרעה זרע ( שם ) :
<b style="color: gray;">מצודת דוד</b> <b>להשיב לרשע .</b> כגמולו ולהשיב דרכו בראשו אם הנשבע לשקר אם המשביע בחנם ולפי שאמר למעלה ושמעת וסלחת אמר על זה לא תסלח הואיל וחלל הבית עם השבועה . ולהצדיק צדיק . אם הנשבע באמת אם המשביע בצדק :
<h3>{כד}</h3>
וְֽאִם־יִנָּגֵ֞ף עַמְּךָ֧ יִשְׂרָאֵ֛ל לִפְנֵ֥י אוֹיֵ֖ב כִּ֣י יֶֽחֶטְאוּ־לָ֑ךְ וְשָׁ֙בוּ֙ וְהוֹד֣וּ אֶת־שְׁמֶ֔ךָ וְהִתְפַּֽלְל֧וּ וְהִֽתְחַנְּנ֛וּ לְפָנֶ֖יךָ בַּבַּ֥יִת הַזֶּֽה׃
<b style="color: gray;">רש"י</b> <b>ואם ינגף עמך .</b> ולא מפני שידך קצרה מלהושיע אלא דבר זה גורם כי יחטאו לך : <b>ושבו והודו את שמך .</b> פתרון והתוודו את עונם והאחרון מוכיח והודו את שמך ומחטאתם ישובון כי תענם :
<b style="color: gray;">מצודת דוד</b> <b>כי יחטאו .</b> כאשר יחטאו :
<h3>{כה}</h3>
וְאַתָּה֙ תִּשְׁמַ֣ע מִן־הַשָּׁמַ֔יִם וְסָ֣לַחְתָּ֔ לְחַטַּ֖את עַמְּךָ֣ יִשְׂרָאֵ֑ל וַהֲשֵׁיבוֹתָם֙ אֶל־הָ֣אֲדָמָ֔ה אֲשֶׁר־נָתַ֥תָּה לָהֶ֖ם וְלַאֲבֹתֵיהֶֽם׃
<b style="color: gray;">רש"י</b> <b>והשיבותם .</b> והשב אותם אל האדמה כי כשנופלים ונגפים לפני אויביהם תופשים מה שיכולים ומביאים אותם בשביה אל ארץ אחרת :
<b style="color: gray;">מצודת דוד</b> <b>והשיבותם .</b> ר''ל כאשר יצאו עוד למלחמה לא יהיו עוד נגפים ללכת בשבי אבל ישובו לארצם :
<h3>{כו}</h3>
בְּהֵעָצֵ֧ר הַשָּׁמַ֛יִם וְלֹֽא־יִהְיֶ֥ה מָטָ֖ר כִּ֣י יֶֽחֶטְאוּ־לָ֑ךְ וְהִֽתְפַּלְל֞וּ אֶל־הַמָּק֤וֹם הַזֶּה֙ וְהוֹד֣וּ אֶת־שְׁמֶ֔ךָ מֵחַטָּאתָ֥ם יְשׁוּב֖וּן כִּ֥י תַעֲנֵֽם׃
<b style="color: gray;">רש"י</b> <b>בהעצר השמים .</b> כדכתיב ועצר את השמים ולא יהיה מטר ( דברים יא ) :
<b style="color: gray;">מצודת דוד</b> <b>כי תענם .</b> ישובו מחטאתם למען אשר תענם בעת הצרה ולא מאהבת המקום :
<b style="color: gray;">מצודת ציון</b> <b>בהעצר .</b> ענין מניעה : <b>תענם .</b> מל' עניה והשבה :
<h3>{כז}</h3>
וְאַתָּ֣ה ׀ תִּשְׁמַ֣ע הַשָּׁמַ֗יִם וְסָ֨לַחְתָּ֜ לְחַטַּ֤את עֲבָדֶ֙יךָ֙ וְעַמְּךָ֣ יִשְׂרָאֵ֔ל כִּ֥י תוֹרֵ֛ם אֶל־הַדֶּ֥רֶךְ הַטּוֹבָ֖ה אֲשֶׁ֣ר יֵֽלְכוּ־בָ֑הּ וְנָתַתָּ֤ה מָטָר֙ עַֽל־אַרְצְךָ֔ אֲשֶׁר־נָתַ֥תָּה לְעַמְּךָ֖ לְנַחֲלָֽה׃
<b style="color: gray;">רש"י</b> <b>כי תורם אל הדרך .</b> כמו שעשית כשהיה רעב בימי דוד ג' שנים ( שמואל ב' כ''א ) והורית ואמרת להם אל שאול ואל בית הדמים כמו כן תורם איזה חטא גורם להם על מה נעצרו השמים :
<b style="color: gray;">מצודת דוד</b> <b>ואתה תשמע .</b> עם שלא שבו מאהבה : <b>כי תורם .</b> בזה תלמדם דרך הטובה לעשות מאהבה בראותם חסדי המקום : <b>ונתתה .</b> ולזה מלא משאלותם ותן המטר :
<b style="color: gray;">מצודת ציון</b> <b>תורם .</b> תלמדם כמו יורה דעה ( ישעיה כח ) :
<h3>{כח}</h3>
רָעָ֞ב כִּֽי־יִהְיֶ֣ה בָאָ֗רֶץ דֶּ֣בֶר כִּֽי־יִֽ֠הְיֶה שִׁדָּפ֨וֹן וְיֵרָק֜וֹן אַרְבֶּ֤ה וְחָסִיל֙ כִּ֣י יִהְיֶ֔ה כִּ֧י יָֽצַר־ל֛וֹ אוֹיְבָ֖יו בְּאֶ֣רֶץ שְׁעָרָ֑יו כָּל־נֶ֖גַע וְכָֽל־מַחֲלָֽה׃
<b style="color: gray;">רש"י</b> <b>כל נגע .</b> פתרון הרי זכרתי לך דבר שדפון וירקון נגיפה אף בעצירת גשמים ומה עוד להרבות אלא כל נגע וכל מחלה כי יהיה והתפלל :
<b style="color: gray;">מצודת דוד</b> <b>רעב כי יהיה .</b> מסיבות אחרות לא מעצירת המטר : <b>שדפון וכו' .</b> והרעב מוכן לבוא : <b>כי יצר לו .</b> כשיבא אויב לצור עליו בארצו ובשעריו : <b>כל נגע .</b> או כל מיני נגע ומחלה אשר יבוא בו :
<b style="color: gray;">מצודת ציון</b> <b>שדפון .</b> ענין לקות הזרע עד לא נגמר הבשול : <b>ירקון .</b> הכספת פני התבואה ונהפך למראה ירקון : <b>וחסיל .</b> מין ארבה : <b>יצר .</b> מל' מצור : <b>מחלה .</b> מל' חולי :
<h3>{כט}</h3>
כָּל־תְּפִלָּ֣ה כָל־תְּחִנָּ֗ה אֲשֶׁ֤ר יִהְיֶה֙ לְכָל־הָ֣אָדָ֔ם וּלְכֹ֖ל עַמְּךָ֣ יִשְׂרָאֵ֑ל אֲשֶׁ֣ר יֵדְע֗וּ אִ֤ישׁ נִגְעוֹ֙ וּמַכְאֹב֔וֹ וּפָרַ֥שׂ כַּפָּ֖יו אֶל־הַבַּ֥יִת הַזֶּֽה׃
<b style="color: gray;">רש"י</b> <b>ופרש כפיו אל הבית הזה .</b> וזה שאמר כל תפלה וכל תחנה שיתפלל ויתחנן על זאת מכל אחד הדברים האלה : <b>אשר ידעו איש נגעו .</b> כלומר אם יתפלל על נגעו ועל מכאובו להסירו ממנו :
<b style="color: gray;">מצודת דוד</b> <b>לכל האדם .</b> בין לאיש יחידי בין לכל עמך : <b>אשר ידעו .</b> אשר יכיר בנגע לבבו לדעת שבא המכאוב בעבור נגע העון :
<h3>{ל}</h3>
וְ֠אַתָּה תִּשְׁמַ֨ע מִן־הַשָּׁמַ֜יִם מְכ֤וֹן שִׁבְתֶּ֙ךָ֙ וְסָ֣לַחְתָּ֔ וְנָתַתָּ֤ה לָאִישׁ֙ כְּכָל־דְּרָכָ֔יו אֲשֶׁ֥ר תֵּדַ֖ע אֶת־לְבָב֑וֹ כִּ֤י אַתָּה֙ לְבַדְּךָ֣ יָדַ֔עְתָּ אֶת־לְבַ֖ב בְּנֵ֥י הָאָדָֽם׃
<b style="color: gray;">רש"י</b> <b>וסלחת ונתתה לאיש ככל דרכיו וגו' .</b> לרשע כרשעתו ולצדיק כצדקתו שאם לא ישלם לרשע כפי רוע מעלליו יטיח דברים כלפי מעלה ויאמר אין אלהים ( אז ) יודע לבבו ויהיה חילול השם כמו כן תעשה לצדיק כצדקתו שתעשה לו כשיתפלל לפניך :
<b style="color: gray;">מצודת דוד</b> <b>ככל דרכיו .</b> כפי כל הדרכים ששאל : <b>אשר תדע .</b> וזה לאיש אשר תדע את לבבו שלם עמך :
<h3>{לא}</h3>
לְמַ֣עַן יִֽירָא֗וּךָ לָלֶ֙כֶת֙ בִּדְרָכֶ֔יךָ כָּל־הַ֨יָּמִ֔ים אֲשֶׁר־הֵ֥ם חַיִּ֖ים עַל־פְּנֵ֣י הָאֲדָמָ֑ה אֲשֶׁ֥ר נָתַ֖תָּה לַאֲבֹתֵֽינוּ׃
<b style="color: gray;">רש"י</b> <b>למען ייראוך .</b> וישוב הרשע מדרכו ולכך אני מתפלל לתת לו לאיש כדרכיו :
<b style="color: gray;">מצודת דוד</b> <b>למען ייראוך .</b> בראותם שעם התפלה והתשובה הלכה לה הצרה ידעו שיד ה' עשתה :
<h3>{לב}</h3>
וְגַ֣ם אֶל־הַנָּכְרִ֗י אֲ֠שֶׁר לֹ֥א מֵעַמְּךָ֣ יִשְׂרָאֵל֮ הוּא֒ וּבָ֣א ׀ מֵאֶ֣רֶץ רְחוֹקָ֗ה לְמַ֨עַן שִׁמְךָ֤ הַגָּדוֹל֙ וְיָדְךָ֣ הַחֲזָקָ֔ה וּֽזְרֽוֹעֲךָ֖ הַנְּטוּיָ֑ה וּבָ֥אוּ וְהִֽתְפַּלְל֖וּ אֶל־הַבַּ֥יִת הַזֶּֽה׃
<b style="color: gray;">מצודת דוד</b> <b>למען שמך .</b> בעבור פרסום שמך :
<b style="color: gray;">מצודת ציון</b> <b>הנטויה .</b> מלשון הטיה :
<h3>{לג}</h3>
וְאַתָּ֞ה תִּשְׁמַ֤ע מִן־הַשָּׁמַ֙יִם֙ מִמְּכ֣וֹן שִׁבְתֶּ֔ךָ וְעָשִׂ֕יתָ כְּכֹ֛ל אֲשֶׁר־יִקְרָ֥א אֵלֶ֖יךָ הַנָּכְרִ֑י לְמַ֣עַן יֵדְעוּ֩ כָל־עַמֵּ֨י הָאָ֜רֶץ אֶת־שְׁמֶ֗ךָ וּלְיִרְאָ֤ה אֹֽתְךָ֙ כְּעַמְּךָ֣ יִשְׂרָאֵ֔ל וְלָדַ֕עַת כִּֽי־שִׁמְךָ֣ נִקְרָ֔א עַל־הַבַּ֥יִת הַזֶּ֖ה אֲשֶׁ֥ר בָּנִֽיתִי׃
<b style="color: gray;">רש"י</b> <b>ועשית ככל אשר יקרא אליך הנכרי .</b> בישראל אני מתפלל לתת לו כדרכיו אבל לעו''ג ככל אשר יקרא לך לפי שישראל מכירין בהקב''ה ויודעין שהיכולת בידו לעשות אם אין תפלתו נשמעת תולה בעצמו בחטאיו ומפשפש במעשיו אבל העו''ג קורא תגר ואומר שמעתי שמעו בכל העולם ונתיגעתי בדרכים הרבה עד שבאתי והתפללתי במקום הזה ולא מצאתי בו ממש כשאר אלהות לפיכך ועשית ככל אשר יקרא אליך הנכרי :
<h3>{לד}</h3>
כִּֽי־יֵצֵ֨א עַמְּךָ֤ לַמִּלְחָמָה֙ עַל־א֣וֹיְבָ֔יו בַּדֶּ֖רֶךְ אֲשֶׁ֣ר תִּשְׁלָחֵ֑ם וְהִתְפַּֽלְל֣וּ אֵלֶ֗יךָ דֶּ֣רֶךְ הָעִ֤יר הַזֹּאת֙ אֲשֶׁ֣ר בָּחַ֣רְתָּ בָּ֔הּ וְהַבַּ֖יִת אֲשֶׁר־בָּנִ֥יתִי לִשְׁמֶֽךָ׃
<b style="color: gray;">רש"י</b> <b>דרך העיר .</b> פניהם לצד ירושלים :
<b style="color: gray;">מצודת דוד</b> <b>אשר תשלחם .</b> כי אין יוצאים במלחמה טרם ישאלו בה' : <b>דרך העיר .</b> כי בהיותם בדרך לא יוכלו לבא לבית ה' להתפלל בה ולזה אמר אף כשיכוונו שתלך תפלתם השמימה דרך העיר והבית :
<h3>{לה}</h3>
וְשָׁמַעְתָּ֙ מִן־הַשָּׁמַ֔יִם אֶת־תְּפִלָּתָ֖ם וְאֶת־תְּחִנָּתָ֑ם וְעָשִׂ֖יתָ מִשְׁפָּטָֽם׃
<b style="color: gray;">רש"י</b> <b>ועשית משפטם .</b> נקמתם באויביהם ע''א צרכיהם דוגמא לעשות משפט עבדו ( מלכים א' ח' ) :
<b style="color: gray;">מצודת דוד</b> <b>ועשית משפטם .</b> לנקום נקמתם מיד העובדי כוכבים :
<h3>{לו}</h3>
כִּ֣י יֶחֶטְאוּ־לָ֗ךְ כִּ֣י אֵ֤ין אָדָם֙ אֲשֶׁ֣ר לֹא־יֶחֱטָ֔א וְאָנַפְתָּ֣ בָ֔ם וּנְתַתָּ֖ם לִפְנֵ֣י אוֹיֵ֑ב וְשָׁב֧וּם שׁוֹבֵיהֶ֛ם אֶל־אֶ֥רֶץ רְחוֹקָ֖ה א֥וֹ קְרוֹבָֽה׃
<b style="color: gray;">מצודת דוד</b> <b>כי אין אדם וכו' .</b> ר''ל אם אין בהם אדם אשר לא יחטא בכדי להגן הוא על כולם ואז בודאי תאנף בם :
<b style="color: gray;">מצודת ציון</b> <b>ואנפת .</b> ענין כעס כמו כי אנפת בי ( שם יב ) : <b>ושבום .</b> מלשון שביה :
<h3>{לז}</h3>
וְהֵשִׁ֙יבוּ֙ אֶל־לְבָבָ֔ם בָּאָ֖רֶץ אֲשֶׁ֣ר נִשְׁבּוּ־שָׁ֑ם וְשָׁ֣בוּ ׀ וְהִֽתְחַנְּנ֣וּ אֵלֶ֗יךָ בְּאֶ֤רֶץ שִׁבְיָם֙ לֵאמֹ֔ר חָטָ֥אנוּ הֶעֱוִ֖ינוּ וְרָשָֽׁעְנוּ׃
<b style="color: gray;">מצודת ציון</b> <b>והשיבו .</b> מל' השבה : <b>נשבו שם .</b> מל' שביה :
<h3>{לח}</h3>
וְשָׁ֣בוּ אֵלֶ֗יךָ בְּכָל־לִבָּם֙ וּבְכָל־נַפְשָׁ֔ם בְּאֶ֥רֶץ שִׁבְיָ֖ם אֲשֶׁר־שָׁב֣וּ אֹתָ֑ם וְהִֽתְפַּֽלְל֗וּ דֶּ֤רֶךְ אַרְצָם֙ אֲשֶׁ֣ר נָתַ֣תָּה לַאֲבוֹתָ֔ם וְהָעִיר֙ אֲשֶׁ֣ר בָּחַ֔רְתָּ וְלַבַּ֖יִת אֲשֶׁר־בָּנִ֥יתִי לִשְׁמֶֽךָ׃
<b style="color: gray;">רש"י</b> <b>אשר בניתי לשמך .</b> פתרון הבית הזה אשר בניתי כדי לגדל שמך כי אז כשתקבל תפלתם אז יתפללו לך בבית הזה או בכל מקום שהם ויפנו לביתך זה :
<b style="color: gray;">מצודת דוד</b> <b>דרך ארצם .</b> כי בהיותם בארץ העובדי כוכבים תהיה הכוונה שתעבור התפלה דרך ארצם והעיר והבית :
<h3>{לט}</h3>
וְשָׁמַעְתָּ֨ מִן־הַשָּׁמַ֜יִם מִמְּכ֣וֹן שִׁבְתְּךָ֗ אֶת־תְּפִלָּתָם֙ וְאֶת־תְּחִנֹּ֣תֵיהֶ֔ם וְעָשִׂ֖יתָ מִשְׁפָּטָ֑ם וְסָלַחְתָּ֥ לְעַמְּךָ֖ אֲשֶׁ֥ר חָֽטְאוּ־לָֽךְ׃
<b style="color: gray;">רש"י</b> <b>ושמעת .</b> תפלתם . ועל זה יתגדל שמך בעולם :
<b style="color: gray;">מצודת דוד</b> <b>ועשית משפטם .</b> לנקום מהעובדי כוכבים למען יכירו שלא טוב בעיני ה' הכבדת עולם על ישראל :
<h3>{מ}</h3>
עַתָּ֣ה אֱלֹהַ֗י יִֽהְיוּ־נָ֤א עֵינֶ֙יךָ֙ פְּתֻח֔וֹת וְאָזְנֶ֖יךָ קַשֻּׁב֑וֹת לִתְפִלַּ֖ת הַמָּק֥וֹם הַזֶּֽה׃
<b style="color: gray;">מצודת ציון</b> <b>קשובות .</b> ענין שמיעה כמו ואין קשב ( מ''א יח ) :
<h3>{מא}</h3>
וְעַתָּ֗ה קוּמָ֞ה יְהוָ֤ה אֱלֹהִים֙ לְֽנוּחֶ֔ךָ אַתָּ֖ה וַאֲר֣וֹן עֻזֶּ֑ךָ כֹּהֲנֶ֜יךָ יְהוָ֤ה אֱלֹהִים֙ יִלְבְּשׁ֣וּ תְשׁוּעָ֔ה וַחֲסִידֶ֖יךָ יִשְׂמְח֥וּ בַטּֽוֹב׃
<b style="color: gray;">רש"י</b> <b>ועתה קומה ה' .</b> שלא להטלטל כאשר עד עתה משילה לנוב ומנוב לגבעון : <b>אתה וארון עזך .</b> שלא יטלטל עוד מעתה : <b>עזך .</b> על שם כן קרוי עוזך על שעשה נפלאותיו ועזוזות בפלשתים וכן כתיב ( לעיל ט''ז ) בהודו לה' דרשו ה' ועוזו ועוד אמרו רבותינו במסכת עבודת כוכבים וישרנה הפרות ( שמואל א' ו' ) מה שירה אמרו הושיעה לו ימינו וזרוע קדשו ( תהלים צ''ח ) : <b>ילבשו תשועה .</b> מחמת שלא יטלטלו ממקום למקום כמו והיה צדק אזור מתניו ( ישעיה י''א ) : <b>וחסידיך ישמחו בטוב .</b> ברוב טובות ומעשרות הניתן ללוים בשכר ששומרין את הארון ומשוררים לפניו :
<b style="color: gray;">מצודת דוד</b> <b>קומה ה' .</b> קום ממקומך להשרות השכינה במקום המנוחה והיא בית קה''ק : <b>ילבשו תשועה .</b> ר''ל תשועתך יקיפם מסביב כבגד יעטה : <b>בטוב .</b> בהטובה הבאה ממך :
<b style="color: gray;">מצודת ציון</b> <b>עזך .</b> ענין חוזק :
<b style="color: gray;">רלב"ג</b> <b>ועתה קומה ה' אלהים לנוחך וגו' .</b> ידמה שבעת תפלת שלמה היה שם ארון ה' לפניו ואע''פ שנזכר במה שקדם שיצאו הכהנים מן הקדש כי לא היו כלם נושאים הארון והנה קצתם היו משרתים בהקרבת הקרבנות בעת שהיו קצתם נושאים ולזה התפלל שיקום ה' וישרה שכינתו בזה הבית אשר יהיה לו בית מנוחה כי לא יבחר ה' ית' במקום זולתו עוד : <b>אתה וארון עזך .</b> ר''ל אתה תביא שכינתך לזה המקום לנוח בו תמיד וארון עזך גם כן ינוח בזה המקום כי עוד לא יעתק למקום אחר יבחר ה' ית' בו : <b>כהניך ה' אלהים ילבשו תשועה .</b> כשישרתוך שרות תדבק בו השגחתך בישראל בדרך שחסידיך ישמחו בטוב שתביא עליהם :
<h3>{מב}</h3>
יְהוָ֣ה אֱלֹהִ֔ים אַל־תָּשֵׁ֖ב פְּנֵ֣י מְשִׁיחֶ֑יךָ זָכְרָ֕ה לְחַֽסְדֵ֖י דָּוִ֥יד עַבְדֶּֽךָ׃
<b style="color: gray;">רש"י</b> <b>אל תשב פני משיחך .</b> מלעשות טובה עמדי ואם לא למעני עשה למענך :
<b style="color: gray;">מצודת דוד</b> <b>אל תשב וכו' .</b> ר''ל אל תשב פני ריקם לבל לקבל תפלתי : <b>לחסדי דוד .</b> למעשה החסד שעשה דוד אבי ובעבורו אל תשב פני ריקם :
<b style="color: gray;">רלב"ג</b> <b>אל תשב פני משיחך .</b> קרא עצמו משיח ה' ית' כי ה' ית' בחר בו ועוד שכבר נמשח בשמן המשח' ואמר שישמע ה' תפלתו בעבור זכות דוד עבדו וחסדיו כי באמת כל מעשיו וכונותיו היו בתכלית מה שאפשר מהשלמו' כמו שנתבאר מספור דברי קורותיו . רק בדבר אוריה החיתי לבד . ובעבור חסידותו ביתר עניניו העביר חטאתו ה' ית' כאמרו גם ה' העביר חטאתך לא תמות ( ש''ב י''ב י''ג ) כמו שאמר שלמה הן צדיק בארץ ישולם אף כי רשע וחוטא ( משלי י''א ל''א ) והנה מלת רשע היא אצלנו פעל עבר . והרצון בזה הנה הצדיק יעמוד בשלום בארץ גם כאשר רשע לעבור עברה בה והוא חוטא בה הנה עם כל זה יגין עליו בשלא יענש על העברה ההיא באופן שהיה נענש לולא עוצם צדקו :
<h2>דברי הימים ב פרק-ז</h2>
<h3>{א}</h3>
וּכְכַלּ֤וֹת שְׁלֹמֹה֙ לְהִתְפַּלֵּ֔ל וְהָאֵ֗שׁ יָֽרְדָה֙ מֵֽהַשָּׁמַ֔יִם וַתֹּ֥אכַל הָעֹלָ֖ה וְהַזְּבָחִ֑ים וּכְב֥וֹד יְהוָ֖ה מָלֵ֥א אֶת־הַבָּֽיִת׃
<b style="color: gray;">מצודת דוד</b> <b>וכבוד ה' וכו' .</b> ר''ל שכן היה מלא כאשר היה קודם ירידת האש מעת שיצאו הכהנים מן הקדש והתחילו להרים קול וכו' כמ''ש למעלה :
<h3>{ב}</h3>
וְלֹ֤א יָֽכְלוּ֙ הַכֹּ֣הֲנִ֔ים לָב֖וֹא אֶל־בֵּ֣ית יְהוָ֑ה כִּֽי־מָלֵ֥א כְבוֹד־יְהוָ֖ה אֶת־בֵּ֥ית יְהוָֽה׃
<h3>{ג}</h3>
וְכֹ֣ל ׀ בְּנֵ֣י יִשְׂרָאֵ֗ל רֹאִים֙ בְּרֶ֣דֶת הָאֵ֔שׁ וּכְב֥וֹד יְהוָ֖ה עַל־הַבָּ֑יִת וַיִּכְרְעוּ֩ אַפַּ֨יִם אַ֤רְצָה עַל־הָרִֽצְפָה֙ וַיִּֽשְׁתַּֽחֲו֔וּ וְהוֹד֤וֹת לַיהוָה֙ כִּ֣י ט֔וֹב כִּ֥י לְעוֹלָ֖ם חַסְדּֽוֹ׃
<b style="color: gray;">מצודת דוד</b> <b>והודות לה' .</b> אמרו הודות לה' את ההלול האמור בה כי טוב וכו' והוא הלל הגדול :
<b style="color: gray;">מצודת ציון</b> <b>הרצפה .</b> הקרקע הרצופה במצע אבנים וכן על רצפת בהט ושש ( אסתר א ) :
<h3>{ד}</h3>
וְהַמֶּ֖לֶךְ וְכָל־הָעָ֑ם זֹבְחִ֥ים זֶ֖בַח לִפְנֵ֥י יְהוָֽה׃
<h3>{ה}</h3>
וַיִּזְבַּ֞ח הַמֶּ֣לֶךְ שְׁלֹמֹה֮ אֶת־זֶ֣בַח הַבָּקָ֗ר עֶשְׂרִ֤ים וּשְׁנַ֙יִם֙ אֶ֔לֶף וְצֹ֕אן מֵאָ֥ה וְעֶשְׂרִ֖ים אָ֑לֶף וַֽיַּחְנְכוּ֙ אֶת־בֵּ֣ית הָֽאֱלֹהִ֔ים הַמֶּ֖לֶךְ וְכָל־הָעָֽם׃
<b style="color: gray;">מצודת ציון</b> <b>ויחנכו .</b> התחלת הדבר לעמוד בה משם והלאה קרוי חנוך בלשון מקרא :
<h3>{ו}</h3>
וְהַכֹּהֲנִ֞ים עַל־מִשְׁמְרוֹתָ֣ם עֹמְדִ֗ים וְהַלְוִיִּ֞ם בִּכְלֵי־שִׁ֤יר יְהוָה֙ אֲשֶׁ֨ר עָשָׂ֜ה דָּוִ֣יד הַמֶּ֗לֶךְ לְהֹד֤וֹת לַיהוָה֙ כִּֽי־לְעוֹלָ֣ם חַסְדּ֔וֹ בְּהַלֵּ֥ל דָּוִ֖יד בְּיָדָ֑ם וְהַכֹּהֲנִים֙ (מחצצרים) [מַחְצְרִ֣ים] נֶגְדָּ֔ם וְכָל־יִשְׂרָאֵ֖ל עֹמְדִֽים׃
<b style="color: gray;">רש"י</b> <b>והכהנים על משמרותם .</b> כאשר חלקן דוד לכ''ד משמרות לשרת כל משמרה ומשמרה שבוע שלה והלוים כמו כן על כ''ד משמרות שלהם : <b>להודות .</b> בכלי שיר שהיו אומרים הודו לה' כי טוב כי לעולם חסדו : <b>בהלל דויד .</b> הכלי שיר שהיו אומרין בו הלל של דוד וההודיות בידם של לוים : <b>והכהנים .</b> מחצרים נגדם . שעליהם לשורר בחצוצרות שנאמר ובני אהרן הכהנים יתקעו וגו' ( מדבר י' ) :
<b style="color: gray;">מצודת דוד</b> <b>על משמרותם .</b> כל משמרה במקום מיוחד : <b>להודות לה' .</b> ר''ל עמדו בכלי שיר להודות לה' בהלול האמור בה כי לעולם חסדו : <b>בהלל דוד בידם .</b> ר''ל בידם היו כלי שיר שעשה דוד להלל בם והוא כפל ענין במ''ש : <b>מחצרים .</b> תקעו בחצוצרות : <b>נגדם .</b> מול הלוים : <b>עומדים .</b> לשמוע ההלול :
<h3>{ז}</h3>
וַיְקַדֵּ֣שׁ שְׁלֹמֹ֗ה אֶת־תּ֤וֹךְ הֶֽחָצֵר֙ אֲשֶׁר֙ לִפְנֵ֣י בֵית־יְהוָ֔ה כִּֽי־עָ֤שָׂה שָׁם֙ הָֽעֹל֔וֹת וְאֵ֖ת חֶלְבֵ֣י הַשְּׁלָמִ֑ים כִּֽי־מִזְבַּ֤ח הַנְּחֹ֙שֶׁת֙ אֲשֶׁ֣ר עָשָׂ֣ה שְׁלֹמֹ֔ה לֹ֣א יָכ֗וֹל לְהָכִ֛יל אֶת־הָעֹלָ֥ה וְאֶת־הַמִּנְחָ֖ה וְאֶת־הַחֲלָבִֽים׃
<b style="color: gray;">רש"י</b> <b>ויקדש שלמה את תוך החצר .</b> רבותינו חולקין בדבר זה ( זבחים נ''ט ) רבי יהודה אומר קדש את רצפת העזרה בקדושת מזבח להקטיר על הרצפה כי מזבח הנחשת קטן מהכיל שרבו קרבנות להביא אמר לו רבי יוסי והלא כבר נאמר ( לעיל ב' ח' ) אלף עולות יעלה שלמה על מזבח שעשה משה וכשאתה מגיע לחשבון אמות ומנין עולות תמצא שזה של אבנים גדול משל משה שהמזבח של משה מקום מערכתו אמה על אמה ושל שלמה מקום מערכתו כ''ד על כ''ד הרי של שלמה חמשה מאות ושבעים ושש כשל משה א''כ מה הוא קדש המלך את תוך החצר שקבע בו מזבח של אבנים מחובר ברצפה : <b>לא יכול להכיל .</b> בשל משה הוא אומר כאדם האומר ננס פלוני ופסול לעבודה :
<b style="color: gray;">מצודת דוד</b> <b>את תוך החצר .</b> רצפת חצר הכהנים קדש בקדושת המזבח כי עשה וכו' : <b>מזבח הנחושת .</b> ר''ל מזבח אבנים תחת מזבח נחשת שעשה משה במדבר : <b>לא יכול להכיל את .</b> מרבית הקרבנות :
<b style="color: gray;">מצודת ציון</b> <b>להכיל .</b> להחזיק :
<b style="color: gray;">רלב"ג</b> <b>ויקדש שלמה את תוך החצר אשר לפני בית ה' .</b> הנה החצר הוא חצר הכהנים ותוך החצר ההוא קדש להקריב בו כי מזבח העולה שעשה שלמה שהיה עשרים אמה ארכו ועשרים אמה רחבו לא היה מספיק לכל אלו הקרבנות :
<h3>{ח}</h3>
וַיַּ֣עַשׂ שְׁלֹמֹ֣ה אֶת־הֶ֠חָג בָּעֵ֨ת הַהִ֜יא שִׁבְעַ֤ת יָמִים֙ וְכָל־יִשְׂרָאֵ֣ל עִמּ֔וֹ קָהָ֖ל גָּד֣וֹל מְאֹ֑ד מִלְּב֥וֹא חֲמָ֖ת עַד־נַ֥חַל מִצְרָֽיִם׃
<b style="color: gray;">רש"י</b> <b>מלבוא חמת .</b> שהוא בצפון של ארץ ישראל : <b>עד נחל מצרים .</b> שהיא כנגדו כמפורש באלה מסעי :
<b style="color: gray;">מצודת דוד</b> <b>ויעש וכו' .</b> ר''ל מלבד ימי החנוך הרבו עוד להביא קרבנות בימי החג בעבור חנוכת הבית : <b>מלבוא חמת .</b> מן המקום שבאים בה לחמת והיא בפאת הצפוני עד נחל מצרים שהיא בפאת הדרומי :
<h3>{ט}</h3>
וַֽיַּעֲשׂ֛וּ בַּיּ֥וֹם הַשְּׁמִינִ֖י עֲצָ֑רֶת כִּ֣י ׀ חֲנֻכַּ֣ת הַמִּזְבֵּ֗חַ עָשׂוּ֙ שִׁבְעַ֣ת יָמִ֔ים וְהֶחָ֖ג שִׁבְעַ֥ת יָמִֽים׃
<b style="color: gray;">מצודת דוד</b> <b>כי חנוכת המזבח .</b> ר''ל כאשר השלימו לעשות שבעת ימי חנוכה ושבעת ימי החג עשו עצרת כמשפט התורה :
<h3>{י}</h3>
וּבְי֨וֹם עֶשְׂרִ֤ים וּשְׁלֹשָׁה֙ לַחֹ֣דֶשׁ הַשְּׁבִיעִ֔י שִׁלַּ֥ח אֶת־הָעָ֖ם לְאָהֳלֵיהֶ֑ם שְׂמֵחִים֙ וְט֣וֹבֵי לֵ֔ב עַל־הַטּוֹבָ֗ה אֲשֶׁ֨ר עָשָׂ֤ה יְהוָה֙ לְדָוִ֣יד וְלִשְׁלֹמֹ֔ה וּלְיִשְׂרָאֵ֖ל עַמּֽוֹ׃
<b style="color: gray;">רש"י</b> <b>וביום עשרים ושלשה לחדש השביעי שלח את העם .</b> שהוא ט' לחנוכת הבית ובמלכים ( א' ח' ) כתוב וביום השמיני שהוא כ''ב לחדש פתרון ביום ח' נתן להם רשות לילך לאחר החג ולמחר כשיצא החג אז הלכו כולם יחד , ע''א ביום ח' נתן להם רשות ושלח אותם היושבים בתוך תחום שבת וכל מי שירצה ליסע ולילך באותו היום באותו התחום ולמחר שלח כל העם כולו ובב''ר מפרש נטלו רשות ממנו והמתינו עוד שם יום אחד וחזרו ונטלו רשות עוד למחר פעם שניה לכך נאמר ביום כ''ג בחדש : <b>שמחים וטובי לב וגו' .</b> לדויד ולשלמה . כי מה שדבר בפיו ( לעיל כ''ח ) בנך שלמה הוא יבנה בית לשמי מלא בידו שנתן לו בן יושב על כסאו שבנה הבית לשם ה' ובב''ר מפרש א''ר לוי כתיב כי חנוכת וגו' שמחים מוסב על אשר אמר ה' לדוד שקיים מה שנדר לשלמה שבחר בו מכל אחיו כי חכם הוא : <b>ולישראל עמו .</b> כדכתיב במלכים ( א' ח' ) לא נפל דבר אחד וגו' , ע''א ולישראל עמו שהיה להם מושל שהיו יושבין בבטחון ובהשקט כדכתיב וישב יהודה וישראל וגו' ( שם ה' ) :
<b style="color: gray;">מצודת דוד</b> <b>וביום עשרים ושלשה .</b> הוא יום המחרת מן יום שמיני העצרת : <b>לדויד .</b> שקיים לו הבטחתו אשר בנו היושב על כסאו בנה הבית : <b>ולישראל עמו .</b> על כי ראו אשר שרתה השכינה בהבית הבנוי :
<h3>{יא}</h3>
וַיְכַ֧ל שְׁלֹמֹ֛ה אֶת־בֵּ֥ית יְהוָ֖ה וְאֶת־בֵּ֣ית הַמֶּ֑לֶךְ וְאֵ֨ת כָּל־הַבָּ֜א עַל־לֵ֣ב שְׁלֹמֹ֗ה לַעֲשׂ֧וֹת בְּבֵית־יְהוָ֛ה וּבְבֵית֖וֹ הִצְלִֽיחַ׃
<b style="color: gray;">מצודת דוד</b> <b>ואת כל הבא וכו' .</b> את כל מה שחשב לעשות עשה והצליח :
<h3>{יב}</h3>
וַיֵּרָ֧א יְהוָ֛ה אֶל־שְׁלֹמֹ֖ה בַּלָּ֑יְלָה וַיֹּ֣אמֶר ל֗וֹ שָׁמַ֙עְתִּי֙ אֶת־תְּפִלָּתֶ֔ךָ וּבָחַ֜רְתִּי בַּמָּק֥וֹם הַזֶּ֛ה לִ֖י לְבֵ֥ית זָֽבַח׃
<b style="color: gray;">רש"י</b> <b>וירא ה' אל שלמה בלילה .</b> בחזיון לילה : <b>שמעתי את תפלתך .</b> בלשון שאמר שלמה ושמעת השיב הקב''ה שמעתי תפלתך הוא התפלל בהעצר השמים השיב הקב''ה הן אעצור , הוא התפלל רעב וארבה והקב''ה משיבו והן אצוה על חגב , הוא התפלל על דבר והקב''ה משיבו ואם אשלח דבר בעמי : <b>ויכנעו עמי .</b> במה שיתפללו ויבקשו פני וישובו מדרכיהם הרעים הרי ג' כנגד ג' :
<b style="color: gray;">מצודת דוד</b> <b>לבית זבח .</b> להיות לי בית זבח :
<b style="color: gray;">רלב"ג</b> <b>ויאמר לו שמעתי את תפלתך וגו' .</b> הנה הרחיב המאמר בזה המקום כי כבר השמיט קצת אלו הדברים בס' מלכים וכל זה מבואר עם עם שבארנו שם :
<h3>{יג}</h3>
הֵ֣ן אֶֽעֱצֹ֤ר הַשָּׁמַ֙יִם֙ וְלֹֽא־יִהְיֶ֣ה מָטָ֔ר וְהֵן־אֲצַוֶּ֥ה עַל־חָגָ֖ב לֶאֱכ֣וֹל הָאָ֑רֶץ וְאִם־אֲשַׁלַּ֥ח דֶּ֖בֶר בְּעַמִּֽי׃
<b style="color: gray;">רש"י</b> <b>הן אעצור .</b> והן אצוה ואם אשלח . כנגד ג' תפילות ואני אשמע ואסלח לחטאתם וארפא את ארצם :
<b style="color: gray;">מצודת דוד</b> <b>הן אעצור וכו' .</b> ר''ל כל צרה שתבוא בהם הן עצירת השמים מן המטר הן שילוח החגב וכו' :
<b style="color: gray;">מצודת ציון</b> <b>אעצור .</b> ענין מניעה : <b>חגב .</b> מין ארבה :
<h3>{יד}</h3>
וְיִכָּנְע֨וּ עַמִּ֜י אֲשֶׁ֧ר נִֽקְרָא־שְׁמִ֣י עֲלֵיהֶ֗ם וְיִֽתְפַּֽלְלוּ֙ וִֽיבַקְשׁ֣וּ פָנַ֔י וְיָשֻׁ֖בוּ מִדַּרְכֵיהֶ֣ם הָרָעִ֑ים וַאֲנִי֙ אֶשְׁמַ֣ע מִן־הַשָּׁמַ֔יִם וְאֶסְלַח֙ לְחַטָּאתָ֔ם וְאֶרְפָּ֖א אֶת־אַרְצָֽם׃
<b style="color: gray;">מצודת דוד</b> <b>ויכנעו .</b> וכאשר יכנעו עמי וכו' : <b>ואני אשמע .</b> אז אני אשמע וכו' :
<h3>{טו}</h3>
עַתָּ֗ה עֵינַי֙ יִהְי֣וּ פְתֻח֔וֹת וְאָזְנַ֖י קַשֻּׁב֑וֹת לִתְפִלַּ֖ת הַמָּק֥וֹם הַזֶּֽה׃
<b style="color: gray;">מצודת דוד</b> <b>לתפלת המקום הזה .</b> אל התפלה אשר יתפללו בהמקום הזה :
<b style="color: gray;">מצודת ציון</b> <b>קשובות .</b> שומעות :
<h3>{טז}</h3>
וְעַתָּ֗ה בָּחַ֤רְתִּי וְהִקְדַּ֙שְׁתִּי֙ אֶת־הַבַּ֣יִת הַזֶּ֔ה לִהְיוֹת־שְׁמִ֥י שָׁ֖ם עַד־עוֹלָ֑ם וְהָי֨וּ עֵינַ֧י וְלִבִּ֛י שָׁ֖ם כָּל־הַיָּמִֽים׃
<b style="color: gray;">רש"י</b> <b>והיו עיני ולבי .</b> תרגם יונתן ותהי שכינתי שריא ביה אם רעותי מתעבדא תמן כל יומיא , והיו עיני שם אם לבי וחפצי שם :
<b style="color: gray;">מצודת דוד</b> <b>עד עולם .</b> לא אשרה עוד שכינתי במקום אחר : <b>עיני ולבי .</b> ר''ל השגחתי :
<h3>{יז}</h3>
וְאַתָּ֞ה אִם־תֵּלֵ֣ךְ לְפָנַ֗י כַּאֲשֶׁ֤ר הָלַךְ֙ דָּוִ֣יד אָבִ֔יךָ וְלַעֲשׂ֕וֹת כְּכֹ֖ל אֲשֶׁ֣ר צִוִּיתִ֑יךָ וְחֻקַּ֥י וּמִשְׁפָּטַ֖י תִּשְׁמֽוֹר׃
<h3>{יח}</h3>
וַהֲקִ֣ימוֹתִ֔י אֵ֖ת כִּסֵּ֣א מַלְכוּתֶ֑ךָ כַּאֲשֶׁ֣ר כָּרַ֗תִּי לְדָוִ֤יד אָבִ֙יךָ֙ לֵאמֹ֔ר לֹֽא־יִכָּרֵ֤ת לְךָ֙ אִ֔ישׁ מוֹשֵׁ֖ל בְּיִשְׂרָאֵֽל׃
<b style="color: gray;">מצודת דוד</b> <b>והקימותי .</b> להיות מתקיים לעולם לזרעך אחריך : <b>לך .</b> ר''ל מזרעך :
<h3>{יט}</h3>
וְאִם־תְּשׁוּב֣וּן אַתֶּ֔ם וַעֲזַבְתֶּם֙ חֻקּוֹתַ֣י וּמִצְוֹתַ֔י אֲשֶׁ֥ר נָתַ֖תִּי לִפְנֵיכֶ֑ם וַהֲלַכְתֶּ֗ם וַעֲבַדְתֶּם֙ אֱלֹהִ֣ים אֲחֵרִ֔ים וְהִשְׁתַּחֲוִיתֶ֖ם לָהֶֽם׃
<b style="color: gray;">מצודת דוד</b> <b>אתם .</b> על ישראל בכללם יאמר : <b>אשליך .</b> ר''ל אמאס בם : <b>למשל .</b> מחורבן הבית יביאו למשל על חרבנות אחרות :
<h3>{כ}</h3>
וּנְתַשְׁתִּ֗ים מֵעַ֤ל אַדְמָתִי֙ אֲשֶׁ֣ר נָתַ֣תִּי לָהֶ֔ם וְאֶת־הַבַּ֤יִת הַזֶּה֙ אֲשֶׁ֣ר הִקְדַּ֣שְׁתִּי לִשְׁמִ֔י אַשְׁלִ֖יךְ מֵעַ֣ל פָּנָ֑י וְאֶתְּנֶ֛נּוּ לְמָשָׁ֥ל וְלִשְׁנִינָ֖ה בְּכָל־הָעַמִּֽים׃
<b style="color: gray;">רש"י</b> <b>אשליך מעל פני .</b> כתנאי שביני וביניכם ואם לא תשמעו לי ( ויקרא כ''ו ) מה נאמר והשימותי את מקדשיכם : <b>ואתננו למשל ולשנינה .</b> כענין שמושלים משל על מי שאירע לו דבר פגע : <b>ולשנינה .</b> כמו ( דברים ו' ) ושננתם לבנך ותתנינון לשון סיפור רעות וכן תרגום ויספר ואשתעי ולשועי :
<b style="color: gray;">מצודת ציון</b> <b>ונתשתים .</b> ענין עקירה כמו לנתוש ולנתוץ ( ירמיה א ) : <b>ולשנינה .</b> ענין התמדת הדבור כמו ושננתם לבניך ( דברים ו ) :
<h3>{כא}</h3>
וְהַבַּ֤יִת הַזֶּה֙ אֲשֶׁ֣ר הָיָ֣ה עֶלְי֔וֹן לְכָל־עֹבֵ֥ר עָלָ֖יו יִשֹּׁ֑ם וְאָמַ֗ר בַּמֶּ֨ה עָשָׂ֤ה יְהוָה֙ כָּ֔כָה לָאָ֥רֶץ הַזֹּ֖את וְלַבַּ֥יִת הַזֶּֽה׃
<b style="color: gray;">רש"י</b> <b>לכל עובר עליו ישום .</b> כלומר יחרב הבית ואז כל עובר עליו ישום כמו ( איוב י''ח ) על יומו נשמו אחרונים : <b>במה עשה ה' .</b> כמו על מה עשה ה' ( דברים כ''ט ) וכן כתיב ( במלכים א' ט' ) :
<b style="color: gray;">מצודת דוד</b> <b>היה עליון .</b> שהיה קודם החורבן עליון במעלה לכל עיני העובר עליו עתה בחורבנו ישום כל אחד על גודל החורבן : <b>במה .</b> בעבור מה :
<b style="color: gray;">מצודת ציון</b> <b>ישום .</b> ענין תמהון כמו ישום וישרוק ( ירמיה יט ) :
<h3>{כב}</h3>
וְאָמְר֗וּ עַל֩ אֲשֶׁ֨ר עָֽזְב֜וּ אֶת־יְהוָ֣ה ׀ אֱלֹהֵ֣י אֲבֹתֵיהֶ֗ם אֲשֶׁ֣ר הוֹצִיאָם֮ מֵאֶ֣רֶץ מִצְרַיִם֒ וַֽיַּחֲזִ֙יקוּ֙ בֵּאלֹהִ֣ים אֲחֵרִ֔ים וַיִּשְׁתַּחֲו֥וּ לָהֶ֖ם וַיַּֽעַבְד֑וּם עַל־כֵּן֙ הֵבִ֣יא עֲלֵיהֶ֔ם אֵ֥ת כָּל־הָרָעָ֖ה הַזֹּֽאת׃
<b style="color: gray;">מצודת דוד</b> <b>ואמרו .</b> המשיבים יאמרו : <b>הביא .</b> ה' אלהי אבותיכם האמור למעלה :
<h2>דברי הימים ב פרק-ח</h2>
<h3>{א}</h3>
וַיְהִ֞י מִקֵּ֣ץ ׀ עֶשְׂרִ֣ים שָׁנָ֗ה אֲשֶׁ֨ר בָּנָ֧ה שְׁלֹמֹ֛ה אֶת־בֵּ֥ית יְהוָ֖ה וְאֶת־בֵּיתֽוֹ׃
<b style="color: gray;">רש"י</b> <b>ויהי מקץ עשרים שנה .</b> פתרון מקץ עשרים שנה שנגמר כל הבנין של בית ה' שבע שנים ואת ביתו י''ג שנים כדכתיב במלכים ( שם ו ) :
<b style="color: gray;">מצודת דוד</b> <b>אשר בנה .</b> ר''ל אשר השלים הבנין :
<h3>{ב}</h3>
וְהֶעָרִ֗ים אֲשֶׁ֨ר נָתַ֤ן חוּרָם֙ לִשְׁלֹמֹ֔ה בָּנָ֥ה שְׁלֹמֹ֖ה אֹתָ֑ם וַיּ֥וֹשֶׁב שָׁ֖ם אֶת־בְּנֵ֥י יִשְׂרָאֵֽל׃
<b style="color: gray;">מצודת דוד</b> <b>והערים .</b> ר''ל ואחר שבנה הערים וכו' : <b>ויושב שם וכו' .</b> ( ובמ''א לא הוזכר מן הערים שנתן חירם לשלמה כ''א מן הערים שנתן שלמה לחירם וכן דרך המקרא מה שסתם זה גלה זה ) :
<h3>{ג}</h3>
וַיֵּ֤לֶךְ שְׁלֹמֹה֙ חֲמָ֣ת צוֹבָ֔ה וַיֶּחֱזַ֖ק עָלֶֽיהָ׃
<b style="color: gray;">מצודת דוד</b> <b>וילך .</b> אחר כל המעשים האלו הלך למלחמה על חמת צובה ונתגבר עליה וכבשה :
<h3>{ד}</h3>
וַיִּ֥בֶן אֶת־תַּדְמֹ֖ר בַּמִּדְבָּ֑ר וְאֵת֙ כָּל־עָרֵ֣י הַֽמִּסְכְּנ֔וֹת אֲשֶׁ֥ר בָּנָ֖ה בַּחֲמָֽת׃
<b style="color: gray;">רש"י</b> <b>ויבן את תדמור במדבר .</b> ( ובמלכים א' ט' ) כתיב את תמור ותדמור קרינן וזה ששנינו ביבמות אין מקבלים גרים מן התרמודים ובב''ר בפרשת עקידה מפרש שעזרו לשונאיהם של ישראל ולפי שהמירו עצמם ונתחלפו לרעה בסוף על כן נכתב במלכים תמור לשון תמורה שהיה להם לעשות לישראל חסד עשה עמהם שלמה שבנה להם כרך תדמור ומשום שלמה לא נכתב כאן תמור אלא תדמור כלומר עיר חשובה הכל לכבוד שלמה שאין כבוד שלמה לומר כאן הא בנה כרך שמרדו בו וקלקלו בו ועל כן כתב תדמור ולא תמור :
<b style="color: gray;">מצודת דוד</b> <b>ויבן .</b> ואח''ז בנה תדמור וכל ערי המסכנות וכו' כי בעודו בונה בית ה' וביתו לא נתעסק בזה :
<b style="color: gray;">מצודת ציון</b> <b>ערי המסכנות .</b> ערי אוצרות וכן ויבן ערי מסכנות ( שמות א ) :
<h3>{ה}</h3>
וַיִּ֜בֶן אֶת־בֵּ֤ית חוֹרוֹן֙ הָֽעֶלְי֔וֹן וְאֶת־בֵּ֥ית חוֹר֖וֹן הַתַּחְתּ֑וֹן עָרֵ֣י מָצ֔וֹר חוֹמ֖וֹת דְּלָתַ֥יִם וּבְרִֽיחַ׃
<b style="color: gray;">רש"י</b> <b>ערי מצור .</b> לפי שהיו עומדים על התחום הוצרכו חוזק כל כך :
<b style="color: gray;">מצודת דוד</b> <b>ויבן את בית חורון וכו' .</b> אף שנאמר ( בדה''א ) אשר שארה מבנות אפרים בנתה הערים ההם כי יתכן אשר נחרבו וחזר שלמה ובנאם או שבנאם להיות ערי מבצר מוקפות חומה וכו' :
<b style="color: gray;">מצודת ציון</b> <b>ערי מצור .</b> ערי מבצר נקראת ערי מצור על כי אין לבוא בהן כ''א יצורו עליהן מסביב לבלתי תת יוצא ובא להביא מזון ומים :
<h3>{ו}</h3>
וְאֶֽת־בַּעֲלָ֗ת וְאֵ֨ת כָּל־עָרֵ֤י הַֽמִּסְכְּנוֹת֙ אֲשֶׁ֣ר הָי֣וּ לִשְׁלֹמֹ֔ה וְאֵת֙ כָּל־עָרֵ֣י הָרֶ֔כֶב וְאֵ֖ת עָרֵ֣י הַפָּרָשִׁ֑ים וְאֵ֣ת ׀ כָּל־חֵ֣שֶׁק שְׁלֹמֹ֗ה אֲשֶׁ֤ר חָשַׁק֙ לִבְנ֤וֹת בִּירֽוּשָׁלִַ֙ם֙ וּבַלְּבָנ֔וֹן וּבְכֹ֖ל אֶ֥רֶץ מֶמְשַׁלְתּֽוֹ׃
<b style="color: gray;">מצודת דוד</b> <b>כל ערי המסכנות .</b> מלבד מה שבנה בחמת : <b>ואת כל ערי וכו' .</b> ר''ל כל הדברים האלה בנאם אחר כלות בנין בית ה' וביתו :
<b style="color: gray;">מצודת ציון</b> <b>חשק .</b> ענין תאוה : <b>ובלבנון .</b> כן שם היער :
<h3>{ז}</h3>
כָּל־הָ֠עָם הַנּוֹתָ֨ר מִן־הַחִתִּ֜י וְהָאֱמֹרִ֤י וְהַפְּרִזִּי֙ וְהַחִוִּ֣י וְהַיְבוּסִ֔י אֲשֶׁ֛ר לֹ֥א מִיִּשְׂרָאֵ֖ל הֵֽמָּה׃
<h3>{ח}</h3>
מִן־בְּנֵיהֶ֗ם אֲשֶׁ֨ר נוֹתְר֤וּ אַחֲרֵיהֶם֙ בָּאָ֔רֶץ אֲשֶׁ֥ר לֹֽא־כִלּ֖וּם בְּנֵ֣י יִשְׂרָאֵ֑ל וַיַּעֲלֵ֤ם שְׁלֹמֹה֙ לְמַ֔ס עַ֖ד הַיּ֥וֹם הַזֶּֽה׃
<b style="color: gray;">מצודת דוד</b> <b>למס .</b> ר''ל למס עובד לבנות את הבנינים האמורים : <b>עד היום הזה .</b> ר''ל עד כלות כל הבנינים :
<b style="color: gray;">מצודת ציון</b> <b>כלום .</b> מלשון כליון :
<h3>{ט}</h3>
וּמִן־בְּנֵי֙ יִשְׂרָאֵ֔ל אֲ֠שֶׁר לֹא־נָתַ֧ן שְׁלֹמֹ֛ה לַעֲבָדִ֖ים לִמְלַאכְתּ֑וֹ כִּי־הֵ֜מָּה אַנְשֵׁ֤י מִלְחָמָה֙ וְשָׂרֵ֣י שָׁלִישָׁ֔יו וְשָׂרֵ֥י רִכְבּ֖וֹ וּפָרָשָֽׁיו׃
<b style="color: gray;">רש"י</b> <b>למלאכתו .</b> למלאכת בניינו למה כי הגרים למלאכתו ולא אנשי ישראל לפי כי ישראל המה אנשי חיל ואנשי מלחמה ושרי רכבו ופרשיו :
<b style="color: gray;">מצודת דוד</b> <b>ומן בני ישראל אשר וכו' .</b> ר''ל אבל מן בני ישראל הם אשר לא נתן וכו' :
<b style="color: gray;">מצודת ציון</b> <b>שלישיו .</b> גבוריו :
<b style="color: gray;">רלב"ג</b> <b>ומן בני ישראל אשר לא נתן שלמה וגו' .</b> ר''ל הנה היתה הסבה אשר לא נתן שלמה לעבדים למלאכתו מבני ישראל ואע''פ שהיה אפשר לו זה לפי מה שנכתב בפרשת מלך בס' שמואל לפי שהם אנשי מלחמה ושריו ופרשיו :
<h3>{י}</h3>
וְאֵ֨לֶּה שָׂרֵ֤י (הנציבים) [הַנִּצָּבִ֛ים] אֲשֶׁר־לַמֶּ֥לֶךְ שְׁלֹמֹ֖ה חֲמִשִּׁ֣ים וּמָאתָ֑יִם הָרֹדִ֖ים בָּעָֽם׃
<b style="color: gray;">רש"י</b> <b>חמשים ומאתי' .</b> ובמלכים ( א' ט' ) חמשים וחמש מאות אלא זה וזה אחד הוא שמחסר לשם ג' מאות ושנה ומנה אותם שוב שהרי שם כתוב למעלה לבד משרי הנצבים וגו' שלשת אלפים ושלש מאות הרודים וכאן כתיב לעיל שלשת אלפים ושש מאות נמצא מה שחסר בפסוק אחד הוסיף בפסוק אחר ומחלקם בשביל שהג' מאות היתרים גרים היו והיו ממונים על אותן ג' אלפים וג' מאות הרודים על ע' אלף נשא סבל ופ' אלף חצב בהר ואלו חמשים ומאתים הנאמר כאן ישראלים היו ממונים על אותם ג' מאות גרים :
<b style="color: gray;">מצודת דוד</b> <b>ואלה שרי .</b> ואלה מספר של השרים אשר היו ממונים על הנצבים מן הגרים כמ''ש ( במ''א ) : <b>הרודים .</b> הנוגשים בעם עושי המלאכה והן מן החתי וכו' הנזכרים למעלה :
<b style="color: gray;">מצודת ציון</b> <b>הנצבים .</b> הממונים כמו נציב פלשתים ( ש''א י''ג ) : <b>הרודים .</b> ענין ממשלה כמו רדה בקרב אויביך ( תהלים קי ) :
<b style="color: gray;">רלב"ג</b> <b>ואלה שרי הנצבים אשר למלך שלמה וגו' .</b> הנה התרנו הספק בזה בספר מלכים ( א' ט' כ''כ ) במה שכתוב בזה המקום חמשים ומאתים ושם כתוב חמשים וחמש מאות :
<h3>{יא}</h3>
וְאֶת־בַּת־פַּרְעֹ֗ה הֶעֱלָ֤ה שְׁלֹמֹה֙ מֵעִ֣יר דָּוִ֔יד לַבַּ֖יִת אֲשֶׁ֣ר בָּֽנָה־לָ֑הּ כִּ֣י אָמַ֗ר לֹא־תֵשֵׁ֨ב אִשָּׁ֥ה לִי֙ בְּבֵית֙ דָּוִ֣יד מֶֽלֶךְ־יִשְׂרָאֵ֔ל כִּי־קֹ֣דֶשׁ הֵ֔מָּה אֲשֶׁר־בָּֽאָ֥ה אֲלֵיהֶ֖ם אֲר֥וֹן יְהוָֽה׃
<b style="color: gray;">רש"י</b> <b>העלה שלמה מעיר דוד .</b> היא ציון שהושיבה בעיר דוד כשלקחה והיתה שם עד כלותו לבנות את ביתו : <b>כי קדש המה .</b> כל העיר וכל הבתים : <b>אשר באה אליהם .</b> לפי שבאה אליהם ארון ה' באה לשון נקבה דוגמא ( שמואל א ד' ) וארון ברית ה' נלקחה :
<b style="color: gray;">מצודת דוד</b> <b>אשה לי .</b> ר''ל אשה המיוחדת לי לתשמיש : <b>בבית דוד .</b> ר''ל בקבוצת בתי דוד : <b>אשר באה .</b> על אשר באה אליהם הארון ועם שלא באה אלא לאחת מהן חשב את כולם כמו קדשים כל שהיו סמוכים אל מקום הארון :
<h3>{יב}</h3>
אָ֣ז הֶעֱלָ֧ה שְׁלֹמֹ֛ה עֹל֖וֹת לַיהוָ֑ה עַ֚ל מִזְבַּ֣ח יְהוָ֔ה אֲשֶׁ֥ר בָּנָ֖ה לִפְנֵ֥י הָאוּלָֽם׃
<b style="color: gray;">רש"י</b> <b>על מזבח ה' .</b> זה מזבח הנחשת שבנה שלמה וי''מ מזבח הנחשת שעשה שלמה תחת מזבח הנחשת שבנה משה ותימה בדבר שהרי כתיב ( מלכים ב' י''ז ) ואת עולת כל עם וכל דם עולה וגו' יהיה לבקר כלומר מזבח הנחשת שהיה שם קודם לכן יהיה לי לבקר מכלל שהמזבח היה של נחושת :
<b style="color: gray;">מצודת דוד</b> <b>אז .</b> בכלות הבנין העלה עולות רק על המזבח שלפני האולם כי מעתה נאסרו הבמות :
<b style="color: gray;">רלב"ג</b> <b>אז העלה שלמה עלות לה' וגו' .</b> זה כלו מבואר ממה שבארנו בזה בס' מלכים :
<h3>{יג}</h3>
וּבִדְבַר־י֣וֹם בְּי֗וֹם לְהַעֲלוֹת֙ כְּמִצְוַ֣ת מֹשֶׁ֔ה לַשַּׁבָּתוֹת֙ וְלֶ֣חֳדָשִׁ֔ים וְלַמּ֣וֹעֲד֔וֹת שָׁל֥וֹשׁ פְּעָמִ֖ים בַּשָּׁנָ֑ה בְּחַ֧ג הַמַּצּ֛וֹת וּבְחַ֥ג הַשָּׁבֻע֖וֹת וּבְחַ֥ג הַסֻּכּֽוֹת׃
<b style="color: gray;">מצודת דוד</b> <b>ובדבר יום ביום .</b> ובכל דבר הבא יום ביום : <b>להעלות .</b> לה' כמצות משה : <b>לשבתות וכו' .</b> את כולם העלה על המזבח ההוא :
<h3>{יד}</h3>
וַיַּעֲמֵ֣ד כְּמִשְׁפַּ֣ט דָּֽוִיד־אָ֠בִיו אֶת־מַחְלְק֨וֹת הַכֹּהֲנִ֜ים עַל־עֲבֹדָתָ֗ם וְהַלְוִיִּ֣ם עַל־מִ֠שְׁמְרוֹתָם לְהַלֵּ֨ל וּלְשָׁרֵ֜ת נֶ֤גֶד הַכֹּֽהֲנִים֙ לִדְבַר־י֣וֹם בְּיוֹמ֔וֹ וְהַשּׁוֹעֲרִ֥ים בְּמַחְלְקוֹתָ֖ם לְשַׁ֣עַר וָשָׁ֑עַר כִּ֣י כֵ֔ן מִצְוַ֖ת דָּוִ֥יד אִישׁ־הָאֱלֹהִֽים׃
<b style="color: gray;">מצודת דוד</b> <b>ויעמד כמשפט .</b> העמיד מחלקות הכהני' כפי החק שעשה דוד : <b>על משמרותם .</b> כל משמר בזמנו : <b>ולשרת .</b> בדבר השיר : <b>נגד הכהנים .</b> בעת שיעבדו הם על המזבח : <b>לדבר יום ביומו .</b> לשורר בכל יום שיר הקבוע בו : <b>והשוערים .</b> שומרי השערים העמיד כפי מה שנחלקו מי לשער זה ומי לזה : <b>כי כן מצות דוד .</b> להיות שוערים מיוחדים לכל שער ושער כמ''ש בד''ה א' :
<b style="color: gray;">מצודת ציון</b> <b>מחלקות .</b> מלשון חלק ור''ל המשמרות :
<h3>{טו}</h3>
וְלֹ֣א סָרוּ֩ מִצְוַ֨ת הַמֶּ֜לֶךְ עַל־הַכֹּהֲנִ֧ים וְהַלְוִיִּ֛ם לְכָל־דָּבָ֖ר וְלָאֹצָרֽוֹת׃
<b style="color: gray;">מצודת דוד</b> <b>מצות המלך .</b> ממצות המלך אשר היה על הכהנים והלוים לכל דבר העבודה שמינה אותם ולשמור האוצרות :
<h3>{טז}</h3>
וַתִּכֹּן֙ כָּל־מְלֶ֣אכֶת שְׁלֹמֹ֔ה עַד־הַיּ֛וֹם מוּסַ֥ד בֵּית־יְהוָ֖ה וְעַד־כְּלֹת֑וֹ שָׁלֵ֖ם בֵּ֥ית יְהוָֽה׃
<b style="color: gray;">רש"י</b> <b>עד היום מוסד בית .</b> מיום הוסדו עד כלותו :
<b style="color: gray;">מצודת דוד</b> <b>ותכן .</b> המלאכה היתה נכונה מבלי מניעה עד היום שנגמרה : <b>מוסד .</b> ר''ל מעת בנין היסוד ועד כלותו : <b>שלם בית ה' .</b> כל שלמות בנין בית ה' וכפל הדבר פעמים ושלש לומר שלא היה צד מניעה ועכבה בעולם :
<b style="color: gray;">רלב"ג</b> <b>עד היום מוסד בית ה' .</b> ר''ל עד היום שהיה מוסד בית ה' ועד היום שכלה אותו והיה שלם נכונה כל מלאכת שלמה וידמה מזה שלא היתה מלאכתו נכונה במה שאמר אחר זה שהלך לעציון גבר להרבות לו זהב :
<h3>{יז}</h3>
אָז֩ הָלַ֨ךְ שְׁלֹמֹ֜ה לְעֶצְיֽוֹן־גֶּ֧בֶר וְאֶל־אֵיל֛וֹת עַל־שְׂפַ֥ת הַיָּ֖ם בְּאֶ֥רֶץ אֱדֽוֹם׃
<b style="color: gray;">מצודת דוד</b> <b>אז .</b> אחר כלות הבנין הלך למלחמה על עציון גבר וגו' וכבשם :
<h3>{יח}</h3>
וַיִּֽשְׁלַֽח־לוֹ֩ חוּרָ֨ם בְּיַד־עֲבָדָ֜יו (אוניות) [אֳנִיּ֗וֹת] וַעֲבָדִים֮ י֣וֹדְעֵי יָם֒ וַיָּבֹ֜אוּ עִם־עַבְדֵ֤י שְׁלֹמֹה֙ אוֹפִ֔ירָה וַיִּקְח֣וּ מִשָּׁ֔ם אַרְבַּע־מֵא֥וֹת וַחֲמִשִּׁ֖ים כִּכַּ֣ר זָהָ֑ב וַיָּבִ֖יאוּ אֶל־הַמֶּ֥לֶךְ שְׁלֹמֹֽה׃
<b style="color: gray;">מצודת דוד</b> <b>יודעי ים .</b> יודעי דרך הים ללכת בה בספינות : <b>אופירה .</b> היא מקום עפרות הזהב :
<b style="color: gray;">מצודת ציון</b> <b>אניות .</b> ספינות :
<h2>דברי הימים ב פרק-ט</h2>
<h3>{א}</h3>
וּמַֽלְכַּת־שְׁבָ֗א שָֽׁמְעָה֮ אֶת־שֵׁ֣מַע שְׁלֹמֹה֒ וַתָּב֣וֹא לְנַסּוֹת֩ אֶת־שְׁלֹמֹ֨ה בְחִיד֜וֹת בִּירֽוּשָׁלִַ֗ם בְּחַ֣יִל כָּבֵ֣ד מְאֹ֡ד וּ֠גְמַלִּים נֹשְׂאִ֨ים בְּשָׂמִ֧ים וְזָהָ֛ב לָרֹ֖ב וְאֶ֣בֶן יְקָרָ֑ה וַתָּבוֹא֙ אֶל־שְׁלֹמֹ֔ה וַתְּדַבֵּ֣ר עִמּ֔וֹ אֵ֛ת כָּל־אֲשֶׁ֥ר הָיָ֖ה עִם־לְבָבָֽהּ׃
<b style="color: gray;">רש"י</b> <b>לנסות את שלמה .</b> אם אמת מה ששמעה מחכמתו ובאה לנסותו : <b>בחידות .</b> כמו ( שופטים יד ) אחודה נא לכם חידה דשמשון :
<b style="color: gray;">מצודת דוד</b> <b>לנסות .</b> לשאלו דברים סתומים קשה הידיעה לבחון חכמתו אם יוכל להגידם : <b>עם לבבה .</b> אשר הסתירה מכל אדם ושמרה בלבבה ולא גלתה מאז לחשוש שיהיה הדבר נשמע לשלמה :
<b style="color: gray;">מצודת ציון</b> <b>לנסות .</b> מלשון נסיון : <b>בחידות .</b> דברים סתומים קשה ההבנה : <b>ובחיל .</b> ענין עושר ורכוש כמו חילך וכל אוצרותיך ( ירמיה יז ) : <b>כבד .</b> ענין רבוי : <b>יקרה .</b> תשובה :
<b style="color: gray;">רלב"ג</b> <b>ומלכת שבא וגו' .</b> כבר בארנו כל זה בס' מלכים :
<h3>{ב}</h3>
וַיַּגֶּד־לָ֥הּ שְׁלֹמֹ֖ה אֶת־כָּל־דְּבָרֶ֑יהָ וְלֹֽא־נֶעְלַ֤ם דָּבָר֙ מִשְּׁלֹמֹ֔ה אֲשֶׁ֧ר לֹ֦א הִגִּ֖יד לָֽהּ׃
<b style="color: gray;">רש"י</b> <b>ולא נעלם דבר .</b> כיון שראתה שהגיד לה הכל לא נעלם דבר ממה ששאלה אשר הגיד לה אז הודתה על השמועה כי אמת שמעה ובתרגום מגלת אסתר שם כתובים קצת מן החידות אשר שאלתו :
<b style="color: gray;">מצודת דוד</b> <b>את כל דבריה .</b> אשר שאלה אותו : <b>אשר לא הגיד לה .</b> אשר לא יוכל להגיד לה :
<h3>{ג}</h3>
וַתֵּ֙רֶא֙ מַֽלְכַּת־שְׁבָ֔א אֵ֖ת חָכְמַ֣ת שְׁלֹמֹ֑ה וְהַבַּ֖יִת אֲשֶׁ֥ר בָּנָֽה׃
<h3>{ד}</h3>
וּמַאֲכַ֣ל שֻׁלְחָנ֡וֹ וּמוֹשַׁ֣ב עֲבָדָיו֩ וּמַעֲמַ֨ד מְשָׁרְתָ֜יו וּמַלְבּֽוּשֵׁיהֶ֗ם וּמַשְׁקָיו֙ וּמַלְבּ֣וּשֵׁיהֶ֔ם וַעֲלִיָּת֔וֹ אֲשֶׁ֥ר יַעֲלֶ֖ה בֵּ֣ית יְהוָ֑ה וְלֹא־הָ֥יָה ע֛וֹד בָּ֖הּ רֽוּחַ׃
<b style="color: gray;">רש"י</b> <b>ומאכל שלחנו .</b> ברבורים ומיני מעדנים העולים על שלחנו לרוב : <b>ומושב עבדיו .</b> שכל אחד ואחד היה מכיר את מקומו כשהיו יושבים על השולחן ורואי פני המלך תדיר לא היה א' רשאי לישב במקום חבירו כל ימי חייו : <b>ומעמד משרתיו .</b> כל אחד ואחד היה מחזיק במעמד שלו ובשירות שלו ולא היה משנה למחר : <b>ומלבושיהם .</b> לא כמלבושיהם שהם לבושים היום לובשים למחר : <b>ומשקיו .</b> רוב משקיו : <b>ועליתו .</b> מסלות עליותיו אשר יעלה עליהם מביתו לבית ה' : <b>ולא היה עוד בה רוח .</b> שהיתה סבורה שאין חכמה בכל המלכיות כי אם בארצה וכמו חכמיה כי ארצה במזרח ולפיכך הם חכמים ביותר לפי שמסתכלין במזלות כדאיתא בפרק קמא דראש השנה לדידן מכסי סיהרא י''ח שעו' דארץ ישראל במערב בבל וזהו שכתוב ותרב חכמת שלמה מכל חכמת בני קדם שהם היו במזרח כדכתיב ויהי בנסע' מקדם ( בראשית י''א ) ומכל חכמת מצרים שהיו מכשפים חרטומים ואשפים וחכם היה בטיי''ר כך כתיב בפסיקתא טייר הוא ל' ערבי ובויקרא רבה בפ' בן המצרי כי עוף השמים יוליך את הקול ( קהלת ) זה עורב וחכמת טויארי :
<b style="color: gray;">מצודת דוד</b> <b>ומושב עבדיו .</b> כל אחד במקום הראוי לו וכן היה מעמד משרתיו כ''א במקום הראוי לשירותו : <b>ומלבושיהם .</b> הראוי לכל אחד לפי מה שהוא : <b>ומשקיו .</b> המשרתים להשקות המסובין : <b>ועליתו .</b> דרך עליתו לבית ה' : <b>ולא היה וכו' .</b> אמרה בלשון גוזמא לרוב התמהון :
<h3>{ה}</h3>
וַתֹּ֙אמֶר֙ אֶל־הַמֶּ֔לֶךְ אֱמֶת֙ הַדָּבָ֔ר אֲשֶׁ֥ר שָׁמַ֖עְתִּי בְּאַרְצִ֑י עַל־דְּבָרֶ֖יךָ וְעַל־חָכְמָתֶֽךָ׃
<h3>{ו}</h3>
וְלֹֽא־הֶאֱמַ֣נְתִּי לְדִבְרֵיהֶ֗ם עַ֤ד אֲשֶׁר־בָּ֙אתִי֙ וַתִּרְאֶ֣ינָה עֵינַ֔י וְהִנֵּה֙ לֹ֣א הֻגַּד־לִ֔י חֲצִ֖י מַרְבִּ֣ית חָכְמָתֶ֑ךָ יָסַ֕פְתָּ עַל־הַשְּׁמוּעָ֖ה אֲשֶׁ֥ר שָׁמָֽעְתִּי׃
<b style="color: gray;">רש"י</b> <b>חצי מרבית .</b> רבוי חכמות :
<b style="color: gray;">מצודת דוד</b> <b>יספת .</b> החכמה הנמצא בך מרובה יותר מאשר הוגד לי :
<b style="color: gray;">מצודת ציון</b> <b>מרבית .</b> מל' רבוי :
<h3>{ז}</h3>
אַשְׁרֵ֣י אֲנָשֶׁ֔יךָ וְאַשְׁרֵ֖י עֲבָדֶ֣יךָ אֵ֑לֶּה הָעֹמְדִ֤ים לְפָנֶ֙יךָ֙ תָּמִ֔יד וְשֹׁמְעִ֖ים אֶת־חָכְמָתֶֽךָ׃
<h3>{ח}</h3>
יְהִ֨י יְהוָ֤ה אֱלֹהֶ֙יךָ֙ בָּר֔וּךְ אֲשֶׁ֣ר ׀ חָפֵ֣ץ בְּךָ֗ לְתִתְּךָ֤ עַל־כִּסְאוֹ֙ לְמֶ֔לֶךְ לַיהוָ֖ה אֱלֹהֶ֑יךָ בְּאַהֲבַ֨ת אֱלֹהֶ֤יךָ אֶת־יִשְׂרָאֵל֙ לְהַעֲמִיד֣וֹ לְעוֹלָ֔ם וַיִּתֶּנְךָ֤ עֲלֵיהֶם֙ לְמֶ֔לֶךְ לַעֲשׂ֖וֹת מִשְׁפָּ֥ט וּצְדָקָֽה׃
<b style="color: gray;">מצודת דוד</b> <b>באהבת .</b> בעבור שה' אוהב את ישראל שיתקיימו לעולם לזה העמידך למלוך בם להנהיגם במישור לפי רוב החכמה :
<h3>{ט}</h3>
וַתִּתֵּ֨ן לַמֶּ֜לֶךְ מֵאָ֥ה וְעֶשְׂרִ֣ים ׀ כִּכַּ֣ר זָהָ֗ב וּבְשָׂמִ֛ים לָרֹ֥ב מְאֹ֖ד וְאֶ֣בֶן יְקָרָ֑ה וְלֹ֤א הָיָה֙ כַּבֹּ֣שֶׂם הַה֔וּא אֲשֶׁר־נָתְנָ֥ה מַֽלְכַּת־שְׁבָ֖א לַמֶּ֥לֶךְ שְׁלֹמֹֽה׃
<b style="color: gray;">מצודת דוד</b> <b>ולא היה כבושם ההוא .</b> בכמות רב מאד :
<h3>{י}</h3>
וְגַם־עַבְדֵ֤י (חירם) [חוּרָם֙] וְעַבְדֵ֣י שְׁלֹמֹ֔ה אֲשֶׁר־הֵבִ֥יאוּ זָהָ֖ב מֵאוֹפִ֑יר הֵבִ֛יאוּ עֲצֵ֥י אַלְגּוּמִּ֖ים וְאֶ֥בֶן יְקָרָֽה׃
<b style="color: gray;">רש"י</b> <b>עצי אלגומים .</b> מפרש בפסיקת' כתוב אחד אומר אלמוגים וכתוב אחד אומר אלגומים אלא אלגומים שמם ונקרא אלמוגים לפי שהיה מתמוגג ונכפף מתוך רכיכתו כמו כוסות שהוא נכפף מתוך חשיבתו :
<b style="color: gray;">מצודת ציון</b> <b>אלגומים .</b> הוא הפוך מן אלמוגים והוא מין עץ יקר :
<h3>{יא}</h3>
וַיַּ֣עַשׂ הַ֠מֶּלֶךְ אֶת־עֲצֵ֨י הָֽאַלְגּוּמִּ֜ים מְסִלּ֤וֹת לְבֵית־יְהוָה֙ וּלְבֵ֣ית הַמֶּ֔לֶךְ וְכִנֹּר֥וֹת וּנְבָלִ֖ים לַשָּׁרִ֑ים וְלֹא־נִרְא֥וּ כָהֵ֛ם לְפָנִ֖ים בְּאֶ֥רֶץ יְהוּדָֽה׃
<b style="color: gray;">רש"י</b> <b>מסלות .</b> מדרגות ( ובמלכים א' י' ) כתיב מסעד כדרך שעושין לעולין בדרך מעלות ומדרגות וי''א מסעד ומסילה אחד הם : <b>וכנרות ונבלים לשרים .</b> י''א לבני לוי המשוררים בכלי שיר ור' אליעזר זצ''ל פי' לשרים המשוררים לטייל לפני המלך דוגמא ( שם ד' ) ויהי שירו חמשה ואלף הם שירות של חול שעשה לשורר לפניו לטייל והוא שכתוב ( לקמן ל''ה ) ויקונן ירמיה על יאשיהו ויאמרו כל השרים והשרות וגו' :
<b style="color: gray;">מצודת דוד</b> <b>מסלות .</b> הוא העלייה שזכר למעלה שהיתה כעין מסלה : <b>לבית ה' ולבית המלך .</b> ר''ל מזה לזה : <b>לשרים .</b> למשוררים : <b>כהם .</b> ברוב הגודל : <b>לפנים .</b> קודם הזמן הזה :
<b style="color: gray;">מצודת ציון</b> <b>מסלות .</b> מל' מסילה ודרך :
<h3>{יב}</h3>
וְהַמֶּ֨לֶךְ שְׁלֹמֹ֜ה נָתַ֣ן לְמַֽלְכַּת־שְׁבָ֗א אֶת־כָּל־חֶפְצָהּ֙ אֲשֶׁ֣ר שָׁאָ֔לָה מִלְּבַ֖ד אֲשֶׁר־הֵבִ֣יאָה אֶל־הַמֶּ֑לֶךְ וַֽתַּהֲפֹ֛ךְ וַתֵּ֥לֶךְ לְאַרְצָ֖הּ הִ֥יא וַעֲבָדֶֽיהָ׃
<b style="color: gray;">רש"י</b> <b>מלבד אשר הביאה .</b> משום כבוד מלכי יהודה כתיב כאן דמשמע שהיא נתנה לו יותר ממה שנתן לה ובמלכים ( שם י ) כתיב מלבד אשר נתן לה כיד המלך דברים המצויין בא''י ואינם מצויין במקומ' :
<b style="color: gray;">מצודת דוד</b> <b>כל חפצה .</b> מהדברים היקרים שראתה בבית שלמה : <b>מלבד אשר הביאה .</b> ר''ל מלבד אשר נתן לה מעצמו זולת שאלתה מול התשורה אשר הביאה היא לשלמה : <b>ותהפוך .</b> הפכה פניה והלכה לה :
<h3>{יג}</h3>
וַיְהִי֙ מִשְׁקַ֣ל הַזָּהָ֔ב אֲשֶׁר־בָּ֥א לִשְׁלֹמֹ֖ה בְּשָׁנָ֣ה אֶחָ֑ת שֵׁ֥שׁ מֵא֛וֹת וְשִׁשִּׁ֥ים וָשֵׁ֖שׁ כִּכְּרֵ֥י זָהָֽב׃
<b style="color: gray;">מצודת דוד</b> <b>אשר בא .</b> מן אופיר :
<h3>{יד}</h3>
לְבַ֞ד מֵאַנְשֵׁ֧י הַתָּרִ֛ים וְהַסֹּחֲרִ֖ים מְבִיאִ֑ים וְכָל־מַלְכֵ֤י עֲרַב֙ וּפַח֣וֹת הָאָ֔רֶץ מְבִיאִ֛ים זָהָ֥ב וָכֶ֖סֶף לִשְׁלֹמֹֽה׃
<b style="color: gray;">רש"י</b> <b>לבד מאנשי התרים .</b> שהיו דואגים לעבור ממדינה למדינה וממלכו' למלכות בלא תייר והיו נותנים לו שכר תייר : <b>והסוחרים מביאים .</b> שהיו מביאי' לו ע''י עלילה כדי לראות חכמתו :
<b style="color: gray;">מצודת דוד</b> <b>לבד .</b> חוץ הזהב הבא לו מאנשי התרים והסוחרים שהיו מביאים :
<b style="color: gray;">מצודת ציון</b> <b>התרים .</b> הוא מל' לתור את הארץ ( במדבר יג ) והם הסוחרים הקטנים המחפשים ומרגלים אחר סחורה לקנותה במקום הזול : <b>ופחות .</b> שלטונים כמו פחת יהודה ( חגי א ) :
<h3>{טו}</h3>
וַיַּ֨עַשׂ הַמֶּ֧לֶךְ שְׁלֹמֹ֛ה מָאתַ֥יִם צִנָּ֖ה זָהָ֣ב שָׁח֑וּט שֵׁ֤שׁ מֵאוֹת֙ זָהָ֣ב שָׁח֔וּט יַעֲלֶ֖ה עַל־הַצִּנָּ֥ה הָאֶחָֽת׃
<b style="color: gray;">רש"י</b> <b>מאתים צנה .</b> צנה מקפת את האדם משלש רוחותיו הוא שכת' ( תהלים ה ) כצנה רצון תעטרנו : <b>זהב שחוט .</b> זהב רך ונוח להרקע מרוב חשיבותו שנטוה כחוט : <b>שש מאות זהב .</b> שש מאות זהובים והוא שש מנים שהזהב הוא הדינר :
<b style="color: gray;">מצודת דוד</b> <b>שש מאות זהב .</b> רצה לומר דינרי זהב : <b>יעלה .</b> היה נכנס בו :
<b style="color: gray;">מצודת ציון</b> <b>צנה .</b> הוא כעין מלבוש מקיף את הגוף להציל ממכת חרב כמו כצנה רצון תעטרנו ( תהלים ט ) : <b>שחוט .</b> נמשך כמו חץ שחוט ( ירמיה ט ) ור''ל זהב טוב הנמשך כשעוה :
<h3>{טז}</h3>
וּשְׁלֹשׁ־מֵא֤וֹת מָֽגִנִּים֙ זָהָ֣ב שָׁח֔וּט שְׁלֹ֤שׁ מֵאוֹת֙ זָהָ֔ב יַעֲלֶ֖ה עַל־הַמָּגֵ֣ן הָאֶחָ֑ת וַיִּתְּנֵ֣ם הַמֶּ֔לֶךְ בְּבֵ֖ית יַ֥עַר הַלְּבָנֽוֹן׃
<b style="color: gray;">רש"י</b> <b>יער הלבנון .</b> בית גדול בנה שלמה בירושלים כדמוכח לקמן וכל אותם מגיני' לקח שישק ומריבוי עצי הלבנון הגדולים עשאן כדכתיב במלכים ( א' ז' ) ויבן את בית יער הלבנון על ארבע טורי ארזים ושם נתן אותם מגינים והוא שכתוב ותבט ביום ההוא אל נשק בית היער ( ישעיה כ''ב ) :
<b style="color: gray;">מצודת דוד</b> <b>בבית יער הלבנון .</b> בית גדול עשה ביער הלבנון כמ''ש במלכים א :
<b style="color: gray;">מצודת ציון</b> <b>מגנים .</b> כלים עשוים לאחזם במלחמה להגן :
<b style="color: gray;">רלב"ג</b> <b>שלש מאות זהב .</b> יעלה על המגן האח' . במלכים כתוב שלשת מנים זהב וזה לאות כי המנה היא מאה זהב :
<h3>{יז}</h3>
וַיַּ֧עַשׂ הַמֶּ֛לֶךְ כִּסֵּא־שֵׁ֖ן גָּד֑וֹל וַיְצַפֵּ֖הוּ זָהָ֥ב טָהֽוֹר׃
<b style="color: gray;">רש"י</b> <b>כסא שן .</b> שן של פיל :
<b style="color: gray;">מצודת ציון</b> <b>שן .</b> שן הפיל :
<h3>{יח}</h3>
וְשֵׁ֣שׁ מַעֲל֣וֹת לַ֠כִּסֵּא וְכֶ֨בֶשׁ בַּזָּהָ֤ב לַכִּסֵּא֙ מָאֳחָזִ֔ים וְיָד֛וֹת מִזֶּ֥ה וּמִזֶּ֖ה עַל־מְק֣וֹם הַשָּׁ֑בֶת וּשְׁנַ֣יִם אֲרָי֔וֹת עֹמְדִ֖ים אֵ֥צֶל הַיָּדֽוֹת׃
<b style="color: gray;">רש"י</b> <b>ושש מעלות לכסא .</b> מדרגות לעלות בו : <b>וידות מזה ומזה על מקום השבת .</b> כמין מקלות מפאה לפאה מימין ומשמאל ולסמוך זרועותיו עליהם :
<b style="color: gray;">מצודת דוד</b> <b>וכבש בזהב .</b> קודם שעשו על המעלות היה עשוי כבש מזהב ודרך בו עלה המעלות לשבת על הכסא : <b>לכסא מאחזים .</b> חוזר הוא על המעלות לומר שהם היו מאחזים לכסא . וידות . כעין זרועות יצאו אצל מקום הישיבה להשען בהם : <b>אריות .</b> עשוים מזהב :
<b style="color: gray;">מצודת ציון</b> <b>מעלות .</b> מדרגות : <b>וכבש .</b> עשוי כעין גשר משופע ובמשנה רצין ועולין בכבש ( יומא כב ) :
<b style="color: gray;">רלב"ג</b> <b>וכבש בזהב לכסא מאחזים .</b> ר''ל שכל מדרגה ומדרגה ממעלות הכסא היו נאחזות לכסא בזהב שהם מצופות בו באופן שאחר שהיו מצופות זהב ידומה היותם עם הכסא מחתיכה אחת מזהב :
<h3>{יט}</h3>
וּשְׁנֵ֧ים עָשָׂ֣ר אֲרָי֗וֹת עֹמְדִ֥ים שָׁ֛ם עַל־שֵׁ֥שׁ הַֽמַּעֲל֖וֹת מִזֶּ֣ה וּמִזֶּ֑ה לֹא־נַעֲשָׂ֥ה כֵ֖ן לְכָל־מַמְלָכָֽה׃
<b style="color: gray;">רש"י</b> <b>ושנים אריות עומדים אצל הידות .</b> של זהב וכל צורת הכסא וצורת החיות שבכסא מפורש בתרגום של מגילת אסתר :
<b style="color: gray;">מצודת דוד</b> <b>מזה ומזה .</b> ששה מזה וששה מזה :
<h3>{כ}</h3>
וְ֠כֹל כְּלֵ֞י מַשְׁקֵ֨ה הַמֶּ֤לֶךְ שְׁלֹמֹה֙ זָהָ֔ב וְכֹ֗ל כְּלֵ֛י בֵּֽית־יַ֥עַר הַלְּבָנ֖וֹן זָהָ֣ב סָג֑וּר אֵ֣ין כֶּ֗סֶף נֶחְשָׁ֛ב בִּימֵ֥י שְׁלֹמֹ֖ה לִמְאֽוּמָה׃
<b style="color: gray;">מצודת דוד</b> <b>למאומה .</b> לכלום :
<b style="color: gray;">מצודת ציון</b> <b>סגור .</b> הנסגר בכור הצורף להסיר הסיג :
<b style="color: gray;">רלב"ג</b> <b>וכל כלי בית יער הלבנון .</b> הוא בית שלמה וכבר נתבאר צורתו בס' מלכים :
<h3>{כא}</h3>
כִּֽי־אֳנִיּ֤וֹת לַמֶּ֙לֶךְ֙ הֹלְכ֣וֹת תַּרְשִׁ֔ישׁ עִ֖ם עַבְדֵ֣י חוּרָ֑ם אַחַת֩ לְשָׁל֨וֹשׁ שָׁנִ֜ים תָּב֣וֹאנָה ׀ אֳנִיּ֣וֹת תַּרְשִׁ֗ישׁ נֹֽשְׂאוֹת֙ זָהָ֣ב וָכֶ֔סֶף שֶׁנְהַבִּ֥ים וְקוֹפִ֖ים וְתוּכִּיִּֽים׃
<b style="color: gray;">רש"י</b> <b>שנהבים .</b> שן פיל ופיל עצמו : <b>וקופים .</b> מע''ר קאצ''ן : <b>ותוכיים .</b> טווסין :
<b style="color: gray;">מצודת דוד</b> <b>הולכות תרשיש .</b> אשר היו הולכות אל תרשיש ואחת לשלש שנים תבאנה מתרשיש ונושאות זהב וכו' ( ויתכן שאין זה אופיר האמור למעלה ולשתי המקומות שלח אניות ) :
<b style="color: gray;">מצודת ציון</b> <b>שנהבים .</b> שן הפיל : <b>וקופים .</b> שם חיה קוף ונזכר בדרז''ל ( יומא כט ) : <b>ותוכים .</b> הם העופות יפות הנוצות בחלוף הגוונים וקרויים טווס :
<h3>{כב}</h3>
וַיִּגְדַּל֙ הַמֶּ֣לֶךְ שְׁלֹמֹ֔ה מִכֹּ֖ל מַלְכֵ֣י הָאָ֑רֶץ לְעֹ֖שֶׁר וְחָכְמָֽה׃
<b style="color: gray;">רש"י</b> <b>ויגדל המלך שלמה וגו' .</b> לקיים מה שאמר לו וגם אשר לא שאלת אתן לך גם כבוד ( מלכים א' ג' ) :
<h3>{כג}</h3>
וְכֹל֙ מַלְכֵ֣י הָאָ֔רֶץ מְבַקְשִׁ֖ים אֶת־פְּנֵ֣י שְׁלֹמֹ֑ה לִשְׁמֹ֙עַ֙ אֶת־חָכְמָת֔וֹ אֲשֶׁר־נָתַ֥ן הָאֱלֹהִ֖ים בְּלִבּֽוֹ׃
<b style="color: gray;">רש"י</b> <b>וכל מלכי הארץ וגו' .</b> לקיים מה שאמר לו הנה נתתי לך לב חכם ונבון אשר כמוך לא יהיה ( שם ) :
<b style="color: gray;">מצודת דוד</b> <b>מבקשים .</b> וכו' היו חפצים לראות את פני שלמה :
<h3>{כד}</h3>
וְהֵ֣ם מְבִיאִ֣ים אִ֣ישׁ מִנְחָת֡וֹ כְּלֵ֣י כֶסֶף֩ וּכְלֵ֨י זָהָ֤ב וּשְׂלָמוֹת֙ נֵ֣שֶׁק וּבְשָׂמִ֔ים סוּסִ֖ים וּפְרָדִ֑ים דְּבַר־שָׁנָ֖ה בְּשָׁנָֽה׃
<b style="color: gray;">רש"י</b> <b>והם מביאים איש מנחתו .</b> על ידי עלילה שבאים לשמוע חכמתו כי אין כבוד לבוא לפני המלך ריקם , דוגמת ולא יראה את פני ה' ריקם ( דברים ט''ז ) : <b>נשק .</b> כלי זיין :
<b style="color: gray;">מצודת דוד</b> <b>דבר שנה בשנה .</b> מנהג שנה בשנה כי כן היה עת בואם פעם בשנה :
<b style="color: gray;">מצודת ציון</b> <b>ושלמות .</b> מלבושים : <b>נשק .</b> כלי זיין :
<h3>{כה}</h3>
וַיְהִ֨י לִשְׁלֹמֹ֜ה אַרְבַּעַת֩ אֲלָפִ֨ים אֻֽרְי֤וֹת סוּסִים֙ וּמַרְכָּב֔וֹת וּשְׁנֵים־עָשָׂ֥ר אֶ֖לֶף פָּרָשִׁ֑ים וַיַּנִּיחֵם֙ בְּעָרֵ֣י הָרֶ֔כֶב וְעִם־הַמֶּ֖לֶךְ בִּירוּשָׁלִָֽם׃
<b style="color: gray;">רש"י</b> <b>ויניחם בערי הרכב ועם המלך בירושלים .</b> מקצתם ועבר על לא ירבה לו סוסים :
<b style="color: gray;">מצודת דוד</b> <b>ארבעת אלפים אוריות .</b> ובכ''א עמדו עשרה סוסים וז''ש במ''א ארבעים אלף אורות ור''ל ארבעים אלף סוסים עמדו באורות : <b>ויניחם .</b> מקצתם הניח בערי הרכב ומקצתם נשארו עם המלך בירושלים :
<b style="color: gray;">מצודת ציון</b> <b>אוריות .</b> אבוסים כי אבוס בעליו ( ישעיה א ) תרגומו אוריא והוא מקום מאכל הבהמות :
<b style="color: gray;">רלב"ג</b> <b>ויהי לשלמה ארבעת אלפים אריות סוסים ומרכבות .</b> הנה בס' מלכים כתוב ויהי לשלמה ארבעים אלף אורות סוסים למרכבו . וכבר התרנו הספק בזאת הסתירה בס' מלכים :
<h3>{כו}</h3>
וַיְהִ֥י מוֹשֵׁ֖ל בְּכָל־הַמְּלָכִ֑ים מִן־הַנָּהָר֙ וְעַד־אֶ֣רֶץ פְּלִשְׁתִּ֔ים וְעַ֖ד גְּב֥וּל מִצְרָֽיִם׃
<b style="color: gray;">מצודת דוד</b> <b>מן הנהר .</b> היוצא מן העדן והוא תחלת המזרח :
<h3>{כז}</h3>
וַיִּתֵּ֨ן הַמֶּ֧לֶךְ אֶת־הַכֶּ֛סֶף בִּירוּשָׁלִַ֖ם כָּאֲבָנִ֑ים וְאֵ֣ת הָאֲרָזִ֗ים נָתַ֛ן כַּשִּׁקְמִ֥ים אֲשֶׁר־בַּשְּׁפֵלָ֖ה לָרֹֽב׃
<b style="color: gray;">מצודת דוד</b> <b>ויתן וכו' .</b> כאבנים . הניחם ברחוב העיר כאבנים ובעבור כי היו רבי המשקל לא היה מהאפשר לשאתם ולגנבם : <b>אשר בשפלה .</b> הגדלים בשפלה הרבה מאוד :
<b style="color: gray;">מצודת ציון</b> <b>כשקמים .</b> מין אילן תאנים : <b>בשפלה .</b> בעמק :
<h3>{כח}</h3>
וּמוֹצִיאִ֨ים סוּסִ֧ים מִמִּצְרַ֛יִם לִשְׁלֹמֹ֖ה וּמִכָּל־הָאֲרָצֽוֹת׃
<b style="color: gray;">מצודת דוד</b> <b>ומוציאים .</b> אנשי מצרים היו מוציאים סוסים מארצם להביא לשלמה וכן מכל הארצות :
<b style="color: gray;">רלב"ג</b> <b>ומוציאים סוסים ממצרים לשלמה ומכל הארצות .</b> ר''ל שמס אשר היו נותנים מוציאים הסוסים ממצרים היה לשלמה וכן היה הענין במוצא הסוסים מכל הממלכות שהמס היה לשלמה . או ירצה בזה כי מכל הארצות שהיו מוציאים הסוסים ממשרים היה המס לשלמה . או ירצה בזה כי מכל הארצות שהיו מוציאים הסוסים ממצרים היה המס לשלמה :
<h3>{כט}</h3>
וּשְׁאָר֙ דִּבְרֵ֣י שְׁלֹמֹ֔ה הָרִאשֹׁנִ֖ים וְהָאֲחֲרוֹנִ֑ים הֲלֹא־הֵ֣ם כְּתוּבִ֗ים עַל־דִּבְרֵי֙ נָתָ֣ן הַנָּבִ֔יא וְעַל־נְבוּאַ֞ת אֲחִיָּ֣ה הַשִּֽׁילוֹנִ֗י וּבַחֲזוֹת֙ (יעדי) [יֶעְדּ֣וֹ] הַחֹזֶ֔ה עַל־יָרָבְעָ֖ם בֶּן־נְבָֽט׃
<b style="color: gray;">רש"י</b> <b>על דברי נתן .</b> ויהי בלילה ההוא ויהי דבר ה' אל נתן וגומר ( שמואל ב' י''ב ) עד ויקרא שמו ידידיה : <b>ועל נבואת אחיה השילוני .</b> ( מלכים א' י''א ) שקרע ממנו המלכות ונתנה לירבעם :
<b style="color: gray;">מצודת דוד</b> <b>הראשונים .</b> בראשית ימיו ובאחרית ימיו : <b>על דברי נתן .</b> על הספר אשר כתב נתן הנביא ובס' נבואת אחיה ובס' חזות יעדו החוזה בספור הנבואה שנבא על ירבעם ( וכל הספרים האלה אינם נמצאים אצלינו ) :
<b style="color: gray;">מצודת ציון</b> <b>ובחזות .</b> ענין מראות נבואה ור''ל בספר נבואות יעדו הוא עדו החוזה :
<h3>{ל}</h3>
וַיִּמְלֹ֨ךְ שְׁלֹמֹ֧ה בִֽירוּשָׁלִַ֛ם עַל־כָּל־יִשְׂרָאֵ֖ל אַרְבָּעִ֥ים שָׁנָֽה׃
<b style="color: gray;">רש"י</b> <b>על כל ישראל ארבעים שנה .</b> מה שאין כן בדוד שבחברון מלך ז' שנים ובירושלים שלשים ושלש :
<b style="color: gray;">מצודת דוד</b> <b>על כל ישראל .</b> לפי שגם דוד מלך ארבעים שנה ולא היו כולם על ישראל כי בחברון מלך שבע שנים וששה חדשים על יהודה לבד לכן אמר כי שלמה מלך על כל ישראל כל ארבעים שנה :
<h3>{לא}</h3>
וַיִּשְׁכַּ֤ב שְׁלֹמֹה֙ עִם־אֲבֹתָ֔יו וַֽיִּקְבְּרֻ֔הוּ בְּעִ֖יר דָּוִ֣יד אָבִ֑יו וַיִּמְלֹ֛ךְ רְחַבְעָ֥ם בְּנ֖וֹ תַּחְתָּֽיו׃
<h2>דברי הימים ב פרק-י</h2>
<h3>{א}</h3>
וַיֵּ֥לֶךְ רְחַבְעָ֖ם שְׁכֶ֑מָה כִּ֥י שְׁכֶ֛ם בָּ֥אוּ כָל־יִשְׂרָאֵ֖ל לְהַמְלִ֥יךְ אֹתֽוֹ׃
<b style="color: gray;">רש"י</b> <b>כי שכם באו כל ישראל להמליך אותו .</b> בשכם שהוא מקום ירבעם שבחלק אפרים וירבעם אפרתי וכל זאת היתה סיבה מאת הקדוש ברוך הוא לקיים דברו קרוע אקרע הממלכה :
<b style="color: gray;">מצודת דוד</b> <b>כי שכם וכו' .</b> בחשבם אשר בירושלים בהיות מקומו יתחזק למלוך מבלי למלאות שאלתם :
<b style="color: gray;">רלב"ג</b> <b>.</b> . . :
<h3>{ב}</h3>
וַיְהִ֞י כִּשְׁמֹ֨עַ יָרָבְעָ֤ם בֶּן־נְבָט֙ וְה֣וּא בְמִצְרַ֔יִם אֲשֶׁ֣ר בָּרַ֔ח מִפְּנֵ֖י שְׁלֹמֹ֣ה הַמֶּ֑לֶךְ וַיָּ֥שָׁב יָרָבְעָ֖ם מִמִּצְרָֽיִם׃
<b style="color: gray;">רש"י</b> <b>ויהי כשמוע .</b> פתרון ויהי כשמוע מקודם לכן שבאו להמליכו בשכם כשהוא עודנו במצרים :
<b style="color: gray;">מצודת דוד</b> <b>כשמוע .</b> שמת שלמה : <b>והוא במצרים .</b> כשעוד היה במצרים :
<h3>{ג}</h3>
וַֽיִּשְׁלְחוּ֙ וַיִּקְרְאוּ־ל֔וֹ וַיָּבֹ֥א יָרָבְעָ֖ם וְכָל־יִשְׂרָאֵ֑ל וַֽיְדַבְּר֔וּ אֶל־רְחַבְעָ֖ם לֵאמֹֽר׃
<b style="color: gray;">רש"י</b> <b>וישלחו ויקראו לו ויבא .</b> וכל זה להודיענו רצונו של מלך מלכי המלכים הקב''ה שאפילו ירבעם עצמו בא להמליכו לרחבעם והסב הקב''ה אחר דבריו עד שמלך ירבעם :
<b style="color: gray;">מצודת דוד</b> <b>וישלחו ויקראו לו .</b> ללכת עמהם אל רחבעם :
<h3>{ד}</h3>
אָבִ֖יךָ הִקְשָׁ֣ה אֶת־עֻלֵּ֑נוּ וְעַתָּ֡ה הָקֵל֩ מֵעֲבֹדַ֨ת אָבִ֜יךָ הַקָּשָׁ֗ה וּמֵעֻלּ֧וֹ הַכָּבֵ֛ד אֲשֶׁר־נָתַ֥ן עָלֵ֖ינוּ וְנַֽעַבְדֶֽךָּ׃
<b style="color: gray;">רש"י</b> <b>אביך הקשה את עלנו .</b> כי איש טורח במלאכה היה ועלינו הטיל לפרנס פועליו והמס כדכתיב במלכים ( א ה' ) ויעל המלך שלמה מס וגומר :
<b style="color: gray;">מצודת דוד</b> <b>הקשה את עולנו .</b> לכלכל בני ביתו הרב ומרבית הסוסים ואמרו במשל מעול כבד ההושם על צואר הבהמה : <b>ועתה .</b> הואיל ואינך בגודל מעלת אביך אשר באו לראות פניו מאפסי ארץ א''כ מה לך להרבות באנשי בית וסוסים עזוב אותם והקל עולנו :
<b style="color: gray;">רלב"ג</b> <b>.</b> . . :
<h3>{ה}</h3>
וַיֹּ֣אמֶר אֲלֵהֶ֗ם ע֛וֹד שְׁלֹ֥שֶׁת יָמִ֖ים וְשׁ֣וּבוּ אֵלָ֑י וַיֵּ֖לֶךְ הָעָֽם׃
<b style="color: gray;">מצודת דוד</b> <b>עוד שלשת ימים .</b> התעכבו עוד שלשת ימים ואח''ז שובו אלי :
<h3>{ו}</h3>
וַיִּוָּעַ֞ץ הַמֶּ֣לֶךְ רְחַבְעָ֗ם אֶת־הַזְּקֵנִים֙ אֲשֶׁר־הָי֣וּ עֹֽמְדִ֗ים לִפְנֵי֙ שְׁלֹמֹ֣ה אָבִ֔יו בִּֽהְיֹת֥וֹ חַ֖י לֵאמֹ֑ר אֵ֚יךְ אַתֶּ֣ם נֽוֹעָצִ֔ים לְהָשִׁ֥יב לָֽעָם־הַזֶּ֖ה דָּבָֽר׃
<b style="color: gray;">רש"י</b> <b>נועצים .</b> כמו יועצים וכן יאמר מן יודעים נודעים אך יועצים להבא נועצים נתיעצים כבר :
<h3>{ז}</h3>
וַיְדַבְּר֨וּ אֵלָ֜יו לֵאמֹ֗ר אִם־תִּֽהְיֶ֨ה לְט֜וֹב לְהָעָ֤ם הַזֶּה֙ וּרְצִיתָ֔ם וְדִבַּרְתָּ֥ אֲלֵהֶ֖ם דְּבָרִ֣ים טוֹבִ֑ים וְהָי֥וּ לְךָ֛ עֲבָדִ֖ים כָּל־הַיָּמִֽים׃
<b style="color: gray;">מצודת דוד</b> <b>לטוב .</b> לאיש טוב לדבר רכות : <b>ורציתם .</b> תרצה אותם בדברי רצוי ופיוס : <b>והיו לך .</b> אז יהיו לך לעבדים לעולם כי תמלוך בכל אשר תאוה נפשך :
<h3>{ח}</h3>
וַֽיַּעֲזֹ֛ב אֶת־עֲצַ֥ת הַזְּקֵנִ֖ים אֲשֶׁ֣ר יְעָצֻ֑הוּ וַיִּוָּעַ֗ץ אֶת־הַיְלָדִים֙ אֲשֶׁ֣ר גָּדְל֣וּ אִתּ֔וֹ הָעֹמְדִ֖ים לְפָנָֽיו׃
<b style="color: gray;">מצודת דוד</b> <b>ויעזב .</b> כי לא ישרה בעיניו : <b>גדלו אתו .</b> יחד מקטנותם :
<h3>{ט}</h3>
וַיֹּ֣אמֶר אֲלֵהֶ֗ם מָ֚ה אַתֶּ֣ם נֽוֹעָצִ֔ים וְנָשִׁ֥יב דָּבָ֖ר אֶת־הָעָ֣ם הַזֶּ֑ה אֲשֶׁ֨ר דִּבְּר֤וּ אֵלַי֙ לֵאמֹ֔ר הָקֵל֙ מִן־הָעֹ֔ל אֲשֶׁר־נָתַ֥ן אָבִ֖יךָ עָלֵֽינוּ׃
<h3>{י}</h3>
וַיְדַבְּר֣וּ אִתּ֗וֹ הַיְלָדִים֙ אֲשֶׁ֨ר גָּדְל֣וּ אִתּוֹ֮ לֵאמֹר֒ כֹּֽה־תֹאמַ֡ר לָעָם֩ אֲשֶׁר־דִּבְּר֨וּ אֵלֶ֜יךָ לֵאמֹ֗ר אָבִ֙יךָ֙ הִכְבִּ֣יד אֶת־עֻלֵּ֔נוּ וְאַתָּ֖ה הָקֵ֣ל מֵעָלֵ֑ינוּ כֹּ֚ה תֹּאמַ֣ר אֲלֵהֶ֔ם קָֽטָנִּ֥י עָבָ֖ה מִמָּתְנֵ֥י אָבִֽי׃
<b style="color: gray;">רש"י</b> <b>קטני עבה ממתני אבי .</b> אצבע קטנה שלי גדולה ממתני אבי כלומר אני חזק ממנו :
<b style="color: gray;">מצודת דוד</b> <b>קטני .</b> אצבעי הקטן היא עבה יותר משתי מתני אבי כאומר אני במעלה יות' מאבי ומהצורך להרבות סוס ובני בית :
<h3>{יא}</h3>
וְעַתָּ֗ה אָבִי֙ הֶעְמִ֤יס עֲלֵיכֶם֙ עֹ֣ל כָּבֵ֔ד וַאֲנִ֖י אֹסִ֣יף עַֽל־עֻלְּכֶ֑ם אָבִ֗י יִסַּ֤ר אֶתְכֶם֙ בַּשּׁוֹטִ֔ים וַאֲנִ֖י בָּֽעֲקְרַבִּֽים׃
<b style="color: gray;">רש"י</b> <b>העמיס .</b> כמו ( ראשית מ''ג ) ויעמוס איש על חמורו : <b>בעקרבים .</b> ברימ''ן בל' אשכנ''ז שעוקצין כעקרבים :
<b style="color: gray;">מצודת דוד</b> <b>ועתה .</b> הואיל וארבה סוס ובני בית עם כי אבי הכביד עליכם עול כבד הנה אני אוסיף עול כי הכל יהי' עליכם לכלכל : <b>יסר אתכם .</b> למלאות די מחסורו : <b>בעקרבים .</b> המכאיב יותר :
<b style="color: gray;">מצודת ציון</b> <b>העמיס .</b> ענין הטענת משא כמו ויעמוס איש על חמורו ( בראשית מד ) : <b>יסר .</b> מכת יסורין : <b>בשוטים .</b> ענין שרביט כמו שוט לסוס ( משלי כו ) : <b>בעקרבים .</b> הם מיני קוצים וכן ואל עקרבים אתה יושב ( יחזקאל ב ) :
<h3>{יב}</h3>
וַיָּבֹ֨א יָרָבְעָ֧ם וְכָל־הָעָ֛ם אֶל־רְחַבְעָ֖ם בַּיּ֣וֹם הַשְּׁלִשִׁ֑י כַּאֲשֶׁ֨ר דִּבֶּ֤ר הַמֶּ֙לֶךְ֙ לֵאמֹ֔ר שׁ֥וּבוּ אֵלַ֖י בַּיּ֥וֹם הַשְּׁלִשִֽׁי׃
<h3>{יג}</h3>
וַיַּעֲנֵ֥ם הַמֶּ֖לֶךְ קָשָׁ֑ה וַֽיַּעֲזֹב֙ הַמֶּ֣לֶךְ רְחַבְעָ֔ם אֵ֖ת עֲצַ֥ת הַזְּקֵנִֽים׃
<h3>{יד}</h3>
וַיְדַבֵּ֣ר אֲלֵהֶ֗ם כַּעֲצַ֤ת הַיְלָדִים֙ לֵאמֹ֔ר אַכְבִּיד֙ אֶֽת־עֻלְּכֶ֔ם וַאֲנִ֖י אֹסִ֣יף עָלָ֑יו אָבִ֗י יִסַּ֤ר אֶתְכֶם֙ בַּשּׁוֹטִ֔ים וַאֲנִ֖י בָּעֲקְרַבִּֽים׃
<b style="color: gray;">מצודת דוד</b> <b>אכביד .</b> אני אכביד העול ועוד אני אוסיף עליו בכל פעם ודבר בגאוה ובגודל לבב :
<h3>{טו}</h3>
וְלֹֽא־שָׁמַ֥ע הַמֶּ֖לֶךְ אֶל־הָעָ֑ם כִּֽי־הָיְתָ֤ה נְסִבָּה֙ מֵעִ֣ם הָֽאֱלֹהִ֔ים לְמַעַן֩ הָקִ֨ים יְהוָ֜ה אֶת־דְּבָר֗וֹ אֲשֶׁ֤ר דִּבֶּר֙ בְּיַד֙ אֲחִיָּ֣הוּ הַשִּֽׁלוֹנִ֔י אֶל־יָרָבְעָ֖ם בֶּן־נְבָֽט׃
<b style="color: gray;">רש"י</b> <b>כי היתה נסבה .</b> למען הקים ה' את דברו . כמו שמפורש ( במלכים א יא ) להסיר ממנו י' השבטים וליתן לירבעם וזהו לא יסור שבט מיהודה ( ראשית מ''ט ) לא ירד ממלכותו עד כי יבא שילה פתרון עד כי יבא יהודה שילה להמליך שם רחבעם ושם לו יקהת עמים להמליכו ושם נחלקה המלכות ואבד מלכות של עשר' השבטים ושכם עיר קטנה סמוכה לשילה כדכתיב ( סוף שופטים ) והנה חג לה' בשילה מימים ימימה במסילה העולה מבית אל שכמה וכתיב בירמיה משכם ומשילה ולכבוד משכן שילה נאספים לשכם שהוא ראוי לאסיפת בני אדם וסמוכה לשילה וכשנאספים בשכם אז יסור שבט מיהודה ששם המלכות נחלקה :
<b style="color: gray;">מצודת דוד</b> <b>אל העם .</b> אשר שאלו להקל העול : <b>כי היתה נסיבה .</b> לא לגודל סכלותו לא שמע אל העם כ''א מה' היתה : <b>אל ירבעם .</b> שימלוך הוא כמ''ש במ''א :
<b style="color: gray;">מצודת ציון</b> <b>נסבה .</b> מל' סבה והוא ענין הקפת הדבר והגורם לה :
<h3>{טז}</h3>
וְכָל־יִשְׂרָאֵ֗ל כִּ֠י לֹא־שָׁמַ֣ע הַמֶּלֶךְ֮ לָהֶם֒ וַיָּשִׁ֣יבוּ הָעָ֣ם אֶת־הַמֶּ֣לֶךְ ׀ לֵאמֹ֡ר מַה־לָּנוּ֩ חֵ֨לֶק בְּדָוִ֜יד וְלֹֽא־נַחֲלָ֣ה בְּבֶן־יִשַׁ֗י אִ֤ישׁ לְאֹהָלֶ֙יךָ֙ יִשְׂרָאֵ֔ל עַתָּ֕ה רְאֵ֥ה בֵיתְךָ֖ דָּוִ֑יד וַיֵּ֥לֶךְ כָּל־יִשְׂרָאֵ֖ל לְאֹהָלָֽיו׃
<b style="color: gray;">רש"י</b> <b>לאהליך ישראל .</b> מוסב על מה לנו חלק בדוד מה לעזוב אהלינו ולילך אחריו לא כן אלא לכו כל ישראל איש לאהליו : <b>עתה ראה ביתך דוד .</b> מוסב על ולא נחלה בבן ישי כלומר אין לנו בו נחלה אלא בבית המקדש שבירושלים שאנו זובחים בו ולראות בו בשלש רגלים : <b>ראה ביתך דוד .</b> אין אנו צריכין לו לילך שם יהיה לך לבדך ( וכל זה לא נראה לי ) אלא ראה ביתך דוד אי איפשנו לא בך ולא בבית המקדש שלך :
<b style="color: gray;">מצודת דוד</b> <b>וכל ישראל כי וכו' .</b> ר''ל וכל ישראל כאשר לא שמע המלך להם אז השיבו העם את המלך וכו' : <b>מה לנו .</b> ר''ל מהו החלק הניתן לנו בעבור דוד לשנהיה עבדים לזרעו . ולא נחלה . אבל לא ניתן לנו נחלה בעבור בן ישי : <b>איש לאהליך ישראל .</b> אתם ישראל לכו כ''א לאהלו ולא תמליכו אותו : <b>עתה .</b> ר''ל אתה רחבעם הבא מדוד מעתה ראה בהנהגת ביתך כאחד העם ואין לך עסק במלוכה :
<h3>{יז}</h3>
וּבְנֵ֣י יִשְׂרָאֵ֔ל הַיֹּֽשְׁבִ֖ים בְּעָרֵ֣י יְהוּדָ֑ה וַיִּמְלֹ֥ךְ עֲלֵיהֶ֖ם רְחַבְעָֽם׃
<h3>{יח}</h3>
וַיִּשְׁלַ֞ח הַמֶּ֣לֶךְ רְחַבְעָ֗ם אֶת־הֲדֹרָם֙ אֲשֶׁ֣ר עַל־הַמַּ֔ס וַיִּרְגְּמוּ־ב֧וֹ בְנֵֽי־יִשְׂרָאֵ֛ל אֶ֖בֶן וַיָּמֹ֑ת וְהַמֶּ֣לֶךְ רְחַבְעָ֗ם הִתְאַמֵּץ֙ לַֽעֲל֣וֹת בַּמֶּרְכָּבָ֔ה לָנ֖וּס יְרוּשָׁלִָֽם׃
<b style="color: gray;">רש"י</b> <b>הדורם .</b> הוא אדונירם ( מלכים א' ד' ) שבימי שלמה גדולתו גדולה ובימי רחבעם נשפלה גדולתו על כן נקרא הדורם : <b>וירגמו בו בני ישראל אבן .</b> ולפי שרחבעם לא ידע הסבה והקשר שהסבו ממנו על כן נהרג כששאל המס שקצב עליהם שלמה :
<b style="color: gray;">מצודת דוד</b> <b>וישלח .</b> שלח את העם להחזירם בדברי רכות : <b>התאמץ וכו' .</b> כי פחד לנפשו :
<b style="color: gray;">מצודת ציון</b> <b>וירגמו .</b> כן נקרא השלכת אבנים : <b>התאמץ .</b> מל' אומץ וחוזק :
<h3>{יט}</h3>
וַיִּפְשְׁע֤וּ יִשְׂרָאֵל֙ בְּבֵ֣ית דָּוִ֔יד עַ֖ד הַיּ֥וֹם הַזֶּֽה׃
<b style="color: gray;">רש"י</b> <b>ויפשעו ישראל בבית דוד .</b> לשון מרדות ודוגמא ( מלכים ב' ) בימיו פשע מואב וגו' ( משלי י''א ) את נפשע מקרית עוז , אז תפשע לבנה ( לקמן ל''א ) :
<b style="color: gray;">מצודת דוד</b> <b>עד היום הזה .</b> ר''ל עד אשר גלו מארצם :
<b style="color: gray;">מצודת ציון</b> <b>ויפשעו .</b> ענין מרידה וכן ויפשע מואב ( מ''ב א ) :
<h2>דברי הימים ב פרק-יא</h2>
<h3>{א}</h3>
וַיָּבֹ֣א רְחַבְעָם֮ יְרוּשָׁלִַם֒ וַיַּקְהֵל֩ אֶת־בֵּ֨ית יְהוּדָ֜ה וּבִנְיָמִ֗ן מֵאָ֨ה וּשְׁמוֹנִ֥ים אֶ֛לֶף בָּח֖וּר עֹשֵׂ֣ה מִלְחָמָ֑ה לְהִלָּחֵם֙ עִם־יִשְׂרָאֵ֔ל לְהָשִׁ֥יב אֶת־הַמַּמְלָכָ֖ה לִרְחַבְעָֽם׃
<b style="color: gray;">רש"י</b> <b>ויקהל את בית יהודה ובנימן .</b> שהיו בתחום יחד וגם ירושלים היתה של שניהם ובית המקדש על תחום שניהם בנוי ובגבולים ביהושע מפרש היאך היה תחומן יחד וגם רבותינו אמרו רצועה יוצאה מחלק בנימין ונכנסת בחלקו של יהודה ועליה מזבח בנוי לכך לא היו יכולין להפרד זה מזה וגם כתוב בסמוך :
<b style="color: gray;">מצודת דוד</b> <b>ובנימין .</b> כי גם עליהם מלך על כי ירושלים עיר המלוכה היתה לנחלה ליהודה ובנימין ומפני כבוד שבט יהודה לא הוזכרו בנימין עמהם כי אינם רק טפלים להם :
<h3>{ב}</h3>
וַיְהִי֙ דְּבַר־יְהוָ֔ה אֶל־שְׁמַֽעְיָ֥הוּ אִישׁ־הָאֱלֹהִ֖ים לֵאמֹֽר׃
<h3>{ג}</h3>
אֱמֹ֕ר אֶל־רְחַבְעָ֥ם בֶּן־שְׁלֹמֹ֖ה מֶ֣לֶךְ יְהוּדָ֑ה וְאֶל֙ כָּל־יִשְׂרָאֵ֔ל בִּיהוּדָ֥ה וּבִנְיָמִ֖ן לֵאמֹֽר׃
<b style="color: gray;">מצודת דוד</b> <b>ביהודה ובנימין .</b> היושבים בארץ יהודה ובנימין :
<b style="color: gray;">רלב"ג</b> <b>ואל כל ישראל ביהודה ובנימין לאמר .</b> הנה התבאר כי קצת משאר השבטים היו עם רחבעם :
<h3>{ד}</h3>
כֹּ֣ה אָמַ֣ר יְהוָ֡ה לֹא־תַעֲלוּ֩ וְלֹא־תִלָּ֨חֲמ֜וּ עִם־אֲחֵיכֶ֗ם שׁ֚וּבוּ אִ֣ישׁ לְבֵית֔וֹ כִּ֧י מֵֽאִתִּ֛י נִהְיָ֖ה הַדָּבָ֣ר הַזֶּ֑ה וַֽיִּשְׁמְעוּ֙ אֶת־דִּבְרֵ֣י יְהוָ֔ה וַיָּשֻׁ֖בוּ מִלֶּ֥כֶת אֶל־יָרָבְעָֽם׃
<b style="color: gray;">רש"י</b> <b>עם אחיכם .</b> והלא אחיכם בני איש אחד :
<h3>{ה}</h3>
וַיֵּ֥שֶׁב רְחַבְעָ֖ם בִּירוּשָׁלִָ֑ם וַיִּ֧בֶן עָרִ֛ים לְמָצ֖וֹר בִּיהוּדָֽה׃
<b style="color: gray;">רש"י</b> <b>ויבן ערים למצור .</b> ערים קטנים בנה וסבב כל סביבותם מים משום חוזק וזה מצור כדאמרינן ( בישעיה ל''ז ) אני קרתי ושתיתי מים ואחריב בכף פעמי כל יאורי מצור ועתה הוצרך לכך כי פשעו בו ישראל :
<b style="color: gray;">מצודת דוד</b> <b>למצור ביהודה .</b> בארץ יהודה בנה ערים להיות ערי מבצר להשגב בהן :
<b style="color: gray;">רלב"ג</b> <b>ויבן ערים למצור ביהודה .</b> הנה ערי המצור הם ערים בצורות חומה דלתים ובריח ונקראו כן לפי שלא יוכל האויב לבא בהם להלחם אבל יצטרך לו לבא עיה במצור והנה עשה זה מפני ירבעם שאם יבא להלחם עמו ימצא הערים בצורות ולא יוכל ללכדם בקלות :
<h3>{ו}</h3>
וַיִּ֧בֶן אֶת־בֵּֽית־לֶ֛חֶם וְאֶת־עֵיטָ֖ם וְאֶת־תְּקֽוֹעַ׃
<h3>{ז}</h3>
וְאֶת־בֵּֽית־צ֥וּר וְאֶת־שׂוֹכ֖וֹ וְאֶת־עֲדֻלָּֽם׃
<h3>{ח}</h3>
וְאֶת־גַּ֥ת וְאֶת־מָרֵשָׁ֖ה וְאֶת־זִֽיף׃
<h3>{ט}</h3>
וְאֶת־אֲדוֹרַ֥יִם וְאֶת־לָכִ֖ישׁ וְאֶת־עֲזֵקָֽה׃
<h3>{י}</h3>
וְאֶת־צָרְעָה֙ וְאֶת־אַיָּל֔וֹן וְאֶת־חֶבְר֔וֹן אֲשֶׁ֥ר בִּיהוּדָ֖ה וּבְבִנְיָמִ֑ן עָרֵ֖י מְצֻרֽוֹת׃
<b style="color: gray;">מצודת דוד</b> <b>אשר ביהודה ובבנימין .</b> מהם היו בנחלת יהודה ומהם בבנימין : <b>ערי מצורות .</b> להיות ערי מבצר :
<b style="color: gray;">רלב"ג</b> <b>ערי מצורות .</b> הם ערי מצוק :
<h3>{יא}</h3>
וַיְחַזֵּ֖ק אֶת־הַמְּצֻר֑וֹת וַיִּתֵּ֤ן בָּהֶם֙ נְגִידִ֔ים וְאֹצְר֥וֹת מַאֲכָ֖ל וְשֶׁ֥מֶן וָיָֽיִן׃
<b style="color: gray;">רש"י</b> <b>ויתן בהם נגידים .</b> שרים ונציבים לשמור הערים והכרכים : <b>ואוצרות מאכל ושמן ויין .</b> לפי שיהא להם מאכל מזומן אם יעלו בית ישראל למצור :
<b style="color: gray;">מצודת דוד</b> <b>ויחזק .</b> חזקם בכל עת : <b>ואוצרות מאכל .</b> להכין על עת המצור :
<b style="color: gray;">מצודת ציון</b> <b>נגידים .</b> פקידים :
<b style="color: gray;">רלב"ג</b> <b>ויחזק את המצורות .</b> ר''ל שכבר חזק עוד את הערים הבצורות וזה שכבר נתן בהם שרים ממונים לשמרם ואוצרות מאכל ושמן ויין כדי שיוכלו לעמוד במצור ימים רבים ושם גם כן בכל עיר ועיר מהם צנות ורמחים לחזקם עוד בכלי המלחמה כשירצו להלחם עם הקמים עליהם :
<h3>{יב}</h3>
וּבְכָל־עִ֤יר וָעִיר֙ צִנּ֣וֹת וּרְמָחִ֔ים וַֽיְחַזְּקֵ֖ם לְהַרְבֵּ֣ה מְאֹ֑ד וַיְהִי־ל֖וֹ יְהוּדָ֥ה וּבִנְיָמִֽן׃
<b style="color: gray;">מצודת דוד</b> <b>להרבה מאד .</b> בהרבה מיני חוזק : <b>ויהי לו וגו' .</b> ולא עלה עליו מלך ישראל ללקחם מאתו בעבור חוזק הערים :
<b style="color: gray;">מצודת ציון</b> <b>צנות .</b> מל' צנה והוא מכלי מלחמה : <b>ורמחים .</b> כעין חנית :
<h3>{יג}</h3>
וְהַכֹּהֲנִים֙ וְהַלְוִיִּ֔ם אֲשֶׁ֖ר בְּכָל־יִשְׂרָאֵ֑ל הִֽתְיַצְּב֥וּ עָלָ֖יו מִכָּל־גְּבוּלָֽם׃
<b style="color: gray;">מצודת דוד</b> <b>התיצבו עליו .</b> באו מכל גבולם להתיצב , לעמוד בארץ יהודה תחת ממשלתו :
<b style="color: gray;">רלב"ג</b> <b>התיצבו עליו מכל גבולם .</b> ר''ל התיצבו אצלו :
<h3>{יד}</h3>
כִּֽי־עָזְב֣וּ הַלְוִיִּ֗ם אֶת־מִגְרְשֵׁיהֶם֙ וַאֲחֻזָּתָ֔ם וַיֵּלְכ֥וּ לִיהוּדָ֖ה וְלִֽירוּשָׁלִָ֑ם כִּֽי־הִזְנִיחָ֤ם יָֽרָבְעָם֙ וּבָנָ֔יו מִכַּהֵ֖ן לַיהוָֽה׃
<b style="color: gray;">רש"י</b> <b>כי עזבו הלוים את מגרשיהם .</b> שבכל ארץ עשרת השבטים : <b>כי הזניחם ירבעם .</b> הזניחם מלעבוד ומכהן לה' :
<b style="color: gray;">מצודת דוד</b> <b>את מגרשיהם .</b> שהיו להם בארץ עשרת השבטים : <b>כי הזניחם .</b> הכריחם לעזוב עבודת המקום מלכהן לה' ולא נתנם ללכת לבה''מ ולזה עזבו את מגרשיהם והלכו ליהודה :
<b style="color: gray;">מצודת ציון</b> <b>הזניחם .</b> ענין עזיבה כמו זנח ה' מזבחו ( איכה ב ) :
<b style="color: gray;">רלב"ג</b> <b>כי הזניחם ירבעם ובניו מכהן .</b> ר''ל כי מפני שעשה כהני במות מקצת העם אשר לא היו מבני לוי עשק מהכהנים והלוים מתנותיהם והוצרכו ללכת למלכות רחבעם לקחת מהמתנות שם חלקם :
<h3>{טו}</h3>
וַיַּֽעֲמֶד־לוֹ֙ כֹּֽהֲנִ֔ים לַבָּמ֖וֹת וְלַשְּׂעִירִ֑ים וְלָעֲגָלִ֖ים אֲשֶׁ֥ר עָשָֽׂה׃
<b style="color: gray;">רש"י</b> <b>כהנים לבמות .</b> כלומר למה הזניח ירבעם הכהנים והלוים לפי שהעמיד כהנים כומרים לשעירים :
<b style="color: gray;">מצודת דוד</b> <b>ויעמד לו .</b> ירבעם העמיד לעצמו כהנים ולא מבני אהרון : <b>לשעירים .</b> שדים הנראים בדמות שעירים למי שמאמין בהם :
<b style="color: gray;">רלב"ג</b> <b>ויעמד לו כהנים לבמות ולשעירים ולעגלים אשר עשה .</b> הוא מענין אמרו ולא יזבחו עוד את זבחיהם לשעירים ( ויקרא י''ז ז' ) והם שדים ודמיונים כוזבים שעשו מהם אלוהות . או היו מסופקים אם למזל שור יתנו הגדולה בדבר הצלחת ישראל ביציאת מצרים או למזל טלה כמו שהיו חושבים המצרים ולזה היה הצאן אליל מצרים ולפי שהיו יותר סומכים על דבר העגלים מפני העגל אשר עשה אהרן לא זכר בס' מלכים כי אם העגלים ( טז יז ) וזכר כי משאר השבטים באו בירושלים רבים לזבח לה' אלהי אבותיהם ובזה הענין חזקו מאד מלכות רחבעם ואמצוהו עד שלש שנים למלכות רחבעם כי עשו רחבעם ועמו הישר בעיני ה' עד שלש שנים :
<h3>{טז}</h3>
וְאַחֲרֵיהֶ֗ם מִכֹּל֙ שִׁבְטֵ֣י יִשְׂרָאֵ֔ל הַנֹּֽתְנִים֙ אֶת־לְבָבָ֔ם לְבַקֵּ֕שׁ אֶת־יְהוָ֖ה אֱלֹהֵ֣י יִשְׂרָאֵ֑ל בָּ֚אוּ יְר֣וּשָׁלִַ֔ם לִזְבּ֕וֹחַ לַיהוָ֖ה אֱלֹהֵ֥י אֲבוֹתֵיהֶֽם׃
<b style="color: gray;">רש"י</b> <b>ואחריהם .</b> של לוים וכהנים :
<b style="color: gray;">מצודת דוד</b> <b>ואחריהם .</b> אחרי בוא הכהנים והלוים :
<h3>{יז}</h3>
וַֽיְחַזְּקוּ֙ אֶת־מַלְכ֣וּת יְהוּדָ֔ה וַֽיְאַמְּצ֛וּ אֶת־רְחַבְעָ֥ם בֶּן־שְׁלֹמֹ֖ה לְשָׁנִ֣ים שָׁל֑וֹשׁ כִּ֣י הָֽלְכ֗וּ בְּדֶ֧רֶךְ דָּוִ֛יד וּשְׁלֹמֹ֖ה לְשָׁנִ֥ים שָׁלֽוֹשׁ׃
<b style="color: gray;">מצודת דוד</b> <b>ויחזקו .</b> הבאים ההם חזקו מלכות יהודה והיו ידם עמהם : <b>כי הלכו .</b> הבאים ההם הלכו בדרך דוד לעבוד את ה' :
<b style="color: gray;">מצודת ציון</b> <b>ויאמצו .</b> מל' אומץ וחוזק :
<h3>{יח}</h3>
וַיִּֽקַּֽח־ל֤וֹ רְחַבְעָם֙ אִשָּׁ֔ה אֶת־מָ֣חֲלַ֔ת (בן־)[בַּת־]יְרִימ֖וֹת בֶּן־דָּוִ֑יד אֲבִיהַ֕יִל בַּת־אֱלִיאָ֖ב בֶּן־יִשָֽׁי׃
<b style="color: gray;">רש"י</b> <b>אביהיל בת אליאב .</b> כמו ואביהיל לפני שמואל ואמר ( שמואל א' י''ז ) אך נגד ה' משיחו זה שהקב''ה עתיד לומר קום נא משחהו כי הוא זה וטעה בו שמואל שראה בתו של אליאב אשת רחבעם מלכה ועל זה הדבר נענש כשמואל כי ששאל לו שאול איזה בית הרואה ( שם א' ט' ) ויאמר שמואל אנכי הרואה שלא ענהו דרך ענוה לומר מה תרצה אמר לו הקב''ה חייך אתה עתיד לראות ולא תדע מה תראה כי טעה באליאב ובתו המלכה :
<b style="color: gray;">מצודת ציון</b> <b>ירימות .</b> לא נזכר בבני דוד ואולי נזכר הוא בשמו האחר :
<b style="color: gray;">רלב"ג</b> <b>ויקח לו אשה את מחלת בת ירימות בן דוד וגו' .</b> זכר בזה המקום שכבר לקח נשים ממשפחתו הראשונה היא מחלת והשנית היא אביהיל וזאת השנים ילדה לו את יעוש ואת שמריה ואת זהם ואחר זאת השנית לקח מעכה בת אבשלום והיא היתה גם כן ממשפחתו כמו שבארנו בספר מלכים . והנה ספר זה כי רחבעם עשה שלא כדין להמליך אביה ולפי שהיה משרש אבשלום שהיה רשע עשה אביה ( אבים . מ''א ט''ו ג' ) הרע בעיני ה' :
<h3>{יט}</h3>
וַתֵּ֥לֶד ל֖וֹ בָּנִ֑ים אֶת־יְע֥וּשׁ וְאֶת־שְׁמַרְיָ֖ה וְאֶת־זָֽהַם׃
<b style="color: gray;">מצודת דוד</b> <b>ותלד לו .</b> האחת מהן :
<h3>{כ}</h3>
וְאַחֲרֶ֣יהָ לָקַ֔ח אֶֽת־מַעֲכָ֖ה בַּת־אַבְשָׁל֑וֹם וַתֵּ֣לֶד ל֗וֹ אֶת־אֲבִיָּה֙ וְאֶת־עַתַּ֔י וְאֶת־זִיזָ֖א וְאֶת־שְׁלֹמִֽית׃
<h3>{כא}</h3>
וַיֶּאֱהַ֨ב רְחַבְעָ֜ם אֶת־מַעֲכָ֣ה בַת־אַבְשָׁל֗וֹם מִכָּל־נָשָׁיו֙ וּפִ֣ילַגְשָׁ֔יו כִּ֠י נָשִׁ֤ים שְׁמוֹנֶֽה־עֶשְׂרֵה֙ נָשָׂ֔א וּפִֽילַגְשִׁ֖ים שִׁשִּׁ֑ים וַיּ֗וֹלֶד עֶשְׂרִ֧ים וּשְׁמוֹנָ֛ה בָּנִ֖ים וְשִׁשִּׁ֥ים בָּנֽוֹת׃
<h3>{כב}</h3>
וַיַּֽעֲמֵ֨ד לָרֹ֧אשׁ רְחַבְעָ֛ם אֶת־אֲבִיָּ֥ה בֶֽן־מַעֲכָ֖ה לְנָגִ֣יד בְּאֶחָ֑יו כִּ֖י לְהַמְלִיכֽוֹ׃
<b style="color: gray;">רש"י</b> <b>לנגיד באחיו .</b> כדי להמליכו :
<b style="color: gray;">מצודת דוד</b> <b>ויעמד לראש רחבעם .</b> רחבעם העמיד לראש את אביה להיות לנגיד בכל אחיו כי חשב להמליכו אחר מותו ולזה העמידו בחייו לנגיד :
<b style="color: gray;">רלב"ג</b> <b>לנגיד באחיו כי להמליכו .</b> ר''ל שכבר שמהו רחבעם לראש ולשר באחיו כי היה רצונו להמליכו אחריו ואף על פי שאינו בכור והנה הבין זה אביה מרצון אביו ויפרץ מכל בני רחבעם ר''ל שכבר חזק מהם מאד לכל ארצות יהודה ובנימין לכל הערים הבצורות כי שם שם אנשים ממונים מצדו לשמור הערים ההן ונתן להם שם המזון לרב כדי שיהיו יותר חזקים ויותר משועבדים ובזה נוסף לו חוזק על אחיו ולזאת הסבה גם כן שאל אביה רבוי נשים כדי שיהיו לו בנים רבים ויחזק יותר מאחיו ולזה ספר אחר זה שנשא לו אביה ארבע עשרה נשים . ואפשר שנאמר שהרצון בזה שכבר הבין זה אביה כי רצון אביו היה להמליכו והנה הרבה רחבעם לשלוח מכל בניו לכל ארצות יהודה ובנימין לכל הערים הבצורות ונתן להם שם המזון לרב ולזה שאל רחבעם המון נשים להתחזק יותר במלכותו בסבת בניו שהיו שומרים את ערי המבצר :
<h3>{כג}</h3>
וַיָּבֶן֩ וַיִּפְרֹ֨ץ מִכָּל־בָּנָ֜יו לְֽכָל־אַרְצ֧וֹת יְהוּדָ֣ה וּבִנְיָמִ֗ן לְכֹל֙ עָרֵ֣י הַמְּצֻר֔וֹת וַיִּתֵּ֥ן לָהֶ֛ם הַמָּז֖וֹן לָרֹ֑ב וַיִּשְׁאַ֖ל הֲמ֥וֹן נָשִֽׁים׃
<b style="color: gray;">רש"י</b> <b>ויפרץ .</b> פזר בניו לכל ארצות יהודה דוגמא ( לעיל א' ד' ) ובית אביהם פרצו לרוב :
<b style="color: gray;">מצודת דוד</b> <b>ויבן .</b> הבין בדבר מרד ופחד ממנו ולזה התחזק במה שפזר את כל בניו לכל ארצות יהודה ובנימין לכל עדי המבצר לשמרו מן המרד : <b>לרוב .</b> לבל יצטרכו לשאול מאת העם : <b>וישאל המון נשים .</b> להשיאם לפניו למען יתחזק במלוכה בעזר אבות הנשים :
<b style="color: gray;">מצודת ציון</b> <b>ויפרץ .</b> ענין התחזקות כמו מה פרצת ( בראשית לח ) : <b>המון .</b> ענין רבוי :
<h2>דברי הימים ב פרק-יב</h2>
<h3>{א}</h3>
וַיְהִ֗י כְּהָכִ֞ין מַלְכ֤וּת רְחַבְעָם֙ וּכְחֶזְקָת֔וֹ עָזַ֖ב אֶת־תּוֹרַ֣ת יְהוָ֑ה וְכָל־יִשְׂרָאֵ֖ל עִמּֽוֹ׃
<b style="color: gray;">רלב"ג</b> <b>ויהי</b> בעת שהוכן מלכות רחבעם והתחזק לפי מה שאפשר אז שמן ויבעט ועזב תורת ה' וכל עמו עמו ולא ארכו הימים שהביא עליו ה' יתברך העונש הראוי לו כי בשנה השנית למרדו עלה שישק מלך מצרים על ירושלים ולכד ערי המבצר אשר ליהודה . וידמה שכבר עשה זה ה' יתברך להשגחה להשיבם לאמונתו כמו שזכרנו בספר מלכים :
<h3>{ב}</h3>
וַיְהִ֞י בַּשָּׁנָ֤ה הַֽחֲמִישִׁית֙ לַמֶּ֣לֶךְ רְחַבְעָ֔ם עָלָ֛ה שִׁישַׁ֥ק מֶֽלֶךְ־מִצְרַ֖יִם עַל־יְרוּשָׁלִָ֑ם כִּ֥י מָעֲל֖וּ בַּיהוָֽה׃
<b style="color: gray;">מצודת דוד</b> <b>כי מעלו בה' .</b> ובעון זה בא עליכם האויב :
<b style="color: gray;">מצודת ציון</b> <b>מעלו .</b> פשעו ומרדו :
<h3>{ג}</h3>
בְּאֶ֤לֶף וּמָאתַ֙יִם֙ רֶ֔כֶב וּבְשִׁשִּׁ֥ים אֶ֖לֶף פָּרָשִׁ֑ים וְאֵ֣ין מִסְפָּ֗ר לָעָ֞ם אֲשֶׁר־בָּ֤אוּ עִמּוֹ֙ מִמִּצְרַ֔יִם לוּבִ֥ים סֻכִּיִּ֖ים וְכוּשִֽׁים׃
<b style="color: gray;">מצודת ציון</b> <b>לובים וגו' .</b> שמות עבו''ג הם :
<h3>{ד}</h3>
וַיִּלְכֹּ֛ד אֶת־עָרֵ֥י הַמְּצֻר֖וֹת אֲשֶׁ֣ר לִֽיהוּדָ֑ה וַיָּבֹ֖א עַד־יְרוּשָׁלִָֽם׃
<h3>{ה}</h3>
וּֽשְׁמַֽעְיָ֤ה הַנָּבִיא֙ בָּ֣א אֶל־רְחַבְעָ֔ם וְשָׂרֵ֣י יְהוּדָ֔ה אֲשֶׁר־נֶאֶסְפ֥וּ אֶל־יְרוּשָׁלִַ֖ם מִפְּנֵ֣י שִׁישָׁ֑ק וַיֹּ֨אמֶר לָהֶ֜ם כֹּה־אָמַ֣ר יְהוָ֗ה אַתֶּם֙ עֲזַבְתֶּ֣ם אֹתִ֔י וְאַף־אֲנִ֛י עָזַ֥בְתִּי אֶתְכֶ֖ם בְּיַד־שִׁישָֽׁק׃
<h3>{ו}</h3>
וַיִּכָּנְע֥וּ שָׂרֵֽי־יִשְׂרָאֵ֖ל וְהַמֶּ֑לֶךְ וַיֹּאמְר֖וּ צַדִּ֥יק ׀ יְהוָֽה׃
<h3>{ז}</h3>
וּבִרְא֤וֹת יְהוָה֙ כִּ֣י נִכְנָ֔עוּ הָיָה֩ דְבַר־יְהוָ֨ה אֶל־שְׁמַֽעְיָ֧ה ׀ לֵאמֹ֛ר נִכְנְע֖וּ לֹ֣א אַשְׁחִיתֵ֑ם וְנָתַתִּ֨י לָהֶ֤ם כִּמְעַט֙ לִפְלֵיטָ֔ה וְלֹא־תִתַּ֧ךְ חֲמָתִ֛י בִּירוּשָׁלִַ֖ם בְּיַד־שִׁישָֽׁק׃
<b style="color: gray;">רש"י</b> <b>נכנעו לא אשחיתם .</b> דוגמא למטה ( יד ) עודנו הארץ לפנינו כי דרשנו ה' אלהינו דרשנו וגו' , כן דרך הפסוק כשמפסיק בנתים כופל עוד התיב' לאומרה דוגמא ( מדבר י' ) והיה כי תלך עמנו והיה הטוב וגו' :
<b style="color: gray;">מצודת דוד</b> <b>כמעט לפליטה .</b> ר''ל פליטה מועטת : <b>ביד שישק .</b> להיות נשחתים בידו :
<b style="color: gray;">מצודת ציון</b> <b>לפליטה .</b> הצלה ושארית : <b>תתך .</b> ענין יציקה והרקה כמו ותתך עלינו האלה ( דניאל ט ) :
<h3>{ח}</h3>
כִּ֥י יִהְיוּ־ל֖וֹ לַעֲבָדִ֑ים וְיֵדְעוּ֙ עֲב֣וֹדָתִ֔י וַעֲבוֹדַ֖ת מַמְלְכ֥וֹת הָאֲרָצֽוֹת׃
<b style="color: gray;">רש"י</b> <b>כי יהיו לו לעבדים .</b> לשישק ולשאר עובדי כוכבים כמפורש : <b>וידעו עבודתי .</b> כשישובו לא יהיה עליהם שום מושל ממלכי עובדי כוכבי' אבל כשתשובו מאחרי תורתי תדעו עבודת מלכי הארצות ותעבדו לה' :
<b style="color: gray;">מצודת דוד</b> <b>וידעו וכו' .</b> ידעו מה טוב אם לעבוד את ה' אם לעבוד ממלכות הארצות כ''א עבדו את ה' לא היו מושלים בהם הממלכות :
<h3>{ט}</h3>
וַיַּ֨עַל שִׁישַׁ֥ק מֶֽלֶךְ־מִצְרַיִם֮ עַל־יְרוּשָׁלִַם֒ וַיִּקַּ֞ח אֶת־אֹצְר֣וֹת בֵּית־יְהוָ֗ה וְאֶת־אֹֽצְרוֹת֙ בֵּ֣ית הַמֶּ֔לֶךְ אֶת־הַכֹּ֖ל לָקָ֑ח וַיִּקַּח֙ אֶת־מָגִנֵּ֣י הַזָּהָ֔ב אֲשֶׁ֥ר עָשָׂ֖ה שְׁלֹמֹֽה׃
<h3>{י}</h3>
וַיַּ֨עַשׂ הַמֶּ֤לֶךְ רְחַבְעָם֙ תַּחְתֵּיהֶ֔ם מָגִנֵּ֖י נְחֹ֑שֶׁת וְהִפְקִ֗יד עַל־יַד֙ שָׂרֵ֣י הָרָצִ֔ים הַשֹּׁ֣מְרִ֔ים פֶּ֖תַח בֵּ֥ית הַמֶּֽלֶךְ׃
<b style="color: gray;">רש"י</b> <b>והפקיד על יד שרי הרצים .</b> לקח המגינים מבית יער הלבנון והפקידם לשרי הרצים ואח''כ השיבם אל תא הרצים , חדר הרצים , כלומר אל מקומם , ענין אחר מפי מורי לפי שהיה דואג ממלך מצרים וממלך ישראל היו נושאין אותן לפניו :
<b style="color: gray;">מצודת ציון</b> <b>תחתיהם .</b> במקומם : <b>והפקיד .</b> מל' פקדון : <b>על יד .</b> ביד :
<h3>{יא}</h3>
וַיְהִ֛י מִדֵּי־ב֥וֹא הַמֶּ֖לֶךְ בֵּ֣ית יְהוָ֑ה בָּ֤אוּ הָרָצִים֙ וּנְשָׂא֔וּם וֶהֱשִׁב֖וּם אֶל־תָּ֥א הָרָצִֽים׃
<b style="color: gray;">מצודת דוד</b> <b>נושאים .</b> להגן עליו מהאויב הבא פתאום : <b>והשיבום .</b> אחרי בואו לבית המלך :
<b style="color: gray;">מצודת ציון</b> <b>מדי .</b> מתי ר''ל בכל עת וכן מדי עלותה ( ש''א א ) : <b>תא .</b> ענין חדר מה כמו והתא קנה אחד ( יחזקאל מ ) :
<h3>{יב}</h3>
וּבְהִכָּֽנְע֗וֹ שָׁ֤ב מִמֶּ֙נּוּ֙ אַף־יְהוָ֔ה וְלֹ֥א לְהַשְׁחִ֖ית לְכָלָ֑ה וְגַם֙ בִּֽיהוּדָ֔ה הָיָ֖ה דְּבָרִ֥ים טוֹבִֽים׃
<b style="color: gray;">רש"י</b> <b>ובהכנעו שב ממנו חרון אף ה' .</b> היה לו לומר למעלה מיד כשאמר ויעל שישק וגומר אלא שהפסיק בנתים לצורך ויעש תחתיהם מגיני נחשת :
<b style="color: gray;">מצודת דוד</b> <b>בהכנעו .</b> בעבור הכנעו שב וכו' ולא אמר להשחית בכליון גמור : <b>וגם ביהודה .</b> באנשי יהודה נמצאו דברים טובים וישרים והגין עליהם זכותם :
<b style="color: gray;">רלב"ג</b> <b>וגם ביהודה היה דברים טובים .</b> ר''ל כי גם בעם יהודה היה דברים טובים ובזכותם גם כן שב חרון אף ה' מרחבעם ומהם :
<h3>{יג}</h3>
וַיִּתְחַזֵּ֞ק הַמֶּ֧לֶךְ רְחַבְעָ֛ם בִּירוּשָׁלִַ֖ם וַיִּמְלֹ֑ךְ כִּ֣י בֶן־אַרְבָּעִ֣ים וְאַחַ֣ת שָׁנָה֩ רְחַבְעָ֨ם בְּמָלְכ֜וֹ וּֽשֲׁבַ֨ע עֶשְׂרֵ֥ה שָׁנָ֣ה ׀ מָלַ֣ךְ בִּֽירוּשָׁלִַ֗ם הָ֠עִיר אֲשֶׁר־בָּחַ֨ר יְהוָ֜ה לָשׂ֨וּם אֶת־שְׁמ֥וֹ שָׁם֙ מִכֹּל֙ שִׁבְטֵ֣י יִשְׂרָאֵ֔ל וְשֵׁ֣ם אִמּ֔וֹ נַעֲמָ֖ה הָֽעַמֹּנִֽית׃
<b style="color: gray;">רש"י</b> <b>ויתחזק המלך רחבעם .</b> ומפרש למה שהרי כשהומלך תחילה היה בן מ''א לפיכך היה בו כח וחוזק להתחזק מעצמו כי היה בן שנה כשמת דוד שהרי שלמה מלך מ' שנה ושלמה עדיין לא מלך כשנולד רחבעם נמצא שרחבעם היה בן מ''א כשמלך : <b>העיר אשר בחר ה' לשום את שמו שם מכל שבטי ישראל .</b> אלא שנתקלקלו במעשיהם כדכתיב ויעש הרע כי לא הכין לבו לדרוש את ה' וגרמו שנסתלקה שכינה מהם וכאלו קובל ומפיגין על כך :
<b style="color: gray;">מצודת דוד</b> <b>כי בן ארבעים ואחת וכו' .</b> ועל שהיה גדול בשנים היה בו כח להתחזק : <b>מכל שבטי .</b> מכל ערי שבטי ישראל :
<h3>{יד}</h3>
וַיַּ֖עַשׂ הָרָ֑ע כִּ֣י לֹ֤א הֵכִין֙ לִבּ֔וֹ לִדְר֖וֹשׁ אֶת־יְהוָֽה׃
<b style="color: gray;">מצודת דוד</b> <b>ויעש הרע .</b> בעבור שהיתה אמו בת עכומ''ז ולמדה אותו לעשות הרע : <b>כי לא הכין לבו .</b> לא חקר להשכיל לדרוש את ה' לדעת אותו כי סמך על מה שלמדתו אמו :
<h3>{טו}</h3>
וְדִבְרֵ֣י רְחַבְעָ֗ם הָרִאשֹׁנִים֙ וְהָאֲ֣חַרוֹנִ֔ים הֲלֹא־הֵ֨ם כְּתוּבִ֜ים בְּדִבְרֵ֨י שְׁמַֽעְיָ֧ה הַנָּבִ֛יא וְעִדּ֥וֹ הַחֹזֶ֖ה לְהִתְיַחֵ֑שׂ וּמִלְחֲמ֧וֹת רְחַבְעָ֛ם וְיָרָבְעָ֖ם כָּל־הַיָּמִֽים׃
<b style="color: gray;">רש"י</b> <b>בדברי שמעיה הנביא .</b> כל נביא ונביא היה כותב ספרו מה שהיה מתנבא וזהו שמעיה שאמר לעיל ( ב' י''א ) ולקמן ( י''ב ) מוכיח ויתר דברי אביה ודרכיו ודבריו כתובין במדרש הנביא עדו ספרו היה נקרא מדרש :
<b style="color: gray;">מצודת דוד</b> <b>להתיחש .</b> ר''ל בספריהם אשר יסופר בהם זכרון היחוס : <b>כל הימים .</b> המלחמות שביניהם היה כל הימים ועם כי מתחלה שב רחבעם מלהלחם בירבעם בדבר הנביא מ''מ לאחר זמן חזר להלחם עמו כל הימים עד מותו :
<h3>{טז}</h3>
וַיִּשְׁכַּ֤ב רְחַבְעָם֙ עִם־אֲבֹתָ֔יו וַיִּקָּבֵ֖ר בְּעִ֣יר דָּוִ֑יד וַיִּמְלֹ֛ךְ אֲבִיָּ֥ה בְנ֖וֹ תַּחְתָּֽיו׃
<h2>דברי הימים ב פרק-יג</h2>
<h3>{א}</h3>
בִּשְׁנַ֛ת שְׁמוֹנֶ֥ה עֶשְׂרֵ֖ה לַמֶּ֣לֶךְ יָרָבְעָ֑ם וַיִּמְלֹ֥ךְ אֲבִיָּ֖ה עַל־יְהוּדָֽה׃
<b style="color: gray;">מצודת דוד</b> <b>בשנת שמונה עשרה .</b> כי ירבעם ורחבעם מלכו כאחד ומת רחבעם בי''ז למלכו ובשנה הבאה מלך אביה שהיא בי''ח לירבעם :
<h3>{ב}</h3>
שָׁל֣וֹשׁ שָׁנִ֗ים מָלַךְ֙ בִּיר֣וּשָׁלִַ֔ם וְשֵׁ֣ם אִמּ֔וֹ מִיכָיָ֥הוּ בַת־אוּרִיאֵ֖ל מִן־גִּבְעָ֑ה וּמִלְחָמָ֥ה הָיְתָ֛ה בֵּ֥ין אֲבִיָּ֖ה וּבֵ֥ין יָרָבְעָֽם׃
<b style="color: gray;">רש"י</b> <b>שלש שנים מלך בירושלים .</b> ולא יותר כדמוכח במלכים ובשנת עשרים לירבעם מלך ישראל מלך אסא מלך יהודה נמצא שאפילו שלשה שנים שלמים לא מלך : <b>מיכיהו בת אוריאל .</b> ולמעלה ( י''א כ ) קורא לה שם אחר מעכה בת אבשלום ובמלכים כתיב כמו כן מעכה בת אבישלום מיכיהו בת אוריאל היה שמה וכאן קורא אותה כן לפי שהוא ספר הייחס של יהודה ובמלכים שהוא ספר מלכי ישראל ויהודה קראה בשם כנויה מעכה בת אבישלום ולפיכך כינו שמה משם גמור שלה מיכיהו מעכה ושם אביה אוריאל אבישלום לפי שעל שם כלתה נקראת שהיתה אשת חיל גברתנית ככתוב ( לקמן כ''ב ) וגם מעכה אם אסא הסירה מגבירה ומשום כבודה של כלתה קראה לחמותה על שם כלתה כך מפורש בירושלמי והמסורת הזה תקח בידך בשם רבינו אלעזר וכן אמר לי בשם אביו וכן מצאתי בפירוש אביו בכל מקום שהוסיף וי''ו בשם אשה זו משום שבחה כמו עתליה ועתליהו מולכ' על הארץ כי אשת חיל היתה וכן יכליה יכליהו לפי שהיתה גברתנית כי אמציהו בעלה נס לכישה ויהי שם חמש עשרה שנה עד שמת והיא שפטה את העם כל אותן חמש עשרה השנים ושוב כשמת המליכו את בנו עזיהו אחריו בן שש עשרה שנה :
<b style="color: gray;">מצודת דוד</b> <b>מיכיהו בת אוריאל .</b> היא מעכה בת אבישלום הנזכרת למעלה ושתי שמות היו לה ולאביה וכמוהו רבים בזה הספר :
<h3>{ג}</h3>
וַיֶּאְסֹ֨ר אֲבִיָּ֜ה אֶת־הַמִּלְחָמָ֗ה בְּחַ֙יִל֙ גִּבּוֹרֵ֣י מִלְחָמָ֔ה אַרְבַּע־מֵא֥וֹת אֶ֖לֶף אִ֣ישׁ בָּח֑וּר וְיָרָבְעָ֗ם עָרַ֤ךְ עִמּוֹ֙ מִלְחָמָ֔ה בִּשְׁמוֹנֶ֨ה מֵא֥וֹת אֶ֛לֶף אִ֥ישׁ בָּח֖וּר גִּבּ֥וֹר חָֽיִל׃
<b style="color: gray;">מצודת דוד</b> <b>ויאסור .</b> ראש המלחמה נקרא אוסר על כי הוא מעמיד את אנשי המלחמה וקושר אותם באזהרות בעניני המלחמה וכן מי יאסור המלחמה ( מ''א כ' ) :
<b style="color: gray;">רלב"ג</b> <b>ויאסר אביה את המלחמה .</b> הנה זאת המלחמה לא נזכרה כפרט בספר מלכים : <b>ארבע מאות אלף איש בחור .</b> הנה לא זכר בכאן שיהיו גבורי חיל וזכר זה באנשי המלחמה לירבעם וכל זה להישיר כי לה' המלחמה הלא תראה כי חיל אביה לא היו כי אם ארבע מאות אלף איש וחיל ירבעם היו שמונה מאות אלף איש בחור גבורי חיל כלם ועם כל זה נצחו חיל אביה חיל ירבעם עד שכבר המיתו מהם חמש מאות אלף איש כי צעקו לה' ויעתר להם :
<h3>{ד}</h3>
וַיָּ֣קָם אֲבִיָּ֗ה מֵעַל֙ לְהַ֣ר צְמָרַ֔יִם אֲשֶׁ֖ר בְּהַ֣ר אֶפְרָ֑יִם וַיֹּ֕אמֶר שְׁמָע֖וּנִי יָרָבְעָ֥ם וְכָל־יִשְׂרָאֵֽל׃
<b style="color: gray;">רש"י</b> <b>ויקם אביה .</b> שהלך אביה למלחמה על ירבעם במחוז של ירבעם בהר אפרים :
<b style="color: gray;">מצודת דוד</b> <b>מעל להר צמרים .</b> ר''ל במקום גבוה מן ההר :
<b style="color: gray;">מצודת ציון</b> <b>צמרים .</b> מל' גובה כמו צמרת הארז והוא הסעיף העולה למעלה מכולם ( יחזקאל יז ) :
<h3>{ה}</h3>
הֲלֹ֤א לָכֶם֙ לָדַ֔עַת כִּ֞י יְהוָ֣ה ׀ אֱלֹהֵ֣י יִשְׂרָאֵ֗ל נָתַ֨ן מַמְלָכָ֧ה לְדָוִ֛יד עַל־יִשְׂרָאֵ֖ל לְעוֹלָ֑ם ל֥וֹ וּלְבָנָ֖יו בְּרִ֥ית מֶֽלַח׃
<b style="color: gray;">רש"י</b> <b>ברית מלח .</b> בקיום ואמונה , ועתה :
<b style="color: gray;">מצודת דוד</b> <b>הלא לכם לדעת .</b> ר''ל הלא כולכם יודעים : <b>ברית מלח .</b> בכריתת ברית המתקיים כמלח הזה המתקיים ואינו מסריח :
<b style="color: gray;">רלב"ג</b> <b>ברית מלח .</b> הנה המלח שומר הדברים מהעפוש וההפסד ורצה בזה שזה הברית הוא קים תמיד להיות המלכות לבית דוד . הנה ספר אביה כל זה הספור לישראל למשוך לבבם אליו כדי שיעזבו שקוצי ירבעם וישובו אל ה' אלהיהם ולא היה רוצה אביה שימותו אך שיתחרטו מתועבותיהם אשר המציא להם ירבעם וישובו אל ה' אלהיהם ואל זרע דוד הראוי למלוך עליהם :
<h3>{ו}</h3>
וַיָּ֙קָם֙ יָרָבְעָ֣ם בֶּן־נְבָ֔ט עֶ֖בֶד שְׁלֹמֹ֣ה בֶן־דָּוִ֑יד וַיִּמְרֹ֖ד עַל־אֲדֹנָֽיו׃
<b style="color: gray;">רש"י</b> <b>ויקם ירבעם .</b> עבד שלמה וגו' . ועל זאת יש בזיון גדול :
<h3>{ז}</h3>
וַיִּקָּבְצ֣וּ עָלָ֗יו אֲנָשִׁ֤ים רֵקִים֙ בְּנֵ֣י בְלִיַּ֔עַל וַיִּֽתְאַמְּצ֖וּ עַל־רְחַבְעָ֣ם בֶּן־שְׁלֹמֹ֑ה וּרְחַבְעָ֗ם הָ֤יָה נַ֙עַר֙ וְרַךְ־לֵבָ֔ב וְלֹ֥א הִתְחַזַּ֖ק לִפְנֵיהֶֽם׃
<b style="color: gray;">רש"י</b> <b>ויקבצו עליו אנשים רקים .</b> רשעים : <b>ויתאמצו על רחבעם בן שלמה ורחבעם היה נער ורך לבב .</b> ולפי שמצאו בו שפלות ורכיכות לבב התאמצו עליו : <b>נער .</b> אע''פ שהיה בן מ''א שנה כשמלך קורהו נער ופי' ( לעיל א כ''ב ) על שלמה :
<b style="color: gray;">מצודת דוד</b> <b>היה נער .</b> ר''ל בלא אמוץ הלב כנער בשנים : <b>ורך לבב .</b> הוא הפוך מן קשה הלב ור''ל שהיה מתפחד לרדת במלחמה : <b>ולא התחזק .</b> לקחת המלוכה מיד ירבעם :
<b style="color: gray;">מצודת ציון</b> <b>רקים .</b> פחותים ורקים מכל מעלה : <b>בליעל .</b> בלי עול , ר''ל שפרקו עול שמים : <b>ויתאמצו .</b> התחזקו :
<h3>{ח}</h3>
וְעַתָּ֣ה ׀ אַתֶּ֣ם אֹֽמְרִ֗ים לְהִתְחַזֵּק֙ לִפְנֵי֙ מַמְלֶ֣כֶת יְהוָ֔ה בְּיַ֖ד בְּנֵ֣י דָוִ֑יד וְאַתֶּם֙ הָמ֣וֹן רָ֔ב וְעִמָּכֶם֙ עֶגְלֵ֣י זָהָ֔ב אֲשֶׁ֨ר עָשָׂ֥ה לָכֶ֛ם יָרָבְעָ֖ם לֵאלֹהִֽים׃
<b style="color: gray;">מצודת דוד</b> <b>ביד בני דוד .</b> הנתונה ביד בני דוד : <b>ואתם המון רב .</b> ר''ל ואם הבטחון הוא בעבור שאתם המון רב והלא עמכם עון עגלי הזהב ולא תוכלו לעמוד כי אתם המון רב :
<b style="color: gray;">מצודת ציון</b> <b>המון .</b> ענין רבוי ולתוספת ביאור אמר רב :
<h3>{ט}</h3>
הֲלֹ֤א הִדַּחְתֶּם֙ אֶת־כֹּהֲנֵ֣י יְהוָ֔ה אֶת־בְּנֵ֥י אַהֲרֹ֖ן וְהַלְוִיִּ֑ם וַתַּעֲשׂ֨וּ לָכֶ֤ם כֹּהֲנִים֙ כְּעַמֵּ֣י הָאֲרָצ֔וֹת כָּל־הַבָּ֗א לְמַלֵּ֨א יָד֜וֹ בְּפַ֤ר בֶּן־בָּקָר֙ וְאֵילִ֣ם שִׁבְעָ֔ה וְהָיָ֥ה כֹהֵ֖ן לְלֹ֥א אֱלֹהִֽים׃
<b style="color: gray;">רש"י</b> <b>כעמי הארצות .</b> כל הרוצה לבוא ולמלא ידו ולהיות כהן לעגל זהב יביא עמו פר בן בקר ואילים שבעה ויקבלוהו : <b>והיה כהן ללא אלהים .</b> למלא ידו להבדיל בין טומאה לטהרה דוגמא ( שמות כ''ט ) למשחה בהם ולמלא בם את ידם :
<b style="color: gray;">מצודת דוד</b> <b>הדחתם .</b> ע''י נדחו ממקומם ובאו לשבת עמדי וזה על כי לא הנחתם לבוא לשרת בבית ה' : <b>כל הבא .</b> כל הרוצה לחנך עצמו לעבודה : <b>בפר וכו' .</b> היה לכהן לעגלי הזהב :
<b style="color: gray;">מצודת ציון</b> <b>למלא ידו .</b> ענין חנוך כמו ומלאת את ידם ( שמות כח ) :
<h3>{י}</h3>
וַאֲנַ֛חְנוּ יְהוָ֥ה אֱלֹהֵ֖ינוּ וְלֹ֣א עֲזַבְנֻ֑הוּ וְכֹ֨הֲנִ֜ים מְשָׁרְתִ֤ים לַֽיהוָה֙ בְּנֵ֣י אַהֲרֹ֔ן וְהַלְוִיִּ֖ם בַּמְלָֽאכֶת׃
<b style="color: gray;">רש"י</b> <b>והלוים במלאכת .</b> כלומר במלאכתם זה לשיר וזה לשוער כל איש למלאכתו כאשר הכין דוד :
<b style="color: gray;">מצודת דוד</b> <b>ואנחנו .</b> אבל אנחנו ה' הוא אלהינו : <b>בני אהרן .</b> המה בני אהרן : <b>במלאכת .</b> המה במלאכתם המוטל עליהם לשורר בבית ה' :
<b style="color: gray;">רלב"ג</b> <b>ואנחנו ה' אלהינו ולא עזבנוהו .</b> ר''ל ואמנם אנחנו הנה ה' הוא אלהינו ולא עזבנוהו : <b>והלוים במלאכת .</b> ר''ל לעבוד עבודתם בשיר ובכלי ובפה להודות לה' כי טוב כי לעולם חסדו :
<h3>{יא}</h3>
וּמַקְטִרִ֣ים לַיהוָ֡ה עֹל֣וֹת בַּבֹּֽקֶר־בַּבֹּ֣קֶר וּבָעֶֽרֶב־בָּעֶ֣רֶב וּקְטֹֽרֶת־סַמִּים֩ וּמַעֲרֶ֨כֶת לֶ֜חֶם עַל־הַשֻּׁלְחָ֣ן הַטָּה֗וֹר וּמְנוֹרַ֨ת הַזָּהָ֤ב וְנֵרֹתֶ֙יהָ֙ לְבָעֵר֙ בָּעֶ֣רֶב בָּעֶ֔רֶב כִּֽי־שֹׁמְרִ֣ים אֲנַ֔חְנוּ אֶת־מִשְׁמֶ֖רֶת יְהוָ֣ה אֱלֹהֵ֑ינוּ וְאַתֶּ֖ם עֲזַבְתֶּ֥ם אֹתֽוֹ׃
<b style="color: gray;">מצודת דוד</b> <b>ומקטירים .</b> הוא חוזר על בני אהרן : <b>בבקר בבקר .</b> ר''ל בכל בוקר : <b>ומערכת .</b> ועורכים מערכת לחם הפנים : <b>ומנורת וכו' .</b> ר''ל וזהירים הם בדבר המנורה לבער את הנרות בכל ערב :
<b style="color: gray;">מצודת ציון</b> <b>ומערכת .</b> ענין סדור : <b>ונרותיה .</b> כעין בזיכין והשמן והפתילה נתון בהם : <b>לבער .</b> להדליק כמו ובער עליה הכהן ( ויקרא ו ) :
<h3>{יב}</h3>
וְהִנֵּה֩ עִמָּ֨נוּ בָרֹ֜אשׁ הָאֱלֹהִ֧ים ׀ וְכֹהֲנָ֛יו וַחֲצֹצְר֥וֹת הַתְּרוּעָ֖ה לְהָרִ֣יעַ עֲלֵיכֶ֑ם בְּנֵ֣י יִשְׂרָאֵ֗ל אַל־תִּלָּֽחֲמ֛וּ עִם־יְהוָ֥ה אֱלֹהֵֽי־אֲבֹתֵיכֶ֖ם כִּי־לֹ֥א תַצְלִֽיחוּ׃
<b style="color: gray;">מצודת דוד</b> <b>בראש .</b> ללכת בראש המלחמה : <b>להריע עליכם .</b> להעלות זכרונינו לטובה כמ''ש וכי תבואו מלחמה וכו' והרעותם וכו' ונזכרתם וכו' ( במדבר י ) :
<h3>{יג}</h3>
וְיָֽרָבְעָ֗ם הֵסֵב֙ אֶת־הַמַּאְרָ֔ב לָב֖וֹא מֵֽאַחֲרֵיהֶ֑ם וַיִּֽהְיוּ֙ לִפְנֵ֣י יְהוּדָ֔ה וְהַמַּאְרָ֖ב מֵאַחֲרֵיהֶֽם׃
<b style="color: gray;">מצודת דוד</b> <b>הסב .</b> הסתיר אנשים במארב וסיבב אנשי המארב לבוא מאחרי בני יהודה : <b>ויהיו .</b> ירבעם והעם אשר עמו :
<h3>{יד}</h3>
וַיִּפְנ֣וּ יְהוּדָ֗ה וְהִנֵּ֨ה לָהֶ֤ם הַמִּלְחָמָה֙ פָּנִ֣ים וְאָח֔וֹר וַֽיִּצְעֲק֖וּ לַיהוָ֑ה וְהַכֹּ֣הֲנִ֔ים (מחצצרים) [מַחְצְרִ֖ים] בַּחֲצֹצְרֽוֹת׃
<b style="color: gray;">מצודת דוד</b> <b>המלחמה .</b> אנשי המלחמה : <b>מחצרים .</b> היו תוקעים בחצוצרות ולתוספת ביאור אמר בחצוצרות :
<h3>{טו}</h3>
וַיָּרִ֖יעוּ אִ֣ישׁ יְהוּדָ֑ה וַיְהִ֗י בְּהָרִ֙יעַ֙ אִ֣ישׁ יְהוּדָ֔ה וְהָאֱלֹהִ֗ים נָגַ֤ף אֶת־יָֽרָבְעָם֙ וְכָל־יִשְׂרָאֵ֔ל לִפְנֵ֥י אֲבִיָּ֖ה וִיהוּדָֽה׃
<b style="color: gray;">מצודת דוד</b> <b>ויריעו .</b> תרועת נצחון כי בטחו בה' שינצחו המלחמה : <b>נגף .</b> הכה והחליש :
<h3>{טז}</h3>
וַיָּנ֥וּסוּ בְנֵי־יִשְׂרָאֵ֖ל מִפְּנֵ֣י יְהוּדָ֑ה וַיִּתְּנֵ֥ם אֱלֹהִ֖ים בְּיָדָֽם׃
<h3>{יז}</h3>
וַיַּכּ֥וּ בָהֶ֛ם אֲבִיָּ֥ה וְעַמּ֖וֹ מַכָּ֣ה רַבָּ֑ה וַיִּפְּל֤וּ חֲלָלִים֙ מִיִּשְׂרָאֵ֔ל חֲמֵשׁ־מֵא֥וֹת אֶ֖לֶף אִ֥ישׁ בָּחֽוּר׃
<h3>{יח}</h3>
וַיִּכָּנְע֥וּ בְנֵי־יִשְׂרָאֵ֖ל בָּעֵ֣ת הַהִ֑יא וַיֶּֽאֶמְצוּ֙ בְּנֵ֣י יְהוּדָ֔ה כִּ֣י נִשְׁעֲנ֔וּ עַל־יְהוָ֖ה אֱלֹהֵ֥י אֲבוֹתֵיהֶֽם׃
<h3>{יט}</h3>
וַיִּרְדֹּ֣ף אֲבִיָּה֮ אַחֲרֵ֣י יָרָבְעָם֒ וַיִּלְכֹּ֤ד מִמֶּ֙נּוּ֙ עָרִ֔ים אֶת־בֵּֽית־אֵל֙ וְאֶת־בְּנוֹתֶ֔יהָ וְאֶת־יְשָׁנָ֖ה וְאֶת־בְּנוֹתֶ֑יהָ וְאֶת־(עפרון) [עֶפְרַ֖יִן] וּבְנֹתֶֽיהָ׃
<b style="color: gray;">מצודת ציון</b> <b>בנותיה .</b> הכפרים הסמוכים לה :
<h3>{כ}</h3>
וְלֹֽא־עָצַ֧ר כֹּֽחַ־יָרָבְעָ֛ם ע֖וֹד בִּימֵ֣י אֲבִיָּ֑הוּ וַיִּגְּפֵ֥הוּ יְהוָ֖ה וַיָּמֹֽת׃
<b style="color: gray;">רש"י</b> <b>ולא עצר כח וגו' .</b> ויגפהו ה' . לירבעם : <b>וימת .</b> לא שמת מיד אלא הולך וחסר בעבור המלחמות ובב''ר מפורש ויגפהו ה' לאביה :
<b style="color: gray;">מצודת דוד</b> <b>ולא עצר כח .</b> לא היה יכול להתחזק עוד בימי אביה : <b>וימת .</b> ר''ל היה מנוגף ומוכנע עד כי מת בימי אסא בנו :
<b style="color: gray;">מצודת ציון</b> <b>עצר .</b> ענין עכבה :
<b style="color: gray;">רלב"ג</b> <b>ולא עצר כח ירבעם עוד בימי אביהו .</b> ר''ל כי לא השאיר לעצמו עוד ירבעם כח להלחם עם אביה כי מתו רב גבוריו : <b>ויגפהו ה' וימות .</b> הנה ידענו כי חיה שתי שנים אחרי אביה ולזה יהיה הרצון בזה כי מרב מצוקתו בהחלשו ואפיסת כחו מת קודם עתו כמו שאמר בנבל ויגוף ה' את נבל וימות ( ש''א כ''ה ל''ח ) :
<h3>{כא}</h3>
וַיִּתְחַזֵּ֣ק אֲבִיָּ֔הוּ וַיִּ֨שָּׂא־ל֔וֹ נָשִׁ֖ים אַרְבַּ֣ע עֶשְׂרֵ֑ה וַיּ֗וֹלֶד עֶשְׂרִ֤ים וּשְׁנַ֙יִם֙ בָּנִ֔ים וְשֵׁ֥שׁ עֶשְׂרֵ֖ה בָּנֽוֹת׃
<b style="color: gray;">מצודת דוד</b> <b>ויתחזק .</b> וכאשר התחזק במלוכה נשא לו נשים וכו' :
<h3>{כב}</h3>
וְיֶ֙תֶר֙ דִּבְרֵ֣י אֲבִיָּ֔ה וּדְרָכָ֖יו וּדְבָרָ֑יו כְּתוּבִ֕ים בְּמִדְרַ֖שׁ הַנָּבִ֥יא עִדּֽוֹ׃
<b style="color: gray;">מצודת דוד</b> <b>במדרש .</b> בספר מדרש של הנביא עדו ונקראה כן ע''ש שבה היה נדרש ספור עניני המלכים :
<h3>{כג}</h3>
וַיִּשְׁכַּ֨ב אֲבִיָּ֜ה עִם־אֲבֹתָ֗יו וַיִּקְבְּר֤וּ אֹתוֹ֙ בְּעִ֣יר דָּוִ֔יד וַיִּמְלֹ֛ךְ אָסָ֥א בְנ֖וֹ תַּחְתָּ֑יו בְּיָמָ֛יו שָׁקְטָ֥ה הָאָ֖רֶץ עֶ֥שֶׂר שָׁנִֽים׃
<b style="color: gray;">מצודת דוד</b> <b>שקטה הארץ .</b> נחה מן המלחמה :
<b style="color: gray;">רלב"ג</b> <b>בימיו שקטה הארץ עשר שנים .</b> ר''ל ששקטה ארץ יהודה ובנימין מכל מלחמה כמו שבארנו זה בספר מלכים . הנה זה באור מה שהגבלנו באורו מזה הספר בזה המקום שלא בארנוהו בספר מלכים . ואולם התועלות המגיעים מזה הספור זולתי התועלת שמנינו בזה בספר מלכים הם אלו . התועלת הראשון הוא להודיע שאין ראוי לאדם להתחיל במלאכה אם לא יוכל לו להשלימה ולזה ראוי שישער תחלה אם יוכל להשלימה קודם שיתחיל בה . ולזה ספר כי לא התעורר שלמה לבנות בית המקדש לקושי המלאכה הזאת עד שהתחזק על מלכותו וגדלהו ה' יתברך על כל מלכי הארץ ומלך על כל ישראל באופן שהיו כלם נכנעים מאד למצותו כי אז יאות לו לעשות זאת המלאכה הגדולה וזה שכבר הוצרך לעזר גדול מזה ממלכי הארץ ובפרט מחורם מלך צור והוצרך ג''כ לעזר רב מישראל כמו שיתבאר מדברי זה הספור . התועלת השני הוא להודיע כי הלוים המשוררים בכלי ובפה היו עומדים ממזרח למזבח לצד עזרת ישראל לפי שהיתה קדושתם למטה מקדושת הכהנים וכן תמצא בדברים המזרחים שהיתה קדושתם למטה מקדושת הדברים המערבים כמו שהרחבנו המאמר בזה בפרשת ויקרא . התועלת השלישי . הוא לפרסם השגחת ה' יתברך בטובים והתפשט ענשו על החטאים . ולזה תמצא שזכר כי בעת שהיה רחבע' הולך בדרכי ה' יתברך היתה מלכותו הולכ' ומתחזקת ואחר שסר מדרכי ה' יתברך נתנו ה' יתברך ביד שישק מלך מצרים ולולא הכנעו לפני ה' יתברך היה משחית מלכותו . ולזה גם כן זכר כי מפני שהיו אביה ועמו הולכים בצד מה אחרי מצות ה' יתברך לפי מה שנתבאר מדברי אביה לירבעם ולישראל וזעקו לאלהים במלחמה נפלו בידם חיל ירבעם עם היותם רבים מאד ותקיפים מחיל אביה . ואולם שאר התועלות מנינו אותם כלם בספר מלכים :
<h2>דברי הימים ב פרק-יד</h2>
<h3>{א}</h3>
וַיַּ֤עַשׂ אָסָא֙ הַטּ֣וֹב וְהַיָּשָׁ֔ר בְּעֵינֵ֖י יְהוָ֥ה אֱלֹהָֽיו׃
<b style="color: gray;">רלב"ג</b> <b>ויעש אסא הטוב והישר וגו' .</b> עד סוף הספר :
<h3>{ב}</h3>
וַיָּ֛סַר אֶת־מִזְבְּח֥וֹת הַנֵּכָ֖ר וְהַבָּמ֑וֹת וַיְשַׁבֵּר֙ אֶת־הַמַּצֵּב֔וֹת וַיְגַדַּ֖ע אֶת־הָאֲשֵׁרִֽים׃
<b style="color: gray;">מצודת דוד</b> <b>הנכר .</b> של אלהי הנכר : <b>והבמות .</b> הבתים שבהם המזבחות קרוים גם הם בשם במות : <b>המצבות .</b> העשויות מאבן אחת :
<b style="color: gray;">מצודת ציון</b> <b>ויגדע .</b> ענין כריתה כמו שקמים גדעו ( ישעיה ט ) :
<b style="color: gray;">רלב"ג</b> <b>ויגדע את האשרים .</b> כמו שצותה התורה ואשריהם מגדעון ( דברים ז' ה' ) וכבר בארנו שם באי זה מין מן האשרה יהיה זה הדין :
<h3>{ג}</h3>
וַיֹּ֙אמֶר֙ לִֽיהוּדָ֔ה לִדְר֕וֹשׁ אֶת־יְהוָ֖ה אֱלֹהֵ֣י אֲבוֹתֵיהֶ֑ם וְלַעֲשׂ֖וֹת הַתּוֹרָ֥ה וְהַמִּצְוָֽה׃
<b style="color: gray;">רש"י</b> <b>ויאמר ליהודה לדרוש .</b> ולא כעשרה שבטים שדרשו לאלהים אחרים חדשים מקרוב באו ואת אלהי אבותם לא דרשו :
<h3>{ד}</h3>
וַיָּ֙סַר֙ מִכָּל־עָרֵ֣י יְהוּדָ֔ה אֶת־הַבָּמ֖וֹת וְאֶת־הַֽחַמָּנִ֑ים וַתִּשְׁקֹ֥ט הַמַּמְלָכָ֖ה לְפָנָֽיו׃
<b style="color: gray;">מצודת דוד</b> <b>החמנים .</b> הצורות העשויות לעבודת החמה :
<b style="color: gray;">רלב"ג</b> <b>ואת החמנים .</b> הם אלילים עשו לעבודת החמה ולזה נקראו חמנים והנה טעו רבים בשמש לעשותו אלוה להתפרסם הפעולות השופעות ממנו בזה העולם השפל לפי מה ששם בו ה' יתברך מהכח ביום הבראו :
<h3>{ה}</h3>
וַיִּ֛בֶן עָרֵ֥י מְצוּרָ֖ה בִּיהוּדָ֑ה כִּֽי־שָׁקְטָ֣ה הָאָ֗רֶץ וְאֵין־עִמּ֤וֹ מִלְחָמָה֙ בַּשָּׁנִ֣ים הָאֵ֔לֶּה כִּֽי־הֵנִ֥יחַ יְהוָ֖ה לֽוֹ׃
<b style="color: gray;">מצודת דוד</b> <b>ערי מצורה .</b> ערי מבצר : <b>כי שקטה .</b> והיה לו פנאי לבנותם :
<b style="color: gray;">רלב"ג</b> <b>ויבן ערי מצורה ביהודה כי שקטה הארץ .</b> העיר בזה כי ראוי לאדם בעת אשר יש לאל ידו להשתדל בתקון עניניו ולא ימתין לעת הצורך פן יצר עליו העת ולא ישלם לו זה ולזה גם כן אמר אסא לבני יהודה ( ו ) נבנה את הערים האלה ונסב אותם חומה ונבנה בהם גם כן מגדלים לחזקם ונשים בחומה דלתים ובריח ובמגדלים שלא יוכל האויב להכנס בהם בעוד שהארץ לפנינו ואנחנו יושבים בה לבטח : <b>כי דרשנו את ה' אלהינו דרשנו וינח לנו מסביב .</b> למדנו מזה שהוא ראוי שיכיר המושגח שהטובה הבאה לו היא מאת ה' יתברך בעבור טוב דרכיו עם ה' . גם ראוי שיפרסם זה כי בזה תועלת נפלא להתישר לעבודת ה' יתברך :
<h3>{ו}</h3>
וַיֹּ֨אמֶר לִֽיהוּדָ֜ה נִבְנֶ֣ה ׀ אֶת־הֶעָרִ֣ים הָאֵ֗לֶּה וְנָסֵ֨ב חוֹמָ֣ה וּמִגְדָּלִים֮ דְּלָתַ֣יִם וּבְרִיחִים֒ עוֹדֶ֨נּוּ הָאָ֜רֶץ לְפָנֵ֗ינוּ כִּ֤י דָרַ֙שְׁנוּ֙ אֶת־יְהוָ֣ה אֱלֹהֵ֔ינוּ דָּרַ֕שְׁנוּ וַיָּ֥נַֽח לָ֖נוּ מִסָּבִ֑יב וַיִּבְנ֖וּ וַיַּצְלִֽיחוּ׃
<b style="color: gray;">רש"י</b> <b>עודנו הארץ לפנינו .</b> בעוד שהמלכות נכונה לפנינו שאם נצרכו להם יהיו לנו למנות וכל אלה היה בעשר שנים שכתוב בימיו שקטה הארץ ולאחר אותן עשר שנים היתה מלחמה בינו ובין בעשא כל ימיהם כי בשנת שלש לאסא מלך בעשא וז' שנים היו שלום ביניהם וכן מוכח אף כאן אין עמו מלחמה בשנים האלה אבל בשנים אחרים היתה עמו מלחמה ולמטה ( ט''ו ) כתיב ומלחמה לא היתה עד שנת ל''ה למלכות אסא אבל יכולים אנו לפרש אותה מלחמה שהיתה לו עם הכושי' לא היתה עד שנת שלשים וחמש למלכותו אבל זה קשה לי שכתוב למטה ( ט''ז ) בשנת ל''ו למלכות אסא עלה בעשא וגו' עד נסכלת על זאת כי מעתה יהיו לך מלחמות משמע שקודם לכן לא היו לו מלחמות והוא לאחר כן כי אם ג' שנים ובמלכים ( א ט''ו ) כתיב ומלחמה היתה בין אסא ובין בעשא כל ימיהם ובסדר עולם מפרש הטיב : <b>כי דרשנו את ה' אלהינו דרשנו וגו' .</b> לפי שדרשנוהו הניח לנו מסביב : <b>ויבנו .</b> ערים : <b>ויצליחו .</b> ודוגמא ( לעיל י''ב ) ובראות ה' כי נכנע וגו' :
<b style="color: gray;">מצודת דוד</b> <b>עודנו וכו' .</b> נחזק הערים בעודם לפנינו עד לא בא האויב : <b>דרשנו וינח לנו .</b> על שדרשנו לה' לזה הניח לנו מסביב :
<b style="color: gray;">מצודת ציון</b> <b>ונסב .</b> ונסבב :
<h3>{ז}</h3>
וַיְהִ֣י לְאָסָ֗א חַיִל֮ נֹשֵׂ֣א צִנָּ֣ה וָרֹמַח֒ מִֽיהוּדָה֙ שְׁלֹ֣שׁ מֵא֣וֹת אֶ֔לֶף וּמִבִּנְיָמִ֗ן נֹשְׂאֵ֤י מָגֵן֙ וְדֹ֣רְכֵי קֶ֔שֶׁת מָאתַ֥יִם וּשְׁמוֹנִ֖ים אָ֑לֶף כָּל־אֵ֖לֶּה גִּבּ֥וֹרֵי חָֽיִל׃
<b style="color: gray;">מצודת ציון</b> <b>ודורכי קשת .</b> הדרך לדרוך הקשת ברגל למותחו היטב לירות למרחוק :
<h3>{ח}</h3>
וַיֵּצֵ֨א אֲלֵיהֶ֜ם זֶ֣רַח הַכּוּשִׁ֗י בְּחַ֙יִל֙ אֶ֣לֶף אֲלָפִ֔ים וּמַרְכָּב֖וֹת שְׁלֹ֣שׁ מֵא֑וֹת וַיָּבֹ֖א עַד־מָרֵשָֽׁה׃
<h3>{ט}</h3>
וַיֵּצֵ֥א אָסָ֖א לְפָנָ֑יו וַיַּֽעַרְכוּ֙ מִלְחָמָ֔ה בְּגֵ֥יא צְפַ֖תָה לְמָרֵשָֽׁה׃
<b style="color: gray;">מצודת דוד</b> <b>בגיא צפתה למרשה .</b> בהעמק הנראה והנשקף אל העומד במרשה :
<b style="color: gray;">מצודת ציון</b> <b>צפתה .</b> מל' צפיה והבטה :
<h3>{י}</h3>
וַיִּקְרָ֨א אָסָ֜א אֶל־יְהוָ֣ה אֱלֹהָיו֮ וַיֹּאמַר֒ יְהוָ֗ה אֵֽין־עִמְּךָ֤ לַעְזוֹר֙ בֵּ֥ין רַב֙ לְאֵ֣ין כֹּ֔חַ עָזְרֵ֜נוּ יְהוָ֤ה אֱלֹהֵ֙ינוּ֙ כִּֽי־עָלֶ֣יךָ נִשְׁעַ֔נּוּ וּבְשִׁמְךָ֣ בָ֔אנוּ עַל־הֶהָמ֖וֹן הַזֶּ֑ה יְהוָ֤ה אֱלֹהֵ֙ינוּ֙ אַ֔תָּה אַל־יַעְצֹ֥ר עִמְּךָ֖ אֱנֽוֹשׁ׃
<b style="color: gray;">רש"י</b> <b>אין עמך לעזור .</b> כלומר אע''פ שאנו מעטים והם רבים כחול הים ואין כח לנו בפניהם עמך לעזור בין רב לאין כח כלומר בידוע שיש לך כח לעזור לפיכך עזרנו ה' אלהינו כי עליך נשענו : <b>אל יעצר עמך אנוש .</b> אל יהיה לאויבינו לאותו אנוש כי אנוש מושל עוצר ידי עמך נגדך לנצחנו שלא יאמר נצחנו אלהיהם , ד''א מפי הרב , אל יהי לנו אנוש שאנו אנושים עוצר יד מלנצח' דוגמא ( דברים י''א ) ועצר את השמים כי עצר עצר ה' ( ראשית כ' ) כמו אם תעצרני ( שופטים י''ג ) :
<b style="color: gray;">מצודת דוד</b> <b>אין עמך לעזר .</b> אין הפרש עמך לעזור בין לעם רב בין למי שאין בו כח כלל : <b>ובשמך .</b> בבטחון שמך : <b>אל יעצר עמך .</b> אל יעצור אדם כח למולך לעכב הכח בידו להתגבר :
<b style="color: gray;">מצודת ציון</b> <b>נשענו .</b> ענין תמיכה : <b>ההמון .</b> רבוי עם : <b>אנוש .</b> הוא שם משמות האדם המורה על חולשתו והוא מל' אנוש לשברך ( ירמיה ל ) :
<b style="color: gray;">רלב"ג</b> <b>ה' אין עמך לעזור בין רב לאין כח .</b> ר''ל אין עמך הבדל כשתרצה לעזור בין שיהיה הנעזר רב אונים או יהיה נעדר הכח כי הכל שוה אצלך : <b>ה' אלהינו אתה אל יעצר עמך אנוש .</b> ר''ל ה' אתה אלהינו ומנהיגנו ומשגיח בנו הנה אנוש לא יוכל לעצור ולמנוע עם שפרצה ולזה לא יבצר ממנו עזרך מפני רבוי העם הזה הבא להלחם עמנו :
<h3>{יא}</h3>
וַיִּגֹּ֤ף יְהוָה֙ אֶת־הַכּוּשִׁ֔ים לִפְנֵ֥י אָסָ֖א וְלִפְנֵ֣י יְהוּדָ֑ה וַיָּנֻ֖סוּ הַכּוּשִֽׁים׃
<h3>{יב}</h3>
וַיִּרְדְּפֵ֨ם אָסָ֜א וְהָעָ֣ם אֲשֶׁר־עִמּוֹ֮ עַד־לִגְרָר֒ וַיִּפֹּ֤ל מִכּוּשִׁים֙ לְאֵ֣ין לָהֶ֣ם מִֽחְיָ֔ה כִּֽי־נִשְׁבְּר֥וּ לִפְנֵֽי־יְהוָ֖ה וְלִפְנֵ֣י מַחֲנֵ֑הוּ וַיִּשְׂא֥וּ שָׁלָ֖ל הַרְבֵּ֥ה מְאֹֽד׃
<b style="color: gray;">מצודת דוד</b> <b>לאין להם מחיה .</b> עד לא נשאר להם חיות :
<b style="color: gray;">מצודת ציון</b> <b>וישאו .</b> ולקחו :
<h3>{יג}</h3>
וַיַּכּ֗וּ אֵ֤ת כָּל־הֶֽעָרִים֙ סְבִיב֣וֹת גְּרָ֔ר כִּי־הָיָ֥ה פַֽחַד־יְהוָ֖ה עֲלֵיהֶ֑ם וַיָּבֹ֙זּוּ֙ אֶת־כָּל־הֶ֣עָרִ֔ים כִּֽי־בִזָּ֥ה רַבָּ֖ה הָיְתָ֥ה בָהֶֽם׃
<b style="color: gray;">מצודת דוד</b> <b>כי היה פחד ה' .</b> ולא עצרו כח להלחם בהם : <b>כי בזה רבה .</b> ולזה התעכבו לשלול את כל הערים :
<h3>{יד}</h3>
וְגַם־אָהֳלֵ֥י מִקְנֶ֖ה הִכּ֑וּ וַיִּשְׁבּ֨וּ צֹ֤אן לָרֹב֙ וּגְמַלִּ֔ים וַיָּשֻׁ֖בוּ יְרוּשָׁלִָֽם׃
<b style="color: gray;">מצודת דוד</b> <b>אהלי מקנה .</b> אנשי אהל מקנה :
<b style="color: gray;">מצודת ציון</b> <b>וישבו .</b> מל' שביה :
<h2>דברי הימים ב פרק-טו</h2>
<h3>{א}</h3>
וַעֲזַרְיָ֙הוּ֙ בֶּן־עוֹדֵ֔ד הָיְתָ֥ה עָלָ֖יו ר֥וּחַ אֱלֹהִֽים׃
<b style="color: gray;">רלב"ג</b> <b>ועזריהו בן עודד היתה עליו רוח אלהים .</b> ר''ל שאמר זה המאמר בנבואה והנה שלחו ה' יתברך לאסא לחזק עוד לבנו לטוב עם ה' הוא ויהודה ובנימין עמו ולזה אמר ( ב ) שמעוני אסא וכל יהודה ובנימין הנה ה' עמכם בהיותכם עמו התדעו כי אם תדרשוהו כראוי וזה יהיה בלכתכם אחרי מצותיו אז ימצא לכם ותדבק השגחתו בכם להטיב לכם ולהצילכם מן הרע ואם תעזבוהו הנה הוא יעזוב אתכם ותסור השגחתו מכם ולזה תהיו משולחים למקרים הרעים :
<h3>{ב}</h3>
וַיֵּצֵא֮ לִפְנֵ֣י אָסָא֒ וַיֹּ֣אמֶר ל֔וֹ שְׁמָע֕וּנִי אָסָ֖א וְכָל־יְהוּדָ֣ה וּבִנְיָמִ֑ן יְהוָ֤ה עִמָּכֶם֙ בִּֽהְיֽוֹתְכֶ֣ם עִמּ֔וֹ וְאִֽם־תִּדְרְשֻׁ֙הוּ֙ יִמָּצֵ֣א לָכֶ֔ם וְאִם־תַּעַזְבֻ֖הוּ יַעֲזֹ֥ב אֶתְכֶֽם׃
<b style="color: gray;">מצודת דוד</b> <b>ויצא .</b> יצא ממקומו ובא לפני אסא בשובו מן המלחמה : <b>בהיותכם .</b> בעבור היותכם עמו לשמור דברו :
<h3>{ג}</h3>
וְיָמִ֥ים רַבִּ֖ים לְיִשְׂרָאֵ֑ל לְלֹ֣א ׀ אֱלֹהֵ֣י אֱמֶ֗ת וּלְלֹ֛א כֹּהֵ֥ן מוֹרֶ֖ה וּלְלֹ֥א תוֹרָֽה׃
<b style="color: gray;">רש"י</b> <b>וימים רבים לישראל ללא אלהי אמת .</b> עד שבאת אתה : <b>וללא כהן מורה .</b> שאין מי ששואל להם שום דבר תורה משום הכי לא יורו אתכם הכהנים :
<b style="color: gray;">מצודת דוד</b> <b>ימים רבים .</b> הנה יהיו ימי' רבי' לישראל שיעבדו ללא אלהי אמת והם בימי אחז ומנשה והדומים : <b>וללא כהן מורה .</b> על הכהן להורות דרכי ה' כמ''ש יורו משפטיך וכו' ( דברים לב ) ואמר שהם ישאלו דבר ללא כהן הראוי להורות כ''א מאשר יבחרו הם כנביאי הבעל והדומים : <b>וללא תורה .</b> לא יחפצו בתורת ה' אבל יחפצו ללא תורה והם דברי כהני עבודת כוכבים :
<b style="color: gray;">מצודת ציון</b> <b>מורה .</b> מלמד :
<b style="color: gray;">רלב"ג</b> <b>והנה נמשך לישראל ימים רבים שיהיו ללא אלהי אמת .</b> אבל יעבדו ע''ז ולא נמצא להם כהן מורה התורה אליהם ולזה נהיה ללא תורה כי הכהנים הם אשר יורו משפטי ה' יתברך ליעקב ותורתו לישראל וכאשר שב ישראל בצר לו אצל ה' יתברך ובקשו אותו וזעקו לו נמצא להם וזה היה בימי השופטים שנמצא זה בהם פעמים רבות :
<h3>{ד}</h3>
וַיָּ֙שָׁב֙ בַּצַּר־ל֔וֹ עַל־יְהוָ֖ה אֱלֹהֵ֣י יִשְׂרָאֵ֑ל וַיְבַקְשֻׁ֖הוּ וַיִּמָּצֵ֥א לָהֶֽם׃
<b style="color: gray;">רש"י</b> <b>וישב בצר לו על ה' אלהי ישראל .</b> כלומר עתה כשבאת צרה להם בקשו על ה' אלהי ישראל ויבקשהו לפיכך וימצא להם המצוי והושיעכם בכל אשר הלכתם :
<b style="color: gray;">מצודת דוד</b> <b>וישב בצר לו .</b> וכאשר יהיה צר לישראל ישוב אל ה' וכאשר יבקשהו ימצא להם :
<h3>{ה}</h3>
וּבָעִתִּ֣ים הָהֵ֔ם אֵ֥ין שָׁל֖וֹם לַיּוֹצֵ֣א וְלַבָּ֑א כִּ֚י מְהוּמֹ֣ת רַבּ֔וֹת עַ֥ל כָּל־יוֹשְׁבֵ֖י הָאֲרָצֽוֹת׃
<b style="color: gray;">רש"י</b> <b>ובעתים ההם אין שלום .</b> באותן הימים רבים לישראל ללא אלהי אמת אין שלום ליוצא ולבא וגו' , ברחבעם כתיב ( לעיל ב' י''ב ) עליו עלה שישק מלך מצרים על ירושלים כי מעלו בה' וכל הפרשה ואף לאביה היו מהומות רבות :
<b style="color: gray;">מצודת דוד</b> <b>ובעתים ההם .</b> בעוד יחזיקו במרדם : <b>ליוצא ולבא .</b> בין בדרך ההליכה בין בחזרה : <b>הארצות .</b> הם ארצות בני ישראל :
<b style="color: gray;">רלב"ג</b> <b>והנה</b> בעתים ההם שהיו ישראל ללא אלהי אמת וללא תורה לא היה שלום ליוצא ולבא כי מחוץ היתה משכלת חרב ומחדרים אימה כי היו מהומות רבות על כל יושבי ארץ ישראל והנה אז :
<h3>{ו}</h3>
וְכֻתְּת֥וּ גוֹי־בְּג֖וֹי וְעִ֣יר בְּעִ֑יר כִּֽי־אֱלֹהִ֥ים הֲמָמָ֖ם בְּכָל־צָרָֽה׃
<b style="color: gray;">רש"י</b> <b>וכתתו גוי בגוי .</b> דוגמא ( מדבר י''ד ) ויכתום :
<b style="color: gray;">מצודת דוד</b> <b>וכתתו גוי בגוי .</b> ילחמו יהודה עם ישראל : <b>הממם .</b> ישברם ויכתתם בכל מיני צרה :
<b style="color: gray;">מצודת ציון</b> <b>וכתתו .</b> ענין שבירה ורציצה כמו וכתתו חרבותם ( ישעיה ב ) : <b>הממם .</b> ענין שבירה כמו והמם גלגל עגלתו ( שם כח ) :
<b style="color: gray;">רלב"ג</b> היה קם גוי לכתת גוי ישראל אז יושבי עיר מהגוים ילחמו ביושבי עיר מישראל כי אלהים המם ישראל אז יושבי עיר מהגוים ילחמו ביושבי עיר מישראל כי אלהים המם ישראל אז בכל צרה :
<h3>{ז}</h3>
וְאַתֶּ֣ם חִזְק֔וּ וְאַל־יִרְפּ֖וּ יְדֵיכֶ֑ם כִּ֛י יֵ֥שׁ שָׂכָ֖ר לִפְעֻלַּתְכֶֽם׃
<b style="color: gray;">רש"י</b> <b>ואתם חזקו .</b> לדרוש באלהים :
<b style="color: gray;">מצודת דוד</b> <b>ואתם .</b> אבל אתם כאשר החילותם לאחוז בדרכי ה' חזקו בה ואל ירפו ידיכם ממנה לעזבה : <b>כי יש שכר .</b> הרבה שכר נכון לפני המקום ליתן גמול פעולתכם :
<b style="color: gray;">רלב"ג</b> ואתם חזקו ללכת בדרכי ה' יתברך ואל ירפו ידיכם מלהסיר השקוצים אשר התחלתם בהסרתם כי יש לפעולתכם שר מאת ה' יתברך :
<h3>{ח}</h3>
וְכִשְׁמֹ֨עַ אָסָ֜א הַדְּבָרִ֣ים הָאֵ֗לֶּה וְהַנְּבוּאָה֮ עֹדֵ֣ד הַנָּבִיא֒ הִתְחַזַּ֗ק וַיַּעֲבֵ֤ר הַשִּׁקּוּצִים֙ מִכָּל־אֶ֤רֶץ יְהוּדָה֙ וּבִנְיָמִ֔ן וּמִן־הֶ֣עָרִ֔ים אֲשֶׁ֥ר לָכַ֖ד מֵהַ֣ר אֶפְרָ֑יִם וַיְחַדֵּשׁ֙ אֶת־מִזְבַּ֣ח יְהוָ֔ה אֲשֶׁ֕ר לִפְנֵ֖י אוּלָ֥ם יְהוָֽה׃
<b style="color: gray;">מצודת דוד</b> <b>והנבואה .</b> וכששמעו את הנבואה של עודד הנביא כי גם הוא התנבא כדברים האלה ועם שלא נזכר במקרא : <b>השקוצים .</b> העבודת כוכבים המאוסים כשקצים : <b>ויחדש .</b> תקנו ובנהו מחדש :
<b style="color: gray;">רלב"ג</b> וכשמוע אסא את הדברים האלה שספר ממה שקרה בימי השופטים שהיה עדות על דברי נבואתו ושמע הנבואה נבואת עודד הנביא אז התחזק להעביר כל השקוצים ולחדש מזבח ה' אשר לפני האולם והוא מזבח העולה . והנה קרא נבואת עודד הנביא הנבואה שהתנבא בנו כי בזה הספר יחס במקומות רבים עניני הבן לאב . ולזה תמצא שיאמר שהאב הוליד הבנים שהיו מזרעו אחר כמה דורות כמו שנתבאר בראש זה הספר :
<h3>{ט}</h3>
וַיִּקְבֹּ֗ץ אֶת־כָּל־יְהוּדָה֙ וּבִנְיָמִ֔ן וְהַגָּרִים֙ עִמָּהֶ֔ם מֵאֶפְרַ֥יִם וּמְנַשֶּׁ֖ה וּמִשִּׁמְע֑וֹן כִּֽי־נָפְל֨וּ עָלָ֤יו מִיִּשְׂרָאֵל֙ לָרֹ֔ב בִּרְאֹתָ֕ם כִּֽי־יְהוָ֥ה אֱלֹהָ֖יו עִמּֽוֹ׃
<b style="color: gray;">מצודת ציון</b> <b>נפלו .</b> ענין הטיה כמו ותפל מעל הגמל ( בראשית כד ) ור''ל נטו עצמם להיות תחת ממשלתו :
<b style="color: gray;">רלב"ג</b> <b>ויקבץ</b> את כל יהודה ובנימין והגרים עמהם מאפרים ומנשה ומשמעון וגו' . ראוי שתדע כי בשנת חמש עשרה למלכות אסא היתה מלחמה לאסא עם בעשא ונצח אסא את בעשא והביאו שלל מישראל וזה שכבר נזכר בזה המקום כי בחדש השלישי לשנת חמש עשרה למלכות אסא זבחו לה' ביום ההוא מן השלל אשר הביאו . והנה זה השלל אי אפשר שיהיה מן הכושים כי כבר אמר קודם זה בימיו שקטה הארץ עשר שנים מורה כי אחר עשר שנים היתה לו מלחמה וזאת המלחמה אי אפשר שתהיה עם בעשא כי כבר אמר ומלחמה לא היתה עד שנת שלשים וחמש למלכות אסא וזה היה בשנת חמש עשרה למלכות אסא כמו שבארנו בספר מלכים כי השלשים וחמש התחילו בהכרח צמיחת מלכות רחבעם ולזה הוא מבואר כי עד שנת חמש עשרה למלכות אסא לא היתה שם מלחמה עם בעשא ומזה המקום יתבאר שאותו השלל הביאו מישראל ובאותה המלחמה נצח אסא את בעשא ומפני זה נפלו עליו מישראל לרב בראותם כי ה' אלהיו עמו ועל דבר אותה המלחמה שהיתה עם בעשא דבר לו עזריה בן עודד הנביא אותם הדברים שקדמו :
<h3>{י}</h3>
וַיִּקָּבְצ֥וּ יְרוּשָׁלִַ֖ם בַּחֹ֣דֶשׁ הַשְּׁלִישִׁ֑י לִשְׁנַ֥ת חֲמֵשׁ־עֶשְׂרֵ֖ה לְמַלְכ֥וּת אָסָֽא׃
<h3>{יא}</h3>
וַיִּזְבְּח֤וּ לַיהוָה֙ בַּיּ֣וֹם הַה֔וּא מִן־הַשָּׁלָ֖ל הֵבִ֑יאוּ בָּקָר֙ שְׁבַ֣ע מֵא֔וֹת וְצֹ֖אן שִׁבְעַ֥ת אֲלָפִֽים׃
<b style="color: gray;">רש"י</b> <b>ויזבחו לה' ביום ההוא מן השלל הביאו .</b> פתרון ומן השלל שהביאו זבחו בקר שבע מאות וצאן שבעת אלפים ששבו וממנו הביאו כדלמעלה ( ב' י''ד ) וגם אהלי מקנה הביאו וישבו צאן לרוב וגומר , ד''א נראה לי ויזבחו לה' ביום ההוא שנצחו ובאו בשלום בירושלים מן השלל הביאו כלומר מן השלל אשר הביאו הביאו בקר שבע מאות וצאן שבעת אלפים :
<b style="color: gray;">מצודת דוד</b> <b>מן השלל הביאו .</b> מן השלל אשר הביאו :
<h3>{יב}</h3>
וַיָּבֹ֣אוּ בַבְּרִ֔ית לִדְר֕וֹשׁ אֶת־יְהוָ֖ה אֱלֹהֵ֣י אֲבוֹתֵיהֶ֑ם בְּכָל־לְבָבָ֖ם וּבְכָל־נַפְשָֽׁם׃
<h3>{יג}</h3>
וְכֹ֨ל אֲשֶׁ֧ר לֹֽא־יִדְרֹ֛שׁ לַיהוָ֥ה אֱלֹהֵֽי־יִשְׂרָאֵ֖ל יוּמָ֑ת לְמִן־קָטֹן֙ וְעַד־גָּד֔וֹל לְמֵאִ֖ישׁ וְעַד־אִשָּֽׁה׃
<h3>{יד}</h3>
וַיִּשָּֽׁבְעוּ֙ לַיהוָ֔ה בְּק֥וֹל גָּד֖וֹל וּבִתְרוּעָ֑ה וּבַחֲצֹצְר֖וֹת וּבְשׁוֹפָרֽוֹת׃
<b style="color: gray;">מצודת דוד</b> <b>ובתרועה .</b> ר''ל בקול שמחה :
<h3>{טו}</h3>
וַיִּשְׂמְח֨וּ כָל־יְהוּדָ֜ה עַל־הַשְּׁבוּעָ֗ה כִּ֤י בְכָל־לְבָבָם֙ נִשְׁבָּ֔עוּ וּבְכָל־רְצוֹנָ֣ם בִּקְשֻׁ֔הוּ וַיִּמָּצֵ֖א לָהֶ֑ם וַיָּ֧נַח יְהוָ֛ה לָהֶ֖ם מִסָּבִֽיב׃
<b style="color: gray;">מצודת דוד</b> <b>כי בכל לבבם .</b> לא מהכרת מצות המלך לשיהיו עצבים בדבר : <b>וימצא להם .</b> ולזה היה נמצא להם והניח להם מסביב :
<h3>{טז}</h3>
וְגַֽם־מַעֲכָ֞ה אֵ֣ם ׀ אָסָ֣א הַמֶּ֗לֶךְ הֱסִירָהּ֙ מִגְּבִירָ֔ה אֲשֶׁר־עָשְׂתָ֥ה לַאֲשֵׁרָ֖ה מִפְלָ֑צֶת וַיִּכְרֹ֤ת אָסָא֙ אֶת־מִפְלַצְתָּ֔הּ וַיָּ֕דֶק וַיִּשְׂרֹ֖ף בְּנַ֥חַל קִדְרֽוֹן׃
<b style="color: gray;">רש"י</b> <b>וגם מעכה אם אסא המלך הסירה מגבירה .</b> לפי שעשתה לאשרה מפלצת מפליא ליצנותא זכרות עשתה לו לצל' והיתה נבעלת לו :
<b style="color: gray;">מצודת דוד</b> <b>אם אסא .</b> אם אביו היתה ועל שגדלתו קראה אמו : <b>מגבירה .</b> מהיות עוד גבירה מושלת לבל תסית אנשים לעבודת כוכבים : <b>אשר עשתה .</b> על אשר עשתה מפלצת והיא דמות מה להיות לע''ג וכמו שהע''ג נקראים עצבים ע''ש שמעציב לב עובדיהם כן יקרא מפלצת כי מביא רעדה כי הוא מלשון פלצות בעתתני ( ישעיה כ''א ) : <b>וידק .</b> עשאה דק דק : <b>וישרוף בנחל קדרון .</b> רצה לומר שרפה והשליך אפרה בנחל קדרון כי אפר עבודת כוכבים אסור בהנאה :
<h3>{יז}</h3>
וְהַ֨בָּמ֔וֹת לֹא־סָ֖רוּ מִיִּשְׂרָאֵ֑ל רַ֧ק לְבַב־אָסָ֛א הָיָ֥ה שָׁלֵ֖ם כָּל־יָמָֽיו׃
<b style="color: gray;">רש"י</b> <b>והבמות לא סרו .</b> במות יחיד שהורגלו להקריב עליהם לשמים משחרבה שילה עד שנבנה הבית והיו עונשים עליהם כרת :
<b style="color: gray;">מצודת דוד</b> <b>והבמות .</b> אשר היו עשויות לשמים ולפי שכאשר נבנה הבית נאסרו הבמות בבל מקום לזה יחשב לחטא :
<h3>{יח}</h3>
וַיָּבֵ֞א אֶת־קָדְשֵׁ֥י אָבִ֛יו וְקָֽדָשָׁ֖יו בֵּ֣ית הָאֱלֹהִ֑ים כֶּ֥סֶף וְזָהָ֖ב וְכֵלִֽים׃
<b style="color: gray;">מצודת דוד</b> <b>קדשי אביו .</b> אולי אחר שהקדיש חזר ולקחם מן ההקדש והביאם אסא לבית ה' :
<h3>{יט}</h3>
וּמִלְחָמָ֖ה לֹ֣א הָיָ֑תָה עַ֛ד שְׁנַת־שְׁלֹשִׁ֥ים וְחָמֵ֖שׁ לְמַלְכ֥וּת אָסָֽא׃
<b style="color: gray;">רש"י</b> <b>ומלחמה לא היתה וגו' .</b> תניא בסדר עולם בשנת שלשים ושש למלכות אסא עלה בעשא אפשר לומר כן והלא מת כבר בעשא בשנת כ''ו למלכות אסא כדכתיב ( במלכים א' ט''ז ) בשנת כ''ו לאסא מלך אלה בן בעשא אלא מה ת''ל בשנת ל''ו למלך אסא כנגד ל''ו שנים שנתחתן שלמה לבת פרעה שהרי כתב כן במלכים ( א' ב' ) ויברחו שני עבדים לשמעי ( שם ) עד ויצו המלך את בניהו וילך ויפגע בו וכתיב בסמוך ( שם ג' ) ויתחתן שלמה בבת פרעה כלו' מיד אחר אותן ג' שנים ובשנת ד' לקחה והוא מלך מ' שני' נמצא שהיתה עמו ל''ו שנים וכנגדן ל''ו שנים נגזר' גזירה על מלכי ארם להיות שוטנים על ישראל ובאחרונה ליפול ביד בני דוד לכך נאמר בשנת ל''ו למלך אסא ובשנת י''ו למלכותו מעת שנפל זרח הכושי בידו היא שנת ל''ו משמת שלמה ובשנת י''ו לאסא כרתו ברית מלך ישראל ומלך ארם לעלות ולהתגרות באסא וקלקל אסא שנאמר ויוצא אסא כסף וזהב לאמר כרות ברית ביני ובינך :
<b style="color: gray;">מצודת דוד</b> <b>ומלחמה .</b> בינו ובין מלך ישראל : <b>עד שנת שלשים וחמש .</b> עד סוף שנת ל''ה למלכות אסא :
<h2>דברי הימים ב פרק-טז</h2>
<h3>{א}</h3>
בִּשְׁנַ֨ת שְׁלֹשִׁ֤ים וָשֵׁשׁ֙ לְמַלְכ֣וּת אָסָ֔א עָלָ֞ה בַּעְשָׁ֤א מֶֽלֶךְ־יִשְׂרָאֵל֙ עַל־יְהוּדָ֔ה וַיִּ֖בֶן אֶת־הָרָמָ֑ה לְבִלְתִּ֗י תֵּ֚ת יוֹצֵ֣א וָבָ֔א לְאָסָ֖א מֶ֥לֶךְ יְהוּדָֽה׃
<b style="color: gray;">מצודת דוד</b> <b>בשנת שלשים ושש .</b> אמרו בסדר עולם המלחמה שהיתה לבעשא עם אסא היא היתה בשנת שש עשרה לאסא ( כי לא חי בעשא עד ל''ו לאסא כמ''ש במ''א ) ומנין ל''ו שנים היא מעת שנחלקה מלכות בית דוד כי רחבעם מלך י''ז שנים ואביה בנו ג' שנים הרי נשלמו ל''ו שנים בי''ו לאסא ולפי שהיה שלמה חתן פרעה במספר ל''ו שנים כי בסוף ד' למלכותו נשאה ומלך מ' שנה לכן כהחשבון הזה נגזרה שתחלק מלכות בית דוד וראויה היתה לחזור בי''ו לאסא ועל שנשען על מלך ארם כמ''ש למטה לזה לא חזרה ומש''כ למלכות אסא ר''ל לתחלת המלכות אשר מלך בה אסא כי התחלת המלכות ההיא על שבט יהודה לבד היתה בימי רחבעם ומשם הוא ל''ו שנה : <b>את הרמה .</b> מגדל גבוה מול שערי ירושלים להשליך ממנו אבנים ליוצא ולבא :
<b style="color: gray;">רלב"ג</b> <b>בשנת שלשים ושש למלכות אסא .</b> היא שנת שש עשרה למלכות אסא כמו שבארנו בספר מלכים :
<h3>{ב}</h3>
וַיֹּצֵ֨א אָסָ֜א כֶּ֣סֶף וְזָהָ֗ב מֵאֹֽצְר֛וֹת בֵּ֥ית יְהוָ֖ה וּבֵ֣ית הַמֶּ֑לֶךְ וַיִּשְׁלַ֗ח אֶל־בֶּן־הֲדַד֙ מֶ֣לֶךְ אֲרָ֔ם הַיּוֹשֵׁ֥ב בְּדַרְמֶ֖שֶׂק לֵאמֹֽר׃
<b style="color: gray;">מצודת ציון</b> <b>בדרמשק .</b> היא דמשק האמור במלכים א' :
<h3>{ג}</h3>
בְּרִית֙ בֵּינִ֣י וּבֵינֶ֔ךָ וּבֵ֥ין אָבִ֖י וּבֵ֣ין אָבִ֑יךָ הִנֵּ֨ה שָׁלַ֤חְתִּֽי לְךָ֙ כֶּ֣סֶף וְזָהָ֔ב לֵ֞ךְ הָפֵ֣ר בְּרִֽיתְךָ֗ אֶת־בַּעְשָׁא֙ מֶ֣לֶךְ יִשְׂרָאֵ֔ל וְיַעֲלֶ֖ה מֵעָלָֽי׃
<b style="color: gray;">מצודת דוד</b> <b>ויעלה מעלי .</b> ר''ל לך והלחם בו ויעלה מעלי :
<b style="color: gray;">מצודת ציון</b> <b>הפר .</b> ענין בטול :
<h3>{ד}</h3>
וַיִּשְׁמַ֨ע בֶּן הֲדַ֜ד אֶל־הַמֶּ֣לֶךְ אָסָ֗א וַ֠יִּשְׁלַח אֶת־שָׂרֵ֨י הַחֲיָלִ֤ים אֲשֶׁר־לוֹ֙ אֶל־עָרֵ֣י יִשְׂרָאֵ֔ל וַיַּכּוּ֙ אֶת־עִיּ֣וֹן וְאֶת־דָּ֔ן וְאֵ֖ת אָבֵ֣ל מָ֑יִם וְאֵ֥ת כָּֽל־מִסְכְּנ֖וֹת עָרֵ֥י נַפְתָּלִֽי׃
<b style="color: gray;">רש"י</b> <b>וישמע בן הדד .</b> ולא פסקו מלכי ארם מלהיות שוטנים לישראל עד שמת אחז ובשנת ג' לאחז כרתו ברית מלך ישראל ומלך ארם לעלות ולהתגרות באחז ולא הי' זכות באחז שיפלו בידו ונפלו שניהם ביד תגלת פלאסר מלך אשור : <b>בדרמשק .</b> ובמלכים ( ב' טז ) כתיב דמשק ובפסוק אחר דומשק וכולן א' היה ודוגמא שוט שבט שרביט :
<b style="color: gray;">מצודת ציון</b> <b>אבל מים .</b> היא אבל בית מעכה האמור במלכים א' : <b>מסכנות .</b> ערי אוצרות כמו ויבן ערי מסכנות ( שמות א ) :
<h3>{ה}</h3>
וַיְהִי֙ כִּשְׁמֹ֣עַ בַּעְשָׁ֔א וַיֶּחְדַּ֕ל מִבְּנ֖וֹת אֶת־הָרָמָ֑ה וַיַּשְׁבֵּ֖ת אֶת־מְלַאכְתּֽוֹ׃
<b style="color: gray;">מצודת ציון</b> <b>וישבת .</b> ענין בטול כמו שבת נוגש ( ישעיה יד ) :
<h3>{ו}</h3>
וְאָסָ֣א הַמֶּ֗לֶךְ לָקַח֙ אֶת־כָּל־יְהוּדָ֔ה וַיִּשְׂא֞וּ אֶת־אַבְנֵ֤י הָֽרָמָה֙ וְאֶת־עֵצֶ֔יהָ אֲשֶׁ֥ר בָּנָ֖ה בַּעְשָׁ֑א וַיִּ֣בֶן בָּהֶ֔ם אֶת־גֶּ֖בַע וְאֶת־הַמִּצְפָּֽה׃
<h3>{ז}</h3>
וּבָעֵ֣ת הַהִ֗יא בָּ֚א חֲנָ֣נִי הָרֹאֶ֔ה אֶל־אָסָ֖א מֶ֣לֶךְ יְהוּדָ֑ה וַיֹּ֣אמֶר אֵלָ֗יו בְּהִשָּׁ֨עֶנְךָ֜ עַל־מֶ֤לֶךְ אֲרָם֙ וְלֹ֤א נִשְׁעַ֙נְתָּ֙ עַל־יְהוָ֣ה אֱלֹהֶ֔יךָ עַל־כֵּ֗ן נִמְלַ֛ט חֵ֥יל מֶֽלֶךְ־אֲרָ֖ם מִיָּדֶֽךָ׃
<b style="color: gray;">רש"י</b> <b>על כן נמלט .</b> שלא יכולת לו למה שלא בטחת בהקב''ה כי אם בטחת בהקב''ה כשנשבעו וכרתו ברית יחד מלך ישראל ומלך ארם עליך כאשר בטחת בו כשבאו עליך הכושים לא נמלטו מידך והיית נוצח לכולם אף לא היית מאבד ממונך שנתת לו כדי להפר בריתו עם בעשא ועתה שלא בטחת בהקב''ה אבדת ממונך וגם מלך ארם נמלט מידך :
<b style="color: gray;">מצודת דוד</b> <b>בהשענך .</b> בעבור השענך על כן נמלט כי היו מעותדים ליפול בידך :
<b style="color: gray;">רלב"ג</b> <b>בהשענך על מלך ארם וגו' .</b> ר''ל כי אלו לא היה נשען על מלך ארם שהיתה ידו עם בעשא והיה נשען על ה' ית' להלחם עם מלך ארם ועם בעשא הקמים עליו היה נותן חיל מלך ארם בידו כמו שנתן ה' יתברך בידו חיל הכושים והלובים שהיו יותר רבים מזה :
<h3>{ח}</h3>
הֲלֹ֧א הַכּוּשִׁ֣ים וְהַלּוּבִ֗ים הָי֨וּ לְחַ֧יִל ׀ לָרֹ֛ב לְרֶ֥כֶב וּלְפָרָשִׁ֖ים לְהַרְבֵּ֣ה מְאֹ֑ד וּבְהִשָּֽׁעֶנְךָ֥ עַל־יְהוָ֖ה נְתָנָ֥ם בְּיָדֶֽךָ׃
<b style="color: gray;">מצודת דוד</b> <b>והלובים .</b> גם המה באו עם זרח הכושי ועם שלא נזכר למעלה : <b>לחיל לרוב .</b> לקבוץ חיל לרוב ולקבוץ רכב וכו' :
<h3>{ט}</h3>
כִּ֣י יְהוָ֗ה עֵינָ֞יו מְשֹׁטְט֤וֹת בְּכָל־הָאָ֙רֶץ֙ לְ֠הִתְחַזֵּק עִם־לְבָבָ֥ם שָׁלֵ֛ם אֵלָ֖יו נִסְכַּ֣לְתָּ עַל־זֹ֑את כִּ֣י מֵעַ֔תָּה יֵ֥שׁ עִמְּךָ֖ מִלְחָמֽוֹת׃
<b style="color: gray;">מצודת דוד</b> <b>עיניו משוטטות .</b> ר''ל משגיח על כל : <b>להתחזק .</b> לתת חוזק עם אשר לבבם שלם אליו לבטוח בו : <b>נסכלת .</b> נעשית סכל בעבור זאת : <b>יש עמך מלחמות .</b> ר''ל כבר מוכן מלחמות שילחמו עמך :
<b style="color: gray;">מצודת ציון</b> <b>משוטטות .</b> ענין הנעה והרחיפה ממקום למקום כמו שוטטו בחוצות ירושלים ( ירמיה ה ) : <b>נסכלת .</b> מל' סכלות ושטות :
<b style="color: gray;">רלב"ג</b> <b>להתחזק עם לבבם שלם אליו .</b> ר''ל אשר לבבם שלם אליו : <b>נסכלת על זאת כי מעתה יש עמך מלחמות .</b> ר''ל ה' ית' השקיט ארצך תחלה ממלחמ' מפני בעתך בו וכאשר באו עליך מלחמות הצליחך בהם . אך מעתה שלא בטחת בו יש עמך מלחמות ולא תהיה נעזר בהם מה' ית' כמו שהיית נעזר בו במה שקדם :
<h3>{י}</h3>
וַיִּכְעַ֨ס אָסָ֜א אֶל־הָרֹאֶ֗ה וַֽיִּתְּנֵ֙הוּ֙ בֵּ֣ית הַמַּהְפֶּ֔כֶת כִּֽי־בְזַ֥עַף עִמּ֖וֹ עַל־זֹ֑את וַיְרַצֵּ֥ץ אָסָ֛א מִן־הָעָ֖ם בָּעֵ֥ת הַהִֽיא׃
<b style="color: gray;">רש"י</b> <b>בית המהפכת .</b> בית הסוהר שעשוי מלאכת המהפכת גוועלב''ט בלשון אשכנז : <b>עד למעלה חליו .</b> נפח שברגליו עלה מכף רגלו עד קדקדו :
<b style="color: gray;">מצודת דוד</b> <b>כי בזעף עמו .</b> כי היה עמו בכעס על אשר דבר הדבר הזאת : <b>בעת ההיא .</b> כי גברה בו הכעס ורצץ גם מהעם בכעס :
<b style="color: gray;">מצודת ציון</b> <b>בית המהפכת .</b> הוא מל' כיפה בהיפוך אותיות והוא מקום מאסר כעין כיפה : <b>וירצץ .</b> ענין שבירה כמו קנה רצוץ ( ישעיה מב ) :
<b style="color: gray;">רלב"ג</b> <b>ויכעס אסא אל הרואה .</b> הנה מפני שלא חלק הנביא כבוד למלכות כמנהג הנביאים שאינם חולקים כבוד למלכות בדברי הנבואה כעס אסא על הרואה ונתנו בבית הסהר כי היה בכעס עמו על אלו הדברים הקשים שאמר . וידמה כי אז היו קצת ישראל מדברים בעד הנביא ואומרים למלך שאין ראוי שיעשה זה והוא רצן אותם ושברם מרב כעסו על דברי הנביא שלא חלק כבוד למלכות . והנה בסוף ימיו חלה את חליו מדה כנגד מדה הוא לא הסכים ללכת להלחם עם מלך ארם ועם בעשא עם ראותו היותו נעזר בשם ה' כשבטח בו כאלו לא היו לו רגלים ולזה הסיר ה' יתברך מרגליו כח ההליכה וספר שגם בזה הענין חטא שלא דרש ה' בחליו אך בטח ברופאים וידמה מזה כי אם היה דורש ה' היה נמצא לו להסיר ממנו זה החולי :
<h3>{יא}</h3>
וְהִנֵּה֙ דִּבְרֵ֣י אָסָ֔א הָרִאשׁוֹנִ֖ים וְהָאַחֲרוֹנִ֑ים הִנָּ֤ם כְּתוּבִים֙ עַל־סֵ֣פֶר הַמְּלָכִ֔ים לִיהוּדָ֖ה וְיִשְׂרָאֵֽל׃
<b style="color: gray;">מצודת דוד</b> <b>וישראל .</b> גם בד''ה של מלכי ישראל יסופר מדברי אסא :
<h3>{יב}</h3>
וַיֶּחֱלֶ֣א אָסָ֡א בִּשְׁנַת֩ שְׁלוֹשִׁ֨ים וָתֵ֤שַׁע לְמַלְכוּתוֹ֙ בְּרַגְלָ֔יו עַד־לְמַ֖עְלָה חָלְי֑וֹ וְגַם־בְּחָלְיוֹ֙ לֹא־דָרַ֣שׁ אֶת־יְהוָ֔ה כִּ֖י בָּרֹפְאִֽים׃
<b style="color: gray;">מצודת דוד</b> <b>עד למעלה חליו .</b> חולי רגליו נתגברה ועלתה עד למעלה לקדקדו : <b>לא דרש .</b> להתפלל אל ה' : <b>כי ברופאים .</b> שם בטחונו ברופאים לבדם :
<h3>{יג}</h3>
וַיִּשְׁכַּ֥ב אָסָ֖א עִם־אֲבֹתָ֑יו וַיָּ֕מָת בִּשְׁנַ֛ת אַרְבָּעִ֥ים וְאַחַ֖ת לְמָלְכֽוֹ׃
<h3>{יד}</h3>
וַיִּקְבְּרֻ֣הוּ בְקִבְרֹתָ֗יו אֲשֶׁ֣ר כָּֽרָה־לוֹ֮ בְּעִ֣יר דָּוִיד֒ וַיַּשְׁכִּיבֻ֗הוּ בַּמִּשְׁכָּב֙ אֲשֶׁ֤ר מִלֵּא֙ בְּשָׂמִ֣ים וּזְנִ֔ים מְרֻקָּחִ֖ים בְּמִרְקַ֣חַת מַעֲשֶׂ֑ה וַיִּשְׂרְפוּ־ל֥וֹ שְׂרֵפָ֖ה גְּדוֹלָ֥ה עַד־לִמְאֹֽד׃
<b style="color: gray;">רש"י</b> <b>וזנים .</b> מיני בשמים הם והבשמים היו מרוקחים במרקחה מעשה רוקח מרקחת וזה פתרון מרוקחים במעשה רוקח : <b>וישרפו לו שרפה גדולה .</b> שרפו לו בשמים טובי' לאפר ואותו אפר יזורו עליו ויש מפרשין כמו ששורפין על המלכים ומהו . שורפין וכו' ועוקרין על המלכים :
<b style="color: gray;">מצודת דוד</b> <b>אשר כרה לו .</b> חפר לעצמו בחייו : <b>מרקחים במרקחת מעשה .</b> מעורבבים במעשה מרקחת ר''ל בערבוב בשמים מעשה רוקח : <b>וישרפו לו .</b> מטתו וכלי תשמישו כי כן הדרך לשרוף על המלכים כמ''ש ובמשרפות אבותיך המלכים ( ירמיה ל''ד ) :
<b style="color: gray;">מצודת ציון</b> <b>כרה .</b> חפר כמו בור כרה ( תהלים ז ) : <b>וזנים .</b> ר''ל מינים הרבה כי מהעוף למינהו ( בראשית ז ) ת''א לזנוהי : <b>מרקחים .</b> ענין ערבוב הבשמים וכן אשר ירקח כמוהו ( שמות ל ) : <b>במרקחות .</b> כן יקרא שם האומנות והאומן נקרא רוקח :
<b style="color: gray;">רלב"ג</b> <b>וזנים מרוקחים .</b> ר''ל מינים מרוקחים :
<h2>דברי הימים ב פרק-יז</h2>
<h3>{א}</h3>
וַיִּמְלֹ֛ךְ יְהוֹשָׁפָ֥ט בְּנ֖וֹ תַּחְתָּ֑יו וַיִּתְחַזֵּ֖ק עַל־יִשְׂרָאֵֽל׃
<b style="color: gray;">מצודת דוד</b> <b>ויתחזק .</b> עשה תחבולות להתחזק במלוכה :
<h3>{ב}</h3>
וַיִּ֨תֶּן־חַ֔יִל בְּכָל־עָרֵ֥י יְהוּדָ֖ה הַבְּצֻר֑וֹת וַיִּתֵּ֤ן נְצִיבִים֙ בְּאֶ֣רֶץ יְהוּדָ֔ה וּבְעָרֵ֣י אֶפְרַ֔יִם אֲשֶׁ֥ר לָכַ֖ד אָסָ֥א אָבִֽיו׃
<b style="color: gray;">מצודת ציון</b> <b>נציבים .</b> פקידים :
<b style="color: gray;">רלב"ג</b> <b>ובערי אפרים אשר לכד אסא אביו .</b> הנה לכדם אסא אביו מבעשא קודם דבר חנני הרואה ושם בערים ההם שרים ישמרום לו וינהיגו העם אשר שם :
<h3>{ג}</h3>
וַיְהִ֥י יְהוָ֖ה עִם־יְהוֹשָׁפָ֑ט כִּ֣י הָלַ֗ךְ בְּדַרְכֵ֞י דָּוִ֤יד אָבִיו֙ הָרִ֣אשֹׁנִ֔ים וְלֹ֥א דָרַ֖שׁ לַבְּעָלִֽים׃
<b style="color: gray;">רש"י</b> <b>בדרכי דוד אביו הראשנים .</b> ולא האחרונים שפשע במעשה בת שבע וגם הסית אותו שטן למנות את ישראל ועיקר ויש מפרשים ראשונים ראש לשלמה ורחבעם שלמה נשיו הטו לבבו באחרית ימיו ובנה במה לכמוש תועבת מואב ולמולך שקוץ בני עמון ורחבעם כתיב ( לעיל ב יב ) ויהי כהכין מלכות רחבעם וכחזקתו עזב את תורת ה' ולא כאביו שכתוב בו במלכים ( א' ט' ) ולא היה לבו שלם עם ה' אלהיו ולא כאסא שלא נשען בה' אלא כדוד אביו שלא היה לו אלא לב אחד לאביו שבשמים : <b>ולא דרש לבעלים .</b> כמעשה ישראל שבימיו כי אחאב היה בימיו שעבד את הבעלים הוא וישראל שבימיו :
<b style="color: gray;">מצודת דוד</b> <b>הראשונים .</b> שלא חטא בהם אבל בימים האחרונים חטא בדבר אוריה ובמה שמנה את ישראל :
<h3>{ד}</h3>
כִּ֠י לֵֽאלֹהֵ֤י אָבִיו֙ דָּרָ֔שׁ וּבְמִצְוֹתָ֖יו הָלָ֑ךְ וְלֹ֖א כְּמַעֲשֵׂ֥ה יִשְׂרָאֵֽל׃
<b style="color: gray;">מצודת דוד</b> <b>ולא כמעשה ישראל .</b> הם בני י' השבטים שחטאו בעבודת כוכבים :
<b style="color: gray;">רלב"ג</b> <b>ולא כמעשה ישראל .</b> ר''ל ששהיו עובדים ע''ז :
<h3>{ה}</h3>
וַיָּ֨כֶן יְהוָ֤ה אֶת־הַמַּמְלָכָה֙ בְּיָד֔וֹ וַיִּתְּנ֧וּ כָל־יְהוּדָ֛ה מִנְחָ֖ה לִיהוֹשָׁפָ֑ט וַֽיְהִי־ל֥וֹ עֹֽשֶׁר־וְכָב֖וֹד לָרֹֽב׃
<h3>{ו}</h3>
וַיִּגְבַּ֥הּ לִבּ֖וֹ בְּדַרְכֵ֣י יְהוָ֑ה וְע֗וֹד הֵסִ֛יר אֶת־הַבָּמ֥וֹת וְאֶת־הָאֲשֵׁרִ֖ים מִיהוּדָֽה׃
<b style="color: gray;">רש"י</b> <b>ויגבה לבו בדרכי ה' .</b> גבה לבו בדבר זה שלא הלך כי אם בדרכי ה' דוגמא ( שמות ל''ה ) אשר נשא לבן אתנה בחכמה :
<b style="color: gray;">מצודת דוד</b> <b>ויגבה לבו בדרכי ה' .</b> ר''ל אף שהיה לו עושר וכבוד לא גבה לבו בעבורם כי אם במה שהלך בדרכי ה' כי כל העושר והכבוד לא נחשב לו למאומה מול דרכי ה' : <b>ועוד הסיר .</b> ר''ל לא סוף כל דבר שהוא בעצמו הלך בדרכי ה' אלא אף היה מכריח לזולתו :
<b style="color: gray;">רלב"ג</b> <b>ויגבה לבו בדרכי ה' .</b> ר''ל שגבה רצונו מאד להפליא ללכת בדרכי ה' יתברך ולזה הסיר מה שנשאר מהבמות והאשרים מיהודה וצוה ללמד בערי יהודה תורת ה' למען יחזיקו בה בני עמו :
<h3>{ז}</h3>
וּבִשְׁנַ֨ת שָׁל֜וֹשׁ לְמָלְכ֗וֹ שָׁלַ֤ח לְשָׂרָיו֙ לְבֶן־חַ֙יִל֙ וּלְעֹבַדְיָ֣ה וְלִזְכַרְיָ֔ה וְלִנְתַנְאֵ֖ל וּלְמִיכָיָ֑הוּ לְלַמֵּ֖ד בְּעָרֵ֥י יְהוּדָֽה׃
<b style="color: gray;">רש"י</b> <b>שלח לשריו לבן חיל .</b> כך היה שמו ויש מפרשים שלח לשריו כל שר בן חיל וקשיא לי א''כ לא היה לומר אלא לעובדיה אלא ממה שאמר ולעובדיה מכלל לבן חיל שם אדם הוא : <b>ללמד בערי יהודה .</b> תורה ולהורות בני ישראל :
<b style="color: gray;">מצודת דוד</b> <b>לשריו .</b> את שריו : <b>לבן חיל .</b> אל בן חיל והוא שם אדם : <b>ללמד .</b> להכריחם על הלמוד כי הכהנים והלוים למדום :
<h3>{ח}</h3>
וְעִמָּהֶ֣ם הַלְוִיִּ֗ם שְֽׁמַֽעְיָ֡הוּ וּנְתַנְיָ֡הוּ וּזְבַדְיָ֡הוּ וַעֲשָׂהאֵ֡ל (ושמרימות) [וּשְׁמִֽירָמ֡וֹת] וִֽיהוֹנָתָן֩ וַאֲדֹ֨נִיָּ֧הוּ וְטֽוֹבִיָּ֛הוּ וְט֥וֹב אֲדוֹנִיָּ֖ה הַלְוִיִּ֑ם וְעִמָּהֶ֛ם אֱלִישָׁמָ֥ע וִֽיהוֹרָ֖ם הַכֹּהֲנִֽים׃
<b style="color: gray;">רש"י</b> <b>ועמהם .</b> מן הלוים שמעיהו ונתניהו וגומר : <b>ועמהם אלישמע ויהורם הכהנים .</b> כי על הכהנים והלוים ללמד ולהורות כדכתיב ( דברים כ''ד ) ככל אשר יורו אתכם הכהנים והלוים והשרים הלכו עמהם לפי שלא ימרו את פיהם ולהכריחם לשמוע להם ולשמור לעשות כמצות השופטים דוגמת ( שם ט''ז ) שופטים ושוטרים תתן לך שופטים לשפוט את העם ושוטרים להכריחם ולעשות צווי השופטים :
<b style="color: gray;">מצודת ציון</b> <b>וטוב אדוניה .</b> הוא שם איש אחד :
<h3>{ט}</h3>
וַֽיְלַמְּדוּ֙ בִּֽיהוּדָ֔ה וְעִ֨מָּהֶ֔ם סֵ֖פֶר תּוֹרַ֣ת יְהוָ֑ה וַיָּסֹ֙בּוּ֙ בְּכָל־עָרֵ֣י יְהוּדָ֔ה וַֽיְלַמְּד֖וּ בָּעָֽם׃
<b style="color: gray;">מצודת דוד</b> <b>ועמהם ספר וכו' .</b> ועמהם הביאו ספר תורת ה' :
<h3>{י}</h3>
וַיְהִ֣י ׀ פַּ֣חַד יְהוָ֗ה עַ֚ל כָּל־מַמְלְכ֣וֹת הָֽאֲרָצ֔וֹת אֲשֶׁ֖ר סְבִיב֣וֹת יְהוּדָ֑ה וְלֹ֥א נִלְחֲמ֖וּ עִם־יְהוֹשָׁפָֽט׃
<b style="color: gray;">רש"י</b> <b>ויהי פחד ה' על כל ממלכות הארצות .</b> בזכות שלמדו תורה :
<h3>{יא}</h3>
וּמִן־פְּלִשְׁתִּ֗ים מְבִיאִ֧ים לִֽיהוֹשָׁפָ֛ט מִנְחָ֖ה וְכֶ֣סֶף מַשָּׂ֑א גַּ֣ם הָֽעַרְבִיאִ֗ים מְבִיאִ֥ים לוֹ֙ צֹ֕אן אֵילִ֔ים שִׁבְעַ֤ת אֲלָפִים֙ וּשְׁבַ֣ע מֵא֔וֹת וּתְיָשִׁ֕ים שִׁבְעַ֥ת אֲלָפִ֖ים וּשְׁבַ֥ע מֵאֽוֹת׃
<b style="color: gray;">רש"י</b> <b>וכסף משא .</b> משאות של כסף דוגמא ( ישעיה מ''ז ) היו נשואותיכם עמוסות משא :
<b style="color: gray;">מצודת דוד</b> <b>וכסף משא .</b> כסף הרבה אשר משאם רב : <b>צאן .</b> הוא כולל אילים ותישים וכלל בתחילה ואח''ז פרט :
<b style="color: gray;">מצודת ציון</b> <b>הערביאים .</b> שם אומה :
<h3>{יב}</h3>
וַיְהִ֧י יְהוֹשָׁפָ֛ט הֹלֵ֥ךְ וְגָדֵ֖ל עַד־לְמָ֑עְלָה וַיִּ֧בֶן בִּֽיהוּדָ֛ה בִּירָנִיּ֖וֹת וְעָרֵ֥י מִסְכְּנֽוֹת׃
<b style="color: gray;">רש"י</b> <b>ויהי יהושפט הולך וגדל .</b> שלשה שנא' כלשון זה יצחק שמואל יהושפט אבל משה דוד מרדכי נאמר בהם וגדול אבל יצחק שמואל יהושפט כתוב בהם וגדל שאין נכון לומר וגדול , בשמואל כתיב ויגדל הנער שמואל עם ה' וח''ו לומר גדול עם ה' וכאן כמו כן גדל עד למעלה לכן לא הגון לומר גדול וכן ביצחק : <b>בירניות .</b> מגזרות בירה מגדלים גדולים לחוזק : <b>וערי מסכנות .</b> ערי אוצרות לתת בהם תבואה ויין ודגן :
<b style="color: gray;">מצודת דוד</b> <b>עד למעלה .</b> עד אשר נתרומם למעלה :
<b style="color: gray;">מצודת ציון</b> <b>בירניות .</b> ארמונות וכן לא לאדם הבירה ( דה''א כ''ט ) : <b>מסכנות .</b> אוצרות :
<b style="color: gray;">רלב"ג</b> <b>בירניות וערי מסכנות .</b> ר''ל מגדלות וערי אוצרות :
<h3>{יג}</h3>
וּמְלָאכָ֥ה רַבָּ֛ה הָ֥יָה ל֖וֹ בְּעָרֵ֣י יְהוּדָ֑ה וְאַנְשֵׁ֧י מִלְחָמָ֛ה גִּבּ֥וֹרֵי חַ֖יִל בִּירוּשָׁלִָֽם׃
<b style="color: gray;">מצודת דוד</b> <b>ומלאכה רבה .</b> יאמר על האומנים מחולפים עושי מלאכת חרש וחושב :
<h3>{יד}</h3>
וְאֵ֥לֶּה פְקֻדָּתָ֖ם לְבֵ֣ית אֲבוֹתֵיהֶ֑ם לִֽיהוּדָה֙ שָׂרֵ֣י אֲלָפִ֔ים עַדְנָ֣ה הַשָּׂ֔ר וְעִמּוֹ֙ גִּבּ֣וֹרֵי חַ֔יִל שְׁלֹ֥שׁ מֵא֖וֹת אָֽלֶף׃
<b style="color: gray;">מצודת דוד</b> <b>ואלה .</b> המספר הזה היה פקודתם של מספר בית אבותיהם : <b>שרי אלפים .</b> השרים שהיו על קבוצת אלפים :
<b style="color: gray;">רלב"ג</b> <b>ואלה פקודתם לבית אבותיהם .</b> ספר זה להעיר איך פרו ורבו מלכות יהודה מפני היותם הולכים בדרכי ה' יתברך כי בימי אביה לא היו כי אם ארבע מאות איש שולף חרב ובימי יהושפט היו אלף אלפים ומאה וששים אלף גבורי חיל רבים . מלבד הגבורים אשר נתן המלך בערי המבצר בכל ארץ יהודה לשמרם :
<h3>{טו}</h3>
וְעַל־יָד֖וֹ יְהוֹחָנָ֣ן הַשָּׂ֑ר וְעִמּ֕וֹ מָאתַ֥יִם וּשְׁמוֹנִ֖ים אָֽלֶף׃
<b style="color: gray;">מצודת דוד</b> <b>ועל ידו .</b> סמוך לו במעלה אחריו :
<h3>{טז}</h3>
וְעַל־יָדוֹ֙ עֲמַסְיָ֣ה בֶן־זִכְרִ֔י הַמִּתְנַדֵּ֖ב לַיהוָ֑ה וְעִמּ֛וֹ מָאתַ֥יִם אֶ֖לֶף גִּבּ֥וֹר חָֽיִל׃
<b style="color: gray;">רש"י</b> <b>ועל ידו .</b> אצלו דוגמא חלקת יואב על ידי ( שמואל ב' י''ד ) : <b>המתנדב לה' .</b> דוגמא ( שופטים ה' ) המתנדבים בעם ברכו ה' :
<b style="color: gray;">מצודת דוד</b> <b>המתנדב לה' .</b> דרכו היה להתנדב לה' נדבות מרובות : <b>גבור חיל .</b> ר''ל כ''א מהם היה גבור חיל :
<h3>{יז}</h3>
וּמִ֨ן־בִּנְיָמִ֔ן גִּבּ֥וֹר חַ֖יִל אֶלְיָדָ֑ע וְעִמּ֛וֹ נֹֽשְׁקֵי־קֶ֥שֶׁת וּמָגֵ֖ן מָאתַ֥יִם אָֽלֶף׃
<b style="color: gray;">מצודת ציון</b> <b>נושקי קשת .</b> מזויינים בקשת :
<h3>{יח}</h3>
וְעַל־יָד֖וֹ יְהוֹזָבָ֑ד וְעִמּ֛וֹ מֵאָֽה־וּשְׁמוֹנִ֥ים אֶ֖לֶף חֲלוּצֵ֥י צָבָֽא׃
<b style="color: gray;">מצודת ציון</b> <b>חלוצי צבא .</b> מזויינים ללכת בצבא מלחמה :
<h3>{יט}</h3>
אֵ֖לֶּה הַמְשָׁרְתִ֣ים אֶת־הַמֶּ֑לֶךְ מִלְּבַ֞ד אֲשֶׁר־נָתַ֥ן הַמֶּ֛לֶךְ בְּעָרֵ֥י הַמִּבְצָ֖ר בְּכָל־יְהוּדָֽה׃
<b style="color: gray;">מצודת דוד</b> <b>המשרתים את המלך .</b> אשר היו עמו בתמידות בירושלים :
<h2>דברי הימים ב פרק-יח</h2>
<h3>{א}</h3>
וַיְהִ֧י לִֽיהוֹשָׁפָ֛ט עֹ֥שֶׁר וְכָב֖וֹד לָרֹ֑ב וַיִּתְחַתֵּ֖ן לְאַחְאָֽב׃
<b style="color: gray;">מצודת דוד</b> <b>ויתחתן לאחאב .</b> כי יהורם בנו לקח את בת אחאב לאשה :
<b style="color: gray;">מצודת ציון</b> <b>.</b> :
<b style="color: gray;">רלב"ג</b> <b>.</b> . . :
<h3>{ב}</h3>
וַיֵּרֶד֩ לְקֵ֨ץ שָׁנִ֤ים אֶל־אַחְאָב֙ לְשֹׁ֣מְר֔וֹן וַיִּֽזְבַּֽח־ל֨וֹ אַחְאָ֜ב צֹ֤אן וּבָקָר֙ לָרֹ֔ב וְלָעָ֖ם אֲשֶׁ֣ר עִמּ֑וֹ וַיְסִיתֵ֕הוּ לַעֲל֖וֹת אֶל־רָמ֥וֹת גִּלְעָֽד׃
<b style="color: gray;">רש"י</b> <b>וירד לקץ שנים .</b> ובמלכים ( א' כ''ב ) כתיב ויהי בשנה השלישית וירד יהושפט וגומר בשנה השלישית מששלח את בן הדד : <b>ויסיתהו לעלות אל רמת גלעד .</b> כמו שכתוב שם בספר מלכים הידעתם כי לנו רמות גלעד כי כשהציב יעקב אבניו שם את הגל ( בראשית ל''א ) וקרא לו גלעד הוחזק בו ואבותינו לקחו גלעד והרמות משוכי' ומוחזקים אחרי העיר ואבותינו אז בימי משה כשתפשו גלעד שתקו אז מלקחת אותה כי לא חששו בהם או שמא בימי משה לקחוה ואחרי כן לקחוה האומות מיד ישראל ושלנו הם :
<b style="color: gray;">מצודת דוד</b> <b>לקץ שנים .</b> לסוף כמה שנים מעת החתון ולא פירש כמה : <b>ויסיתהו .</b> הסית ופיתה אותו : <b>לעלות .</b> להלחם עליה :
<h3>{ג}</h3>
וַיֹּ֜אמֶר אַחְאָ֣ב מֶֽלֶךְ־יִשְׂרָאֵ֗ל אֶל־יְהֽוֹשָׁפָט֙ מֶ֣לֶךְ יְהוּדָ֔ה הֲתֵלֵ֥ךְ עִמִּ֖י רָמֹ֣ת גִּלְעָ֑ד וַיֹּ֣אמֶר ל֗וֹ כָּמ֤וֹנִי כָמ֙וֹךָ֙ וּכְעַמְּךָ֣ עַמִּ֔י וְעִמְּךָ֖ בַּמִּלְחָמָֽה׃
<b style="color: gray;">מצודת דוד</b> <b>כמוני כמוך .</b> כמו שתלך אתה אלך כן גם אני : <b>ועמך במלחמה .</b> ויעלו עמך במלחמה :
<h3>{ד}</h3>
וַיֹּ֥אמֶר יְהוֹשָׁפָ֖ט אֶל־מֶ֣לֶךְ יִשְׂרָאֵ֑ל דְּרָשׁ־נָ֥א כַיּ֖וֹם אֶת־דְּבַ֥ר יְהוָֽה׃
<b style="color: gray;">רש"י</b> <b>דרש נא כיום את דבר ה' .</b> ולא מנביאי הבעלים אשר אתה בוטח בהם :
<b style="color: gray;">מצודת דוד</b> <b>דרש נא כיום .</b> ר''ל אם אינך רגיל לדרוש בדבר ה' הנה כעת דרש נא :
<h3>{ה}</h3>
וַיִּקְבֹּ֨ץ מֶֽלֶךְ־יִשְׂרָאֵ֥ל אֶֽת־הַנְּבִאִים֮ אַרְבַּ֣ע מֵא֣וֹת אִישׁ֒ וַיֹּ֣אמֶר אֲלֵהֶ֗ם הֲנֵלֵ֞ךְ אֶל־רָמֹ֥ת גִּלְעָ֛ד לַמִּלְחָמָ֖ה אִם־אֶחְדָּ֑ל וַיֹּאמְר֣וּ עֲלֵ֔ה וְיִתֵּ֥ן הָאֱלֹהִ֖ים בְּיַ֥ד הַמֶּֽלֶךְ׃
<b style="color: gray;">רש"י</b> <b>ויקבץ מלך ישראל את הנביאים ארבע מאות .</b> וכולם נביאי אמת היו כי מה ששאל ממנו יהושפט קבץ לו כן מוכיח בסמוך ( פ''כ ) ויצא הרוח ויאמר אני אפתנו וגו' עד והייתי לרוח שקר בפי כל נביאיו שאומר להם לאמר לאחאב עלה ויתן האלהים ביד המלך מכלל שהיו נביאי ה' שלא היו מתנבאים אלא דבר ה' שאם היו נביאי שקר אין הפתוי נופל עליהם שלא היו מתנבאים אלא מה שהיו בודי' מלבן ועוד שאמר יהושפט שוב האין פה נבי' לה' עוד ודאי יודע אני שהם נביאי ה' אלא מקובלני מבית אבי אבא שאין שני נביאים מתנבאים בסגנון א' ולשון א' והללו כולם מתנבאים עלה והצלח :
<b style="color: gray;">מצודת דוד</b> <b>הנביאים .</b> נביאי הבעל : <b>ויתן האלהים .</b> בפני יהושפט אמרו בשם ה' שיחשוב שהמה נביאי ה' :
<h3>{ו}</h3>
וַיֹּ֙אמֶר֙ יְה֣וֹשָׁפָ֔ט הַאֵ֨ין פֹּ֥ה נָבִ֛יא לַיהוָ֖ה ע֑וֹד וְנִדְרְשָׁ֖ה מֵאֹתֽוֹ׃
<b style="color: gray;">מצודת דוד</b> <b>האין פה וכו' .</b> ר''ל וכי כולם הרגם איזבל ולא נשאר עוד נביא לה' וארז''ל שהשכיל יהושפט לדעת אשר לא נביאי ה' המה על כי כולם אמרו בסגנון אחד ואין כן דרך נביאי ה' :
<h3>{ז}</h3>
וַיֹּ֣אמֶר מֶֽלֶךְ־יִשְׂרָאֵ֣ל ׀ אֶֽל־יְהוֹשָׁפָ֡ט ע֣וֹד אִישׁ־אֶחָ֡ד לִדְרוֹשׁ֩ אֶת־יְהוָ֨ה מֵֽאֹת֜וֹ וַאֲנִ֣י שְׂנֵאתִ֗יהוּ כִּֽי־אֵ֠ינֶנּוּ מִתְנַבֵּ֨א עָלַ֤י לְטוֹבָה֙ כִּ֣י כָל־יָמָ֣יו לְרָעָ֔ה ה֖וּא מִיכָ֣יְהוּ בֶן־יִמְלָ֑א וַיֹּ֙אמֶר֙ יְה֣וֹשָׁפָ֔ט אַל־יֹאמַ֥ר הַמֶּ֖לֶךְ כֵּֽן׃
<b style="color: gray;">רש"י</b> <b>כי כל ימיו לרעה .</b> כי זהו שאמר ( מלכים א כ''ב ) יען אשר שלחת איש חרמי וגו' :
<b style="color: gray;">מצודת דוד</b> <b>לדרוש .</b> אשר תוכל לדרוש את ה' מעמו : <b>אל יאמר וכו' .</b> כי את אשר ישים ה' בפיו אותו ידבר :
<h3>{ח}</h3>
וַיִּקְרָא֙ מֶ֣לֶךְ יִשְׂרָאֵ֔ל אֶל־סָרִ֖יס אֶחָ֑ד וַיֹּ֕אמֶר מַהֵ֖ר (מיכהו) [מִיכָ֥יְהוּ] בֶן־יִמְלָֽא׃
<b style="color: gray;">רש"י</b> <b>מהר מיכהו .</b> כתיב חסר יו''ד משום בזיון כינה לו שם אחר מיכהו :
<b style="color: gray;">מצודת דוד</b> <b>אל סריס .</b> אל שר אחד משריו : <b>מהר .</b> אמור למיכיהו שיבא מהר :
<h3>{ט}</h3>
וּמֶ֣לֶךְ יִשְׂרָאֵ֡ל וִֽיהוֹשָׁפָ֣ט מֶֽלֶךְ־יְהוּדָ֡ה יוֹשְׁבִים֩ אִ֨ישׁ עַל־כִּסְא֜וֹ מְלֻבָּשִׁ֤ים בְּגָדִים֙ וְיֹשְׁבִ֣ים בְּגֹ֔רֶן פֶּ֖תַח שַׁ֣עַר שֹׁמְר֑וֹן וְכָל־הַ֨נְּבִיאִ֔ים מִֽתְנַבְּאִ֖ים לִפְנֵיהֶֽם׃
<b style="color: gray;">רש"י</b> <b>מלובשים בגדים .</b> בגדי מלכות ויושבין בגורן פתח שער שומרון בא להודיענו כי כשנתנבאו הנביאים לפניהם היו יושבים חוץ לעיר ושם באו מרגלים של מלך ארם ושמעו שהודיע למלך ישראל שהוא לבדו יפול במלחמה הוא שצוה מלך ארם לחיילותיו ( לקמן פ' ל ) לא תלחמו את הקטן ואת הגדול כי אם את מלך ישראל לבדו לקיים דברי מיכיהו לפיכך כתיב בגורן שהיה מקום מרגלים לרגל אבל אם הועד בתוך העיר לא היו המרגלים של מלך ארם יכולין לבא שמא ירגישו בהם שהם מרגלים אבל כשהם חוץ לעיר אפי' ירגישו בהם ויבינו כי מרגלים הם יכולים הם לומר למקום אחר אנו הולכים ומה שקרבנו פה אל הגורן בשביל הרגש גדול וקבוץ חיילות הנה פתח העיר תמהנו ופנינו מן הדרך לראות מה זה והמרגלים הם הודיעו למלך ארם והוא צוה שלא להרוג שום אדם כי אם מלך ישראל לבדו שאם לא כן מה עלה בלבו שצוה שלא להרוג מישראל רק המלך לבדו אלא מרגלים היו לו ושמעו את מיכיהו אומר ראיתי את כל ישראל נפוצים וגו' :
<b style="color: gray;">מצודת דוד</b> <b>בגדים .</b> ר''ל בגדי מלוכה : <b>בגורן פתח .</b> בהגורן העומד מול פתח השער :
<h3>{י}</h3>
וַיַּ֥עַשׂ ל֛וֹ צִדְקִיָּ֥הוּ בֶֽן־כְּנַעֲנָ֖ה קַרְנֵ֣י בַרְזֶ֑ל וַיֹּ֙אמֶר֙ כֹּֽה־אָמַ֣ר יְהוָ֔ה בְּאֵ֛לֶּה תְּנַגַּ֥ח אֶת־אֲרָ֖ם עַד־כַּלּוֹתָֽם׃
<b style="color: gray;">מצודת דוד</b> <b>צדקיה .</b> הוא היה מנביאי הבעל : <b>באלה .</b> ר''ל תחזק להתגבר עליהם כאלו תנגח אותם בקרני ברזל וכן היה דרך נביאי ה' לעשות דמיונות ודוגמא לדברי הנבואה :
<h3>{יא}</h3>
וְכָל־הַ֨נְּבִאִ֔ים נִבְּאִ֥ים כֵּ֖ן לֵאמֹ֑ר עֲלֵ֞ה רָמֹ֤ת גִּלְעָד֙ וְהַצְלַ֔ח וְנָתַ֥ן יְהוָ֖ה בְּיַ֥ד הַמֶּֽלֶךְ׃
<h3>{יב}</h3>
וְהַמַּלְאָ֞ךְ אֲשֶׁר־הָלַ֣ךְ ׀ לִקְרֹ֣א לְמִיכָ֗יְהוּ דִּבֶּ֤ר אֵלָיו֙ לֵאמֹ֔ר הִנֵּ֞ה דִּבְרֵ֧י הַנְּבִאִ֛ים פֶּֽה־אֶחָ֥ד ט֖וֹב אֶל־הַמֶּ֑לֶךְ וִֽיהִי־נָ֧א דְבָרְךָ֛ כְּאַחַ֥ד מֵהֶ֖ם וְדִבַּ֥רְתָּ טּֽוֹב׃
<b style="color: gray;">מצודת דוד</b> <b>פה אחד .</b> בהסכמה אחת מנבאים טוב על המלך לזה הנבא כמוהם לטובה :
<h3>{יג}</h3>
וַיֹּ֖אמֶר מִיכָ֑יְהוּ חַי־יְהוָ֕ה כִּ֛י אֶת־אֲשֶׁר־יֹאמַ֥ר אֱלֹהַ֖י אֹת֥וֹ אֲדַבֵּֽר׃
<h3>{יד}</h3>
וַיָּבֹא֮ אֶל־הַמֶּלֶךְ֒ וַיֹּ֨אמֶר הַמֶּ֜לֶךְ אֵלָ֗יו מִיכָה֙ הֲנֵלֵ֞ךְ אֶל־רָמֹ֥ת גִּלְעָ֛ד לַמִּלְחָמָ֖ה אִם־אֶחְדָּ֑ל וַיֹּ֙אמֶר֙ עֲל֣וּ וְהַצְלִ֔יחוּ וְיִנָּתְנ֖וּ בְּיֶדְכֶֽם׃
<b style="color: gray;">רש"י</b> <b>עלו והצליחו וינתנו בידכם .</b> כלומר הלואי שתצליחו וינתנו בידכם :
<b style="color: gray;">מצודת דוד</b> <b>עלו והצליחו .</b> מעצמו אמר לו בברכה הלואי שתצליחו וימסרם ה' בידכם או שאמר בלעג והתול כסגנון נביאי הבעל :
<h3>{טו}</h3>
וַיֹּ֤אמֶר אֵלָיו֙ הַמֶּ֔לֶךְ עַד־כַּמֶּ֥ה פְעָמִ֖ים אֲנִ֣י מַשְׁבִּיעֶ֑ךָ אֲ֠שֶׁר לֹֽא־תְדַבֵּ֥ר אֵלַ֛י רַק־אֱמֶ֖ת בְּשֵׁ֥ם יְהוָֽה׃
<b style="color: gray;">מצודת דוד</b> <b>עד כמה פעמים .</b> ר''ל אני משביעך עתה לא פעם ולא שתים כ''א עד כמה פעמים אשר לא תדבר אלי רק אמת בשם ה' ולא שקר בלעג והתול ולא מעצמך בברכה ועל שלא אמר הנביא כה אמר ה' עלו והצליחו השכיל לדעת שאין זה דבר ה' והיה מסתפק אם אמר בלעג אם אמר בברכה :
<h3>{טז}</h3>
וַיֹּ֗אמֶר רָאִ֤יתִי אֶת־כָּל־יִשְׂרָאֵל֙ נְפוֹצִ֣ים עַל־הֶֽהָרִ֔ים כַּצֹּ֕אן אֲשֶׁ֥ר אֵין־לָהֶ֖ן רֹעֶ֑ה וַיֹּ֤אמֶר יְהוָה֙ לֹֽא־אֲדֹנִ֣ים לָאֵ֔לֶּה יָשׁ֥וּבוּ אִישׁ־לְבֵית֖וֹ בְּשָׁלֽוֹם׃
<b style="color: gray;">רש"י</b> <b>נפוצים על ההרים .</b> כי כשבורחים מן המלחמה בורחים על ההרים לבית מנוס כמו ( ראשית יד ) והנשארים הרה נסו ועוד שהמלחמה היתה ברמות גלעד מקום הרים וגבעות : <b>ויאמר ה' לא אדונים לאלה .</b> סימן שיהרג המלך אבל ישראל ישובו איש לביתו לשלום ושמעו את זה שאמר אם שוב תשוב בשלום הכל שמעו המרגלים והגידו למלך ארם ואז צוה מלך ארם לעשות כדבר מיכיהו להרוג המלך לבדו : <b>ויאמר ה' לא אדונים לאלה .</b> לפיכך נפוצים כצאן על ההרים שאין להם רועה שמלכם יהרג : <b>ישובו איש לביתו בשלום .</b> שאחאב לבדו יהרג אבל שאר ישראל ישובו איש לביתו לשלום כאשר צוה ארם לעמו :
<b style="color: gray;">מצודת דוד</b> <b>ראיתי .</b> במראה הנבואה : <b>נפצים .</b> מפוזרים אלו מאלו : <b>אין להן רועה .</b> להנהיגם יחד : <b>לא אדונים לאלה .</b> ר''ל הואיל ואין להם אדון ישובו וכו' וכאומר שאחאב מלכם ימות והעם ישובו בשלום :
<h3>{יז}</h3>
וַיֹּ֥אמֶר מֶֽלֶךְ־יִשְׂרָאֵ֖ל אֶל־יְהוֹשָׁפָ֑ט הֲלֹא֙ אָמַ֣רְתִּי אֵלֶ֔יךָ לֹא־יִתְנַבֵּ֥א עָלַ֛י ט֖וֹב כִּ֥י אִם־לְרָֽע׃
<b style="color: gray;">מצודת דוד</b> <b>הלא אמרתי וכו' .</b> ר''ל מפני השנאה יאמר כן ולא דבר ה' הוא :
<h3>{יח}</h3>
וַיֹּ֕אמֶר לָכֵ֖ן שִׁמְע֣וּ דְבַר־יְהוָ֑ה רָאִ֤יתִי אֶת־יְהוָה֙ יוֹשֵׁ֣ב עַל־כִּסְא֔וֹ וְכָל־צְבָ֤א הַשָּׁמַ֙יִם֙ עֹֽמְדִ֔ים עַל־יְמִינ֖וֹ וּשְׂמֹאלֽוֹ׃
<b style="color: gray;">רש"י</b> <b>וכל צבא השמים עומדים על ימינו ושמאלו .</b> אלו מלכי השחתה ( ס''א מלאכי השרת ) עומדים לפניו :
<b style="color: gray;">מצודת דוד</b> <b>לכן .</b> ר''ל הואיל וחשדתני בזה אפרש לך מוצא הדבר ותשכיל לדעת שהאמת אתי : <b>על ימינו ושמאלו .</b> ארז''ל על ימינו רמז להמלמדים זכות ושמאלו להמלמדים חובה :
<h3>{יט}</h3>
וַיֹּ֣אמֶר יְהוָ֗ה מִ֤י יְפַתֶּה֙ אֶת־אַחְאָ֣ב מֶֽלֶךְ־יִשְׂרָאֵ֔ל וְיַ֕עַל וְיִפֹּ֖ל בְּרָמ֣וֹת גִּלְעָ֑ד וַיֹּ֕אמֶר זֶ֚ה אֹמֵ֣ר כָּ֔כָה וְזֶ֖ה אֹמֵ֥ר כָּֽכָה׃
<b style="color: gray;">מצודת דוד</b> <b>מי יפתה .</b> על כי נגמר הדין לחובה אמר מי יפתנו לעלות למלחמה לקבל שם העונש ( וכל הדברים האלה נאמרו במשל להסביר את האוזן בדרך מנהגי בני אדם ) : <b>ויאמר .</b> כ''א אמר דברו : <b>זה אמר ככה .</b> ר''ל באופן זה יפותה :
<h3>{כ}</h3>
וַיֵּצֵ֣א הָר֗וּחַ וַֽיַּעֲמֹד֙ לִפְנֵ֣י יְהוָ֔ה וַיֹּ֖אמֶר אֲנִ֣י אֲפַתֶּ֑נּוּ וַיֹּ֧אמֶר יְהוָ֛ה אֵלָ֖יו בַּמָּֽה׃
<b style="color: gray;">רש"י</b> <b>ויצא הרוח .</b> פתרון ויצא המלאך שהרי אומר לעיל וכל צבא השמים וגו' ועתה יצא אחד מן המלאכים ויאמר אני אפתנו כדאמר ( תהלים קד ) עושה מלאכיו רוחות ולפיכך קדם ואמר לעיל וכל צבא השמים עומדים שאל תתמה כשתאמר ויצא הרוח מי הוא ומהיכן יצא וכשאמר וכל צבא השמים עומדים כדי להודיע מהיכן יצא משאר הרוחות העומדים עליו , ורבותינו פירשו זהו רוחו של נבות :
<b style="color: gray;">מצודת דוד</b> <b>הרוח .</b> ארז''ל רוחו של נבות היזרעאלי :
<h3>{כא}</h3>
וַיֹּ֗אמֶר אֵצֵא֙ וְהָיִ֙יתִי֙ לְר֣וּחַ שֶׁ֔קֶר בְּפִ֖י כָּל־נְבִיאָ֑יו וַיֹּ֗אמֶר תְּפַתֶּה֙ וְגַם־תּוּכָ֔ל צֵ֖א וַעֲשֵׂה־כֵֽן׃
<b style="color: gray;">רש"י</b> <b>בפי כל נביאיו .</b> שישים דבר בפיהם לאמר עלה והצלח ויעלה ויפול מכלל שהיו נביאי אמת שלא היו מתנבאים כי אם מה שישים השם בפיהם : <b>תפתה וגם תוכל .</b> לפי שיש מפתה הבא לפתות חבירו פעמים שהמפותה מבין שזה רוצה לפתותו והוא נזהר ואינו שומע להתפתות אבל באחאב תפתה וגם תוכל :
<b style="color: gray;">מצודת דוד</b> <b>והייתי לרוח שקר .</b> ר''ל אני אדבר שקר בפי נביאיו להבטיחו על ההצלחה : <b>תפתה וגם תוכל .</b> בזה תפתה אותו וגם תוכל לו כי יהיה ניסת וילך למלחמה : <b>צא ועשה כן .</b> חזר לזרזו על הדבר :
<b style="color: gray;">מצודת ציון</b> <b>לרוח .</b> ענין דבור הבאה בהפחת הרוח וכן וברוח שפתיו ( ישעיה יא ) : <b>תוכל .</b> מל' יכולת :
<h3>{כב}</h3>
וְעַתָּ֗ה הִנֵּ֨ה נָתַ֤ן יְהוָה֙ ר֣וּחַ שֶׁ֔קֶר בְּפִ֖י נְבִיאֶ֣יךָ אֵ֑לֶּה וַֽיהוָ֔ה דִּבֶּ֥ר עָלֶ֖יךָ רָעָֽה׃
<b style="color: gray;">מצודת דוד</b> <b>הנה נתן ה' .</b> ר''ל בהשגחה בא הדבר : <b>וה' דבר .</b> אבל ה' דבר עליך רעה כאשר אדבר אני בשם ה' :
<h3>{כג}</h3>
וַיִּגַּשׁ֙ צִדְקִיָּ֣הוּ בֶֽן־כְּנַעֲנָ֔ה וַיַּ֥ךְ אֶת־מִיכָ֖יְהוּ עַל־הַלֶּ֑חִי וַיֹּ֗אמֶר אֵ֣י זֶ֤ה הַדֶּ֙רֶךְ֙ עָבַ֧ר רֽוּחַ־יְהוָ֛ה מֵאִתִּ֖י לְדַבֵּ֥ר אֹתָֽךְ׃
<b style="color: gray;">מצודת ציון</b> <b>הלחי .</b> הוא מקום שאצל העין :
<h3>{כד}</h3>
וַיֹּ֣אמֶר מִיכָ֔יְהוּ הִנְּךָ֥ רֹאֶ֖ה בַּיּ֣וֹם הַה֑וּא אֲשֶׁ֥ר תָּב֛וֹא חֶ֥דֶר בְּחֶ֖דֶר לְהֵחָבֵֽא׃
<b style="color: gray;">רש"י</b> <b>הנך רואה .</b> שיהרג אחאב :
<b style="color: gray;">מצודת דוד</b> <b>הנך רואה .</b> ביום המלחמה תראה שכן יהיה אשר בעבור זה תחביא עצמך לבל יהרגך על היותך סיבה לכל זה :
<b style="color: gray;">מצודת ציון</b> <b>הנך .</b> הנה אתה :
<h3>{כה}</h3>
וַיֹּ֙אמֶר֙ מֶ֣לֶךְ יִשְׂרָאֵ֔ל קְחוּ֙ אֶת־מִיכָ֔יְהוּ וַהֲשִׁיבֻ֖הוּ אֶל־אָמ֣וֹן שַׂר־הָעִ֑יר וְאֶל־יוֹאָ֖שׁ בֶּן־הַמֶּֽלֶךְ׃
<b style="color: gray;">מצודת דוד</b> <b>והשיבהו .</b> אולי ישב שם פעם ולזה אמר השיבהו לשם :
<h3>{כו}</h3>
וַאֲמַרְתֶּ֗ם כֹּ֚ה אָמַ֣ר הַמֶּ֔לֶךְ שִׂ֥ימוּ זֶ֖ה בֵּ֣ית הַכֶּ֑לֶא וְהַאֲכִלֻ֜הוּ לֶ֤חֶם לַ֙חַץ֙ וּמַ֣יִם לַ֔חַץ עַ֖ד שׁוּבִ֥י בְשָׁלֽוֹם׃
<b style="color: gray;">רש"י</b> <b>שימו זה בית הכלא .</b> ואע''פ שלא ראינו שנתנו קודם לכן בבית הכלא אלא מתוך שאמר השיבוהו תוכל לומר שנתנו קודם לכן בבית הכלא ואם תרצה לומר שלא נתנוהו קודם לכן מעולם לא תקשה לך והשיבוהו כי כן דרך המקראות כמו ( תילים ט ) ישובו רשעים לשאולה וכן הרבה : <b>לחם לחץ ומים לחץ .</b> דוגמא ( בישעיה כ ) לחם צר ומים לחץ :
<b style="color: gray;">מצודת דוד</b> <b>לחם לחץ .</b> ר''ל בדוחק רק כדי החיות נפשו :
<b style="color: gray;">מצודת ציון</b> <b>בית הכלא .</b> בית האסורים :
<h3>{כז}</h3>
וַיֹּ֣אמֶר מִיכָ֔יְהוּ אִם־שׁ֤וֹב תָּשׁוּב֙ בְּשָׁל֔וֹם לֹא־דִבֶּ֥ר יְהוָ֖ה בִּ֑י וַיֹּ֕אמֶר שִׁמְע֖וּ עַמִּ֥ים כֻּלָּֽם׃
<b style="color: gray;">מצודת דוד</b> <b>לא דבר ה' בי .</b> ר''ל אז תאמר שמלבי אדבר ולא מה' : <b>ויאמר .</b> אמר דברו להשמיע לכולם ואמר שמעו עמים כולם ר''ל כל השבטים כי כל שבט קרוי עם :
<h3>{כח}</h3>
וַיַּ֧עַל מֶֽלֶךְ־יִשְׂרָאֵ֛ל וִֽיהוֹשָׁפָ֥ט מֶֽלֶךְ־יְהוּדָ֖ה אֶל־רָמֹ֥ת גִּלְעָֽד׃
<h3>{כט}</h3>
וַיֹּאמֶר֩ מֶ֨לֶךְ יִשְׂרָאֵ֜ל אֶל־יְהוֹשָׁפָ֗ט הִתְחַפֵּשׂ֙ וָב֣וֹא בַמִּלְחָמָ֔ה וְאַתָּ֖ה לְבַ֣שׁ בְּגָדֶ֑יךָ וַיִּתְחַפֵּשׂ֙ מֶ֣לֶךְ יִשְׂרָאֵ֔ל וַיָּבֹ֖אוּ בַּמִּלְחָמָֽה׃
<b style="color: gray;">רש"י</b> <b>התחפש ובא .</b> פתרון צריך אני להתנכר ולהתחפש בבגדים אחרים שלא יכירוני שאני מלך ישראל כי חשש לדברי מיכיהו שאמר לו אם שוב תשוב בשלום וגו' ואמר ליהושפט אני רוצה להשתנות עצמי ולבוא במלחמה שיש לי לחוש שמא שמעו ארמים מה שאמר מיכיהו אם שוב תשוב בשלום ולא יסבו להלחם כי אם עלי : <b>ואתה לבש בגדיך .</b> תכסיסי מלכות ושריונות וכלי מלחמה של מלכות כי אין לחוש בדברי הנביא כי אם מלך ישראל לבדו כי כן הגידו מרגלים שלו דברי מיכיהו :
<b style="color: gray;">מצודת דוד</b> <b>התחפש ובא .</b> ר''ל לי ראוי להתחפש ולבא במלחמה אתנכר בשינוי בגדים לבל יכירו בי אנשי ארם אבל אתה תוכל ללבוש בגדיך המיוחדים לך כי אין לך לפחוד אם יכירוך כי הנביא לא ניבא הרעה כ''א עלי ולא על זולת ואף שלא האמין להנביא מ''מ חשש לדבריו :
<b style="color: gray;">מצודת ציון</b> <b>התחפש .</b> ענין השתנות המלבוש כמו ויתחפש שאול ( ש''א כח ) :
<h3>{ל}</h3>
וּמֶ֣לֶךְ אֲרָ֡ם צִוָּה֩ אֶת־שָׂרֵ֨י הָרֶ֤כֶב אֲשֶׁר־לוֹ֙ לֵאמֹ֔ר לֹ֚א תִּלָּ֣חֲמ֔וּ אֶת־הַקָּטֹ֖ן אֶת־הַגָּד֑וֹל כִּ֛י אִֽם־אֶת־מֶ֥לֶךְ יִשְׂרָאֵ֖ל לְבַדּֽוֹ׃
<h3>{לא}</h3>
וַיְהִ֡י כִּרְאוֹת֩ שָׂרֵ֨י הָרֶ֜כֶב אֶת־יְהוֹשָׁפָ֗ט וְהֵ֤מָּה אָֽמְרוּ֙ מֶ֣לֶךְ יִשְׂרָאֵ֣ל ה֔וּא וַיָּסֹ֥בּוּ עָלָ֖יו לְהִלָּחֵ֑ם וַיִּזְעַ֤ק יְהֽוֹשָׁפָט֙ וַֽיהוָ֣ה עֲזָר֔וֹ וַיְסִיתֵ֥ם אֱלֹהִ֖ים מִמֶּֽנּוּ׃
<b style="color: gray;">רש"י</b> <b>ויזעק יהושפט .</b> אחר בני דגלו וחיילותיו שיבאו לעזור לו כמו אות אריה שבדגלו או דגל בני יהודה וכן מנהג כשנלחמים שני גדודים מכנה כל גדוד וגדוד שם א' לסימן לדגלו לצורך הגדוד שעמו שאם יתפרדו איש מעל אחיו או יתערבו הגדודים זה בזה יצעקו כל גדוד וגדוד שם סימן שלו ויכירו בקול הסימן ויתקבצו כולם יחד ויהיו באגודה אחת כבראשונה ולא שצעק לאלהיו וכן מוכיח ( במלכים א' כב ) ויזעק יהושפט ולא נאמר לשם וה' עזרו ויסיתם אלהים ממנו אך כתיב שם ויהי כראות שרי הרכב כי לא היה מלך ישראל , שהכירו והבינו מיד כשצעק אחר הסימן של דגלו כדמפרש כמו שהכירוהו וישובו מעליו כצווי מלך ארם ומה' הוא שהכירוהו :
<b style="color: gray;">מצודת דוד</b> <b>מלך ישראל הוא .</b> על כי ראוהו בלבוש מלכות : <b>ויזעק .</b> לאנשיו לבא לעזרו : <b>וה' עזרו .</b> לא אנשיו עזרוהו כ''א ה' במה שהסית אותם להרף ממנו :
<b style="color: gray;">רלב"ג</b> <b>ויסיתם אלהים ממנו .</b> ר''ל ויסירם אלהים ממנו :
<h3>{לב}</h3>
וַיְהִ֗י כִּרְאוֹת֙ שָׂרֵ֣י הָרֶ֔כֶב כִּ֥י לֹא־הָיָ֖ה מֶ֣לֶךְ יִשְׂרָאֵ֑ל וַיָּשֻׁ֖בוּ מֵאַחֲרָֽיו׃
<b style="color: gray;">מצודת דוד</b> <b>ויהי כראות וכו' .</b> כי ראו אשר אנשי יהודה לבד באו לעזרו מזה ידעו שאין זה מלך ישראל :
<h3>{לג}</h3>
וְאִ֗ישׁ מָשַׁ֤ךְ בַּקֶּ֙שֶׁת֙ לְתֻמּ֔וֹ וַיַּךְ֙ אֶת־מֶ֣לֶךְ יִשְׂרָאֵ֔ל בֵּ֥ין הַדְּבָקִ֖ים וּבֵ֣ין הַשִּׁרְיָ֑ן וַיֹּ֣אמֶר לָֽרַכָּ֗ב הֲפֹ֧ךְ (ידיך) [יָדְךָ֛] וְהוֹצֵאתַ֥נִי מִן־הַֽמַּחֲנֶ֖ה כִּ֥י הָחֳלֵֽיתִי׃
<b style="color: gray;">רש"י</b> <b>ואיש משך בקשת .</b> איש ישראל מתכוין לירות במחנה ארם ובלא כוונתו : <b>ויך .</b> החץ את המלך ישראל : <b>בין הדבקים ובין השרין .</b> בין אותה רצועה שמדביקין הכובע שעל ראשו לשריון ואין לומר מצרי הי' כי למי נתכוין והלא מלך ארם צוה לא תלחמו את הקטן ואת הגדול כי אם את מלך ישראל לבדו ואף לו לא נתכוין שהרי כתיב לתומו אלא בעל כרחו י''ל ישראל היה המורה ונתכוין לירות במחנה ארם ולפי תומו הכה את מלך ישראל : <b>ויאמר לרכב .</b> למנהיג את המרכבה : <b>והוצאתני מן המחנה .</b> כלומר מן המערכה הזו הראשונה והושיבני במערכות האחרונות :
<b style="color: gray;">מצודת דוד</b> <b>לתמו .</b> בתמימות שלא נתכוין לאחאב שהרי לא היה ניכר : <b>בין הדבקים ובין השריון .</b> השריון הזה מעשהו מברזל כעין לבוש ועשוי נקבים ודבוקים בו קליפים כעין קשקשים וכמ''ש ושריון קשקשים הוא לבוש ( ש''א י''ז ) ועשויים הם לסתום נקבי השריון לבל יכנס בהם חץ והם הם הקרוים דבקים כי המה דבוקים בהשריון ולזה אמר שבא החץ בין אחד מהקשקשים ובין השריון ונכנס בנקב השריון ונתחב בהגוף : <b>לרכב .</b> הוא המוליך את הרכב : <b>הפוך ידך .</b> לשוב לאחור : <b>החליתי .</b> נעשיתי חולה ולא גלה לרכבו שהוכה שלא יבעית אותו ויודע לכולם וינוסו מן המלחמה :
<h3>{לד}</h3>
וַתַּ֤עַל הַמִּלְחָמָה֙ בַּיּ֣וֹם הַה֔וּא וּמֶ֣לֶךְ יִשְׂרָאֵ֗ל הָיָ֨ה מַעֲמִ֧יד בַּמֶּרְכָּבָ֛ה נֹ֥כַח אֲרָ֖ם עַד־הָעָ֑רֶב וַיָּ֕מָת לְעֵ֖ת בּ֥וֹא הַשָּֽׁמֶשׁ׃
<b style="color: gray;">רש"י</b> <b>ותעל המלחמה .</b> נסתלקה ולא הוזק אחד מישראל כי אם מלך ישראל לבדו כדבר הנביא שאמר ( לעיל ב יח ) לא אדונים לאלה ישובו איש לביתו בשלום לשלום לא נאמר כי נהרג אחאב : <b>מעמיד במרכבה .</b> החזיק ועמד במרכבה שלא יבינו ישראל מכתו ויברכו ותחילת נפילה ניסה :
<b style="color: gray;">מצודת דוד</b> <b>ותעל .</b> המלחמה עלתה למעלה כי נתחזקו מערכה מול מערכה : <b>היה מעמיד .</b> בהיותו חוץ למחנה היה מתחזק לעמוד במרכבה מול ארם שלא ירגישו בו אנשיו וימס לבבם : <b>לעת בא השמש .</b> כאשר שקעה השמש :
<h2>דברי הימים ב פרק-יט</h2>
<h3>{א}</h3>
וַ֠יָּשָׁב יְהוֹשָׁפָ֨ט מֶֽלֶךְ־יְהוּדָ֧ה אֶל־בֵּית֛וֹ בְּשָׁל֖וֹם לִֽירוּשָׁלִָֽם׃
<h3>{ב}</h3>
וַיֵּצֵ֣א אֶל־פָּנָ֗יו יֵה֣וּא בֶן־חֲנָ֘נִי֮ הַחֹזֶה֒ וַיֹּ֙אמֶר֙ אֶל־הַמֶּ֣לֶךְ יְהוֹשָׁפָ֔ט הֲלָרָשָׁ֣ע לַעְזֹ֔ר וּלְשֹׂנְאֵ֥י יְהוָ֖ה תֶּאֱהָ֑ב וּבָזֹאת֙ עָלֶ֣יךָ קֶּ֔צֶף מִלִּפְנֵ֖י יְהוָֽה׃
<b style="color: gray;">מצודת דוד</b> <b>אל פניו .</b> לקראתו : <b>הלרשע לעזור .</b> היתכן שהלכת לעזור לרשע והוא אחאב : <b>ובזאת .</b> ובעבור זאת יש עליך קצף מה' :
<b style="color: gray;">רלב"ג</b> <b>הלרשע לעזור ולשנאי ה' תאהב וגו' .</b> ר''ל כי מפני שבא לעזור לרשע והוא אחאב היה עליו קצף מאת ה' להביא עליו שרי הרכב אשר למלך ארם להמיתו . אך הצילו ה' יתברך כי נמצאו עמו דברים טובים :
<h3>{ג}</h3>
אֲבָ֕ל דְּבָרִ֥ים טוֹבִ֖ים נִמְצְא֣וּ עִמָּ֑ךְ כִּֽי־בִעַ֤רְתָּ הָאֲשֵׁרוֹת֙ מִן־הָאָ֔רֶץ וַהֲכִינ֥וֹתָ לְבָבְךָ֖ לִדְרֹ֥שׁ הָֽאֱלֹהִֽים׃
<b style="color: gray;">רש"י</b> <b>כי בערת האשרות .</b> כדלעיל ועוד הסיר את הבמות וגו' : <b>לדרוש האלהים .</b> כדלעיל ( ב' יז ) כי לאלהי אביו וגו' :
<b style="color: gray;">מצודת דוד</b> <b>אבל דברים טובים .</b> ר''ל אבל מ''מ לא יעזבך כי נמצאו עמך דברים טובים המגינים עליך :
<b style="color: gray;">מצודת ציון</b> <b>בערת .</b> ענין הפנוי מן העולם וכן ובערתי אחרי בית ירבעם ( מ''א י''ד ) :
<h3>{ד}</h3>
וַיֵּ֥שֶׁב יְהוֹשָׁפָ֖ט בִּירוּשָׁלִָ֑ם וַיָּ֜שָׁב וַיֵּצֵ֣א בָעָ֗ם מִבְּאֵ֥ר שֶׁ֙בַע֙ עַד־הַ֣ר אֶפְרַ֔יִם וַיְשִׁיבֵ֕ם אֶל־יְהוָ֖ה אֱלֹהֵ֥י אֲבוֹתֵיהֶֽם׃
<b style="color: gray;">מצודת דוד</b> <b>וישב יהושפט בירושלים .</b> ר''ל נמנע מעתה לבוא לבית אחאב : <b>וישב ויצא .</b> ר''ל הלך פעם בפעם בין העם :
<h3>{ה}</h3>
וַיַּעֲמֵ֨ד שֹֽׁפְטִ֜ים בָּאָ֗רֶץ בְּכָל־עָרֵ֧י יְהוּדָ֛ה הַבְּצֻר֖וֹת לְעִ֥יר וָעִֽיר׃
<b style="color: gray;">רש"י</b> <b>ויעמד שופטים .</b> כשאמר לו החוזה דברים טובים נמצאו עמך כי בערת האשרות בא לו אצל סה''ת אם בערם כמשפט ומתחילה ראה כתיב אבד תאבדון עד ואשריהם תשרפון באש ופסילי אלהיהם תגדעון ונזכר שכ' בכי תשא ( שמות לד ) ואת מצבותם תשברון וגו' תמה בעצמו על שהטיב בעיני ה' שבער האשרים אשירי ישראל שהרי לא הזהירם אלא על אשיריהם ושוב חזר בשופטים ושוטרים ומצא כתוב ( דברים טו ) לא תטע לך אשירה ואז שמח שבערם וגם ראה שם כתוב שופטים ושוטרים תתן לך ( שם ) מיד ויעמד שופטים מוחזקי' בכל ערי יהודה לעיר ועיר : <b>בכל ערי יהודה הבצרות .</b> העמיד מוחזקים להכריחם ולכופן לדין מתחילה ושוב העמיד שופטים שאינן מוחזקים כל כך לעיירות שאינן בצורות לפי שהן יראי' להיות סרבנים יותר מאותן היושבים בערים בצורות שבוטחים בערי מבצרם :
<h3>{ו}</h3>
וַיֹּ֣אמֶר אֶל־הַשֹּֽׁפְטִ֗ים רְאוּ֙ מָֽה־אַתֶּ֣ם עֹשִׂ֔ים כִּ֣י לֹ֧א לְאָדָ֛ם תִּשְׁפְּט֖וּ כִּ֣י לַיהוָ֑ה וְעִמָּכֶ֖ם בִּדְבַ֥ר מִשְׁפָּֽט׃
<b style="color: gray;">רש"י</b> <b>כי לא לאדם תשפטו .</b> פתרון אל תחשבו בלבבכם לומר מה לנו אם אנו מטים את הדין לזכות את אוהבינו להטות דין דלים ולישא פני עשירים הלא אין המשפט לה' לכך נאמר לה' שלו הוא אם חייבת את הזכאי כאלו נטלת ולקחת משל בוראך ודין שמים עקלת לתת משפט מעוקל לפיכך תראו מה שתעשו והיה לבבכם בכל דין ודין כאלו הקב''ה עומד לנפכים בדין וזהו ועמכם בדבר משפט ובסנהדרין מפורש מה אתם עושים כי לא לאדם תשפטו כי לה' ושמא יאמר הדיין מה לי ולצער הזה ת''ל ועמכם בדבר משפט כלומר מוטל עליכם לעשות ואין לו לדיין לעשות אלא מה שעיניו רואות :
<b style="color: gray;">מצודת דוד</b> <b>ראו מה אתם עושים .</b> ר''ל מאד הסתכלו במעשה המשפט : <b>כי לא לאדם .</b> אין המשפט מצות אדם לשתוכלו לכחש ולומר לפניו כן היה הדעת נוטה ולא במעל יצא המשפט מעוקל : <b>כי לה' .</b> ויודע הוא אם נעשה במעל אם בטעות הדעת : <b>ועמכם .</b> ה' עמכם בדבר המשפט לדעת תעלומות לב :
<b style="color: gray;">רלב"ג</b> <b>כי לא לאדם תשפטו כי לה' .</b> ד''ל המשפט שתשפטו אינכם ממונים עליו בעבור אדם שתעמדו במקומו אך אתם בו בעבור ה' יתברך אשר ממנו המשפטים והוא עמכם בדבר המשפט כאמרו כי המשפט לאלהים הוא ( דברים א' י''ז ) ולזה מי שיעות המשפט הוא מורד בה' יתברך ולזה ראוי שתשמרו מלעשות עול ומלשאת פני איש ומלקיחת שחד כי אין עם ה' יתברך דבר מאלו הדברים הפחותים :
<h3>{ז}</h3>
וְעַתָּ֕ה יְהִ֥י פַֽחַד־יְהוָ֖ה עֲלֵיכֶ֑ם שִׁמְר֣וּ וַעֲשׂ֔וּ כִּֽי־אֵ֞ין עִם־יְהוָ֣ה אֱלֹהֵ֗ינוּ עַוְלָ֛ה וּמַשֹּׂ֥א פָנִ֖ים וּמִקַּח־שֹֽׁחַד׃
<b style="color: gray;">רש"י</b> <b>אין עם ה' אלהינו עולה ומשא פנים ומקח שוחד .</b> והוא עמכם במשפט לפיכך אינו רוצה שתעשו עול במשפט :
<b style="color: gray;">מצודת דוד</b> <b>ועתה .</b> הואיל והכל ידוע לפניו יהי פחדו עליכם : <b>שמרו ועשו .</b> כתורה וכמצוה : <b>כי אין עם ה' וכו' .</b> אין חפצו במעשה העולה לעול את המשפט ולשאת פניו במשפט ולקחת שוחד ענש יענש עליהם :
<b style="color: gray;">מצודת ציון</b> <b>ומשא פנים .</b> נקרא כן על כי החייב מתבייש ונופלים פניו להטות כלפי הקרקע וכמ''ש ולמה נפלו פניך ( בראשית ד ) והמסביר לו פנים הוא כאלו נושא הפנים שנפלו :
<h3>{ח}</h3>
וְגַ֣ם בִּ֠ירוּשָׁלִַם הֶעֱמִ֨יד יְהוֹשָׁפָ֜ט מִן־הַלְוִיִּ֣ם וְהַכֹּהֲנִ֗ים וּמֵרָאשֵׁ֤י הָאָבוֹת֙ לְיִשְׂרָאֵ֔ל לְמִשְׁפַּ֥ט יְהוָ֖ה וְלָרִ֑יב וַיָּשֻׁ֖בוּ יְרוּשָׁלִָֽם׃
<b style="color: gray;">רש"י</b> <b>וגם בירושלים העמיד .</b> אע''פ שהוא בעצמו בירושלים : <b>למשפט ה' ולריב .</b> משפט נופל לומר על דיני ממונות דוגמא ( במדבר כ''ו ) והיתה לבני ישראל לחקת משפט ולרוב נופל על דיני נפשות וחבלות דוגמת ( שמות כ''א ) וכי יריבון אנשים וגו' :
<b style="color: gray;">מצודת דוד</b> <b>לישראל .</b> של בני ישראל : <b>למשפט ה' .</b> לשפוט משפט ה' בדבר המצות : <b>ולריב .</b> בדבר שבין אדם לחברו : <b>וישובו .</b> יהושפט ואשר עמו שבו אל ירושלים אחר שהעמיד שופטים בארץ ( ואף ששב לירושלים עד לא העמיד בה שופטים מ''מ סמך העמדת השופטים בירושלים להעמדת השופטים בכל הארץ ואח''ז אמר ששב לירושלים עם ששב מקודם ) :
<h3>{ט}</h3>
וַיְצַ֥ו עֲלֵיהֶ֖ם לֵאמֹ֑ר כֹּ֤ה תַעֲשׂוּן֙ בְּיִרְאַ֣ת יְהוָ֔ה בֶּאֱמוּנָ֖ה וּבְלֵבָ֥ב שָׁלֵֽם׃
<b style="color: gray;">רש"י</b> <b>כה תעשון .</b> משום זריזות וזהירות ולחוזק הוסיף נו''ן כמו ( רות ג' ) עד אשר תדעין איך יפול דבר וכמו ( בראשית ל''ב ) כה תאמרון לאדני לעשו וכה תדבקין וגו' אשר יקצרון ( רות ב' ) :
<b style="color: gray;">מצודת דוד</b> <b>עליהם .</b> על שופטי ירושלים : <b>כה תעשון ביראת וכו' .</b> כן תעשו את דבר המשפט עשו אותה ביראת ה' וכו' :
<h3>{י}</h3>
וְכָל־רִיב֩ אֲשֶׁר־יָב֨וֹא עֲלֵיכֶ֜ם מֵאֲחֵיכֶ֣ם ׀ הַיֹּשְׁבִ֣ים בְּעָרֵיהֶ֗ם בֵּֽין־דָּ֣ם ׀ לְדָם֮ בֵּין־תּוֹרָ֣ה לְמִצְוָה֮ לְחֻקִּ֣ים וּלְמִשְׁפָּטִים֒ וְהִזְהַרְתֶּ֣ם אֹתָ֔ם וְלֹ֤א יֶאְשְׁמוּ֙ לַיהוָ֔ה וְהָֽיָה־קֶ֥צֶף עֲלֵיכֶ֖ם וְעַל־אֲחֵיכֶ֑ם כֹּ֥ה תַעֲשׂ֖וּן וְלֹ֥א תֶאְשָֽׁמוּ׃
<b style="color: gray;">רש"י</b> <b>בין דם לדם .</b> בין דם רציחת שוגג למזיד : <b>והזהרתם אותם .</b> אחיכם : <b>והיה קצף עליכם ועל אחיכם .</b> לפיכך כה תעשון והזהרתם את אחיכם : <b>ולא תאשמו .</b> אותם מכל מקום שאם תקבלו את האזהרה לא יהיה לכם קצף ואף לא יהיה בשום דבר אשם עליכם הואיל ועשיתם חובתכם המוטל עליכם לעשות :
<b style="color: gray;">מצודת דוד</b> <b>וכל ריב .</b> כאשר יהיו שופטי הערים חולקין בדבר מה ויבואו לשאול את פיכם : <b>בין דם לדם .</b> בין יהיו מחולקים בדבר משפט רציחה אם הוא דם מזיד או לשוגג יחשב : <b>בין תורה למצוה .</b> רוצה לומר בין בדבר הוראה באחת ממצות ה' שבין אדם למקום : <b>לחקים .</b> הם המצות שהמה כחק מבלי טעם : <b>ולמשפטים .</b> בדברים שבין אדם לחבירו : <b>והזהרתם אותם .</b> לעשות כמו שתאמרון אתם : <b>ולא יאשמו לה' .</b> לעשות כמו שאמרו הם : <b>והיה קצף עליכם .</b> אם לא הזהרתם אותם : <b>ועל אחיכם .</b> על שעמדו בדבריהם : <b>כה תעשון .</b> להזהירם בדבר : <b>ולא תאשמו .</b> הואיל ועשיתם את שלכם והם אם ישמעו ואם יחדלו :
<b style="color: gray;">מצודת ציון</b> <b>תורה .</b> מל' הוראה ולמוד : <b>יאשמו .</b> מל' אשם וחטא :
<b style="color: gray;">רלב"ג</b> <b>וכל ריב אשר יבא עליכם מאחיכם וגו' .</b> הנה השופטים שהעמיד בירושלים הם ב''ד הגדול ולזה שם בהם יהושפט מן הלוים והכהנים ומראשי האבות לישראל והזהירם בדבר הדבר הנפלא במשפט בין דם לדם באחד השערים שישפטו בהם כמו שצותה התורה ויזהירו אותם מעבור על הוראותם ולא יאשמו לה' כמו שזכרה התורה בפרשת כי יפלא ממך דבר למשפט כי בזה יסוד התורה וקיומה כי אם יעשה כל אחד כהוראתו תהיה תורה כשתי תורות ויבא זה להפסד רב ולמריבות חזקות מפני חלוף הדעו' . הלא תראה מה שקרה לישראל מהרע מפני דעות הצדוקין בימי בית שני :
<h3>{יא}</h3>
וְהִנֵּ֡ה אֲמַרְיָ֣הוּ כֹהֵן֩ הָרֹ֨אשׁ עֲלֵיכֶ֜ם לְכֹ֣ל דְּבַר־יְהוָ֗ה וּזְבַדְיָ֨הוּ בֶן־יִשְׁמָעֵ֜אל הַנָּגִ֤יד לְבֵית־יְהוּדָה֙ לְכֹ֣ל דְּבַר־הַמֶּ֔לֶךְ וְשֹׁטְרִ֥ים הַלְוִיִּ֖ם לִפְנֵיכֶ֑ם חִזְק֣וּ וַעֲשׂ֔וּ וִיהִ֥י יְהוָ֖ה עִם־הַטּֽוֹב׃
<b style="color: gray;">רש"י</b> <b>ויהי ה' עם הטוב .</b> עם עושה הטוב והישר :
<b style="color: gray;">מצודת דוד</b> <b>אמריהו .</b> יתכן שהוא עזריה הנזכר ( בדה''א ה' ) ועיין בסוף מלכים בחשבון הדורות : <b>הראש עליכם .</b> אשר הוא הראש עליכם הוא יהיה לכל דבר ה' וכל דבר הקשה מכם תביאו אליו : <b>לכל דבר המלך .</b> את פיו תשאלו בכל דבר הנוגע בחק המלוכה : <b>לפניכם .</b> מזומנים לפניכם לכל אשר תצום להכריח את העם על המשפט : <b>עם הטוב .</b> עם העושה הטוב והישר בעיני ה' :
<b style="color: gray;">מצודת ציון</b> <b>ושוטרים .</b> הם הרודים ונוגשים לקיים דברי השופטים :
<h2>דברי הימים ב פרק-כ</h2>
<h3>{א}</h3>
וַיְהִ֣י אַֽחֲרֵיכֵ֡ן בָּ֣אוּ בְנֵי־מוֹאָב֩ וּבְנֵ֨י עַמּ֜וֹן וְעִמָּהֶ֧ם ׀ מֵֽהָעַמּוֹנִ֛ים עַל־יְהוֹשָׁפָ֖ט לַמִּלְחָמָֽה׃
<b style="color: gray;">רש"י</b> <b>ועמהם מהעמונים .</b> זה עמלק ולמה נקראו עמונים לפי ששינה כסותו ולשונו כעמונים ונתערבו בהם ובא להלחם בישראל וכן מוכח למטה בענין ובעת החלו ברינה ותהלה נתן ה' מארבים על בני עמון ומואב והר שעיר וגו' נמצא שהעמונים שנאמר כאן הם עמלקים ששינו לשונם וכסותם והוא שיסד הקליר בפרשת זכור זכור עריץ בעמונים נחבא פרץ כרמי עין גדי כהובא כלומר זכור מה שעשה עמלק העריץ שנחבא בין העמונים ובא לפרוץ כרמי ישראל באותו זמן כדכתיב והנם בחצצון תמר היא עין גדי ועין גדי סמוך למחוז של עמלק כמו שנאמר בלך לך ( בראשית יד ) ויכו את כל שדה העמלקי וגם את האמורי היושב בחצצון תמר :
<b style="color: gray;">מצודת דוד</b> <b>מהעמונים .</b> שם אומה נקראת ע''ש מקומה וכן נאמר ויתנו העמונים מנחה לעזיהו ( לקמן כ''ו ) ואולי הוא הפוך מן המעונים שזכר שם ובמדרש אמר שהם עמלקים והם בני שעיר האמור למטה וקראם עמונים כי התנכרו ולבשו בגדי עמונים שלא יכירום בני ישראל כי כל בני אדום בכללם היו תחת ממשלת יהודה עד שפשעו בימי יהורם בן יהושפט :
<b style="color: gray;">מצודת ציון</b> <b>.</b> :
<h3>{ב}</h3>
וַיָּבֹ֗אוּ וַיַּגִּ֤ידוּ לִֽיהוֹשָׁפָט֙ לֵאמֹ֔ר בָּ֣א עָלֶ֜יךָ הָמ֥וֹן רָ֛ב מֵעֵ֥בֶר לַיָּ֖ם מֵאֲרָ֑ם וְהִנָּם֙ בְּחַֽצְצ֣וֹן תָּמָ֔ר הִ֖יא עֵ֥ין גֶּֽדִי׃
<b style="color: gray;">רש"י</b> <b>היא עין גדי .</b> כלומר שאמרו לו כבר באו כל כך בקרוב לנו :
<b style="color: gray;">מצודת דוד</b> <b>מעבר לים .</b> הוא ים המלח : <b>מארם .</b> בדרך מהלכם באו מעבר ארם : <b>והנם .</b> והנה הם עתה בחצצון תמר :
<h3>{ג}</h3>
וַיִּרָ֕א וַיִּתֵּ֧ן יְהוֹשָׁפָ֛ט אֶת־פָּנָ֖יו לִדְר֣וֹשׁ לַיהוָ֑ה וַיִּקְרָא־צ֖וֹם עַל־כָּל־יְהוּדָֽה׃
<b style="color: gray;">מצודת דוד</b> <b>את פניו .</b> ר''ל שם בטחונו לדרוש ה' :
<h3>{ד}</h3>
וַיִּקָּבְצ֣וּ יְהוּדָ֔ה לְבַקֵּ֖שׁ מֵֽיְהוָ֑ה גַּ֚ם מִכָּל־עָרֵ֣י יְהוּדָ֔ה בָּ֖אוּ לְבַקֵּ֥שׁ אֶת־יְהוָֽה׃
<b style="color: gray;">רש"י</b> <b>גם מכל ערי יהודה .</b> שלא תאמר כשאמר בתחלה ויקבצו יהודה לבקש אלו יושבי ירושלים לבד הם אלא מכל ערי יהודה באו :
<b style="color: gray;">מצודת דוד</b> <b>ויקבצו יהודה .</b> מיושבי ירושלים :
<h3>{ה}</h3>
וַיַּעֲמֹ֣ד יְהוֹשָׁפָ֗ט בִּקְהַ֧ל יְהוּדָ֛ה וִירוּשָׁלִַ֖ם בְּבֵ֣ית יְהוָ֑ה לִפְנֵ֖י הֶחָצֵ֥ר הַחֲדָשָֽׁה׃
<b style="color: gray;">מצודת דוד</b> <b>החצר החדשה .</b> אולי תקנו אותה וחדשו הבנין :
<b style="color: gray;">רלב"ג</b> <b>ויעמוד יהושפט בקהל יהודה .</b> מזה המקום למדנו שהקהל יאמר על אחד מהשבטים . ומזה המקום למדנו שפר העלם דבר של צבור יקריבו אותו כל שבט ושבט שנאמר והקריבו הקהל ( ויקרא ד' י''ד ) וכל שבט ושבט מהם נקרא קהל :
<h3>{ו}</h3>
וַיֹּאמַ֗ר יְהוָ֞ה אֱלֹהֵ֤י אֲבֹתֵ֙ינוּ֙ הֲלֹ֨א אַתָּֽה־ה֤וּא אֱלֹהִים֙ בַּשָּׁמַ֔יִם וְאַתָּ֣ה מוֹשֵׁ֔ל בְּכֹ֖ל מַמְלְכ֣וֹת הַגּוֹיִ֑ם וּבְיָדְךָ֙ כֹּ֣חַ וּגְבוּרָ֔ה וְאֵ֥ין עִמְּךָ֖ לְהִתְיַצֵּֽב׃
<b style="color: gray;">רש"י</b> <b>ואתה מושל בכל ממלכות הגוים ובידך כח וגבורה .</b> לנהוג ממשלתך עליהם לכך אנו מבקשים ממך לעזרונו מהם : <b>ובידך כח .</b> בעל כח וגבורה הרדי''ן בלע''ז : <b>ואין עמך להתיצב .</b> אין שום בריה יכולה לעמוד נגדך בכל ממלכות הגוים דוגמתו ( יהושע א' ) לא יתיצב איש לפניך וכן ( מ''א ) מי הוא לפניו יתיצב ( כך פי' רבינו מנחם בר חלבו זצ''ל ) :
<b style="color: gray;">מצודת דוד</b> <b>ואין עמך .</b> אין מי להתיצב ולעמוד למולך :
<h3>{ז}</h3>
הֲלֹ֣א ׀ אַתָּ֣ה אֱלֹהֵ֗ינוּ הוֹרַ֙שְׁתָּ֙ אֶת־יֹשְׁבֵי֙ הָאָ֣רֶץ הַזֹּ֔את מִלִּפְנֵ֖י עַמְּךָ֣ יִשְׂרָאֵ֑ל וַֽתִּתְּנָ֗הּ לְזֶ֛רַע אַבְרָהָ֥ם אֹֽהַבְךָ֖ לְעוֹלָֽם׃
<b style="color: gray;">רש"י</b> <b>ותתנה לזרע אברהם .</b> לפיכך עליך להחזיקה בידם ולגרש העמי' האלה כי אפי' מלך ואפי' שום אדם כשנתן מתנה לאוהבו ובא אחר לגוזלו הימנו דוחק בעצמו להחזיקה בידו כ''ש אתה ושמא תאמר לא נתתיה לכם אלא לפי שעה בשביל כך נאמר לעיל ירושת עולם נתת לנו :
<b style="color: gray;">מצודת דוד</b> <b>הורשת .</b> גרשת אותם : <b>ותתנה וכו' .</b> לעולם . כאומר והנה מדרך הנותן מתנה לעולם לעזור להמקבל להשאר בידו :
<h3>{ח}</h3>
וַיֵּשְׁב֖וּ־בָ֑הּ וַיִּבְנ֨וּ לְךָ֧ ׀ בָּ֛הּ מִקְדָּ֖שׁ לְשִׁמְךָ֥ לֵאמֹֽר׃
<b style="color: gray;">רש"י</b> <b>ויבנו לך בה מקדש לשמך לאמר .</b> שאם תבוא עלינו רעה חרב שפוט או שום דין ודבר ורעב :
<b style="color: gray;">מצודת דוד</b> <b>לאמר .</b> ר''ל כי אמרו ע''י יהיו נושעים וכמ''ש במקרא של אחריו :
<h3>{ט}</h3>
אִם־תָּב֨וֹא עָלֵ֜ינוּ רָעָ֗ה חֶרֶב֮ שְׁפוֹט֮ וְדֶ֣בֶר וְרָעָב֒ נַֽעַמְדָ֞ה לִפְנֵ֨י הַבַּ֤יִת הַזֶּה֙ וּלְפָנֶ֔יךָ כִּ֥י שִׁמְךָ֖ בַּבַּ֣יִת הַזֶּ֑ה וְנִזְעַ֥ק אֵלֶ֛יךָ מִצָּרָתֵ֖נוּ וְתִשְׁמַ֥ע וְתוֹשִֽׁיעַ׃
<b style="color: gray;">רש"י</b> <b>ונזעק אליך מצרתינו .</b> בבית המקדש : <b>ותשמע ותושיע .</b> כאשר התפלל לפניך שלמה והבטחתו לעשות כך כמ''ש ( לעיל ב' ו' ) ואם ינגף עמך וכל הפרשה עד וסלחת ונתת לאיש ככל דרכיו ויעתר לו ה' כדכתיב ( שם ) וירא ה' אל שלמה ויאמר לו שמעתי את תפלתך וכל הפרשה עד ואסלח לחטאתם וארפא את ארצם ועתה אני מתפלל שתזכור אותה הבטחה שהבטחתו ותשמע ותושיענו מאויבינו הבאים עלינו :
<b style="color: gray;">מצודת דוד</b> <b>שפוט .</b> משפט פורעניות : <b>ולפניך .</b> ר''ל והמידה ההיא הלא תהיה לפניך כי שמך בבית הזה :
<b style="color: gray;">רלב"ג</b> <b>אם תבוא עלינו רעה חרב שפוט .</b> כבר נתבאר זה מתפלת שלמה בן דוד הנזכרת במה שקדם אחר בנין בית המקדש :
<h3>{י}</h3>
וְעַתָּ֡ה הִנֵּה֩ בְנֵֽי־עַמּ֨וֹן וּמוֹאָ֜ב וְהַר־שֵׂעִ֗יר אֲ֠שֶׁר לֹֽא־נָתַ֤תָּה לְיִשְׂרָאֵל֙ לָב֣וֹא בָהֶ֔ם בְּבֹאָ֖ם מֵאֶ֣רֶץ מִצְרָ֑יִם כִּ֛י סָ֥רוּ מֵעֲלֵיהֶ֖ם וְלֹ֥א הִשְׁמִידֽוּם׃
<b style="color: gray;">רש"י</b> <b>ועתה .</b> על כל זאת שהבטחתנו להושיענו מאויבנו הבאים עלינו : <b>הנה בני עמון ומואב והר שעיר אשר לא נתתה לישראל לבוא בהם .</b> להלחם : <b>בבואם מארץ מצרים .</b> ועליהם היה לזכור את החסד ולבא בעזרתינו והם לא די להם שאינן זוכרין לנו אותו החסד להיות עמנו בכל צרותינו אלא שגומלין אלינו רעה ובאין עלינו :
<b style="color: gray;">מצודת דוד</b> <b>לבא בהם .</b> לרשת את ארצם :
<b style="color: gray;">רלב"ג</b> <b>אשר לא נתתה לישראל לבוא בהם בבאם מארץ מצרים .</b> כבר הזהיר ה' יתברך אל תצר את מואב ואל תתגר בם מלחמה ( דברים ב' ט' ) ובזה הזהיר שם מעמון ובני שעיר ולזה סרו ישראל מעליהם ולא השמידום :
<h3>{יא}</h3>
וְהִ֨נֵּה־הֵ֔ם גֹּמְלִ֖ים עָלֵ֑ינוּ לָבוֹא֙ לְגָ֣רְשֵׁ֔נוּ מִיְּרֻשָּׁתְךָ֖ אֲשֶׁ֥ר הֽוֹרַשְׁתָּֽנוּ׃
<b style="color: gray;">רש"י</b> <b>לגרשינו מירושתך אשר הורשתנו .</b> אתה בעצמך ולפיכך מה יש להם לערער על ירושתינו :
<b style="color: gray;">מצודת דוד</b> <b>והנה הם גומלים .</b> ר''ל והנה ראה הגמול שמשלמים לנו לגרשנו וכו' וכי הוא הגמול הראוי :
<b style="color: gray;">מצודת ציון</b> <b>גומלים .</b> ענין תשלום שכר : <b>הורשתנו .</b> מל' ירושה :
<h3>{יב}</h3>
אֱלֹהֵ֙ינוּ֙ הֲלֹ֣א תִשְׁפָּט־בָּ֔ם כִּ֣י אֵ֥ין בָּ֙נוּ֙ כֹּ֔חַ לִ֠פְנֵי הֶהָמ֥וֹן הָרָ֛ב הַזֶּ֖ה הַבָּ֣א עָלֵ֑ינוּ וַאֲנַ֗חְנוּ לֹ֤א נֵדַע֙ מַֽה־נַּעֲשֶׂ֔ה כִּ֥י עָלֶ֖יךָ עֵינֵֽינוּ׃
<b style="color: gray;">רש"י</b> <b>כי עליך עינינו .</b> להושיענו :
<b style="color: gray;">מצודת דוד</b> <b>מה נעש' .</b> להנצל מידם : <b>כי עליך עינינו .</b> אלא עינינו עליך להצילנו מידם :
<h3>{יג}</h3>
וְכָ֨ל־יְהוּדָ֔ה עֹמְדִ֖ים לִפְנֵ֣י יְהוָ֑ה גַּם־טַפָּ֖ם נְשֵׁיהֶ֥ם וּבְנֵיהֶֽם׃
<b style="color: gray;">רש"י</b> <b>גם טפם .</b> כמנהג שהגדודים באים על הארץ בורחים מן הכפרים לערי מבצריהם טפם נשיהם ובניהם :
<b style="color: gray;">מצודת דוד</b> <b>לפני ה' .</b> לפני בית ה' :
<h3>{יד}</h3>
וְיַחֲזִיאֵ֡ל בֶּן־זְכַרְיָ֡הוּ בֶּן־בְּ֠נָיָה בֶּן־יְעִיאֵ֧ל בֶּן־מַתַּנְיָ֛ה הַלֵּוִ֖י מִן־בְּנֵ֣י אָסָ֑ף הָיְתָ֤ה עָלָיו֙ ר֣וּחַ יְהוָ֔ה בְּת֖וֹךְ הַקָּהָֽל׃
<b style="color: gray;">מצודת דוד</b> <b>בתוך הקהל .</b> בעמדו בתוך הקהל :
<h3>{טו}</h3>
וַיֹּ֗אמֶר הַקְשִׁ֤יבוּ כָל־יְהוּדָה֙ וְיֹשְׁבֵ֣י יְרוּשָׁלִַ֔ם וְהַמֶּ֖לֶךְ יְהוֹשָׁפָ֑ט כֹּֽה־אָמַ֨ר יְהוָ֜ה לָכֶ֗ם אַ֠תֶּם אַל־תִּֽירְא֤וּ וְאַל־תֵּחַ֙תּוּ֙ מִפְּנֵ֨י הֶהָמ֤וֹן הָרָב֙ הַזֶּ֔ה כִּ֣י לֹ֥א לָכֶ֛ם הַמִּלְחָמָ֖ה כִּ֥י לֵאלֹהִֽים׃
<b style="color: gray;">רש"י</b> <b>אל תיראו ואל תחתו .</b> מוסב על שאמרו אין בנו כח לפני ההמון והנביא אמר להם אף על פי שהם רבים מכם אל תיראו מהם : <b>כי לא לכם המלחמה כי לאלהים .</b> מוסב על ואנחנו לא נדע והשיב הנביא ודאי כאשר אמרתם שעל הקב''ה עיניכם ובטחונכם להושיעכם כן יעשה כי לא לכם המלחמה כי לאלהים :
<b style="color: gray;">מצודת דוד</b> <b>לא לכם המלחמה .</b> לא עליכם ללחום עמהם כי ה' ילחם לכם :
<b style="color: gray;">מצודת ציון</b> <b>תחתו .</b> ענין פחד ושבר :
<h3>{טז}</h3>
מָחָר֙ רְד֣וּ עֲלֵיהֶ֔ם הִנָּ֥ם עֹלִ֖ים בְּמַעֲלֵ֣ה הַצִּ֑יץ וּמְצָאתֶ֤ם אֹתָם֙ בְּס֣וֹף הַנַּ֔חַל פְּנֵ֖י מִדְבַּ֥ר יְרוּאֵֽל׃
<b style="color: gray;">רש"י</b> <b>במעלה הציץ .</b> שם מקום :
<b style="color: gray;">מצודת דוד</b> <b>הנם עולים .</b> עתה עולים הם במקום שעולים בה אל הציץ והוא שם מקום : <b>ומצאתם .</b> למחר תמצאו אותם בסוף הנחל לפני מדבר ירואל ונתן להם אות למען יחזק לבבם :
<h3>{יז}</h3>
לֹ֥א לָכֶ֖ם לְהִלָּחֵ֣ם בָּזֹ֑את הִתְיַצְּב֣וּ עִמְד֡וּ וּרְא֣וּ אֶת־יְשׁוּעַת֩ יְהוָ֨ה עִמָּכֶ֜ם יְהוּדָ֣ה וִֽירוּשָׁלִַ֗ם אַל־תִּֽירְאוּ֙ וְאַל־תֵּחַ֔תּוּ מָחָר֙ צְא֣וּ לִפְנֵיהֶ֔ם וַיהוָ֖ה עִמָּכֶֽם׃
<b style="color: gray;">רש"י</b> <b>התיצבו .</b> מוסב על לא לכם המלחמה : <b>וראו את ישועת ה' .</b> מוסב למעלה הלא אתה אלהינו הורשתנו ואמר להם הקב''ה הדין עמכם עלי להחזיקה בידכם : <b>מחר צאו .</b> ואלחם בעדיכם והם האמינו ונזדרזו וישכימו בבקר :
<b style="color: gray;">מצודת דוד</b> <b>בזאת .</b> בהמלחמה הזאת : <b>התיצבו .</b> עמדו ועל תתגרו בם מלחמה ולזרז כפל הדבר :
<h3>{יח}</h3>
וַיִּקֹּ֧ד יְהוֹשָׁפָ֛ט אַפַּ֖יִם אָ֑רְצָה וְכָל־יְהוּדָ֞ה וְיֹשְׁבֵ֣י יְרוּשָׁלִַ֗ם נָֽפְלוּ֙ לִפְנֵ֣י יְהוָ֔ה לְהִֽשְׁתַּחֲוֹ֖ת לַיהוָֽה׃
<b style="color: gray;">מצודת דוד</b> <b>ויקוד .</b> כפה הקדקד והשתחוה על פניו ארצה לפני ה' :
<h3>{יט}</h3>
וַיָּקֻ֧מוּ הַלְוִיִּ֛ם מִן־בְּנֵ֥י הַקְּהָתִ֖ים וּמִן־בְּנֵ֣י הַקָּרְחִ֑ים לְהַלֵּ֗ל לַיהוָה֙ אֱלֹהֵ֣י יִשְׂרָאֵ֔ל בְּק֥וֹל גָּד֖וֹל לְמָֽעְלָה׃
<b style="color: gray;">מצודת דוד</b> <b>להלל לה' .</b> על בשורת התשועה : <b>למעלה .</b> ר''ל גדול מאוד :
<h3>{כ}</h3>
וַיַּשְׁכִּ֣ימוּ בַבֹּ֔קֶר וַיֵּצְא֖וּ לְמִדְבַּ֣ר תְּק֑וֹעַ וּבְצֵאתָ֞ם עָמַ֣ד יְהוֹשָׁפָ֗ט וַיֹּ֙אמֶר֙ שְׁמָע֗וּנִי יְהוּדָה֙ וְיֹשְׁבֵ֣י יְרוּשָׁלִַ֔ם הַאֲמִ֜ינוּ בַּיהוָ֤ה אֱלֹהֵיכֶם֙ וְתֵ֣אָמֵ֔נוּ הַאֲמִ֥ינוּ בִנְבִיאָ֖יו וְהַצְלִֽיחוּ׃
<b style="color: gray;">רש"י</b> <b>ותאמנו .</b> ותהיו בני אמונה ותצליחו דוגמא ( ישעי' ז' ) לא תאמינו :
<b style="color: gray;">מצודת דוד</b> <b>ותאמנו .</b> ותתקיימו כמו והיה אמונת עתיך ( ישעיה ל''ג ) :
<b style="color: gray;">רלב"ג</b> <b>האמינו בה' אלהיכם ותאמנו .</b> ר''ל האמינו ביעודי ה' יתברך ותהיו קימים ונאמנים ולא יפול בלבבכם ספק על דבר הנבואה כי אולי בסבת החטא תסור ממנו הטובה הזאת :
<h3>{כא}</h3>
וַיִּוָּעַץ֙ אֶל־הָעָ֔ם וַיַּעֲמֵ֤ד מְשֹֽׁרֲרִים֙ לַיהוָ֔ה וּֽמְהַֽלְלִ֖ים לְהַדְרַת־קֹ֑דֶשׁ בְּצֵאת֙ לִפְנֵ֣י הֶֽחָל֔וּץ וְאֹֽמְרִים֙ הוֹד֣וּ לַיהוָ֔ה כִּ֥י לְעוֹלָ֖ם חַסְדּֽוֹ׃
<b style="color: gray;">מצודת דוד</b> <b>אל העם .</b> את העם : <b>להדרת קדש .</b> על המקום ב''ה יאמר שהוא מהודר ומפואר בקדושה : <b>ובצאת .</b> בעת שיצאו לפני החלוץ ישוררו ויהללו ויהיו אומרים הודו וכו' :
<b style="color: gray;">מצודת ציון</b> <b>החלוץ .</b> האנשים המזוינים מכלי מלחמה : <b>החלו .</b> התחילו :
<b style="color: gray;">רלב"ג</b> <b>ויעמד משוררים לה' וגו' .</b> הנה נראה יהושפט כי אינו בוטח כי אם בה' יתברך ולזה כאשר היה יוצא לפני אנשי המלחמה העמיד משוררים לה' שהיו מהללים להדרת קדשו והיו מודים לה' יתברך על החסד שהבטיחם ובעת שהחלו לרנן ולהלל ה' יתברך נתן ה' לאויביהם רצון שהיו מארבים קצתם לקצתם ונתחדשה שנאה ביניהם עד שכבר עמדו בני עמון ומואב על יושבי הר שעיר שהיו עמם להחרים ולהשמיד ואחר שכלו להכות ביושבי שעיר סבב ה' יתברך לחדש שנאה בין בני עמון ובין מואב עד שכבר השחיתו איש את רעהו ובזה היו כמו עוזרים לישראל :
<h3>{כב}</h3>
וּבְעֵת֩ הֵחֵ֨לּוּ בְרִנָּ֜ה וּתְהִלָּ֗ה נָתַ֣ן יְהוָ֣ה ׀ מְ֠אָֽרְבִים עַל־בְּנֵ֨י עַמּ֜וֹן מוֹאָ֧ב וְהַר־שֵׂעִ֛יר הַבָּאִ֥ים לִֽיהוּדָ֖ה וַיִּנָּגֵֽפוּ׃
<b style="color: gray;">רש"י</b> <b>נתן ה' מארבים .</b> נתן מארבים להשמידם ולהחרימם דוגמא באביה בן רחבעם ( לעיל ב' י''ג ) וירבעם היסב את המארב כמו כן הסיבם הקב''ה זה בזה ושוב חזר מואב ועזר לבני עמון וקמו שניהם על בני שעיר :
<b style="color: gray;">מצודת דוד</b> <b>נתן ה' מארבים .</b> נתן בלב אנשים לארוב עליהם ולהכות בהם : <b>וינגפו .</b> הוכו מן האורבים ונחלשו :
<h3>{כג}</h3>
וַ֠יַּֽעַמְדוּ בְּנֵ֨י עַמּ֧וֹן וּמוֹאָ֛ב עַל־יֹשְׁבֵ֥י הַר־שֵׂעִ֖יר לְהַחֲרִ֣ים וּלְהַשְׁמִ֑יד וּכְכַלּוֹתָם֙ בְּיוֹשְׁבֵ֣י שֵׂעִ֔יר עָזְר֥וּ אִישׁ־בְּרֵעֵ֖הוּ לְמַשְׁחִֽית׃
<b style="color: gray;">רש"י</b> <b>ויעמדו בני עמון ומואב על יושבי הר שעיר להחרים ולהשמיד וככלותם ביושבי שעיר עזרו איש ברעהו .</b> הסיבן הקב''ה זה אל זה להשחיתם עד כלותם עד שנפלו ההגרים לארץ לאין פליטה :
<b style="color: gray;">מצודת דוד</b> <b>על ישבי הר שעיר .</b> כי חשבו שבני המארב הם מאנשיהם : <b>ביושבי שעיר .</b> להשמיד את כולם : <b>עזרו איש ברעהו .</b> האחד עזר את חברו להיות משחית את הבא כנגדו להלחם בו ואח''ז בא אחר לעזור לאחד מהם להשחית את השני וכן היה הולך וחוזר עד כלותם :
<h3>{כד}</h3>
וִֽיהוּדָ֛ה בָּ֥א עַל־הַמִּצְפֶּ֖ה לַמִּדְבָּ֑ר וַיִּפְנוּ֙ אֶל־הֶ֣הָמ֔וֹן וְהִנָּ֧ם פְּגָרִ֛ים נֹפְלִ֥ים אַ֖רְצָה וְאֵ֥ין פְּלֵיטָֽה׃
<b style="color: gray;">מצודת דוד</b> <b>על המצפה .</b> על המקום שצופים בה אל המדבר מקום המחנה ההיא : <b>ואין פליטה .</b> לא נשאר בהם שארית :
<h3>{כה}</h3>
וַיָּבֹ֨א יְהוֹשָׁפָ֣ט וְעַמּוֹ֮ לָבֹ֣ז אֶת־שְׁלָלָם֒ וַיִּמְצְאוּ֩ בָהֶ֨ם לָרֹ֜ב וּרְכ֤וּשׁ וּפְגָרִים֙ וּכְלֵ֣י חֲמֻד֔וֹת וַיְנַצְּל֥וּ לָהֶ֖ם לְאֵ֣ין מַשָּׂ֑א וַיִּֽהְי֞וּ יָמִ֧ים שְׁלוֹשָׁ֛ה בֹּזְזִ֥ים אֶת־הַשָּׁלָ֖ל כִּ֥י רַב־הֽוּא׃
<b style="color: gray;">רש"י</b> <b>לאין משא .</b> מרוב :
<b style="color: gray;">מצודת דוד</b> <b>ופגרים .</b> ר''ל מצאום פגרים מתים ואין מי מוחה מלקחת : <b>וינצלו להם .</b> עשו המקום ריק לקחת הכל לעצמם : <b>לאין משא .</b> עד שלא יוכלו לשאתם מגודל הרבוי :
<b style="color: gray;">מצודת ציון</b> <b>ורכוש .</b> הוא שם כולל לזהב וכסף ומטלטלין : <b>וינצלו .</b> ענין רקות כמו וינצלו את מצרים ( שמות יב ) :
<h3>{כו}</h3>
וּבַיּ֣וֹם הָרְבִעִ֗י נִקְהֲלוּ֙ לְעֵ֣מֶק בְּרָכָ֔ה כִּי־שָׁ֖ם בֵּרֲכ֣וּ אֶת־יְהוָ֑ה עַל־כֵּ֡ן קָֽרְא֞וּ אֶת־שֵׁ֨ם הַמָּק֥וֹם הַה֛וּא עֵ֥מֶק בְּרָכָ֖ה עַד־הַיּֽוֹם׃
<b style="color: gray;">מצודת דוד</b> <b>לעמק ברכה .</b> אמר ע''ש סופו שקראו לה עמק ברכה :
<b style="color: gray;">מצודת ציון</b> <b>נקהלו .</b> נאספו כמו ויקהל משה ( שם לה ) :
<h3>{כז}</h3>
וַ֠יָּשֻׁבוּ כָּל־אִ֨ישׁ יְהוּדָ֤ה וִֽירוּשָׁלִַ֙ם֙ וִֽיהוֹשָׁפָ֣ט בְּרֹאשָׁ֔ם לָשׁ֥וּב אֶל־יְרוּשָׁלִַ֖ם בְּשִׂמְחָ֑ה כִּֽי־שִׂמְּחָ֥ם יְהוָ֖ה מֵֽאוֹיְבֵיהֶֽם׃
<b style="color: gray;">רש"י</b> <b>נקהלו לעמק ברכה .</b> לאותו עמק שלאחר כן נקרא עמק ברכה על שם המעשה כמו שמפורש בסמוך כדאמר כי שם ברכו את ה' והודו על כל הטובה אשר עשה להם שעזרם מעכומ''ז :
<b style="color: gray;">מצודת דוד</b> <b>מאויביהם .</b> במה שעזרם מאויביהם :
<h3>{כח}</h3>
וַיָּבֹ֙אוּ֙ יְר֣וּשָׁלִַ֔ם בִּנְבָלִ֥ים וּבְכִנֹּר֖וֹת וּבַחֲצֹצְר֑וֹת אֶל־בֵּ֖ית יְהוָֽה׃
<b style="color: gray;">רש"י</b> <b>ויבאו ירושלים בנבלים ובכנרות ובחצצרות .</b> הרי ג' כלי שיר כנגד ג' כל איש יהודה וירושלים ויהושפט :
<h3>{כט}</h3>
וַיְהִי֙ פַּ֣חַד אֱלֹהִ֔ים עַ֖ל כָּל־מַמְלְכ֣וֹת הָאֲרָצ֑וֹת בְּשָׁמְעָ֕ם כִּ֚י נִלְחַ֣ם יְהוָ֔ה עִ֖ם אוֹיְבֵ֥י יִשְׂרָאֵֽל׃
<h3>{ל}</h3>
וַתִּשְׁקֹ֖ט מַלְכ֣וּת יְהוֹשָׁפָ֑ט וַיָּ֧נַֽח ל֦וֹ אֱלֹהָ֖יו מִסָּבִֽיב׃
<b style="color: gray;">מצודת דוד</b> <b>ותשקוט מלכות יהושפט .</b> לא היה מי מערער על מלכותו :
<h3>{לא}</h3>
וַיִּמְלֹ֥ךְ יְהוֹשָׁפָ֖ט עַל־יְהוּדָ֑ה בֶּן־שְׁלֹשִׁים֩ וְחָמֵ֨שׁ שָׁנָ֜ה בְּמָלְכ֗וֹ וְעֶשְׂרִ֨ים וְחָמֵ֤שׁ שָׁנָה֙ מָלַ֣ךְ בִּֽירוּשָׁלִַ֔ם וְשֵׁ֣ם אִמּ֔וֹ עֲזוּבָ֖ה בַּת־שִׁלְחִֽי׃
<b style="color: gray;">מצודת דוד</b> <b>וימלוך יהושפט .</b> ר''ל קבלו מלכותו באהבה בראותם הצלחתו :
<h3>{לב}</h3>
וַיֵּ֗לֶךְ בְּדֶ֛רֶךְ אָבִ֥יו אָסָ֖א וְלֹא־סָ֣ר מִמֶּ֑נָּה לַעֲשׂ֥וֹת הַיָּשָׁ֖ר בְּעֵינֵ֥י יְהוָֽה׃
<b style="color: gray;">רש"י</b> <b>וילך בדרך אביו אסא .</b> מאיזה דבר לא סר מלעשות הישר מדרך הטוב והישר של אביו לא סר אבל מדרכו הרעה של אסא סר כמו שכתוב ( לעיל ב' טו ) ויוצא אסא כסף וזהב וכל הפרשה אבל יהושפט לא עשה כן אלא בטח כל ימיו בהקב''ה :
<b style="color: gray;">מצודת דוד</b> <b>לעשות הישר .</b> ר''ל בזה הלך בדרכי אביו לעשות הישר כמוהו אבל לא הלך בדרכו מה שלא בטח בה' :
<h3>{לג}</h3>
אַ֥ךְ הַבָּמ֖וֹת לֹא־סָ֑רוּ וְע֤וֹד הָעָם֙ לֹא־הֵכִ֣ינוּ לְבָבָ֔ם לֵאלֹהֵ֖י אֲבֹתֵיהֶֽם׃
<b style="color: gray;">מצודת דוד</b> <b>הבמות .</b> הנעשים לה' ואסורים הם משנבנה הבית : <b>ועוד העם לא הכינו .</b> ורק הוא לבד הכין לבו לה' :
<b style="color: gray;">רלב"ג</b> <b>אך הבמות לא סרו .</b> ר''ל הבמות שהיו לה' והם במות יחיד ואמר זה כי כבר נאסרו הבמו' אחר בנין ביהמ''ק כמו שנתבאר בתורה :
<h3>{לד}</h3>
וְיֶ֙תֶר֙ דִּבְרֵ֣י יְהוֹשָׁפָ֔ט הָרִאשֹׁנִ֖ים וְהָאַחֲרֹנִ֑ים הִנָּ֣ם כְּתוּבִ֗ים בְּדִבְרֵי֙ יֵה֣וּא בֶן־חֲנָ֔נִי אֲשֶׁ֣ר הֹֽעֲלָ֔ה עַל־סֵ֖פֶר מַלְכֵ֥י יִשְׂרָאֵֽל׃
<b style="color: gray;">רש"י</b> <b>בדברי יהוא בן חנני .</b> שאמר אל המלך יהושפט ( שם י''ט ) הלרשע לעזור :
<b style="color: gray;">מצודת דוד</b> <b>אשר העלה .</b> ספורי יהושפט העלה במכתב על ספר דברי הימים של מלכי ישראל :
<b style="color: gray;">מצודת ציון</b> <b>אתחבר .</b> כמו התחבר ובאה האל''ף במקום ה''א :
<h3>{לה}</h3>
וְאַחֲרֵיכֵ֗ן אֶתְחַבַּר֙ יְהוֹשָׁפָ֣ט מֶֽלֶךְ־יְהוּדָ֔ה עִ֖ם אֲחַזְיָ֣ה מֶֽלֶךְ־יִשְׂרָאֵ֑ל ה֖וּא הִרְשִׁ֥יעַ לַעֲשֽׂוֹת׃
<b style="color: gray;">מצודת דוד</b> <b>הוא הרשיע לעשות .</b> אף כי אחזיה הרשיע לעשות הרע לא נמנע יהושפט מלהתחבר עמו :
<h3>{לו}</h3>
וַיְחַבְּרֵ֣הוּ עִמּ֔וֹ לַעֲשׂ֥וֹת אֳנִיּ֖וֹת לָלֶ֣כֶת תַּרְשִׁ֑ישׁ וַיַּעֲשׂ֥וּ אֳנִיּ֖וֹת בְּעֶצְי֥וֹן גָּֽבֶר׃
<b style="color: gray;">מצודת דוד</b> <b>ויחברהו עמו .</b> יהושפט חיבר את אחזיה להיות עמו לעשות יחד אניות וכו' :
<h3>{לז}</h3>
וַיִּתְנַבֵּ֞א אֱלִיעֶ֤זֶר בֶּן־דֹּדָוָ֙הוּ֙ מִמָּ֣רֵשָׁ֔ה עַל־יְהוֹשָׁפָ֖ט לֵאמֹ֑ר כְּהִֽתְחַבֶּרְךָ֣ עִם־אֲחַזְיָ֗הוּ פָּרַ֤ץ יְהוָה֙ אֶֽת־מַעֲשֶׂ֔יךָ וַיִּשָּׁבְר֣וּ אֳנִיּ֔וֹת וְלֹ֥א עָצְר֖וּ לָלֶ֥כֶת אֶל־תַּרְשִֽׁישׁ׃
<b style="color: gray;">רש"י</b> <b>ולא עצרו .</b> פתרון לא עצרו כח האניות ללכת וישברו :
<b style="color: gray;">מצודת דוד</b> <b>בהתחברך .</b> בעבור התחברך עם אחזיה פרץ ה' וכו' ר''ל תבוא פרצה ושבר במעשיך ולא תצלח בהם : <b>ולא עצרו .</b> לא עכבו אצלם הכח להתחזק ללכת עד תרשיש ובמ''א נאמר בענין אחר ואולי הנאמר שם היה בפעם אחר :
<b style="color: gray;">רלב"ג</b> <b>בהתחברך עם אחזיהו פרץ ה' את מעשיך .</b> באר בזה כי לולא התחברו באניו' עם אחזיהו לא נענש יהושפט שישברו אניותיו : <b>ולא עצרי ללכת אל תרשיש .</b> כי כבר נשברו ונתרועעו :
<h2>דברי הימים ב פרק-כא</h2>
<h3>{א}</h3>
וַיִּשְׁכַּ֤ב יְהֽוֹשָׁפָט֙ עִם־אֲבֹתָ֔יו וַיִּקָּבֵ֥ר עִם־אֲבֹתָ֖יו בְּעִ֣יר דָּוִ֑יד וַיִּמְלֹ֛ךְ יְהוֹרָ֥ם בְּנ֖וֹ תַּחְתָּֽיו׃
<h3>{ב}</h3>
וְלֽוֹ־אַחִ֞ים בְּנֵ֣י יְהוֹשָׁפָ֗ט עֲזַרְיָ֤ה וִֽיחִיאֵל֙ וּזְכַרְיָ֣הוּ וַעֲזַרְיָ֔הוּ וּמִיכָאֵ֖ל וּשְׁפַטְיָ֑הוּ כָּל־אֵ֕לֶּה בְּנֵ֥י יְהוֹשָׁפָ֖ט מֶ֥לֶךְ־יִשְׂרָאֵֽל׃
<h3>{ג}</h3>
וַיִּתֵּ֣ן לָהֶ֣ם ׀ אֲ֠בִיהֶם מַתָּנ֨וֹת רַבּ֜וֹת לְכֶ֤סֶף וּלְזָהָב֙ וּלְמִגְדָּנ֔וֹת עִם־עָרֵ֥י מְצֻר֖וֹת בִּֽיהוּדָ֑ה וְאֶת־הַמַּמְלָכָ֛ה נָתַ֥ן לִֽיהוֹרָ֖ם כִּי־ה֥וּא הַבְּכֽוֹר׃
<b style="color: gray;">מצודת ציון</b> <b>ולמגדנות .</b> המלה ההיא יורה על דבר המשובח והמעולה בין בפירות בין בבגדים בין באבני יקר כמו ומגדנות נתן לאחיה ( בראשית כד ) : <b>מצורות .</b> ענין מבצר :
<h3>{ד}</h3>
וַיָּ֨קָם יְהוֹרָ֜ם עַל־מַמְלֶ֤כַת אָבִיו֙ וַיִּתְחַזַּ֔ק וַיַּהֲרֹ֥ג אֶת־כָּל־אֶחָ֖יו בֶּחָ֑רֶב וְגַ֖ם מִשָּׂרֵ֥י יִשְׂרָאֵֽל׃
<b style="color: gray;">מצודת דוד</b> <b>ויהרוג וכו' .</b> לבל יהיו מערערים על המלוכה : <b>משרי ישראל .</b> אותם שהיו ידם עם אחיו :
<h3>{ה}</h3>
בֶּן־שְׁלֹשִׁ֥ים וּשְׁתַּ֛יִם שָׁנָ֖ה יְהוֹרָ֣ם בְּמָלְכ֑וֹ וּשְׁמוֹנֶ֣ה שָׁנִ֔ים מָלַ֖ךְ בִּירוּשָׁלִָֽם׃
<h3>{ו}</h3>
וַיֵּ֜לֶךְ בְּדֶ֣רֶךְ ׀ מַלְכֵ֣י יִשְׂרָאֵ֗ל כַּאֲשֶׁ֤ר עָשׂוּ֙ בֵּ֣ית אַחְאָ֔ב כִּ֚י בַּת־אַחְאָ֔ב הָ֥יְתָה לּ֖וֹ אִשָּׁ֑ה וַיַּ֥עַשׂ הָרַ֖ע בְּעֵינֵ֥י יְהוָֽה׃
<h3>{ז}</h3>
וְלֹא־אָבָ֣ה יְהוָ֗ה לְהַשְׁחִית֙ אֶת־בֵּ֣ית דָּוִ֔יד לְמַ֣עַן הַבְּרִ֔ית אֲשֶׁ֥ר כָּרַ֖ת לְדָוִ֑יד וְכַאֲשֶׁ֣ר אָמַ֗ר לָתֵ֨ת ל֥וֹ נִ֛יר וּלְבָנָ֖יו כָּל־הַיָּמִֽים׃
<b style="color: gray;">רש"י</b> <b>ניר .</b> פי' עול על ישראל :
<b style="color: gray;">מצודת דוד</b> <b>ולא אבה ה' להשחית .</b> אף שהיו ראוים להשחתה : <b>ניר .</b> כמו נר ור''ל מלוכה כי המלך משפיע ומאיר כנר :
<b style="color: gray;">מצודת ציון</b> <b>ולא אבה .</b> ולא רצה :
<b style="color: gray;">רלב"ג</b> <b>לתת לו ניר .</b> ניר הוא מלכות . או יהיה כמו נר . ר''ל שלא יכבה נרו שלא יהיה מזרעו מולך :
<h3>{ח}</h3>
בְּיָמָיו֙ פָּשַׁ֣ע אֱד֔וֹם מִתַּ֖חַת יַד־יְהוּדָ֑ה וַיַּמְלִ֥יכוּ עֲלֵיהֶ֖ם מֶֽלֶךְ׃
<b style="color: gray;">רש"י</b> <b>בימיו פשע אדום וגו' .</b> כי דוד הכרית כל זכר באדום ויתן בהם נציבים במקום מלך ופרעו לו מס וכן היו עושין כל מלכי יהודה נותנין הנציבים הטובים בעיניהם ומימיו של יהורם ואילך פשעו מתחת יד יהודה :
<b style="color: gray;">מצודת דוד</b> <b>וימליכו .</b> כי עד הנה היה עליהם נציב מלך מתחת יד מלכי יהודה :
<b style="color: gray;">מצודת ציון</b> <b>פשע .</b> מרד :
<h3>{ט}</h3>
וַיַּֽעֲבֹ֤ר יְהוֹרָם֙ עִם־שָׂרָ֔יו וְכָל־הָרֶ֖כֶב עִמּ֑וֹ וַיְהִי֙ קָ֣ם לַ֔יְלָה וַיַּ֗ךְ אֶת־אֱדוֹם֙ הַסּוֹבֵ֣ב אֵלָ֔יו וְאֵ֖ת שָׂרֵ֥י הָרָֽכֶב׃
<b style="color: gray;">רש"י</b> <b>הסובב אליו .</b> ויך אותו אדום הסובבים וסומכים לו לעזרו כי היה דרכם כשנוצחים במלחמה היו תופשים האנשים הגבורים ומביאים אותן עמהם שלא יתוספו על שונאיהם להיות לעזרה לאדום בני עמם וקם לילה פתאום והרגם ורבותינו פירשו הסובב אליו סמוכים לפניו :
<b style="color: gray;">מצודת דוד</b> <b>ויעברו .</b> אל ארץ אדום : <b>ויהי קם לילה .</b> כי לא עצר כח ללחום עמהם ביום בפומבי : <b>הסובב אליו .</b> הסמוך אליו ולא עצר כח ללכת בעומק המלחמה :
<b style="color: gray;">רלב"ג</b> <b>ויהי קם לילה .</b> ר''ל חיל אדום המורדים בו והנה אדום הסובב אליו שהיה עם יהורם כי לא מרדו כלם כמו שזכרנו בספר מלכים :
<h3>{י}</h3>
וַיִּפְשַׁ֨ע אֱד֜וֹם מִתַּ֣חַת יַד־יְהוּדָ֗ה עַ֚ד הַיּ֣וֹם הַזֶּ֔ה אָ֣ז תִּפְשַׁ֥ע לִבְנָ֛ה בָּעֵ֥ת הַהִ֖יא מִתַּ֣חַת יָד֑וֹ כִּ֣י עָזַ֔ב אֶת־יְהוָ֖ה אֱלֹהֵ֥י אֲבֹתָֽיו׃
<b style="color: gray;">רש"י</b> <b>ויפשע אדום .</b> והלא כבר נאמר למעלה בימיו פשע אדום אלא כן דרך הפסוק לפי שהפסיק בנתיים פסוק אחד ורוצה לומר אז תפשע לבנה לכך סידרן מתחילה ואומר ויפשע אדום אז תפשע לבנה של יהודה היתה והיתה עומדת על גבול אדום כדכתיב בספר יהושע ויהי הערים מקצה למטה בני יהודה אל גבול אדום וכשראו שמרדו אדומיים מרדו אף הם בעת ההיא שיושבים על גבול אדום ועזרו לאדום וזהו אז תפשע לבנה : <b>כי עזב את ה' אלהי אבותיו .</b> מגיד מה גרם לו שמרדו בימיו יותר משא' מלכי יהודה שהיו לפניו :
<b style="color: gray;">מצודת דוד</b> <b>אז .</b> בעת ההיא פשעה גם לבנה וידמה שהיתה מארץ יהודה סמוכה לאדום ופשעה גם היא במלך יהודה : <b>כי עזב את ה' .</b> ובא עליו מצד העונש :
<h3>{יא}</h3>
גַּם־ה֥וּא עָשָֽׂה־בָמ֖וֹת בְּהָרֵ֣י יְהוּדָ֑ה וַיֶּ֙זֶן֙ אֶת־יֹשְׁבֵ֣י יְרוּשָׁלִַ֔ם וַיַּדַּ֖ח אֶת־יְהוּדָֽה׃
<b style="color: gray;">רש"י</b> <b>ויזן .</b> כל מי שעוזב ומימר יראת הקב''ה בעבודת כוכבים ומזלות נופל ל' זנות שעשה דוגמ' אשה מזנה ומנאפת מאחרים ודומה כי זנה תזנה הארץ ( הושע א ) וזנו אחרי אלהי נכר וגו' ( דברים ל''א ) :
<b style="color: gray;">מצודת דוד</b> <b>עשה במות .</b> לע''ג : <b>ויזן .</b> הסיתם לזנות אחר הע''ג : <b>וידח .</b> הדיחם מעבודת ה' :
<h3>{יב}</h3>
וַיָּבֹ֤א אֵלָיו֙ מִכְתָּ֔ב מֵֽאֵלִיָּ֥הוּ הַנָּבִ֖יא לֵאמֹ֑ר כֹּ֣ה ׀ אָמַ֣ר יְהוָ֗ה אֱלֹהֵי֙ דָּוִ֣יד אָבִ֔יךָ תַּ֗חַת אֲשֶׁ֤ר לֹֽא־הָלַ֙כְתָּ֙ בְּדַרְכֵי֙ יְהוֹשָׁפָ֣ט אָבִ֔יךָ וּבְדַרְכֵ֖י אָסָ֥א מֶֽלֶךְ־יְהוּדָֽה׃
<b style="color: gray;">רש"י</b> <b>ויבא אליו מכתב מאליהו .</b> לאחר שעלה לשמים בא לו כתב זה של נבואה זו :
<b style="color: gray;">מצודת דוד</b> <b>מכתב .</b> אגרת כתובה ועם שהיתה אחר שעלה בסערה השמים כי נגלה לאחד מהנביאים ושם הדברים האלה בפיו וצוהו לכתבו בספר ולהביא אליו : <b>לאמר .</b> ובזה נאמר בה כה אמר ה' וכו' :
<b style="color: gray;">רלב"ג</b> <b>ויבוא אליו מכתב מאליהו הנביא וגו' .</b> ראוי שיתבאר מזה כי אליהו לא מת בעת אשר לוקח מעל ראש אלישע וזה כי לא נחה רוח אליהו על אלישע שיהיה לנביא תחתיו כי אם אחר שלוקח מאתו כמו שיתבאר במעט עיון ממה שנזכר בספר מלכים ( ב' ב' ) ואז נמשח אלישע לנביא תחת אליהו כמו שאמר ה' יתברך לאליהו וזה גם כן יורה שלא יהיה לנביא רק אחר שיסור אליהו מהיות לנביא . ובהיות הענין כן נתבאר כי בימי יהושפט היה אלישע לנביא כמו שנזכר בספר מלכים בדבר מלחמת יהורם עם מישע מלך מואב . הנה התבאר כי כבר לוקח אליהו מעל ראש אלישע בימי יהושפט . ולזה התבאר שזה המכתב שבא מאליהו ליהורם בן יהושפט אחרי מות יהושפט היה אחרי לוקח אליהו מעל ראש אלישע . וכאשר התישב זה הנה נבאר שאליהו היה חי בהכרח בעת שהרג יהורם את אחיו אשר היה אחרי לוקח מעל ראש אלישע שאם לא הונח הענין כן הנה יחויב שנאמר שאליהו נתנבא קודם מותו שכן יהיה הענין ושכבר יגיע לו מזה זה העונש שזכר וזה דבר בלתי אפשר שיונח כן שאם היה הדבר כן יהיה העונש על החטא נגזר לאדם טרם היותו חוטא ולא תשאר לו בחירה ימלט בה מהיות חוטא וזה סותר כל שרשי התורה שאם הוה זה כן מה זה שאמר המלאך לאברהם עתה ידעתי כי ירא אלהים אתה ולא חשכת את בנך את יחידך ( בראשית כ''ב י''ב ) ויעד לו שכבר יברכהו ה' בעבור זה . הלא היה ראוי גם כן שיברכהו ה' יתברך בזאת הברכה ואף על פי שלא ינסהו בזה הנסיון כי כבר ידע שאם ינסהו בזה הנסיון יעשה מה שעשה . ובכלל הנה המאמר בשיעד הנביא שיחטא פלוני ויענש עליו עונש כך הוא הורס הגדולה שבפנות התוריות והעיוניות . ולזה יחויב שנודה כי אליהו היה קים בימי יהורם ולזה לא נתבאר לנו שמת אליהו ומפני זה הוצרכנו להודות כי הנזכר בסוף ספר מלאכי הוא זה . ויהיה לו זה הארך הנפלא מהחיים על דרך פלא כמו שזכרנו בספר מלכים :
<h3>{יג}</h3>
וַתֵּ֗לֶךְ בְּדֶ֙רֶךְ֙ מַלְכֵ֣י יִשְׂרָאֵ֔ל וַתַּזְנֶ֤ה אֶת־יְהוּדָה֙ וְאֶת־יֹשְׁבֵ֣י יְרוּשָׁלִַ֔ם כְּהַזְנ֖וֹת בֵּ֣ית אַחְאָ֑ב וְגַ֨ם אֶת־אַחֶ֧יךָ בֵית־אָבִ֛יךָ הַטּוֹבִ֥ים מִמְּךָ֖ הָרָֽגְתָּ׃
<b style="color: gray;">מצודת דוד</b> <b>כהזנות וכו' .</b> כמו שזנו הם אחר הע''ג :
<h3>{יד}</h3>
הִנֵּ֣ה יְהוָ֗ה נֹגֵ֛ף מַגֵּפָ֥ה גְדוֹלָ֖ה בְּעַמֶּ֑ךָ וּבְבָנֶ֥יךָ וּבְנָשֶׁ֖יךָ וּבְכָל־רְכוּשֶֽׁךָ׃
<h3>{טו}</h3>
וְאַתָּ֛ה בָּחֳלָיִ֥ים רַבִּ֖ים בְּמַחֲלֵ֣ה מֵעֶ֑יךָ עַד־יֵצְא֤וּ מֵעֶ֙יךָ֙ מִן־הַחֹ֔לִי יָמִ֖ים עַל־יָמִֽים׃
<b style="color: gray;">מצודת דוד</b> <b>ואתה בחליים .</b> ואתה תהיה בחליים רבים : <b>ימים על ימים .</b> בכל יום ויום :
<b style="color: gray;">רלב"ג</b> <b>ימים על ימים .</b> ר''ל שנים ימים נוספים על שנה אחת כי ימים ויאמר על השנה כאמרו ימים תהיה גאלתו ( ויקרא כ''ה כ''ט ) :
<h3>{טז}</h3>
וַיָּ֨עַר יְהוָ֜ה עַל־יְהוֹרָ֗ם אֵ֣ת ר֤וּחַ הַפְּלִשְׁתִּים֙ וְהָ֣עַרְבִ֔ים אֲשֶׁ֖ר עַל־יַ֥ד כּוּשִֽׁים׃
<b style="color: gray;">מצודת דוד</b> <b>על יד .</b> הסמוכים לארץ כוש :
<b style="color: gray;">מצודת ציון</b> <b>ויער .</b> מל' התעוררות : <b>רוח .</b> ענין רצון כמו הנני נותן בו רוח ( מ''ב יט ) :
<h3>{יז}</h3>
וַיַּעֲל֤וּ בִֽיהוּדָה֙ וַיִּבְקָע֔וּהָ וַיִּשְׁבּ֗וּ אֵ֤ת כָּל־הָרְכוּשׁ֙ הַנִּמְצָ֣א לְבֵית־הַמֶּ֔לֶךְ וְגַם־בָּנָ֖יו וְנָשָׁ֑יו וְלֹ֤א נִשְׁאַר־לוֹ֙ בֵּ֔ן כִּ֥י אִם־יְהוֹאָחָ֖ז קְטֹ֥ן בָּנָֽיו׃
<b style="color: gray;">רש"י</b> <b>ויבקעוה .</b> כמו ( ישעיה ז' ) נעלה ביהודה ונקיצנה ונבקיענ' וכן ( מלכים ב' ג' ) להבקיע אל מלך אדום :
<b style="color: gray;">מצודת דוד</b> <b>ויבקעו .</b> בקעו חומת העיר ועלו בה : <b>יהואחז .</b> הוא אחזיהו בהפוך אותיות :
<b style="color: gray;">רלב"ג</b> <b>ולא נשאר לו בן כי אם יהואחז קטן בניו .</b> הנה מדד לו ה' יתברך מדה כנגד מדה הוא הרג כל אחיו ולזה נהרגו בניו לא נשאר בהם כי אם אחד כמו שלא השאיר הוא מיהושפט כי אם בן אחד והוא יהורם בעצמו :
<h3>{יח}</h3>
וְאַחֲרֵ֖י כָּל־זֹ֑את נְגָפ֨וֹ יְהוָ֧ה ׀ בְּמֵעָ֛יו לָחֳלִ֖י לְאֵ֥ין מַרְפֵּֽא׃
<b style="color: gray;">מצודת דוד</b> <b>לחלי לאין מרפא .</b> חולי אנושה עד לא מצאה רפואה אף לפי שעה :
<h3>{יט}</h3>
וַיְהִ֣י לְיָמִ֣ים ׀ מִיָּמִ֡ים וּכְעֵת֩ צֵ֨את הַקֵּ֜ץ לְיָמִ֣ים שְׁנַ֗יִם יָצְא֤וּ מֵעָיו֙ עִם־חָלְי֔וֹ וַיָּ֖מָת בְּתַחֲלֻאִ֣ים רָעִ֑ים וְלֹא־עָ֨שׂוּ ל֥וֹ עַמּ֛וֹ שְׂרֵפָ֖ה כִּשְׂרֵפַ֥ת אֲבֹתָֽיו׃
<b style="color: gray;">רש"י</b> <b>וכעת צאת הקץ .</b> אותו קץ שאמר לו הנביא : <b>ולא עשו לו עמו שרפה .</b> אע''פ שהיה צריך לאותו שרפה לפי שחלה בחליים רעים ובשרו מסריח לא חפץ הקב''ה בכבודו שיעשו לו שרפה וגם לא נקבר בקברות המלכי' :
<b style="color: gray;">מצודת דוד</b> <b>ויהי לימים מימים .</b> החולי ההוא הי' לו מתחלת השנה עד סופה מבלי הפסק : <b>וכעת .</b> וכאשר בא עת יציאת הקץ של שתי שנים עם חליו במכאוב החולי יצאו מעיו אל החוץ מכל וכל : <b>בתחלואים רעים .</b> אחר שעבר עליו תחלואים רעים מת : <b>ולא עשו וכו' .</b> לשרוף עליו מטתו וכלי תשמישו כדרך ששורפין על המלכים :
<b style="color: gray;">רלב"ג</b> <b>ויהי לימים מימים .</b> ר''ל שזה היה לימים מהשנה השנית :
<h3>{כ}</h3>
בֶּן־שְׁלֹשִׁ֤ים וּשְׁתַּ֙יִם֙ הָיָ֣ה בְמָלְכ֔וֹ וּשְׁמוֹנֶ֣ה שָׁנִ֔ים מָלַ֖ךְ בִּירוּשָׁלִָ֑ם וַיֵּ֙לֶךְ֙ בְּלֹ֣א חֶמְדָּ֔ה וַֽיִּקְבְּרֻ֙הוּ֙ בְּעִ֣יר דָּוִ֔יד וְלֹ֖א בְּקִבְר֥וֹת הַמְּלָכִֽים׃
<b style="color: gray;">רש"י</b> <b>בלא חמדה .</b> פתרון כל ימיו היה ברעה ובתחלואים ועליו נתקיים ( דברים ל''א ) ראה נתתי לפניך היום את החיים וגו' וגם קצר ימים ושבע רוגז :
<b style="color: gray;">מצודת דוד</b> <b>וילך .</b> הלך מן העולם בלא חמדה כי כל ימי חייו לא היה לו קורת רוח למלאות חמדתו כי היה מעונה ומדוכא :
<h2>דברי הימים ב פרק-כב</h2>
<h3>{א}</h3>
וַיַּמְלִיכוּ֩ יוֹשְׁבֵ֨י יְרוּשָׁלִַ֜ם אֶת־אֲחַזְיָ֨הוּ בְנ֤וֹ הַקָּטֹן֙ תַּחְתָּ֔יו כִּ֤י כָל־הָרִאשֹׁנִים֙ הָרַ֣ג הַגְּד֔וּד הַבָּ֥א בָֽעַרְבִ֖ים לַֽמַּחֲנֶ֑ה וַיִּמְלֹ֛ךְ אֲחַזְיָ֥הוּ בֶן־יְהוֹרָ֖ם מֶ֥לֶךְ יְהוּדָֽה׃
<b style="color: gray;">מצודת דוד</b> <b>הבא בערבים .</b> הבא מערבים אל מחנה פלשתים להלחם ביהורם כמה שכתוב למעלה :
<b style="color: gray;">מצודת ציון</b> <b>בערבים .</b> הבי''ת הוא במקום מ''ם כמו והנותר בבשר ובלחם ( ויקרא ח ) ומשפטו מבשר ומלחם :
<h3>{ב}</h3>
בֶּן־אַרְבָּעִ֨ים וּשְׁתַּ֤יִם שָׁנָה֙ אֲחַזְיָ֣הוּ בְמָלְכ֔וֹ וְשָׁנָ֣ה אַחַ֔ת מָלַ֖ךְ בִּֽירוּשָׁלִָ֑ם וְשֵׁ֣ם אִמּ֔וֹ עֲתַלְיָ֖הוּ בַּת־עָמְרִֽי׃
<b style="color: gray;">רש"י</b> <b>בן ארבעים ושתים .</b> ובמלכים ( ב' כ''ח ) הוא אומר בן עשרים ושתים הא כיצד לפי זה היה הבן גדול מאביו ב' שנים אלא ב' שנים קודם שנולד יהורם אביו נגזרה גזירה זו על בית דוד שתכלה עם בית אחאב וכן הוא אומר ומאלהים היתה תבוס' אחזיה וגו' וביום שנשא אסא את בת עמרי ליהושפט בנו נגזרה גזירה זו כך שנויה בסדר עול' ובתוספתא דסוטה אך בכל המקראות לא מצינו שנשא יהושפט בת עמרי אך מצאתי ( מלכים ולעיל ב' יח ) ויתחתן לאחאב ושמא זו היא אחותו שנשא ובשנת ל''א לאסא נשאה שנא' ( במלכי' א' ט''ז ) ובשנת ל''א לאסא מלך עמרי וכשנשא אסא את בתו ליהושפט בנו שנתעלה עמרי והרגו תבני צא וחשוב משנת ל''ג לאסא עד שמלך אחזיהו ותמצא מ''ב שנה ועוד כתוב אחד אומר ( במלכים ב' ח' ) בשנת י''ב ליורם בן אחאב מלך אחזיהו בן יהור' וכתוב א' אומר ( שם ב' ט' ) ובשנת י''ח ליורם מלך אחזיהו על כרחינו יהורם אביו לא מת אלא בשנת י''ב ליורם בן אחאב שהרי כתיב ( שם ב' ח' ) בשנת ה' ליורם בן אחאב מלך יהורם בן יהושפט וח' שנים מלך ומה שאמר שוב בשנת י''א ליורם לפי שמלך בחיי אביו שנה אחת לפי שהיה אביו נגוע בתחלויי' קשים כמ''ש ( לעיל ב' כא ) ואחרי כל זאת נגפו ה' וגו' וימליכו יושבי ירושלי' את אחזיהו בנו הקטן שנה אחת בחיי אביו וזהו דכתיב בשנת י''א ליורם ומה שאמר בשנת י''ב ליורם לאחר שמת אביו אז היה י''ב ליורם :
<b style="color: gray;">מצודת דוד</b> <b>בן ארבעים ושתים שנה .</b> שנויה בסדר עולם שהמנין הזה הוא לצמיתת מלכות עמרי על כל ישראל אשר היתה ע''י שנשא יהושפט את בתו לאשה כמ''ש שם ויתכן שנשאה שנה אחת לפני מלוך עמרי על כל ישראל ובעבור היות אחזיה מזרעו קרה לו שנהרג עם מלך ישראל על ידי יהוא ולזה תלה מלכותו בצמיתת מלכות עמרי : <b>בת עמרי .</b> ולמעלה נאמר שיהורם אביו נשא בת אחאב ויהושפט אבי אביו נשא בת עמרי ויתכן שעמרי גדלה ונקראת בתו אף כי בני בנים הם הבנים :
<h3>{ג}</h3>
גַּם־ה֣וּא הָלַ֔ךְ בְּדַרְכֵ֖י בֵּ֣ית אַחְאָ֑ב כִּ֥י אִמּ֛וֹ הָיְתָ֥ה יֽוֹעַצְתּ֖וֹ לְהַרְשִֽׁיעַ׃
<b style="color: gray;">רלב"ג</b> <b>כי אמו היתה יועצתו להרשיע .</b> באר בזה כי סבת עשותו הרע בעיני ה' היה רשע אמו ורשע בית אחאב אשר היו יועצים לו אחר מות אביו :
<h3>{ד}</h3>
וַיַּ֧עַשׂ הָרַ֛ע בְּעֵינֵ֥י יְהוָ֖ה כְּבֵ֣ית אַחְאָ֑ב כִּי־הֵ֜מָּה הָֽיוּ־ל֣וֹ יֽוֹעֲצִ֗ים אַחֲרֵ֛י מ֥וֹת אָבִ֖יו לְמַשְׁחִ֥ית לֽוֹ׃
<b style="color: gray;">מצודת דוד</b> <b>למשחית לו .</b> וכאומר עצתם לא היו לטובתו כ''א להשחיתו :
<h3>{ה}</h3>
גַּ֣ם בַּעֲצָתָם֮ הָלַךְ֒ וַיֵּלֶךְ֩ אֶת־יְהוֹרָ֨ם בֶּן־אַחְאָ֜ב מֶ֣לֶךְ יִשְׂרָאֵ֗ל לַמִּלְחָמָ֛ה עַל־חֲזָאֵ֥ל מֶֽלֶךְ־אֲרָ֖ם בְּרָמ֣וֹת גִּלְעָ֑ד וַיַּכּ֥וּ הָֽרַמִּ֖ים אֶת־יוֹרָֽם׃
<b style="color: gray;">רש"י</b> <b>ויכו הרמים .</b> כמו הארמים הרבה מקומות חסר אל''ף כגון לעמשא תומרו ופעמים האל''ף נוספת בתיבה כגון ( תילים פט ) איתן האזרחי כמו הזרחי ואל''ף של ואחותי באזניכם ( איוב יג ) :
<b style="color: gray;">מצודת דוד</b> <b>גם בעצתם הלך .</b> הם היו מייעצים אותו וגם הוא הלך בעצתם ושמע להם :
<b style="color: gray;">מצודת ציון</b> <b>הרמים .</b> כמו הארמים באלף :
<h3>{ו}</h3>
וַיָּ֜שָׁב לְהִתְרַפֵּ֣א בְיִזְרְעֶ֗אל כִּ֤י הַמַּכִּים֙ אֲשֶׁ֣ר הִכֻּ֣הוּ בָֽרָמָ֔ה בְּהִלָּ֣חֲמ֔וֹ אֶת־חֲזָהאֵ֖ל מֶ֣לֶךְ אֲרָ֑ם וַעֲזַרְיָ֨הוּ בֶן־יְהוֹרָ֜ם מֶ֣לֶךְ יְהוּדָ֗ה יָרַ֡ד לִרְא֞וֹת אֶת־יְהוֹרָ֧ם בֶּן־אַחְאָ֛ב בְּיִזְרְעֶ֖אל כִּי־חֹלֶ֥ה הֽוּא׃
<b style="color: gray;">רש"י</b> <b>כי המכים אשר הכוהו .</b> פתרון מן המכים וכן ( במלכי' ב' ח' ) : <b>ועזריהו בן יהורם .</b> זה אחזיהו וכן הוא אומר ( שם ) ואחזיהו מלך יהודה ירד לראות את יורם :
<b style="color: gray;">מצודת דוד</b> <b>כי המכים .</b> הוא מקרא קצר וכאלו אמר כי כאבו לו המכים וכו' ולזה הי' צריך לרפואה : <b>ועזריהו .</b> הוא אחזיה ולמעלה קראו יהואחז ובשלש השמות הי' נקרא : <b>ירד לראות .</b> ר''ל לבקרו בחליו :
<h3>{ז}</h3>
וּמֵֽאֱלֹהִ֗ים הָיְתָה֙ תְּבוּסַ֣ת אֲחַזְיָ֔הוּ לָב֖וֹא אֶל־יוֹרָ֑ם וּבְבֹא֗וֹ יָצָ֤א עִם־יְהוֹרָם֙ אֶל־יֵה֣וּא בֶן־נִמְשִׁ֔י אֲשֶׁ֣ר מְשָׁח֣וֹ יְהוָ֔ה לְהַכְרִ֖ית אֶת־בֵּ֥ית אַחְאָֽב׃
<b style="color: gray;">רש"י</b> <b>תבוסת .</b> פתרון עירבוב כמו ( יחזקאל טז ) מתבוססת בדמיך :
<b style="color: gray;">מצודת דוד</b> <b>ומאלהים היתה .</b> מה' באה רמיסת אחזיה ולזה נחן בלבו לבוא אל יורם ומזה באה לו המיתה :
<b style="color: gray;">מצודת ציון</b> <b>תבוסת .</b> מל' בסיסה ורמיסה כמו כפגר מובס ( ישעיה יד ) :
<b style="color: gray;">רלב"ג</b> <b>ומאלהים היתה תבוסת אחזיהו .</b> ר''ל רמיסת אחזיהו והשחתתו . או ירצה בזה לכלוכו והתגאלו בדמו :
<h3>{ח}</h3>
וַיְהִ֕י כְּהִשָּׁפֵ֥ט יֵה֖וּא עִם־בֵּ֣ית אַחְאָ֑ב וַיִּמְצָא֩ אֶת־שָׂרֵ֨י יְהוּדָ֜ה וּבְנֵ֨י אֲחֵ֧י אֲחַזְיָ֛הוּ מְשָׁרְתִ֥ים לַאֲחַזְיָ֖הוּ וַיַּהַרְגֵֽם׃
<b style="color: gray;">רש"י</b> <b>ובני אחי אחזיהו .</b> ומה שלא נאמר ואחי אחזיהו לפי שנהרגו בימי יהורם אביהם כדכתיב לעיל ( ב' כ''א ) ויעלו ביהודה ויבקעוה ולא נשאר בן כי אם אחזיהו קטן בניו :
<b style="color: gray;">מצודת דוד</b> <b>כהשפט .</b> כאשר עשה משפט מות לבית אחאב : <b>משרתים לאחזיהו .</b> אשר היו משרתים לאחזיה :
<h3>{ט}</h3>
וַיְבַקֵּשׁ֩ אֶת־אֲחַזְיָ֨הוּ וַֽיִּלְכְּדֻ֜הוּ וְה֧וּא מִתְחַבֵּ֣א בְשֹֽׁמְר֗וֹן וַיְבִאֻ֣הוּ אֶל־יֵהוּא֮ וַיְמִתֻהוּ֒ וַֽיִּקְבְּרֻ֔הוּ כִּ֤י אָֽמְרוּ֙ בֶּן־יְהוֹשָׁפָ֣ט ה֔וּא אֲשֶׁר־דָּרַ֥שׁ אֶת־יְהוָ֖ה בְּכָל־לְבָב֑וֹ וְאֵין֙ לְבֵ֣ית אֲחַזְיָ֔הוּ לַעְצֹ֥ר כֹּ֖חַ לְמַמְלָכָֽה׃
<b style="color: gray;">מצודת דוד</b> <b>והוא מתחבא .</b> בעת שבקשוהו היה מתחבא בשומרון ומצאו שם : <b>ויקברהו .</b> צוה להוליכו לירושלים לקברו בקבר הראוי לו כמ''ש במ''ב כי אמרו וכו' ובעבור כבוד אביו ראוי לקבר בדרך כבוד : <b>בן יהושפט .</b> בן יהורם בנו היה אבל בן הבן יחשב לבן : <b>ואין וכו' .</b> לא נשאר מי מבית אחזיה לעכב הכח אצלו להתחזק במלוכה כי כל זרע הממלכה היו קטנים :
<b style="color: gray;">מצודת ציון</b> <b>מתחבא .</b> מסתתר :
<b style="color: gray;">רלב"ג</b> <b>ואין לבית אחזיהו לעצור כח למלכה .</b> רוצה בזה כי היה ירא יהוא ממנו פן יקח ממנו נקמת יהורם ונקמת בית אחאב כי הוא היה בן יהושפט אשר דרש ה' בכל לבבו והצליח במלחמותיו ולזה הרגו והרג בני אחיו וחשב שאין לירא לו עוד מבית אחזיהו כי אין לבית אחזיהו מי שיוכל לעצור כח לעצמו למלוך ובזה סרה פחדתו מעל יהוא . או ירצה בזה ואין לבית אחזיהו מי שנשאר לו כח להלחם עם ממלכה :
<h3>{י}</h3>
וַעֲתַלְיָ֙הוּ֙ אֵ֣ם אֲחַזְיָ֔הוּ רָאֲתָ֖ה כִּ֣י מֵ֣ת בְּנָ֑הּ וַתָּ֗קָם וַתְּדַבֵּ֛ר אֶת־כָּל־זֶ֥רַע הַמַּמְלָכָ֖ה לְבֵ֥ית יְהוּדָֽה׃
<b style="color: gray;">רש"י</b> <b>ותקם ותדבר .</b> לשון דבר ובמלכים ( ב' י''א ) כתיב ותאבד ועל הדור הזה אמר דוד ( תהלים יב ) למנצח על השמינית שראה ברוח הקודש שבדור שמיני יהרג כל זרעו על ידי עתליהו שהרי משלמה עד כאן שמנה דורות והתפלל שישתייר זרעו לזכרון ואומר ( שם ) הושיעה ה' כי גמר חסיד וגומר ובמלכים ( ב' יא ) אומר שע''י סם המות הרגתם שהרי כתיב שם ותגנוב אותו מתוך בני המלך הממותי' וקרינן המומתי' ויש אם למקרא ויש אם למסור' המומתי' משמע שכבר מתו ואם למסורת הממותים שמתים והולכים ע''י יסורים ל' הוה ולא לאלתר וזהו מיתת כישוף וסם המות שלא מתים לאלתר הולכים ומדוכים בתחלואים ושוב מתים ודוגמא ממותי תחלואי רעב כי גם הם אינם מתים לאלתר :
<b style="color: gray;">מצודת דוד</b> <b>ותדבר .</b> הביאה עליהם הדבר כי האכילה אותם דבר ארסי וכדומה : <b>לבית יהודה .</b> של בית יהודה :
<h3>{יא}</h3>
וַתִּקַּח֩ יְהוֹשַׁבְעַ֨ת בַּת־הַמֶּ֜לֶךְ אֶת־יוֹאָ֣שׁ בֶּן־אֲחַזְיָ֗הוּ וַתִּגְנֹ֤ב אֹתוֹ֙ מִתּ֤וֹךְ בְּנֵֽי־הַמֶּ֙לֶךְ֙ הַמּ֣וּמָתִ֔ים וַתִּתֵּ֥ן אֹת֛וֹ וְאֶת־מֵֽינִקְתּ֖וֹ בַּחֲדַ֣ר הַמִּטּ֑וֹת וַתַּסְתִּירֵ֡הוּ יְהוֹשַׁבְעַ֣ת בַּת־הַמֶּ֣לֶךְ יְהוֹרָ֡ם אֵשֶׁת֩ יְהוֹיָדָ֨ע הַכֹּהֵ֜ן כִּ֣י הִיא֩ הָיְתָ֨ה אֲח֧וֹת אֲחַזְיָ֛הוּ מִפְּנֵ֥י עֲתַלְיָ֖הוּ וְלֹ֥א הֱמִיתָֽתְהוּ׃
<b style="color: gray;">רש"י</b> <b>בחדר המטות .</b> תרגום באדרון בית ערסתא כלומר בעזרה בחדר שכיבת הכהנים ורבינו שלמה זצ''ל פי' בעליית בית קדש הקדשים כדכתיב במלכים ( ב' י' ) ויהי אתה בבית ה' מתחבא וגו' ועליו אמר דוד ( תילים כז ) כי יצפנני בסוכה וגו' וקורהו חדר המטות ( במלכים ב' יא ) על שם בין שדי ילין והוא שיסד הקליר ( קרא ר' אליעזר ובזכרונות דיום א' דר''ה יסד זה ע''ש ) אם פץ למטות נפץ חדר המטות לכפור יזכור חורבן הבית יכפר עליכם :
<b style="color: gray;">מצודת דוד</b> <b>בת המלך .</b> בת יהורם היתה אחות אחזיה : <b>בחדר המטות .</b> שהי' בבה''מ : <b>יהוידע הכהן .</b> יתכן שהוא יוחנן הנזכר בד''ה א' ה' ועיין בסוף מלכים בחשבון הדורות : <b>כי הוא וכו' .</b> ולזה חמלה על בנו : <b>מפני עתליה .</b> מוסב על ותסתירהו לומר ההסתרה היה מפני עתליה :
<h3>{יב}</h3>
וַיְהִ֤י אִתָּם֙ בְּבֵ֣ית הָֽאֱלֹהִ֔ים מִתְחַבֵּ֖א שֵׁ֣שׁ שָׁנִ֖ים וַעֲתַלְיָ֖ה מֹלֶ֥כֶת עַל־הָאָֽרֶץ׃
<b style="color: gray;">מצודת דוד</b> <b>ויהי אתם .</b> יואש היה עם יהושבעת ובעלה בבית האלהים כי יהוידע בעלה היה כ''ג והתמידו לשבת בב''המ :
<h2>דברי הימים ב פרק-כג</h2>
<h3>{א}</h3>
וּבַשָּׁנָ֨ה הַשְּׁבִעִ֜ית הִתְחַזַּ֣ק יְהוֹיָדָ֗ע וַיִּקַּ֣ח אֶת־שָׂרֵ֣י הַמֵּא֡וֹת לַעֲזַרְיָ֣הוּ בֶן־יְרֹחָ֡ם וּלְיִשְׁמָעֵ֣אל בֶּן־יְ֠הוֹחָנָן וְלַֽעֲזַרְיָ֨הוּ בֶן־עוֹבֵ֜ד וְאֶת־מַעֲשֵׂיָ֧הוּ בֶן־עֲדָיָ֛הוּ וְאֶת־אֱלִישָׁפָ֥ט בֶּן־זִכְרִ֖י עִמּ֥וֹ בַבְּרִֽית׃
<b style="color: gray;">מצודת דוד</b> <b>עמו בברית .</b> לקחם עמו בברית להיות ידם עמו להמליך את יואש :
<b style="color: gray;">מצודת ציון</b> <b>לעזריה .</b> את עזריה :
<h3>{ב}</h3>
וַיָּסֹ֙בּוּ֙ בִּֽיהוּדָ֔ה וַיִּקְבְּצ֤וּ אֶת־הַלְוִיִּם֙ מִכָּל־עָרֵ֣י יְהוּדָ֔ה וְרָאשֵׁ֥י הָאָב֖וֹת לְיִשְׂרָאֵ֑ל וַיָּבֹ֖אוּ אֶל־יְרוּשָׁלִָֽם׃
<h3>{ג}</h3>
וַיִּכְרֹ֨ת כָּל־הַקָּהָ֥ל בְּרִ֛ית בְּבֵ֥ית הָאֱלֹהִ֖ים עִם־הַמֶּ֑לֶךְ וַיֹּ֣אמֶר לָהֶ֗ם הִנֵּ֤ה בֶן־הַמֶּ֙לֶךְ֙ יִמְלֹ֔ךְ כַּאֲשֶׁ֛ר דִּבֶּ֥ר יְהוָ֖ה עַל־בְּנֵ֥י דָוִֽיד׃
<b style="color: gray;">רש"י</b> <b>ויכרות כל הקהל ברית בבית האלהים עם המלך .</b> שיהיו לעזרתו :
<b style="color: gray;">מצודת דוד</b> <b>עם המלך .</b> להיות בעזרתו : <b>ויאמר .</b> יהוידע הכהן אמר להם הנה בן המלך ראוי למלוך כאשר דבר ה' וכו' :
<h3>{ד}</h3>
זֶ֥ה הַדָּבָ֖ר אֲשֶׁ֣ר תַּעֲשׂ֑וּ הַשְּׁלִשִׁ֨ית מִכֶּ֜ם בָּאֵ֣י הַשַּׁבָּ֗ת לַכֹּֽהֲנִים֙ וְלַלְוִיִּ֔ם לְשֹֽׁעֲרֵ֖י הַסִּפִּֽים׃
<b style="color: gray;">רש"י</b> <b>באי השבת .</b> וגם יוצאי השבת כדכתיב בסמוך ויקחו איש את אנשיו באי השבת עם יוצאי השבת המשמרות היו מתחדשות בשבת כהונה ולויה אחת יוצאה ואחת נכנסה ואז עכב יהוידע שם משמר היוצא עם משמר הנכנס וחלקן לשלשה חלקי' :
<b style="color: gray;">מצודת דוד</b> <b>השלישית .</b> חלק שליש : <b>באי השבת .</b> כי משמרות הכהנים והלוים היו מתחלפים בכל שבת אלו יוצאים ואלו באים וקרוים המה באי השבת ואמר להם השלישית מכם ר''ל חלק שליש משומרי המלך יהיו מאנשי באי השבת מן הכהנים ומן הלוים : <b>לשוערי הספים .</b> ר''ל במספר שליש ישמרו שערי הספים אולם לא באי השבת היו שומרים שם כי מקום משמרתם היה משמרת בית המלך כמ''ש במ''ב :
<b style="color: gray;">מצודת ציון</b> <b>הספים .</b> הוא בית האספים האמור בדה''א ובמ''ב נאמר בשער אחר הרצים והיא היא :
<b style="color: gray;">רלב"ג</b> <b>לשוערי הספים .</b> הם שוערי האסופים שנזכרו במה שקדם ( א' כ''ו ט''ו ט''ז ) והיו נקראים גם כן אספי השערים ( נחמיה י''ב ב''ה ) :
<h3>{ה}</h3>
וְהַשְּׁלִשִׁית֙ בְּבֵ֣ית הַמֶּ֔לֶךְ וְהַשְּׁלִשִׁ֖ית בְּשַׁ֣עַר הַיְס֑וֹד וְכָל־הָעָ֔ם בְּחַצְר֖וֹת בֵּ֥ית יְהוָֽה׃
<b style="color: gray;">רש"י</b> <b>והשלשית בבית המלך .</b> לשמור שלא יקבצו עליו להרוג אותו : <b>והשלישית .</b> היא השנית : <b>בשער היסוד .</b> ובמלכים ( ב יא ) כתיב ובשער סור וביומא ירושלמי מפורש ז' שמות היו לו לשער היסוד סור על שם שהיו מטהרים שם את המצורעים על בהן ידם ועל שם סורו טמא קראו למו ( איכה ד ) :
<b style="color: gray;">מצודת דוד</b> <b>והשלישית .</b> משומרי המלך יהיו שומרים בבית המלך אחר שיבא המלך אל ביתו . והשלישית . שני השלישים היו מיוצאי השבת כמ''ש במ''ב וזהו לפי שיוצאי השבת המה פנוים מעבודה כי באי השבת באו במקומם : <b>בשער היסוד .</b> ישמרו בשער היסוד והוא שער המזרחי שהוא מקום התחלת הקדושה כמו היסוד שהוא התחלת הבנין : <b>וכל העם .</b> מבני ישראל ישמרו בחצרות בית ה' :
<h3>{ו}</h3>
וְאַל־יָב֣וֹא בֵית־יְהוָ֗ה כִּ֤י אִם־הַכֹּֽהֲנִים֙ וְהַמְשָׁרְתִ֣ים לַלְוִיִּ֔ם הֵ֥מָּה יָבֹ֖אוּ כִּי־קֹ֣דֶשׁ הֵ֑מָּה וְכָל־הָעָ֔ם יִשְׁמְר֖וּ מִשְׁמֶ֥רֶת יְהוָֽה׃
<b style="color: gray;">רש"י</b> <b>וכל העם ישמרו .</b> שלא יבואו בית ה' :
<b style="color: gray;">מצודת דוד</b> <b>בית ה' .</b> הוא ההיכל : <b>והמשרתים ללוים .</b> משרתי הבית מן הלוים : <b>ישמרו וכו' .</b> לבל יקרבו לגשת אל המקום האסור להם :
<h3>{ז}</h3>
וְהִקִּיפוּ֩ הַלְוִיִּ֨ם אֶת־הַמֶּ֜לֶךְ סָבִ֗יב אִ֚ישׁ וְכֵלָ֣יו בְּיָד֔וֹ וְהַבָּ֥א אֶל־הַבַּ֖יִת יוּמָ֑ת וִֽהְי֥וּ אֶת־הַמֶּ֖לֶךְ בְּבֹא֥וֹ וּבְצֵאתֽוֹ׃
<b style="color: gray;">רש"י</b> <b>וכליו בידו .</b> כלי מלחמתו בידו :
<b style="color: gray;">מצודת דוד</b> <b>וכליו .</b> כלי זיינו : <b>והבא .</b> איש זר הבא שמה יומת כי אולי הוא מאנשי עתליה ומבקש להרוג את המלך : <b>בבואו .</b> אל הבית ובצאתו ממנה :
<b style="color: gray;">מצודת ציון</b> <b>והקיפו .</b> וסבבו :
<h3>{ח}</h3>
וַיַּעֲשׂ֨וּ הַלְוִיִּ֜ם וְכָל־יְהוּדָ֗ה כְּכֹ֣ל אֲשֶׁר־צִוָּה֮ יְהוֹיָדָ֣ע הַכֹּהֵן֒ וַיִּקְחוּ֙ אִ֣ישׁ אֶת־אֲנָשָׁ֔יו בָּאֵ֣י הַשַּׁבָּ֔ת עִ֖ם יוֹצְאֵ֣י הַשַּׁבָּ֑ת כִּ֣י לֹ֥א פָטַ֛ר יְהוֹיָדָ֥ע הַכֹּהֵ֖ן אֶת־הַֽמַּחְלְקֽוֹת׃
<b style="color: gray;">רש"י</b> <b>באי השבת עם יוצאי השבת כי לא פטר .</b> אותן מחלקות היוצאי' ללכת לבית' אלא עכבם שם עם הבאים דוגמא בלשכות פטורים כלומר פטורים היו מכל מלאכה שבעזרה כי אם לשמור הלשכות כי יומם ולילה חובה עליה' במלאכ' לשמור העזרות והלשכות לפיכך היו פטורים מכל שאר מלאכת העזרה :
<b style="color: gray;">מצודת דוד</b> <b>איש את אנשיו .</b> כל שר מאה מבאי השבת ויוצאי השבת לקח את אנשיו : <b>כי לא פטר וכו' .</b> לא נתן רשות למשמרת יוצאי השבת ללכת לבתיהם כדרכם תמיד אבל הטיל עליהם החיוב להתעכב עוד :
<b style="color: gray;">מצודת ציון</b> <b>פטר .</b> הוא חלוף החיוב וכן בלשכות פטורים ( דה''א ט ) : <b>המחלקות .</b> המשמרות הנחלקים לחלקים :
<b style="color: gray;">רלב"ג</b> <b>כי לא פטר יהוידע הכהן את המחלקות .</b> ר''ל כי לא שלח אותם אבל עכבם שם לזה הענין :
<h3>{ט}</h3>
וַיִּתֵּן֩ יְהוֹיָדָ֨ע הַכֹּהֵ֜ן לְשָׂרֵ֣י הַמֵּא֗וֹת אֶת־הַֽחֲנִיתִים֙ וְאֶת־הַמָּגִנּוֹת֙ וְאֶת־הַשְּׁלָטִ֔ים אֲשֶׁ֖ר לַמֶּ֣לֶךְ דָּוִ֑יד אֲשֶׁ֖ר בֵּ֥ית הָאֱלֹהִֽים׃
<b style="color: gray;">מצודת דוד</b> <b>אשר למלך דויד .</b> אשר המה למלך דויד שעשאם הוא : <b>בית האלהים .</b> בבית האלהים :
<b style="color: gray;">מצודת ציון</b> <b>השלטים .</b> הם כעין מגינים :
<h3>{י}</h3>
וַיַּעֲמֵ֨ד אֶת־כָּל־הָעָ֜ם וְאִ֣ישׁ ׀ שִׁלְח֣וֹ בְיָד֗וֹ מִכֶּ֨תֶף הַבַּ֤יִת הַיְמָנִית֙ עַד־כֶּ֤תֶף הַבַּ֙יִת֙ הַשְּׂמָאלִ֔ית לַמִּזְבֵּ֖חַ וְלַבָּ֑יִת עַל־הַמֶּ֖לֶךְ סָבִֽיב׃
<b style="color: gray;">רש"י</b> <b>ואיש שלחו בידו .</b> כלי זיינו כמו ובעד השלח דיואל :
<b style="color: gray;">מצודת דוד</b> <b>ואיש .</b> וכל איש חרבו בידו : <b>למזבח .</b> לפני המזבח וההיכל :
<b style="color: gray;">מצודת ציון</b> <b>שלחו .</b> חרבו כמו בשלח יעבורו ( איוב לג ) : <b>מכתף .</b> מעבר :
<b style="color: gray;">רלב"ג</b> <b>ואיש שלחו בידו .</b> ר''ל וכל אחד מהם היה חרבו בידו :
<h3>{יא}</h3>
וַיּוֹצִ֣יאוּ אֶת־בֶּן־הַמֶּ֗לֶךְ וַיִּתְּנ֤וּ עָלָיו֙ אֶת־הַנֵּ֙זֶר֙ וְאֶת־הָ֣עֵד֔וּת וַיַּמְלִ֖יכוּ אֹת֑וֹ וַיִּמְשָׁחֻ֙הוּ֙ יְהוֹיָדָ֣ע וּבָנָ֔יו וַיֹּאמְר֖וּ יְחִ֥י הַמֶּֽלֶךְ׃
<b style="color: gray;">רש"י</b> <b>את הנזר .</b> היא העטרה שלקח דוד מרבת בני עמון כדכתיב ( לעיל א' ך' ) ויקח דוד עטרת מלכם ותהי על ראש דוד ומשם והלאה היו מלכי יהודה מניחים אותה הנזר על ראשם : <b>ואת העדות .</b> זה ספר תורה וכן הוא אומר ( דברים יז ) וקרא בו כל ימי חייו ורבותינו אמרו הנזר זה העדות שכל הראוי למלכות הולמתו ושאינו ראוי למלכות אינה הולמתו :
<b style="color: gray;">מצודת דוד</b> <b>ויוציאו .</b> ממקום מחבואו : <b>הנזר .</b> כתר מלכות : <b>העדות .</b> היא התורה הנקראת עדות ותלו אותה בזרועו וכמ''ש רז''ל בס''ת היתירה של מלך , או הוא מלשון עדי וקשוט ור''ל קשטו אותו בעדי מלוכה מאבני יקר :
<h3>{יב}</h3>
וַתִּשְׁמַ֣ע עֲתַלְיָ֗הוּ אֶת־ק֤וֹל הָעָם֙ הָֽרָצִ֔ים וְהַֽמְהַֽלְלִ֖ים אֶת־הַמֶּ֑לֶךְ וַתָּב֥וֹא אֶל־הָעָ֖ם בֵּ֥ית יְהוָֽה׃
<b style="color: gray;">מצודת דוד</b> <b>קול העם הרצים .</b> קול מרוצת העם וקול המהללים את המלך :
<h3>{יג}</h3>
וַתֵּ֡רֶא וְהִנֵּ֣ה הַמֶּלֶךְ֩ עוֹמֵ֨ד עַֽל־עַמּוּד֜וֹ בַּמָּב֗וֹא וְהַשָּׂרִ֣ים וְהַחֲצֹצְרוֹת֮ עַל־הַמֶּלֶךְ֒ וְכָל־עַ֨ם הָאָ֜רֶץ שָׂמֵ֗חַ וְתוֹקֵ֙עַ֙ בַּחֲצֹ֣צְר֔וֹת וְהַמְשֽׁוֹרֲרִים֙ בִּכְלֵ֣י הַשִּׁ֔יר וּמוֹדִיעִ֖ים לְהַלֵּ֑ל וַתִּקְרַ֤ע עֲתַלְיָ֙הוּ֙ אֶת־בְּגָדֶ֔יהָ וַתֹּ֖אמֶר קֶ֥שֶׁר קָֽשֶׁר׃
<b style="color: gray;">רש"י</b> <b>עומד על עמודו .</b> כדאמר ( לעיל ב' ) ויעמוד המלך על העמוד כי עשה שלמה כיור נחשת וגו' ויעמד עליו ויברך על ברכיו ( שם ) ועד היום מנהג כשמוועדים יחד עומד המלך או הדוכוס במקום גבוה כדי שיוכלו לראותו לשמוע את דברו : <b>קשר קשר .</b> מרד מרד :
<b style="color: gray;">מצודת דוד</b> <b>על עמודו .</b> על המקום המיוחד למלך לעמוד שם : <b>במבוא .</b> במקום שבאים בה לעזרה : <b>ומוריעים .</b> מלמדים דעת זה לזה איך להלל : <b>קשר קשר .</b> מרד יש כאן וכפלה דבריה כדרך החרד :
<h3>{יד}</h3>
וַיּוֹצֵא֩ יְהוֹיָדָ֨ע הַכֹּהֵ֜ן אֶת־שָׂרֵ֥י הַמֵּא֣וֹת ׀ פְּקוּדֵ֣י הַחַ֗יִל וַיֹּ֤אמֶר אֲלֵהֶם֙ הֽוֹצִיא֙וּהָ֙ אֶל־מִבֵּ֣ית הַשְּׂדֵר֔וֹת וְהַבָּ֥א אַחֲרֶ֖יהָ יוּמַ֣ת בֶּחָ֑רֶב כִּ֚י אָמַ֣ר הַכֹּהֵ֔ן לֹ֥א תְמִית֖וּהָ בֵּ֥ית יְהוָֽה׃
<b style="color: gray;">רש"י</b> <b>השדרות .</b> פירוש מקום מבוא המלך מביתו לבית ה' לא ידעתי מה ל' שדרות ויונתן תרגם סידריא : <b>והבא אחריה יומת .</b> אל תניחוה לצאת דרך מוצא העזרה אל העיר פן תמצא עוזרים מתחברים אליה : <b>והבא אחריה .</b> לעזרה : <b>יומת .</b> המיתוהו :
<b style="color: gray;">מצודת דוד</b> <b>ויוצא .</b> מבית ה' : <b>פקודי החיל .</b> הממונים על החיל : <b>הוציאוה אל מבית השדרות .</b> ר''ל הוציאו אותה מחוץ לבה''מ אולם תלך אל מבית השדרות ר''ל מבפנים למערכת השומרים לבל תמלט : <b>והבא אחריה .</b> להיות בעזרתה דתו להמית בחרב : <b>כי אמר וכו' .</b> ולזה לא הרגוה מיד :
<b style="color: gray;">מצודת ציון</b> <b>השדרות .</b> כמו הסדרות בסמ''ך והוא מל' סדור ועריכה וכמו שהחיל המסודר נקראים מערכות כן יקראו סדרות :
<h3>{טו}</h3>
וַיָּשִׂ֤ימוּ לָהּ֙ יָדַ֔יִם וַתָּב֛וֹא אֶל־מְב֥וֹא שַֽׁעַר־הַסּוּסִ֖ים בֵּ֣ית הַמֶּ֑לֶךְ וַיְמִית֖וּהָ שָֽׁם׃
<b style="color: gray;">רש"י</b> <b>וישימו לה ידים .</b> מקום לנוס :
<b style="color: gray;">מצודת דוד</b> <b>וישימו לה ידים .</b> עשו לה מקום פנוי ללכת מבית ה' ובאה אל בית המלך בדרך אשר הסוסים באים בה ושם נהרגה :
<b style="color: gray;">מצודת ציון</b> <b>מבוא .</b> מל' ביאה :
<h3>{טז}</h3>
וַיִּכְרֹ֤ת יְהוֹיָדָע֙ בְּרִ֔ית בֵּינ֕וֹ וּבֵ֥ין כָּל־הָעָ֖ם וּבֵ֣ין הַמֶּ֑לֶךְ לִהְי֥וֹת לְעָ֖ם לַיהוָֽה׃
<b style="color: gray;">רש"י</b> <b>ברית בינו ובין כל העם ובין המלך .</b> שיהו כולם המלך והעם אחרי ה' :
<b style="color: gray;">מצודת דוד</b> <b>בינו וכו' .</b> רצה לומר כולם קבלו עליהם בברית להיות לעם לה' ולעבדו :
<h3>{יז}</h3>
וַיָּבֹ֨אוּ כָל־הָעָ֤ם בֵּית־הַבַּ֙עַל֙ וַֽיִּתְּצֻ֔הוּ וְאֶת־מִזְבְּחֹתָ֥יו וְאֶת־צְלָמָ֖יו שִׁבֵּ֑רוּ וְאֵ֗ת מַתָּן֙ כֹּהֵ֣ן הַבַּ֔עַל הָרְג֖וּ לִפְנֵ֥י הַֽמִּזְבְּחֽוֹת׃
<b style="color: gray;">מצודת ציון</b> <b>ויתצוהו .</b> מל' נתיצה ושבירה : <b>צלמיו .</b> מל' צורה ודמות : <b>מתן .</b> כן שמו :
<h3>{יח}</h3>
וַיָּשֶׂם֩ יְהוֹיָדָ֨ע פְּקֻדֹּ֜ת בֵּ֣ית יְהוָ֗ה בְּיַ֨ד הַכֹּהֲנִ֣ים הַלְוִיִּם֮ אֲשֶׁ֣ר חָלַ֣ק דָּוִיד֮ עַל־בֵּ֣ית יְהוָה֒ לְֽהַעֲל֞וֹת עֹל֣וֹת יְהוָ֗ה כַּכָּת֛וּב בְּתוֹרַ֥ת מֹשֶׁ֖ה בְּשִׂמְחָ֣ה וּבְשִׁ֑יר עַ֖ל יְדֵ֥י דָוִֽיד׃
<b style="color: gray;">רש"י</b> <b>פקדות .</b> ממונים על זה להעלו' עולות וכל האמור בפרשה דוגמ' ( ירמיה כ' ) וישמע פשחור וגו' והוא פקיד נגיד בית ה' :
<b style="color: gray;">מצודת דוד</b> <b>וישם וכו' .</b> עשה ממונים בבית ה' כי בהיותם עובדים לבעל בטלו הממונים : <b>ביד הכהנים .</b> המינוי הזה מסר ביד הכהנים בני לוי כפי אשר חלק דוד לממונים על בית ה' להעלות עולות בזמנם : <b>על ידי דויד .</b> בשיר הנעשה על ידי דוד מה שתקן הוא :
<b style="color: gray;">מצודת ציון</b> <b>פקדות .</b> ממונים :
<b style="color: gray;">רלב"ג</b> <b>וישם יהוידע פקדות בית ה' .</b> ר''ל מנוים לראשי המחלקות לכהנים וללוים :
<h3>{יט}</h3>
וַֽיַּעֲמֵד֙ הַשּׁ֣וֹעֲרִ֔ים עַֽל־שַׁעֲרֵ֖י בֵּ֣ית יְהוָ֑ה וְלֹֽא־יָבֹ֥א טָמֵ֖א לְכָל־דָּבָֽר׃
<b style="color: gray;">רש"י</b> <b>ולא יבא טמא לכל דבר .</b> אף היו פקידים שלא יניחו ליכנס בעזרה שום טמא משום צורך כל דבר :
<b style="color: gray;">מצודת דוד</b> <b>השוערים .</b> הממונים לשמור שערי המקדש : <b>ולא יבוא .</b> לשמור שלא יבא בהם הטמא לכל דבר ממיני הטומאות :
<b style="color: gray;">רלב"ג</b> <b>ויעמד השוערים וגו' .</b> שהם היו שומרים שלא יבא שום טמא במקדש והיו שומרים עם זה הקדשים שלא יבא טמא לדבר מהם :
<h3>{כ}</h3>
וַיִּקַּ֣ח אֶת־שָׂרֵ֣י הַמֵּא֡וֹת וְאֶת־הָֽאַדִּירִים֩ וְאֶת־הַמּֽוֹשְׁלִ֨ים בָּעָ֜ם וְאֵ֣ת ׀ כָּל־עַ֣ם הָאָ֗רֶץ וַיּ֤וֹרֶד אֶת־הַמֶּ֙לֶךְ֙ מִבֵּ֣ית יְהוָ֔ה וַיָּבֹ֛אוּ בְּתֽוֹךְ־שַׁ֥עַר הָֽעֶלְי֖וֹן בֵּ֣ית הַמֶּ֑לֶךְ וַיּוֹשִׁ֙יבוּ֙ אֶת־הַמֶּ֔לֶךְ עַ֖ל כִּסֵּ֥א הַמַּמְלָכָֽה׃
<b style="color: gray;">מצודת ציון</b> <b>האדירים .</b> ר''ל השרים :
<h3>{כא}</h3>
וַיִּשְׂמְח֥וּ כָל־עַם־הָאָ֖רֶץ וְהָעִ֣יר שָׁקָ֑טָה וְאֶת־עֲתַלְיָ֖הוּ הֵמִ֥יתוּ בֶחָֽרֶב׃
<b style="color: gray;">מצודת דוד</b> <b>והעיר שקטה .</b> לא נתעורר עוד מלחמה בעבור זה כי את עתליהו המיתו ולא היה עוד מי לעורר מלחמה :
<b style="color: gray;">מצודת ציון</b> <b>שקטה .</b> נחה :
<h2>דברי הימים ב פרק-כד</h2>
<h3>{א}</h3>
בֶּן־שֶׁ֤בַע שָׁנִים֙ יֹאָ֣שׁ בְּמָלְכ֔וֹ וְאַרְבָּעִ֣ים שָׁנָ֔ה מָלַ֖ךְ בִּֽירוּשָׁלִָ֑ם וְשֵׁ֣ם אִמּ֔וֹ צִבְיָ֖ה מִבְּאֵ֥ר שָֽׁבַע׃
<h3>{ב}</h3>
וַיַּ֧עַשׂ יוֹאָ֛שׁ הַיָּשָׁ֖ר בְּעֵינֵ֣י יְהוָ֑ה כָּל־יְמֵ֖י יְהוֹיָדָ֥ע הַכֹּהֵֽן׃
<b style="color: gray;">רש"י</b> <b>כל ימי יהוידע .</b> ובמלכים ( ב' י''ב ) כתיב כל ימיו אשר הורהו הכהן אבל לאחר שמת אז באו שרי המלך להשתחוות לו לעשותו קדש ובמדרש מפורש לפי שנטמן בבית קדש הקדשים ולא הוזק אמרו כדי אתה להיות אלוה :
<h3>{ג}</h3>
וַיִּשָּׂא־ל֥וֹ יְהוֹיָדָ֖ע נָשִׁ֣ים שְׁתָּ֑יִם וַיּ֖וֹלֶד בָּנִ֥ים וּבָנֽוֹת׃
<b style="color: gray;">רש"י</b> <b>ויולד בנים ובנות .</b> לפי שנאמר למטה ( כ''ד ) שהרג יואש את בני יהוידע הוצרך לומר שהיו לו בני' :
<h3>{ד}</h3>
וַיְהִ֖י אַחֲרֵיכֵ֑ן הָיָה֙ עִם־לֵ֣ב יוֹאָ֔שׁ לְחַדֵּ֖שׁ אֶת־בֵּ֥ית יְהוָֽה׃
<b style="color: gray;">מצודת דוד</b> <b>לחדש .</b> לתקנו ולבנות מה מחדש :
<h3>{ה}</h3>
וַיִּקְבֹּץ֮ אֶת־הַכֹּהֲנִ֣ים וְהַלְוִיִּם֒ וַיֹּ֣אמֶר לָהֶ֡ם צְא֣וּ לְעָרֵ֪י יְהוּדָ֟ה וְקִבְצוּ֩ מִכָּל־יִשְׂרָאֵ֨ל כֶּ֜סֶף לְחַזֵּ֣ק ׀ אֶת־בֵּ֣ית אֱלֹֽהֵיכֶ֗ם מִדֵּ֤י שָׁנָה֙ בְּשָׁנָ֔ה וְאַתֶּ֖ם תְּמַהֲר֣וּ לַדָּבָ֑ר וְלֹ֥א מִֽהֲר֖וּ הַֽלְוִיִּֽם׃
<b style="color: gray;">רש"י</b> <b>וקבצו מכל ישראל .</b> כלומר קבצו אותו כסף שהיו ישראל נותנים מדי שנה בשנה כדכתיב ( שמות ל' ) כל העובר על הפקודים ובמלכים ( ב' י''ב ) כל כסף הקדשים אשר יובא בית ה' כסף עובר וגו' ששלש כספי' היו כסף עובר שקלים בכל שנה שנאמר ( שמות ל' ) כל העובר על הפקודים עובר על שם העובר , כסף נפשות ערכו , על איש שהתנדב ערך נפשו כמו האומר ערכי עלי , וכל כסף אשר יעלה על לב איש נדבה לבדק הבית : <b>ואתם תמהרו לדבר ולא מהרו הלוים .</b> מפורש בטוב ( במלכים ב' יב ) שאמר המלך יקחו להם הכהנים איש מאת מכרו ויתעצלו בדבר להטריח מכריהם וכשראה המלך כן אמר להם ( שם ) ועתה אל תקחו כסף מאת מכריכם כי לבדק הבית תתנוהו , זהו שאמר כאן ואתם תמהרו לדבר ולא מהרו הלוים :
<b style="color: gray;">מצודת דוד</b> <b>מדי שנה בשנה .</b> להוצאות התקון הצריך בכל שנה ושנה : <b>תמהרו לדבר .</b> לכו מהרה וקבצו הכסף :
<b style="color: gray;">מצודת ציון</b> <b>מדי .</b> מתי ר''ל בכל עת שנה ושנה כמו מדי עלותה ( ש''א א ) :
<b style="color: gray;">רלב"ג</b> <b>ויקבוץ את הכהנים והלוים וגו' .</b> הנה באר בזה המקום מה שקצר זכרו בספר מלכים והנה הגביל תחלה שיקחו הכהנים הכסף מכל ישראל והוא מחצית השקל שהוגבל בתורה לכל איש ואיש והיא משאת מה עכד ה' לחזק את בית האלהים כי בני עתליה פרצו את בית האלהי' וכל קדשי בית ה' עשו לבעלים ולא השאירו שם דבר . וצוה ואתם שישמרו לדבר לחזק את בדק הבית וצוה שיושם כל הכסף ההוא בארון בשער בית ה' ויתנו חור בדלתו ומשם היו משליכים לארון :
<h3>{ו}</h3>
וַיִּקְרָ֣א הַמֶּלֶךְ֮ לִֽיהוֹיָדָ֣ע הָרֹאשׁ֒ וַיֹּ֣אמֶר ל֗וֹ מַדּ֙וּעַ֙ לֹֽא־דָרַ֣שְׁתָּ עַל־הַלְוִיִּ֔ם לְהָבִ֞יא מִֽיהוּדָ֣ה וּמִֽירוּשָׁלִַ֗ם אֶת־מַשְׂאַת֙ מֹשֶׁ֣ה עֶֽבֶד־יְהוָ֔ה וְהַקָּהָ֖ל לְיִשְׂרָאֵ֑ל לְאֹ֖הֶל הָעֵדֽוּת׃
<b style="color: gray;">רש"י</b> <b>משאת משה עבד ה' .</b> כלומר שקלים שצוה עליהם במדבר : <b>משאת .</b> על שם כי תשא :
<b style="color: gray;">מצודת דוד</b> <b>מדוע לא דרשת .</b> כאומר היה לך לדרוש עליהם אם ממהרים הם להביא מיהודה וכו' : <b>את משאת משה .</b> במ''ב מפורש שלשה כספים והם מחצית השקל המוטל על כל איש מישראל ומי שהעריך עצמו או זולתו ומי שהקדיש מה לבדק הבית וכולם קרואים משאת משה ר''ל התשורה שצוה משה להביא : <b>והקהל לישראל .</b> ר''ל ומה שהיה מדרך הקהל מישראל להביא מאז לאוהל העדות :
<b style="color: gray;">מצודת ציון</b> <b>משאת .</b> ענין דורון ותשורה כמו ארוחה ומשאת ( ירמיה מ ) :
<h3>{ז}</h3>
כִּ֤י עֲתַלְיָ֙הוּ֙ הַמִּרְשַׁ֔עַת בָּנֶ֥יהָ פָרְצ֖וּ אֶת־בֵּ֣ית הָאֱלֹהִ֑ים וְגַם֙ כָּל־קָדְשֵׁ֣י בֵית־יְהוָ֔ה עָשׂ֖וּ לַבְּעָלִֽים׃
<b style="color: gray;">רש"י</b> <b>כי עתליהו המרשעת בניה פרצו .</b> הוצרך לומר כי מחדש בנאו שלמה בנין חזק כי משבנאו שלמה עד יואש לא היו רק קכ''ה שנה וכבר הי' נפרץ שאם לא שפרצו עתליהו ובניה עדיין היה קיים שהרי מיואש עד יאשיהו יותר ממאתים שנה ולא הוצרכו לחזקו עד יאשיהו ואעפ''כ לא עשאו יואש חדש כבתחילה ומגמר הבית עד יואש קכ''ה כיצד שלמה מלך מ' שנה וד' שנה למלכותו התחיל לבנותו וז' שנה עיכב בבנינו הרי י' שנה ונשאר ל' ורחבעם מלך י''ז הרי מ''ז ואביה ג' הרי נ' ואסא מ''א הרי צ''א ויהושפט כ''ה הרי קי''ו יהורם ח' הרי קכ''ד ואחזיה א' הרי קכ''ה ומיואש עד יאשיהו כיצד אמצי' מלך כ''ט שנים עזיהו נ''ב יותם ט''ז אחז ט''ז חזקיה כ''ט מנשה נ''ה ואמון ב' הרי מאתים חסר אחת ואותן שנים יותר שחיה יואש לאחר חזקת הבית נמצא שלא הוצרכו לחזק את בדק הבית אם לא עתליהו המרשעת ובניה פרצוהו : <b>כי עתליהו וגו' .</b> לכן אין תימה אם צריך מהרה כל כך חיזוק וגם אל תתמה שלא היה כסף וזהב של הקדשות באוצרות בית ה' עד שהוצרכו ליתן קול ביהודה ובירושלים להביא משאת כי גם כל קדשי בית ה' עשו לבעלים :
<b style="color: gray;">מצודת דוד</b> <b>בניה .</b> שהיו לה מאיש אחר הם פרצו את בית האלהים אם כן מהצורך לתקן וגם כסף הקדשים שהיה בבית ה' עשו לבעלים ואפס א''כ הכסף ולכן מהצורך לקבץ כסף מאת הקהל על צורך התקון :
<b style="color: gray;">מצודת ציון</b> <b>פרצו .</b> שברו :
<h3>{ח}</h3>
וַיֹּ֣אמֶר הַמֶּ֔לֶךְ וַֽיַּעֲשׂ֖וּ אֲר֣וֹן אֶחָ֑ד וַֽיִּתְּנֻ֛הוּ בְּשַׁ֥עַר בֵּית־יְהוָ֖ה חֽוּצָה׃
<b style="color: gray;">רש"י</b> <b>ויעשו ארון אחד .</b> ובמלכים ( ב' יב ) כתיב ויקוב חור בדלתו ע''י אותו חור היו זורקין בארון ההקדשות ולא לפתוח הדלת פן יבא רמאי ויגנוב ממנו : <b>ויתנהו בשער בית ה' חוצה .</b> כדי שיוכלו לבא אליו כל נדיב לב לתת בו את תרומת ה' :
<b style="color: gray;">מצודת דוד</b> <b>חוצה .</b> בהעבר שכלפי החוץ :
<b style="color: gray;">מצודת ציון</b> <b>ארון .</b> ארגז :
<h3>{ט}</h3>
וַיִּתְּנוּ־ק֞וֹל בִּֽיהוּדָ֣ה וּבִֽירוּשָׁלִַ֗ם לְהָבִ֤יא לַֽיהוָה֙ מַשְׂאַ֞ת מֹשֶׁ֧ה עֶֽבֶד־הָאֱלֹהִ֛ים עַל־יִשְׂרָאֵ֖ל בַּמִּדְבָּֽר׃
<b style="color: gray;">מצודת דוד</b> <b>ויתנו קול .</b> ר''ל הכריזו ברבים : <b>על ישראל .</b> מה שצוה על ישראל בהיותם במדבר והם הכספים האמורים למעלה :
<h3>{י}</h3>
וַיִּשְׂמְח֥וּ כָל־הַשָּׂרִ֖ים וְכָל־הָעָ֑ם וַיָּבִ֛יאוּ וַיַּשְׁלִ֥יכוּ לָאָר֖וֹן עַד־לְכַלֵּֽה׃
<b style="color: gray;">מצודת דוד</b> <b>וישמחו .</b> ר''ל הביאו הכסף בשמחה : <b>עד לכלה .</b> ר''ל הביאו יום יום עד שכלו כולם להביא איש לא נעדר :
<h3>{יא}</h3>
וַיְהִ֡י בְּעֵת֩ יָבִ֨יא אֶת־הָֽאָר֜וֹן אֶל־פְּקֻדַּ֣ת הַמֶּלֶךְ֮ בְּיַ֣ד הַלְוִיִּם֒ וְכִרְאוֹתָ֞ם כִּי־רַ֣ב הַכֶּ֗סֶף וּבָ֨א סוֹפֵ֤ר הַמֶּ֙לֶךְ֙ וּפְקִיד֙ כֹּהֵ֣ן הָרֹ֔אשׁ וִיעָ֙רוּ֙ אֶת־הָ֣אָר֔וֹן וְיִשָּׂאֻ֖הוּ וִֽישִׁיבֻ֣הוּ אֶל־מְקֹמ֑וֹ כֹּ֤ה עָשׂוּ֙ לְי֣וֹם ׀ בְּי֔וֹם וַיַּֽאַסְפוּ־כֶ֖סֶף לָרֹֽב׃
<b style="color: gray;">רש"י</b> <b>וכראותם כי רב הכסף .</b> אז בא סופר המלך ופקיד כהן ראש משרת הממונה תחת כהן הראש והוא סגן כהונה עם סופר המלך ובמלכים ( שם ) כתיב ויעל סופר המלך וכהן גדול פתרון ויעל סופר המלך ואף כהן גדול שלח פקידו הוא הסופר הכותב מה שכ''ג מצוה לו כי אין הגון וכבוד לכ''ג לילך עם עבדי המלך : <b>ויערו את הארון .</b> דוגמא ותער כדה ( בראשית כ''ד ) : <b>וישאהו .</b> בכל יום ויום כשרואין כי רב הכסף שבו מביאין אותו לפקיד המלך בתוך העזרה מערין אותו ונושאין אותו ומחזירין אל מקומו בשער ה' חוצה :
<b style="color: gray;">מצודת דוד</b> <b>ויהי בעת יביא וכו' .</b> בעת שהביאו את הארון אל תוך הבית בפקודת המלך אשר ביד הלוים וכאשר ראו את הכסף רב בו כי משקלו כבד אז בא סופר המלך וכו' : <b>ויערו .</b> שפכו הכסף מן הארון : <b>ליום ביום .</b> כי מצות המלך היה להביאו בכל לילה מן החוץ אל תוך הבית וכאשר ראו שרב הכסף אז שפכו הכסף ממנו :
<b style="color: gray;">מצודת ציון</b> <b>אל פקדת .</b> כמו בפקדת וכן ואל הארון ( שמות כה ) ומשפטו ובהארון ופקדת הוא ענין צואה כמו והוא פקד עלי ( לקמן לז ) : <b>ויערו .</b> ענין שפיכה והרקה כמו ותער כדה ( בראשית כד ) :
<h3>{יב}</h3>
וַיִּתְּנֵ֨הוּ הַמֶּ֜לֶךְ וִֽיהוֹיָדָ֗ע אֶל־עוֹשֵׂה֙ מְלֶ֙אכֶת֙ עֲבוֹדַ֣ת בֵּית־יְהוָ֔ה וַיִּֽהְי֤וּ שֹׂכְרִים֙ חֹצְבִ֣ים וְחָרָשִׁ֔ים לְחַדֵּ֖שׁ בֵּ֣ית יְהוָ֑ה וְ֠גַם לְחָרָשֵׁ֤י בַרְזֶל֙ וּנְחֹ֔שֶׁת לְחַזֵּ֖ק אֶת־בֵּ֥ית יְהוָֽה׃
<b style="color: gray;">מצודת דוד</b> <b>אל עושה מלאכת וכו' .</b> הם האומנים הגדולים הממונים בבית ה' ומתחת ידם בונים האומנים הפועלים כפי אשר יורו אותם ובדרז''ל נקראים אדרכלין : <b>ויהי שוכרים .</b> והם יהיו שוכרים חוצבי אבן וחרשי עץ : <b>לחרשי ברזל .</b> גם יהיו שוכרים את חרשי הברזל ונחשת :
<h3>{יג}</h3>
וַֽיַּעֲשׂוּ֙ עֹשֵׂ֣י הַמְּלָאכָ֔ה וַתַּ֧עַל אֲרוּכָ֛ה לַמְּלָאכָ֖ה בְּיָדָ֑ם וַֽיַּעֲמִ֜ידוּ אֶת־בֵּ֧ית הָֽאֱלֹהִ֛ים עַל־מַתְכֻּנְתּ֖וֹ וַֽיְאַמְּצֻֽהוּ׃
<b style="color: gray;">רש"י</b> <b>ותעל ארוכה למלאכה .</b> דוגמא היחיו האבנים דעזרא וגם לעיל ( ד''ה א' ) יואב יחיה את שאר העיר : <b>על מתכונתו .</b> על מכונו :
<b style="color: gray;">מצודת דוד</b> <b>ויעשו וכו' .</b> עשו מה שעליהם לעשות : <b>ותעל וכו' .</b> בידם . על ידם עלתה חזוק למלאכת התקון : <b>על מתכנתו .</b> על כנו ובסיסו ור''ל שתקנו את כל הצריך לתקן :
<b style="color: gray;">מצודת ציון</b> <b>ארוכה .</b> הוא ענין רפואה ובא בדרך השאלה על חיזוק הבנין וכן כי עלתה ארוכה לחומת ירושלים ( נחמיה ד ) : <b>ויאמצהו .</b> מל' אמוץ וחוזק :
<b style="color: gray;">רלב"ג</b> <b>ותעל ארוכה למלאכה בידם .</b> ר''ל רפואה וחוזק :
<h3>{יד}</h3>
וּֽכְכַלּוֹתָ֡ם הֵבִ֣יאוּ לִפְנֵי֩ הַמֶּ֨לֶךְ וִֽיהוֹיָדָ֜ע אֶת־שְׁאָ֣ר הַכֶּ֗סֶף וַיַּעֲשֵׂ֨הוּ כֵלִ֤ים לְבֵית־יְהוָה֙ כְּלֵ֣י שָׁרֵ֔ת וְהַעֲל֣וֹת וְכַפּ֔וֹת וּכְלֵ֥י זָהָ֖ב וָכָ֑סֶף וַ֠יִּֽהְיוּ מַעֲלִ֨ים עֹל֤וֹת בְּבֵית־יְהוָה֙ תָּמִ֔יד כֹּ֖ל יְמֵ֥י יְהוֹיָדָֽע׃
<b style="color: gray;">רש"י</b> <b>כלי שרת והעלות .</b> שטושיל בל' אשכנז הוא שכותשין את הבשמים במכתשת דוגמא ( משלי כז ) אם תכתוש אויל במכתש כן אמר לי ר' יצחק בר שמואל מנרבונ''א , ויש אומרים והעלות אלו הנסרים שחותכין עליהם בשר ודוגמא בביצה אין מטלטלין את העלי לקצב עליו בשר . וכפות וכלי זהב וכסף . ובמלכים ( ב' יב ) כתיב אך לא יעשה בית ה' ספות כסף , הא כיצד מפורש בכתובו' בפרק קמא בעא מיניה רב הונא מרב כלי שרת מהו שיעשו מקדשי בדק הבית וכו' :
<b style="color: gray;">מצודת דוד</b> <b>וככלותם .</b> לחזק את כל בית ה' : <b>וכלי זהב .</b> ושאר כלי זהב וכסף : <b>תמיד .</b> הם התמידין שבכל יום בבוקר ובערב :
<b style="color: gray;">מצודת ציון</b> <b>וככלותם .</b> כהשלימם : <b>והעלות .</b> היא יד המכתשת וקרויה כן ע''ש שמעלין ומורידין אותה בעת הכתישה וכן בתוך הריפות בעלי ( משלי כז ) :
<b style="color: gray;">רלב"ג</b> <b>כלי שרת והעלות .</b> ר''ל כלי השירות וההעלאה . והנה ספר בזה המקום חטא יהואש אחר מות יהוידע אשר היה סבה אל הרע אשר הביא ה' יתברך עליו :
<h3>{טו}</h3>
וַיִּזְקַ֧ן יְהוֹיָדָ֛ע וַיִּשְׂבַּ֥ע יָמִ֖ים וַיָּמֹ֑ת בֶּן־מֵאָ֧ה וּשְׁלֹשִׁ֛ים שָׁנָ֖ה בְּמוֹתֽוֹ׃
<h3>{טז}</h3>
וַיִּקְבְּרֻ֥הוּ בְעִיר־דָּוִ֖יד עִם־הַמְּלָכִ֑ים כִּֽי־עָשָׂ֤ה טוֹבָה֙ בְּיִשְׂרָאֵ֔ל וְעִ֥ם הָאֱלֹהִ֖ים וּבֵיתֽוֹ׃
<b style="color: gray;">מצודת דוד</b> <b>בישראל .</b> במה שהעמיד להם מלך מזרע דוד : <b>ועם האלהים .</b> במה שקרב את ישראל לעבודת המקום : <b>וביתו .</b> במה שהעמיד בה הממונים :
<h3>{יז}</h3>
וְאַֽחֲרֵ֥י מוֹת֙ יְה֣וֹיָדָ֔ע בָּ֚אוּ שָׂרֵ֣י יְהוּדָ֔ה וַיִּֽשְׁתַּחֲו֖וּ לַמֶּ֑לֶךְ אָ֛ז שָׁמַ֥ע הַמֶּ֖לֶךְ אֲלֵיהֶֽם׃
<b style="color: gray;">מצודת דוד</b> <b>וישתחוו למלך .</b> ארז''ל שעשאוהו אלוה באמרם אליו הנה נאמר והזר הקרב יומת ( במדבר י''ח ) ואתה היית בבה''מ ששה שנים ועודך חי ומהראוי לעבוד אותך עבודת אלהות : <b>אז שמע המלך .</b> קבל דבריהם :
<h3>{יח}</h3>
וַיַּֽעַזְב֗וּ אֶת־בֵּ֤ית יְהוָה֙ אֱלֹהֵ֣י אֲבוֹתֵיהֶ֔ם וַיַּֽעַבְד֥וּ אֶת־הָאֲשֵׁרִ֖ים וְאֶת־הָֽעֲצַבִּ֑ים וַֽיְהִי־קֶ֗צֶף עַל־יְהוּדָה֙ וִיר֣וּשָׁלִַ֔ם בְּאַשְׁמָתָ֖ם זֹֽאת׃
<b style="color: gray;">מצודת דוד</b> <b>ויעזבו וכו' .</b> ונמשך מזה שעזבו את בית ה' ועבדו האשרים : <b>באשמתם זאת .</b> בעבור אשמתם זאת :
<h3>{יט}</h3>
וַיִּשְׁלַ֤ח בָּהֶם֙ נְבִאִ֔ים לַהֲשִׁיבָ֖ם אֶל־יְהוָ֑ה וַיָּעִ֥ידוּ בָ֖ם וְלֹ֥א הֶאֱזִֽינוּ׃
<b style="color: gray;">מצודת דוד</b> <b>ויעידו בם .</b> התרו בם ע''ש שדרך המתרה להתרות בעדים למען לא יכחש בדבר : <b>ולא האזינו .</b> לא הטו אוזן לשמוע :
<b style="color: gray;">רלב"ג</b> <b>ויעידו בם ולא האזינו .</b> ר''ל שהעידו בם הרעות שיבואום אם לא ישובו אל ה' . והנה זכר כי :
<h3>{כ}</h3>
וְר֣וּחַ אֱלֹהִ֗ים לָֽבְשָׁה֙ אֶת־זְכַרְיָה֙ בֶּן־יְהוֹיָדָ֣ע הַכֹּהֵ֔ן וַֽיַּעֲמֹ֖ד מֵעַ֣ל לָעָ֑ם וַיֹּ֨אמֶר לָהֶ֜ם כֹּ֣ה ׀ אָמַ֣ר הָאֱלֹהִ֗ים לָמָה֩ אַתֶּ֨ם עֹבְרִ֜ים אֶת־מִצְוֹ֤ת יְהוָה֙ וְלֹ֣א תַצְלִ֔יחוּ כִּֽי־עֲזַבְתֶּ֥ם אֶת־יְהוָ֖ה וַיַּֽעֲזֹ֥ב אֶתְכֶֽם׃
<b style="color: gray;">רש"י</b> <b>מעל לעם .</b> גבוה מכל העם כדי להשמיע קולו , ובאיכה רבתי דורש סמך על עצמו שהיה שר גבוה מכל העם נביא וכהן וביום הכפורים וחתן המלך ולא נתיירא מלומר נבואה ועל זה נאמר ( איכה ב' ) אם יהרג במקדש ה' כהן ונביא ובמותו אמר ירא ה' וידרוש כי לא הרגוני אלא שאמרתי שליחותו של מקום ומאחר שנהרגתי עליו מן הדין והגון וכדי הוא שידרוש דמי וכן היה כי מיד נדרש דמו כי לתקופת השנה וגו' :
<b style="color: gray;">מצודת דוד</b> <b>מעל לעם .</b> במקום גבוה מכל העם למען ישמעו כולם :
<h3>{כא}</h3>
וַיִּקְשְׁר֣וּ עָלָ֔יו וַיִּרְגְּמֻ֥הוּ אֶ֖בֶן בְּמִצְוַ֣ת הַמֶּ֑לֶךְ בַּחֲצַ֖ר בֵּ֥ית יְהוָֽה׃
<b style="color: gray;">מצודת דוד</b> <b>במצות המלך .</b> הוא צוה לרגמו באבן :
<b style="color: gray;">רלב"ג</b> <b>במצות</b> המלך המיתו בחצר בית ה' זכריה הנביא בן יהוידע על שהיה מוכיח אותם ולא אחר ה' יתברך נקמתו . כי ( כג ) לתקופת השנה עלה עליו חיל ארם והשחיתו את כל שרי העם מעם . ר''ל שלא השאירו מהם עם ונתן בידם ה' יתברך חיל לרוב מאד עם היות חיל ארם מעטי המספד ויואש הכו מכות רבות ונפלאות ובלכתם ממנו ( כה ) קשרו עליו עבדיו בעון דמי בני יהוידע הכהן והרגו אותו על מטתו . והנה אמר דמי בני יהוידע הכהן בעבור הבנים שעתידים לצאת ממנו כמו שאמר את דמי נבות ואת דמי בניו ( מלכים ב' ט' כ''ו ) . או אולי צוה להמית בנים אחרים ליהוידע על שהיו מגנים אותו על הרגו אחיהם . והנה זאת המלחמה שזכר בזה המקום היא זולת המלחמה הנזכרת בספר מלכים בזה המקום :
<h3>{כב}</h3>
וְלֹא־זָכַ֞ר יוֹאָ֣שׁ הַמֶּ֗לֶךְ הַחֶ֙סֶד֙ אֲשֶׁ֨ר עָשָׂ֜ה יְהוֹיָדָ֤ע אָבִיו֙ עִמּ֔וֹ וַֽיַּהֲרֹ֖ג אֶת־בְּנ֑וֹ וּכְמוֹת֣וֹ אָמַ֔ר יֵ֥רֶא יְהוָ֖ה וְיִדְרֹֽשׁ׃
<b style="color: gray;">מצודת דוד</b> <b>החסד אשר עשה .</b> אשר הצילו מן המיתה והמליכו על ישראל : <b>ירא ה' .</b> שעל חנם הורגים אותי וידרוש מהם את דמי לקחת נקמתי :
<h3>{כג}</h3>
וַיְהִ֣י ׀ לִתְקוּפַ֣ת הַשָּׁנָ֗ה עָלָ֣ה עָלָיו֮ חֵ֣יל אֲרָם֒ וַיָּבֹ֗אוּ אֶל־יְהוּדָה֙ וִיר֣וּשָׁלִַ֔ם וַיַּשְׁחִ֛יתוּ אֶת־כָּל־שָׂרֵ֥י הָעָ֖ם מֵעָ֑ם וְכָל־שְׁלָלָ֥ם שִׁלְּח֖וּ לְמֶ֥לֶךְ דַּרְמָֽשֶׂק׃
<b style="color: gray;">רש"י</b> <b>ויהי לתקופת השנה .</b> לפי שבני יהוד' חטאו יותר משאר שבטים כמו שאמר לעיל ויעזבו את בית ה' אלהי אבותיהם : <b>וישחיתו את כל שרי העם .</b> מוסב למעלה ואחרי מות יהוידע באו שרי יהודה וישתחוו למלך והחטיאו את יואש אחריהם על זה נפרע להם גמולם שבאו חיל ארם והשחיתו את כל שרי העם : <b>מעם .</b> מהיות עם :
<b style="color: gray;">מצודת דוד</b> <b>לתקופת השנה .</b> ר''ל כאשר הקיפה החמה לבא אל הנקודה ההיא בעצמה שעמדה בעת שנהרג : <b>מעם .</b> ר''ל מן העם כי עזבו את העם והשחיתו את השרים לבד להראותם שבא בעונש על אשר השתחוו למלך :
<h3>{כד}</h3>
כִּי֩ בְמִצְעַ֨ר אֲנָשִׁ֜ים בָּ֣אוּ ׀ חֵ֣יל אֲרָ֗ם וַֽיהוָה֙ נָתַ֨ן בְּיָדָ֥ם חַ֙יִל֙ לָרֹ֣ב מְאֹ֔ד כִּ֣י עָֽזְב֔וּ אֶת־יְהוָ֖ה אֱלֹהֵ֣י אֲבוֹתֵיהֶ֑ם וְאֶת־יוֹאָ֖שׁ עָשׂ֥וּ שְׁפָטִֽים׃
<b style="color: gray;">מצודת דוד</b> <b>כי במצער .</b> ר''ל נראה הדבר שבא בעונש ובהשגחה כי בא ארם באנשים מעטים ובני יהודה היו חיל רב ועכ''ז נפלו בידם : <b>עשו שפטים .</b> עשו בו דין משפט יסורין :
<b style="color: gray;">מצודת ציון</b> <b>במצער .</b> במעט כמו והיא מצער ( בראשית יט ) :
<h3>{כה}</h3>
וּבְלֶכְתָּ֣ם מִמֶּ֗נּוּ כִּֽי־עָזְב֣וּ אֹתוֹ֮ (במחליים) [בְּמַחֲלוּיִ֣ם] רַבִּים֒ הִתְקַשְּׁר֨וּ עָלָ֜יו עֲבָדָ֗יו בִּדְמֵי֙ בְּנֵי֙ יְהוֹיָדָ֣ע הַכֹּהֵ֔ן וַיַּֽהַרְגֻ֥הוּ עַל־מִטָּת֖וֹ וַיָּמֹ֑ת וַֽיִּקְבְּרֻ֙הוּ֙ בְּעִ֣יר דָּוִ֔יד וְלֹ֥א קְבָרֻ֖הוּ בְּקִבְר֥וֹת הַמְּלָכִֽים׃
<b style="color: gray;">רש"י</b> <b>בדמי בני יהוידע .</b> בשביל דמי זכריה שהיה בן יהוידע כי היה לו לזכור טובה וחסד שגמל עמו יהוידע ובשביל אותו עון נתקשרו עליו עבדיו והרגוהו על מטתו מדדו לו מדה כנגד מדה על שנהרג זכריה שקט ושליו ובוטח שאין לו לדאג כי בן יהוידע הוא ולכבודו ינהגו בו כבוד ושפכו דמיו לארץ וע''כ נהרג גם הוא בשלום והשקט על מטתו :
<b style="color: gray;">מצודת דוד</b> <b>ובלכתם .</b> ובעת שהלכו הארמים ממנו ולא על שחמלו עליו רק כי עזבוהו חולה בחלים רבים כי עשו בו מה שמצאה ידם : <b>התקשרו .</b> בעת ההיא התקשרו עליו עבדיו בעבור נקמת דמי בני יהוידע ועם שרק זכריהו נהרג אמר בני וכן ובני דן חושים ( בראשית מו ) :
<b style="color: gray;">מצודת ציון</b> <b>התקשרו .</b> עשו קשר אגודת מרידה :
<h3>{כו}</h3>
וְאֵ֖לֶּה הַמִּתְקַשְּׁרִ֣ים עָלָ֑יו זָבָ֗ד בֶּן־שִׁמְעָת֙ הָֽעַמּוֹנִ֔ית וִיה֣וֹזָבָ֔ד בֶּן־שִׁמְרִ֖ית הַמּוֹאָבִֽית׃
<b style="color: gray;">רש"י</b> <b>המואבית .</b> מה לי מי היו וממי יצאו אם מבני ישראל או ממואבים אלא יבאו כפויי טובה שכפו טובתו של אברהם אבינו ללוט אביהם שנלחם עם המלכים כששמע שנשבה לוט והם שכרו את בלעם לקלל בניו ויפרעו מיואש שכפה טובתו של יהוידע והרג את זכריה בנו כן מפורש במכילת' :
<b style="color: gray;">מצודת ציון</b> <b>זבד .</b> ובמ''ב נאמר יתבד ובשתי השמות היה נקרא וכן כאן שמרית ושם שומר :
<h3>{כז}</h3>
וּבָנָ֞יו (ורב) [יִ֧רֶ֞ב] הַמַּשָּׂ֣א עָלָ֗יו וִיסוֹד֙ בֵּ֣ית הָאֱלֹהִ֔ים הִנָּ֣ם כְּתוּבִ֔ים עַל־מִדְרַ֖שׁ סֵ֣פֶר הַמְּלָכִ֑ים וַיִּמְלֹ֛ךְ אֲמַצְיָ֥הוּ בְנ֖וֹ תַּחְתָּֽיו׃
<b style="color: gray;">מצודת דוד</b> <b>ובניו .</b> זכרון ספור בניו : <b>ירב המשא עליו .</b> ומה שרבה עליו המשא רוצה לומר מרבית הנבואות שנבאו עליו הנביאים : <b>ויסוד .</b> ספור יסוד בית האלהים אשר חיזק ותיקן : <b>על מדרש .</b> הספר של דברי הימים מהמלכים נקרא מדרש כי בו נדרש ספורי עניני המלכים והקורות :
<b style="color: gray;">מצודת ציון</b> <b>ירב .</b> מל' רבוי :
<b style="color: gray;">רלב"ג</b> <b>ובניו ירב המשא עליו ויסוד בית האלהים .</b> ר''ל ובניו של יהוידע שהרג ואשר ירב מהם משא הנבואה על יואש והיה מיסר אותו והוא זכריה שהרג בבית האלהים . ויסוד בית האלהים אשר בנה וחזק אותו הנה כל זה היה כתוב על ספר מדרש המלכים . ואחשוב שהוא הספר אשר דרשו בו קורות כל מלך ומלך ודברי הימים שלו וקבצו זה כלו בזה הספר . או הוא ספר אחר בלתי נמצא אצלנו והוא היותר נכון :
<h2>דברי הימים ב פרק-כה</h2>
<h3>{א}</h3>
בֶּן־עֶשְׂרִ֨ים וְחָמֵ֤שׁ שָׁנָה֙ מָלַ֣ךְ אֲמַצְיָ֔הוּ וְעֶשְׂרִ֣ים וָתֵ֙שַׁע֙ שָׁנָ֔ה מָלַ֖ךְ בִּירוּשָׁלִָ֑ם וְשֵׁ֣ם אִמּ֔וֹ יְהוֹעַדָּ֖ן מִירוּשָׁלָֽיִם׃
<h3>{ב}</h3>
וַיַּ֥עַשׂ הַיָּשָׁ֖ר בְּעֵינֵ֣י יְהוָ֑ה רַ֕ק לֹ֖א בְּלֵבָ֥ב שָׁלֵֽם׃
<h3>{ג}</h3>
וַיְהִ֕י כַּאֲשֶׁ֛ר חָזְקָ֥ה הַמַּמְלָכָ֖ה עָלָ֑יו וַֽיַּהֲרֹג֙ אֶת־עֲבָדָ֔יו הַמַּכִּ֖ים אֶת־הַמֶּ֥לֶךְ אָבִֽיו׃
<h3>{ד}</h3>
וְאֶת־בְּנֵיהֶ֖ם לֹ֣א הֵמִ֑ית כִּ֣י כַכָּת֣וּב בַּתּוֹרָ֡ה בְּסֵ֣פֶר מֹשֶׁה֩ אֲשֶׁר־צִוָּ֨ה יְהוָ֜ה לֵאמֹ֗ר לֹא־יָמ֨וּתוּ אָב֤וֹת עַל־בָּנִים֙ וּבָנִים֙ לֹא־יָמ֣וּתוּ עַל־אָב֔וֹת כִּ֛י אִ֥ישׁ בְּחֶטְא֖וֹ יָמֽוּתוּ׃
<b style="color: gray;">מצודת דוד</b> <b>ככתוב .</b> כי עשה ככתוב בתורה ולתוספת ביאור אמר בספר משה : <b>על בנים .</b> בעבור עון הבנים : <b>איש בחטאו ימותו .</b> ר''ל כל המתים המה כל איש בחטאו ולא בחטא זולתו :
<h3>{ה}</h3>
וַיִּקְבֹּ֤ץ אֲמַצְיָ֙הוּ֙ אֶת־יְהוּדָ֔ה וַיַּֽעֲמִידֵ֣ם לְבֵית־אָב֗וֹת לְשָׂרֵ֤י הָאֲלָפִים֙ וּלְשָׂרֵ֣י הַמֵּא֔וֹת לְכָל־יְהוּדָ֖ה וּבִנְיָמִ֑ן וַֽיִּפְקְדֵ֗ם לְמִבֶּ֨ן עֶשְׂרִ֤ים שָׁנָה֙ וָמַ֔עְלָה וַיִּמְצָאֵ֗ם שְׁלֹשׁ־מֵא֨וֹת אֶ֤לֶף בָּחוּר֙ יוֹצֵ֣א צָבָ֔א אֹחֵ֖ז רֹ֥מַח וְצִנָּֽה׃
<b style="color: gray;">מצודת דוד</b> <b>לבית אבות וכו' .</b> לכל בית אב לבד ולכל שר אלף ומאה עם אנשיו לבד :
<b style="color: gray;">רלב"ג</b> <b>ויקבוץ אמציהו את יהודה ויעמידם לבית אבות וגו' .</b> כבר קצר זכרון הרבה מזה הספור בספר מלכים : <b>וימצאם שלש מאות אלף בחור יוצא צבא .</b> זה מעיר איך נמעטו להפליא מימי יהושפט עד היום ההוא :
<h3>{ו}</h3>
וַיִּשְׂכֹּ֣ר מִיִּשְׂרָאֵ֗ל מֵ֥אָה אֶ֛לֶף גִּבּ֥וֹר חָ֖יִל בְּמֵאָ֥ה כִכַּר־כָּֽסֶף׃
<h3>{ז}</h3>
וְאִ֣ישׁ הָאֱלֹהִ֗ים בָּ֤א אֵלָיו֙ לֵאמֹ֔ר הַמֶּ֕לֶךְ אַל־יָבֹ֥א עִמְּךָ֖ צְבָ֣א יִשְׂרָאֵ֑ל כִּ֣י אֵ֤ין יְהוָה֙ עִם־יִשְׂרָאֵ֔ל כֹּ֖ל בְּנֵ֥י אֶפְרָֽיִם׃
<b style="color: gray;">רש"י</b> <b>כי אין ה' עם ישראל כל בני אפרים .</b> לפי שירבעם משבט אפרים והוא היה הראשון שהחטיא את ישראל ובכל דור ודור אחריו היה להם למוקש שהיו עובדין לעגלי זהב של ירבעם :
<b style="color: gray;">מצודת דוד</b> <b>כל בני אפרים .</b> מלכות עשרת השבטים קרויה על שם אפרים על כי ירבעם המלך הראשון שעליהם היה מבני אפרים :
<h3>{ח}</h3>
כִּ֚י אִם־בֹּ֣א אַתָּ֔ה עֲשֵׂ֖ה חֲזַ֣ק לַמִּלְחָמָ֑ה יַכְשִֽׁילְךָ֤ הָֽאֱלֹהִים֙ לִפְנֵ֣י אוֹיֵ֔ב כִּ֥י יֶשׁ־כֹּ֛חַ בֵּאלֹהִ֖ים לַעְז֥וֹר וּלְהַכְשִֽׁיל׃
<b style="color: gray;">רש"י</b> <b>כי אם בא אתה .</b> פתרון אם לא תאמין בדברי הלא תנסה בא אתה ועשה וחזק למלחמה : <b>לעזור ולהכשיל .</b> פתרון יש לו כח וגבורה לעזור לך בלא חיל של אפרים ולהכשיל אותך אם תוליכם עמך :
<b style="color: gray;">מצודת דוד</b> <b>כי אם בוא אתה .</b> בוא למלחמה לבד ולא עמהם : <b>יכשילך .</b> ר''ל פן יכשילך ומענינו תבין חסרונו ור''ל אם יבואו עמך צבא ישראל פן יכשילך האלהים לפני האויב :
<b style="color: gray;">רלב"ג</b> <b>כי אם בא אתה וגו' .</b> אך תבוא אתה לבד : <b>עשה חזק למלחמה .</b> הנה עשה הוא מקור וכן חזק . והרצון בו אם תעשה זה לחזק עצמך למלחמה ולזה שכרת מאה אלף מישראל הנה יכשילך ה' יתברך לפני אויב תחת אשר רצונו לעזור לך כי יש לה' יתברך כח לעזור למי שירצה ואם הוא חלוש ולהכשיל מי שירצה ואם הוא חזק :
<h3>{ט}</h3>
וַיֹּ֤אמֶר אֲמַצְיָ֙הוּ֙ לְאִ֣ישׁ הָאֱלֹהִ֔ים וּמַֽה־לַּעֲשׂוֹת֙ לִמְאַ֣ת הַכִּכָּ֔ר אֲשֶׁ֥ר נָתַ֖תִּי לִגְד֣וּד יִשְׂרָאֵ֑ל וַיֹּ֙אמֶר֙ אִ֣ישׁ הָֽאֱלֹהִ֔ים יֵ֚שׁ לַֽיהוָ֔ה לָ֥תֶת לְךָ֖ הַרְבֵּ֥ה מִזֶּֽה׃
<b style="color: gray;">מצודת דוד</b> <b>ומה לעשות .</b> ר''ל וכי אפסיד הכסף הלא לא יחזירו לי : <b>יש לה' וכו' .</b> וימלא חסרונך ממקום אחר :
<h3>{י}</h3>
וַיַּבְדִּילֵ֣ם אֲמַצְיָ֗הוּ לְהַגְּדוּד֙ אֲשֶׁר־בָּ֤א אֵלָיו֙ מֵֽאֶפְרַ֔יִם לָלֶ֖כֶת לִמְקוֹמָ֑ם וַיִּ֨חַר אַפָּ֤ם מְאֹד֙ בִּֽיהוּדָ֔ה וַיָּשׁ֥וּבוּ לִמְקוֹמָ֖ם בָּחֳרִי־אָֽף׃
<b style="color: gray;">מצודת דוד</b> <b>ויבדילם .</b> מבין אנשי יהודה : <b>ויחר אפם .</b> כי לבזיון יחשב להם :
<h3>{יא}</h3>
וַאֲמַצְיָ֙הוּ֙ הִתְחַזַּ֔ק וַיִּנְהַג֙ אֶת־עַמּ֔וֹ וַיֵּ֖לֶךְ גֵּ֣יא הַמֶּ֑לַח וַיַּ֥ךְ אֶת־בְּנֵי־שֵׂעִ֖יר עֲשֶׂ֥רֶת אֲלָפִֽים׃
<h3>{יב}</h3>
וַעֲשֶׂ֨רֶת אֲלָפִ֜ים חַיִּ֗ים שָׁבוּ֙ בְּנֵ֣י יְהוּדָ֔ה וַיְבִיא֖וּם לְרֹ֣אשׁ הַסָּ֑לַע וַיַּשְׁלִיכ֛וּם מֵֽרֹאשׁ־הַסֶּ֖לַע וְכֻלָּ֥ם נִבְקָֽעוּ׃
<b style="color: gray;">רש"י</b> <b>וכולם נבקעו .</b> ויהי אחרי בא וגו' . באיכה רבתי עליו נאמר ורגז ושחק ואין נחת ( משלי כט ) :
<b style="color: gray;">מצודת דוד</b> <b>נבקעו .</b> נבקע כריסם :
<b style="color: gray;">מצודת ציון</b> <b>שבו .</b> מל' שביה :
<h3>{יג}</h3>
וּבְנֵ֣י הַגְּד֗וּד אֲשֶׁ֨ר הֵשִׁ֤יב אֲמַצְיָ֙הוּ֙ מִלֶּ֤כֶת עִמּוֹ֙ לַמִּלְחָמָ֔ה וַֽיִּפְשְׁטוּ֙ בְּעָרֵ֣י יְהוּדָ֔ה מִשֹּׁמְר֖וֹן וְעַד־בֵּ֣ית חוֹר֑וֹן וַיַּכּ֤וּ מֵהֶם֙ שְׁלֹ֣שֶׁת אֲלָפִ֔ים וַיָּבֹ֖זּוּ בִּזָּ֥ה רַבָּֽה׃
<b style="color: gray;">רש"י</b> <b>ויפשטו בערי יהודה משמרון ועד בית חורון .</b> לאחר שחזרו למקומם כדלעיל ויחר אפם מאד ביהודה וישובו למקומם שאם לא כן אלא מיד שנבדלו מאמציה פשטו בערי יהודה היה לו לומר ויפשטו בערי יהודה מבית חורון עד שומרון :
<b style="color: gray;">מצודת ציון</b> <b>ויפשטו .</b> מל' התפשטות ופזור כדרך הנלחמים ושוללים :
<h3>{יד}</h3>
וַיְהִ֗י אַחֲרֵ֨י ב֤וֹא אֲמַצְיָ֙הוּ֙ מֵֽהַכּ֣וֹת אֶת־אֲדוֹמִ֔ים וַיָּבֵ֗א אֶת־אֱלֹהֵי֙ בְּנֵ֣י שֵׂעִ֔יר וַיַּֽעֲמִידֵ֥ם ל֖וֹ לֵאלֹהִ֑ים וְלִפְנֵיהֶ֥ם יִֽשְׁתַּחֲוֶ֖ה וְלָהֶ֥ם יְקַטֵּֽר׃
<h3>{טו}</h3>
וַיִּֽחַר־אַ֥ף יְהוָ֖ה בַּאֲמַצְיָ֑הוּ וַיִּשְׁלַ֤ח אֵלָיו֙ נָבִ֔יא וַיֹּ֣אמֶר ל֗וֹ לָ֤מָּה דָרַ֙שְׁתָּ֙ אֶת־אֱלֹהֵ֣י הָעָ֔ם אֲשֶׁ֛ר לֹא־הִצִּ֥ילוּ אֶת־עַמָּ֖ם מִיָּדֶֽךָ׃
<b style="color: gray;">מצודת דוד</b> <b>אשר לא הצילו .</b> ונראה א''כ שלא אלהים המה :
<h3>{טז}</h3>
וַיְהִ֣י ׀ בְּדַבְּר֣וֹ אֵלָ֗יו וַיֹּ֤אמֶר לוֹ֙ הַלְיוֹעֵ֤ץ לַמֶּ֙לֶךְ֙ נְתַנּ֔וּךָ חֲדַל־לְךָ֖ לָ֣מָּה יַכּ֑וּךָ וַיֶּחְדַּ֣ל הַנָּבִ֗יא וַיֹּ֙אמֶר֙ יָדַ֗עְתִּי כִּֽי־יָעַ֤ץ אֱלֹהִים֙ לְהַשְׁחִיתֶ֔ךָ כִּֽי־עָשִׂ֣יתָ זֹּ֔את וְלֹ֥א שָׁמַ֖עְתָּ לַעֲצָתִֽי׃
<b style="color: gray;">רש"י</b> <b>כי יעץ אלהים להשחיתך .</b> כלומר אם אין אתה שומע לעצתי לילך בדרך ישרה דע לך אתה המלך כי יעץ ה' להשתיתך הואיל כי עשית זאת ולא שמעת לעצה ומה היא העצ' שהשיאך להתגרות במלך ישראל וליפול לפניו כדכתיב ויועץ אמציה מלך יהודה וישלח אל יואש וגו' :
<b style="color: gray;">מצודת דוד</b> <b>הליועץ .</b> וכי מי מינה אותך יועץ למלך : <b>חדל לך .</b> מדברך אלה : <b>למה יכוך .</b> מי מאנשי : <b>כי יעץ אלהים .</b> יעץ את עצמו :
<b style="color: gray;">רלב"ג</b> <b>ויחדל הנביא ויאמר ידעתי כי יעץ אלהים להשחיתך .</b> העיר בזה כי אחר שיראה הנביא שאם יוסיף להוכיחם יוסיפו על חטאתם פשע ויקומו להרגו הנה אינו מחויב לשנות להם דברי הנבואה ההיא בעצמה אחר שעשה שליחות ה' יתברך בה ולמדנו בזה שקצת העונות הם בצד שימנעו הבחירה מן האדם לשוב מהם וזה אמנם יהיה בעונות הגדולים מאד כי ה' יתברך ירצה שיגיע עליהם לחוטאים העונש הראוי :
<h3>{יז}</h3>
וַיִּוָּעַ֗ץ אֲמַצְיָ֙הוּ֙ מֶ֣לֶךְ יְהוּדָ֔ה וַ֠יִּשְׁלַח אֶל־יוֹאָ֨שׁ בֶּן־יְהוֹאָחָ֧ז בֶּן־יֵה֛וּא מֶ֥לֶךְ יִשְׂרָאֵ֖ל לֵאמֹ֑ר (לך) [לְכָ֖ה] נִתְרָאֶ֥ה פָנִֽים׃
<b style="color: gray;">רש"י</b> <b>לך נתראה פנים .</b> להראות גבורתינו על סוסים ברמחים :
<b style="color: gray;">מצודת דוד</b> <b>נתראה פנים .</b> כאומר אין זה גבורה מה שבאו אנשיך פתאום והכו בעמי אך נתראה פנים בפנים ונדעה הגבורה עם מי :
<b style="color: gray;">מצודת ציון</b> <b>לך .</b> ענינו כמו לכה בה''א :
<h3>{יח}</h3>
וַיִּשְׁלַ֞ח יוֹאָ֣שׁ מֶֽלֶךְ־יִשְׂרָאֵ֗ל אֶל־אֲמַצְיָ֣הוּ מֶֽלֶךְ־יְהוּדָה֮ לֵאמֹר֒ הַח֜וֹחַ אֲשֶׁ֣ר בַּלְּבָנ֗וֹן שָׁ֠לַח אֶל־הָאֶ֜רֶז אֲשֶׁ֤ר בַּלְּבָנוֹן֙ לֵאמֹ֔ר תְּנָֽה־אֶת־בִּתְּךָ֥ לִבְנִ֖י לְאִשָּׁ֑ה וַֽתַּעֲבֹ֞ר חַיַּ֤ת הַשָּׂדֶה֙ אֲשֶׁ֣ר בַּלְּבָנ֔וֹן וַתִּרְמֹ֖ס אֶת־הַחֽוֹחַ׃
<b style="color: gray;">רש"י</b> <b>החוח אשר בלבנון .</b> שהוא שפל רוח : <b>שלח אל הארז .</b> שהוא שר גדול מכל האילנות : <b>ותעבר .</b> ותרמוס . ולא רצה הארז להרגו כי זילות הוא בעיניו לטרוף החוח אלא עברה עליו ורמסתו לבזיון כי היאך נשאו לבו לשלוח בזיון גדול כזה לארז גבוה אף אתה כחוח שאין לך רק שני שבטי' ועת' עבדי יקומון עליך וירמסוך כשישמעו הבזיון הזה :
<b style="color: gray;">מצודת דוד</b> <b>החוח .</b> המשיל את אמציה לחוח ואת עצמו לארז וכאלו אומר אף אם דברת לשלום לכלימה יחשב לי להתחבר עמך מכ''ש לרדת עמך במלחמה : <b>ותרמוס .</b> על אשר נשאו לבו לדבר כזאת ורמז לו שאנשיו ירמסו אותו :
<b style="color: gray;">מצודת ציון</b> <b>החוח .</b> הוא מין קוצים כמו כשושנה בין החוחים ( ש''ה ב ) : <b>ותרמוס .</b> ענין דריכה ברגל :
<h3>{יט}</h3>
אָמַ֗רְתָּ הִנֵּ֤ה הִכִּ֙יתָ֙ אֶת־אֱד֔וֹם וּנְשָׂאֲךָ֥ לִבְּךָ֖ לְהַכְבִּ֑יד עַתָּה֙ שְׁבָ֣ה בְּבֵיתֶ֔ךָ לָ֤מָּה תִתְגָּרֶה֙ בְּרָעָ֔ה וְנָ֣פַלְתָּ֔ אַתָּ֖ה וִיהוּדָ֥ה עִמָּֽךְ׃
<b style="color: gray;">רש"י</b> <b>ונשאך לבך .</b> לרדוף אחר הכבוד ורוצה אתה להתכבד אף בי ובמלכים ( ב' י''ד ) הכבד ושב בביתך :
<b style="color: gray;">מצודת דוד</b> <b>אמרת הנה הכית וכו' .</b> ולדבר גבורה יחשב אצלך ולזה נתגאית ורוצה אתה להרבות כבודך בהלחמך עמדי : <b>עתה .</b> הואיל וקנית כבוד מה בנצחון אדום שב בביתך ותשאר בכבודך : <b>למה תתגרה ברעה .</b> למה תתגרה עמדי בעבור הביא עליך הרעה ותפול אתה ועמך :
<b style="color: gray;">מצודת ציון</b> <b>ונשאך לבך .</b> ענין התרוממות וגאוה : <b>תתגרה .</b> מל' תגר ומחלוקת וכן אל תתגר בם ( דברים ב ) :
<b style="color: gray;">רלב"ג</b> <b>ונשאך לבך להכביד עתה שבה בביך .</b> ר''ל להקנות לך כבוד על ההצלחה שהגיע לך במלחמה :
<h3>{כ}</h3>
וְלֹא־שָׁמַ֣ע אֲמַצְיָ֔הוּ כִּ֤י מֵהָֽאֱלֹהִים֙ הִ֔יא לְמַ֖עַן תִּתָּ֣ם בְּיָ֑ד כִּ֣י דָֽרְשׁ֔וּ אֵ֖ת אֱלֹהֵ֥י אֱדֽוֹם׃
<b style="color: gray;">רש"י</b> <b>כי מהאלהים היא למען תתם ביד .</b> כלומר בידיהם כדלעיל ידעתי כי יעץ אלהים להשחיתך :
<b style="color: gray;">מצודת דוד</b> <b>למען תתם .</b> את אמציה ועמו ביד מלך ישראל :
<h3>{כא}</h3>
וַיַּ֨עַל יוֹאָ֤שׁ מֶֽלֶךְ־יִשְׂרָאֵל֙ וַיִּתְרָא֣וּ פָנִ֔ים ה֖וּא וַאֲמַצְיָ֣הוּ מֶֽלֶךְ־יְהוּדָ֑ה בְּבֵ֥ית שֶׁ֖מֶשׁ אֲשֶׁ֥ר לִיהוּדָֽה׃
<b style="color: gray;">רש"י</b> <b>בבית שמש .</b> היתה המלחמה והוצרך לומר שלא תאמר כשתפשו אמציה למה הביאו לירושלים ולא לשומרון לפי שהיה בית שמש סמוך לירושלים :
<b style="color: gray;">מצודת דוד</b> <b>ויתראו פנים .</b> ר''ל נלחמו פנים בפנים :
<h3>{כב}</h3>
וַיִּנָּ֥גֶף יְהוּדָ֖ה לִפְנֵ֣י יִשְׂרָאֵ֑ל וַיָּנֻ֖סוּ אִ֥ישׁ לְאֹהָלָֽיו׃
<h3>{כג}</h3>
וְאֵת֩ אֲמַצְיָ֨הוּ מֶֽלֶךְ־יְהוּדָ֜ה בֶּן־יוֹאָ֣שׁ בֶּן־יְהוֹאָחָ֗ז תָּפַ֛שׂ יוֹאָ֥שׁ מֶֽלֶךְ־יִשְׂרָאֵ֖ל בְּבֵ֣ית שָׁ֑מֶשׁ וַיְבִיאֵ֙הוּ֙ יְר֣וּשָׁלִַ֔ם וַיִּפְרֹ֞ץ בְּחוֹמַ֣ת יְרוּשָׁלִַ֗ם מִשַּׁ֤עַר אֶפְרַ֙יִם֙ עַד־שַׁ֣עַר הַפּוֹנֶ֔ה אַרְבַּ֥ע מֵא֖וֹת אַמָּֽה׃
<b style="color: gray;">רש"י</b> <b>ויפרץ בחומת .</b> שאמר מעתה לא ימרוד בי כי לא גבה לבו כל כך למרוד הואיל ונפרצה החומה :
<b style="color: gray;">מצודת דוד</b> <b>משער אפרים .</b> התחיל לפרוץ מן השער הנקרא שער אפרים ופרץ עד השער הנקרא שער הפונה והיה באורך ת' אמה :
<b style="color: gray;">מצודת ציון</b> <b>שער הפונה .</b> הוא שער הפנה הנאמר במ''ב כי השער העומד בפנה הוא פונה לכאן ולכאן :
<h3>{כד}</h3>
וְכָֽל־הַזָּהָ֣ב וְהַכֶּ֡סֶף וְאֵ֣ת כָּל־הַ֠כֵּלִים הַנִּמְצְאִ֨ים בְּבֵית־הָאֱלֹהִ֜ים עִם־עֹבֵ֣ד אֱד֗וֹם וְאֶת־אֹצְרוֹת֙ בֵּ֣ית הַמֶּ֔לֶךְ וְאֵ֖ת בְּנֵ֣י הַתַּֽעֲרֻב֑וֹת וַיָּ֖שָׁב שֹׁמְרֽוֹן׃
<b style="color: gray;">רש"י</b> <b>הנמצאים בבית האלהים עם עובד אדום .</b> כי הוא ובניו נגידים על האוצרות כל ימיהם כדלעיל : <b>ואת בני התערבות .</b> שלא הניחו ישראל את אמציהו להיות עוד מלך בירושלים עד שנתן בני השרים ערבון שלא ימרדו עוד בו וכן תרגם יונתן אותו במלכים ( ב' יד ) בני רברביא , ורבינו יוסף פירש תערובות אותן התערובות שהיה לו למלך נתונים בערבות שלא ימרדו אבותם בו ולא נראה לי כי לא מצינו שגברה יד יהודה כל כך על אחרים שיהו צריכים ליתן ליהודה בניהם לערבון :
<b style="color: gray;">מצודת דוד</b> <b>וכל הזהב .</b> רוצה לומר ולקח את כל הזהב וכו' ומענינו תבין חסרונו : <b>עם עובד אדום .</b> עם כל הנמצא בבית עובד אדום כי בהיות הארון שם בימי דוד היה בביתו אוצרות הקדשים ונשארו שמה אף אחר שנלקח הארון משם : <b>בני התערובות .</b> הם בני השרים שהם ביד המלך לערבון שלא ימרדו בו האבות :
<b style="color: gray;">מצודת ציון</b> <b>התערובות .</b> מל' ערבין ומשכון כמו מה הערבון ( בראשית לח ) :
<h3>{כה}</h3>
וַיְחִ֨י אֲמַצְיָ֤הוּ בֶן־יוֹאָשׁ֙ מֶ֣לֶךְ יְהוּדָ֔ה אַחֲרֵ֣י מ֔וֹת יוֹאָ֥שׁ בֶּן־יְהוֹאָחָ֖ז מֶ֣לֶךְ יִשְׂרָאֵ֑ל חֲמֵ֥שׁ עֶשְׂרֵ֖ה שָׁנָֽה׃
<h3>{כו}</h3>
וְיֶ֙תֶר֙ דִּבְרֵ֣י אֲמַצְיָ֔הוּ הָרִאשֹׁנִ֖ים וְהָאַחֲרוֹנִ֑ים הֲלֹא֙ הִנָּ֣ם כְּתוּבִ֔ים עַל־סֵ֥פֶר מַלְכֵי־יְהוּדָ֖ה וְיִשְׂרָאֵֽל׃
<h3>{כז}</h3>
וּמֵעֵ֗ת אֲשֶׁר־סָ֤ר אֲמַצְיָ֙הוּ֙ מֵאַחֲרֵ֣י יְהוָ֔ה וַיִּקְשְׁר֨וּ עָלָ֥יו קֶ֛שֶׁר בִּירוּשָׁלִַ֖ם וַיָּ֣נָס לָכִ֑ישָׁה וַיִּשְׁלְח֤וּ אַחֲרָיו֙ לָכִ֔ישָׁה וַיְמִיתֻ֖הוּ שָֽׁם׃
<b style="color: gray;">רש"י</b> <b>ומעת אשר סר אמציה מאחו .</b> י ה' . ונפל לפני מלך ישראל מיד ויקשרו עליו קשר בירושלים להרגו כי הי' לבם דוה איש על בנו ועל אחיו ועל קרובו שנהרגו על ידו לפי שנתגרה במלך ישראל : <b>וינס לכישה .</b> עיר מבצר אשר נלחם עליה סנחריב ונס לכישה ויהי שם ט''ו שנים עד ששלחו אחריו לכיש' וימיתהו שם ואותן ט''ו שנה שהי' בלכיש מלכה יכליהו אם עזיהו תחתיו אך קשה לי ובפי' ר' יוסף זצ''ל ראיתי גם אותן ט''ו שנים שהי' בלכיש מלך עזיהו בנו תחתיו ולא נכון לפותרו כן שהרי כתיב בסמוך והוא בן שש עשר' שנה נמצא שלא היה בזמן שברח אביו אלא בן שנה ועוד שא''כ היה לו לומר ויקחו את עזיהו וימליכו תחת אביו בחייו אלא משמע שלא מלך בחיי אביו :
<b style="color: gray;">מצודת דוד</b> <b>ומעת וכו' .</b> ויקשרו . מעת ההיא התחילו לקשור עליו ולמרוד בו :
<b style="color: gray;">רלב"ג</b> <b>וישלחו אחריו לכישה וימיתוהו שם .</b> ידוע מזה המקום כי אמציה חיה אחרי יואש בן יהואחז חמש עשרה שנה והנה בימי יואש סר אמציהו מאחרי ה' ולזה יהיה הרצון בזה כי מהעת שסר מאחרי ה' קשרו עליו קשר להמיתו כאשר תהיה לאל ידם וכאשר ידע אמציהו דבר זה הקשר נס אל לכיש להמלט שם מהקושרים עליו וידמה שמעת שנס אל לכיש המליכו עם יהודה את עזריה בנו ולא המיתוהו בלכיש עד שמלך עזריה כמו אחד עשר שנים כמו שבארנו בספר מלכים . וזה כי בשנת חמש עשרה לאמציה מלך ירבעם בן יואש והנה מלך ירבעם קודם עזריה כמו ארבע שנים כי בשנת שלשים ושמנה לעזריה מלך זכריה בן ירבעם ואם אמרנו שכבר נשלמו לעזריה שלשים ושמנה שנה כאשר מלך זכריה הנה לא מלך ירבעם קודם עזריה כי אם שלש שנים וישארו י''ב שנה שמלך עזריה בחיי אמציה אביו . וזה הבאור השני נאות מאד אל מה שבארנו בספר דניאל כי זמן עמידת בית ראשון היה ארבע מאות ועשרים ושש שנה :
<h3>{כח}</h3>
וַיִּשָּׂאֻ֖הוּ עַל־הַסּוּסִ֑ים וַֽיִּקְבְּר֥וּ אֹת֛וֹ עִם־אֲבֹתָ֖יו בְּעִ֥יר יְהוּדָֽה׃
<b style="color: gray;">מצודת דוד</b> <b>בעיר יהודה .</b> ר''ל בהעיר המיוחדת אשר ביהודה והיא עיר ציון :
<h2>דברי הימים ב פרק-כו</h2>
<h3>{א}</h3>
וַיִּקְח֞וּ כָּל־עַ֤ם יְהוּדָה֙ אֶת־עֻזִּיָּ֔הוּ וְה֕וּא בֶּן־שֵׁ֥שׁ עֶשְׂרֵ֖ה שָׁנָ֑ה וַיַּמְלִ֣יכוּ אֹת֔וֹ תַּ֖חַת אָבִ֥יו אֲמַצְיָֽהוּ׃
<h3>{ב}</h3>
ה֚וּא בָּנָ֣ה אֶת־אֵיל֔וֹת וַיְשִׁיבֶ֖הָ לִֽיהוּדָ֑ה אַחֲרֵ֥י שְׁכַֽב־הַמֶּ֖לֶךְ עִם־אֲבֹתָֽיו׃
<b style="color: gray;">מצודת דוד</b> <b>הוא בנה את אילות וישיבה ליהודה .</b> כי שלמה כבשה מאדום כמ''ש אז הלך שלמה וכו' ואל אילות ( לעי' ח' ) ובני אדום חזרו ולקחו אותה מיהודה וכאשר הכה אמציה את אדום לקחה מידם ועזיהו בנה את חומתה להיות עיר מבצר ובזה השיבה ליהודה כי בעודה פרוצה אין להתחזק בה ולהחזיקה בשלהם : <b>אחרי שכב המלך .</b> על אמציה יאמר כי אף שהוא לכדה עדיין לא הוחזר לידם להחזיק בה עד כי מת ובא עוזיה ועשאה עיר מבצר :
<h3>{ג}</h3>
בֶּן־שֵׁ֨שׁ עֶשְׂרֵ֤ה שָׁנָה֙ עֻזִּיָּ֣הוּ בְמָלְכ֔וֹ וַחֲמִשִּׁ֤ים וּשְׁתַּ֙יִם֙ שָׁנָ֔ה מָלַ֖ךְ בִּירוּשָׁלִָ֑ם וְשֵׁ֣ם אִמּ֔וֹ (יכיליה) [יְכָלְיָ֖ה] מִן־יְרוּשָׁלִָֽם׃
<h3>{ד}</h3>
וַיַּ֥עַשׂ הַיָּשָׁ֖ר בְּעֵינֵ֣י יְהוָ֑ה כְּכֹ֥ל אֲשֶׁר־עָשָׂ֖ה אֲמַצְיָ֥הוּ אָבִֽיו׃
<b style="color: gray;">רש"י</b> <b>ויעש הישר בעיני ה' .</b> ככל הישר שעשה אביו עשה ולא עשה כרשעתו :
<b style="color: gray;">מצודת דוד</b> <b>ויעש הישר וכו' .</b> בכל וכו' . ר''ל בדבר הישר עשה כאביו ולא בדבר מה שלא טוב עשה :
<h3>{ה}</h3>
וַיְהִי֙ לִדְרֹ֣שׁ אֱלֹהִ֔ים בִּימֵ֣י זְכַרְיָ֔הוּ הַמֵּבִ֖ין בִּרְאֹ֣ת הָאֱלֹהִ֑ים וּבִימֵי֙ דָּרְשׁ֣וֹ אֶת־יְהוָ֔ה הִצְלִיח֖וֹ הָאֱלֹהִֽים׃
<b style="color: gray;">רש"י</b> <b>בימי זכריהו .</b> זה עזיהו וג' שמות נקראו לו עזיהו זכריהו עזריהו ודוגמא ( מלכים ב' יב ) יהואחז אחזיהו : <b>המבין בראות האלהים .</b> שהבין ביראת אלהים שטובה היא ונתירא מה' :
<b style="color: gray;">מצודת דוד</b> <b>ויהי לדרוש אלהים .</b> היה דרכו לדרוש אלהים : <b>המבין בראות האלהים .</b> היה בעל בינה להבין נפלאות במראות הנבואה הבאה מאלהים :
<b style="color: gray;">רלב"ג</b> <b>ויהי לדרוש אלהים בימי זכריהו המבין ביראת .</b> וכן כתוב בכ''י וכן נמצא בירושלמי ( סוטה פ''ט ה' ) בכתובים דפוס נאפולי וכן תרגם המתרגם דמליף בדחלתא דה' . ( וכן נראה שהיה גורס רש''י ) : <b>האלהים .</b> ר''ל שכבר היה עסקו לדרוש אלהים בימי זכריהו שהישירו אל זה כי היה חכם ומבין ביראת האלהים ובימי דרשו את האלהים הצליחו ה' יתברך :
<h3>{ו}</h3>
וַיֵּצֵא֙ וַיִּלָּ֣חֶם בַּפְּלִשְׁתִּ֔ים וַיִּפְרֹ֞ץ אֶת־ח֣וֹמַת גַּ֗ת וְאֵת֙ חוֹמַ֣ת יַבְנֵ֔ה וְאֵ֖ת חוֹמַ֣ת אַשְׁדּ֑וֹד וַיִּבְנֶ֣ה עָרִ֔ים בְּאַשְׁדּ֖וֹד וּבַפְּלִשְׁתִּֽים׃
<h3>{ז}</h3>
וַיַּעְזְרֵ֨הוּ הָֽאֱלֹהִ֜ים עַל־פְּלִשְׁתִּ֧ים וְעַל־(הערביים) [הָֽעַרְבִ֛ים] הַיֹּשְׁבִ֥ים בְּגוּר־בָּ֖עַל וְהַמְּעוּנִֽים׃
<b style="color: gray;">רלב"ג</b> <b>והמעונים .</b> ידמה שהם העמונים וכן הענין בדומה לו הנזכר בראש זה הספר ( א' ד' מ''א ) באמרו המעונים אשר נמצאו שם :
<h3>{ח}</h3>
וַיִּתְּנ֧וּ הָֽעַמּוֹנִ֛ים מִנְחָ֖ה לְעֻזִּיָּ֑הוּ וַיֵּ֤לֶךְ שְׁמוֹ֙ עַד־לְב֣וֹא מִצְרַ֔יִם כִּ֥י הֶחֱזִ֖יק עַד־לְמָֽעְלָה׃
<b style="color: gray;">מצודת דוד</b> <b>העמונים .</b> אולי הם המעונים שזכר והוא הפוך : <b>וילך שמו .</b> פרסום שמו הלך עד שבא אל מצרים : <b>עד למעלה .</b> ר''ל גדול מאד :
<h3>{ט}</h3>
וַיִּ֨בֶן עֻזִּיָּ֤הוּ מִגְדָּלִים֙ בִּיר֣וּשָׁלִַ֔ם עַל־שַׁ֧עַר הַפִּנָּ֛ה וְעַל־שַׁ֥עַר הַגַּ֖יְא וְעַל־הַמִּקְצ֑וֹעַ וַֽיְחַזְּקֵֽם׃
<b style="color: gray;">רש"י</b> <b>ויבן עזיהו מגדלים וגו' .</b> הוצרך לחזק מה שפרצו בחומה בימי אביו :
<b style="color: gray;">מצודת דוד</b> <b>ויחזקם .</b> בכל פעם חיזק את המגדלים ההם :
<b style="color: gray;">מצודת ציון</b> <b>המקצוע .</b> הזויות כמו לשני המקצעות ( שמות כו ) :
<h3>{י}</h3>
וַיִּ֨בֶן מִגְדָּלִ֜ים בַּמִּדְבָּ֗ר וַיַּחְצֹב֙ בֹּר֣וֹת רַבִּ֔ים כִּ֤י מִקְנֶה־רַּב֙ הָ֣יָה ל֔וֹ וּבַשְּׁפֵלָ֖ה וּבַמִּישׁ֑וֹר אִכָּרִ֣ים וְכֹֽרְמִ֗ים בֶּהָרִים֙ וּבַכַּרְמֶ֔ל כִּֽי־אֹהֵ֥ב אֲדָמָ֖ה הָיָֽה׃
<b style="color: gray;">רש"י</b> <b>אכרים .</b> אראטו''רי בלע''ז : <b>וכרמים .</b> דוגמא ( שם ב' כ''ה ) לכורמים וליוגבים שומרי בהמות היה לו : <b>כי אוהב אדמה הי' .</b> מפורש בב''ר ב' להוטים אחרי אדמה היו ולא נמצא בם תועלת הוא וקין :
<b style="color: gray;">מצודת דוד</b> <b>ויחצב בורות .</b> החופר במקום אבנים קרוי חוצב בלשון מקרא : <b>כי מקנה רב .</b> והיה צריך לבורות רבים להשקות המקנה : <b>ובשפלה ובמישור .</b> מהם רועים בשפלה ומהם במישור : <b>כי אוהב אדמה .</b> אוהב היה לעסוק בעבודת אדמה :
<b style="color: gray;">מצודת ציון</b> <b>ובשפלה .</b> בעמק : <b>אכרים .</b> הם עובדי האדמה בחרישה כמו וקראו אכר אל אבל ( עמוס ה ) : <b>וכורמים .</b> עובדי הכרמים : <b>ובכרמל .</b> ענין גבעות שמנים וטובים כמו ורעה הכרמל והבשן ( ירמיה נ ) :
<h3>{יא}</h3>
וַיְהִ֣י לְעֻזִּיָּ֡הוּ חַיִל֩ עֹשֵׂ֨ה מִלְחָמָ֜ה יוֹצְאֵ֧י צָבָ֣א לִגְד֗וּד בְּמִסְפַּר֙ פְּקֻדָּתָ֔ם בְּיַד֙ (יעואל) [יְעִיאֵ֣ל] הַסּוֹפֵ֔ר וּמַעֲשֵׂיָ֖הוּ הַשּׁוֹטֵ֑ר עַ֚ל יַד־חֲנַנְיָ֔הוּ מִשָּׂרֵ֖י הַמֶּֽלֶךְ׃
<b style="color: gray;">מצודת דוד</b> <b>במספר פקודתם .</b> במספר מנינם הנמסר ביד יעיאל וכו' : <b>על יד חנניהו .</b> הוא היה מוסר בידם המספר :
<h3>{יב}</h3>
כֹּ֠ל מִסְפַּ֞ר רָאשֵׁ֤י הָאָבוֹת֙ לְגִבּ֣וֹרֵי חָ֔יִל אַלְפַּ֖יִם וְשֵׁ֥שׁ מֵאֽוֹת׃
<b style="color: gray;">מצודת דוד</b> <b>לגבורי חיל .</b> של גבורי החיל :
<h3>{יג}</h3>
וְעַל־יָדָם֩ חֵ֨יל צָבָ֜א שְׁלֹ֧שׁ מֵא֣וֹת אֶ֗לֶף וְשִׁבְעַ֤ת אֲלָפִים֙ וַחֲמֵ֣שׁ מֵא֔וֹת עוֹשֵׂ֥י מִלְחָמָ֖ה בְּכֹ֣חַ חָ֑יִל לַעְזֹ֥ר לַמֶּ֖לֶךְ עַל־הָאוֹיֵֽב׃
<b style="color: gray;">מצודת דוד</b> <b>ועל ידם .</b> הנתינים בידם ותחת ממשלתם : <b>בכח חיל .</b> הוא כפל ענין במ''ש ויורה על רב הכח :
<h3>{יד}</h3>
וַיָּכֶן֩ לָהֶ֨ם עֻזִּיָּ֜הוּ לְכָל־הַצָּבָ֗א מָגִנִּ֤ים וּרְמָחִים֙ וְכ֣וֹבָעִ֔ים וְשִׁרְיֹנ֖וֹת וּקְשָׁת֑וֹת וּלְאַבְנֵ֖י קְלָעִֽים׃
<b style="color: gray;">מצודת דוד</b> <b>ולאבני קלעים .</b> הכלים הנצרכים לאבני הקלע :
<b style="color: gray;">מצודת ציון</b> <b>ויכן .</b> מל' הכנה : <b>וכובעים .</b> עשוים הם מברזל ישימו על הראש להגן ממכת חרב : <b>ושריונות .</b> כעין מלבוש מברזל ילבשו במלחמה להגן :
<h3>{טו}</h3>
וַיַּ֣עַשׂ ׀ בִּירוּשָׁלִַ֨ם חִשְּׁבֹנ֜וֹת מַחֲשֶׁ֣בֶת חוֹשֵׁ֗ב לִהְי֤וֹת עַל־הַמִּגְדָּלִים֙ וְעַל־הַפִּנּ֔וֹת לִירוֹא֙ בַּֽחִצִּ֔ים וּבָאֲבָנִ֖ים גְּדֹל֑וֹת וַיֵּצֵ֤א שְׁמוֹ֙ עַד־לְמֵ֣רָח֔וֹק כִּֽי־הִפְלִ֥יא לְהֵעָזֵ֖ר עַ֥ד כִּֽי־חָזָֽק׃
<b style="color: gray;">רש"י</b> <b>חשבנות מחשבת חושב .</b> דוגמא ( שמות כ''ח ) מעשה חושב כלי מלחמות עשה באומנות כגון דיק ואילים המנגחים בחומה כדכתיב ( משלי כ''ד ) כי בתחבולות תעשה לך מלחמה :
<b style="color: gray;">מצודת דוד</b> <b>חשבונות .</b> מעשה אומנות הבאה ע''י מחשבה ועיון רב ולתוספות ביאור אמר מחשבת חושב ר''ל הנעשה במחשבת של החושב והוא הרגיל במחשבת העיון : <b>להיות על המגדלים .</b> מעש' האומנות ההם עשה לשומם על המגדלים לירות בהם בחצים ובאבנים : <b>כי הפליא .</b> עשה דברי' נפלאים להיות נעזר בהם עד כי נתחזק על ידיהם :
<b style="color: gray;">מצודת ציון</b> <b>הפנות .</b> המה כעין מגדלים כמו ועל הפנות הגבוהות ( צפניה א ) : <b>לירוא .</b> להשליך כמו ירה בים ( שמות טו ) :
<b style="color: gray;">רלב"ג</b> <b>ויעש בירושלם חשבונות מחשבת חושב .</b> ר''ל שכבר עשה אומניות נפלאות מעשה אומן להמציא כלים יפות בהם לירות חצים גדולים מאד ואבנים גדולות :
<h3>{טז}</h3>
וּכְחֶזְקָת֗וֹ גָּבַ֤הּ לִבּוֹ֙ עַד־לְהַשְׁחִ֔ית וַיִּמְעַ֖ל בַּיהוָ֣ה אֱלֹהָ֑יו וַיָּבֹא֙ אֶל־הֵיכַ֣ל יְהוָ֔ה לְהַקְטִ֖יר עַל־מִזְבַּ֥ח הַקְּטֹֽרֶת׃
<b style="color: gray;">רש"י</b> <b>וימעל בה' אלהיו .</b> כאן נופל לומר מעילה כי בשגגה עשה דוגמא ( ויקרא ה' ) נפש כי תמעול מעל וחטאה בשגגה : <b>ויבא אל היכל ה' .</b> שאמר נאה למלך לשרת למלך הכבוד :
<b style="color: gray;">מצודת דוד</b> <b>עד להשחית .</b> עד כי נשחת להרשיע בעבור רוב גובה הלב :
<b style="color: gray;">מצודת ציון</b> <b>וימעל .</b> ענין חטא ופשע :
<b style="color: gray;">רלב"ג</b> <b>וכחזקתו גבה לבו עד להשחית .</b> ר''ל כאשר התחזק מאד במלכותו בזה האופן שזכר גבה מאד לבו עד שהשיאהו לבו להשחית חק התורה ורצה לקחת לו כתר כהונה ולזה בא להקטיר על מזבח הזהב :
<h3>{יז}</h3>
וַיָּבֹ֥א אַחֲרָ֖יו עֲזַרְיָ֣הוּ הַכֹּהֵ֑ן וְעִמּ֞וֹ כֹּהֲנִ֧ים ׀ לַיהוָ֛ה שְׁמוֹנִ֖ים בְּנֵי־חָֽיִל׃
<h3>{יח}</h3>
וַיַּעַמְד֞וּ עַל־עֻזִּיָּ֣הוּ הַמֶּ֗לֶךְ וַיֹּ֤אמְרוּ לוֹ֙ לֹא־לְךָ֣ עֻזִּיָּ֗הוּ לְהַקְטִיר֙ לַֽיהוָ֔ה כִּ֣י לַכֹּהֲנִ֧ים בְּנֵי־אַהֲרֹ֛ן הַמְקֻדָּשִׁ֖ים לְהַקְטִ֑יר צֵ֤א מִן־הַמִּקְדָּשׁ֙ כִּ֣י מָעַ֔לְתָּ וְלֹֽא־לְךָ֥ לְכָב֖וֹד מֵיְהוָ֥ה אֱלֹהִֽים׃
<b style="color: gray;">מצודת דוד</b> <b>לא לך .</b> לא הותר לך להקטיר : <b>כי מעלת .</b> כי פשעת בזה : <b>ולא לך לכבוד .</b> ר''ל לא כמו שתחשוב אתה שיהא לך בהקטרה זו כבוד מה' כי לא כן הוא :
<b style="color: gray;">רלב"ג</b> <b>ולא לך לכבוד מה' אלהים .</b> ר''ל אין זה הדבר שעלה בלבך לעשותו לך לכבוד מאת ה' כאלו רצה בזה כי כבר ישיגהו על זה ממנו עונש ובזיון :
<h3>{יט}</h3>
וַיִּזְעַף֙ עֻזִּיָּ֔הוּ וּבְיָד֥וֹ מִקְטֶ֖רֶת לְהַקְטִ֑יר וּבְזַעְפּ֣וֹ עִם־הַכֹּהֲנִ֗ים וְ֠הַצָּרַעַת זָרְחָ֨ה בְמִצְח֜וֹ לִפְנֵ֤י הַכֹּֽהֲנִים֙ בְּבֵ֣ית יְהוָ֔ה מֵעַ֖ל לְמִזְבַּ֥ח הַקְּטֹֽרֶת׃
<b style="color: gray;">רש"י</b> <b>ובידו מקטרת להקטיר .</b> ורצה להכות בו הכהן המונעו מלהקטיר קטורת :
<b style="color: gray;">מצודת דוד</b> <b>ויזעף .</b> על שמיחה בו : <b>ובידו מקטרת .</b> וכבר היה בידו המחתה ובו הקטורת : <b>ובזעפו .</b> ובעת זעפו פרחה הצרעת במצחו ולפי שהצרעת לבנה הוא כמ''ש ואם בהרת לבנה הוא ( ויקרא י''ג ) לזה אמר לשון זריחה כי מבהיק בעבור הלובן : <b>מעל .</b> בעמדו מעל המזבח :
<b style="color: gray;">מצודת ציון</b> <b>ויזעף .</b> ענין כעס : <b>מקטרת .</b> כן יקרא המחתה כשהיא עם הקטרת ונכונה להקטיר :
<b style="color: gray;">רלב"ג</b> <b>ויזעף עזיהו .</b> ר''ל שכעס עם הכהנים ובעת כעסו נגעו ה' יתברך וזרחה הצרעת במצחו והוכרח לצאת משם במהירות כי נגעו ה' :
<h3>{כ}</h3>
וַיִּ֣פֶן אֵלָ֡יו עֲזַרְיָהוּ֩ כֹהֵ֨ן הָרֹ֜אשׁ וְכָל־הַכֹּהֲנִ֗ים וְהִנֵּה־ה֤וּא מְצֹרָע֙ בְּמִצְח֔וֹ וַיַּבְהִל֖וּהוּ מִשָּׁ֑ם וְגַם־הוּא֙ נִדְחַ֣ף לָצֵ֔את כִּ֥י נִגְּע֖וֹ יְהוָֽה׃
<b style="color: gray;">מצודת דוד</b> <b>ויבהילוהו .</b> הוציאוהו משם בבהלה ומהירות : <b>נדחף לצאת .</b> מעצמו היה נדחף לצאת מהר בי ראה שה' נגעו ובעונש בא :
<b style="color: gray;">מצודת ציון</b> <b>נדחף .</b> מל' דחיפה ומהירות היציאה :
<h3>{כא}</h3>
וַיְהִי֩ עֻזִּיָּ֨הוּ הַמֶּ֜לֶךְ מְצֹרָ֣ע ׀ עַד־י֣וֹם מוֹת֗וֹ וַיֵּ֜שֶׁב בֵּ֤ית (החפשות) [הַֽחָפְשִׁית֙] מְצֹרָ֔ע כִּ֥י נִגְזַ֖ר מִבֵּ֣ית יְהוָ֑ה וְיוֹתָ֤ם בְּנוֹ֙ עַל־בֵּ֣ית הַמֶּ֔לֶךְ שׁוֹפֵ֖ט אֶת־עַ֥ם הָאָֽרֶץ׃
<b style="color: gray;">רש"י</b> <b>בית החפשית .</b> ובירושלמי מפורש עשה לו בית בבית הקברות על שם במתים חפשי ( תהלים פ''ח ) : <b>כי נגזר .</b> לו מלבא עוד בין הבריות דוגמא ( מגילה ב ) ואת אשר נגזר עליה :
<b style="color: gray;">מצודת דוד</b> <b>בית החפשית .</b> בבית החפשית רצה לומר עזב הנהגת המלוכה והיה חפשי מן העמל וכמ''ש רז''ל שהמלכות לעבדות יחשב לפי רב העמל : <b>כי נגזר .</b> כי נכרת מלבוא לבית ה' בעבור טומאת צרעתו לזה עזב גם הנהגת המלוכה : <b>על בית המלך .</b> היה ממונה על בית המלך להיות שופט משפט העם תחת המלך :
<b style="color: gray;">מצודת ציון</b> <b>נגזר .</b> נכרת :
<h3>{כב}</h3>
וְיֶ֙תֶר֙ דִּבְרֵ֣י עֻזִּיָּ֔הוּ הָרִאשֹׁנִ֖ים וְהָאֲחֲרֹנִ֑ים כָּתַ֛ב יְשַֽׁעְיָ֥הוּ בֶן־אָמ֖וֹץ הַנָּבִֽיא׃
<h3>{כג}</h3>
וַיִּשְׁכַּ֨ב עֻזִּיָּ֜הוּ עִם־אֲבֹתָ֗יו וַיִּקְבְּר֨וּ אֹת֤וֹ עִם־אֲבֹתָיו֙ בִּשְׂדֵ֤ה הַקְּבוּרָה֙ אֲשֶׁ֣ר לַמְּלָכִ֔ים כִּ֥י אָמְר֖וּ מְצוֹרָ֣ע ה֑וּא וַיִּמְלֹ֛ךְ יוֹתָ֥ם בְּנ֖וֹ תַּחְתָּֽיו׃
<b style="color: gray;">רש"י</b> <b>בשדה הקבורה .</b> ולא במערה עם המלכים :
<b style="color: gray;">מצודת דוד</b> <b>בשדה הקבורה .</b> ולא במערה של קבררת המלכים : <b>מצורע הוא .</b> ואין מהראוי א''כ לקוברו במערה עם המלכים :
<h2>דברי הימים ב פרק-כז</h2>
<h3>{א}</h3>
בֶּן־עֶשְׂרִ֨ים וְחָמֵ֤שׁ שָׁנָה֙ יוֹתָ֣ם בְּמָלְכ֔וֹ וְשֵׁשׁ־עֶשְׂרֵ֣ה שָׁנָ֔ה מָלַ֖ךְ בִּֽירוּשָׁלִָ֑ם וְשֵׁ֣ם אִמּ֔וֹ יְרוּשָׁ֖ה בַּת־צָדֽוֹק׃
<h3>{ב}</h3>
וַיַּ֨עַשׂ הַיָּשָׁ֜ר בְּעֵינֵ֣י יְהוָ֗ה כְּכֹ֤ל אֲשֶׁר־עָשָׂה֙ עֻזִּיָּ֣הוּ אָבִ֔יו רַ֕ק לֹא־בָ֖א אֶל־הֵיכַ֣ל יְהוָ֑ה וְע֥וֹד הָעָ֖ם מַשְׁחִיתִֽים׃
<b style="color: gray;">רש"י</b> <b>ככל אשר עשה עזיהו אביו .</b> הטובות שעשה אביו וזהו שאמר רבי שמעון בן יוחאי במסכת סוכה אלמלא יהי' אברהם אבינו מקבל עליו כל עונות הדורות עד לו אני הייתי מקבל עלי חטאי הדורות מאברהם עד לי ואם היה יותם בן עזיהו עמי היינו מקבלין עלינו מאברהם ועד סוף הדורות שבכל המלכים שלפניו ולאחריו מצינו בהם חטא חוץ מיותם , דוד רק באוריה החתי שלמה נשיו הטו לבבו ורחבעם עזב את תורת ה' , אביה וילך בכל חטאת אביו , אסא הוציא כסף וזהב מאוצרות בית ה' ונתן הנביא בית המהפכת , יהושפט נתחבר לרשע יהורם הרג אחיו אחזיהו אמו יועצתו להרשיע יואש הרג זכריה ונעשה קדש אמציה השתחו' לפסילי שעיר עזיהו נכנס להיכל להקטיר אחז הלך בדרכי מלך ישראל וגם עשה מצבות לבעלים חזקיה גבה לבו ויהי עליו קצף ועל שלשה לא הודו לו , מנשה עשה הרע בעיני ה' יאשיהו לא שמע דברי נבואה מפי אלהים צדקיה עשה הרע בעיני ה' ולא נכנע מפני ירמיה אבל יותם לא נמצא בו שום דופי ( כך אמר לי ר' אלעזר בר משה ) : <b>ועוד העם משחיתים .</b> כדכתיב ( במלכים ב' ט' ) עוד העם מזבחים ומקטרים :
<b style="color: gray;">מצודת דוד</b> <b>ככל אשר עשה .</b> ר''ל בדבר הישר עשה כאביו רק לא בדבר המעל ולא בא אל ההיכל ולהקטיר כמו שבא אביו : <b>ועוד העם .</b> ר''ל עם כי יותם היה צדיק גמור עכ''ז היו העם משחיתים דרכיהם ולא למדו מדרכיו :
<h3>{ג}</h3>
ה֗וּא בָּנָ֛ה אֶת־שַׁ֥עַר בֵּית־יְהוָ֖ה הָעֶלְי֑וֹן וּבְחוֹמַ֥ת הָעֹ֛פֶל בָּנָ֖ה לָרֹֽב׃
<b style="color: gray;">רש"י</b> <b>ובחומת העופל .</b> דוגמא ( ישעיה לב ) עופל ובחן היה בונה מצודות :
<b style="color: gray;">מצודת דוד</b> <b>הוא בנה .</b> ר''ל בנה עליו בנין גבוה או שנפל וחזר הוא ובנהו מחדש :
<b style="color: gray;">מצודת ציון</b> <b>העופל .</b> שם מגדל וכן ויבא אל העופל ( מ''ב ה ) :
<b style="color: gray;">רלב"ג</b> <b>ובחומת העופל .</b> הוא מקום גבוה בירושלים :
<h3>{ד}</h3>
וְעָרִ֥ים בָּנָ֖ה בְּהַר־יְהוּדָ֑ה וּבֶחֳרָשִׁ֣ים בָּנָ֔ה בִּֽירָנִיּ֖וֹת וּמִגְדָּלִֽים׃
<b style="color: gray;">רש"י</b> <b>ובחרשים בנה בירניות .</b> לשון בירה גדולה :
<b style="color: gray;">מצודת ציון</b> <b>ובחרשים .</b> ביערות כמו וחרש מצל ( יחזקאל לא ) ור''ל סעיף : <b>ברניות .</b> ארמונות וכן לא לאדם הבירה ( דה''א כט ) :
<b style="color: gray;">רלב"ג</b> <b>ובחרשים בנה .</b> ר''ל בשדות או ביערים ועשה זה לחזק מלכותו :
<h3>{ה}</h3>
וְ֠הוּא נִלְחַ֞ם עִם־מֶ֣לֶךְ בְּנֵי־עַמּוֹן֮ וַיֶּחֱזַ֣ק עֲלֵיהֶם֒ וַיִּתְּנוּ־ל֨וֹ בְנֵֽי־עַמּ֜וֹן בַּשָּׁנָ֣ה הַהִ֗יא מֵאָה֙ כִּכַּר־כֶּ֔סֶף וַעֲשֶׂ֨רֶת אֲלָפִ֤ים כֹּרִים֙ חִטִּ֔ים וּשְׂעוֹרִ֖ים עֲשֶׂ֣רֶת אֲלָפִ֑ים זֹ֗את הֵשִׁ֤יבוּ לוֹ֙ בְּנֵ֣י עַמּ֔וֹן וּבַשָּׁנָ֥ה הַשֵּׁנִ֖ית וְהַשְּׁלִשִֽׁית׃
<b style="color: gray;">מצודת דוד</b> <b>ושעורים עשרת אלפים .</b> מוסב הוא על כורים :
<b style="color: gray;">מצודת ציון</b> <b>השיבו .</b> לפי ששלחו שלשה פעמים לזה אמר השיבו ר''ל שלחו והשיבו ושלחו :
<h3>{ו}</h3>
וַיִּתְחַזֵּ֖ק יוֹתָ֑ם כִּ֚י הֵכִ֣ין דְּרָכָ֔יו לִפְנֵ֖י יְהוָ֥ה אֱלֹהָֽיו׃
<h3>{ז}</h3>
וְיֶתֶר֙ דִּבְרֵ֣י יוֹתָ֔ם וְכָל־מִלְחֲמֹתָ֖יו וּדְרָכָ֑יו הִנָּ֣ם כְּתוּבִ֔ים עַל־סֵ֥פֶר מַלְכֵֽי־יִשְׂרָאֵ֖ל וִיהוּדָֽה׃
<h3>{ח}</h3>
בֶּן־עֶשְׂרִ֧ים וְחָמֵ֛שׁ שָׁנָ֖ה הָיָ֣ה בְמָלְכ֑וֹ וְשֵׁשׁ־עֶשְׂרֵ֣ה שָׁנָ֔ה מָלַ֖ךְ בִּירוּשָׁלִָֽם׃
<h3>{ט}</h3>
וַיִּשְׁכַּ֤ב יוֹתָם֙ עִם־אֲבֹתָ֔יו וַיִּקְבְּר֥וּ אֹת֖וֹ בְּעִ֣יר דָּוִ֑יד וַיִּמְלֹ֛ךְ אָחָ֥ז בְּנ֖וֹ תַּחְתָּֽיו׃
<h2>דברי הימים ב פרק-כח</h2>
<h3>{א}</h3>
בֶּן־עֶשְׂרִ֤ים שָׁנָה֙ אָחָ֣ז בְּמָלְכ֔וֹ וְשֵׁשׁ־עֶשְׂרֵ֣ה שָׁנָ֔ה מָלַ֖ךְ בִּירוּשָׁלִָ֑ם וְלֹא־עָשָׂ֧ה הַיָּשָׁ֛ר בְּעֵינֵ֥י יְהוָ֖ה כְּדָוִ֥יד אָבִֽיו׃
<b style="color: gray;">רלב"ג</b> <b>.</b> . . :
<h3>{ב}</h3>
וַיֵּ֕לֶךְ בְּדַרְכֵ֖י מַלְכֵ֣י יִשְׂרָאֵ֑ל וְגַ֧ם מַסֵּכ֛וֹת עָשָׂ֖ה לַבְּעָלִֽים׃
<b style="color: gray;">מצודת ציון</b> <b>מסכות .</b> פסילים יצוקים ממתכת וכן אלהי מסכה ( שמות לד ) :
<h3>{ג}</h3>
וְה֥וּא הִקְטִ֖יר בְּגֵ֣יא בֶן־הִנֹּ֑ם וַיַּבְעֵ֤ר אֶת־בָּנָיו֙ בָּאֵ֔שׁ כְּתֹֽעֲבוֹת֙ הַגּוֹיִ֔ם אֲשֶׁר֙ הֹרִ֣ישׁ יְהוָ֔ה מִפְּנֵ֖י בְּנֵ֥י יִשְׂרָאֵֽל׃
<b style="color: gray;">מצודת דוד</b> <b>ויבער את בניו .</b> היא עבודת המולך :
<b style="color: gray;">מצודת ציון</b> <b>ויבער .</b> ענין שרפה : <b>הוריש .</b> גרש :
<h3>{ד}</h3>
וַיְזַבֵּ֧חַ וַיְקַטֵּ֛ר בַּבָּמ֖וֹת וְעַל־הַגְּבָע֑וֹת וְתַ֖חַת כָּל־עֵ֥ץ רַעֲנָֽן׃
<h3>{ה}</h3>
וַֽיִּתְּנֵ֜הוּ יְהוָ֣ה אֱלֹהָיו֮ בְּיַ֣ד מֶ֣לֶךְ אֲרָם֒ וַיַּ֨כּוּ־ב֔וֹ וַיִּשְׁבּ֤וּ מִמֶּ֙נּוּ֙ שִׁבְיָ֣ה גְדוֹלָ֔ה וַיָּבִ֖יאוּ דַּרְמָ֑שֶׂק וְ֠גַם בְּיַד־מֶ֤לֶךְ יִשְׂרָאֵל֙ נִתָּ֔ן וַיַּךְ־בּ֖וֹ מַכָּ֥ה גְדוֹלָֽה׃
<h3>{ו}</h3>
וַיַּהֲרֹג֩ פֶּ֨קַח בֶּן־רְמַלְיָ֜הוּ בִּֽיהוּדָ֗ה מֵאָ֨ה וְעֶשְׂרִ֥ים אֶ֛לֶף בְּי֥וֹם אֶחָ֖ד הַכֹּ֣ל בְּנֵי־חָ֑יִל בְּעָזְבָ֕ם אֶת־יְהוָ֖ה אֱלֹהֵ֥י אֲבוֹתָֽם׃
<b style="color: gray;">מצודת דוד</b> <b>בעזבם .</b> בעבור עזבם ובעונש בא :
<h3>{ז}</h3>
וַֽיַּהֲרֹ֞ג זִכְרִ֣י ׀ גִּבּ֣וֹר אֶפְרַ֗יִם אֶת־מַעֲשֵׂיָ֙הוּ֙ בֶּן־הַמֶּ֔לֶךְ וְאֶת־עַזְרִיקָ֖ם נְגִ֣יד הַבָּ֑יִת וְאֶת־אֶלְקָנָ֖ה מִשְׁנֵ֥ה הַמֶּֽלֶךְ׃
<b style="color: gray;">רש"י</b> <b>את מעשיהו בן המלך .</b> אחז , הרג זכרי גבור אפרים : <b>ואת עזריקם .</b> ואת ואת דוגמא ( בראשית ל''ו ) ואיה וענה וכן נרדם ורכב וסוס ( תהלים ע''ו ) :
<b style="color: gray;">מצודת ציון</b> <b>נגיד הבית .</b> פקיד הבית : <b>משנה המלך .</b> שני למלך :
<h3>{ח}</h3>
וַיִּשְׁבּוּ֩ בְנֵֽי־יִשְׂרָאֵ֨ל מֵֽאֲחֵיהֶ֜ם מָאתַ֣יִם אֶ֗לֶף נָשִׁים֙ בָּנִ֣ים וּבָנ֔וֹת וְגַם־שָׁלָ֥ל רָ֖ב בָּזְז֣וּ מֵהֶ֑ם וַיָּבִ֥יאוּ אֶת־הַשָּׁלָ֖ל לְשֹׁמְרֽוֹן׃
<b style="color: gray;">מצודת דוד</b> <b>בנים ובנות .</b> ר''ל קטנים וקטנות :
<h3>{ט}</h3>
וְ֠שָׁם הָיָ֨ה נָבִ֥יא לַֽיהוָה֮ עֹדֵ֣ד שְׁמוֹ֒ וַיֵּצֵ֗א לִפְנֵ֤י הַצָּבָא֙ הַבָּ֣א לְשֹׁמְר֔וֹן וַיֹּ֣אמֶר לָהֶ֗ם הִ֠נֵּה בַּחֲמַ֨ת יְהוָ֧ה אֱלֹהֵֽי־אֲבוֹתֵיכֶ֛ם עַל־יְהוּדָ֖ה נְתָנָ֣ם בְּיֶדְכֶ֑ם וַתַּֽהַרְגוּ־בָ֣ם בְזַ֔עַף עַ֥ד לַשָּׁמַ֖יִם הִגִּֽיעַ׃
<b style="color: gray;">מצודת דוד</b> <b>לפני הצבא .</b> לקראת הצבא : <b>בחמת ה' .</b> בעבור שבערה חמת ה' על יהודה לזה נתנם בידכם ולא בעבור זכותכם : <b>בזעף .</b> בכעס רב וגדול עד שהגיע אל השמים לרוב גדלו והוא מלשון מליצה וכאומר והנה בזה קבלו די גמולם :
<h3>{י}</h3>
וְ֠עַתָּה בְּנֵֽי־יְהוּדָ֤ה וִֽירוּשָׁלִַ֙ם֙ אַתֶּ֣ם אֹמְרִ֔ים לִכְבֹּ֛שׁ לַעֲבָדִ֥ים וְלִשְׁפָח֖וֹת לָכֶ֑ם הֲלֹ֤א רַק־אַתֶּם֙ עִמָּכֶ֣ם אֲשָׁמ֔וֹת לַיהוָ֖ה אֱלֹהֵיכֶֽם׃
<b style="color: gray;">מצודת דוד</b> <b>ועתה .</b> הואיל וקבלו די הגמול וכי מהראוי לכבשם עוד לעבדים ולשפחות : <b>הלא רק אתם .</b> ר''ל השביה ההיא לא לטובה לכם הבאתם עמכם רק אתם מביאים עמכם אשמות ופשעים :
<b style="color: gray;">מצודת ציון</b> <b>לכבוש .</b> לאחוז בחזקה כמו ותכבשו אותם ( ירמיה לד ) :
<b style="color: gray;">רלב"ג</b> <b>הלא רק אתם עמכם אשמות לה' אלהיכם .</b> ר''ל הלא רק מה שאתם בו מזאת המחשבה לכבוש אחיכם לעבדים ולשפחות הנה עמכם אשמות לה' אלהיכם מדברים אחרים ותוסיפו על חטאתיכם זה הפשע . ( יא ) ולזה שמעוני והשיבו את השביה מאחיכ' כי חרון אף ה' עליכם על מה שאתם מוסיפים על חטאתיכם פשע זה :
<h3>{יא}</h3>
וְעַתָּ֣ה שְׁמָע֔וּנִי וְהָשִׁ֙יבוּ֙ הַשִּׁבְיָ֔ה אֲשֶׁ֥ר שְׁבִיתֶ֖ם מֵאֲחֵיכֶ֑ם כִּ֛י חֲר֥וֹן אַף־יְהוָ֖ה עֲלֵיכֶֽם׃
<b style="color: gray;">מצודת דוד</b> <b>כי חרון .</b> כי פן יהיה חרון אף ה' עליכם :
<h3>{יב}</h3>
וַיָּקֻ֨מוּ אֲנָשִׁ֜ים מֵרָאשֵׁ֣י בְנֵֽי־אֶפְרַ֗יִם עֲזַרְיָ֤הוּ בֶן־יְהֽוֹחָנָן֙ בֶּרֶכְיָ֣הוּ בֶן־מְשִׁלֵּמ֔וֹת וִֽיחִזְקִיָּ֙הוּ֙ בֶּן־שַׁלֻּ֔ם וַעֲמָשָׂ֖א בֶּן־חַדְלָ֑י עַל־הַבָּאִ֖ים מִן־הַצָּבָֽא׃
<b style="color: gray;">מצודת דוד</b> <b>על הבאים .</b> לעורר לבבם לעזוב השבוים :
<h3>{יג}</h3>
וַיֹּאמְר֣וּ לָהֶ֗ם לֹא־תָבִ֤יאוּ אֶת־הַשִּׁבְיָה֙ הֵ֔נָּה כִּי֩ לְאַשְׁמַ֨ת יְהוָ֤ה עָלֵ֙ינוּ֙ אַתֶּ֣ם אֹמְרִ֔ים לְהֹסִ֥יף עַל־חַטֹּאתֵ֖ינוּ וְעַל־אַשְׁמָתֵ֑ינוּ כִּֽי־רַבָּ֤ה אַשְׁמָה֙ לָ֔נוּ וַחֲר֥וֹן אָ֖ף עַל־יִשְׂרָאֵֽל׃
<b style="color: gray;">מצודת דוד</b> <b>הנה .</b> אל שומרון : <b>כי לאשמת ה' .</b> את אשמת ה' ר''ל דברי' הנחשבים בעיני ה' לאשמה אתם אומרים להוסיף עלינו עוד על חטאתינו אשר מאז : <b>כי רבה .</b> בדבר הזה יהיה לנו אשמה רבה וחרון אף מה' על ישראל :
<h3>{יד}</h3>
וַיַּעֲזֹ֣ב הֶֽחָל֗וּץ אֶת־הַשִּׁבְיָה֙ וְאֶת־הַבִּזָּ֔ה לִפְנֵ֥י הַשָּׂרִ֖ים וְכָל־הַקָּהָֽל׃
<b style="color: gray;">מצודת דוד</b> <b>ויעזוב וכו' .</b> לפני השרים עזבו הכל מידם והעמידם לפני השרים לעשות בהם הטוב בעיניהם :
<b style="color: gray;">מצודת ציון</b> <b>החלוץ .</b> אנשי המלחמה המזויינים :
<h3>{טו}</h3>
וַיָּקֻ֣מוּ הָאֲנָשִׁים֩ אֲשֶׁר־נִקְּב֨וּ בְשֵׁמ֜וֹת וַיַּחֲזִ֣יקוּ בַשִּׁבְיָ֗ה וְכָֽל־מַעֲרֻמֵּיהֶם֮ הִלְבִּ֣ישׁוּ מִן־הַשָּׁלָל֒ וַיַּלְבִּשׁ֣וּם וַ֠יַּנְעִלוּם וַיַּאֲכִל֨וּם וַיַּשְׁק֜וּם וַיְסֻכ֗וּם וַיְנַהֲל֤וּם בַּחֲמֹרִים֙ לְכָל־כּוֹשֵׁ֔ל וַיְבִיא֛וּם יְרֵח֥וֹ עִיר־הַתְּמָרִ֖ים אֵ֣צֶל אֲחֵיהֶ֑ם וַיָּשׁ֖וּבוּ שֹׁמְרֽוֹן׃
<b style="color: gray;">רש"י</b> <b>ויקמו האנשים אשר נקבו בשמות .</b> למעלה מי הם אותם אנשים שהם מראשי בני אפרים עזריהו בן יהוחנן וחביריו : <b>וכל מערמיהם .</b> לשון ערום ועריה :
<b style="color: gray;">מצודת דוד</b> <b>אשר נקבו .</b> עזריהו וחבריו הנזכרים למעלה : <b>ויחזיקו בשביה .</b> שיהיו תחת ידם וברשותם : <b>וכל מערמיהם .</b> כל מי בהם שהיה ערום מבלי לבוש הלבישו מן השלל : <b>וינעלום .</b> נתנו מנעלים ברגליהם : <b>ויסכום .</b> בשמן : <b>וינהלום .</b> הנהיגום על החמורים את כל מי שחלש כחו ונחלש ללכת ברגליו : <b>אצל אחיהם .</b> מבני שבט יהודה :
<b style="color: gray;">מצודת ציון</b> <b>נקבו .</b> נתפרשו כמו ונוקב שם ( ויקרא כד ) : <b>ויחזיקו .</b> אחזו : <b>וינהלום .</b> ענין הנהגה כמו אתנהלה לאטי ( בראשית לג ) : <b>כושל .</b> ענין תשות כח כמו כשל כח הסבל ( נחמיה ד ) : <b>עיר התמרים .</b> על שם שגדל בה תמרים הרבה :
<b style="color: gray;">רלב"ג</b> <b>וינהלום בחמורים לכל כושל .</b> ר''ל כל מי שהיה חלוש ולא היה יכול ללכת ברגליו :
<h3>{טז}</h3>
בָּעֵ֣ת הַהִ֗יא שָׁלַ֞ח הַמֶּ֧לֶךְ אָחָ֛ז עַל־מַלְכֵ֥י אַשּׁ֖וּר לַעְזֹ֥ר לֽוֹ׃
<b style="color: gray;">מצודת דוד</b> <b>בעת ההיא .</b> שנלחם בו מלך ישראל :
<h3>{יז}</h3>
וְע֥וֹד אֲדוֹמִ֖ים בָּ֑אוּ וַיַּכּ֥וּ בִיהוּדָ֖ה וַיִּשְׁבּוּ־שֶֽׁבִי׃
<h3>{יח}</h3>
וּפְלִשְׁתִּ֣ים פָּשְׁט֗וּ בְּעָרֵ֨י הַשְּׁפֵלָ֣ה וְהַנֶּגֶב֮ לִֽיהוּדָה֒ וַֽ֠יִּלְכְּדוּ אֶת־בֵּֽית־שֶׁ֨מֶשׁ וְאֶת־אַיָּל֜וֹן וְאֶת־הַגְּדֵר֗וֹת וְאֶת־שׂוֹכ֤וֹ וּבְנוֹתֶ֙יהָ֙ וְאֶת־תִּמְנָ֣ה וּבְנוֹתֶ֔יהָ וְאֶת־גִּמְז֖וֹ וְאֶת־בְּנֹתֶ֑יהָ וַיֵּשְׁב֖וּ שָֽׁם׃
<b style="color: gray;">רש"י</b> <b>ופלשתים פשטו בערי השפלה והנגב .</b> שהוא כנגדם כדכתיב והכנעני יושב על הים :
<b style="color: gray;">מצודת דוד</b> <b>בערי השפלה והנגב .</b> בהערים שעמדו בעמק ובערים הדרומים של יהודה :
<h3>{יט}</h3>
כִּֽי־הִכְנִ֤יעַ יְהוָה֙ אֶת־יְהוּדָ֔ה בַּעֲב֖וּר אָחָ֣ז מֶֽלֶךְ־יִשְׂרָאֵ֑ל כִּ֤י הִפְרִ֙יעַ֙ בִּֽיהוּדָ֔ה וּמָע֥וֹל מַ֖עַל בַּיהוָֽה׃
<b style="color: gray;">רש"י</b> <b>כי הפריע ביהודה .</b> דוגמא ( שמות ל''ב ) כי פרעה אהרן בפרוע פרעות ( שופטים ה' ) :
<b style="color: gray;">מצודת דוד</b> <b>כי הפריע ביהודה .</b> הוא גלה מעשיהם הרעים כי ע''י עשו בפרסום רב : <b>ומעול .</b> וגם הוא עצמו מעל בה' :
<b style="color: gray;">מצודת ציון</b> <b>הפריע .</b> ענין גלוי כמו ופרע את ראש האשה ( במדבר ה ) :
<b style="color: gray;">רלב"ג</b> <b>כי הפריע ביהודה ומעול מעל בה' .</b> ר''ל שכבר השבית ובטל ביהודה את מצות התורה והביאם לעבור על האזהרות שבה :
<h3>{כ}</h3>
וַיָּבֹ֣א עָלָ֔יו תִּלְּגַ֥ת פִּלְנְאֶ֖סֶר מֶ֣לֶךְ אַשּׁ֑וּר וַיָּ֥צַר ל֖וֹ וְלֹ֥א חֲזָקֽוֹ׃
<b style="color: gray;">רש"י</b> <b>ויבא עליו .</b> ששלח אחריו לעזור לו כמו שכתוב במלכים ( ב' ט''ז ) וישלח מלאכים אל תגלת פלנאסר : <b>ויצר לו .</b> ממה שחלק לו את בית ה' ואת בית המלך וגו' :
<b style="color: gray;">מצודת דוד</b> <b>ויצר לו .</b> עם שהוא שלח אליו לעזרו היצר לו עוד ולא חזקו כאשר שאל ממנו ואף שנלחם בעבורו עם מלך ארם כמ''ש במ''ב מ''מ לא יחשב לעזור הואיל והוא היצר לו בסוף :
<b style="color: gray;">מצודת ציון</b> <b>תלגת פלנאסר .</b> הוא תגלת פלסר האמור במ''ב : <b>ויצר .</b> מלשון צר ודוחק :
<b style="color: gray;">רלב"ג</b> <b>ויצר לו ולא חזקו .</b> אמר זה כי כבר דמה אחז להתחזק עם יד מלך אשור ולזה שלח לו עבדך ובנך אני ולא היה לו ממלך אשור העזר שחשב :
<h3>{כא}</h3>
כִּֽי־חָלַ֤ק אָחָז֙ אֶת־בֵּ֣ית יְהוָ֔ה וְאֶת־בֵּ֥ית הַמֶּ֖לֶךְ וְהַשָּׂרִ֑ים וַיִּתֵּן֙ לְמֶ֣לֶךְ אַשּׁ֔וּר וְלֹ֥א לְעֶזְרָ֖ה לֽוֹ׃
<b style="color: gray;">רש"י</b> <b>ולא לעזרה לו .</b> אף על פי שמצינו במלכים ( שם ) ויעל מלך אשור על דמשק ויתפשה ויגלה קירה ואת רצין המית לא היה לו לעזרה כל כך לחזקו ולהשיב לו ערים שלקחו ממנו פלשתים :
<b style="color: gray;">מצודת דוד</b> <b>כי חלק .</b> אף כי חלק אחז את האוצרות הנמצא בבית ה' וכו' ונתן חלק אחד למלך אשור אעפ''כ לא היה לו לעזרה :
<h3>{כב}</h3>
וּבְעֵת֙ הָצֵ֣ר ל֔וֹ וַיּ֖וֹסֶף לִמְע֣וֹל בַּיהוָ֑ה ה֖וּא הַמֶּ֥לֶךְ אָחָֽז׃
<b style="color: gray;">מצודת דוד</b> <b>ובעת הצר לו .</b> בעת שהיה צר לו לא שב לה' כי אם עוד הוסיף למעול יותר : <b>הוא המלך .</b> ר''ל כל ימיו הי' בהויתו ולא חזר בו :
<h3>{כג}</h3>
וַיִּזְבַּ֗ח לֵֽאלֹהֵ֣י דַרְמֶשֶׂק֮ הַמַּכִּ֣ים בּוֹ֒ וַיֹּ֗אמֶר כִּ֠י אֱלֹהֵ֤י מַלְכֵֽי־אֲרָם֙ הֵ֚ם מַעְזְרִ֣ים אוֹתָ֔ם לָהֶ֥ם אֲזַבֵּ֖חַ וְיַעְזְר֑וּנִי וְהֵ֛ם הָֽיוּ־ל֥וֹ לְהַכְשִׁיל֖וֹ וּלְכָל־יִשְׂרָאֵֽל׃
<b style="color: gray;">מצודת דוד</b> <b>המכים בו .</b> הוא חוזר על אנשי דרמשק : <b>להכשילו .</b> כי בעבור זה הי' ה' מענשו עוד יותר :
<h3>{כד}</h3>
וַיֶּאֱסֹ֨ף אָחָ֜ז אֶת־כְּלֵ֣י בֵית־הָֽאֱלֹהִ֗ים וַיְקַצֵּץ֙ אֶת־כְּלֵ֣י בֵית־הָֽאֱלֹהִ֔ים וַיִּסְגֹּ֖ר אֶת־דַּלְת֣וֹת בֵּית־יְהוָ֑ה וַיַּ֨עַשׂ ל֧וֹ מִזְבְּח֛וֹת בְּכָל־פִּנָּ֖ה בִּירוּשָׁלִָֽם׃
<b style="color: gray;">רש"י</b> <b>ויסגר את דלתות בית ה' .</b> כדי שלא יבואו הכהנים לעבוד עבודתם באהל מועד כי אם לבוא למזבחות שעש' בכל פינה בירושלים וחזקיה פתח דלתות בית ה' לפי שאביו סגר דלתות בית ה' :
<b style="color: gray;">מצודת דוד</b> <b>ויקצץ .</b> קלף וכרת מהם את הזהב : <b>ויסגור .</b> לבל יבא מי לבה''מ :
<b style="color: gray;">מצודת ציון</b> <b>ויקצץ .</b> ענין חיתוך וכריתה כמו ויקצץ פתילים ( שמות לט ) : <b>פנה .</b> זויות :
<b style="color: gray;">רלב"ג</b> <b>ויסגור את דלתות בית ה' .</b> ידמה שמשה זה למנוע עבודת ה' לגמרי כמו שנתבאר אחר זה ולזה גם כן ספר כי חזקיה פתח את דלתות בית ה' להעמיד העבודה על מכונה :
<h3>{כה}</h3>
וּבְכָל־עִ֨יר וָעִ֤יר לִֽיהוּדָה֙ עָשָׂ֣ה בָמ֔וֹת לְקַטֵּ֖ר לֵֽאלֹהִ֣ים אֲחֵרִ֑ים וַיַּכְעֵ֕ס אֶת־יְהוָ֖ה אֱלֹהֵ֥י אֲבֹתָֽיו׃
<h3>{כו}</h3>
וְיֶ֤תֶר דְּבָרָיו֙ וְכָל־דְּרָכָ֔יו הָרִאשֹׁנִ֖ים וְהָאַחֲרוֹנִ֑ים הִנָּ֣ם כְּתוּבִ֔ים עַל־סֵ֥פֶר מַלְכֵֽי־יְהוּדָ֖ה וְיִשְׂרָאֵֽל׃
<h3>{כז}</h3>
וַיִּשְׁכַּ֨ב אָחָ֜ז עִם־אֲבֹתָ֗יו וַֽיִּקְבְּרֻ֤הוּ בָעִיר֙ בִּיר֣וּשָׁלִַ֔ם כִּ֚י לֹ֣א הֱבִיאֻ֔הוּ לְקִבְרֵ֖י מַלְכֵ֣י יִשְׂרָאֵ֑ל וַיִּמְלֹ֛ךְ יְחִזְקִיָּ֥הֽוּ בְנ֖וֹ תַּחְתָּֽיו׃
<b style="color: gray;">מצודת דוד</b> <b>כי לא וכו' .</b> בעבור גודל רשעתו : <b>מלכי ישראל .</b> כי גם דוד ושלמה נקברו שמה אשר היו גם מלכי ישראל :
<h2>דברי הימים ב פרק-כט</h2>
<h3>{א}</h3>
יְחִזְקִיָּ֣הוּ מָלַ֗ךְ בֶּן־עֶשְׂרִ֤ים וְחָמֵשׁ֙ שָׁנָ֔ה וְעֶשְׂרִ֤ים וָתֵ֙שַׁע֙ שָׁנָ֔ה מָלַ֖ךְ בִּירוּשָׁלִָ֑ם וְשֵׁ֣ם אִמּ֔וֹ אֲבִיָּ֖ה בַּת־זְכַרְיָֽהוּ׃
<h3>{ב}</h3>
וַיַּ֥עַשׂ הַיָּשָׁ֖ר בְּעֵינֵ֣י יְהוָ֑ה כְּכֹ֥ל אֲשֶׁר־עָשָׂ֖ה דָּוִ֥יד אָבִֽיו׃
<h3>{ג}</h3>
ה֣וּא בַשָּׁנָה֩ הָרִאשׁוֹנָ֨ה לְמָלְכ֜וֹ בַּחֹ֣דֶשׁ הָרִאשׁ֗וֹן פָּתַ֛ח אֶת־דַּלְת֥וֹת בֵּית־יְהוָ֖ה וַֽיְחַזְּקֵֽם׃
<b style="color: gray;">רש"י</b> <b>ויחזקם .</b> לפי שאחז קצץ את כל כלי בית האלהים :
<b style="color: gray;">מצודת דוד</b> <b>פתח .</b> כי אחז אביו סגרם כמ''ש למעלה ובא הוא ופתחם : <b>ויחזקם .</b> תקנם בבנין :
<h3>{ד}</h3>
וַיָּבֵ֥א אֶת־הַכֹּהֲנִ֖ים וְאֶת־הַלְוִיִּ֑ם וַיַּֽאַסְפֵ֖ם לִרְח֥וֹב הַמִּזְרָֽח׃
<b style="color: gray;">מצודת דוד</b> <b>לרחוב המזרח .</b> העומדת בהר הבית :
<b style="color: gray;">רלב"ג</b> <b>ויאספם לרחוב המזרח .</b> הוא עזרת ישראל :
<h3>{ה}</h3>
וַיֹּ֥אמֶר לָהֶ֖ם שְׁמָע֣וּנִי הַלְוִיִּ֑ם עַתָּ֣ה הִֽתְקַדְּשׁ֗וּ וְקַדְּשׁוּ֙ אֶת־בֵּ֤ית יְהוָה֙ אֱלֹהֵ֣י אֲבֹתֵיכֶ֔ם וְהוֹצִ֥יאוּ אֶת־הַנִּדָּ֖ה מִן־הַקֹּֽדֶשׁ׃
<b style="color: gray;">רש"י</b> <b>והוציאו את הנדה .</b> עבודת כוכבים , את המת לא נאמר כאן כי אם נדה ומאוס יותר מן המת המוטל שלם דוגמא כטומאת הנדה כי דם נדה מאוס ומוסרח :
<b style="color: gray;">מצודת דוד</b> <b>עתה התקדשו .</b> הואיל ופתחתי את הדלתות התקדשו בטבילה למען תוכלו לבא לבית ה' : <b>וקדשו וכו' .</b> והוציאו . קדשו בזה מה שתוציאו ממנו את הנדה היא העבודת כוכבים הראויה להנידה ממקומה להשליכה חוצה כדבר הנמאס ומתועב :
<b style="color: gray;">מצודת ציון</b> <b>התקדשו .</b> הטהרו : <b>הנדה .</b> מל' נדידה :
<b style="color: gray;">רלב"ג</b> <b>והוציאו את הנדה מן הקדש .</b> ר''ל שיוציאו כל הטומא' הנמצאת בו :
<h3>{ו}</h3>
כִּֽי־מָעֲל֣וּ אֲבֹתֵ֗ינוּ וְעָשׂ֥וּ הָרַ֛ע בְּעֵינֵ֥י יְהוָֽה־אֱלֹהֵ֖ינוּ וַיַּֽעַזְבֻ֑הוּ וַיַּסֵּ֧בּוּ פְנֵיהֶ֛ם מִמִּשְׁכַּ֥ן יְהוָ֖ה וַיִּתְּנוּ־עֹֽרֶף׃
<b style="color: gray;">מצודת דוד</b> <b>ויסבו פניהם .</b> חזרו פניהם ממנה לבל הפנות אליה :
<b style="color: gray;">מצודת ציון</b> <b>עורף .</b> הוא אחורי הפנים :
<h3>{ז}</h3>
גַּ֣ם סָֽגְר֞וּ דַּלְת֣וֹת הָאוּלָ֗ם וַיְכַבּוּ֙ אֶת־הַנֵּר֔וֹת וּקְטֹ֖רֶת לֹ֣א הִקְטִ֑ירוּ וְעֹלָה֙ לֹא־הֶעֱל֣וּ בַקֹּ֔דֶשׁ לֵאלֹהֵ֖י יִשְׂרָאֵֽל׃
<b style="color: gray;">רש"י</b> <b>ויכבו את הנרות וקטרת לא הקטירו ועולה לא העלו בקדש לאלהי ישראל .</b> אבל לאלהים אחרים עשו במות לכל עיר ועיר לקטר להם :
<b style="color: gray;">מצודת דוד</b> <b>את הנרות .</b> של המנורה :
<h3>{ח}</h3>
וַיְהִי֙ קֶ֣צֶף יְהוָ֔ה עַל־יְהוּדָ֖ה וִירוּשָׁלִָ֑ם וַיִּתְּנֵ֤ם (לזועה) [לְזַֽעֲוָה֙] לְשַׁמָּ֣ה וְלִשְׁרֵקָ֔ה כַּאֲשֶׁ֛ר אַתֶּ֥ם רֹאִ֖ים בְּעֵינֵיכֶֽם׃
<b style="color: gray;">מצודת דוד</b> <b>ויהי קצף .</b> ובעבור זה היה הקצף : <b>ויתנם לזעוה .</b> נתנם לחרדה לכל השומע כי יחרד שלא יקרה לו כמקרם : <b>כאשר אתם רואים .</b> אשר כן הוא :
<b style="color: gray;">מצודת ציון</b> <b>לזעוה .</b> מל' זיע וחרדה כמו ונתתים לזעוה ( ירמיה טו ) : <b>לשמה .</b> לתמהון : <b>ולשרקה .</b> כן יקרא הקול הנעשה בקבוץ השפתים ודרך בני אדם לעשותם על דבר חשוב שנחרב וכן ושמתי את העיר הזאת לשמה ולשרקה ( שם יט ) :
<h3>{ט}</h3>
וְהִנֵּ֛ה נָפְל֥וּ אֲבוֹתֵ֖ינוּ בֶּחָ֑רֶב וּבָנֵ֨ינוּ וּבְנוֹתֵ֧ינוּ וְנָשֵׁ֛ינוּ בַּשְּׁבִ֖י עַל־זֹֽאת׃
<b style="color: gray;">מצודת דוד</b> <b>בשבי .</b> הנה הם בשבי :
<h3>{י}</h3>
עַתָּה֙ עִם־לְבָבִ֔י לִכְר֣וֹת בְּרִ֔ית לַיהוָ֖ה אֱלֹהֵ֣י יִשְׂרָאֵ֑ל וְיָשֹׁ֥ב מִמֶּ֖נּוּ חֲר֥וֹן אַפּֽוֹ׃
<h3>{יא}</h3>
בָּנַ֕י עַתָּ֖ה אַל־תִּשָּׁל֑וּ כִּֽי־בָכֶ֞ם בָּחַ֣ר יְהוָ֗ה לַעֲמֹ֤ד לְפָנָיו֙ לְשָׁ֣רְת֔וֹ וְלִהְי֥וֹת ל֖וֹ מְשָׁרְתִ֥ים וּמַקְטִרִֽים׃
<b style="color: gray;">רש"י</b> <b>אל תשלו .</b> לשון שגגה :
<b style="color: gray;">מצודת דוד</b> <b>אל תשלו .</b> לא יהיה לכם שכחה ושגגה בדבר טהרת הבית : <b>כי בכם בחר וכו' .</b> אם כן מהראוי שתהיו זהירים בעבודת המקום :
<b style="color: gray;">מצודת ציון</b> <b>תשלו .</b> ענין שכחה ושגגה כמו על השל ( ש''ב ו ) :
<b style="color: gray;">רלב"ג</b> <b>בני עתה אל תשלו .</b> הוא מענין הסרה כמו ונשל הברזל מן העץ ( דברים י''ט ה' ) ונשל גוים רבים מפניך ( שם ז' א' ) והרצון בו והחזיקו במלאכה אל תהיו מוסרים מהעבודה הנכבדת אשר נתן ה' יתברך לכם למנה כי בכם לבד בחר ה' לעמוד לפניו לשרתו . או יהיה הרצון בזה אל תתעצלו ויהיה מענין שלוה ומנוחה וכאלו זרזם שישתדלו בזריזות ובמהירות במה שצוה אותם כדי שתשוב העבודה על ענינה :
<h3>{יב}</h3>
וַיָּקֻ֣מוּ הַ֠לְוִיִּם מַ֣חַת בֶּן־עֲמָשַׂ֞י וְיוֹאֵ֣ל בֶּן־עֲזַרְיָהוּ֮ מִן־בְּנֵ֣י הַקְּהָתִי֒ וּמִן־בְּנֵ֣י מְרָרִ֔י קִ֚ישׁ בֶּן־עַבְדִּ֔י וַעֲזַרְיָ֖הוּ בֶּן־יְהַלֶּלְאֵ֑ל וּמִן־הַגֵּ֣רְשֻׁנִּ֔י יוֹאָח֙ בֶּן־זִמָּ֔ה וְעֵ֖דֶן בֶּן־יוֹאָֽח׃
<h3>{יג}</h3>
וּמִן־בְּנֵי֙ אֱלִ֣יצָפָ֔ן שִׁמְרִ֖י (ויעואל) [וִיעִיאֵ֑ל] וּמִן־בְּנֵ֣י אָסָ֔ף זְכַרְיָ֖הוּ וּמַתַּנְיָֽהוּ׃
<h3>{יד}</h3>
וּמִן־בְּנֵ֥י הֵימָ֖ן (יחואל) [יְחִיאֵ֣ל] וְשִׁמְעִ֑י וּמִן־בְּנֵ֣י יְדוּת֔וּן שְׁמַֽעְיָ֖ה וְעֻזִּיאֵֽל׃
<h3>{טו}</h3>
וַיַּֽאַסְפ֤וּ אֶת־אֲחֵיהֶם֙ וַיִּֽתְקַדְּשׁ֔וּ וַיָּבֹ֥אוּ כְמִצְוַת־הַמֶּ֖לֶךְ בְּדִבְרֵ֣י יְהוָ֑ה לְטַהֵ֖ר בֵּ֥ית יְהוָֽה׃
<b style="color: gray;">מצודת דוד</b> <b>בדברי ה' .</b> בדבר שהיא עבודת ה' :
<b style="color: gray;">רלב"ג</b> <b>כמצות המלך בדברי ה' .</b> ר''ל שהם עשו זה כמצות המלך שהיא בדברי ה' . וזה כי דברי ה' בתורה יחיבו אותם לעשות כן כדי שתשלם העבודה באופן שצוה ה' יתברך :
<h3>{טז}</h3>
וַיָּבֹ֣אוּ הַ֠כֹּהֲנִים לִפְנִ֣ימָה בֵית־יְהוָה֮ לְטַהֵר֒ וַיּוֹצִ֗יאוּ אֵ֤ת כָּל־הַטֻּמְאָה֙ אֲשֶׁ֤ר מָֽצְאוּ֙ בְּהֵיכַ֣ל יְהוָ֔ה לַחֲצַ֖ר בֵּ֣ית יְהוָ֑ה וַֽיְקַבְּלוּ֙ הַלְוִיִּ֔ם לְהוֹצִ֥יא לְנַֽחַל־קִדְר֖וֹן חֽוּצָה׃
<b style="color: gray;">רש"י</b> <b>ויבאו הכהנים לפנימה .</b> כי לא על הלוים ליכנס פנימה : <b>לחצר בית ה' .</b> מקום מעמד הלוים כאומר ויקבלו הלוים וגו' ויחלו באחד לחדש :
<b style="color: gray;">מצודת דוד</b> <b>לפנימה .</b> הוא ההיכל ולתוספת ביאור אמר בית ה' : <b>הטומאה .</b> העבודת כוכבים : <b>ויקבלו הלוים .</b> בהחצר קבלו מיד הכהנים כי לא היו רשאים ליכנס להיכל : <b>חוצה .</b> שהוא מחוץ לעיר :
<h3>{יז}</h3>
וַ֠יָּחֵלּוּ בְּאֶחָ֞ד לַחֹ֣דֶשׁ הָרִאשׁוֹן֮ לְקַדֵּשׁ֒ וּבְי֧וֹם שְׁמוֹנָ֣ה לַחֹ֗דֶשׁ בָּ֚אוּ לְאוּלָ֣ם יְהוָ֔ה וַיְקַדְּשׁ֥וּ אֶת־בֵּית־יְהוָ֖ה לְיָמִ֣ים שְׁמוֹנָ֑ה וּבְי֨וֹם שִׁשָּׁ֥ה עָשָׂ֛ר לַחֹ֥דֶשׁ הָרִאשׁ֖וֹן כִּלּֽוּ׃
<b style="color: gray;">רש"י</b> <b>ויקדשו את בית ה' לימים שמונה .</b> לכך עכבו בטהרה לטהר כל כך לפי שאחז צייר כל הכתלים צלמי משכית כדכתיב ( יחזקאל כ''ג ) צלמי כשדים חקוקים בששר ועכבו ח' ימים עד שהשחיתו דמות הצלמים מן הכתלים וביום י''ו לחדש כלו הכל הבית והעזרה :
<b style="color: gray;">מצודת דוד</b> <b>לקדש .</b> לטהר את ההיכל : <b>את בית ה' .</b> זה ההיכל : <b>כלו .</b> גמרו לטהר את כל המקדש :
<b style="color: gray;">מצודת ציון</b> <b>ויחלו .</b> התחילו :
<h3>{יח}</h3>
וַיָּב֤וֹאוּ פְנִ֙ימָה֙ אֶל־חִזְקִיָּ֣הוּ הַמֶּ֔לֶךְ וַיֹּ֣אמְר֔וּ טִהַ֖רְנוּ אֶת־כָּל־בֵּ֣ית יְהוָ֑ה אֶת־מִזְבַּ֤ח הָעוֹלָה֙ וְאֶת־כָּל־כֵּלָ֔יו וְאֶת־שֻׁלְחַ֥ן הַֽמַּעֲרֶ֖כֶת וְאֶת־כָּל־כֵּלָֽיו׃
<b style="color: gray;">מצודת דוד</b> <b>פנימה .</b> אל בית הפנימי מקום מושב המלך : <b>המערכת .</b> שעורכין עליו לחם הפנים :
<h3>{יט}</h3>
וְאֵ֣ת כָּל־הַכֵּלִ֗ים אֲשֶׁ֣ר הִזְנִיחַ֩ הַמֶּ֨לֶךְ אָחָ֧ז בְּמַלְכוּת֛וֹ בְּמַעֲל֖וֹ הֵכַ֣נּוּ וְהִקְדָּ֑שְׁנוּ וְהִנָּ֕ם לִפְנֵ֖י מִזְבַּ֥ח יְהוָֽה׃
<b style="color: gray;">רש"י</b> <b>הכנו והקדשנו .</b> מפורש בעכו''ם בפרק ר' ישמעאל כלים ששמשו בבית חניו מהו כו' עד איתיביה אשר הזניח אחז הכנו והקדשנו מאי לאו הכנו דאטבלינהו הקדשנהו דאקדשינהו אמר לו ברוך אתה לשמים שהחזרת לי אבדתי הכנו שגנזום והקדשנו שהקדשנו אחרים תחתיהם :
<b style="color: gray;">מצודת דוד</b> <b>הזניח .</b> שעזב מהם עבודת המקום ושמש בהם לעבודת כוכבים : <b>במלכותו .</b> בימי מלכותו : <b>במעלו .</b> ברוב מעלו : <b>הכנו .</b> טהרנו להיות מוכנים לעבודה הקדשנום לה' כבתחלה , ורז''ל אמרו שגנזום והקדישו אחרים תחתיהם כי נמאסו לגבוה :
<b style="color: gray;">מצודת ציון</b> <b>הזניח .</b> ענין עזיבה כמו זנח ה' מזבחו ( איכה ב ) :
<b style="color: gray;">רלב"ג</b> <b>אשר הזניח המלך אחז .</b> ר''ל אשר הרחיק כי הוא הסיר זאת העבודה ובטלה :
<h3>{כ}</h3>
וַיַּשְׁכֵּם֙ יְחִזְקִיָּ֣הוּ הַמֶּ֔לֶךְ וַיֶּאֱסֹ֕ף אֵ֖ת שָׂרֵ֣י הָעִ֑יר וַיַּ֖עַל בֵּ֥ית יְהוָֽה׃
<h3>{כא}</h3>
וַיָּבִ֣יאוּ פָרִים־שִׁבְעָה֩ וְאֵילִ֨ים שִׁבְעָ֜ה וּכְבָשִׂ֣ים שִׁבְעָ֗ה וּצְפִירֵ֨י עִזִּ֤ים שִׁבְעָה֙ לְחַטָּ֔את עַל־הַמַּמְלָכָ֥ה וְעַל־הַמִּקְדָּ֖שׁ וְעַל־יְהוּדָ֑ה וַיֹּ֗אמֶר לִבְנֵ֤י אַהֲרֹן֙ הַכֹּ֣הֲנִ֔ים לְהַעֲל֖וֹת עַל־מִזְבַּ֥ח יְהוָֽה׃
<b style="color: gray;">רש"י</b> <b>וצפירי עזים וגו' .</b> הוראת שעה היתה : <b>על מזבח ה' .</b> ולא על אותן מזבחות שעשה אחז אביו :
<b style="color: gray;">מצודת דוד</b> <b>על הממלכה .</b> לרצות לה' לכפר להם שיתקיים בהם המלכות : <b>ועל המקדש וכו' .</b> למען יעמדו ויתקיימו :
<b style="color: gray;">מצודת ציון</b> <b>וצפירי עזים .</b> ושעירי עזים וכן צפירי חטאת ( עזרא ח ) : <b>במצלתים וגו' .</b> שמות מיני כלי זמר :
<h3>{כב}</h3>
וַֽיִּשְׁחֲטוּ֙ הַבָּקָ֔ר וַיְקַבְּל֤וּ הַכֹּֽהֲנִים֙ אֶת־הַדָּ֔ם וַֽיִּזְרְק֖וּ הַמִּזְבֵּ֑חָה וַיִּשְׁחֲט֣וּ הָאֵלִ֗ים וַיִּזְרְק֤וּ הַדָּם֙ הַמִּזְבֵּ֔חָה וַֽיִּשְׁחֲטוּ֙ הַכְּבָשִׂ֔ים וַיִּזְרְק֥וּ הַדָּ֖ם הַמִּזְבֵּֽחָה׃
<b style="color: gray;">רלב"ג</b> <b>וישחטו הבקר ויקבלו הכהנים את הדם .</b> למדנו מזה המקום כי קבלת הדם היא מהעבודות ושהיא לא תהיה כי אם על יד כהן בעת היותו בכיהונו . ר''ל עם בגדי כהונה כי אז לבד הם כהנים כמו שנתבאר בתורה :
<h3>{כג}</h3>
וַיַּגִּ֙ישׁוּ֙ אֶת־שְׂעִירֵ֣י הַֽחַטָּ֔את לִפְנֵ֥י הַמֶּ֖לֶךְ וְהַקָּהָ֑ל וַיִּסְמְכ֥וּ יְדֵיהֶ֖ם עֲלֵיהֶֽם׃
<h3>{כד}</h3>
וַיִּשְׁחָטוּם֙ הַכֹּ֣הֲנִ֔ים וַֽיְחַטְּא֤וּ אֶת־דָּמָם֙ הַמִּזְבֵּ֔חָה לְכַפֵּ֖ר עַל־כָּל־יִשְׂרָאֵ֑ל כִּ֤י לְכָל־יִשְׂרָאֵל֙ אָמַ֣ר הַמֶּ֔לֶךְ הָעוֹלָ֖ה וְהַחַטָּֽאת׃
<b style="color: gray;">רש"י</b> <b>לכפר על כל ישראל .</b> שחטאו בעבודת כוכבים כן אמר המלך תהי העולה והחטאת עבור כל ישראל , בפרשת שלח לך ( מדבר ט''ו ) כתיב ועשו כל העדה פר וגו' וכתיב ( ויקרא ד' ) והקריבו הקהל פר בן בקר לחטאת וכאן כתיב ויביאו פרים ואילים וצפירי עזים שבעה אלא הוראת שעה היתה :
<b style="color: gray;">מצודת דוד</b> <b>ויחטאו .</b> מתן הדם הנתון באצבע קרוי חטוי וכן וחטאת על המזבח ( שמות כ''ט ) : <b>כי לכל ישראל וכו' .</b> בעבור כל ישראל אמר המלך להקריבם : <b>העולה .</b> הפרים והאילים והכבשים הביאו לעולה וצפירי העזים לחטאת :
<h3>{כה}</h3>
וַיַּֽעֲמֵ֨ד אֶת־הַלְוִיִּ֜ם בֵּ֣ית יְהוָ֗ה בִּמְצִלְתַּ֙יִם֙ בִּנְבָלִ֣ים וּבְכִנֹּר֔וֹת בְּמִצְוַ֥ת דָּוִ֛יד וְגָ֥ד חֹזֵֽה־הַמֶּ֖לֶךְ וְנָתָ֣ן הַנָּבִ֑יא כִּ֧י בְיַד־יְהוָ֛ה הַמִּצְוָ֖ה בְּיַד־נְבִיאָֽיו׃
<b style="color: gray;">רש"י</b> <b>כי ביד ה' המצוה ביד נביאיו .</b> לשורר הלוים בכלי שיר לא כתוב בתורה שיהא קרבן טעון שירה אלא מצות ה' שצוה ביד נביאיו לשורר על הקרבן ורבותינו פי' במסכת ערכין מניין שהלוים טעונין לשורר בכלי שיר דכתיב עבודת עבודה איזוהי עבודה שצריכה עבודה אחרת עמה הוי אומר זה השיר בכלי שיר , ועבודת משא ( שם ) נכון לפרש על השיר כדכתיב ( לעיל א' ט''ו ) וכנניהו שר הלוים במשא כי מבין הוא שהיה ממונה להרים קול הנגון של שיר :
<b style="color: gray;">מצודת דוד</b> <b>במצות דוד .</b> כמו שצוה דוד וכו' : <b>כי ביד ה' .</b> מצות השיר אמורה היא מה' ביד נביאיו ועם שלא הוזכר בפירוש בתורת משה :
<b style="color: gray;">רלב"ג</b> <b>ויעמד את הלוים בית ה' במצלתים וגו' .</b> באר בזה כי מה שצוה דוד וסדר מענין המשוררים היה מצווה מגד ונתן הנביאים מפי ה' כי ביד ה' היתה המצוה הזאת ביד נביאיו :
<h3>{כו}</h3>
וַיַּֽעַמְד֤וּ הַלְוִיִּם֙ בִּכְלֵ֣י דָוִ֔יד וְהַכֹּהֲנִ֖ים בַּחֲצֹצְרֽוֹת׃
<b style="color: gray;">רש"י</b> <b>והכהנים בחצצרות .</b> ככתוב ובני אהרן הכהנים יתקעו בחצוצרות ( במדבר י' ) :
<h3>{כז}</h3>
וַיֹּ֙אמֶר֙ חִזְקִיָּ֔הוּ לְהַעֲל֥וֹת הָעֹלָ֖ה לְהַמִּזְבֵּ֑חַ וּבְעֵ֞ת הֵחֵ֣ל הָֽעוֹלָ֗ה הֵחֵ֤ל שִׁיר־יְהוָה֙ וְהַחֲצֹ֣צְר֔וֹת וְעַ֨ל־יְדֵ֔י כְּלֵ֖י דָּוִ֥יד מֶֽלֶךְ־יִשְׂרָאֵֽל׃
<b style="color: gray;">מצודת דוד</b> <b>החל העולה .</b> העלאת העולה : <b>ועל ידי וכו' .</b> חוזר על השיר לומר שהשיר היה ע''י כלי השיר שעשה דוד :
<b style="color: gray;">מצודת ציון</b> <b>החל .</b> התחיל :
<b style="color: gray;">רלב"ג</b> <b>ובעת החל העולה החל שיר ה' .</b> למדנו כי הלוים היו משוררים בפה ובכלי יחד והכהנים מחצצרים בחצוצרות מעת התחיל העלאת העולה עד שתכלה העולה ותשלם העבודה . ומזה המקום נלמד שלא היו משוררים בעת העלותם מנחתה ונסכיה :
<h3>{כח}</h3>
וְכָל־הַקָּהָל֙ מִֽשְׁתַּחֲוִ֔ים וְהַשִּׁ֣יר מְשׁוֹרֵ֔ר וְהַחֲצֹצְר֖וֹת (מחצצרים) [מַחְצְרִ֑ים] הַכֹּ֕ל עַ֖ד לִכְל֥וֹת הָעֹלָֽה׃
<b style="color: gray;">מצודת דוד</b> <b>והשיר משורר .</b> ר''ל השיר היה משורר ע''י בעלי השיר : <b>הכל .</b> לא פסקו המשוררים ותוקעי החצוצרו' עד שגמרו העלאת העולה :
<h3>{כט}</h3>
וּכְכַלּ֖וֹת לְהַעֲל֑וֹת כָּרְע֗וּ הַמֶּ֛לֶךְ וְכָֽל־הַנִּמְצְאִ֥ים אִתּ֖וֹ וַיִּֽשְׁתַּחֲוֽוּ׃
<b style="color: gray;">מצודת ציון</b> <b>כרעו .</b> נפלו על ברכיהם :
<h3>{ל}</h3>
וַ֠יֹּאמֶר יְחִזְקִיָּ֨הוּ הַמֶּ֤לֶךְ וְהַשָּׂרִים֙ לַלְוִיִּ֔ם לְהַלֵּל֙ לַֽיהוָ֔ה בְּדִבְרֵ֥י דָוִ֖יד וְאָסָ֣ף הַחֹזֶ֑ה וַֽיְהַלְלוּ֙ עַד־לְשִׂמְחָ֔ה וַֽיִּקְּד֖וּ וַיִּֽשְׁתַּחֲוֽוּ׃
<b style="color: gray;">רש"י</b> <b>להלל לה' בדברי דוד .</b> זה הודו לה' קראו בשמו ככתוב למעלה ( א ט''ז ) ביום ההוא אז נתן דוד בראש להודות וגו' :
<b style="color: gray;">מצודת דוד</b> <b>בדברי דויד .</b> בהלולים שעשה דוד ואסף : <b>עד לשמחה .</b> מרוב הדבקות אל המקום ברוך הוא שהיה להם בעת ההלול באו אל השמחה :
<b style="color: gray;">מצודת ציון</b> <b>ויקדו .</b> ענין כפיפת הקדקוד :
<b style="color: gray;">רלב"ג</b> <b>בדברי דוד ואסף החוזה .</b> ר''ל שאמרו מההודאות שאמר דוד בספר תהלים ומאשר אמר אסף שם שהיה חוזה דוד :
<h3>{לא}</h3>
וַיַּ֨עַן יְחִזְקִיָּ֜הוּ וַיֹּ֗אמֶר עַתָּ֨ה מִלֵּאתֶ֤ם יֶדְכֶם֙ לַיהוָ֔ה גֹּ֧שׁוּ וְהָבִ֛יאוּ זְבָחִ֥ים וְתוֹד֖וֹת לְבֵ֣ית יְהוָ֑ה וַיָּבִ֤יאוּ הַקָּהָל֙ זְבָחִ֣ים וְתוֹד֔וֹת וְכָל־נְדִ֥יב לֵ֖ב עֹלֽוֹת׃
<b style="color: gray;">רש"י</b> <b>ויביאו הקהל זבחים ותודות .</b> דבר המותר לבעלי' באכילה : <b>וכל נדיב לב עולות .</b> קצת מהם מי שהתנדב לבו הביאו עולות ולא כולם לפי שאין לבעלים היתר אכילה בהם :
<b style="color: gray;">מצודת דוד</b> <b>מלאתם ידכם .</b> התחלת הדב' וחנוכו נקרא מלוי ידים כמו ומלאת יד אהרן ( שמות כ''ט ) ור''ל והנה עד עתה חדלתם מעבודת המקום ב''ה ועתה התחלתם לעבדו : <b>זבחים .</b> שלמים : <b>ותודות .</b> שלמי תודה : <b>נדיב לב .</b> לפי שהעולה כולה כליל ואין לבעליהן בהם כלום לכן קורא למביאיהן נדיב לב :
<b style="color: gray;">מצודת ציון</b> <b>ויען .</b> ענין הרמת הקול כמו וענו הלוים וכו' קול רם ( דברים כז ) :
<b style="color: gray;">רלב"ג</b> <b>זבחים ותודות .</b> הם שלמים אלא כי עם התודה היו באים לחמי תודה כמו שנזכר בתורה : <b>וכל נדיב לב עולות .</b> ר''ל שכל איש נדיב לב הביא עולות שהם כולם לה' :
<h3>{לב}</h3>
וַיְהִ֞י מִסְפַּ֣ר הָעֹלָה֮ אֲשֶׁ֣ר הֵבִ֣יאוּ הַקָּהָל֒ בָּקָ֣ר שִׁבְעִ֔ים אֵילִ֥ים מֵאָ֖ה כְּבָשִׂ֣ים מָאתָ֑יִם לְעֹלָ֥ה לַיהוָ֖ה כָּל־אֵֽלֶּה׃
<b style="color: gray;">מצודת דוד</b> <b>כל אלה .</b> היו עולות ואמר לתוספת ביאור :
<h3>{לג}</h3>
וְֽהַקֳּדָשִׁ֑ים בָּקָר֙ שֵׁ֣שׁ מֵא֔וֹת וְצֹ֖אן שְׁלֹ֥שֶׁת אֲלָפִֽים׃
<b style="color: gray;">רש"י</b> <b>והקדשים .</b> קדשים קלים זבחי' ושלמים מה שהבעלים נהנים בהם :
<b style="color: gray;">מצודת דוד</b> <b>והקדשים .</b> שאר הקדשים והם שלמים ותודות :
<b style="color: gray;">רלב"ג</b> <b>והקדשים .</b> הם השלמים שהיו קצתם תודות :
<h3>{לד}</h3>
רַ֤ק הַכֹּֽהֲנִים֙ הָי֣וּ לִמְעָ֔ט וְלֹ֣א יָֽכְל֔וּ לְהַפְשִׁ֖יט אֶת־כָּל־הָעֹל֑וֹת וַֽיְּחַזְּק֞וּם אֲחֵיהֶ֣ם הַלְוִיִּ֗ם עַד־כְּל֤וֹת הַמְּלָאכָה֙ וְעַ֣ד יִתְקַדְּשׁ֣וּ הַכֹּֽהֲנִ֔ים כִּ֤י הַלְוִיִּם֙ יִשְׁרֵ֣י לֵבָ֔ב לְהִתְקַדֵּ֖שׁ מֵֽהַכֹּהֲנִֽים׃
<b style="color: gray;">רש"י</b> <b>רק הכהנים היו למעט .</b> כלומר אותן שהקדישו היו עדיין למעט ויחזקום אחיהם הלוים עד כלות המלאכה ועד יתקדשו הכהנים , וא''ת היאך יתקדשו הלוים ולא יתקדשו הכהנים ומפרש לפי כי הלוים ישרי לבב להתקדש מהכהנים וישרו לבם הלוים להתקדש יותר מהכהנים והיו הכהנים והלוים וכל יראי השם מתחפשים ומתנכרים ואף מסתתרים כל ימי המלכים הרשעים וכשבא חזקיהו שהיה צדיק לא היו יכולים מיד להתקדש ולטהר שזה בשנה ראשונה היה למלכו והיו באים ומתקדשים על יד כדכתיב ( משלי כ''ח ) בעלוץ צדיקינ רבה תפארת ובקום רשעים יחופש אדם וכתיב ( שם ) בקום רשעים יסתר אדם ובאבדם ירבו צדיקים כלומר בקום רשע אחז יסתר אדם ובאבדם ירבו צדיקים חזקיה וסיעתו :
<b style="color: gray;">מצודת דוד</b> <b>ויחזקום .</b> רצה לומר היו מסייעין להם : <b>המלאכה .</b> מלאכת ההפשט : <b>ועד יתקדשו הכהנים .</b> ר''ל וכן בכל פעם היו מסייעין להם עד אשר נתקדשו הכהנים להיות די בהם לכלות המלאכה : <b>כי הלוים ישרי לבב .</b> המה היו ישרי לבב למהר לקדש עצמן יותר מן הכהנים אשר נתעצלו בדבר :
<b style="color: gray;">מצודת ציון</b> <b>להפשיט .</b> להסיר העור :
<b style="color: gray;">רלב"ג</b> <b>ולא יכלו להפשיע את כל העולות .</b> למדנו מזה שהפשטת העולות לא תחויב היותה בכהן : <b>כי הלוים ישרי לבב להתקדש מהכהנים .</b> ידמה שרבים מהכהנים מעלו בע''ז בעת שחטאו מלכי יהודה ולזה אמר כי הלוים היו יותר ישרי לב מהכהנים להתקדש בזאת העבודה ולזה הוכרחו הלוים לעזור אל הכהנים בזה עד כלות המלאכה ועד שימצאו כהנים מתקדשים לזה מה שיספיק לעבוד עבודתם ואפשר כי קצת הכהנים לא היו יכולים להתקדש כי היו בעלי קרי . אך הלוים היו יותר ישרי לב והיו יכולים לשמור עצמם מזה שהרי הטומאה הזאת באה מפני הרהור עבירה כמו שאמרו שהרי אדם מהרהר ביום ובא לידי טומאה בלילה ( כתובות מ''ו ) :
<h3>{לה}</h3>
וְגַם־עֹלָ֨ה לָרֹ֜ב בְּחֶלְבֵ֧י הַשְּׁלָמִ֛ים וּבַנְּסָכִ֖ים לָעֹלָ֑ה וַתִּכּ֖וֹן עֲבוֹדַ֥ת בֵּית־יְהוָֽה׃
<b style="color: gray;">מצודת דוד</b> <b>וגם עולה לרוב .</b> ר''ל לזה היו צריכים הלוים לסייע את הכהנים כי המלאכה היתה מרובה כי הקריבו גם עולות מרובות עם חלבי השלמים ועם הנסכים לעולה ולא יכלו הכהנים להקריב כל אלה ולהפשיט : <b>ותכון .</b> כי הלוים סייעו בעבודת ההפשט :
<b style="color: gray;">מצודת ציון</b> <b>בחלבי .</b> עם חלבי כמו הרק אך במשה ( במדבר יב ) ומשפטו עם משה : <b>ותכין .</b> מל' הכנה :
<b style="color: gray;">רלב"ג</b> <b>וגם עולה לרב וגו' .</b> ועוד שהרי היתה שם עולה לרב שהיה מחויב שיעלוה הכהנים והיו צריכים בזה כהנים רבים והיו גם כן צריכים להעלות שם חלבי השלמים שהיו רבים והנסכים לעולה שהיו גם כן רבים . ואפשר שקרא עולה חלבי השלמים והנסכים לפי שהיו עולים על המזבח :
<h3>{לו}</h3>
וַיִּשְׂמַ֤ח יְחִזְקִיָּ֙הוּ֙ וְכָל־הָעָ֔ם עַ֛ל הַהֵכִ֥ין הָאֱלֹהִ֖ים לָעָ֑ם כִּ֥י בְּפִתְאֹ֖ם הָיָ֥ה הַדָּבָֽר׃
<b style="color: gray;">רש"י</b> <b>על ההכין האלהים לעם .</b> לעבדו ולעשות רצונו דוגמא דלמטה ( ל פסוק יט ) כל לבבו הכין לדרוש וגו' וגם שמחו כי בפתאום היה הדבר עליהם בשנה ראשונה למלכו לשוב אל ה' ושבו מיד :
<b style="color: gray;">מצודת דוד</b> <b>על ההכין .</b> על אשר הכין אלהים להעם להיות הכל בסדור נפלא ועם כי נעשה הדבר בפתאום :
<h2>דברי הימים ב פרק-ל</h2>
<h3>{א}</h3>
וַיִּשְׁלַ֨ח יְחִזְקִיָּ֜הוּ עַל־כָּל־יִשְׂרָאֵ֣ל וִֽיהוּדָ֗ה וְגַֽם־אִגְּרוֹת֙ כָּתַב֙ עַל־אֶפְרַ֣יִם וּמְנַשֶּׁ֔ה לָב֥וֹא לְבֵית־יְהוָ֖ה בִּֽירוּשָׁלִָ֑ם לַעֲשׂ֣וֹת פֶּ֔סַח לַיהוָ֖ה אֱלֹהֵ֥י יִשְׂרָאֵֽל׃
<b style="color: gray;">רש"י</b> <b>וגם אגרות כתב על אפרים ומנשה וגו' .</b> כי עדיין לא גלו כי זה היה בשנה ראשונה למלכו והם לא גלו כי אם בשש למלכו כדכתיב ( במלכים ב' י''ח ) וילכדה בקצה שלש שנים בשנת שש לחזקיה והיא שנת ט' להושע מלך ישראל כאשר תמצא כתוב בסוף הספר :
<h3>{ב}</h3>
וַיִּוָּעַ֨ץ הַמֶּ֧לֶךְ וְשָׂרָ֛יו וְכָל־הַקָּהָ֖ל בִּירוּשָׁלִָ֑ם לַעֲשׂ֥וֹת הַפֶּ֖סַח בַּחֹ֥דֶשׁ הַשֵּׁנִֽי׃
<b style="color: gray;">מצודת דוד</b> <b>בחדש השני .</b> באייר ור''ל לעבר השנה לשיקרא ניסן :
<h3>{ג}</h3>
כִּ֣י לֹ֧א יָכְל֛וּ לַעֲשֹׂת֖וֹ בָּעֵ֣ת הַהִ֑יא כִּ֤י הַכֹּהֲנִים֙ לֹֽא־הִתְקַדְּשׁ֣וּ לְמַדַּ֔י וְהָעָ֖ם לֹא־נֶאֶסְפ֥וּ לִֽירוּשָׁלִָֽם׃
<b style="color: gray;">רש"י</b> <b>כי לא יכלו לעשותו בעת ההיא .</b> בחדש הראשון בניסן : <b>כי הכהנים לא התקדשו למדי .</b> התקדשו להיות די לישראל בהם להקריב פסחיהם ואין צריך לומר שלא היו יכולים לעשותו בניסן שהרי לא כלו לקדש את הבית עד י''ו בניסן וכן פתרון כי לא יכלו לעשותו בעת ההיא כלומר אפי' אם לא עכבו טהר' הבי' שלא כלו עד י''ו בניסן לא היינו יכולין לעשותו עתה לפי כי הכהנים לא התקדשו למדי : <b>והעם לא נאספו .</b> עדיין כולם לירושלים :
<b style="color: gray;">מצודת דוד</b> <b>בעת ההיא .</b> ר''ל בעת הראוי בחדש הראשון : <b>למדי .</b> למן די ר''ל שיהיה די בהם להקריב כל ישראל :
<b style="color: gray;">רלב"ג</b> <b>כי הכהנים לא התקדשו למדי .</b> ר''ל למה שיספיק לקרבנות הפסחים כי שם יצטרכו כהנים רבים ולזה הצטרך לדחות אותו לחדש השני ועוד כי העם והם העולי' לרגל לא נאספו לירושלי' . והנה מזה המקום למדנו שכבר אפשר שיעברו השנה בעבור שלא נאספו העם לירושלים או בעבור שהכהנים אינם מקודשים לפי מה שיספיק . וראוי שיתבאר מזה שאם היו הכהנים טמאים לא ידחה לפסח שני אבל יעשוהו בטומא' כי השרש בידנו אנשים נדחים לפסח שני לא הקהל וכבר למדנו זה גם כן מאמרו לא התקדשו למדי למדנו מזה שהיו רבים טהורים אלא שלא יספיקו ויצטרכו שיהיו יותר ולזה הוצרכו לעבר השנה אך אם לא התקדשו כלל היו יכולין לעשות אותו בטומאה :
<h3>{ד}</h3>
וַיִּישַׁ֥ר הַדָּבָ֖ר בְּעֵינֵ֣י הַמֶּ֑לֶךְ וּבְעֵינֵ֖י כָּל־הַקָּהָֽל׃
<b style="color: gray;">מצודת דוד</b> <b>וישר הדבר .</b> למעלה אמר שהיו מתיעצים בדבר וכאן אמר שהיה הדבר ישר בעיני כולם והסכימו לעבר השנה :
<h3>{ה}</h3>
וַיַּֽעֲמִ֣ידוּ דָבָ֗ר לְהַעֲבִ֨יר ק֤וֹל בְּכָל־יִשְׂרָאֵל֙ מִבְּאֵֽר־שֶׁ֣בַע וְעַד־דָּ֔ן לָב֞וֹא לַעֲשׂ֥וֹת פֶּ֛סַח לַיהוָ֥ה אֱלֹהֵֽי־יִשְׂרָאֵ֖ל בִּירוּשָׁלִָ֑ם כִּ֣י לֹ֥א לָרֹ֛ב עָשׂ֖וּ כַּכָּתֽוּב׃
<b style="color: gray;">רש"י</b> <b>מבאר שבע ועד דן .</b> זהו תחום עשרת השבטים : <b>כי לא לרוב .</b> פתרון כי רוב שנים עברו שלא עשהו כהלכתו :
<b style="color: gray;">מצודת דוד</b> <b>ויעמידו דבר .</b> גזרו אומר להכריז בכל מקומות ישראל וכו' : <b>כי לא לרוב .</b> כי לזמן מרובה לא עשו פסח ככתו' בתורה ולזה היה מהצורך להזכיר' ולזרזם :
<b style="color: gray;">רלב"ג</b> <b>כי לא לרב עשו ככתוב .</b> ר''ל כי לא עשו ישראל פעמים רבות הפסח ככתוב :
<h3>{ו}</h3>
וַיֵּלְכוּ֩ הָרָצִ֨ים בָּֽאִגְּר֜וֹת מִיַּ֧ד הַמֶּ֣לֶךְ וְשָׂרָ֗יו בְּכָל־יִשְׂרָאֵל֙ וִֽיהוּדָ֔ה וּכְמִצְוַ֥ת הַמֶּ֖לֶךְ לֵאמֹ֑ר בְּנֵ֣י יִשְׂרָאֵ֗ל שׁ֚וּבוּ אֶל־יְהוָ֗ה אֱלֹהֵי֙ אַבְרָהָם֙ יִצְחָ֣ק וְיִשְׂרָאֵ֔ל וְיָשֹׁב֙ אֶל־הַפְּלֵיטָ֔ה הַנִּשְׁאֶ֣רֶת לָכֶ֔ם מִכַּ֖ף מַלְכֵ֥י אַשּֽׁוּר׃
<b style="color: gray;">רש"י</b> <b>וישוב אל הפליטה הנשארת לכם מכף מלכי אשור .</b> אע''פ שלא הגלו עדיין קורא להם פליט' כי הי' נחשב בעיניה' כאשר גלו כבר ועוד כי מלכי אשור תפשו הכל בימי אחז ומה שהיה בעיניה' כאילו גלו לפי כי ו' שנים היו ישראל למלך אשור עבדים נושאי מנחה והיה מושל בהם ומוליכן בגולה ועושה בהם כרצונו וזה היה בתוך אותן שש שנים וכבר גלו כמה פעמים בימי מלכי ישראל ואחז והם יודעים מיד כשימרדו ישראל במלך אשור יוליכם בגולה ולהם קורא פליטת אשור לפי שלא משל בהם ולא בכל ארץ יהודה :
<b style="color: gray;">מצודת דוד</b> <b>וכמצות המלך לאמר .</b> לומר להם כמצות המלך אתם בני ישראל שובו וכו' : <b>וישוב .</b> ואז ישוב גם הוא אל הפליטה הנשארת לעזור לכם : <b>מכף מלכי אשור .</b> כי אותם שבעבר הירדן כבר גלו מארצם ע''י אשור :
<b style="color: gray;">מצודת ציון</b> <b>הרצים .</b> ההולכים במרוצה ורדיפה : <b>באגרות .</b> בספרים : <b>הפליטה .</b> ענין הצלה :
<h3>{ז}</h3>
וְאַל־תִּֽהְי֗וּ כַּאֲבֽוֹתֵיכֶם֙ וְכַ֣אֲחֵיכֶ֔ם אֲשֶׁ֣ר מָעֲל֔וּ בַּיהוָ֖ה אֱלֹהֵ֣י אֲבוֹתֵיהֶ֑ם וַיִּתְּנֵ֣ם לְשַׁמָּ֔ה כַּאֲשֶׁ֖ר אַתֶּ֥ם רֹאִֽים׃
<b style="color: gray;">רש"י</b> <b>ואל תהיו כאבותיכם וכאחיכם .</b> פתרון וא''ת עדיין בוטחים אנו שיעלה מעלינו מלך אשור אל תהיו כאבותיכם כל דור ודור שהיה לפניכם , ומה אירע להם כשעזבו את ה' וימעלו בו מעל ויתנם לשמה כאשר אתם רואים :
<b style="color: gray;">מצודת ציון</b> <b>לשמה .</b> לתמהון :
<h3>{ח}</h3>
עַתָּ֕ה אַל־תַּקְשׁ֥וּ עָרְפְּכֶ֖ם כַּאֲבוֹתֵיכֶ֑ם תְּנוּ־יָ֣ד לַיהוָ֗ה וּבֹ֤אוּ לְמִקְדָּשׁוֹ֙ אֲשֶׁ֣ר הִקְדִּ֣ישׁ לְעוֹלָ֔ם וְעִבְדוּ֙ אֶת־יְהוָ֣ה אֱלֹהֵיכֶ֔ם וְיָשֹׁ֥ב מִכֶּ֖ם חֲר֥וֹן אַפּֽוֹ׃
<b style="color: gray;">רש"י</b> <b>עתה אל תקשו ערפכם וגו' .</b> בשובכם על ה' אחיכם ובניכם יהיו לרחמים לפני שוביה' ולשוב לארץ הזאת , אפילו אותן קצת שגלו כבר שהיו נלחמים עם ישראל ויכלו להם ומוליכין את בניה' ואת בנותיהם בשביה ואם תשובו אליו יתנם לרחמים לפני שוביהם לשובם לארץ הזאת כי חנון ורחום ה' אלהיכם :
<b style="color: gray;">מצודת דוד</b> <b>תנו יד .</b> ר''ל תקעו כף דרך התחייבות :
<b style="color: gray;">מצודת ציון</b> <b>אל תקשו .</b> הוא ענין מליצה כאלו נתקשה העורף עד שא''א להחזיר הפנים מול ה' ואמר מעתה אל תקשו והחזירו פניכם אל ה' :
<h3>{ט}</h3>
כִּ֣י בְשׁוּבְכֶ֞ם עַל־יְהוָ֗ה אֲחֵיכֶ֨ם וּבְנֵיכֶ֤ם לְרַחֲמִים֙ לִפְנֵ֣י שֽׁוֹבֵיהֶ֔ם וְלָשׁ֖וּב לָאָ֣רֶץ הַזֹּ֑את כִּֽי־חַנּ֤וּן וְרַחוּם֙ יְהוָ֣ה אֱלֹהֵיכֶ֔ם וְלֹא־יָסִ֤יר פָּנִים֙ מִכֶּ֔ם אִם־תָּשׁ֖וּבוּ אֵלָֽיו׃
<b style="color: gray;">מצודת דוד</b> <b>אחיכם ובניכם .</b> אשר הם בגולה יתן אות' המקום לרחמים לפני שוביהם לתת להם רשות לשוב להארץ הזאת :
<h3>{י}</h3>
וַיִּֽהְי֨וּ הָרָצִ֜ים עֹבְרִ֨ים מֵעִ֧יר ׀ לָעִ֛יר בְּאֶֽרֶץ־אֶפְרַ֥יִם וּמְנַשֶּׁ֖ה וְעַד־זְבֻל֑וּן וַיִּֽהְיוּ֙ מַשְׂחִיקִ֣ים עֲלֵיהֶ֔ם וּמַלְעִגִ֖ים בָּֽם׃
<h3>{יא}</h3>
אַךְ־אֲנָשִׁ֛ים מֵאָשֵׁ֥ר וּמְנַשֶּׁ֖ה וּמִזְּבֻל֑וּן נִֽכְנְע֔וּ וַיָּבֹ֖אוּ לִירוּשָׁלִָֽם׃
<b style="color: gray;">מצודת דוד</b> <b>ומנשה ומזבלון .</b> אף ששחקו על הרצים מ''מ אנשים מהם נכנעו ובאו :
<h3>{יב}</h3>
גַּ֣ם בִּיהוּדָ֗ה הָֽיְתָה֙ יַ֣ד הָאֱלֹהִ֔ים לָתֵ֥ת לָהֶ֖ם לֵ֣ב אֶחָ֑ד לַעֲשׂ֞וֹת מִצְוַ֥ת הַמֶּ֛לֶךְ וְהַשָּׂרִ֖ים בִּדְבַ֥ר יְהוָֽה׃
<b style="color: gray;">מצודת דוד</b> <b>לב אחד .</b> ר''ל הסכמה אחת : <b>בדבר ה' .</b> בדבר שהוא מצות ה' :
<b style="color: gray;">מצודת ציון</b> <b>יד האלהים .</b> כח האלהים :
<b style="color: gray;">רלב"ג</b> <b>גם ביהודה היתה יד האלהים .</b> ר''ל שהוא עזרם בזה להטות לבם אל מה שרצהו המלך :
<h3>{יג}</h3>
וַיֵּֽאָסְפ֤וּ יְרוּשָׁלִַ֙ם֙ עַם־רָ֔ב לַעֲשׂ֛וֹת אֶת־חַ֥ג הַמַּצּ֖וֹת בַּחֹ֣דֶשׁ הַשֵּׁנִ֑י קָהָ֖ל לָרֹ֥ב מְאֹֽד׃
<h3>{יד}</h3>
וַיָּקֻ֕מוּ וַיָּסִ֙ירוּ֙ אֶת־הַֽמִּזְבְּח֔וֹת אֲשֶׁ֖ר בִּירוּשָׁלִָ֑ם וְאֵ֤ת כָּל־הַֽמְקַטְּרוֹת֙ הֵסִ֔ירוּ וַיַּשְׁלִ֖יכוּ לְנַ֥חַל קִדְרֽוֹן׃
<b style="color: gray;">רש"י</b> <b>המקטרות .</b> מקום שהיו בו כהנים ולוים :
<b style="color: gray;">מצודת דוד</b> <b>המקטרות .</b> המזבחות העשויות להקטיר בהם לע''ג את הקטורת :
<b style="color: gray;">רלב"ג</b> <b>ואת כל המקטרות הסירו .</b> ר''ל הכלי' שהיו מקטרים בהם לע''ז :
<h3>{טו}</h3>
וַיִּשְׁחֲט֣וּ הַפֶּ֔סַח בְּאַרְבָּעָ֥ה עָשָׂ֖ר לַחֹ֣דֶשׁ הַשֵּׁנִ֑י וְהַכֹּהֲנִ֨ים וְהַלְוִיִּ֤ם נִכְלְמוּ֙ וַיִּֽתְקַדְּשׁ֔וּ וַיָּבִ֥יאוּ עֹל֖וֹת בֵּ֥ית יְהוָֽה׃
<b style="color: gray;">רש"י</b> <b>והכהנים והלוים נכלמו .</b> שעיכבו להתקדש ולפיכך עכבו כל כך מלבוא עד עתה כי לא יוכלו להאמין בדבר הזה קודם לכן לפי שהזניחן אחז מכהן וכך היו אומרים אפשר אתמול עבד אחז עבודת כוכבים ובנו יחזקיהו לאלתר בשנה ראשונה מיד בחדש הראשון ויאמר לכהנים וללוים לעבוד לאל אחד לבדו ויצטרך לנו ולכך נתעצלו ונתרשלו מלבא וגם שאר יהודה שלפניו הזניח אחז וכשחקרו והבינו בדבר שהכל היה לשם שמים באו ויתקדשו כלם :
<b style="color: gray;">מצודת דוד</b> <b>נכלמו .</b> על מה שאחרו להתקדש עד הנה ובעבורם עברו השנה : <b>ויביאו עלות .</b> לרצות לה' על מה שאחרו להתקדש :
<b style="color: gray;">מצודת ציון</b> <b>נכלמו .</b> ענין בושה :
<b style="color: gray;">רלב"ג</b> <b>והכהנים והלוים נכלמו ויתקדשו .</b> ר''ל שהם נכלמו במה שהוצרכו לדחות הפסח חדש אחד על אשר לא התקדשו למדי כי כבר השיגם על זה בשת וכלימה ולזה נתקדשו עתה כולם והביאו עולות הבוקר לבית ה' קודם שחיטת הפסחים כי כן ראוי כי עולת הבוקר קודמת לכל קרבן :
<h3>{טז}</h3>
וַיַּֽעַמְד֤וּ עַל־עָמְדָם֙ כְּמִשְׁפָּטָ֔ם כְּתוֹרַ֖ת מֹשֶׁ֣ה אִישׁ־הָאֱלֹהִ֑ים הַכֹּֽהֲנִים֙ זֹרְקִ֣ים אֶת־הַדָּ֔ם מִיַּ֖ד הַלְוִיִּֽם׃
<b style="color: gray;">רש"י</b> <b>הכהנים זורקים .</b> כי מקבלה ואילך מצות כהונה , ואל תתמה למה לא שחטו בעלים עצמם לפי שכתוב בסמוך כי רבת בקהל אשר לא התקדשו והלוים היו על שחיטת פסחיהם :
<b style="color: gray;">מצודת דוד</b> <b>ויעמדו על עמדם .</b> חוזר הוא על הלוים ולפי שאמר שהכהנים היו זורקים את הדם מיד הלוים לזה אמר שהלוים עמדו על מקום מעמדם ולא הוליכו את הדם כי ההולכה לעבודה יחשבו המה זרים לעבודה וז''ש כמשפטם בתורת משה שאסר עליהם העבודה : <b>מיד הלוים .</b> כי הכהנים קבלו את הדם והוליכו אל המזבח והושיבו המזרקות על ידי הלוים להיות מוכן לזריקה :
<b style="color: gray;">רלב"ג</b> <b>הכהנים זורקים את הדם מיד הלוים .</b> הנה באר כי מפני שהיו בעלי הפסחים טמאים הוצרכו הלוים לעמוד על שחיטת פסחיהם וזכר כי רבים מהעם שבאו מאפרים ומנשה יששכר וזבולון לא הטהרו ואכלו את הפסח בלא ככתוב כי היו ראוים להדחות לפסח שני ועוד כי כבר אכלוהו בטומאה ולא אכלוהו בטהרת הקדש כי הם היו טמאים באכלם אותו . והנה התפלל עליהם חזקיהו לה' יתברך שיכפר על עונם ושמע ה' לקול חזקיהו וירפא העם מהחלי שהביא ה' עליהם על עונם זה . ומזה המקום למדנו שכבר עברו השנה שאם לא היה הענין כן הנה לא יתכן לומר שאכלוהו בלא ככתוב כי לא היה שם עת אחר אחריו יהיה ראוי לאכלו בו ועוד כי לא יתכן שיהיו כל הקהל נדחים לפסח שני . ואמנם קרא אותו החדש השני כי כבר קדשו ניסן להיות ראשון קודם שעברו השנה כמו שאמרו ז''ל ( פסחים נ''ו ) :
<h3>{יז}</h3>
כִּי־רַבַּ֥ת בַּקָּהָ֖ל אֲשֶׁ֣ר לֹא־הִתְקַדָּ֑שׁוּ וְהַלְוִיִּ֞ם עַל־שְׁחִיטַ֣ת הַפְּסָחִ֗ים לְכֹל֙ לֹ֣א טָה֔וֹר לְהַקְדִּ֖ישׁ לַיהוָֽה׃
<b style="color: gray;">רש"י</b> <b>לכל לא טהור .</b> שהי' לוי במקומו להקדיש לה' :
<b style="color: gray;">מצודת דוד</b> <b>כי רבת בקהל .</b> בא ליתן טעם מדוע לא שחטו הבעלים עצמן את פסחיהם ואמר כי רבים היו נמצאים בהם אשר לא התקדשו ולא הותרו לבוא לעזרה ולזה היו הלוים ממונים על שחיטת הפסחים לשחוט בעבור מי שלא היה טהור : <b>להקדיש לה' .</b> ר''ל לעשות בעצמו את ההקדש והוא שחיטת הפסח :
<h3>{יח}</h3>
כִּ֣י מַרְבִּ֣ית הָעָ֡ם רַ֠בַּת מֵֽאֶפְרַ֨יִם וּמְנַשֶּׁ֜ה יִשָּׂשכָ֤ר וּזְבֻלוּן֙ לֹ֣א הִטֶּהָ֔רוּ כִּֽי־אָכְל֥וּ אֶת־הַפֶּ֖סַח בְּלֹ֣א כַכָּת֑וּב כִּי֩ הִתְפַּלֵּ֨ל יְחִזְקִיָּ֤הוּ עֲלֵיהֶם֙ לֵאמֹ֔ר יְהוָ֥ה הַטּ֖וֹב יְכַפֵּ֥ר בְּעַֽד׃
<b style="color: gray;">רש"י</b> <b>כי אכלו את הפסח בלא ככתוב .</b> שלא כהלכה שאכלוהו בטומאה כי התפלל יחזקיהו עליהם וגו' :
<b style="color: gray;">מצודת דוד</b> <b>רבת מאפרים .</b> בא לפרש מי היו מרבית העם ואמר שהיו מאפרים וכו' : <b>כי אכלו .</b> בא לפרש אם לא הטהרו איך אכלו הפסח ואמר כי באמת אכלו את הפסח בדרך אשר לא כן כאשר כתוב בתורה : <b>כי התפלל .</b> כי בעבור העון הזה התפלל יחזקיה עליהם ואמר ה' הטוב לכל יכפר בעד העון הזה והוא מקרא קצר ומובן מאליו בע''כ עשו שלא כהוגן כי לא היה מאפשר להעמיד אחרים במקומם כי אין הפסח נאכל אלא למנוייו אבל בדבר ביאת העזרה לשחוט הפסחים הואיל והיה אפשר בלוים לא באו בטומאה לעזרו :
<b style="color: gray;">מצודת ציון</b> <b>מרבית .</b> מל' רבוי :
<h3>{יט}</h3>
כָּל־לְבָב֣וֹ הֵכִ֔ין לִדְר֛וֹשׁ הָאֱלֹהִ֥ים ׀ יְהוָ֖ה אֱלֹהֵ֣י אֲבוֹתָ֑יו וְלֹ֖א כְּטָהֳרַ֥ת הַקֹּֽדֶשׁ׃
<b style="color: gray;">רש"י</b> <b>כל לבבו הכין .</b> כך מפורש בברייתא דר' אליעזר בנו של ר' יוסי הגלילי המתחלת בכל מקום שאתה מוצא דברי ר' אליעזר בנו של ר' יוסי הגלילי באגדה עשה אזנך כאפרכסת שנאמר ( משלי כ' ) להקשיב אזנך לתבונה משלשים ושתים מדות האגדה נדרש וזה אחד מהם נחלק הסדר כגון זה ה' הטוב יכפר בעד כל מי שכל לבבו הכין לדרוש האלהים לעשות פסחו להקריב קרבנו אף על פי שלא עשו בטהרת הקדש כי לא טהרו ויהודה כולם נטהרו לפי שהיו קרובים לירושלים והיו יכולים לטהר ולהתקדש ולשוב לירושלים אבל רבת מאפרים ומנשה יששכר זבולן אין להם כל כך פשע בדבר לפי שהי' להם הדבר רחוק על ידי אגרות לא היה להם להמתין ולאחר מלבוא עד שיתקדשו לפיכך באו ולא נטהרו ולפי שלא היתה פשיעתם לפיכך תכפר בעדם וכן ( ישעיה ל''ה ) ישושו' מדבר וציה וגומר הוא נחלק הסידור :
<b style="color: gray;">מצודת דוד</b> <b>כל לבבו הכין .</b> על יחזקיהו חוזר : <b>ולא כטהרת הקדש .</b> ועם שע''י נאכלו הפסחים בלא טהרה הראוי לקודש מ''מ הכנת לבבו היתה לה' והוראת שעה היתה :
<h3>{כ}</h3>
וַיִּשְׁמַ֤ע יְהוָה֙ אֶל־יְחִזְקִיָּ֔הוּ וַיִּרְפָּ֖א אֶת־הָעָֽם׃
<b style="color: gray;">מצודת דוד</b> <b>וישמע ה' .</b> ולזה שמע ה' אל תפלתו וכפר על העון הזה :
<b style="color: gray;">מצודת ציון</b> <b>וירפא .</b> ענין כפרה כי החטא הוא חולי הנפש ותחשב הכפרה לרפואה וכן רפאה נפשי כי חטאתי לך ( תהלים מא ) :
<h3>{כא}</h3>
וַיַּעֲשׂ֣וּ בְנֵֽי־יִ֠שְׂרָאֵל הַנִּמְצְאִ֨ים בִּירוּשָׁלִַ֜ם אֶת־חַ֧ג הַמַּצּ֛וֹת שִׁבְעַ֥ת יָמִ֖ים בְּשִׂמְחָ֣ה גְדוֹלָ֑ה וּֽמְהַלְלִ֣ים לַ֠יהוָה י֣וֹם ׀ בְּי֞וֹם הַלְוִיִּ֧ם וְהַכֹּהֲנִ֛ים בִּכְלֵי־עֹ֖ז לַיהוָֽה׃
<b style="color: gray;">רש"י</b> <b>והכהנים בכלי עוז .</b> בחצוצרות :
<b style="color: gray;">מצודת דוד</b> <b>ויעשו וכו' .</b> ר''ל בדבר הקרבנות הקבועים : <b>בכלי עוז .</b> בכלים חזקים בחשיבות :
<h3>{כב}</h3>
וַיְדַבֵּ֣ר יְחִזְקִיָּ֗הוּ עַל־לֵב֙ כָּל־הַלְוִיִּ֔ם הַמַּשְׂכִּילִ֥ים שֵֽׂכֶל־ט֖וֹב לַיהוָ֑ה וַיֹּאכְל֤וּ אֶת־הַמּוֹעֵד֙ שִׁבְעַ֣ת הַיָּמִ֔ים מְזַבְּחִים֙ זִבְחֵ֣י שְׁלָמִ֔ים וּמִ֨תְוַדִּ֔ים לַיהוָ֖ה אֱלֹהֵ֥י אֲבוֹתֵיהֶֽם׃
<b style="color: gray;">רש"י</b> <b>המשכילים שכל טוב לה' .</b> לענין שירה נופל לומר לשון שכל כמו שנאמר ( לעיל א' כ''ו ) ויפל הגורל מזרחה לשלמיהו וזכריהו בנו יועץ בשכל וגומר ודבר חזקיהו על לבם תנחומים ודברים טובים לחזקם ולעזור להם כדי שיחזקו אף הם בשיר שכל טוב לה' : <b>מתודים לה' .</b> על זבח תודה ומודים לה' על הנס שעשה להם שזבח תודה על נס הוא בא :
<b style="color: gray;">מצודת דוד</b> <b>על לב .</b> ר''ל דברים המקובלים להכניס בלבם אהבת המקום : <b>לה' .</b> בדבר עבודת ה' : <b>את המועד .</b> זבחי המועד והוא מקרא קצר : <b>מזבחים .</b> היו מזבחים : <b>ומתודים .</b> על שלמי התודה הבא להודות עליו על הנסים :
<b style="color: gray;">רלב"ג</b> <b>וידבר יחזקיהו על לב כל הלוים וגו' .</b> הנה הדיבור על לבם היה לי מה שאחשוב למשוך לבבם להישיר העם אל הטוב כדי שיכופר להם עונם ולעבוד כולם עבודתם יום ביום בימי החג בשיר בכלי ובפה . והנה אכלו ישראל בכל ימי הפסח זבחי שלמים והיו מתודים לה' אלהיהם על השלמים בסמכם ידיהם עליהם כדי שיכופר להם העון ובזה גם כן היה תועלת ללוים כי ישמחום ישראל בשלמים אשר הם זובחים להאכילם מהם כמו שנזכר בתורה ואולי בזה גם כן דבר חזקיה על לב כל הלוים :
<h3>{כג}</h3>
וַיִּוָּֽעֲצוּ֙ כָּל־הַקָּהָ֔ל לַעֲשׂ֕וֹת שִׁבְעַ֥ת יָמִ֖ים אֲחֵרִ֑ים וַיַּֽעֲשׂ֥וּ שִׁבְעַת־יָמִ֖ים שִׂמְחָֽה׃
<b style="color: gray;">רש"י</b> <b>שבעת ימים אחרים .</b> כמו שמפורש ויעשו שבעת ימים שמחה :
<b style="color: gray;">מצודת דוד</b> <b>שבעת וכו' .</b> לשמוח בהם ולזבח לה' מלבד שבעת ימי חג המצות :
<b style="color: gray;">רלב"ג</b> <b>ויועצו כל הקהל לעשות שבעת ימים אחרים .</b> ידמה שזה הקהל היו הלוים ועשו זה לפי שמה שחטאו בראשונה ערבב שמחתם ועתה רבה שמחתם על אשר כופר להם עם שבזאת העבודה נסכמו הכהנים והלוים להתפלל לה' יתברך על ישראל ותבא תפלתם למעון קדשו השמים כמו שזכר אחר זה :
<h3>{כד}</h3>
כִּ֣י חִזְקִיָּ֣הוּ מֶֽלֶךְ־יְ֠הוּדָה הֵרִ֨ים לַקָּהָ֜ל אֶ֣לֶף פָּרִים֮ וְשִׁבְעַ֣ת אֲלָפִ֣ים צֹאן֒ וְהַשָּׂרִ֞ים הֵרִ֤ימוּ לַקָּהָל֙ פָּרִ֣ים אֶ֔לֶף וְצֹ֖אן עֲשֶׂ֣רֶת אֲלָפִ֑ים וַיִּֽתְקַדְּשׁ֥וּ כֹהֲנִ֖ים לָרֹֽב׃
<b style="color: gray;">רש"י</b> <b>הרים לקהל .</b> מצאנו ומבקרו : <b>לקהל אלף פרים וגו' .</b> והיו אוכלים ביחד מלך ושרים והעם שמחים :
<b style="color: gray;">מצודת דוד</b> <b>כי חזקיהו .</b> בא לומר מהיכן ומאין היה להם בשר לכל העם הזה לאכול ולשמוח בכל הימים הללו ואמר כי המלך והשרים הרימו לקהל פרים וכבשים הרבה והכהנים מרובים הטהרו והקריבום שלמים ואכלו הקהל את הבשר :
<b style="color: gray;">מצודת ציון</b> <b>הרים .</b> הפריש כמו ויקחו לי תרומה ( שמות כה ) :
<h3>{כה}</h3>
וַֽיִּשְׂמְח֣וּ ׀ כָּל־קְהַ֣ל יְהוּדָ֗ה וְהַכֹּהֲנִים֙ וְהַלְוִיִּ֔ם וְכָל־הַקָּהָ֖ל הַבָּאִ֣ים מִיִּשְׂרָאֵ֑ל וְהַגֵּרִ֗ים הַבָּאִים֙ מֵאֶ֣רֶץ יִשְׂרָאֵ֔ל וְהַיּוֹשְׁבִ֖ים בִּיהוּדָֽה׃
<b style="color: gray;">מצודת דוד</b> <b>והגרים .</b> אשר נתגיירו מן האומות :
<h3>{כו}</h3>
וַתְּהִ֥י שִׂמְחָֽה־גְדוֹלָ֖ה בִּֽירוּשָׁלִָ֑ם כִּ֠י מִימֵ֞י שְׁלֹמֹ֤ה בֶן־דָּוִיד֙ מֶ֣לֶךְ יִשְׂרָאֵ֔ל לֹ֥א כָזֹ֖את בִּירוּשָׁלִָֽם׃
<b style="color: gray;">רש"י</b> <b>כי מימי שלמה בן דוד מלך ישראל לא .</b> היתה כזאת בירושלים . שמא עם רב יותר היו באין לרגל לירושלים בימי שלמה אבל שמחה גדולה לא היתה בירושלים כזאת מימות שלמה כי ביותר שמחו על מה שאם היו כל רגל ורגל מקובצים בירושלים לפי שלא היה להם חדוש אין להם שמחה אבל עתה שכל ימי אחז ומלכי יהודה הרשעים לא עלו לרגל לירושלים ועתה הורשו לעלות לירושלים שמחו שמחה גדולה ולפי שהיה כמה שנים שלא עלו לירושלים עד עתה הוקטן בעיניהם ז' ימים דחג המצות והוסיפו עוד ז' ימים כדי לשמוח בהם ושמחו שמחה גדולה :
<b style="color: gray;">מצודת דוד</b> <b>לא כזאת .</b> לא היתה שמחה כזאת בירושלים כי היתה דוגמת חנוכת הבית שעשה שלמה :
<b style="color: gray;">רלב"ג</b> <b>כי מימי שלמה בן דוד מלך ישראל לא היתה כזאת בירושלים .</b> ר''ל להיות ארבעה עשר יום ימי שמחה והם ימי חנוכת הבית ושבעת ימי החג כמו שנזכר שם :
<h3>{כז}</h3>
וַיָּקֻ֜מוּ הַכֹּהֲנִ֤ים הַלְוִיִּם֙ וַיְבָרֲכ֣וּ אֶת־הָעָ֔ם וַיִּשָּׁמַ֖ע בְּקוֹלָ֑ם וַתָּב֧וֹא תְפִלָּתָ֛ם לִמְע֥וֹן קָדְשׁ֖וֹ לַשָּׁמָֽיִם׃
<b style="color: gray;">רש"י</b> <b>ויברכו את העם .</b> אם תרצה לומר בירכם בזה שבקשו לשוב מארץ שוביהם וישמע ה' בקולם וישיבום אז ד''א וישמע בקולם וכן כתוב למעלה ( ב' ל' ) וישמע ה' אל יחזקיהו וירפא את העם :
<b style="color: gray;">מצודת דוד</b> <b>וישמע בקולם .</b> ה' שמע בקולם והסכים על ידיהם :
<b style="color: gray;">מצודת ציון</b> <b>למעון .</b> ענין מדור כמו השקיפה ממעון קדשך ( דברים כו ) :
<b style="color: gray;">רלב"ג</b> <b>ויקומו הכהנים הלוים ויברכו את העם וגו' .</b> ידמה שהיה הרצון בזה דבר אחר זולת ברכת כהנים אך היתה תפלה וברכה שברכו בה ישראל הכהנים והלוים יחד והיה הרצון באמרו הכהנים הלוים . הכהנים והלוים . שאם היה הרצון בזה ברכת כהנים לא היה צריך לומר הלוים ועוד מה חדוש היה בזה הלא בכל יום היו נושאים כפיהם לברכם . ואפשר שנאמר שהברכה שברכו אותם עתה היתה יותר נשמעת מפני העבודה הנפלאה שקדמה לה :
<h2>דברי הימים ב פרק-לא</h2>
<h3>{א}</h3>
וּכְכַלּ֣וֹת כָּל־זֹ֗את יָצְא֨וּ כָּל־יִשְׂרָאֵ֥ל הַֽנִּמְצְאִים֮ לְעָרֵ֣י יְהוּדָה֒ וַיְשַׁבְּר֣וּ הַמַּצֵּב֣וֹת וַיְגַדְּע֣וּ הָאֲשֵׁרִ֡ים וַיְנַתְּצ֣וּ אֶת־הַ֠בָּמוֹת וְאֶת־הַֽמִּזְבְּחֹ֞ת מִכָּל־יְהוּדָ֧ה וּבִנְיָמִ֛ן וּבְאֶפְרַ֥יִם וּמְנַשֶּׁ֖ה עַד־לְכַלֵּ֑ה וַיָּשׁ֜וּבוּ כָּל־בְּנֵ֧י יִשְׂרָאֵ֛ל אִ֥ישׁ לַאֲחֻזָּת֖וֹ לְעָרֵיהֶֽם׃
<b style="color: gray;">מצודת דוד</b> <b>הנמצאים .</b> בירושלים : <b>עד לכלה .</b> עד שהשלימו לשבור ולהחריב הכל :
<b style="color: gray;">מצודת ציון</b> <b>ויגדעו .</b> ענין כריתה כמו גדע בחרי אף ( איכה ב ) :
<h3>{ב}</h3>
וַיַּעֲמֵ֣ד יְחִזְקִיָּ֡הוּ אֶת־מַחְלְק֣וֹת הַכֹּהֲנִ֣ים וְ֠הַלְוִיִּם עַֽל־מַחְלְקוֹתָ֞ם אִ֣ישׁ ׀ כְּפִ֣י עֲבֹדָת֗וֹ לַכֹּהֲנִים֙ וְלַלְוִיִּ֔ם לְעֹלָ֖ה וְלִשְׁלָמִ֑ים לְשָׁרֵת֙ וּלְהֹד֣וֹת וּלְהַלֵּ֔ל בְּשַׁעֲרֵ֖י מַחֲנ֥וֹת יְהוָֽה׃
<b style="color: gray;">רש"י</b> <b>איש כפי עבודתו .</b> הכהנים לשרת והלוים להיות משוררים ושוערים וכל איש ואיש על עבודתו הנכונה :
<b style="color: gray;">מצודת דוד</b> <b>מחלקות .</b> המשמרות המחלקות העמיד כ''א על משמרו : <b>כפי עבודתו .</b> אשר מוטל ע''כ אחד מהכהנים להקריב העולה והשלמים והלוים לשרת בדבר השיר וכו' : <b>מחנות ה' .</b> זה בה''מ :
<b style="color: gray;">רלב"ג</b> <b>ויעמד יחזקיהו את מחלקות וגו' .</b> ר''ל שכבר העמיד מחלקות הכהנים ומחלקות הלוים שהיו מוגבלות לפי מה שסדר דוד שימשך אחריהם לבניהם הנה שם אותם על מחלקותם איש כפי עבודתו . ר''ל כי הכהנים היו משרתים כל מחלוקת מהם שבעת ימים על דבר הקרבנות והלוים היו למחלקותיהם גם כן לפי מה שהגביל דוד וזה כי מהם היו ממונים לשרת לעולה ולשלמים בדבר השיר בפה ובכלי בהם כמה יחד עם הכהנים המחצצרים בחצוצרות ומהם היו ממונים בשערי בית ה' :
<h3>{ג}</h3>
וּמְנָת֩ הַמֶּ֨לֶךְ מִן־רְכוּשׁ֜וֹ לָעֹל֗וֹת לְעֹלוֹת֙ הַבֹּ֣קֶר וְהָעֶ֔רֶב וְהָ֣עֹל֔וֹת לַשַּׁבָּת֖וֹת וְלֶחֳדָשִׁ֣ים וְלַמֹּעֲדִ֑ים כַּכָּת֖וּב בְּתוֹרַ֥ת יְהוָֽה׃
<b style="color: gray;">רש"י</b> <b>ומנת המלך מן רכושו לעלות וגו' .</b> אשר נתן לעשות אותם ( ברצון ) :
<b style="color: gray;">מצודת דוד</b> <b>ומנת המלך .</b> ותשורות המלך מן רכושו היה על דמי העולות וחוזר ומפרש לעולת הבקר וכו' :
<b style="color: gray;">מצודת ציון</b> <b>ומנת .</b> ענין תשורה כמו ומשלוח מנות ( אסתר ט ) : <b>מן רכושו .</b> מן נכסיו :
<b style="color: gray;">רלב"ג</b> <b>ומנת המלך מן רכושו וגו' .</b> הנה התנדב המלך לעשות כל קרבנות הצבור מן רכושו להקל מהעס והם התמידין והמוספין ומה שימשך להם :
<h3>{ד}</h3>
וַיֹּ֤אמֶר לָעָם֙ לְיוֹשְׁבֵ֣י יְרוּשָׁלִַ֔ם לָתֵ֕ת מְנָ֥ת הַכֹּהֲנִ֖ים וְהַלְוִיִּ֑ם לְמַ֥עַן יֶחֶזְק֖וּ בְּתוֹרַ֥ת יְהוָֽה׃
<b style="color: gray;">רש"י</b> <b>ויאמר לעם ליושבי ירושלים וגו' .</b> למען יחזקו בתורת ה' יותר ברצון ועוד בעוד שיהא להם פרנסת' מזומנת יכלו לעשות ולעסוק בתורת ה' לפי שלא נתנה התורה אלא לאוכלי המן ושניים להם אוכלי תרומה :
<b style="color: gray;">מצודת דוד</b> <b>מנת וכו' .</b> הם תרומות ומעשר למען יחזקו כאשר לא יהיו טרודים לפרנסתם יחזקו בתורת ה' בדבר העבודה המוטלת עליהם :
<b style="color: gray;">רלב"ג</b> <b>ויאמר לעם ליושבי ירושלים לתת מנת הכהנים והלוים .</b> ר''ל המתנות שחייבה התורה לתת להם כאלו תאמר מעשר ראשון שהוא ללוים ותרומה וחלה ובכורים ומה שידמה להם כדי שיהיו מוכנים ופנוים להתחזק בעיון בתורת ה' כי לזאת הסבה כונה התורה בנתינת אלו המתנות לכהנים וללוים כאמרו יורו משפטיך ליעקב ותורתך לישראל ( דברים ל''ג י' ) . והנה היו יושבי ירושלים כל יהודה ובנימין והגרים שהיו עמהם מאפרים ומנשה והנה אחשוב שזה הוא מה שדבר חזקיה על לב כל הלוים המשכילים שכל טוב כי בזה משך לבם לעבוד עבודתם בלב שלם בעבור היות לחמם נתן ומימיהם נאמנים אך לא באר זה שם שלא יפסיק הספור ההוא . וידמה שכבר היו נותנים גם כן להם קודם זה מתנות אך מפני שהכהנים והלוים היו טרודים אז לחזור על הגרנות לבקש מתנותיהם לא היו יכולים להתחזק בעיון בתורת ה' כראוי ולזה רצה חזקיה שיביאו להם מתנותיהם בבית ה' כדי שיהיו פנויים לעיין בתורה וזה הוא הנכון בבאור זה הדבר :
<h3>{ה}</h3>
וְכִפְרֹ֣ץ הַדָּבָ֗ר הִרְבּ֤וּ בְנֵֽי־יִשְׂרָאֵל֙ רֵאשִׁ֣ית דָּגָ֗ן תִּיר֤וֹשׁ וְיִצְהָר֙ וּדְבַ֔שׁ וְכֹ֖ל תְּבוּאַ֣ת שָׂדֶ֑ה וּמַעְשַׂ֥ר הַכֹּ֛ל לָרֹ֖ב הֵבִֽיאוּ׃
<b style="color: gray;">רש"י</b> <b>וכפרץ הדבר .</b> מפי המלך לתת מנת לכהנים והלוים הרבו בני ישראל ראשית דגן תירוש ויצהר ודבש , דבש תמרים : <b>וכל תבואת שדה .</b> וכל אלו לא מתבואת השדה הם אלא כך מפורש במסכת נדרים בפרק הנוד' מן הירק הנודר מן הירק מותר בדלועים מתיב רב יוסף וכפרוץ הדבר הרבו בני ישראל וגו' ואי אמרת דגן כל דמדגן משמע מאי וכפרוץ וגומר אמר אביי לאתויי פירות האילן וירק עד אמר רבא תבואה לחוד ותבואת שדה לחוד :
<b style="color: gray;">מצודת דוד</b> <b>וכפרוץ הדבר .</b> וכאשר נתחזק הדבר הרבו להבי' ראשית דגן וכו' והיא תרומה הקרויה ראשית כמ''ש ראשית דגנך ( דברים י''א ) : <b>ודבש .</b> הוא דבש התמרים ועם שאינם חייבין מן התורה בתרומה :
<b style="color: gray;">מצודת ציון</b> <b>וכפרוץ .</b> ענין חוזק כמו מה פרצת ( בראשית לח ) : <b>תירוש .</b> יין : <b>יצהר .</b> שמן :
<b style="color: gray;">רלב"ג</b> <b>וכפרוץ הדבר .</b> ר''ל וכהתחזק דבר המלך עליהם הרבו בני ישראל ראשית דגן תירוש ויצהר ודבש והוא דבש תמרים וזאת היא תרומה גדולה והיא לא תנהוג אלא בדבר שנגמרה מלאכתו כמו דגן תירוש ויצהר והנה התמרים המיוחדים לעשות מהם דבש אין מלאכתם נגמרת עד שיהיה הדבש נעשה מהם והביאו גם כן ראשית כל תבואת שדה כגון מיני קטניות ופירות אשר יתחייבו בתרומה . ומעשר הכל שהוא ללוים הביאו לרב . וזה הביאו כולם כמצות המלך . ר''ל אשר היו בערי יהודה ושאר בני ישראל הגרים שבאו שם ועוד הביאו עם זה מעשר בקר וצאן שהיה קדש והיה נאכל לבעלים בירושלים ומעשר קדשים המקודשים לה' אלהיהם והם מעשר שני שהיה קדש ולא היה נאכל כי אם בירושלים . אמנם מעשר ראשון איננו קדש כמו שנתבאר בתורה :
<h3>{ו}</h3>
וּבְנֵ֧י יִשְׂרָאֵ֣ל וִֽיהוּדָ֗ה הַיּֽוֹשְׁבִים֮ בְּעָרֵ֣י יְהוּדָה֒ גַּם־הֵ֗ם מַעְשַׂ֤ר בָּקָר֙ וָצֹ֔אן וּמַעְשַׂ֣ר קָֽדָשִׁ֔ים הַמְקֻדָּשִׁ֖ים לַיהוָ֣ה אֱלֹהֵיהֶ֑ם הֵבִ֕יאוּ וַֽיִּתְּנ֖וּ עֲרֵמ֥וֹת עֲרֵמֽוֹת׃
<b style="color: gray;">רש"י</b> <b>ומעשר קדשים המקודשים לה' .</b> המעשר מן המעשר שהלוים נותנים לכהנים : <b>ויתנו ערמות ערמות .</b> הוי''פין בלשון אשכנז דוגמא ( שיר' ז' ) ערמות חטים :
<b style="color: gray;">מצודת דוד</b> <b>וגם הם .</b> הביאו גם הם אף מעשר בקר וצאן : <b>ומעשר קדשים .</b> אף מהקדשים שהקדישו הביאו מהם המעשרות ואע''פ שהמה פטורים מן המעשר : <b>הביאו .</b> את כל אלה הביאו לירושלים והניחום ערמות :
<b style="color: gray;">מצודת ציון</b> <b>ערמות .</b> צבורים כמו בקצה הערמה ( רות ג ) והכפל יורה על הרבוי :
<b style="color: gray;">רלב"ג</b> <b>ויתנו ערמות ערמות .</b> הנה הערמה היא כרי . והנה הרצון באמרו גם הם מעשר בקר וצאן . גם הם ומעשר בקר וצאן :
<h3>{ז}</h3>
בַּחֹ֙דֶשׁ֙ הַשְּׁלִשִׁ֔י הֵחֵ֥לּוּ הָעֲרֵמ֖וֹת לְיִסּ֑וֹד וּבַחֹ֥דֶשׁ הַשְּׁבִיעִ֖י כִּלּֽוּ׃
<b style="color: gray;">רש"י</b> <b>החלו הערמות ליסוד .</b> כי תחילת דבר נקרא יסוד כמו יסוד הבית שהוא ראש לבנין ודומה לו ( בעזרא ז' ) הוא יסוד המעלה וגומר :
<b style="color: gray;">מצודת דוד</b> <b>החלו .</b> התחילו ליסד את הערמות ר''ל להתחיל לצבור והוא מושאל מל' יסוד הבנין : <b>כלו .</b> השלימו את הערמות :
<b style="color: gray;">רלב"ג</b> <b>החלו הערמות ליסוד .</b> ר''ל להתחיל ואמר ליסוד כי היסוד הוא התחלת הדבר בבנין :
<h3>{ח}</h3>
וַיָּבֹ֙אוּ֙ יְחִזְקִיָּ֣הוּ וְהַשָּׂרִ֔ים וַיִּרְא֖וּ אֶת־הָעֲרֵמ֑וֹת וַֽיְבָרֲכוּ֙ אֶת־יְהוָ֔ה וְאֵ֖ת עַמּ֥וֹ יִשְׂרָאֵֽל׃
<b style="color: gray;">רש"י</b> <b>ויברכו את ה' .</b> שנתן בלב ישראל להפריש תרומותיהם ומעשרותיהם :
<b style="color: gray;">מצודת דוד</b> <b>את ה' .</b> על שנתן בלב העם להביא עד להרבות :
<b style="color: gray;">רלב"ג</b> <b>ויראו את הערמות ויברכו את ה' ואת עמו ישראל .</b> הנה ברכו את ה' לפי שברך ישראל להרבות פירותיהם וברכו ישראל מפני שהשלימו מצות המלך בעין יפה והנה עשו זה מפני ראותם רבוי הפירות והתבואות שהביאו שם :
<h3>{ט}</h3>
וַיִּדְרֹ֣שׁ יְחִזְקִיָּ֗הוּ עַל־הַכֹּֽהֲנִ֛ים וְהַלְוִיִּ֖ם עַל־הָעֲרֵמֽוֹת׃
<b style="color: gray;">רש"י</b> <b>וידרש יחזקיהו .</b> לפי שראה חזקיהו הערימות גדולות אמר בלבו שמא לא לקחו הכהני' והלוי' מהם ולא נגעו בהם שאם נגעו בהם איך נתרבו כל כך ותמה ודרש מהם על דבר הערימות על מה זה :
<b style="color: gray;">מצודת דוד</b> <b>על הערמות .</b> אם כבר לקחו מה מהם :
<b style="color: gray;">רלב"ג</b> <b>וידרש יחזקיהו על הכהנים והלוים על הערמות .</b> ר''ל שחקר עמהם אם היו עולות לזה הרבוי מתנותיהם קודם הבאת העם מתנותיהם בבית ה' ואז ענה עזריה הכהן הגדול שהיה מבית צדוק :
<h3>{י}</h3>
וַיֹּ֣אמֶר אֵלָ֗יו עֲזַרְיָ֧הוּ הַכֹּהֵ֛ן הָרֹ֖אשׁ לְבֵ֣ית צָד֑וֹק וַ֠יֹּאמֶר מֵהָחֵ֨ל הַתְּרוּמָ֜ה לָבִ֣יא בֵית־יְהוָ֗ה אָכ֨וֹל וְשָׂב֤וֹעַ וְהוֹתֵר֙ עַד־לָר֔וֹב כִּ֤י יְהוָה֙ בֵּרַ֣ךְ אֶת־עַמּ֔וֹ וְהַנּוֹתָ֖ר אֶת־הֶהָמ֥וֹן הַזֶּֽה׃
<b style="color: gray;">רש"י</b> <b>ויאמר אליו עזריהו .</b> הוא היה בימי עוזיהו : <b>מהחל התרומה לביא .</b> אכלנו אכול ולא אכילת עראי אלא אכול ושבוע והותר ומה שאתה מתמה על שאכלנו ד' חדשים ואעפ''כ ערמותיהם כל כך גדולות זה הדבר כי ברך ה' את עמו ונתן להם תבואות הרבה לפיכך הרבה התרומות והמעשרות שלנו : <b>והנותר .</b> מן אכילתנו זה : <b>ההמון הזה .</b> אשר אתה רואה ערמות ערמות :
<b style="color: gray;">מצודת דוד</b> <b>עזריהו הכהן .</b> יתכן שהוא אחיטוב הנזכר בד''ה ( א' ה' ) ועיין בסוף מלכים חשבון הדורות : <b>לבית צדוק .</b> אשר היה מבני צדוק : <b>מהחל .</b> מעת שהתחילו להביא התרומה היה לנו מהם לאכול ולשבוע ועוד נותר מהם עד לרוב כי נתברכו התבואות ומרובים התרומות : <b>את ההמון .</b> מרבית הערמות הללו הם הנותר :
<b style="color: gray;">מצודת ציון</b> <b>ההמון .</b> ענין רבוי :
<b style="color: gray;">רלב"ג</b> <b>כי</b> מעת שהתחילו להביא התרומה בבית ה' שלח ה' יתברך ברכה בפירות עד שיהיה בהם לאכול ולשבוע ולהותר עד לרוב . וראוי שתדע כי בעת השובע יספיק מהמון לאכול ולשבוע מה שלא יספיק לזה בעת החסרון ולזה היה זה ראיה כי ברך ה' את עמו והנה הנותר לנו אחר שאכלנו אכול ושבוע הוא כל הרבוי הזה שאתה רואה והוא לאות גם כן כי ברך ה' את עמו :
<h3>{יא}</h3>
וַיֹּ֣אמֶר יְחִזְקִיָּ֗הוּ לְהָכִ֧ין לְשָׁכ֛וֹת בְּבֵ֥ית יְהוָ֖ה וַיָּכִֽינוּ׃
<b style="color: gray;">רש"י</b> <b>להכין לשכות בבית ה' .</b> ולשום בהם התרומות :
<b style="color: gray;">רלב"ג</b> <b>להכין לשכות בבית ה' .</b> כדי שישימו בהן מתנות כהונה ולויה :
<h3>{יב}</h3>
וַיָּבִ֨יאוּ אֶת־הַתְּרוּמָ֧ה וְהַֽמַּעֲשֵׂ֛ר וְהַקֳּדָשִׁ֖ים בֶּאֱמוּנָ֑ה וַעֲלֵיהֶ֤ם נָגִיד֙ (כונניהו) [כָּֽנַנְיָ֣הוּ] הַלֵּוִ֔י וְשִׁמְעִ֥י אָחִ֖יהוּ מִשְׁנֶֽה׃
<b style="color: gray;">מצודת דוד</b> <b>ויביאו .</b> אל הלשכות : <b>והקדשים .</b> הם התרומות והמעשרות שהקדישו מהדברים שאינם חייבים מן התורה :
<b style="color: gray;">מצודת ציון</b> <b>נגיד .</b> פקיד וממונה : <b>משנה .</b> שני לו :
<b style="color: gray;">רלב"ג</b> <b>והקדשים באמונה .</b> אחשוב כי הקדשים הם המעשר שני והיו מביאים אותו הבעלים לירושלים לאכלו שם כשיעלו לרגל . או ירצה בקדשים מה שיקדישו ישראל לה' או אי זה שיהיה מהם והנה היה הנגיד לשמרם כנניהו הלוי ושמעי אחיהו היה משנה לו להשתדל בשמירת אלו האוצרות והנה היתה זאת השמירה על הלוים כמו שזכרנו במה שקדם : ( יד כ ) וקורא בן ימנה הלוי וגו' . ר''ל כי קורא הלוי שהיה שוער למזרח בית המקדש היה ממונה על נדבות בית האלהים לשמרם . ר''ל מה שיתנדבו העם לבדק הבית והיה ממונה גם כן לחלק תרומת ה' וקדשי הקדשים לכהנים כמו חטאת ואשם והיו ממונים על ידו עדן וחבריו בערי הכהנים שיתנו באמונה לאחיהם במחלקותם כקטן כגדול חלקו מהמתנות המחלקות ביניהם בשוה מלבד מה שנתיחשו מהם לזכרים לכל הבא לבית ה' לדבר יום ביומו והוא הבית אב שלא היה משרת הוא וסיעתו כי אם יום אחד מהשבוע של אותו משמר . ואלו היו ממונים על זה ההתיחש כדי שיבאו כל אחד ביום בית אב שלו לעבודתם במשמרותם במחלקותם כי המחלוקת היתה מתחלקת לבתי אבות . והיו ממונים גם כן על התיחש הכהנים לבית אבותיהם לדעת בכל אחד מאי זו משמרה היה אביו ויתיחשו בניו למשמרה ההיא . וכן יתיחשו הלוים על ידם מבן עשרים שנה ומעלה במשמרותיהם ומחלקותיהם כדי שיעבוד כל אחד מהם עבודתו הראויה לו יום ביום כאלו תאמר שאלו הממונים ידעו שאנשי משמר מהלוים המשרתים בשיר בכלי כך בזה היום הם פלוני ופלוני והם יעמידום על זאת העבודה ביום ההוא וכן הענין במשוררים בשאר כלי שיר ובפה ובשוערים . והם גם כן ידקדקו שיתיחש כל טפם נשיהם ובניהם ובנותיהם לכל קהל אשר הם ממנו כאלו תאמר שאם ההי זה הטף מפלוני לוי הנה ייחסו הטף אל המשמר שהוא ממנו כי באמונת הממונים על זה ההתיחש יתקדשו הכהנים והלוים קדש וזה כי הם יודיעו להם קודם זה שיתקדשו ליום פלוני כי אז תהיה עבודתם . ולולא זה הפקידות היה אפשר שיגיע יום הבית אב והם לא ידעו זה תחלה . ולא יהיו מוכנים לעבוד עבודתם כי אינם טהורים ולבני אהרן הכהנים בשדה מגרש עריהם בכל עיר ועיר היו ממונים אנשים אשר נקבו בשמות לתת מנות לכל זכר בכהנים ממה שהגיע לחלקם שם בכללות מהמתנות על יד הממונים הראשונים ואלו יחלקו זה ביניהם . וכן היו עושים זה ללוים לכל מי שנתיחש מהמחלוקת ההיא אשר מהעיר ההיא לחלק ביניהם המעשר שהגיע לכללם חלק כחלק . ואם יאמר אומר שכבר היתה בזה שררה ללוים על הכהנים והתורה צותה בהיפך זה והוא שיהיו הלוים משרתים את הכהנים אמרנו לו שזאת היא עבודה להעמיד הכהנים על עבודתם בדרך שלא יצטרכו לטרוח בדבר אחר זולתי העיון בתורה כי הכהנים הם יותר מיוחדים בלמידת התורה מהלוים כאמרו כי שפתי כהן ישמרו דעת ותורה יבקשו מפיהו ( מלאכי ב' ז' ) :
<h3>{יג}</h3>
וִֽיחִיאֵ֡ל וַ֠עֲזַזְיָהוּ וְנַ֨חַת וַעֲשָׂהאֵ֜ל וִֽירִימ֤וֹת וְיוֹזָבָד֙ וֶאֱלִיאֵ֣ל וְיִסְמַכְיָ֔הוּ וּמַ֖חַת וּבְנָיָ֑הוּ פְּקִידִ֗ים מִיַּ֤ד (כונניהו) [כָּֽנַנְיָ֙הוּ֙] וְשִׁמְעִ֣י אָחִ֔יו בְּמִפְקַד֙ יְחִזְקִיָּ֣הוּ הַמֶּ֔לֶךְ וַעֲזַרְיָ֖הוּ נְגִ֥יד בֵּית־הָאֱלֹהִֽים׃
<b style="color: gray;">מצודת דוד</b> <b>פקידים .</b> היו ממונים תחת יד כנניה וכו' : <b>במפקד יחזקיה .</b> במצות יחזקיה וכו' :
<h3>{יד}</h3>
וְקוֹרֵ֨א בֶן־יִמְנָ֤ה הַלֵּוִי֙ הַשּׁוֹעֵ֣ר לַמִּזְרָ֔חָה עַ֖ל נִדְב֣וֹת הָאֱלֹהִ֑ים לָתֵת֙ תְּרוּמַ֣ת יְהוָ֔ה וְקָדְשֵׁ֖י הַקֳּדָשִֽׁים׃
<b style="color: gray;">מצודת דוד</b> <b>השוער .</b> שומר שער המזרח : <b>על נדבות .</b> היה ממונה על הנדבות המובאות בדבר אלהים לחלקם בין הכהנים הן תרומה הן בשר קה''ק :
<h3>{טו}</h3>
וְעַל־יָד֡וֹ עֵ֣דֶן וּ֠מִנְיָמִן וְיֵשׁ֨וּעַ וּֽשְׁמַֽעְיָ֜הוּ אֲמַרְיָ֧הוּ וּשְׁכַנְיָ֛הוּ בְּעָרֵ֥י הַכֹּהֲנִ֖ים בֶּאֱמוּנָ֑ה לָתֵ֤ת לַאֲחֵיהֶם֙ בְּמַחְלְק֔וֹת כַּגָּד֖וֹל כַּקָּטָֽן׃
<b style="color: gray;">מצודת דוד</b> <b>ועל ידו .</b> ואחריו במעלה היו ממונים עדן וכו' להיות בערי הכהנים ממונים באמונה לתת לכ''א חלקו בין גדול בין קטן :
<h3>{טז}</h3>
מִלְּבַ֞ד הִתְיַחְשָׂ֣ם לִזְכָרִ֗ים מִבֶּ֨ן שָׁל֤וֹשׁ שָׁנִים֙ וּלְמַ֔עְלָה לְכָל־הַבָּ֥א לְבֵית־יְהוָ֖ה לִדְבַר־י֣וֹם בְּיוֹמ֑וֹ לַעֲב֣וֹדָתָ֔ם בְּמִשְׁמְרוֹתָ֖ם כְּמַחְלְקוֹתֵיהֶֽם׃
<b style="color: gray;">מצודת דוד</b> <b>מלבד וכו' .</b> ר''ל מלבד הניתן בעריהם היו נותנים עוד לזכרי' המיוחסים הנודעים לכהנים אשר היו מבן שלש שנים ומעלה בעת באו לבית ה' : <b>לדבר .</b> להיות להם למאכל ביום ויום : <b>לעבודתם .</b> ר''ל לא בכל עת בואם כ''א בבואם לעבודתם במשמרתם הקבוע להם כפי שנחלקו כי אז היה דרכם להביא עמהם בניהם הקטנים להרגילם לעבודה ואז ניתן להם :
<h3>{יז}</h3>
וְאֵ֨ת הִתְיַחֵ֤שׂ הַכֹּהֲנִים֙ לְבֵ֣ית אֲבוֹתֵיהֶ֔ם וְהַ֨לְוִיִּ֔ם מִבֶּ֛ן עֶשְׂרִ֥ים שָׁנָ֖ה וּלְמָ֑עְלָה בְּמִשְׁמְרוֹתֵיהֶ֖ם בְּמַחְלְקוֹתֵיהֶֽם׃
<b style="color: gray;">רש"י</b> <b>ואת התיחש הכהנים לבית אבותיהם והלוים .</b> עם ייחוס טפם נשיהם בניהם ובנותיה' לכל אותו קהל היו מספיקין מזונותיהם מהתרומות ומעשרות הקדש , והתרומות והמעשרות כל אלו שאמרנו לאותן העומדים לשרת בעזרה וגם לבני אהרן הכהנים שלא הגיע משמרותם לשרת והם בשדה מגרש עריהם בכל עיר ועיר :
<b style="color: gray;">מצודת דוד</b> <b>ואת התיחש .</b> הממונים חלקו תרומה לכהנים המיוחסים לסדר תולדת בית אבותיהם והמעשר חלקו ללוים מבן עשרים שנה ומעלה לאותם הקבועים במשמרות כפי אשר נתחלקו :
<h3>{יח}</h3>
וּלְהִתְיַחֵ֗שׂ בְּכָל־טַפָּ֧ם נְשֵׁיהֶ֛ם וּבְנֵיהֶ֥ם וּבְנוֹתֵיהֶ֖ם לְכָל־קָהָ֑ל כִּ֥י בֶאֱמוּנָתָ֖ם יִתְקַדְּשׁוּ־קֹֽדֶשׁ׃
<b style="color: gray;">מצודת דוד</b> <b>ולהתיחש .</b> ולכל המיוחסים של כל טפם וכו' של כל קהל הלוים : <b>כי באמונתם .</b> בעבור שהיו נאמנים לה' היו מקדשים את הקדש לשמרו בטהרה ולזה חלקו לכולם את המעשר :
<h3>{יט}</h3>
וְלִבְנֵי֩ אַהֲרֹ֨ן הַכֹּהֲנִ֜ים בִּשְׂדֵ֨י מִגְרַ֤שׁ עָרֵיהֶם֙ בְּכָל־עִ֣יר וָעִ֔יר אֲנָשִׁ֕ים אֲשֶׁ֥ר נִקְּב֖וּ בְּשֵׁמ֑וֹת לָתֵ֣ת מָנ֗וֹת לְכָל־זָכָר֙ בַּכֹּ֣הֲנִ֔ים וּלְכָל־הִתְיַחֵ֖שׂ בַּלְוִיִּֽם׃
<b style="color: gray;">רש"י</b> <b>אנשים אשר נקבו בשמות .</b> למעלה ( ב' ל''א ) כנניהו ואחיו היו ממונים עליהם לקבל המנות התרומות והמעשרו' מאת ישראל לתת המנות לכל זכר בכהנים ולוים : <b>לכל זכר בכהנים .</b> וגם לכל נשיהם בניהם ובנותיהם ומה שאמר כאן לכל זכר משום רבותא שאפי' לזכרים קטנים היו מספיקין כדלעיל ( שם ) לזכרים מבן שלש ומעלה וכ''ש שהיו מספיקין לנשיהם ולבניהם ולבנותיהם :
<b style="color: gray;">מצודת דוד</b> <b>בשדי וכו' .</b> אותם היושבים בשדי וכו' ר''ל הכהנים היושבים בעריהם שלא הגיע זמן עבודת אנשי משמרתם : <b>אנשים וכו' .</b> עליהם היו ממונים האנשים אשר נקבו בשמות למעלה והם עדן וחבריו ועליהם לתת מנות וכו' ולכל הלוים המיוחסים ובא לומר שהממונים ההם לא חלקו כ''א להיושבים בעריהם ולא אל הבאים לבית ה' :
<b style="color: gray;">מצודת ציון</b> <b>מגרש עריהם .</b> כן נקראת ערי הכהנים והלוים ע''ש שהיה לכולם מגרש סביב והם בתים חוץ לחומה כאלו נגרשו מן העיר : <b>נקבו .</b> נתפרשו :
<h3>{כ}</h3>
וַיַּ֧עַשׂ כָּזֹ֛את יְחִזְקִיָּ֖הוּ בְּכָל־יְהוּדָ֑ה וַיַּ֨עַשׂ הַטּ֤וֹב וְהַיָּשָׁר֙ וְהָ֣אֱמֶ֔ת לִפְנֵ֖י יְהוָ֥ה אֱלֹהָֽיו׃
<b style="color: gray;">מצודת דוד</b> <b>כזאת .</b> הצואה ההיא צוה בכל ארץ יהודה לחלק תרומה והמעשר לכל הכהנים והלוים היושבים בכל הארץ : <b>והאמת .</b> עשה הכל באמת לשם ה' ולא ברמיה :
<h3>{כא}</h3>
וּבְכָֽל־מַעֲשֶׂ֞ה אֲשֶׁר־הֵחֵ֣ל ׀ בַּעֲבוֹדַ֣ת בֵּית־הָאֱלֹהִ֗ים וּבַתּוֹרָה֙ וּבַמִּצְוָ֔ה לִדְרֹ֖שׁ לֵֽאלֹהָ֑יו בְּכָל־לְבָב֥וֹ עָשָׂ֖ה וְהִצְלִֽיחַ׃
<b style="color: gray;">מצודת דוד</b> <b>בעבודת וכו' .</b> בין בדבר עבודת בית ה' בין בדבר התורה ובין בדבר שצוה לדרוש לאלהיו את הכל עשה בכל לבבו והצליח בהם :
<b style="color: gray;">מצודת ציון</b> <b>החל .</b> התחיל :
<h2>דברי הימים ב פרק-לב</h2>
<h3>{א}</h3>
אַחֲרֵ֨י הַדְּבָרִ֤ים וְהָאֱמֶת֙ הָאֵ֔לֶּה בָּ֖א סַנְחֵרִ֣יב מֶֽלֶךְ־אַשּׁ֑וּר וַיָּבֹ֣א בִֽיהוּדָ֗ה וַיִּ֙חַן֙ עַל־הֶעָרִ֣ים הַבְּצֻר֔וֹת וַיֹּ֖אמֶר לְבִקְעָ֥ם אֵלָֽיו׃
<b style="color: gray;">רש"י</b> <b>אחרי הדברים והאמת האלה וגו' .</b> ויאמר לבקעם . כמו לבקעם כמו ( עמוס ב' ) על מכרם בכסף כמו מכרם וסמוך ליה ( שם ) על בקעם הרות הגלעד ופתרונו ודוגמא ( ישעיה ז' ) ונבקיענה , ויבקע עצי העולה ( בראשי' כה ) :
<b style="color: gray;">מצודת דוד</b> <b>אחרי וכו' .</b> ר''ל אחר הדברים הטובים האלה שעשה יחזקיה באמת לשם ה' מ''מ בא עליו סנחריב וזהו לפי שבני יהודה הרעו מעשיהם : <b>ויאמר לבקעם .</b> חשב לבקעם וכן בקעם ודוגמתו להרגו בערמה ( שמות כ''א ) ור''ל חשב להרגו וכן הרגו :
<b style="color: gray;">מצודת ציון</b> <b>ויחן .</b> מל' חניה והשכנה : <b>לבקעם .</b> ר''ל לשבור ולפתוח החומות :
<h3>{ב}</h3>
וַיַּרְא֙ יְחִזְקִיָּ֔הוּ כִּי־בָ֖א סַנְחֵרִ֑יב וּפָנָ֕יו לַמִּלְחָמָ֖ה עַל־יְרוּשָׁלִָֽם׃
<b style="color: gray;">מצודת דוד</b> <b>ופניו .</b> שם פניו לפנות להלחם בירושלים :
<h3>{ג}</h3>
וַיִּוָּעַ֗ץ עִם־שָׂרָיו֙ וְגִבֹּרָ֔יו לִסְתּוֹם֙ אֶת־מֵימֵ֣י הָעֲיָנ֔וֹת אֲשֶׁ֖ר מִח֣וּץ לָעִ֑יר וַֽיַּעְזְרֽוּהוּ׃
<b style="color: gray;">מצודת דוד</b> <b>לסתום וכו' .</b> שלא ימצא מים לשתות וילך לו : <b>ויעזרהו .</b> לסתמם :
<b style="color: gray;">מצודת ציון</b> <b>העינות .</b> המעינות כמו עין הקורא ( שופטים טו ) :
<h3>{ד}</h3>
וַיִּקָּבְצ֣וּ עַם־רָ֔ב וַֽיִּסְתְּמוּ֙ אֶת־כָּל־הַמַּעְיָנ֔וֹת וְאֶת־הַנַּ֛חַל הַשּׁוֹטֵ֥ף בְּתוֹךְ־הָאָ֖רֶץ לֵאמֹ֑ר לָ֤מָּה יָב֙וֹאוּ֙ מַלְכֵ֣י אַשּׁ֔וּר וּמָצְא֖וּ מַ֥יִם רַבִּֽים׃
<b style="color: gray;">מצודת דוד</b> <b>בתוך הארץ .</b> מחוץ לירושלים :
<b style="color: gray;">מצודת ציון</b> <b>השוטף .</b> כן יקרא מרוצת המים בחזקה :
<b style="color: gray;">רלב"ג</b> <b>ואת הנחל השוטף בתוך הארץ .</b> הוא גיחון כמו שזכר אחר זה :
<h3>{ה}</h3>
וַיִּתְחַזַּ֡ק וַיִּבֶן֩ אֶת־כָּל־הַחוֹמָ֨ה הַפְּרוּצָ֜ה וַיַּ֣עַל עַל־הַמִּגְדָּל֗וֹת וְלַח֙וּצָה֙ הַחוֹמָ֣ה אַחֶ֔רֶת וַיְחַזֵּ֥ק אֶת־הַמִּלּ֖וֹא עִ֣יר דָּוִ֑יד וַיַּ֥עַשׂ שֶׁ֛לַח לָרֹ֖ב וּמָגִנִּֽים׃
<b style="color: gray;">רש"י</b> <b>ויחזק את המלוא .</b> דוגמא ( שמואל ב' ה' ) ויבן את המלוא : <b>ויעש שלח לרוב .</b> כלי זיין דוגמת ואיש שלחו בידו ( ד''ה ב' כ''ג פ''י כצ''ל יוש''ה ) איש שלחו המים ( נחמיה ד' ) :
<b style="color: gray;">מצודת דוד</b> <b>ויעל וכו' .</b> ר''ל הגביה את החומה למעלה מן המגדלות : <b>ולחוצה .</b> מן החומה ההיא בנה עוד חומה אחרת וחיזק פרצות המלוא שהיתה בעיר דוד :
<b style="color: gray;">מצודת ציון</b> <b>המלוא .</b> מקום מוכן לאסיפת העם כמו קראו אחריך מלא ( ירמיה יב ) : <b>שלח .</b> קבוצת חרב כמו ואיש שלחו בידו ( לעיל כג ) :
<b style="color: gray;">רלב"ג</b> <b>ויעל על המגדלות ולחוצה החומה אחרת .</b> ר''ל שכבר העלה החומה והגביה אותה על המגדלות הבנוים אצלה ובנה לחוצה ממנה החומה האחרת להוסיף חזוק לירושלם : <b>ויחזק את המלוא עיר דוד .</b> ידוע כי סביב עיר דוד היתה חומה וחוץ מן החומה היה רחוב שהיו מתקבצים בו ולזה נקרא מלוא וכבר בנה אותה שלמה והנה חזקו חזקיה להוסיף חוזק לעיר דוד :
<h3>{ו}</h3>
וַיִּתֵּ֛ן שָׂרֵ֥י מִלְחָמ֖וֹת עַל־הָעָ֑ם וַיִּקְבְּצֵ֣ם אֵלָ֗יו אֶל־רְחוֹב֙ שַׁ֣עַר הָעִ֔יר וַיְדַבֵּ֥ר עַל־לְבָבָ֖ם לֵאמֹֽר׃
<h3>{ז}</h3>
חִזְק֣וּ וְאִמְצ֔וּ אַל־תִּֽירְא֣וּ וְאַל־תֵּחַ֗תּוּ מִפְּנֵי֙ מֶ֣לֶךְ אַשּׁ֔וּר וּמִלִּפְנֵ֖י כָּל־הֶהָמ֣וֹן אֲשֶׁר־עִמּ֑וֹ כִּֽי־עִמָּ֥נוּ רַ֖ב מֵעִמּֽוֹ׃
<b style="color: gray;">מצודת ציון</b> <b>תחתו .</b> ענין פחד ושבר : <b>ההמון .</b> רבוי העם : <b>רב .</b> גדול וחזק :
<h3>{ח}</h3>
עִמּוֹ֙ זְר֣וֹעַ בָּשָׂ֔ר וְעִמָּ֜נוּ יְהוָ֤ה אֱלֹהֵ֙ינוּ֙ לְעָזְרֵ֔נוּ וּלְהִלָּחֵ֖ם מִלְחֲמֹתֵ֑נוּ וַיִּסָּמְכ֣וּ הָעָ֔ם עַל־דִּבְרֵ֖י יְחִזְקִיָּ֥הוּ מֶֽלֶךְ־יְהוּדָֽה׃
<b style="color: gray;">מצודת דוד</b> <b>זרוע בשר .</b> עזרת זרוע בשר :
<h3>{ט}</h3>
אַ֣חַר זֶ֗ה שָׁ֠לַח סַנְחֵרִ֨יב מֶֽלֶךְ־אַשּׁ֤וּר עֲבָדָיו֙ יְר֣וּשָׁלַ֔יְמָה וְהוּא֙ עַל־לָכִ֔ישׁ וְכָל־מֶמְשַׁלְתּ֖וֹ עִמּ֑וֹ עַל־יְחִזְקִיָּ֙הוּ֙ מֶ֣לֶךְ יְהוּדָ֔ה וְעַל־כָּל־יְהוּדָ֛ה אֲשֶׁ֥ר בִּירוּשָׁלִַ֖ם לֵאמֹֽר׃
<b style="color: gray;">מצודת דוד</b> <b>והוא על לכיש .</b> אז היה נלחם על לכיש ועמו כל אנשי ממשלתו : <b>על יחזקיה .</b> חוזר על ראשית המקרא לומר ששלח אל יחזקיה :
<h3>{י}</h3>
כֹּ֣ה אָמַ֔ר סַנְחֵרִ֖יב מֶ֣לֶךְ אַשּׁ֑וּר עַל־מָה֙ אַתֶּ֣ם בֹּטְחִ֔ים וְיֹשְׁבִ֥ים בְּמָצ֖וֹר בִּירוּשָׁלִָֽם׃
<b style="color: gray;">רש"י</b> <b>על מה אתם בוטחים .</b> לפי שכתוב ( במלכים ב' י''א ) בה' אלהי ישראל בטח וגם כתיב שם וימרד במלך אשור לכן אמר על מה אתם בוטחים שמרדת בי : <b>ויושבים במצור בירושלים .</b> כדכתיב ( כאן ) למות ברעב ובצמא :
<b style="color: gray;">מצודת דוד</b> <b>על מה וכו' .</b> כאומר אם היה לכם בטחון מה להנצל מידי היה מהראוי לשבת במצור ובמצוק זמן מה להשיג תכלית טוב אבל הואיל ובטחון אין ובע''כ תהיו נמסרים בידי מה לכם לשבת במצור צאו מיד אלי ועבדו אותי :
<b style="color: gray;">מצודת ציון</b> <b>במצור .</b> מל' צר ומצוק :
<h3>{יא}</h3>
הֲלֹ֤א יְחִזְקִיָּ֙הוּ֙ מַסִּ֣ית אֶתְכֶ֔ם לָתֵ֣ת אֶתְכֶ֔ם לָמ֛וּת בְּרָעָ֥ב וּבְצָמָ֖א לֵאמֹ֑ר יְהוָ֣ה אֱלֹהֵ֔ינוּ יַצִּילֵ֕נוּ מִכַּ֖ף מֶ֥לֶךְ אַשּֽׁוּר׃
<b style="color: gray;">מצודת דוד</b> <b>הלא יחזקיהו .</b> כאומר הסתת יחזקיה תועיל שתמותו ברעב ובצמא ולא לטובה היא כי אומר ה' יצילנו ואין זה בטחון :
<h3>{יב}</h3>
הֲלֹא־הוּא֙ יְחִזְקִיָּ֔הוּ הֵסִ֥יר אֶת־בָּמֹתָ֖יו וְאֶת־מִזְבְּחֹתָ֑יו וַיֹּ֨אמֶר לִֽיהוּדָ֤ה וְלִֽירוּשָׁלִַ֙ם֙ לֵאמֹ֔ר לִפְנֵ֨י מִזְבֵּ֧חַ אֶחָ֛ד תִּֽשְׁתַּחֲו֖וּ וְעָלָ֥יו תַּקְטִֽירוּ׃
<b style="color: gray;">רש"י</b> <b>הלא הוא יחזקיהו .</b> הבוטח באלהיו הלא הוא פשע ואפילו אם היה יכולת לעזור לו לא יהיה עוזרו כי חטא לו שהסיר את במותיו ואת מזבחותיו ויאמר ליהודה ולירושלים לפני מזבח אחד תשתחוו ולא מוטב שיתחוה יהודה לפני מזבח אחד וירושלים לפני אחד או שנים ויותר ומה מועיל אחד לעם רב כזה שהיו סבורים שכל אותן במות שהסיר כדלעיל ( ל''ח ) ויגדע את האשרה וגו' שהיו בנוים לשם אלהי ישראל :
<b style="color: gray;">מצודת דוד</b> <b>הלא הוא .</b> כי הלא הוא בעצמו הסיר הבמות הנעשים למקום ואמר לכם לפני מזבח אחד תשתחוו וכו' ומיעט א''כ בעבודת האלוה ואיך א''כ יעזרו :
<h3>{יג}</h3>
הֲלֹ֣א תֵדְע֗וּ מֶ֤ה עָשִׂ֙יתִי֙ אֲנִ֣י וַאֲבוֹתַ֔י לְכֹ֖ל עַמֵּ֣י הָאֲרָצ֑וֹת הֲיָכ֣וֹל יָֽכְל֗וּ אֱלֹהֵי֙ גּוֹיֵ֣ הָאֲרָצ֔וֹת לְהַצִּ֥יל אֶת־אַרְצָ֖ם מִיָּדִֽי׃
<h3>{יד}</h3>
מִ֠י בְּֽכָל־אֱלֹהֵ֞י הַגּוֹיִ֤ם הָאֵ֙לֶּה֙ אֲשֶׁ֣ר הֶחֱרִ֣ימוּ אֲבוֹתַ֔י אֲשֶׁ֣ר יָכ֔וֹל לְהַצִּ֥יל אֶת־עַמּ֖וֹ מִיָּדִ֑י כִּ֤י יוּכַל֙ אֱלֹ֣הֵיכֶ֔ם לְהַצִּ֥יל אֶתְכֶ֖ם מִיָּדִֽי׃
<b style="color: gray;">רש"י</b> <b>החרימו אבותי .</b> פול מלך אשור ותגלת פלאסר :
<h3>{טו}</h3>
וְעַתָּ֡ה אַל־יַשִּׁיא֩ אֶתְכֶ֨ם חִזְקִיָּ֜הוּ וְאַל־יַסִּ֨ית אֶתְכֶ֣ם כָּזֹאת֮ וְאַל־תַּאֲמִ֣ינוּ לוֹ֒ כִּי־לֹ֣א יוּכַ֗ל כָּל־אֱל֙וֹהַ֙ כָּל־גּ֣וֹי וּמַמְלָכָ֔ה לְהַצִּ֥יל עַמּ֛וֹ מִיָּדִ֖י וּמִיַּ֣ד אֲבוֹתָ֑י אַ֚ף כִּ֣י אֱ‍ֽלֹהֵיכֶ֔ם לֹא־יַצִּ֥ילוּ אֶתְכֶ֖ם מִיָּדִֽי׃
<b style="color: gray;">מצודת דוד</b> <b>כזאת .</b> בדבר הבטחון כזאת : <b>אף כי .</b> כ''ש אלהיכם לא יצילו אתכם הואיל והסיר יחזקיה את במותיו וכמ''ש למעלה וא''כ אין לכם בטחון מה :
<b style="color: gray;">מצודת ציון</b> <b>ישיא .</b> ענין הסתה כמו הנחש השיאני ( בראשית ג' ) :
<h3>{טז}</h3>
וְעוֹד֙ דִּבְּר֣וּ עֲבָדָ֔יו עַל־יְהוָ֖ה הָאֱלֹהִ֑ים וְעַ֖ל יְחִזְקִיָּ֥הוּ עַבְדּֽוֹ׃
<b style="color: gray;">מצודת דוד</b> <b>ועוד .</b> שדברו דברי חרוף :
<h3>{יז}</h3>
וּסְפָרִ֣ים כָּתַ֔ב לְחָרֵ֕ף לַיהוָ֖ה אֱלֹהֵ֣י יִשְׂרָאֵ֑ל וְלֵֽאמֹ֨ר עָלָ֜יו לֵאמֹ֗ר כֵּֽאלֹהֵ֞י גּוֹיֵ֤ הָאֲרָצוֹת֙ אֲשֶׁ֨ר לֹא־הִצִּ֤ילוּ עַמָּם֙ מִיָּדִ֔י כֵּ֣ן לֹֽא־יַצִּ֞יל אֱלֹהֵ֧י יְחִזְקִיָּ֛הוּ עַמּ֖וֹ מִיָּדִֽי׃
<b style="color: gray;">רש"י</b> <b>וספרים כתב לחרף לה' אלהי .</b> ובמלכי' ( ב' י''ט ) ובישעיה ( ל''ז ) כתיב ויקח חזקיהו את הספרים מיד המלאכים ויקראהו ויעל בית ה' ויפרשהו חזקיהו לפני ה' :
<h3>{יח}</h3>
וַיִּקְרְא֨וּ בְקוֹל־גָּד֜וֹל יְהוּדִ֗ית עַל־עַ֤ם יְרוּשָׁלִַ֙ם֙ אֲשֶׁ֣ר עַל־הַֽחוֹמָ֔ה לְיָֽרְאָ֖ם וּֽלְבַהֲלָ֑ם לְמַ֖עַן יִלְכְּד֥וּ אֶת־הָעִֽיר׃
<b style="color: gray;">רש"י</b> <b>בקול גדול יהודית וגו' .</b> ליראם ולבהלם . כאן סתם הענין ובמלכים מפורש היטב מה אמר להם וגם בישעיה :
<b style="color: gray;">מצודת דוד</b> <b>יהודית .</b> בלשון יהודית למען יבינו כולם : <b>למען ילכדו .</b> בחושבם שימס לבבם ולא יעצרו כח להלחם :
<b style="color: gray;">מצודת ציון</b> <b>ולבהלם .</b> מל' בהלה :
<b style="color: gray;">רלב"ג</b> <b>ליראה ולבהלם למען ילכדו את העיר .</b> זה מבואר כי כשיפחדו שומרי החומות תרפינה ידיהם משמירתם ויקל אז לאויבים ללכוד העיר :
<h3>{יט}</h3>
וַֽיְדַבְּר֔וּ אֶל־אֱלֹהֵ֖י יְרוּשָׁלִָ֑ם כְּעַ֗ל אֱלֹהֵי֙ עַמֵּ֣י הָאָ֔רֶץ מַעֲשֵׂ֖ה יְדֵ֥י הָאָדָֽם׃
<b style="color: gray;">רש"י</b> <b>וידברו אל אלהי ירושלים .</b> מי שכתב ספר זה הוא קובל על נבל זה סנחריב שחירף אלהים חיים : <b>כעל אלהי עמי הארץ .</b> שהם מעשה ידי אדם ודמו את אלהי יוצרנו יוצר הכל לאלהי העמים שהם מעשה ידיהם כמו שאמר לעיל מי בכל אלהי וגו' כי לא יוכל אלהיכם להציל אתכם מידי :
<b style="color: gray;">מצודת דוד</b> <b>מעשה וגו' .</b> אשר המה מעשה ידי אדם :
<h3>{כ}</h3>
וַיִּתְפַּלֵּ֞ל יְחִזְקִיָּ֣הוּ הַמֶּ֗לֶךְ וִֽישַֽׁעְיָ֧הוּ בֶן־אָמ֛וֹץ הַנָּבִ֖יא עַל־זֹ֑את וַֽיִּזְעֲק֖וּ הַשָּׁמָֽיִם׃
<b style="color: gray;">רש"י</b> <b>ויתפלל יחזקיהו .</b> במלכים ובישעיה מפורשת התפילה :
<h3>{כא}</h3>
וַיִּשְׁלַ֤ח יְהוָה֙ מַלְאָ֔ךְ וַיַּכְחֵ֞ד כָּל־גִּבּ֥וֹר חַ֙יִל֙ וְנָגִ֣יד וְשָׂ֔ר בְּמַחֲנֵ֖ה מֶ֣לֶךְ אַשּׁ֑וּר וַיָּשָׁב֩ בְּבֹ֨שֶׁת פָּנִ֜ים לְאַרְצ֗וֹ וַיָּבֹא֙ בֵּ֣ית אֱלֹהָ֔יו (ומיציאו) [וּמִֽיצִיאֵ֣י] מֵעָ֔יו שָׁ֖ם הִפִּילֻ֥הוּ בֶחָֽרֶב׃
<b style="color: gray;">רש"י</b> <b>ומיציאי מעיו .</b> כדכתיב ( שם ) ובניו הכוהו בחרב :
<b style="color: gray;">מצודת דוד</b> <b>ומיציאי מעיו .</b> בניו המיתו אותו בבית אלהיו כמ''ש במ''ב :
<b style="color: gray;">מצודת ציון</b> <b>ויכחד .</b> ענין כריתה כמו ותכחד מן הארץ ( שמות ט ) :
<b style="color: gray;">רלב"ג</b> <b>ויכחד כל גבור חיל ונגיד ושר במחנה מלך אשור .</b> ר''ל שלא נשארו שם מהמחנה אשר לו אחד מהשרים והסגנים ולא מהגבורים והנה מה שנשאר היו החלשים שלא היתה להם לא גבורה ולא שררה והנשארים היו מעטי מספר כמו שזכר ישעיה :
<h3>{כב}</h3>
וַיּוֹשַׁע֩ יְהוָ֨ה אֶת־יְחִזְקִיָּ֜הוּ וְאֵ֣ת ׀ יֹשְׁבֵ֣י יְרוּשָׁלִַ֗ם מִיַּ֛ד סַנְחֵרִ֥יב מֶֽלֶךְ־אַשּׁ֖וּר וּמִיַּד־כֹּ֑ל וַֽיְנַהֲלֵ֖ם מִסָּבִֽיב׃
<b style="color: gray;">מצודת דוד</b> <b>וינהלם מסביב .</b> את כלם מסביב נהגם בנחת ובחמלה :
<b style="color: gray;">מצודת ציון</b> <b>וינהלם .</b> ענין הנהגה בנחת כמו על מי מנוחות ינהלני ( תהלים כג ) :
<h3>{כג}</h3>
וְ֠רַבִּים מְבִיאִ֨ים מִנְחָ֤ה לַיהוָה֙ לִיר֣וּשָׁלִַ֔ם וּמִ֨גְדָּנ֔וֹת לִֽיחִזְקִיָּ֖הוּ מֶ֣לֶךְ יְהוּדָ֑ה וַיִּנַּשֵּׂ֛א לְעֵינֵ֥י כָל־הַגּוֹיִ֖ם מֵאַֽחֲרֵי־כֵֽן׃
<b style="color: gray;">מצודת דוד</b> <b>מאחרי כן .</b> אחר שנעשה לו הנס הזה היה מנושא ומכובד לעיני כל העמים :
<b style="color: gray;">מצודת ציון</b> <b>ומגדנות .</b> המלה ההיא יורה על דבר המעולה בין בפירות בין בבגדים בין באבני יקר :
<h3>{כד}</h3>
בַּיָּמִ֣ים הָהֵ֔ם חָלָ֥ה יְחִזְקִיָּ֖הוּ עַד־לָמ֑וּת וַיִּתְפַּלֵּל֙ אֶל־יְהוָ֔ה וַיֹּ֣אמֶר ל֔וֹ וּמוֹפֵ֖ת נָ֥תַן לֽוֹ׃
<b style="color: gray;">רש"י</b> <b>ויתפלל אל ה' .</b> כדמפורש במלכים : <b>ויאמר לו .</b> מה האות : <b>ומופת נתן לו .</b> וזה לך האות הכל מפורש שם :
<b style="color: gray;">מצודת דוד</b> <b>בימים ההם .</b> שלשה ימים לפני מפלתו של סנחריב : <b>עד למות .</b> עד שהיה קרוב למות : <b>ויאמר לו .</b> קצר וסמך על המבין שאמר לו שקבל תפלתו ויחיה וגם נתן לו מופת ע''ז כמ''ש במ''ב :
<b style="color: gray;">רלב"ג</b> <b>ויתפלל אל ה' ויאמר לו ומופת נתן לו .</b> ר''ל שכבר התפלל חזקיה אל ה' כמו שנזכר בספר מלכים ואמר לו ישעיה שהי''ת יוסיף על ימיו חמש עשרה שנה וירפאהו עד שכבר עלה בית ה' ביום השלישי ונתן לו ישעיה מופת על זה כמו שנזכר בספר מלכים ולא השיב יחזקיהו להש''י כמו מה שגמל עליו מהטוב כי היה ראוי שיפרסם לכל גבורו' הש''י ונפלאותיו למען יתישרו לעבודתו ולא עשה זה כי הבאים אליו מבבל לדרוש המופת אשר היה בארץ לא נתן בו חזקיה הכבוד להש''י אך התכבד בפניהם להראות להם גדולתו וכל בית נכותו ועל זה היה עליו קצף ועל יהודה וירושלים ששלח לו ה' יתברך ביד ישעיה הנביא ( מ''ב כ''א י''ז כ' וישעי' לט ו' ט' ) כי הנה ימים באים ונשא כל אשר בביתו ואשר אצרו אבותיו אל בבל ומבניו אשר יוליד יקח מלך בבל ויהיו סריסים בהיכלו ולא יהיה כי אם בהשחתת יהודה וירושלים ובהגלות' אמר שהקצף היה על יהודה וירושלים וספר שכבר נכנע יחזקיה מגבה לבו ונכנעו יושבי ירושלים ולא בא עליהם הקצף בימי חזקיהו ולזה אמר חזקיה הלא אם שלום ואמת יהיה בימי :
<h3>{כה}</h3>
וְלֹא־כִגְמֻ֤ל עָלָיו֙ הֵשִׁ֣יב יְחִזְקִיָּ֔הוּ כִּ֥י גָבַ֖הּ לִבּ֑וֹ וַיְהִ֤י עָלָיו֙ קֶ֔צֶף וְעַל־יְהוּדָ֖ה וִירוּשָׁלִָֽם׃
<b style="color: gray;">רש"י</b> <b>ולא כגמול עליו השיב .</b> לא כמו שגמל הקב''ה על יחזקיהו שרפאוהו השיב לו יחזקיהו כי גבה לבו שהראה את כל בית נכותו וגו' עד ובכל ממשלתו : <b>ויהי עליו קצף ועל יהודה וירושלים .</b> על זאת והכותב הספר הזה קצרו כאן לפי שכתוב במלכים ובישעיה :
<b style="color: gray;">מצודת דוד</b> <b>ולא כגמול .</b> לא כמו שגמל עליו המקום ב''ה השיב לו : <b>כי גבה לבו .</b> במה שהראה לשלוחי מלך בבל את כל בית נכותו להתגאות בהם כמ''ש במ''ב :
<h3>{כו}</h3>
וַיִּכָּנַ֤ע יְחִזְקִיָּ֙הוּ֙ בְּגֹ֣בַהּ לִבּ֔וֹ ה֖וּא וְיֹשְׁבֵ֣י יְרוּשָׁלִָ֑ם וְלֹא־בָ֤א עֲלֵיהֶם֙ קֶ֣צֶף יְהוָ֔ה בִּימֵ֖י יְחִזְקִיָּֽהוּ׃
<b style="color: gray;">רש"י</b> <b>ויכנע יחזקיהו בגובה לבו .</b> כדכתיב שם ויאמר חזקיה אל ישעיה טוב וגומר וכשנכנע לא בא עליהם הקצף בימיו :
<b style="color: gray;">מצודת דוד</b> <b>בגובה לבו .</b> בעבור עון גובה לבו :
<h3>{כז}</h3>
וַיְהִ֧י לִֽיחִזְקִיָּ֛הוּ עֹ֥שֶׁר וְכָב֖וֹד הַרְבֵּ֣ה מְאֹ֑ד וְאֹֽצָר֣וֹת עָֽשָׂה־ל֠וֹ לְכֶ֨סֶף וּלְזָהָ֜ב וּלְאֶ֣בֶן יְקָרָ֗ה וְלִבְשָׂמִים֙ וּלְמָ֣גִנִּ֔ים וּלְכֹ֖ל כְּלֵ֥י חֶמְדָּֽה׃
<b style="color: gray;">רש"י</b> <b>ולכל כלי חמדה .</b> עשה מיני אוצרות :
<h3>{כח}</h3>
וּמִ֨סְכְּנ֔וֹת לִתְבוּאַ֥ת דָּגָ֖ן וְתִיר֣וֹשׁ וְיִצְהָ֑ר וְאֻֽרָוֹת֙ לְכָל־בְּהֵמָ֣ה וּבְהֵמָ֔ה וַעֲדָרִ֖ים לָאֲוֵרֽוֹת׃
<b style="color: gray;">רש"י</b> <b>ומסכנות לתבואת .</b> על אוצרות התבואה נופל לומר מסכנות בכל מקום כמו ( שמות א ) ערי מסכנות לפרעה וכן לעיל ( ב ח ) ויבן תדמר במדבר ואת כל ערי מסכנות אשר בנה בחמת ועל כרחך לצורך תבואה שבמדבר לא היה לו לאצור זהב וכסף . וארות לכל בהמה ובהמה . איצטבלאות גדולות :
<b style="color: gray;">מצודת דוד</b> <b>לכל בהמה ובהמה .</b> לכל מין ומין בפ''ע : <b>ועדרים לאורות .</b> בכל אבוס העמיד עדרים :
<b style="color: gray;">מצודת ציון</b> <b>ומסכנות .</b> מקום אוצרות וכן ויבן ערי מסכנות ( שמות א ) : <b>וארות .</b> הם מקומות אשר יאכילו שם הבהמות כי אבוס בעליו ( ישעיה א ) תרגומו אוריה דמרוהי : <b>ועדרים .</b> כן יקראו קבוצת המקנה :
<b style="color: gray;">רלב"ג</b> <b>וארות לכל בהמה .</b> הם בתי אבוס הבהמות אשטאבל''ש בלע''ז : <b>ועדרים לאורות .</b> הנה קצת האורות ישימו שם העדרים לשמרם בלילה והם כמו גדרות צאן קורט''ן בלע''ז והנה האורות שם לעדרים אינם מקורות אבל הם מעלות :
<h3>{כט}</h3>
וְעָרִים֙ עָ֣שָׂה ל֔וֹ וּמִקְנֵה־צֹ֥אן וּבָקָ֖ר לָרֹ֑ב כִּ֤י נָֽתַן־לוֹ֙ אֱלֹהִ֔ים רְכ֖וּשׁ רַ֥ב מְאֹֽד׃
<h3>{ל}</h3>
וְה֣וּא יְחִזְקִיָּ֗הוּ סָתַם֙ אֶת־מוֹצָ֞א מֵימֵ֤י גִיחוֹן֙ הָֽעֶלְי֔וֹן וַֽיַּישְּׁרֵ֥ם לְמַֽטָּה־מַּעְרָ֖בָה לְעִ֣יר דָּוִ֑יד וַיַּצְלַ֥ח יְחִזְקִיָּ֖הוּ בְּכָֽל־מַעֲשֵֽׂהוּ׃
<b style="color: gray;">רש"י</b> <b>ויישרם למטה מערבה .</b> הנהיגם דרך ישר למטה מערבה לעיר דוד :
<b style="color: gray;">מצודת דוד</b> <b>את מוצא .</b> את מקום מוצא עליון של גיחון : <b>ויישרם .</b> הוליכם בדרך ישר צד מטה אל רוח המערב לעיר דוד : <b>בכל מעשהו .</b> ר''ל ברוב כי הרוב הוא ככל :
<b style="color: gray;">רלב"ג</b> <b>סתם את מוצא מימי גיחון וגו' .</b> ר''ל שהוא סתם את המוצא בדרך שיבש הנחל ההוא ועשה תחבולה שהביא אותם המים למטה דרך חריצין תחת הקרקע לפאת מערב לעיר דוד :
<h3>{לא}</h3>
וְכֵ֞ן בִּמְלִיצֵ֣י ׀ שָׂרֵ֣י בָּבֶ֗ל הַֽמְשַׁלְּחִ֤ים עָלָיו֙ לִדְרֹ֗שׁ הַמּוֹפֵת֙ אֲשֶׁ֣ר הָיָ֣ה בָאָ֔רֶץ עֲזָב֖וֹ הָֽאֱלֹהִ֑ים לְנַ֨סּוֹת֔וֹ לָדַ֖עַת כָּל־בִּלְבָבֽוֹ׃
<b style="color: gray;">רש"י</b> <b>וכן במליצי .</b> שלוחי דוגמא ( ראשית מ''ב ) כי המליץ בינותם על שם שהשליח מליץ בין השולח למשתלח ונופל על פסוק שאמר ויצלח יחזקיהו בכל מעשיו ואחר כל הטוב הזה שהצליחו הקב''ה עזבו האלהים לנסותו לדעת כל בלבבו ביד מליצי שרי בבל המשלחים אליו : <b>לדרוש המופת אשר היה בארץ .</b> לא עמד בנסיון והראה להם את כל בית נכותו ומסיפיה לרישיה נדרש :
<b style="color: gray;">מצודת דוד</b> <b>וכן וגו' .</b> חוזר למעלה כאומר הנה ברוב הדברים היה מוצלח וכן פעם נסהו ולא הצליח בו והוא בדבר מליצי שרי בבל : <b>לדרוש המופת .</b> לשאול אמיתת המופת הנעשה בארץ בעת חליו כמ''ש למעלה : <b>עזבו האלהים .</b> ר''ל לא הטה אז את לבבו לא לטובה ולא רעה : <b>לנסותו .</b> למען נסותו לדעת כל אשר בלבבו :
<b style="color: gray;">מצודת ציון</b> <b>במליצי .</b> השליח נקרא מליץ כי מביא דברי המשלח אל מי שנשלח אליו והוא מל' כי המליץ בינותם ( בראשית מב ) :
<b style="color: gray;">רלב"ג</b> <b>וכן במליצי שרי בבל וגו' .</b> זה הוא דבר המלאכים ששלח בראדך בלאדן בן בלאדן אל חזקיהו . והנה הרצון באמרו במליצי שרי בבל במליצים שהיו שרי בבל והיו שלוחים לו מאת מלך בבל : <b>לדרוש המופת אשר היה בארץ .</b> ר''ל המופת שהיה בענין חיל מלך אשרו שהשכימו בבקר והנה כולם פגרים מתים ( מלכים ב' י''ט ל''ה ) : <b>עזבו האלהים לנסותו לדעת כל בלבבו .</b> ר''ל שבזה הענין עזבו ה' יתברך לעשות כפי מחשבתו ולא הישירו על יד נביאו מה יאמר למלאכי מלך בבל כדי לנסותו לדעת כל אשר בלבבו וידמה מזה כי בשאר עניניו שעשה מהם לפי מה שאפשר מהטוב עזרהו ה' ית' והישירהו אליהם אך בזה המקום לא רצה להישירו בצד אחר לנסותו ולפי שאמר וכן במליצי שרי בבל למדנו שכמו שעשה דבר בלתי ראוי בזה הדבר כן עשה דבר כלתי ראוי במה שעשה מסתימת מי גיחון . והסבה בזה אצלי מפני שהוא הזיק בזה לעצמו כשהסיר תועלת זה הנהר מירושלים והיה לו לבטוח בה' ית' שיעזרהו ויצילהו מסנחריב מזולת שיסתם מי גיחון :
<h3>{לב}</h3>
וְיֶ֛תֶר דִּבְרֵ֥י יְחִזְקִיָּ֖הוּ וַחֲסָדָ֑יו הִנָּ֣ם כְּתוּבִ֗ים בַּחֲז֞וֹן יְשַֽׁעְיָ֤הוּ בֶן־אָמוֹץ֙ הַנָּבִ֔יא עַל־סֵ֥פֶר מַלְכֵי־יְהוּדָ֖ה וְיִשְׂרָאֵֽל׃
<b style="color: gray;">מצודת דוד</b> <b>בחזון ישעיהו .</b> ר''ל בדברי נבואות ישעיה : <b>על ספר .</b> כמו ועל ספר :
<h3>{לג}</h3>
וַיִּשְׁכַּ֨ב יְחִזְקִיָּ֜הוּ עִם־אֲבֹתָ֗יו וַֽיִּקְבְּרֻהוּ֮ בְּֽמַעֲלֵה֮ קִבְרֵ֣י בְנֵי־דָוִיד֒ וְכָבוֹד֙ עָֽשׂוּ־ל֣וֹ בְמוֹת֔וֹ כָּל־יְהוּדָ֖ה וְיֹשְׁבֵ֣י יְרוּשָׁלִָ֑ם וַיִּמְלֹ֛ךְ מְנַשֶּׁ֥ה בְנ֖וֹ תַּחְתָּֽיו׃
<b style="color: gray;">רש"י</b> <b>במעלה .</b> במיטב כמפורש בסוף פרק קמא דבבא קמא :
<b style="color: gray;">מצודת דוד</b> <b>במעלה .</b> במקום המעולה שבהם וארז''ל עם דוד ושלמה :
<b style="color: gray;">מצודת ציון</b> <b>במעלה .</b> במקום מעולה ומכובד :
<h2>דברי הימים ב פרק-לג</h2>
<h3>{א}</h3>
בֶּן־שְׁתֵּ֥ים עֶשְׂרֵ֛ה שָׁנָ֖ה מְנַשֶּׁ֣ה בְמָלְכ֑וֹ וַחֲמִשִּׁ֤ים וְחָמֵשׁ֙ שָׁנָ֔ה מָלַ֖ךְ בִּירוּשָׁלִָֽם׃
<h3>{ב}</h3>
וַיַּ֥עַשׂ הָרַ֖ע בְּעֵינֵ֣י יְהוָ֑ה כְּתֽוֹעֲבוֹת֙ הַגּוֹיִ֔ם אֲשֶׁר֙ הוֹרִ֣ישׁ יְהוָ֔ה מִפְּנֵ֖י בְּנֵ֥י יִשְׂרָאֵֽל׃
<b style="color: gray;">מצודת ציון</b> <b>הוריש .</b> גרש :
<h3>{ג}</h3>
וַיָּ֗שָׁב וַיִּ֙בֶן֙ אֶת־הַבָּמ֔וֹת אֲשֶׁ֥ר נִתַּ֖ץ יְחִזְקִיָּ֣הוּ אָבִ֑יו וַיָּ֨קֶם מִזְבְּח֤וֹת לַבְּעָלִים֙ וַיַּ֣עַשׂ אֲשֵׁר֔וֹת וַיִּשְׁתַּ֙חוּ֙ לְכָל־צְבָ֣א הַשָּׁמַ֔יִם וַֽיַּעֲבֹ֖ד אֹתָֽם׃
<b style="color: gray;">מצודת ציון</b> <b>צבא השמים .</b> כוכבים ומזלות :
<h3>{ד}</h3>
וּבָנָ֥ה מִזְבְּח֖וֹת בְּבֵ֣ית יְהוָ֑ה אֲשֶׁר֙ אָמַ֣ר יְהוָ֔ה בִּירוּשָׁלִַ֥ם יִֽהְיֶה־שְּׁמִ֖י לְעוֹלָֽם׃
<b style="color: gray;">רש"י</b> <b>בירושלים יהיה שמי לעולם .</b> הפסוק קובל זה מנשה שבנה מזבחו' לעכומ''ז בבית שאמר הקב''ה אני רוצה שישכון שמי שם וגם פסוק שאמר בסמוך לשון קובלנא הוא : <b>וישם את פסל הסמל אשר עשה בבית האלהים וגו' .</b> וגם הפסוק ולא אוסיף להסיר את רגל :
<b style="color: gray;">מצודת דוד</b> <b>אשר אמר וכו' .</b> כאלו המקרא קובל עליו לומר ראו מה עשה : <b>בירושלים .</b> בבית ה' אשר בירושלים :
<h3>{ה}</h3>
וַיִּ֥בֶן מִזְבְּח֖וֹת לְכָל־צְבָ֣א הַשָּׁמָ֑יִם בִּשְׁתֵּ֖י חַצְר֥וֹת בֵּית־יְהוָֽה׃
<b style="color: gray;">מצודת דוד</b> <b>בשתי חצרות .</b> עזרת כהנים ועזרת ישראל :
<h3>{ו}</h3>
וְהוּא֩ הֶעֱבִ֨יר אֶת־בָּנָ֤יו בָּאֵשׁ֙ בְּגֵ֣י בֶן־הִנֹּ֔ם וְעוֹנֵ֤ן וְנִחֵשׁ֙ וְֽכִשֵּׁ֔ף וְעָ֥שָׂה א֖וֹב וְיִדְּעוֹנִ֑י הִרְבָּ֗ה לַעֲשׂ֥וֹת הָרַ֛ע בְּעֵינֵ֥י יְהוָ֖ה לְהַכְעִיסֽוֹ׃
<b style="color: gray;">רש"י</b> <b>ועשה אוב וידעוני .</b> מלא בוי''ו לפי שהרבה לעשות והוא הוסיף על פסל הסמל אשר עשה :
<b style="color: gray;">מצודת דוד</b> <b>והוא העביר וכו' .</b> הוא עבודת המולך : <b>ועונן וכו' .</b> הם מעשה כשפים :
<h3>{ז}</h3>
וַיָּ֕שֶׂם אֶת־פֶּ֥סֶל הַסֶּ֖מֶל אֲשֶׁ֣ר עָשָׂ֑ה בְּבֵ֣ית הָאֱלֹהִ֗ים אֲשֶׁ֨ר אָמַ֤ר אֱלֹהִים֙ אֶל־דָּוִיד֙ וְאֶל־שְׁלֹמֹ֣ה בְנ֔וֹ בַּבַּ֨יִת הַזֶּ֜ה וּבִֽירוּשָׁלִַ֗ם אֲשֶׁ֤ר בָּחַ֙רְתִּי֙ מִכֹּל֙ שִׁבְטֵ֣י יִשְׂרָאֵ֔ל אָשִׂ֥ים אֶת־שְׁמִ֖י לְעֵילֽוֹם׃
<b style="color: gray;">רש"י</b> <b>לעילום .</b> לעולם :
<b style="color: gray;">מצודת דוד</b> <b>בבית וכו' .</b> פסל הסמל שעשה שמה בבית האלהים : <b>לעילום .</b> כמו לעולם :
<b style="color: gray;">מצודת ציון</b> <b>הסמל .</b> צורה מה וכן סמל הקנאה ( יחזקאל ח ) :
<b style="color: gray;">רלב"ג</b> <b>פסל הסמל .</b> הוא כמו פסל הצלם :
<h3>{ח}</h3>
וְלֹ֣א אוֹסִ֗יף לְהָסִיר֙ אֶת־רֶ֣גֶל יִשְׂרָאֵ֔ל מֵעַל֙ הָֽאֲדָמָ֔ה אֲשֶׁ֥ר הֶֽעֱמַ֖דְתִּי לַאֲבֹֽתֵיכֶ֑ם רַ֣ק ׀ אִם־יִשְׁמְר֣וּ לַעֲשׂ֗וֹת אֵ֚ת כָּל־אֲשֶׁ֣ר צִוִּיתִ֔ים לְכָל־הַתּוֹרָ֛ה וְהַֽחֻקִּ֥ים וְהַמִּשְׁפָּטִ֖ים בְּיַד־מֹשֶֽׁה׃
<b style="color: gray;">רש"י</b> <b>ולא אוסיף להסיר את רגל ישראל .</b> מוסב על פסוק של מעלה והכל קובלנא הוא כלומר הקב''ה אומר כך אמרתי אל דוד ואל שלמה בבית הזה אשים שמי שם לעולם וגם הבטחתים לא אוסיף להסיר רגל ישראל מעל האדמה רק אם ישמרו וגו' ועתה ויתע מנשה וגו' נמצא שעל ידו נסתלקה שכינה וגם אנו עדיין בגלות על ידו :
<b style="color: gray;">מצודת דוד</b> <b>ולא אוסיף וכו' .</b> גם זה מדברי ה' שאמר לדוד ולשלמה :
<h3>{ט}</h3>
וַיֶּ֣תַע מְנַשֶּׁ֔ה אֶת־יְהוּדָ֖ה וְיֹשְׁבֵ֣י יְרוּשָׁלִָ֑ם לַעֲשׂ֣וֹת רָ֔ע מִן־הַ֨גּוֹיִ֔ם אֲשֶׁר֙ הִשְׁמִ֣יד יְהוָ֔ה מִפְּנֵ֖י בְּנֵ֥י יִשְׂרָאֵֽל׃
<b style="color: gray;">מצודת דוד</b> <b>מן הגוים .</b> יותר מן הגוים וכו' :
<b style="color: gray;">מצודת ציון</b> <b>ויתע .</b> הוליך אותם בדרך תועה :
<h3>{י}</h3>
וַיְדַבֵּ֧ר יְהוָ֛ה אֶל־מְנַשֶּׁ֥ה וְאֶל־עַמּ֖וֹ וְלֹ֥א הִקְשִֽׁיבוּ׃
<b style="color: gray;">מצודת דוד</b> <b>וידבר ה' .</b> ע''י הנביאים :
<b style="color: gray;">מצודת ציון</b> <b>הקשיבו .</b> ענין שמיעה :
<h3>{יא}</h3>
וַיָּבֵ֨א יְהוָ֜ה עֲלֵיהֶ֗ם אֶת־שָׂרֵ֤י הַצָּבָא֙ אֲשֶׁר֙ לְמֶ֣לֶךְ אַשּׁ֔וּר וַיִּלְכְּד֥וּ אֶת־מְנַשֶּׁ֖ה בַּחֹחִ֑ים וַיַּֽאַסְרֻ֙הוּ֙ בַּֽנְחֻשְׁתַּ֔יִם וַיּוֹלִיכֻ֖הוּ בָּבֶֽלָה׃
<b style="color: gray;">מצודת ציון</b> <b>בחוחים .</b> הוא טבעת המשימים בלחיי החיה להוליכה בע''כ כמו ונתתי חחים בלחייך ( שם לא ) ואמר בל' מליצה ושאלה : <b>בנחשתים .</b> שלשלאות של נחושת :
<b style="color: gray;">רלב"ג</b> <b>וילכדו את מנשה בחוחים .</b> ר''ל בבנינים החזקים שבא להמלט בהם :
<h3>{יב}</h3>
וּכְהָצֵ֣ר ל֔וֹ חִלָּ֕ה אֶת־פְּנֵ֖י יְהוָ֣ה אֱלֹהָ֑יו וַיִּכָּנַ֣ע מְאֹ֔ד מִלִּפְנֵ֖י אֱלֹהֵ֥י אֲבֹתָֽיו׃
<b style="color: gray;">מצודת ציון</b> <b>וכהצר .</b> מל' צרה : <b>חלה .</b> ענין תפלה כמו חל נא ( מ''א יג ) :
<h3>{יג}</h3>
וַיִּתְפַּלֵּ֣ל אֵלָ֗יו וַיֵּעָ֤תֶר לוֹ֙ וַיִּשְׁמַ֣ע תְּחִנָּת֔וֹ וַיְשִׁיבֵ֥הוּ יְרוּשָׁלִַ֖ם לְמַלְכוּת֑וֹ וַיֵּ֣דַע מְנַשֶּׁ֔ה כִּ֥י יְהוָ֖ה ה֥וּא הָֽאֱלֹהִֽים׃
<b style="color: gray;">מצודת ציון</b> <b>ויעתר .</b> קבל התפלה כמו ויעתר לו ה' ( בראשית כה ) :
<h3>{יד}</h3>
וְאַחֲרֵי־כֵ֡ן בָּנָ֣ה חוֹמָ֣ה חִֽיצוֹנָ֣ה ׀ לְעִיר־דָּוִ֡יד מַעְרָבָה֩ לְגִיח֨וֹן בַּנַּ֜חַל וְלָב֨וֹא בְשַׁ֤עַר הַדָּגִים֙ וְסָבַ֣ב לָעֹ֔פֶל וַיַּגְבִּיהֶ֖הָ מְאֹ֑ד וַיָּ֧שֶׂם שָֽׂרֵי־חַ֛יִל בְּכָל־הֶעָרִ֥ים הַבְּצֻר֖וֹת בִּיהוּדָֽה׃
<b style="color: gray;">רש"י</b> <b>לגיחון בנחל .</b> אצל נחל גיחון שם מקום : <b>וסבב לעופל .</b> וסבב משם חוזק המגדלים הבנוי' במלאכ' עופל :
<b style="color: gray;">מצודת דוד</b> <b>מערבה .</b> ממערב מי גיחון ההולך בנחל : <b>ולבוא .</b> משם משך החומה לבוא בשער הדגים ומשם הלך וסבב את העופל והוא שם מגדל :
<b style="color: gray;">מצודת ציון</b> <b>נחל .</b> בעמק :
<b style="color: gray;">רלב"ג</b> <b>וסבב לעופל .</b> ר''ל שסבב החומה לעופל שהיה המקום הגבוה יותר סביב ירושלים והגביה החומה מאד ושם שרי חיל בכל הערים הבצורות ביהודה לחזקם מפני האויב וידמה שלא הסיר הגלגולים כי אם מבית ה' ומירושלם אך לא עבדו ע''ז אחר זה בימיו לא עם יהודה ולא הוא אך לבמות היו מזבחים לשם ה' אלהיהם . ובזה לבד היו חוטאים כי כבר באסרו הבמות :
<h3>{טו}</h3>
וַ֠יָּסַר אֶת־אֱלֹהֵ֨י הַנֵּכָ֤ר וְאֶת־הַסֶּ֙מֶל֙ מִבֵּ֣ית יְהוָ֔ה וְכָל־הַֽמִּזְבְּח֗וֹת אֲשֶׁ֥ר בָּנָ֛ה בְּהַ֥ר בֵּית־יְהוָ֖ה וּבִירוּשָׁלִָ֑ם וַיַּשְׁלֵ֖ךְ ח֥וּצָה לָעִֽיר׃
<b style="color: gray;">רש"י</b> <b>וישלך חוצה .</b> ולא שברם ולא גנזם מן העין לפיכך נכשל בהם בנו כדכתיב ולכל הפסילים אשר עשה מנשה אביו וגו' שלקח אותם ממקום שהשליך אותם :
<h3>{טז}</h3>
(ויכן) [וַיִּ֙בֶן֙] אֶת־מִזְבַּ֣ח יְהוָ֔ה וַיִּזְבַּ֣ח עָלָ֔יו זִבְחֵ֥י שְׁלָמִ֖ים וְתוֹדָ֑ה וַיֹּ֙אמֶר֙ לִֽיהוּדָ֔ה לַעֲב֕וֹד אֶת־יְהוָ֖ה אֱלֹהֵ֥י יִשְׂרָאֵֽל׃
<b style="color: gray;">רש"י</b> <b>ויזבח עליו זבחי שלמים ותודה .</b> שהביא קרבן תודה והתוודה להקב''ה שהשיבו לירושלים ולמלכותו :
<b style="color: gray;">מצודת דוד</b> <b>ויבן את מזבח .</b> ר''ל תקנו וחדשו :
<h3>{יז}</h3>
אֲבָל֙ ע֣וֹד הָעָ֔ם זֹבְחִ֖ים בַּבָּמ֑וֹת רַ֖ק לַיהוָ֥ה אֱלֹהֵיהֶֽם׃
<b style="color: gray;">מצודת דוד</b> <b>רק לה' .</b> ועל כל זה אסורים הם משנבנה הבית :
<h3>{יח}</h3>
וְיֶ֨תֶר דִּבְרֵ֣י מְנַשֶּׁה֮ וּתְפִלָּת֣וֹ אֶל־אֱלֹהָיו֒ וְדִבְרֵי֙ הַֽחֹזִ֔ים הַֽמְדַבְּרִ֣ים אֵלָ֔יו בְּשֵׁ֥ם יְהוָ֖ה אֱלֹהֵ֣י יִשְׂרָאֵ֑ל הִנָּ֕ם עַל־דִּבְרֵ֖י מַלְכֵ֥י יִשְׂרָאֵֽל׃
<b style="color: gray;">מצודת דוד</b> <b>הנם על דברי .</b> הנם כתובים על דברי הימים של מלכי ישראל :
<h3>{יט}</h3>
וּתְפִלָּת֣וֹ וְהֵֽעָתֶר־לוֹ֮ וְכָל־חַטָּאת֣וֹ וּמַעְלוֹ֒ וְהַמְּקֹמ֗וֹת אֲשֶׁר֩ בָּנָ֨ה בָהֶ֤ם בָּמוֹת֙ וְהֶעֱמִיד֙ הָאֲשֵׁרִ֣ים וְהַפְּסִלִ֔ים לִפְנֵ֖י הִכָּנְע֑וֹ הִנָּ֣ם כְּתוּבִ֔ים עַ֖ל דִּבְרֵ֥י חוֹזָֽי׃
<b style="color: gray;">רש"י</b> <b>ותפלתו .</b> היאך נתפלל : <b>והעתר לו .</b> והשיבו על מלכותו :
<b style="color: gray;">מצודת דוד</b> <b>והעתר לו .</b> מה שה' קבל תפלתו :
<b style="color: gray;">מצודת ציון</b> <b>חוזי .</b> כן היה שם נביא :
<h3>{כ}</h3>
וַיִּשְׁכַּ֤ב מְנַשֶּׁה֙ עִם־אֲבֹתָ֔יו וַֽיִּקְבְּרֻ֖הוּ בֵּית֑וֹ וַיִּמְלֹ֛ךְ אָמ֥וֹן בְּנ֖וֹ תַּחְתָּֽיו׃
<b style="color: gray;">רש"י</b> <b>ויקברוהו ביתו .</b> כמו בביתו ( ובמלכים ב' כ''ח ) כתוב בגן ביתו לא זכה ליקבר עם אבותיו :
<b style="color: gray;">מצודת ציון</b> <b>ביתו .</b> בביתו :
<h3>{כא}</h3>
בֶּן־עֶשְׂרִ֧ים וּשְׁתַּ֛יִם שָׁנָ֖ה אָמ֣וֹן בְּמָלְכ֑וֹ וּשְׁתַּ֣יִם שָׁנִ֔ים מָלַ֖ךְ בִּֽירוּשָׁלִָֽם׃
<h3>{כב}</h3>
וַיַּ֤עַשׂ הָרַע֙ בְּעֵינֵ֣י יְהוָ֔ה כַּאֲשֶׁ֥ר עָשָׂ֖ה מְנַשֶּׁ֣ה אָבִ֑יו וּֽלְכָל־הַפְּסִילִ֗ים אֲשֶׁ֤ר עָשָׂה֙ מְנַשֶּׁ֣ה אָבִ֔יו זִבַּ֥ח אָמ֖וֹן וַיַּֽעַבְדֵֽם׃
<h3>{כג}</h3>
וְלֹ֤א נִכְנַע֙ מִלִּפְנֵ֣י יְהוָ֔ה כְּהִכָּנַ֖ע מְנַשֶּׁ֣ה אָבִ֑יו כִּ֛י ה֥וּא אָמ֖וֹן הִרְבָּ֥ה אַשְׁמָֽה׃
<b style="color: gray;">מצודת דוד</b> <b>כי הוא אמון .</b> ר''ל הוא היה בהויתו מתחלה עד סוף הרבה אשמה ולא שב מדרכיו :
<b style="color: gray;">מצודת ציון</b> <b>אשמה .</b> פשע ועון :
<h3>{כד}</h3>
וַיִּקְשְׁר֤וּ עָלָיו֙ עֲבָדָ֔יו וַיְמִיתֻ֖הוּ בְּבֵיתֽוֹ׃
<b style="color: gray;">מצודת ציון</b> <b>ויקשרו .</b> ענין מרידה :
<h3>{כה}</h3>
וַיַּכּוּ֙ עַם־הָאָ֔רֶץ אֵ֥ת כָּל־הַקֹּֽשְׁרִ֖ים עַל־הַמֶּ֣לֶךְ אָמ֑וֹן וַיַּמְלִ֧יכוּ עַם־הָאָ֛רֶץ אֶת־יֹאשִׁיָּ֥הוּ בְנ֖וֹ תַּחְתָּֽיו׃
<h2>דברי הימים ב פרק-לד</h2>
<h3>{א}</h3>
בֶּן־שְׁמוֹנֶ֥ה שָׁנִ֖ים יֹאשִׁיָּ֣הוּ בְמָלְכ֑וֹ וּשְׁלֹשִׁ֤ים וְאַחַת֙ שָׁנָ֔ה מָלַ֖ךְ בִּירוּשָׁלִָֽם׃
<h3>{ב}</h3>
וַיַּ֥עַשׂ הַיָּשָׁ֖ר בְּעֵינֵ֣י יְהוָ֑ה וַיֵּ֗לֶךְ בְּדַרְכֵי֙ דָּוִ֣יד אָבִ֔יו וְלֹא־סָ֖ר יָמִ֥ין וּשְׂמֹֽאול׃
<h3>{ג}</h3>
וּבִשְׁמוֹנֶ֨ה שָׁנִ֜ים לְמָלְכ֗וֹ וְהוּא֙ עוֹדֶ֣נּוּ נַ֔עַר הֵחֵ֕ל לִדְר֕וֹשׁ לֵאלֹהֵ֖י דָּוִ֣יד אָבִ֑יו וּבִשְׁתֵּ֧ים עֶשְׂרֵ֣ה שָׁנָ֗ה הֵחֵל֙ לְטַהֵ֔ר אֶת־יְהוּדָה֙ וִיר֣וּשָׁלִַ֔ם מִן־הַבָּמוֹת֙ וְהָ֣אֲשֵׁרִ֔ים וְהַפְּסִלִ֖ים וְהַמַּסֵּכֽוֹת׃
<b style="color: gray;">רש"י</b> <b>והוא עודנו נער החל לדרוש .</b> פתרון אע''פ שהיה נער החל לדרוש אלהי דוד אביו דוגמת ( ראשית ל''ו ) והוא נער את בני בלהה ויבא יוסף את דבתם רעה ואין תימה בדבר אבל אם היה בן שלשים שנה לא היה עושה וזה תימה שהיה נער ואף ע''פ כן החל לדרוש וגו' : <b>החל לטהר את יהודה וירושלם .</b> מן הבמות והאשרים שעשה מנשה וחדשה אמון בנו כדלמעלה ( ב' ל''ג ) וישב ויבן את הבמות אשר נתץ יחזקיהו אביו וגו' :
<b style="color: gray;">מצודת דוד</b> <b>ובשמנה וכו' .</b> בעת שהיה בן שמנה שנים והיא לעת מלכו בתחלת מלכותו :
<b style="color: gray;">מצודת ציון</b> <b>החל .</b> התחיל :
<h3>{ד}</h3>
וַיְנַתְּצ֣וּ לְפָנָ֗יו אֵ֚ת מִזְבְּח֣וֹת הַבְּעָלִ֔ים וְהַֽחַמָּנִ֛ים אֲשֶׁר־לְמַ֥עְלָה מֵעֲלֵיהֶ֖ם גִּדֵּ֑עַ וְ֠הָאֲשֵׁרִים וְהַפְּסִלִ֤ים וְהַמַּסֵּכוֹת֙ שִׁבַּ֣ר וְהֵדַ֔ק וַיִּזְרֹק֙ עַל־פְּנֵ֣י הַקְּבָרִ֔ים הַזֹּבְחִ֖ים לָהֶֽם׃
<b style="color: gray;">רש"י</b> <b>והחמנים .</b> צורות חמה : <b>אשר למעלה .</b> שהושיבו למעלה מהם גבוה כנגד החמה ומשתחוי' לו כל זה עשה מנשה כדכתיב לעיל ( שם ) וישתחוה לכל צבא השמים ויעבוד אות' : <b>ויזרוק על פני הקברים .</b> כאן נתקיים מה שאמר לירבעם ( במלכים א' י''ג ) כה אמר ה' הנה בן נולד לבית דוד יאשיהו שמו וזבח עליך עצמות אדם את כהני הבמות המקטרים :
<b style="color: gray;">מצודת דוד</b> <b>וינתצו .</b> אנשיו נתצו לפניו : <b>והדק .</b> עשאם דק דק : <b>הזובחים .</b> של הזובחים להם למען לבזותם :
<b style="color: gray;">מצודת ציון</b> <b>והחמנים .</b> צורת חמה : <b>גדע .</b> כרת : <b>והדק .</b> מל' דק : <b>ויזרוק .</b> השליך :
<b style="color: gray;">רלב"ג</b> <b>וההמנים אשר למעלה מעליהם גדע והאשרים וגו' .</b> ר''ל שכבר גדע האשרים והחמנים כמו שאמרה התורה ואשריהם תגדעון . וידמה מזה שהחמנים היו קצת אילנות הם מחלק השמש והיו חושבים שישפע עליהם מהשמש שפע רוחני . ושבר והדק הפסילים והמסכות ויזרוק על פני הקברים הזובחים להם . ר''ל שכבר זרק מה שהדק כדי שלא יהנו בו על פני הקברים שיהיו קברי האנשים הזובחים לאלו האלילים ועצמות הכומרים לע''ז שרף על מזבחותם לטמאם :
<h3>{ה}</h3>
וְעַצְמוֹת֙ כֹּֽהֲנִ֔ים שָׂרַ֖ף עַל־(מזבחותים) [מִזְבְּחוֹתָ֑ם] וַיְטַהֵ֥ר אֶת־יְהוּדָ֖ה וְאֶת־יְרוּשָׁלִָֽם׃
<b style="color: gray;">מצודת דוד</b> <b>כהנים .</b> כהני עבודת כוכבים שכבר מתו :
<h3>{ו}</h3>
וּבְעָרֵ֨י מְנַשֶּׁ֧ה וְאֶפְרַ֛יִם וְשִׁמְע֖וֹן וְעַד־נַפְתָּלִ֑י (בהר) (בתיהם) [בְּחַרְבֹתֵיהֶ֖ם] סָבִֽיב׃
<b style="color: gray;">רש"י</b> <b>ובערי מנשה ואפרים וגו' .</b> מאותן עוללות שנשתיירו מחרב ומשבי סנחריב : <b>בחרבותיהם .</b> בהר בתיהם כתוב לפי שלא היו כי אם עוללות מעט נתייראו לישב בשפלה כי אם לקבוע בהר בתיהם :
<b style="color: gray;">מצודת דוד</b> <b>ובערי מנשה וכו' .</b> ואף שכבר גלו עשרת השבטים מ''מ מעט מהם נשארו בארצותם : <b>בחרבותיהם .</b> ר''ל נתן מצבותם מסביב בחרבותיהם של עצמם והם כלים העשויים לנתוץ בהם כמו ומגדלותיך יתוץ בחרבותיו ( יחזק אל כ''ו ) :
<b style="color: gray;">רלב"ג</b> <b>בחרבתיהם סביב .</b> ר''ל כי הלך סביב ממקום למקום לבער אלו האלילים והמזבחות והאשרים מחרבות ישראל והם עריהם שהיו אז חרבות :
<h3>{ז}</h3>
וַיְנַתֵּ֣ץ אֶת־הַֽמִּזְבְּח֗וֹת וְאֶת־הָאֲשֵׁרִ֤ים וְהַפְּסִלִים֙ כִּתַּ֣ת לְהֵדַ֔ק וְכָל־הַֽחַמָּנִ֥ים גִּדַּ֖ע בְּכָל־אֶ֣רֶץ יִשְׂרָאֵ֑ל וַיָּ֖שָׁב לִירוּשָׁלִָֽם׃
<b style="color: gray;">מצודת ציון</b> <b>כתת .</b> ענין שבר ורציצה :
<h3>{ח}</h3>
וּבִשְׁנַ֨ת שְׁמוֹנֶ֤ה עֶשְׂרֵה֙ לְמָלְכ֔וֹ לְטַהֵ֥ר הָאָ֖רֶץ וְהַבָּ֑יִת שָׁ֠לַח אֶת־שָׁפָ֨ן בֶּן־אֲצַלְיָ֜הוּ וְאֶת־מַעֲשֵׂיָ֣הוּ שַׂר־הָעִ֗יר וְ֠אֵת יוֹאָ֤ח בֶּן־יֽוֹאָחָז֙ הַמַּזְכִּ֔יר לְחַזֵּ֕ק אֶת־בֵּ֖ית יְהוָ֥ה אֱלֹהָֽיו׃
<b style="color: gray;">רש"י</b> <b>המזכיר .</b> בכל מקום שכתוב סופר כתוב בסמוך מזכיר שהיה לכל מלך סופר לכתוב כל המאורע לו במלכות בין טוב בין רע ויהי לו מזכיר יושב אצל הסופר להזכיר כל דבר ודבר והסופר כותב על פיו :
<b style="color: gray;">מצודת דוד</b> <b>לטהר .</b> ר''ל אשר גמר טהרת הארץ והבית אז שלח את שפן וכו' : <b>המזכיר .</b> הממונה על ספר הזכרונות :
<b style="color: gray;">רלב"ג</b> <b>ובשנת שמונה עשרה למלכו לטהר את הארץ והבית .</b> ר''ל אחר שטהר הארץ והבית כי אז נתן אל לבו לחזק את בית ה' אחר שבער זכר ע''ז מהארץ לפי מה שהיה אפשר לו :
<h3>{ט}</h3>
וַיָּבֹ֜אוּ אֶל־חִלְקִיָּ֣הוּ ׀ הַכֹּהֵ֣ן הַגָּד֗וֹל וַֽיִּתְּנוּ֮ אֶת־הַכֶּסֶף֮ הַמּוּבָ֣א בֵית־אֱלֹהִים֒ אֲשֶׁ֣ר אָסְפֽוּ־הַלְוִיִּם֩ שֹׁמְרֵ֨י הַסַּ֜ף מִיַּ֧ד מְנַשֶּׁ֣ה וְאֶפְרַ֗יִם וּמִכֹּל֙ שְׁאֵרִ֣ית יִשְׂרָאֵ֔ל וּמִכָּל־יְהוּדָ֖ה וּבִנְיָמִ֑ן (וישבי) [וַיָּשֻׁ֖בוּ] יְרֽוּשָׁלִָֽם׃
<b style="color: gray;">רש"י</b> <b>אשר אספו הלוים שומרי הסף וגו' .</b> בחרבותיהם סביב :
<b style="color: gray;">מצודת ציון</b> <b>שומרי הסף .</b> והם השוערים כי סף היא ענין מזוזה כמו וסף השער ( יחזקאל מ ) :
<b style="color: gray;">רלב"ג</b> <b>אשר אספו הלוים שומרי הסף .</b> הם הממונים על שמירת כלי הקודש והקדשים . וידמה שזה הכסף היה שגבו מחצית השקל מכל איש מישראל כמו שנזכר בתורה ואז נכנעו לה' כל שארית עשרת השבטים אשר היו בארץ :
<h3>{י}</h3>
וַֽיִּתְּנ֗וּ עַל־יַד֙ עֹשֵׂ֣ה הַמְּלָאכָ֔ה הַמֻּפְקָדִ֖ים בְּבֵ֣ית יְהוָ֑ה וַיִּתְּנ֨וּ אֹת֜וֹ עוֹשֵׂ֣י הַמְּלָאכָ֗ה אֲשֶׁ֤ר עֹשִׂים֙ בְּבֵ֣ית יְהוָ֔ה לִבְדּ֥וֹק וּלְחַזֵּ֖ק הַבָּֽיִת׃
<b style="color: gray;">רש"י</b> <b>לבדוק ולחזק .</b> לראות את ערות הארץ ( ראשית מ''ב ) מתרגמינן ולמחזי ית בדקא דארעא :
<b style="color: gray;">מצודת דוד</b> <b>עושי המלאכה .</b> הם האומנים הגדולים הממונים בבית ה' ונקראים בדרז''ל אדרכלין ומתחת ידם בונים האומנים הפועלים כפי מה שיורו אותם : <b>ויתנו אותו .</b> והם יתנו אותו אל עושי המלאכה וכו' ר''ל הם ישלמו שכר הפועלים אשר יתקנו ויחזקו את הבית :
<b style="color: gray;">מצודת ציון</b> <b>על יד .</b> ביד : <b>לבדוק .</b> לתקן הבדק והוא מקום השבור וההרוס ונקרא בדק ע''ש שבודקין ומחפשין אחריו :
<b style="color: gray;">רלב"ג</b> <b>המפקדים בבית ה' .</b> ר''ל אשר נתן להם זאת הפקידות :
<h3>{יא}</h3>
וַֽיִּתְּנ֗וּ לֶחָֽרָשִׁים֙ וְלַבֹּנִ֔ים לִקְנוֹת֙ אַבְנֵ֣י מַחְצֵ֔ב וְעֵצִ֖ים לַֽמְחַבְּר֑וֹת וּלְקָרוֹת֙ אֶת־הַבָּ֣תִּ֔ים אֲשֶׁ֥ר הִשְׁחִ֖יתוּ מַלְכֵ֥י יְהוּדָֽה׃
<b style="color: gray;">רש"י</b> <b>ועצים למחברות .</b> שפנגי''ן בלשון אשכנ''ז : <b>ולקרות .</b> טרבי''ר בלע''ז :
<b style="color: gray;">מצודת דוד</b> <b>ויתנו לדרשים .</b> יפרש מי הם הפועלים ואומר לחרשים והם כורתי העצים בתמונה הנרצה : <b>ולבונים .</b> בוני הקירות : <b>אבני מחצב .</b> אבנים חצובים ביושר : <b>למדברות .</b> הם המקשרין את הבנין להיות הכל בחבור אחד : <b>ולקרות .</b> על תקרת המכסה :
<h3>{יב}</h3>
וְהָאֲנָשִׁים֩ עֹשִׂ֨ים בֶּאֱמוּנָ֜ה בַּמְּלָאכָ֗ה וַעֲלֵיהֶ֣ם ׀ מֻ֠פְקָדִים יַ֣חַת וְעֹבַדְיָ֤הוּ הַלְוִיִּם֙ מִן־בְּנֵ֣י מְרָרִ֔י וּזְכַרְיָ֧ה וּמְשֻׁלָּ֛ם מִן־בְּנֵ֥י הַקְּהָתִ֖ים לְנַצֵּ֑חַ וְהַ֨לְוִיִּ֔ם כָּל־מֵבִ֖ין בִּכְלֵי־שִֽׁיר׃
<b style="color: gray;">רש"י</b> <b>לנצח .</b> רומי''ש טרי''ר בלע''ז וכן ( עזרא ג' ) לנצח על המלאכה וכן שש מאות מנצחים לעיל ( ב' ב' ) : <b>והלוים כל מבין .</b> בכל מקום אמור לענין שירה הבנה וכן למעלה ( א' כ''ה ) כשהפילו גורלות כתיב כקטן כגדול מבין עם תלמיד וכן ( שם ) כל המבין בכלי שיר וכתיב וכנניהו ( לעיל א' ט''ו ) שר הלוים וגומר כי מבין הוא והיה ממונה עליהם ליסר במשא היאך ישאו כי מבין הוא :
<b style="color: gray;">מצודת דוד</b> <b>והאנשים .</b> האומנים הפועלים : <b>לנצח .</b> לזרז על המלאכה ולנגוש אותם : <b>כל מבין .</b> כל מי שהיה בעל בינה בדבר השיר עמד בכלי שיר לשורר בעת הבנין :
<b style="color: gray;">מצודת ציון</b> <b>מופקדים .</b> ממונים : <b>לנצח .</b> מל' נצחון וחוזק ור''ל לנגוש בחזקה :
<h3>{יג}</h3>
וְעַ֣ל הַסַּבָּלִ֗ים וּֽמְנַצְּחִים֙ לְכֹל֙ עֹשֵׂ֣ה מְלָאכָ֔ה לַעֲבוֹדָ֖ה וַעֲבוֹדָ֑ה וּמֵֽהַלְוִיִּ֔ם סוֹפְרִ֥ים וְשֹׁטְרִ֖ים וְשׁוֹעֲרִֽים׃
<b style="color: gray;">רש"י</b> <b>ומהלוים סופרים .</b> לכתוב את הכסף המובא בית ה' , והיאך גבו אותו : <b>ושוטרים .</b> במלאכה :
<b style="color: gray;">מצודת דוד</b> <b>ועל הסבלים .</b> גם העמיד ממונים על הסבלים והם נושאי המשאות לבנין : <b>ומנצחים .</b> העמיד נוגשים על כל עושי המלאכה לכל מין עבודה ועבודה : <b>סופרים .</b> לכתוב מספר הכסף הבאה בנדבה לקדש הבית : <b>ושוטרים .</b> הם הכופים לתת את הכסף מה שנדב כ''א : <b>ושוערים .</b> שומרים שערי המקדש ורואים את הבאים אל המלאכה :
<b style="color: gray;">מצודת ציון</b> <b>הסבלים .</b> ענין טעינת משא :
<b style="color: gray;">רלב"ג</b> <b>ומנצחים לכל עשה מלאכה לעבודה ועבודה .</b> ר''ל שהיו משגיחים בעניני עשייתם המלאכה ההיא ומחזקים אותם בה להישירם לעשותה כפי הראוי וממהרים אותם לעשותה בזריזות וזה הוא החזוק שהיו מחזקים אותם במלאכה ומלאכה :
<h3>{יד}</h3>
וּבְהוֹצִיאָ֣ם אֶת־הַכֶּ֔סֶף הַמּוּבָ֖א בֵּ֣ית יְהוָ֑ה מָצָא֙ חִלְקִיָּ֣הוּ הַכֹּהֵ֔ן אֶת־סֵ֥פֶר תּֽוֹרַת־יְהוָ֖ה בְּיַד־מֹשֶֽׁה׃
<b style="color: gray;">רש"י</b> <b>את ספר תורת ה' ביד משה .</b> משנה תורה :
<b style="color: gray;">מצודת דוד</b> <b>ובהוציאם וכו' .</b> לצורך הבנין : <b>ביד משה .</b> ר''ל מה שכתב משה בידו :
<h3>{טו}</h3>
וַיַּ֣עַן חִלְקִיָּ֗הוּ וַיֹּ֙אמֶר֙ אֶל־שָׁפָ֣ן הַסּוֹפֵ֔ר סֵ֧פֶר הַתּוֹרָ֛ה מָצָ֖אתִי בְּבֵ֣ית יְהוָ֑ה וַיִּתֵּ֧ן חִלְקִיָּ֛הוּ אֶת־הַסֵּ֖פֶר אֶל־שָׁפָֽן׃
<b style="color: gray;">רש"י</b> <b>ויתן חלקיהו את הספר אל שפן .</b> שהרי על הסופר לקרות את הכל לפני המלך :
<b style="color: gray;">מצודת דוד</b> <b>ספר התורה מצאתי .</b> יתכן שעל כי אחז שרף את התורה כמ''ש רז''ל לזה פחדו הכהנים פן ישלח ידו גם בספר התורה המונח מצד הארון אשר כתב משה מפי ה' ולקחו הס ''ת ההיא והטמינו מפניו ולאחר מותו חפשו אחריה ולא מצאוה וכאשר היה הכ''ג מחפש אחר הכסף המובא ואחר בדקי הבית מצאה וארז''ל שמצאה כשהיתה מגוללת בפרש' תוכחות והיה התחלת הדף יולך ה' אותך ואת מלכך וכו' ועל כי מאז חפשו אחריה ולא מצאוה אמר כמבשר ספר התורה ההיא מצאתיה בבית ה' : <b>ויתן וכו' .</b> ר''ל הראה לו הנמצא כתוב בתחילת הדף כי חשב את הדבר לאות ורמז להחריד את העם :
<h3>{טז}</h3>
וַיָּבֵ֨א שָׁפָ֤ן אֶת־הַסֵּ֙פֶר֙ אֶל־הַמֶּ֔לֶךְ וַיָּ֨שֶׁב ע֧וֹד אֶת־הַמֶּ֛לֶךְ דָּבָ֖ר לֵאמֹ֑ר כֹּ֛ל אֲשֶׁר־נִתַּ֥ן בְּיַד־עֲבָדֶ֖יךָ הֵ֥ם עֹשִֽׂים׃
<b style="color: gray;">רש"י</b> <b>וישב עוד את המלך דבר .</b> שמתחלה השיב למלך שליחותו ששלחו המלך לחזק בית ה' אלהיו כמו שכתוב למעלה שלח את שפן בן אצליהו וגו' :
<b style="color: gray;">מצודת דוד</b> <b>כל אשר נתן .</b> ר''ל דבר המוטל עליהם ונתון בידם :
<h3>{יז}</h3>
וַיַּתִּ֕יכוּ אֶת־הַכֶּ֖סֶף הַנִּמְצָ֣א בְּבֵית־יְהוָ֑ה וַֽיִּתְּנ֗וּהוּ עַל־יַד֙ הַמֻּפְקָדִ֔ים וְעַל־יַ֖ד עוֹשֵׂ֥י הַמְּלָאכָֽה׃
<b style="color: gray;">רש"י</b> <b>ויתיכו .</b> ויציקו כמו ( ראשית כ''א ) ויצוק שמן ומתרגמינן ואתיך :
<b style="color: gray;">מצודת דוד</b> <b>ויתיכו .</b> התיכו את הכסף לעשות מטבעות להוציא בהוצאה : <b>על יד המופקדים .</b> הם האומנים הגדולים הקרוים אדרכלין והמה נתנו על יד עושי המלאכה הם האומנים הפועלים :
<b style="color: gray;">מצודת ציון</b> <b>ויתיכו .</b> ענין היציקה ע''י האש כמו כהתוך כסף ( שם לב ) :
<b style="color: gray;">רלב"ג</b> <b>ויתיכו את הכסף הנמצא בבית ה' .</b> ר''ל שהריקו הכלי שהיה בו ממנו . או תהיה ההתכה שחלקו אותו לעושי המלאכה ונתנו ממנו לכל אחד מהם לפי מה שיצטרך לו . או תהיה התכתו לעשות ממנו מטבע כדי שיוכלו לקנות בו כל מה שיצטרך להם :
<h3>{יח}</h3>
וַיַּגֵּ֞ד שָׁפָ֤ן הַסּוֹפֵר֙ לַמֶּ֣לֶךְ לֵאמֹ֔ר סֵ֚פֶר נָ֣תַן לִ֔י חִלְקִיָּ֖הוּ הַכֹּהֵ֑ן וַיִּקְרָא־ב֥וֹ שָׁפָ֖ן לִפְנֵ֥י הַמֶּֽלֶךְ׃
<b style="color: gray;">רש"י</b> <b>ויגד שפן הסופר .</b> אחר שהשיב המלך דבר משליחותו הגיד לו שליחות של חלקיהו הכהן ויקרא את הספר לפניו :
<b style="color: gray;">מצודת דוד</b> <b>ספר נתן לי .</b> ר''ל נתן לו ספר הנאבד כשהיא מגוללת בדף הזה : <b>ויקרא בו .</b> בהדף ההוא :
<h3>{יט}</h3>
וַיְהִי֙ כִּשְׁמֹ֣עַ הַמֶּ֔לֶךְ אֵ֖ת דִּבְרֵ֣י הַתּוֹרָ֑ה וַיִּקְרַ֖ע אֶת־בְּגָדָֽיו׃
<b style="color: gray;">רש"י</b> <b>ויקרע את בגדיו .</b> כששמע שהיו קורין ( דברים כ''ח ) יולך ה' אותך ואת מלכך וגומר ודרש בעצמו אשר תקים עליך העם המליכו ולא נביא על פי הדבור :
<b style="color: gray;">מצודת דוד</b> <b>ויקרע וכו' .</b> בעבור החרדה כי גם הוא חשבו לאות וסימן :
<h3>{כ}</h3>
וַיְצַ֣ו הַמֶּ֡לֶךְ אֶת־חִלְקִיָּ֡הוּ וְאֶת־אֲחִיקָ֣ם בֶּן־שָׁ֠פָן וְאֶת־עַבְדּ֨וֹן בֶּן־מִיכָ֜ה וְאֵ֣ת ׀ שָׁפָ֣ן הַסּוֹפֵ֗ר וְאֵ֛ת עֲשָׂיָ֥ה עֶֽבֶד־הַמֶּ֖לֶךְ לֵאמֹֽר׃
<b style="color: gray;">מצודת ציון</b> <b>עבדון .</b> ובמ''ב נאמר עכבור ובשתי השמות היה נקרא :
<b style="color: gray;">רלב"ג</b> <b>ואת עבדון בן מיכה .</b> הוא הנקרא עכבור בספר מלכים ( ב' כ''ב י''ב ) :
<h3>{כא}</h3>
לְכוּ֩ דִרְשׁ֨וּ אֶת־יְהוָ֜ה בַּעֲדִ֗י וּבְעַד֙ הַנִּשְׁאָר֙ בְּיִשְׂרָאֵ֣ל וּבִֽיהוּדָ֔ה עַל־דִּבְרֵ֥י הַסֵּ֖פֶר אֲשֶׁ֣ר נִמְצָ֑א כִּֽי־גְדוֹלָ֤ה חֲמַת־יְהוָה֙ אֲשֶׁ֣ר נִתְּכָ֣ה בָ֔נוּ עַל֩ אֲשֶׁ֨ר לֹא־שָׁמְר֤וּ אֲבוֹתֵ֙ינוּ֙ אֶת־דְּבַ֣ר יְהוָ֔ה לַעֲשׂ֕וֹת כְּכָל־הַכָּת֖וּב עַל־הַסֵּ֥פֶר הַזֶּֽה׃
<b style="color: gray;">רש"י</b> <b>אשר נתכה בנו .</b> לפי שהחמה היא אש נופל עליה לשון נתוך ודוגמתו למטה ותתך חמתי במקום הזה ולא תכבה :
<b style="color: gray;">מצודת דוד</b> <b>דרשו את ה' .</b> שאלו לנביאים עלי ועל העם הנמצא פה ועל כל יהודה בעבור דברי הספר הנמצא כתוב בה בתחלת הדף אשר מהנראה שהוא לאות אשר גדלה חמת ה' וכו' : <b>לעשות .</b> אשר רוצה לעשות ככל הכתוב בתחלת הדף ההוא :
<b style="color: gray;">מצודת ציון</b> <b>נתכה .</b> ענין יציקה והרקה כמו ותתך עלינו האלה ( דניאל ט ) :
<h3>{כב}</h3>
וַיֵּ֨לֶךְ חִלְקִיָּ֜הוּ וַאֲשֶׁ֣ר הַמֶּ֗לֶךְ אֶל־חֻלְדָּ֨ה הַנְּבִיאָ֜ה אֵ֣שֶׁת ׀ שַׁלֻּ֣ם בֶּן־(תוקהת) [תָּקְהַ֗ת] בֶּן־חַסְרָה֙ שׁוֹמֵ֣ר הַבְּגָדִ֔ים וְהִ֛יא יוֹשֶׁ֥בֶת בִּירוּשָׁלִַ֖ם בַּמִּשְׁנֶ֑ה וַיְדַבְּר֥וּ אֵלֶ֖יהָ כָּזֹֽאת׃
<b style="color: gray;">רש"י</b> <b>אל חולדה הנביאה .</b> רבותינו דרשו לפי כי האשה רחמנית יותר מן האיש לכן לא שלח אל ירמיהו הנביא : <b>שומר הבגדים .</b> אם תרצה לומר או בגדי כהונה או בגדי מלכות : <b>יושבת בירושלים במשנה .</b> שני חומות היו לעיר והיא יושבת בין שני החומות ותרגומו בית אולפנא פירוש במקום תורה כי לשכה אתת היתה לה לחולדה סמוכה ללשכת הגזית לשכת חולדה היתה פתוחה לחוץ וסתומה כלפי סנהדרין שבלשכת הגזית כך כתוב במסכת מדות מפני צניעות :
<b style="color: gray;">מצודת דוד</b> <b>ואשר המלך .</b> ר''ל ושאר השרים אשר שלח המלך : <b>אל חולדה .</b> ארז''ל מפני שהנשים רחמניות הן הלכו אליה שהיא תתפלל בעדם , או יתכן אשר שאר הנביאים לא היו אז בירושלים : <b>שומר הבגדים .</b> של המלך : <b>במשנה .</b> בין שתי החומות שהיא משנה להעיר : <b>כזאת .</b> כדברי המלך :
<b style="color: gray;">מצודת ציון</b> <b>תקהת בן חסרה .</b> ובמ''ב נאמר תקוה בן חרחס , והוא הוא :
<b style="color: gray;">רלב"ג</b> <b>בן תוקהת בן חסרה שומר הבגדים .</b> בספר מלכים ( ב' כ''ב י''ד ) נקרא שמו בן תקוה בן חרחס והכל אחד אך היו לו שני שמות :
<h3>{כג}</h3>
וַתֹּ֣אמֶר לָהֶ֔ם כֹּה־אָמַ֥ר יְהוָ֖ה אֱלֹהֵ֣י יִשְׂרָאֵ֑ל אִמְר֣וּ לָאִ֔ישׁ אֲשֶׁר־שָׁלַ֥ח אֶתְכֶ֖ם אֵלָֽי׃
<b style="color: gray;">רש"י</b> <b>אמרו לאיש .</b> לפי שרצה להפסיק חזון העם על המקום הזה ועל יושביו וכששילם אותו חזון אז מבאר הטיב ואל מלך יהודה השולח אתכם ומקצר נבואת המקום ויושביו ומסלקו ותופשו בנבואת המלך שהוא מרובה :
<h3>{כד}</h3>
כֹּ֚ה אָמַ֣ר יְהוָ֔ה הִנְנִ֨י מֵבִ֥יא רָעָ֛ה עַל־הַמָּק֥וֹם הַזֶּ֖ה וְעַל־יוֹשְׁבָ֑יו אֵ֤ת כָּל־הָאָלוֹת֙ הַכְּתוּב֣וֹת עַל־הַסֵּ֔פֶר אֲשֶׁ֣ר קָֽרְא֔וּ לִפְנֵ֖י מֶ֥לֶךְ יְהוּדָֽה׃
<b style="color: gray;">מצודת דוד</b> <b>הנני מביא .</b> ר''ל האות הזה לא במקרה בא כ''א מה' וכאלו אמר הנני מביא רעה וכו' :
<b style="color: gray;">מצודת ציון</b> <b>האלות .</b> הקללות :
<h3>{כה}</h3>
תַּ֣חַת ׀ אֲשֶׁ֣ר עֲזָב֗וּנִי (ויקטירו) [וַֽיְקַטְּרוּ֙] לֵֽאלֹהִ֣ים אֲחֵרִ֔ים לְמַ֙עַן֙ הַכְעִיסֵ֔נִי בְּכֹ֖ל מַעֲשֵׂ֣י יְדֵיהֶ֑ם וְתִתַּ֧ךְ חֲמָתִ֛י בַּמָּק֥וֹם הַזֶּ֖ה וְלֹ֥א תִכְבֶּֽה׃
<b style="color: gray;">מצודת ציון</b> <b>תתך .</b> ענין יציקה והרקה : <b>תכבה .</b> מל' כבוי והוא מושאל מכבוי האש :
<h3>{כו}</h3>
וְאֶל־מֶ֣לֶךְ יְהוּדָ֗ה הַשֹּׁלֵ֤חַ אֶתְכֶם֙ לִדְר֣וֹשׁ בַּֽיהוָ֔ה כֹּ֥ה תֹאמְר֖וּ אֵלָ֑יו כֹּֽה־אָמַ֤ר יְהוָה֙ אֱלֹהֵ֣י יִשְׂרָאֵ֔ל הַדְּבָרִ֖ים אֲשֶׁ֥ר שָׁמָֽעְתָּ׃
<b style="color: gray;">מצודת דוד</b> <b>ואל מלך יהודה .</b> ר''ל דבר הנוגע אל המלך עצמו : <b>הדברים אשר שמעת .</b> ר''ל אף שהגזרה גזורה כאשר שמעת לא תהיה כליל עמהם :
<h3>{כז}</h3>
יַ֠עַן רַךְ־לְבָ֨בְךָ֜ וַתִּכָּנַ֣ע ׀ מִלִּפְנֵ֣י אֱלֹהִ֗ים בְּשָׁמְעֲךָ֤ אֶת־דְּבָרָיו֙ עַל־הַמָּק֤וֹם הַזֶּה֙ וְעַל־יֹ֣שְׁבָ֔יו וַתִּכָּנַ֣ע לְפָנַ֔י וַתִּקְרַ֥ע אֶת־בְּגָדֶ֖יךָ וַתֵּ֣בְךְּ לְפָנָ֑י וְגַם־אֲנִ֥י שָׁמַ֖עְתִּי נְאֻם־יְהוָֽה׃
<b style="color: gray;">מצודת דוד</b> <b>בשמעך את דבריו .</b> ר''ל בעת השכלת בדברי האות הזה אשר היא מה' :
<b style="color: gray;">מצודת ציון</b> <b>רך לבבך .</b> הוא הפוך מקשה הלב :
<h3>{כח}</h3>
הִנְנִ֨י אֹֽסִפְךָ֜ אֶל־אֲבֹתֶ֗יךָ וְנֶאֱסַפְתָּ֣ אֶל־קִבְרֹתֶיךָ֮ בְּשָׁלוֹם֒ וְלֹא־תִרְאֶ֣ינָה עֵינֶ֔יךָ בְּכֹל֙ הָֽרָעָ֔ה אֲשֶׁ֨ר אֲנִ֥י מֵבִ֛יא עַל־הַמָּק֥וֹם הַזֶּ֖ה וְעַל־יֹשְׁבָ֑יו וַיָּשִׁ֥יבוּ אֶת־הַמֶּ֖לֶךְ דָּבָֽר׃
<b style="color: gray;">רש"י</b> <b>ונאספת אל קברותיך בשלום .</b> והלא נהרג אלא בשלום מזה שלא תראינה עיניך בכל הרעה אשר אני מביא על המקום הזה ועל יושביו כלומר חורבן הבית :
<b style="color: gray;">מצודת דוד</b> <b>אל קברותיך .</b> ולא תקבר בארץ העמים : <b>בשלום .</b> עם כי מת במלחמה מ''מ תחשב לו לשלום על כי לא ראה בהרעה הבאה על ישראל : <b>וישיבו .</b> חלקיה וחבריו :
<b style="color: gray;">מצודת ציון</b> <b>אוסיפך .</b> ונאספת . ענין הכנסה כמו ואין איש מאסף אותי ( שופטים יט ) :
<h3>{כט}</h3>
וַיִּשְׁלַ֖ח הַמֶּ֑לֶךְ וַיֶּאֱסֹ֕ף אֶת־כָּל־זִקְנֵ֥י יְהוּדָ֖ה וִירוּשָׁלִָֽם׃
<h3>{ל}</h3>
וַיַּ֣עַל הַמֶּ֣לֶךְ בֵּית־יְ֠הוָה וְכָל־אִ֨ישׁ יְהוּדָ֜ה וְיֹשְׁבֵ֣י יְרוּשָׁלִַ֗ם וְהַכֹּֽהֲנִים֙ וְהַלְוִיִּ֔ם וְכָל־הָעָ֖ם מִגָּד֣וֹל וְעַד־קָטָ֑ן וַיִּקְרָ֣א בְאָזְנֵיהֶ֗ם אֶת־כָּל־דִּבְרֵי֙ סֵ֣פֶר הַבְּרִ֔ית הַנִּמְצָ֖א בֵּ֥ית יְהוָֽה׃
<b style="color: gray;">רש"י</b> <b>ספר הברית .</b> הרי כל החרדה שחרד המלך על שנמצא כתוב ( שם ) יולך ה' אותך וראה שקראה התורה אותה ברית ( שם ) אלה דברי הברית ולכך אף הוא כרת ברית וראה כתוב בסמוך אחריו ( שם ל''ט ) ושמרתם את דברי וגו' ושמרתם אותם גם ראה יאשיהו כתוב בסמוך אתם נצבים היום כולכם וגו' עד טפכם נשיכם עד לעברך בברית עד כורת עמך היום אמר אף באותו דוגמא אכרות אף אני ברית ששם כתוב אתם נצבים וגו' אף אני ויעמד כל העם הנמצא בירושלים מקטן ועד גדול . בכל לבבו ובכל נפשו וגו' . אשר מצא שם כתוב ( שם ל' ) ושבת עד ה' אלהיך בכל לבבך ובכל נפשך :
<b style="color: gray;">מצודת דוד</b> <b>ספר הברית .</b> ספור התוכחות הנאמרים בברית : <b>הנמצא בית ה' .</b> וזהו על בי בהספר ההוא מצאו תוכחות מגולה בפתיחתה ואף היא כתובה בידי משה המקודשות ומפי ה' והמה סיבות עצומות להחריד את העם לשוב לה' :
<h3>{לא}</h3>
וַיַּעֲמֹ֨ד הַמֶּ֜לֶךְ עַל־עָמְד֗וֹ וַיִּכְרֹ֣ת אֶֽת־הַבְּרִית֮ לִפְנֵ֣י יְהוָה֒ לָלֶ֜כֶת אַחֲרֵ֣י יְהוָ֗ה וְלִשְׁמ֤וֹר אֶת־מִצְוֹתָיו֙ וְעֵֽדְוֹתָ֣יו וְחֻקָּ֔יו בְּכָל־לְבָב֖וֹ וּבְכָל־נַפְשׁ֑וֹ לַעֲשׂוֹת֙ אֶת־דִּבְרֵ֣י הַבְּרִ֔ית הַכְּתוּבִ֖ים עַל־הַסֵּ֥פֶר הַזֶּֽה׃
<b style="color: gray;">רש"י</b> <b>ויעמוד המלך על עמדו .</b> ל' נצבים :
<b style="color: gray;">מצודת דוד</b> <b>על עמדו .</b> על המקום המיוחד למלך לעמוד שם : <b>את דברי הברית .</b> דברי התורה הנתונה בברית :
<h3>{לב}</h3>
וַיַּעֲמֵ֕ד אֵ֛ת כָּל־הַנִּמְצָ֥א בִירוּשָׁלִַ֖ם וּבִנְיָמִ֑ן וַֽיַּעֲשׂוּ֙ יֹשְׁבֵ֣י יְרוּשָׁלִַ֔ם כִּבְרִ֥ית אֱלֹהִ֖ים אֱלֹהֵ֥י אֲבוֹתֵיהֶֽם׃
<b style="color: gray;">רש"י</b> <b>כברית אלהים אלהי אבותיהם .</b> ככל אותן שכתוב שם אלהי אבותיהם לפיכך כתיב כאן אלהי אבותיהם שכרת לאבותם במדבר וכל ברית שלשם על עבודת כוכבים דכתיב ( שם כט ) ותראו את שקוציהם וגו' עד פונה היום מעם ה' לפיכך ויסר יאשיהו את כל התועבות וגו' :
<b style="color: gray;">מצודת דוד</b> <b>ויעמד .</b> העמיד כולם בברית : <b>ויעשו .</b> מאז והלאה עשו כדברי התורה הנתונה בברית :
<h3>{לג}</h3>
וַיָּ֨סַר יֹֽאשִׁיָּ֜הוּ אֶת־כָּל־הַתּוֹעֵב֗וֹת מִֽכָּל־הָאֲרָצוֹת֮ אֲשֶׁ֣ר לִבְנֵ֣י יִשְׂרָאֵל֒ וַֽיַּעֲבֵ֗ד אֵ֤ת כָּל־הַנִּמְצָא֙ בְּיִשְׂרָאֵ֔ל לַעֲב֖וֹד אֶת־יְהוָ֣ה אֱלֹהֵיהֶ֑ם כָּל־יָמָ֕יו לֹ֣א סָ֔רוּ מֵֽאַחֲרֵ֕י יְהוָ֖ה אֱלֹהֵ֥י אֲבוֹתֵיהֶֽם׃
<b style="color: gray;">מצודת דוד</b> <b>ויעבד .</b> העביד את כל הנמצא בישראל וחוזר ומפרש מהו העבודה ואמר לעבוד את ה' :
<b style="color: gray;">רלב"ג</b> <b>ויעבר את כל הנמצא בישראל .</b> ר''ל שכבר העביר כל הנמצא בהם מהתועבות והגלולים אשר לא בער אותו קודם זה וכבר האריך בזה הספור בספר מלכים לזכור מה שהעביר מאלו התועבות והגלולים :
<h2>דברי הימים ב פרק-לה</h2>
<h3>{א}</h3>
וַיַּ֨עַשׂ יֹאשִׁיָּ֧הוּ בִֽירוּשָׁלִַ֛ם פֶּ֖סַח לַיהוָ֑ה וַיִּשְׁחֲט֣וּ הַפֶּ֔סַח בְּאַרְבָּעָ֥ה עָשָׂ֖ר לַחֹ֥דֶשׁ הָרִאשֽׁוֹן׃
<b style="color: gray;">רש"י</b> <b>ויעש יאשיהו בירושלים פסח .</b> לפי שכל מלכי יהודה הרשעים לא עשו פסח כמשפטו :
<b style="color: gray;">מצודת דוד</b> <b>לחדש הראשון .</b> לפי שנא' למעלה שחזקיה עשה פסח בחדש השני לזה אמר שיאשיה עשה בחדש הראשון כמשפט :
<h3>{ב}</h3>
וַיַּעֲמֵ֥ד הַכֹּהֲנִ֖ים עַל־מִשְׁמְרוֹתָ֑ם וַֽיְחַזְּקֵ֔ם לַעֲבוֹדַ֖ת בֵּ֥ית יְהוָֽה׃
<b style="color: gray;">מצודת דוד</b> <b>על משמרותם .</b> כ ''א במשמר שלו : <b>ויחזקם .</b> זרזם באזהרה לעשות עבודת ה' :
<b style="color: gray;">רלב"ג</b> <b>ויעמד הכהנים על משמרותם .</b> ר''ל שכבר העמידם על המשמרות שהיו מוגבלים ומסודרים ביניהם מימי דוד ושלמה : <b>ויחזקם לעבודת בית ה' .</b> ר''ל שזרזם בענין העבודה שיהיו זרוזים בה לעשותה כראוי תמיד :
<h3>{ג}</h3>
וַיֹּ֣אמֶר לַ֠לְוִיִּם (המבונים) [הַמְּבִינִ֨ים] לְכָל־יִשְׂרָאֵ֜ל הַקְּדוֹשִׁ֣ים לַיהוָ֗ה תְּנ֤וּ אֶת־אֲרוֹן־הַקֹּ֙דֶשׁ֙ בַּ֠בַּיִת אֲשֶׁ֨ר בָּנָ֜ה שְׁלֹמֹ֤ה בֶן־דָּוִיד֙ מֶ֣לֶךְ יִשְׂרָאֵ֔ל אֵין־לָכֶ֥ם מַשָּׂ֖א בַּכָּתֵ֑ף עַתָּ֗ה עִבְדוּ֙ אֶת־יְהוָ֣ה אֱלֹֽהֵיכֶ֔ם וְאֵ֖ת עַמּ֥וֹ יִשְׂרָאֵֽל׃
<b style="color: gray;">רש"י</b> <b>תנו את ארון הקודש .</b> לפי פשוטו שהעבירו מנשה ואמון את הארון וישימו תחתיו פסיליהם כדמוכח לעיל ( ב' ל''ג ) במנשה וישם פסל הסמל וגו' לפיכך צוה יאשיהו להושיבו וליתן הארון במקומו אשר בנה שלמה ורבותינו אמרו שאמר ללוים לגונזו שם : <b>אין לכם משא בכתף .</b> זו טענה אחרת היא ותחילת מלה הוא שאמר להם אין לכם שום טורח משא בכתף מכל כלי בית ה' שתוכלו לומר משום טורח משא בכתף אין אנו יכולין לעבוד את ה' ועמו לפיכך מעתה עבדו את ה' אלהיכם בשיר ואת עמו ישראל לשחוט ולהפשיט פסחיהן כדמוכח למטה ושחטו הפסח והתקדשו וגו' :
<b style="color: gray;">מצודת דוד</b> <b>ללוים המבינים .</b> לכהנים בני לוי המלמדים בינה לישראל ובו' : <b>תנו את ארון .</b> רז''ל אמרו שצוה לגנזו במקום מטמון שעשה שלמה למען לא יוליכוהו בגולה עם ישראל ולפי פשוטו יאמר כי המלכים הרשעים אשר קדמו לו העבירו הארון ממקומו והעמידו תחתיו הפסל לזה אמר להם להחזירו למקומו : <b>אין לכם משא בכתף .</b> ר''ל אחר שתשאו את הארון בכתף להחזירו למקומו שוב לא יהיה לכם מעתה שום עבודת משא בכתף ולזה תהיו פנוים ועבדו את ה' ועמו בדבר הקרבנות :
<b style="color: gray;">רלב"ג</b> <b>תנו את ארון הקדש בבית אשר בנה שלמה בן דוד .</b> ידענו כי הארון לא נלקח בגלות ירושלם כי בכלים שזכר מלך בבל לא נזכר זה גם לא נזכר בכלים שהשיב כורש לזרובבל ולזה ידמה שהוא צוה לתתו בבית שהכין לו שלמה לגנזו שם כי ידע שעתיד הבית ליחרב ולולא זה לא היה טעם לאמרו תנו את ארון הקדש בבית כי לא סר משם וכבר נרמז בזה המקום שהכין שלמה לגנזו שם בספר מלכים . ויהיה אמרו אין לכם משא בכסף כי איך שיהיה כבר סר מהם זה העמל והוקל מהם ולזה זרזם שיעבדו את ה' ואת עמו במה שמנה אותם עליו :
<h3>{ד}</h3>
(והכונו) [וְהָכִ֥ינוּ] לְבֵית־אֲבוֹתֵיכֶ֖ם כְּמַחְלְקוֹתֵיכֶ֑ם בִּכְתָ֗ב דָּוִיד֙ מֶ֣לֶךְ יִשְׂרָאֵ֔ל וּבְמִכְתַּ֖ב שְׁלֹמֹ֥ה בְנֽוֹ׃
<b style="color: gray;">מצודת דוד</b> <b>והכינו .</b> את עצמכם הכינו כל א' לבית אבתיו כפי אשר נחלקתם כאמור בכתב דוד ושלמה :
<b style="color: gray;">רלב"ג</b> <b>והכינו לבית אבותיכם כמחלקותיכם .</b> ר''ל שתטרחו ליחס הלוים לבית אבותיכם איש על המחלוקת שלו :
<h3>{ה}</h3>
וְעִמְד֣וּ בַקֹּ֗דֶשׁ לִפְלֻגּוֹת֙ בֵּ֣ית הָֽאָב֔וֹת לַאֲחֵיכֶ֖ם בְּנֵ֣י הָעָ֑ם וַחֲלֻקַּ֥ת בֵּֽית־אָ֖ב לַלְוִיִּֽם׃
<b style="color: gray;">רש"י</b> <b>לפלגות .</b> למחלוקת לעשות הפסח כהלכתו כדבר ה' ביד משה :
<b style="color: gray;">מצודת דוד</b> <b>בקדש .</b> בהעזרה : <b>לפלגות בית האבות .</b> למחלוקת בית האבות כ''א לבד : <b>לאחיכם בני העם .</b> את בני ישראל צוה להעמיד כל בית אב לבד לעשות את הפסח : <b>וחלוקת וכו' .</b> וכן הלוים יעמדו כל בית אב לבד :
<b style="color: gray;">מצודת ציון</b> <b>לפלגות .</b> לחלקים כמו בימיו נפלגה הארץ ( בראשית י ) :
<b style="color: gray;">רלב"ג</b> <b>ועמדו בקדש לפלגות בית האבות וגו' .</b> ר''ל עמדו בקדש כולכם למחלוקת בית האבות כל אחד לפי עבודתו בעבור אחיכם בני העם לעזרם על דבר הפסחים ובעבור חלקת בית אב ללוים העובד ביום ההוא כי לא יוכלו להשלים אנשי בית אב זאת העבודה לרבויה :
<h3>{ו}</h3>
וְשַׁחֲט֖וּ הַפָּ֑סַח וְהִתְקַדְּשׁוּ֙ וְהָכִ֣ינוּ לַאֲחֵיכֶ֔ם לַעֲשׂ֥וֹת כִּדְבַר־יְהוָ֖ה בְּיַד־מֹשֶֽׁה׃
<b style="color: gray;">רש"י</b> <b>וירם יאשיהו לבני העם .</b> דוגמא ( מדבר י''ח ) כן תרימו גם אתם לשון הפרשה : <b>לכל הנמצא .</b> לכל ישראל הנמצאים הפריש צאן לפסחים : <b>למספר שלשים אלף .</b> בין צאן בין כבשים בין עזים : <b>ובקר שלשת אלפים .</b> לשלמי חגיגה :
<b style="color: gray;">מצודת דוד</b> <b>והתקדשו .</b> טהרו את עצמבם : <b>והכינו .</b> גם הכינו וזרזו את אחיכם לטהר את עצמם לעשות הפסחים כדבר ה' :
<b style="color: gray;">רלב"ג</b> <b>והכינו לאחיכם לעשות .</b> ר''ל לכהנים . וזאת ההכנה היתה שהיו הלוים מפשיעים הפסחים ועוזריה לכהנים בעבודתם להכין להם הדברים כדי שיוכלו להשלים מה שיש עליהם לעשות :
<h3>{ז}</h3>
וַיָּ֣רֶם יֹאשִׁיָּ֣הוּ לִבְנֵ֪י הָעָ֟ם צֹ֞אן כְּבָשִׂ֣ים וּבְנֵֽי־עִזִּים֮ הַכֹּ֣ל לַפְּסָחִים֒ לְכָל־הַנִּמְצָ֗א לְמִסְפַּר֙ שְׁלֹשִׁ֣ים אֶ֔לֶף וּבָקָ֖ר שְׁלֹ֣שֶׁת אֲלָפִ֑ים אֵ֖לֶּה מֵרְכ֥וּשׁ הַמֶּֽלֶךְ׃
<b style="color: gray;">מצודת דוד</b> <b>לכל הנמצא .</b> בירושלים : <b>ובקר .</b> לשלמי חגיגה :
<b style="color: gray;">מצודת ציון</b> <b>וירם .</b> והפריש :
<h3>{ח}</h3>
וְשָׂרָ֞יו לִנְדָבָ֥ה לָעָ֛ם לַכֹּהֲנִ֥ים וְלַלְוִיִּ֖ם הֵרִ֑ימוּ חִלְקִיָּ֨ה וּזְכַרְיָ֜הוּ וִֽיחִיאֵ֗ל נְגִידֵי֙ בֵּ֣ית הָאֱלֹהִ֔ים לַכֹּהֲנִ֞ים נָתְנ֣וּ לַפְּסָחִ֗ים אַלְפַּ֙יִם֙ וְשֵׁ֣שׁ מֵא֔וֹת וּבָקָ֖ר שְׁלֹ֥שׁ מֵאֽוֹת׃
<b style="color: gray;">מצודת דוד</b> <b>לעם .</b> וחוזר ומפרש שהם לכהנים וללוים : <b>חלקיה .</b> ר''ל השרים חלקיה וכו' פקידי בית האלהים הם נתנו לכהנים לפסחים וכו' :
<h3>{ט}</h3>
(וכונניהו) [וְ֠כָֽנַנְיָהוּ] וּשְׁמַֽעְיָ֨הוּ וּנְתַנְאֵ֜ל אֶחָ֗יו וַחֲשַׁבְיָ֧הוּ וִיעִיאֵ֛ל וְיוֹזָבָ֖ד שָׂרֵ֣י הַלְוִיִּ֑ם הֵרִ֨ימוּ לַלְוִיִּ֤ם לַפְּסָחִים֙ חֲמֵ֣שֶׁת אֲלָפִ֔ים וּבָקָ֖ר חֲמֵ֥שׁ מֵאֽוֹת׃
<h3>{י}</h3>
וַתִּכּ֖וֹן הָעֲבוֹדָ֑ה וַיַּֽעַמְד֨וּ הַכֹּהֲנִ֧ים עַל־עָמְדָ֛ם וְהַלְוִיִּ֥ם עַל־מַחְלְקוֹתָ֖ם כְּמִצְוַ֥ת הַמֶּֽלֶךְ׃
<b style="color: gray;">מצודת דוד</b> <b>ותכון העבודה .</b> נעשית העבודה בתקון ובהכנה : <b>על עמדם .</b> על מקום מעמדם כל משמר לבד : <b>על מחלקותם .</b> כפי שנחלקו למשמרות : <b>כמצות המלך .</b> אשר צוה שתעמוד כל משמר לבד :
<h3>{יא}</h3>
וַֽיִּשְׁחֲט֖וּ הַפָּ֑סַח וַיִּזְרְק֤וּ הַכֹּהֲנִים֙ מִיָּדָ֔ם וְהַלְוִיִּ֖ם מַפְשִׁיטִֽים׃
<b style="color: gray;">מצודת דוד</b> <b>וישחטו .</b> הלוים שחטו כי השחיטה כשרה בזרים : <b>מידם .</b> מיד הלוים כי הכהנים הושיבו בידם המזרקות עם הדם להיות מוכן לזריקה : <b>מפשיטים .</b> עורות הפסחים :
<h3>{יב}</h3>
וַיָּסִ֨ירוּ הָעֹלָ֜ה לְ֠תִתָּם לְמִפְלַגּ֤וֹת לְבֵית־אָבוֹת֙ לִבְנֵ֣י הָעָ֔ם לְהַקְרִיב֙ לַיהוָ֔ה כַּכָּת֖וּב בְּסֵ֣פֶר מֹשֶׁ֑ה וְכֵ֖ן לַבָּקָֽר׃
<b style="color: gray;">מצודת דוד</b> <b>ויסירו העולה .</b> מכל פסח הסירו דבר העולה ממנו על מזבח והם האימורים : <b>לתתם .</b> לתת הפסחים להכתות החלוקות מבתי אבות וכו' : <b>להקריב לה' .</b> חוזר על ראשית המקרא לומר הסירו העולה להקריב לה' : <b>וכן לבקר .</b> ובן עשו לבקר של שלמי חגיגה שהסירו מתחלה האימורים ואח ''ז נתנו הבקר לבעליהם : <b>ויבשלו הפסה באש .</b> ר''ל צלו אותו באש וזהו כמשפט : <b>והקדשים .</b> בשר השלמים : <b>ויריצו .</b> הוליכו במרוצה את הבשר לבני העם :
<b style="color: gray;">רלב"ג</b> <b>ויסירו העולה לתתם למפלגות לבית אבות לבני העם .</b> ר''ל שחלקו נתחיה לאנשי הבית אב של אותו היום וזה שאיש אחד מהם לקח נתח או נתחים ידועים ממנה וכן עד כלות כל הנתחים :
<h3>{יג}</h3>
וַֽיְבַשְּׁל֥וּ הַפֶּ֛סַח בָּאֵ֖שׁ כַּמִּשְׁפָּ֑ט וְהַקֳּדָשִׁ֣ים בִּשְּׁל֗וּ בַּסִּיר֤וֹת וּבַדְּוָדִים֙ וּבַצֵּ֣לָח֔וֹת וַיָּרִ֖יצוּ לְכָל־בְּנֵ֥י הָעָֽם׃
<b style="color: gray;">רש"י</b> <b>ויבשלו הפסח באש כמשפט .</b> צלי אש ( שמות י''ב ) : <b>ויריצו לכל בני העם .</b> הלוים וכשהכינו לכל ישראל אחר כך הכינו להם הלוים לעצמם ולכהנים שלא היה להם פנאי להכין :
<b style="color: gray;">מצודת ציון</b> <b>בסירות .</b> קדרות : <b>ובדודים .</b> מל' דוד ויורה : <b>ובצלחות .</b> כעין קדרה וכן את הצלחת ( מ''ב כא ) :
<b style="color: gray;">רלב"ג</b> <b>ויבשלו הפסח באש כמשפט .</b> למדנו מזה המקום שהצליה תקרא בשול ולזה אמרה התורה ובשל מבושל במים לפי שבאש גם כן יקרא בשול ר''ל הצליה : <b>והקדשים בשלו בסירות .</b> הנה הבקר היה לשלמי חגיגת הפסח ואותם השלמים בשלו במים באלו הכלים שזכר :
<h3>{יד}</h3>
וְאַחַ֗ר הֵכִ֤ינוּ לָהֶם֙ וְלַכֹּ֣הֲנִ֔ים כִּ֤י הַכֹּהֲנִים֙ בְּנֵ֣י אַהֲרֹ֔ן בְּהַֽעֲל֛וֹת הָעוֹלָ֥ה וְהַחֲלָבִ֖ים עַד־לָ֑יְלָה וְהַלְוִיִּם֙ הֵכִ֣ינוּ לָהֶ֔ם וְלַכֹּהֲנִ֖ים בְּנֵ֥י אַהֲרֹֽן׃
<b style="color: gray;">מצודת דוד</b> <b>ואחר .</b> אח ''ז הכינו גם לעצמם ולהכהנים כי הכהנים היו עסוקים בהעלאת העולות והאימורים ולזה היו הלוים מכינים לעצמם ולכהנים :
<b style="color: gray;">רלב"ג</b> <b>ואחר הכינו להם ולכהנים .</b> ר''ל כי הלוים הכינו לעם הפסח והלשמים כמשפטי התורה למען לא יחטאו בזה והכינו אחר זה הפסח והקדשים להם ולכהנים לבשל אותם כמשפט כי הכהנים בני אהרן היו טרודים בהעלות העולה והחלבים של פסחים עד לילה ולזה הוצרכו הלוים להכין להם :
<h3>{טו}</h3>
וְהַמְשֹֽׁרֲרִ֨ים בְּנֵי־אָסָ֜ף עַל־מַעֲמָדָ֗ם כְּמִצְוַ֤ת דָּוִיד֙ וְאָסָ֞ף וְהֵימָ֤ן וִֽידֻתוּן֙ חוֹזֵ֣ה הַמֶּ֔לֶךְ וְהַשֹּׁעֲרִ֖ים לְשַׁ֣עַר וָשָׁ֑עַר אֵ֣ין לָהֶ֗ם לָסוּר֙ מֵעַ֣ל עֲבֹֽדָתָ֔ם כִּֽי־אֲחֵיהֶ֥ם הַלְוִיִּ֖ם הֵכִ֥ינוּ לָהֶֽם׃
<b style="color: gray;">רש"י</b> <b>חוזה המלך .</b> כל אחד ואחד היה חוזה :
<b style="color: gray;">מצודת דוד</b> <b>על מעמדם .</b> עמדו על מקום מעמדם לשורר : <b>כמצות דוד .</b> ר''ל בהלולים שתקן דוד ואסף וכו' כי גם המה תקנו מזמורים כמ''ש בס' תהלים : <b>והשוערים .</b> שומרי השערים עמדו במקומם כ''א בשערו : <b>אין להם לסור .</b> לא היה להם צורך לסור מעבודתם להכין פסחיהם כי אחיהם הלוים הפנוים מעבודה הם הכינו להם :
<b style="color: gray;">רלב"ג</b> <b>והנה</b> היו המשוררים מתעסקים כל היום בעבודת השיר והשוערים היו לשער ושער ולא סר איש מהם מעל עבודתו כי שאר הלוים הכינו כל המצטרך לכהנים ולעם . ומזה המקום למדנו שהמשוררים היו משוררים בעת עבודת הפסחים כי מן התורה לא התבאר שיהיו מחצצרים רק על העולות ועל השלמים :
<h3>{טז}</h3>
וַ֠תִּכּוֹן כָּל־עֲבוֹדַ֨ת יְהוָ֜ה בַּיּ֤וֹם הַהוּא֙ לַעֲשׂ֣וֹת הַפֶּ֔סַח וְהַעֲל֣וֹת עֹל֔וֹת עַ֖ל מִזְבַּ֣ח יְהוָ֑ה כְּמִצְוַ֖ת הַמֶּ֥לֶךְ יֹאשִׁיָּֽהוּ׃
<b style="color: gray;">מצודת דוד</b> <b>ותכון .</b> הכל היה בתקון רב ובסדר נפלא בין בדבר הפסח בין בדבר העולות :
<h3>{יז}</h3>
וַיַּעֲשׂ֨וּ בְנֵֽי־יִשְׂרָאֵ֧ל הַֽנִּמְצְאִ֛ים אֶת־הַפֶּ֖סַח בָּעֵ֣ת הַהִ֑יא וְאֶת־חַ֥ג הַמַּצּ֖וֹת שִׁבְעַ֥ת יָמִֽים׃
<b style="color: gray;">מצודת דוד</b> <b>הנמצאים .</b> בירושלים : <b>ואת חג המצות .</b> ר''ל הקרבנות הקבועות בכל יום ועולות ראיה ושלמי חגיגה :
<h3>{יח}</h3>
וְלֹֽא־נַעֲשָׂ֨ה פֶ֤סַח כָּמֹ֙הוּ֙ בְּיִשְׂרָאֵ֔ל מִימֵ֖י שְׁמוּאֵ֣ל הַנָּבִ֑יא וְכָל־מַלְכֵ֣י יִשְׂרָאֵ֣ל ׀ לֹֽא־עָשׂ֡וּ כַּפֶּ֣סַח אֲשֶׁר־עָשָׂ֣ה יֹֽ֠אשִׁיָּהוּ וְהַכֹּהֲנִ֨ים וְהַלְוִיִּ֤ם וְכָל־יְהוּדָה֙ וְיִשְׂרָאֵ֣ל הַנִּמְצָ֔א וְיוֹשְׁבֵ֖י יְרוּשָׁלִָֽם׃
<b style="color: gray;">רש"י</b> <b>ולא נעשה פסח כמוהו .</b> ( במלכים ב' כ''ג ) כתיב כי לא נעשה כפסח הזה מימי השופטים מיום שנחלקו ישראל לשתי ממלכות שסרו עשרת שבטים מעל מלכי יהודה וישליטו עליהם מלך לבדם שכל הימים שהיו לשני גוים היו שבט יהודה ובנימין עושים פסח לשם ה' בירושלים ואלו לשם עבודת כוכבים בבית אל ובדן ודבר זה לא אירע כל ימי השופטים שנחלקו ישראל לשתי משפחות ולא הי' להם לכל דור ודור רק שופט א' ואותו השופט היה מכריחם ללכת בדרך ה' כמפורש בשופטים והי' ה' עם השופט והושיע' מיד אוביהם כל ימי השופט וכל י' השבטים היו הולכים לשיל' ועושים פסח לשם ה' וכפסח הזה לא נעשה כל ימי מלכי ישראל ויהודה יחד עושים פסח אבל בימי יאשיהו שכבר פסק מלכות י' השבטים ומשהחזיר ירמיה י' השבטים לא המליכו עליהם עוד מלך אלא יאשיהו מלך עליהם ועשו כולם פסח יחד לשם שמים בירושלים וזהו לא נעשה כפסח הזה לה' בירושלים ופתרון זה מטעה אותי מאד ולא נראה לי נהי נמי דהחזיר ירמיה עשרת שבטים ויאשיהו מלך עליהם בירושלים היאך יכול להיות שלא עשו כפסח הזה כל ימי השופטים ובימי שמואל הרואה ובימי דוד ושלמה שהיו ישראל שרוין על אדמתם שלוים ושקטים ולא היה להם אלא מלך אחד והיה לבם לשמים אך כך פתרונו וכך פתר לי רבי אליעזר ב''ר משלם זצ''ל ולא נעשה פסת כמוהו מעולם שיתן המלך והשרים בהמות לפסחים די ספוקם ובקר לשלמי חגיגה וצוה ללוים להכין להם ולשלוח לכל איש ואיש לפי אכלו :
<b style="color: gray;">מצודת דוד</b> <b>כמוהו .</b> להיות כמוהו בטהרה יתירה ובתקון נפלא : <b>מלכי ישראל .</b> הם דוד ושלמה שהיו גם מלכי ישראל : <b>הנמצא .</b> הבא מעריו ונמצא בירושלים :
<h3>{יט}</h3>
בִּשְׁמוֹנֶ֤ה עֶשְׂרֵה֙ שָׁנָ֔ה לְמַלְכ֖וּת יֹאשִׁיָּ֑הוּ נַעֲשָׂ֖ה הַפֶּ֥סַח הַזֶּֽה׃
<h3>{כ}</h3>
אַחֲרֵ֣י כָל־זֹ֗את אֲשֶׁ֨ר הֵכִ֤ין יֹֽאשִׁיָּ֙הוּ֙ אֶת־הַבַּ֔יִת עָלָ֞ה נְכ֧וֹ מֶֽלֶךְ־מִצְרַ֛יִם לְהִלָּחֵ֥ם בְּכַרְכְּמִ֖ישׁ עַל־פְּרָ֑ת וַיֵּצֵ֥א לִקְרָאת֖וֹ יֹאשִׁיָּֽהוּ׃
<b style="color: gray;">רש"י</b> <b>אחרי כל זאת אשר הכין יאשיהו את הבית עלה נכו מלך מצרים .</b> הפסוק קובל ומקונן על יאשיהו שלא נעשה לו נס כמו לחזקיהו שכתוב בו אחרי הדברים והאמת בא סנחריב על חזקיהו ונעשה לו נס : <b>להלםם בכרכמיש על פרת .</b> על מלך אשור כדכתיב ( במלכים ב' כ''ג ) ורצה לעבור דרך ארץ ישראל עליו ופרעה נכו לא היה יכול לבוא עליו דרך נהר פרת אם לא יעבור דרך ארץ ישראל שהרי מצרים בדרומה של ארץ ישראל ונהר פרת בצפונו של ארץ ישראל : <b>ויצא לקראתו .</b> שדרש וחרב לא תעבור בארצכם ( ויקרא כ''ו ) אפילו חרב של שלום לא תעבור בארצכם ולא ידע חטא ליצני הדור אשר אתרי הדלת קמו לסדור כמו שמפורש במסכת תענית :
<b style="color: gray;">מצודת דוד</b> <b>אשר הכין וכו' .</b> אשר העמיד דבר הבית על מכונו ובסיסו בהעמדת המשמרות וכיוצא : <b>נכו .</b> פרעה נכו וכן נאמר במ''ב : <b>על פרת .</b> סמוך לנהר פרת :
<b style="color: gray;">מצודת ציון</b> <b>נכו .</b> ת''י חגירא והוא מענין שבירה וכן נכה רגלים ( ש''ב ד ) :
<b style="color: gray;">רלב"ג</b> <b>עלה נכו מלך מצרים .</b> כבר נקרא שמו בספר מלכים פרעה נכה :
<h3>{כא}</h3>
וַיִּשְׁלַ֣ח אֵלָ֣יו מַלְאָכִ֣ים ׀ לֵאמֹר֩ ׀ מַה־לִּ֨י וָלָ֜ךְ מֶ֣לֶךְ יְהוּדָ֗ה לֹא־עָלֶ֨יךָ אַתָּ֤ה הַיּוֹם֙ כִּ֚י אֶל־בֵּ֣ית מִלְחַמְתִּ֔י וֵאלֹהִ֖ים אָמַ֣ר לְבַֽהֲלֵ֑נִי חֲדַל־לְךָ֛ מֵאֱלֹהִ֥ים אֲשֶׁר־עִמִּ֖י וְאַל־יַשְׁחִיתֶֽךָ׃
<b style="color: gray;">מצודת דוד</b> <b>מה לי ולך .</b> ר''ל מה לי עליך ומה לך עלי וכי אויבים אנחנו זה לזה : <b>לא עליך אתה היום .</b> היום הזה אינני הולך עליך ואמר אתם לתוספת ביאור : <b>אל בית מלחמתי .</b> אל מקום מלחמתי והוא על מלך אשור : <b>ואלהים אמר לבהלני .</b> אולי שמע מפי ירמיה בדבר ה' למהר ללכת בבהלה על אשור : <b>חדל לך מאלהים .</b> ר''ל חדל לך מהלחם עם אלהים אשר עמי וכאומר הלא מפי ר' אני הולך וא ''כ הוא עמי ואם תעכב על ידי מללכת יחשב כאלו תלחם עמו לזה חדל לך ולא ישחיתך האלהים . ( כב ) ולא הסב . לא החזיר פניו ממנו ובכדי להלחם בו שינה בגדי המלוכה ללבוש בגדי מלחמה : <b>מפי אלהים .</b> מה שאמר לו דברי ירמיה מפי אלהים :
<h3>{כב}</h3>
וְלֹֽא־הֵסֵב֩ יֹאשִׁיָּ֨הוּ פָנָ֜יו מִמֶּ֗נּוּ כִּ֤י לְהִלָּחֵֽם־בּוֹ֙ הִתְחַפֵּ֔שׂ וְלֹ֥א שָׁמַ֛ע אֶל־דִּבְרֵ֥י נְכ֖וֹ מִפִּ֣י אֱלֹהִ֑ים וַיָּבֹ֕א לְהִלָּחֵ֖ם בְּבִקְעַ֥ת מְגִדּֽוֹ׃
<b style="color: gray;">רש"י</b> <b>ולא שמע אל דברי נכו מפי אלהים .</b> שאמר לו מפי אלהים כי כן אמר ישעיה וסכסכתי מצרים במצרים וזהו שיסד הקליר כל המוניו ללכת ארם נהרים למען לא תעבור חרב כל שהוא באפרים לא שמע לחוזה וישוב אחורים כי נגזרה גזירה לסכסך מצרים במצרים : <b>על רכב המשנה .</b> לפי שדרך המלך לרכוב על שני מרכבות הראשונה עיקר ואם יצטרך ישב בשניה בראשונה יצא לפניהם וכשחלה הרכיבוהו על הרכב המשנה :
<b style="color: gray;">מצודת ציון</b> <b>התחפש .</b> ענין לבישת בגדים משונים מבגדים שרגיל בהם ודוגמתו התחפש ובוא במלחמה ( לעיל יח ) :
<b style="color: gray;">רלב"ג</b> <b>ולא הסב יאשיהו פניו ממנו כי להלחם התחפש .</b> ר''ל כי שנה בגדיו כדי שלא יכירוהו וילבש כלי מלחמה ולא שמע אל דברי נכה מפי אלהים . ידמה שמלחמתו היתה על פי נביא מה והגיד לו שאם ימהר יצליח כאמרו ואלהים אמר לבהלני :
<h3>{כג}</h3>
וַיֹּרוּ֙ הַיֹּרִ֔ים לַמֶּ֖לֶךְ יֹאשִׁיָּ֑הוּ וַיֹּ֨אמֶר הַמֶּ֤לֶךְ לַעֲבָדָיו֙ הַעֲבִיר֔וּנִי כִּ֥י הָחֳלֵ֖יתִי מְאֹֽד׃
<b style="color: gray;">מצודת דוד</b> <b>ויורו היורים .</b> המורים בקשת ירו בו חצים : <b>העבירוני .</b> העבירו אותי מן המרכבה ההיא כי נעשיתי חולה מאוד וקשה לי לרכוב בה :
<b style="color: gray;">מצודת ציון</b> <b>ויורו .</b> וישליכו : <b>היורים .</b> רובה קשת :
<h3>{כד}</h3>
וַיַּֽעֲבִירֻ֨הוּ עֲבָדָ֜יו מִן־הַמֶּרְכָּבָ֗ה וַֽיַּרְכִּיבֻהוּ֮ עַ֣ל רֶ֣כֶב הַמִּשְׁנֶה֮ אֲשֶׁר־לוֹ֒ וַיּוֹלִיכֻ֙הוּ֙ יְר֣וּשָׁלִַ֔ם וַיָּ֕מָת וַיִּקָּבֵ֖ר בְּקִבְר֣וֹת אֲבֹתָ֑יו וְכָל־יְהוּדָה֙ וִיר֣וּשָׁלִַ֔ם מִֽתְאַבְּלִ֖ים עַל־יֹאשִׁיָּֽהוּ׃
<b style="color: gray;">מצודת דוד</b> <b>על רכב המשנה .</b> השניה ההולכת אצל מרכבתו הנוחה יותר לרכוב בה :
<h3>{כה}</h3>
וַיְקוֹנֵ֣ן יִרְמְיָהוּ֮ עַל־יֹאשִׁיָּהוּ֒ וַיֹּאמְר֣וּ כָֽל־הַשָּׁרִ֣ים ׀ וְ֠הַשָּׁרוֹת בְּקִינ֨וֹתֵיהֶ֤ם עַל־יֹאשִׁיָּ֙הוּ֙ עַד־הַיּ֔וֹם וַיִּתְּנ֥וּם לְחֹ֖ק עַל־יִשְׂרָאֵ֑ל וְהִנָּ֥ם כְּתוּבִ֖ים עַל־הַקִּינֽוֹת׃
<b style="color: gray;">רש"י</b> <b>ויאמו .</b> ו כל השרים . לשון שירה משוררים כי גם שירה וקינה בקול אחת נאמרין עליו ניבא עמוס והבאתי את השמש בצהרים והחשכתי לארץ ביום אור זה יומו של יאשיהו שמת בן תשעה ושלשים שנים בחצי ימיו דכתיב ( תהלים צ' ) ימי שנותינו בהם שבעים שנה וכתיב ( עמוס ח' ) והפכתי חגיכם לאבל וכל שיריכם לקינה ושמתיה כאבל יחיד ואחריתה כיום מר וזהו שאמר ויאמרו כל השרים ושרות בקינותיהם וכל יהודה וירושלים מתאבלים עליו : <b>ויתנם לחוק .</b> כשמזדמן להם שום צער ובכיה שהם מקוננים ובוכים על המאורע הם מזכירים זה הצער עמו דוגמא בתשעה באב שמזכירים קינות על ההרוגים בגזירות שאירעו בימינו כן יבכיון על מות יאשיהו דוגמא ( שופטים י''א ) ותהי חק בישראל וגומר ( שם ) לתנות לבת יפתח הגלעדי ארבעה ימים בשנה : <b>והנם כתובים על הקינות .</b> על ספר הקינות :
<b style="color: gray;">מצודת דוד</b> <b>השרים והשרות .</b> המשוררים והמשוררות וכאשר המשורר בדבר שמחה נקרא משורר כן בדבר קינה ויללה נקרא משורר כי תוכן א' להם בדבר הרמת הקול ובהכרעת הנעימה : <b>בקינותיהם .</b> ר''ל בעת אשר קוננו קינה מה אמרו אז זכרון מיתת יאשיהו לקונן גם עליו : <b>ויתנום לחוק .</b> קבעו חוק בישראל להזכיר מיתת יאשיהו בקינותיהם : <b>והנם כתובים .</b> הקינות של יאשיהו : <b>על הקינות .</b> בספר איכה :
<b style="color: gray;">רלב"ג</b> <b>והנם כתובים על ספר הקינות .</b> ידמה שהיה שם ספר נזכרו בו כל אלו הקינות . או רמז בזה אל ספר הקינות שעשה ירמיה והוא מגלת איכה . שם קונן ירמיה על יאשיהו באמרו רוח אפינו משיח ה' נלכד בשחיתותם ( איכה ד' כ' ) כי בעון הדור הוא מת כמו שבארנו בספר מלכים :
<h3>{כו}</h3>
וְיֶ֛תֶר דִּבְרֵ֥י יֹאשִׁיָּ֖הוּ וַחֲסָדָ֑יו כַּכָּת֖וּב בְּתוֹרַ֥ת יְהוָֽה׃
<b style="color: gray;">רש"י</b> <b>וחסדיו ככתוב בתורת ה' .</b> ( ובמלכים ב' כ''ג ) כתיב וכמוהו לא היה לפניו מלך וזהו שאמר כאן הנם כתובים על ספר מלכי ישראל ויהודה :
<b style="color: gray;">מצודת דוד</b> <b>וחסדיו .</b> החסדים אשר עשה ככתוב בתורה :
<h3>{כז}</h3>
וּדְבָרָ֕יו הָרִאשֹׁנִ֖ים וְהָאַחֲרֹנִ֑ים הִנָּ֣ם כְּתוּבִ֔ים עַל־סֵ֥פֶר מַלְכֵֽי־יִשְׂרָאֵ֖ל וִיהוּדָֽה׃
<h2>דברי הימים ב פרק-לו</h2>
<h3>{א}</h3>
וַיִּקְחוּ֙ עַם־הָאָ֔רֶץ אֶת־יְהוֹאָחָ֖ז בֶּן־יֹאשִׁיָּ֑הוּ וַיַּמְלִיכֻ֥הוּ תַֽחַת־אָבִ֖יו בִּירוּשָׁלִָֽם׃
<b style="color: gray;">רש"י</b> <b>וימליכהו תחת אביו .</b> אע''פ שהיה יהויקים אתיו גדול ממנו כ''א חדשים :
<h3>{ב}</h3>
בֶּן־שָׁל֧וֹשׁ וְעֶשְׂרִ֛ים שָׁנָ֖ה יוֹאָחָ֣ז בְּמָלְכ֑וֹ וּשְׁלֹשָׁ֣ה חֳדָשִׁ֔ים מָלַ֖ךְ בִּירוּשָׁלִָֽם׃
<h3>{ג}</h3>
וַיְסִירֵ֥הוּ מֶֽלֶךְ־מִצְרַ֖יִם בִּֽירוּשָׁלִָ֑ם וַֽיַּעֲנֹשׁ֙ אֶת־הָאָ֔רֶץ מֵאָ֥ה כִכַּר־כֶּ֖סֶף וְכִכַּ֥ר זָהָֽב׃
<b style="color: gray;">רש"י</b> <b>ויסיו .</b> הו מלך מצרים בירושלים . מבואר במלכים ( שם ) היטב ויאסרוהו פרעה נכה ברבלה בארץ חמת : <b>בירושלים .</b> ממלוך בירושלים : <b>ויענש את הארץ .</b> ליתן מסים דוגמא וענשו אותו מאה כסף ( דברים כ''ב ) :
<b style="color: gray;">מצודת דוד</b> <b>בירושלם .</b> ר''ל ממלוך בירושלים : <b>ויענש .</b> על שהמליכו את יהואחז לפני יהויקים אחיו הגדול ממנו אשר לו משפט המלוכה :
<b style="color: gray;">רלב"ג</b> <b>ויסירהו מלך מצרים בירושלים .</b> כבר נתבאר בספר מלכים כי כבר שם אותו מלך מצרים במאסר ( שם כ''ג ל''ג ) :
<h3>{ד}</h3>
וַיַּמְלֵ֨ךְ מֶֽלֶךְ־מִצְרַ֜יִם אֶת־אֶלְיָקִ֣ים אָחִ֗יו עַל־יְהוּדָה֙ וִיר֣וּשָׁלִַ֔ם וַיַּסֵּ֥ב אֶת־שְׁמ֖וֹ יְהוֹיָקִ֑ים וְאֶת־יוֹאָחָ֤ז אָחִיו֙ לָקַ֣ח נְכ֔וֹ וַיְבִיאֵ֖הוּ מִצְרָֽיְמָה׃
<b style="color: gray;">רש"י</b> <b>ויסב את שמו יהויקים .</b> כך דרך המלכים והשרים שמכנים למשרתיהם שם שהם רוצים דוגמא ( בראשית מ''א ) ויקרא פרעה שם יוסף וגומר וכן ( במדבר ) ויקרא משה להושע בן נון יהושע וכן ( דניאל א ) וישם שר הסריסים שמות וגו' והכל כדי להודיע שהוא מושל בו לכנות לו שם כרצונו : <b>ויסב את שמו יהויקים .</b> למה קרא שמו יהויקים למעלה מפורש כי לאחר שהרג פרעה יאשיהו המליך מלך והעניש' למס עובד :
<h3>{ה}</h3>
בֶּן־עֶשְׂרִ֨ים וְחָמֵ֤שׁ שָׁנָה֙ יְהוֹיָקִ֣ים בְּמָלְכ֔וֹ וְאַחַ֤ת עֶשְׂרֵה֙ שָׁנָ֔ה מָלַ֖ךְ בִּירוּשָׁלִָ֑ם וַיַּ֣עַשׂ הָרַ֔ע בְּעֵינֵ֖י יְהוָ֥ה אֱלֹהָֽיו׃
<h3>{ו}</h3>
עָלָ֣יו עָלָ֔ה נְבוּכַדְנֶאצַּ֖ר מֶ֣לֶךְ בָּבֶ֑ל וַיַּֽאַסְרֵ֙הוּ֙ בַּֽנְחֻשְׁתַּ֔יִם לְהֹלִיכ֖וֹ בָּבֶֽלָה׃
<b style="color: gray;">רש"י</b> <b>עליו עלה נבוכדנאצר .</b> כי לא יכול פרעה לצאת מארצו כמו שכתוב ( במלכים ב' כד ) ולא הוסיף עוד מלך מצרים לצאת מארצו כי לקח מלך בבל מנחל מצרים עד נהר פרת כל אשר למלך מצרים שנצח בשנה הרביעית בכרכמיש של נהר פרת כמפורש ( בירמיה מה ) : <b>להוליכו בבלה .</b> ולא הוליכו לאשור אלא בדרך מת והשליך נבלתו וכן ניבא ( ירמיה כ''ב ) קבורת חמור יקבר סחוב והשלך מהלאה לשערי ירושלים והיכן קבורת חמור במעי הכלב וכן מוכיח ( במ''ב כד ) וישכב יהויקים עם אבותיו ולא כתב ויקברהו :
<b style="color: gray;">מצודת דוד</b> <b>ויאסרהו .</b> קשרו בשלשלאות של נחושת להוליכו אל בבל ומת בדרך כמ''ש בירמיה :
<b style="color: gray;">רלב"ג</b> <b>ויאסרהו בנחשתים להוליכו בבלה .</b> זה היה בשנה הראשונה לנבוכדנצר ובשנת שלש למלכות יהויקים כמו שנזכר בספר דניאל ( א' א' ) וידמה שלא הביא יהויקים לבבל אך קבל עליו לעבוד אותו . ד''ל לתת לו מס והניחו לשוב למלכותו ואחר כן עבד אותו שלש שנים ושב למרוד בו כמו שבארנו בספר דניאל . והנה כאשר אסר אותו בראשונה להוליכו בבלה הביא מכלי בית ה' לבבל ויתנם בהיכלו בבבל כמו שנזכר בראש ספר דניאל :
<h3>{ז}</h3>
וּמִכְּלֵי֙ בֵּ֣ית יְהוָ֔ה הֵבִ֥יא נְבוּכַדְנֶאצַּ֖ר לְבָבֶ֑ל וַיִּתְּנֵ֥ם בְּהֵיכָל֖וֹ בְּבָבֶֽל׃
<b style="color: gray;">רש"י</b> <b>ומכלי בית ה' .</b> ומקצת כלי בית ה' , ועל זה נתנבא ירמיה ( כו ) כי כה אמר ה' צבאות אלהי ישראל על הכלים הנותרים וגו' ומקשה בסדר עולם בשנת שלש למלכות יהויקים מלך יהודה ויתן ה' בידו וכאן מוכיח שהיה בי''א למלכות ומה ת''ל בשנת שלש למרדו שנאמר ( במ''ב כד ) ויהי לו יהויקים עבד שלשה שנים וישב וימרוד בו שלשה שנים ובשנת שלשה למרדו עלה עליו והוא שנת שמונה לנבוכדנאצר דאמ' מר שנה ראשונה כבש נינוה שניה כבש יהויקי' ושלש' שנים מרד בו והוא לא מלך כי אם בשנ' ארבע ליהויקים שנ' ( ירמיה כ''ה ) בשנת הרביעית ליהויקים בן יאשיהו מלך יהודה היא השנה הראשונה לנבוכדנצר :
<b style="color: gray;">מצודת דוד</b> <b>כהיכלו .</b> בארמונו שהיה לו בבבל :
<h3>{ח}</h3>
וְיֶתֶר֩ דִּבְרֵ֨י יְהֽוֹיָקִ֜ים וְתֹֽעֲבֹתָ֤יו אֲשֶׁר־עָשָׂה֙ וְהַנִּמְצָ֣א עָלָ֔יו הִנָּ֣ם כְּתוּבִ֗ים עַל־סֵ֛פֶר מַלְכֵ֥י יִשְׂרָאֵ֖ל וִֽיהוּדָ֑ה וַיִּמְלֹ֛ךְ יְהוֹיָכִ֥ין בְּנ֖וֹ תַּחְתָּֽיו׃
<b style="color: gray;">רש"י</b> <b>ותועבותיו .</b> שבא על אמו : <b>והנמצא עליו .</b> כתובת קעקע :
<b style="color: gray;">מצודת דוד</b> <b>והנמצא עליו .</b> ר''ל תועבותיו שבסתר אשר נתגלה לאחר זמן :
<h3>{ט}</h3>
בֶּן־שְׁמוֹנֶ֤ה שָׁנִים֙ יְהוֹיָכִ֣ין בְּמָלְכ֔וֹ וּשְׁלֹשָׁ֤ה חֳדָשִׁים֙ וַעֲשֶׂ֣רֶת יָמִ֔ים מָלַ֖ךְ בִּירוּשָׁלִָ֑ם וַיַּ֥עַשׂ הָרַ֖ע בְּעֵינֵ֥י יְהוָֽה׃
<b style="color: gray;">מצודת דוד</b> <b>בן שמונה שנים .</b> ובמ''ב נאמר בן שמנה עשרה שנה ואלו יהויקים אביו המליכו בחייו עשר שנים על כי ראה אשר עם הארץ המליכו לפניו את אחיו הקטן ממנו וחשש פן לאחר מותו ימליכו הקטן לפני הגדול לזה המליכו בחייו ואמר כאן עת מלכו בחיי אביו ובמלכים ב' עת מלכו לאחר מות אביו : <b>ושלשה חדשים וכו' .</b> ר''ל משמלך לאחר מיתת אביו ובמ''ב לא חש לכתוב עוד עשרה ימים :
<b style="color: gray;">רלב"ג</b> <b>ושלשה חדשים ועשרת ימים מלך בירושלים .</b> הנה בספר מלכים לא זכר רק החדשים ולא דקדק בעשרת הימים הנוספים :
<h3>{י}</h3>
וְלִתְשׁוּבַ֣ת הַשָּׁנָ֗ה שָׁלַח֙ הַמֶּ֣לֶךְ נְבֽוּכַדְנֶאצַּ֔ר וַיְבִאֵ֣הוּ בָבֶ֔לָה עִם־כְּלֵ֖י חֶמְדַּ֣ת בֵּית־יְהוָ֑ה וַיַּמְלֵךְ֙ אֶת־צִדְקִיָּ֣הוּ אָחִ֔יו עַל־יְהוּדָ֖ה וִֽירוּשָׁלִָֽם׃
<b style="color: gray;">רש"י</b> <b>ולתשובת השנה .</b> שהגלה יהויקים : <b>עם כלי חמדת בית ה' .</b> דברים החמודים אותם לקח והשאר הניח עד גלות צדקיהו אז לקח הכל עמו במ''ב ( כד ) מפורש שיצא יהויכין מלך יהודה על מלך בבל וגו' : <b>וימלך את צדקיהו אחיו .</b> אחיו של יהויקים וכן ( במלכים שם ) וימלך מלך בבל את מתניה דודו תחתיו ויסב את שמו צדקיהו דודו של יהויכין :
<b style="color: gray;">מצודת דוד</b> <b>ולתשובת השנה .</b> ר''ל לעת שבא השמש אל הנקודה ההיא בעצמה שהית' עומדת כאשר שלח גדודיו על יהויקים אז שלח על יהויכין בנו ( אולם כבוש יהויקים והמלכת יהויכין וכבושו והמלכת צדקיה היה הכל בשנה אחת ) : <b>ויביאהו בבלה .</b> במ''ב נאמר שיצא אליו מעצמו להמסר בידו : <b>כלי חמדת .</b> כלים החמודים של בית ה' צדקיהו אחיו לפי : שנאמר למעלה שאחר יהויקים מלך יהויכין בנו אמר כאן שחזר והמליך את צדקיה אחיו של יהויקים :
<h3>{יא}</h3>
בֶּן־עֶשְׂרִ֧ים וְאַחַ֛ת שָׁנָ֖ה צִדְקִיָּ֣הוּ בְמָלְכ֑וֹ וְאַחַ֤ת עֶשְׂרֵה֙ שָׁנָ֔ה מָלַ֖ךְ בִּירוּשָׁלִָֽם׃
<h3>{יב}</h3>
וַיַּ֣עַשׂ הָרַ֔ע בְּעֵינֵ֖י יְהוָ֣ה אֱלֹהָ֑יו לֹ֣א נִכְנַ֗ע מִלִּפְנֵ֛י יִרְמְיָ֥הוּ הַנָּבִ֖יא מִפִּ֥י יְהוָֽה׃
<b style="color: gray;">רש"י</b> <b>ויעש הרע .</b> מהו הרע שלא נכנע לפני ירמיהו הנביא מפי ה' כמפורש ( בירמיה ל''ח ) ויאמר ירמיה אל צדקיהו כה אמר ה' אלהי צבאות אלהי ישראל אם יצא תצא וגומר עד דואג אני את היהודים וגומר וחוץ מחטא זה לא חטא אלא בזה שלא שמע לדבר נביא מפי ה' ושעבר על שבועת נבוכדנאצר אבל בתועבותיו והנמצא עליו על יהויקים לא הרע לעשות , מפי ר' אליעזר ב''ר משלם זצ''ל :
<b style="color: gray;">מצודת דוד</b> <b>מפי ה' .</b> א שר ניבא לו מפי ה' :
<b style="color: gray;">רלב"ג</b> <b>לא נכנע מלפני ירמיהו הנביא מפי ה' .</b> הנה בר נזכרו דברי ירמיהו לו בספר ירמיה ( ל''ז ל''ח ) :
<h3>{יג}</h3>
וְ֠גַם בַּמֶּ֤לֶךְ נְבֽוּכַדְנֶאצַּר֙ מָרָ֔ד אֲשֶׁ֥ר הִשְׁבִּיע֖וֹ בֵּֽאלֹהִ֑ים וַיֶּ֤קֶשׁ אֶת־עָרְפּוֹ֙ וַיְאַמֵּ֣ץ אֶת־לְבָב֔וֹ מִשּׁ֕וּב אֶל־יְהוָ֖ה אֱלֹהֵ֥י יִשְׂרָאֵֽל׃
<b style="color: gray;">רש"י</b> <b>אשר השביעו באלהים .</b> כמפורש ( ביחזקאל י''ז ) אמר נא לבית המרי וגומר וכל הפרשה נאמר על יהויכין וצדקיהו ( שם ) ויקח מלכה ושריה ויבא אותם אליו בבלה זה יהויכין וסיעתו ( שם ) ויקח מזרע המלוכה ויכרת אתו ברית זה צדקיהו :
<b style="color: gray;">מצודת דוד</b> <b>אשר השביעו .</b> להיות לו לעבד : <b>ויקש את ערפו .</b> הוא ענין מליצה כאלו נתק שה ערפו עד שהיה לו מה אי אפ שר לסבב פניו אל ה' :
<b style="color: gray;">מצודת ציון</b> <b>ויאמץ .</b> חיזק :
<h3>{יד}</h3>
גַּ֠ם כָּל־שָׂרֵ֨י הַכֹּהֲנִ֤ים וְהָעָם֙ הִרְבּ֣וּ (למעול־)[לִמְעָל־]מַ֔עַל כְּכֹ֖ל תֹּעֲב֣וֹת הַגּוֹיִ֑ם וַֽיְטַמְּאוּ֙ אֶת־בֵּ֣ית יְהוָ֔ה אֲשֶׁ֥ר הִקְדִּ֖ישׁ בִּירוּשָׁלִָֽם׃
<b style="color: gray;">רש"י</b> <b>גם כל שרי הכהנים .</b> להורות את ישראל כדכתיב ( דברים כ''ד ) ככל אשר יורו אתכם הכהנים הלוים לא כהנים הדיוטים למחות אלא שרי הכהנים שהיכולת בידם למחות ולא מיחו : <b>ויטמאו את בית ה' .</b> בשקוציה' : <b>אשר הקדיש בירושלים .</b> לשכן שמו שם לעולם :
<h3>{טו}</h3>
וַיִּשְׁלַ֡ח יְהוָה֩ אֱלֹהֵ֨י אֲבוֹתֵיהֶ֧ם עֲלֵיהֶ֛ם בְּיַ֥ד מַלְאָכָ֖יו הַשְׁכֵּ֣ם וְשָׁל֑וֹחַ כִּֽי־חָמַ֥ל עַל־עַמּ֖וֹ וְעַל־מְעוֹנֽוֹ׃
<b style="color: gray;">רש"י</b> <b>וישלח ה' .</b> כל זה צדק הדין שלא תאמר לא התרה בהם לשוב מדרכיהם הרעה אלא לאלתר ויטרוף לעד אפו לכך נאמר וישלח ה' אלהי אבותיהם עליהם ביד מלאכיו והתרה בהם לשוב מרעתם ולא פעם אחת בשנה או בחודש אלא בכל יום ויום השכם ושלוח : <b>כי חמל על עמו .</b> ולא חפץ במיתתן : <b>ועל מעונו .</b> על דירת בית המקדש שאפילו מלך בשר ודם חומל על עמו ועל בית מדורו מלהחריבם :
<b style="color: gray;">מצודת דוד</b> <b>וישלח .</b> שלח דבריו עליהם : <b>השכם ושלוח .</b> שלח בהשבמה ר''ל בזריזות : <b>כי חמל .</b> וחשב אולי ישובו ולא יאבדו הם והבית לא יחרב :
<b style="color: gray;">מצודת ציון</b> <b>מעונו .</b> מדורו כמו השקיפה ממעון קדשך ( דברים כו ) . ( טז ) מלעיבים . ענין לעג כי והייתי בעיניו כמתעתע ( בראשית כז ) ת''א כמתלעב : <b>במלאכי .</b> בשלוחי :
<h3>{טז}</h3>
וַיִּֽהְי֤וּ מַלְעִבִים֙ בְּמַלְאֲכֵ֣י הָאֱלֹהִ֔ים וּבוֹזִ֣ים דְּבָרָ֔יו וּמִֽתַּעְתְּעִ֖ים בִּנְבִאָ֑יו עַ֠ד עֲל֧וֹת חֲמַת־יְהוָ֛ה בְּעַמּ֖וֹ עַד־לְאֵ֥ין מַרְפֵּֽא׃
<b style="color: gray;">רש"י</b> <b>ויהיו מלעיבים במלאכי האלהים .</b> בשלותי הקדוש ברוך הוא ובוזים דבריו של הקב''ה שודאי הדין עמו שאפילו שלוחי בשר ודם אין מבזין אותן ויראים לעבור על צוויו בין לרע בין לטוב ועמו בזו דבריו והלעיבו ותעתעו בנביאיו כל כך וגו' :
<b style="color: gray;">מצודת דוד</b> <b>ומתעתעים בנביאיו .</b> ר''ל אמרו שעוד הנביאים המה תועים מדרך הישר או הוא ענין לעג , כמו והייתי בעיניו כמתעתע ( בראשית כ''ו ) ור''ל כמלעיג ומתעה : <b>עד לאין מרפא .</b> עד שלא רצה לכפר עוד ועל שהחטא הוא חולי הנפש אמר לשון רפואה על הכפרה וכן ושב ורפא לו ( ישעיה ו ) :
<h3>{יז}</h3>
וַיַּ֨עַל עֲלֵיהֶ֜ם אֶת־מֶ֣לֶךְ (כשדיים) [כַּשְׂדִּ֗ים] וַיַּהֲרֹ֨ג בַּחוּרֵיהֶ֤ם בַּחֶ֙רֶב֙ בְּבֵ֣ית מִקְדָּשָׁ֔ם וְלֹ֥א חָמַ֛ל עַל־בָּח֥וּר וּבְתוּלָ֖ה זָקֵ֣ן וְיָשֵׁ֑שׁ הַכֹּ֖ל נָתַ֥ן בְּיָדֽוֹ׃
<b style="color: gray;">רש"י</b> <b>ויעל עליהם את מלך כשדים .</b> שהם אומה שפלה שנאמר ( ישעיה כג ) הן כשדים עם לא היה וכאן נתקיים ( דברים ל''ב ) הם קנאוני בלא אל וגומר עד בגוי נבל אכעיסם : <b>ויהרוג בחוריהם בחרב בבית מקדשם .</b> והושב להם גמולם שכתוב ויטמאו את בית ה' ונתקיים מה שאמר ( יחזקאל ט' ) והכו אל תחוס עיניכם וגו' עד צאו ויצאו והכו בעיר : <b>ולא חמל על בחור ובתולה זקן וישש .</b> מה שאין כן מנהג אנשי חיילים כשנוצחים במלחמה והורגי' אנשי המלחמה אבל על זקן בחור ובתולה חומלים ומתמלאים רחמים וגם נבואת משה רבינו נתקיימה ( דברים לב ) מחוץ תשכל חרב ומחדרים אימה גם בחור גם בתולה וגומר :
<b style="color: gray;">מצודת דוד</b> <b>ויעל .</b> העיר לב מלך כשדים לעלות עליהם : <b>הכל נתן בידו .</b> ה' מסר בידו את הכל :
<b style="color: gray;">מצודת ציון</b> <b>וישש .</b> כמו וישיש והוא רב הימים מאד כמו גם שב גם ישיש בנו ( איוב טו ) והוא מל' יש ר''ל עמד בו הישות ימים רבים :
<h3>{יח}</h3>
וְ֠כֹל כְּלֵ֞י בֵּ֤ית הָאֱלֹהִים֙ הַגְּדֹלִ֣ים וְהַקְּטַנִּ֔ים וְאֹֽצְרוֹת֙ בֵּ֣ית יְהוָ֔ה וְאֹצְר֥וֹת הַמֶּ֖לֶךְ וְשָׂרָ֑יו הַכֹּ֖ל הֵבִ֥יא בָבֶֽל׃
<b style="color: gray;">רש"י</b> <b>וכל כלי בית האלהים הגדולים והקטנים .</b> שנותרו מגלות יהויקים ויכניה :
<h3>{יט}</h3>
וַֽיִּשְׂרְפוּ֙ אֶת־בֵּ֣ית הָאֱלֹהִ֔ים וַֽיְנַתְּצ֔וּ אֵ֖ת חוֹמַ֣ת יְרוּשָׁלִָ֑ם וְכָל־אַרְמְנוֹתֶ֙יהָ֙ שָׂרְפ֣וּ בָאֵ֔שׁ וְכָל־כְּלֵ֥י מַחֲמַדֶּ֖יהָ לְהַשְׁחִֽית׃
<b style="color: gray;">מצודת דוד</b> <b>להשחית .</b> שברו וקלקלו להשחית אותם :
<h3>{כ}</h3>
וַיֶּ֛גֶל הַשְּׁאֵרִ֥ית מִן־הַחֶ֖רֶב אֶל־בָּבֶ֑ל וַֽיִּהְיוּ־ל֤וֹ וּלְבָנָיו֙ לַעֲבָדִ֔ים עַד־מְלֹ֖ךְ מַלְכ֥וּת פָּרָֽס׃
<b style="color: gray;">רש"י</b> <b>ויהיו לו ולבניו לעבדים עד מלוך מלכות פרס .</b> ולמה עד מלכות פרס כי עד מלכות פרס עד אותו הזמן לא נתפייסה הארץ את שבתותי' והוא שכתוב ( ויקרא כו ) כל ימי השמה תשבות :
<b style="color: gray;">מצודת דוד</b> <b>השארית .</b> מה שנשארו מן החרב הגלה לבבל : <b>עד מלוך וכו' .</b> עד שכבש מלך פרס את בבל ומלך בה :
<b style="color: gray;">רלב"ג</b> <b>ויהיו לו ולבניו לעבדים עד מלך מלכות פרס .</b> ר''ל שאז סר עבדותם שלא היו עבדים לו . והנה היו בניו אויל מרודך בנו ובלשאצר בן בנו כמו שאמר הנביא ועבדו אותו ואת בנו ואת בן בנו :
<h3>{כא}</h3>
לְמַלֹּ֤אות דְּבַר־יְהוָה֙ בְּפִ֣י יִרְמְיָ֔הוּ עַד־רָצְתָ֥ה הָאָ֖רֶץ אֶת־שַׁבְּתוֹתֶ֑יהָ כָּל־יְמֵ֤י הָשַּׁמָּה֙ שָׁבָ֔תָה לְמַלֹּ֖אות שִׁבְעִ֥ים שָׁנָֽה׃
<b style="color: gray;">רש"י</b> <b>עד רצתה הארץ את שבתותיה .</b> תרצה , כי קודם לכן לא רצתה הארץ שבתותיה : <b>כל ימי השמה שבתה למלאת שבעים שנה .</b> של שמיטה ויובל שבטלו ישראל בארץ וכנגדן גלו שבעים שנה אותן שבעים שבתה ארץ ישראל שנים שהכעיסו ישראל בארצם ארבע מאות ושלשים שנה מהם ג' מאות ותשעים משנכנסו לארץ עד שגלו ממנה עשרת השבטים ואתה מוצא אותם מפורשים מאתים וארבעים ושלשה משמלך ירבעם עד שהגלה הושע בן אלה ובימי שפוט השופטים שהכעיסו קי''א שנים והשאר סתומים הוא שנא' ( ביתזקאל ד' ) ואתה שכב על צדך השמאלי ושמת את עון בית ישראל וגו' שלש מאות ותשעים יום וגו' וכלית את אלה ושכבת על צדך הימני שנית ונשאת את עון בית יהודה ארבעים יום יום לשנה מלמד שחטאו בית יהודה משגלו עשרת השבטים עד שחרבה ירושלים ארבעים שנה כיצד עשרים ושתים של מנשה כדכתיב ( מלכים ב' כ''א ) ככל אשר עשה אחאב ואחאב מלך כ''ב שנים ול''ג עשה תשובה הרי נ''ה מלך , ושתים דאמון וי''א דיהויקים הרי ל''ה שנה ונבואה זו נאמרה ליחזקאל בשנה החמישית לצדקיהו הרי ארבעים סך כולם מישראל ויהודה ארבע מאות ושלשים הרי לארבע מאות שנה ס''ד שמיטין ויובלות ל''ה שנים הרי ה' שמיטין הרי ס''ט ושנת היובל האחרונה נחשבה להם לעון שהרי בעונם גלו ממנה הרי שבעים שנה מקודשים של שמיטה שלא שמטום ישראל לפיכך גלו שבעים שנה לקיים מה שנאמר ( ויקרא כ''ז ) אז תרצה הארץ את שבתותיה כך מפורש בסדר עולם וכאן מסיים בזה דברי הימים לפי שאמר למלאות שבעים שנה הוצרך לומר כאן פסוקים אלו ושל עזרא ( תחלתו ) להודיענו כשכלו אותן שבעים שנה היאך חזר הגלגל שחזרו לארצם לכך הוצרך לומר כאן בשנת אחת לכורש מלך פרס עד מי בכם מכל עמו ויעל ולכך נוספת וי''ו זו של ובשנת לפי שספר דניאל מפסיק בנתים שהרי ספר עזרא משוך וסדור אחר ספר דניאל וכך וי''ו מוסב מזה לזה :
<b style="color: gray;">מצודת דוד</b> <b>למלאות דבר ה' .</b> ר''ל מה שהיו בגולה כפי מספר הימים ההם היה בכדי להשלים דבר ה' אשר היה בפי ירמיה שיהיו בגולה עד שתתרצה הארץ להתפייס על שלא שבתה מעבודה בשנות השמטו' ויובלות כי בעודם עליה לא קיימו השמטות והיובלות כתקנן : <b>כל ימי השמה שבתה .</b> ר''ל בזה התפייסה כי תמורות השמטות והיובלו' שבתה מעבודה כל הימי' שהיתה שממה מאנשיה ואין עובר בה : <b>למלאות שבעים שנה .</b> להשלים שבעים שנה של שממון מול שבעים שנה של שמטות ויובלות שבטלה וכמ''ש רז''ל בס''ע :
<b style="color: gray;">מצודת ציון</b> <b>למלאות .</b> ענין השלמה : <b>רצתה .</b> מל' רצוי ופיוס : <b>שבתותיה .</b> ענין בטול עבודה כמו שבת נוגש ( ישעיה יד ) : <b>שבתה .</b> בטלה ונחה מן עבודה :
<b style="color: gray;">רלב"ג</b> <b>עד רצתה הארץ את שבתותיה .</b> כי כמו יובל אחד עמדו תחת עבדותו וזה כי בשנת תשע עשרה לנבוכדנצר חרבה ירושלים ונשארו למלכותו כמו חמשים ואחת שנה והנה שבתה הארץ את שבתותיה כל ימי השמה שבתה תחת שלא שבתה שבתותיה בהיות ישראל בה . והנה ידמה כי מעת שלא דקדקו ישראל בשמטות וביובלות שתשבת כהם הארץ באופן הנזכר בתורה היה ראוי שיעלו שנות השמטה כמו זה המספר והם כמו שלש מאות ועשרים וחמש שנה כי בכל יובל יש שבע שנות השמטה ושנת היובל והם שמונה שנים לכל יובל : <b>למלאת שבעים שנה .</b> ר''ל למלאת שבעים שנה למלכות נבוכדנצר כי כן היה זמן מלכותו כמו שזכר ירמיה . וידמה שאלו השבעים שנה נחשבו מהתחלת גלות יהויקים כי מאז גלו קצת העם והובאו קצת כלי בית ה' בבלה כמו שנזכר בספר דניאל ואלו נשלמו בשנה הראשונה לכורש כמו שבארנו בספר דניאל :
<h3>{כב}</h3>
וּבִשְׁנַ֣ת אַחַ֗ת לְכ֙וֹרֶשׁ֙ מֶ֣לֶךְ פָּרַ֔ס לִכְל֥וֹת דְּבַר־יְהוָ֖ה בְּפִ֣י יִרְמְיָ֑הוּ הֵעִ֣יר יְהוָ֗ה אֶת־ר֙וּחַ֙ כּ֣וֹרֶשׁ מֶֽלֶךְ־פָּרַ֔ס וַיַּֽעֲבֶר־קוֹל֙ בְּכָל־מַלְכוּת֔וֹ וְגַם־בְּמִכְתָּ֖ב לֵאמֹֽר׃
<b style="color: gray;">רש"י</b> <b>את רוח כורש .</b> רצונו : <b>ויעבר קול .</b> כרוז הכריז לכל בני מלכותו : <b>וגם במכתב .</b> שלח לכל בני מלכותו לאמר :
<b style="color: gray;">מצודת דוד</b> <b>ובשנת אחת .</b> בשנה הראשונה : <b>לכלות .</b> לעת כלה הזמן אשר דבר ה' בפי ירמי' והוא בכלות שבעים שנה מעת שכבש נ''נ את יהויקים בראשונה וכאשר פרשנו בדניאל : <b>ויעבר קול .</b> צוה להכריז : <b>בכל מלכותו .</b> בכל מדינות מלכותו : <b>וגם במכתב .</b> שלח הדברים האלה במכתב : <b>לאמר .</b> וכה אמר :
<b style="color: gray;">מצודת ציון</b> <b>העיר .</b> מל' התעוררות : <b>רוח .</b> רצון כמו הנני נותן בו רוח ( מ''ב יט ) : <b>ויעבר קול .</b> ענין הכרזה כמו ויעבירו קול ( שמות לז ) :
<b style="color: gray;">רלב"ג</b> <b>ובשנת אהת לכורש מלך פרס לכלות דבר ה' בפי ירמיה .</b> זה הוא לשבעים שנה מהגלות הראשון כאמרו כי כה אמר ה' כי לפי מלאת לבבל שבעים שנה אפקד אתכם ( ירמיה כ''ט י' ) וירצה בזה למלאות שבעים שנה מעת שהתעוררו כשדים כנגד מלך יהודה וכבר נשלם זה בשנת אחת לכורש כמו שזכרנו בראש ספר עזרא אשר נכתבו שם שני אלו הפסוקים האחרונים וידמה כי לזה נמשך ספר עזרא ושזה הספר וספר עזרא כתבם יחד איש אחד כי הלשונות מתדמות . הנה זה הוא מה שראינו לבארן במה שהגבלנו הבאור בו בזה המקום . אך השאר שלא בארנו הוא מבואר בעצמו או בארנוהו בספר מלכים . ואולם התועלות המגיעים מאלו הספורים זולת התועלות שמנינו בספר מלכים הם אלו . התועלת הראשון הוא במדות והוא להודיע שהוא ראוי לאדם שישתדל לעמו כנגד הרע קודם בואו כי אם ימתין עד בואו אולי יצר לו העת ולא ישלם לו זה . ולזה ראוי שיתחכם כנגדו בעת אשר אפשר לו זה . ולזה ספר שכבר בנה אסא ערי מצורה ביהודה כי שקטה הארץ . ולזה גם כן אמר נבנה את הערים האלה ונסב חומה ומגדלים דלתים ובריח עודנו הארץ לפנינו ( י''ד ו' ) . התועלת השני הוא להודיע שהוא ראוי שיכיר מי שהוא מושגח מה' יתברך בעבור טוב דרכיו שהטובה הבאה לו מה' יתברך בעבור התהלכו את האלהים וראוי גם כן שיפרסם זה להמון כי בזה תועלת לו להתחזק בעבודת ה' יתברך וימשך מהפרסום מה תועלת להמון שיתישרו לעבוד ה' יתברך . ולזה אמר אסא כי דרשנו את ה' אלהינו דרשנו וינח לנו מסביב ( שם ) . התועלת השלישי הוא לפרסם עוצם השגחת ה' יתברך באוהביו וההפך בהפך . ולזה ספר מה שמשגיח ה' יתברך באסא ובעמו בעבור לכתם את ה' להצילם מאויביהם ואם הם רבים מאד מהם עד שכבר נצחו אסא ועמו חיל זרח הכושי שהיו עם רב מאד ולזאת הסבה גם כן ספר ענין מלחמת עמון ומואב ובני שעיר ביהושפט ועמו ונתנם ה' אלהיהם פגרים מתים לפני ה' כאשר הביא חרב איש באחיו בעבור מה שעשה יהושפט הישר בעיני ה' [ כ ] ולזה גם כן ספר עוצם הרע שהביא ה' יתברך וזה שכבר מת בחלאים רבים ונגפו ה' יתברך מגפה גדולה בעמו ובבניו ובנשיו ובכל רכושו ושכבר שלם לו ה' יתברך מדה כנגד מדה על הרגו אחיו וזה שכבר הומתו בניו כולם זולתי אחד מהם לבד והוא אחזיהו [ כא ] ולזה גם כן ספר מה שקרה מהרע ליואש אחר עשותו הרע בעיני ה' והוא שחיל ארם בא עליו במצער אנשים ונתן ה' יתברך בידם חיל לרב מאד ואת יואש עשו שפטים [ כד ] ולזה גם כן ספר מה שקרה מהרע הנפלא לאמציה מפני עשותו הרע בעיני ה' [ כה ] ולזה ג''כ ספר עוצם הצלחת עזיהו מלך יהודה בעת דרשו את ה' ושבעת מעלו בה' נגעו בצרעת והיה מצורע עד יום מותו [ כו ] ולזה גם כן ספר שכבר התחזק יותם כי הכין דרכיו לפני ה' ושכבר נלחם עם בני עמון ויחזק עליהם [ כז ] ולזה גם כן ספר הרע הנפלא שהגיע לאחז בעבור עשותו הרע בעיני ה' [ כח ] התועלת הרביעי הוא כי קרוב ה' לקוראיו אשר יקראוהו באמת . ולזה ספר שכבר התפלל אסא אל ה' אלהיו על דבר הכושים ונשמעה תפלתו והוא שכבר נגף ה' את הכושים לפני אסא . ולזה גם כן ספר מה שהתפלל יהושפט אל ה' על דבר חיל בני מואב ועמון ובני שעיר הבאים עליו למלחמה וקרא גם כן צום על כל יהודה כדי שתהיה תפלתו יותר נשמעת [ כ ] כמו שזכרנו במקומות רבים ונעתר לו ה' יתברך ונתן חרב איש באחיו ולא נצטרכו יהושפט ועמו לבא עליהם כי אם לשלל . וספר גם כן שכבר זעק יהושפט בבא שרי הרכב להלחם עמו וה' עזרו [ יח ] ולזה גם כן ספר שהתפלל חזקיהו על אשר אכלו הפסח בלא ככתוב ולא בטהרת הקדש ורפא ה' יתברך את העם בעבור תפלתו . גם ספר מה ששמע ה' יתברך תפלת חזקיה על דבר סנחריב ועל דבר חליו אשר היה נגזר מאת ה' יתברך שימות בו [ לב ] גם ספר מה ששמע ה' יתברך תפלת מנשה אע''פ שהרשיע ופליג ברשע הנה בחלותו את פני ה' והכנעו מאד מלפניו נעתר לו ה' יתברך והשיבו ירושלים למלכותו [ לג ] התועלת החמשי הוא להודיע שהבוטח בה' ישוגב ואשר לא יבטח בו וישים בשר זרועו לא די שלא יתחזק אבל יחלש . ולזה ספר כי כאשר שם אסא בשר זרועו ולא בטח בה' אך בטח במלך ארם מנע ממנו הטוב והוא נצוחו חיל ארם כי לולא זה היה נופל בידו כמו שנפלו הכושים והלובים [ טז ] ולזאת הסבה ג''כ נמנעה ממנו הרפואה כאשר חלה את רגליו מפני שלא דרש את ה' כ''א ברופאים . ולזה ג''כ כי יהושפט בטח בה' על דבר חיל בני מואב ועמון ובני שעיר והצליח [ כ ] וספר ג''כ לזאת הסבה כי מפני התחתן יהושפט עם אחאב להוסיף לו חוזק פרץ ה' יתברך מעשיו וגרם זה לאבדן בניו עד שלא נשאר לביתו כי אם נער קטן יונק והוא יואש . וכן גם כן ספר באחז ששם בשר זרועו והוא מלך אשור ולא די לו שלא עזרו אבל הצר לו [ כח ] התועלת הששי הוא להודיע שהוא ראוי להשתדל בכל עוז ללמד התורה כי התלמוד מביא לידי מעשה . ולזה ספר כי מפני שהשתדל יהושפט ללמד תורה בישראל היה פחד ה' על כל הממלכות אשר סביבותיו ולא נלחמו עמו אך היו קצתם עושים לו מס והיה הולך וגדל עד למעלה . התועלת השביעי הוא להודיע כי אין ראוי להתחבר עם הרשעים אך להרחיקם בכל עוז וזה כי בהתחבר האדם לרשע יפרוץ ה' יתברך מעשיו וישחיתם . ולזה זכר כי מפני התחבר יהושפט עם אחאב ללכת אל רמות גלעד למלחמה היה עליו קצף מאת ה' וכמעט שנהרג במלחמה ההיא לולא רוב הדברים הטובים שנמצאו עמו על אשר הכין לבבו לדרוש אלהים . ולזאת הסבה גם כן ספר כי מפני שהתחבר יהושפט עם אחזיהו באניות [ כ ] נשברו האניות ולא עצרו ללכת אל תרשיש . ולזאת הסבה גם כן ספר כי מפני מה שהתעורר אמציה לחבר אליו גדוד ישראל שהיו כולם רשעים ועובדי ע''ז היה זה סבה להשחית בעצמו ולפי ששמע לדברי הנביא להבדילו מחילו נצח את בני שעיר [ כה ] התועלת השמיני הוא להודיע קיום יעודי הנביאים . ולזה ספר שכבר יעד יחזיאל ליהושפט כי ה' יתברך יהיה נלחם להם בחיל הגדול הזה שקם עליהם ממואב ועמון ושעיר ולא יצטרכו הם להלחם בהם אך ה' ילחם להם וכן היה ובעת שהגביל הנביא [ כ ] ולזה גם כן ספר קיום מה שיעד אליהו הנביא ליהורם על הרגו אחיו ועשותו הרע בעיני ה' לעבור בריתו ושכבר הגיע לו הרע שיעד לו בזמן ההוא שהגביל [ כא ] ולזה גם כן ספר קיום זכריה הנביא ליואש בן אחזיה [ כד ] וקיום דברי הנביא שאמר לאמציה ידעתי כי יעץ אלהים להשחיתך כי השחית אותו יואש וגורש ממלכותו [ כה ] וזכר גם כן קיום יעוד ירמיה והוא שבשנת אחת לכורש פקד ה' את עמו כי זה מתחייב מיעודיו כמו שזכרנו בבאור אלה הדברים . התועלת התשיעי הוא להודיע שאין ממנים בסנהדרי גדולה כי אם כהנים או לוים או ישראלים מיוחסים ולזה זכר כי בירושלים העמיד יהושפט מן הלוים ומהכהנים ומראשי האבות לישראל למשפט ה' ולריב ושכבר יחוייב שיהיה עליהם ראש אחד והוא ראש בית דין כאמרו והנה אמריהו כהן הראש עליכם לכל דבר ה' . התועלת העשירי הוא להודיע שאין ראוי לתת הממלכה לבכור כשלא היה ראוי לה . הלא תראה כי ה' יתברך בחר בשלמה בן דוד עם היותו הצעיר לבני בת שבע והיו גם כן לדוד בנים רבים קודם נשאו בת שבע . ולזה ספר בזה המקום כי יהושפט נתן הממלכה ליהורם מפני היותו הבכור כי לולא זה כבר היה בשאר בניו מי שהיה יותר ראוי למלוכה ולזאת הסבה גם כן לקח קצת ערים בצורות ממלכות יהורם ונתנן לשאר בניו ולא היה ראוי לו לעשות כך אבל היה ראוי שיבחר היותר ראוי אחר שנראה לו שלא היה ראוי יהורם למלכות אלא מפני היותו הבכור . והנה נמשך מזה מה שנמשך מהרע והוא שקם יהורם על אחיו הטובים ממנו והרגם והרג עמהם השרים העוזרים להם והיה גם כן מלכותו סבה לרעות נפלאות לפי מה שנזכר בזה הספור . התועלת האחד עשר הוא מה שלמדנו הספור שאליהו לא מת בעת הלקחו מעל ראש אלישע בן שפט כמו שבארנו בביאור אלה הדברים מפני המכתב שבא מאליהו ליהורם ובזה נתישרנו להאמין כי מה שאמר מלאכי הנני שולח לכם את אליה הנביא וגו' רומז אל זה שנזכר בזה המקום ושהוא יחיה אלו החיים הארוכים והנפלאים וכבר הארכנו המאמר בזה בבאורנו בזה המקום ובס' מלכים . התועלת השנים עשר הוא להודיע כי ממשמרת הלוים היו שישמרו הבית והקדשים מכל טומאה ושיעזרו לכהנים במלאכות אשר אפשר העשותם לא על יד הכהנים ולא לכהנים לבד אבל גם לישראל היו משרתים בכמו אלו המלאכות הנכבדות ולזה ספר ביהוידע שהעמיד השוערים על שערי בית ה' ולא יבא טמא לכל דבר . ולזה גם כן ספר בספור חזקיה כי הכהנים היו למעט ולא יכלו להפשיט את כל העולות ויחזקום אחיהם הלוים עד כלות המלאכה . ולזה גם כן ספר שם כי הלוים היו ממונים לשמור הקדשים והמתנות כהונה ולחלקם ביניהם . ר''ל בין הכהנים אשר ראוי לחלקם ביניהם והיו ממונים ליחס אותם למחלקותם ולבתי אבות לכל מחלוקת והם יודיעו לכהנים ולמחלקות אחיהם הלוים שישרתו ליום שיודיעו אותם ויתקדשו @ לזה כדי שלא יצטרך לכהנים כי אם לעבוד עבודתם ולעסוק בתורה . וספר גם כן בספור יאשיהו כי בדבר בדק הבית היו ממונים קצת הלוים כדי לנצח לכל עושה מלאכה לעבודה ועבודה בבנין הבית וחזקוהו . וספר שם גם כן כי הלוים היו מפשיטים הפסחים ובשלו הפסח והקדשים לכל העם כמשפט ולהם ולכהנים . התועלת השלשה עשר הוא להודיע שישראל חיובו לתת כל אחד מהם מחצית השקל בכל שנה על עבודת אהל מועד . ולזה ספר שנתנו קול ביהודה ובירושלם להביא לה' משאת משה עבד האלהים . ולזאת הסבה גם כן זכר בספר עזרא שהעמידו עליהם מצות לתת שלישית השקל בכל שנה כמו שבארנו שם ( נחמיה י' ל''ג ) ואולם הוצרכנו לבאר זה מאלו המקומות כי לשון דברי התורה בזה בפרשת כי תשא היא עמוקה מאד . התועלת הארבעה עשר הוא לפרסם המופת שחדש ה' בעזיה המלך לנגעו בצרעת תכף שחשב למעול בה' להקטיר הקטרת על מזבח הזהב . ולמדנו בזה שהצרעת היא ענין דומה למיתה ולזה הביא ה' יתברך עליו הצרעת תמורת התחייבו מיתה בידי שמים והוא מבואר שהוא ענין מתיחס אל המות כי הצרעת תערבב כל הפעולות הטבעיות . התועלת החמשה עשר הוא במצות והוא לבאר כי קבלת דם הקדשים לא תהיה כי אם על יד הכהנים . ולזה אמר בספורי חזקיה וישחטו את הבקר ויקבלו הכהנים את הדם . ואולם הוצרכנו לזה כי בתורה לא נתבאר זה באור שלם . התועלת הששה עשר הוא במצות והוא להודיע כי הלוים היו משוררים בפה ובכלי והכהנים מחצצרים בחצוצרות מהחל העולה בבקר ובערב עד לכלות העולה . ולזה אמר ובעת החל העולה החל שיר ה' וגו' והחצוצרות מחצצרים הכל עד לכלות העולה . ומזה המקום למדנו שאינם משוררים בעלות המנחה והנסכים והנה היה זה השיר לעולה והשלמים כמו שנזכר בזה הספור ונזכר עם זה בתורה . התועלת השבעה עשר הוא להודיע שמעבדין את השנה בשביל עולי רגלים שיוכלו לבא ובשביל הכהנים אם לא יוכלו להתקדש מהם באופן שיספיק וכן בשאר הסבות הנוהגות זה המנהג . ולזה אמר ויועץ המלך ושריו וכל הקהל בירושלים לעשות הפסח בחדש השני כי לא יכלו לעשותו בעת ההיא כי הכהנים לא התקדשו למדי והעם לא נאספו לירושלים . התועלת השמונה עשר הוא להודיע כי הטמאים אף על פי ששחטו הפסח עליהם וזה יתכן כשלא היו טמאים לנפש אדם הנה אינם אוכלים בבשר הפסח . והנה למדנו זה ממה שזכר בזה הספר כי אכלו את הפסח בלא ככתוב ולא בטהרת הקדש . ר''ל כי הם חטאו בזה בשני פנים האחד כי הטמאים לנפש אדם היה ראוי שיהיו נדחים לפסח שני ואם עשו פסחיהם בראשון הם חוטאים . והחטא השני הוא מפני מה שלא אכלו את הפסח בטהרת הקדש . למדנו מזה ששאר הטמאים שאפשר שישחטו הפסח עליהם אינם אוכלים בו כי ראוי שיאכלוהו בטהרת הקדש . התועלת התשעה עשר הוא להודיע כי המתנות נתנו ללוים ולכהנים למען יחזקו בתורת ה' . ולזה אמר לתת מנת הכהנים והלוים למען יחזקו בתורת ה' וכבר בארנו שהענין הוא כן בבאורנו לדברי התורה . התועלת העשרים הוא להודיע כי כאשר יכינו ישראל המתנות לכהנים וללוים באופן שיגיע מזה התועלת המכוון בהם . ר''ל שלא יהיו הכהנים טרודים במזונותיהם ויהיו פנוים לעסוק בתורה ולעבוד ה' יתברך אז יתברכו תבואותיהם ופירותיהם כאמרו מהחל התרומה לבא לבית ה' אכול ושבוע והותר על לרוב כי ה' ברך עמו . התועלת העשרים ואחד הוא להודיע שכבר נכנס הארון במקום שהכין לגנזו שם שלמה מבן דוד מלך ישראל ולזה לא בא ביד מלך בבל כשהחריב את בית המקדש ונשא את כל כליו לבבל . ולזה הוא מאמר יאשיהו ללוים תנו את ארון הקדש בבית אשר בנה שלמה בן דוד מלך ישראל והיה זה כי שלמה והנביאים שהיו אז בימי דוד אביו ובימיו שערו שכבר יחרב הבית ולזה יעדו על פי הנביאים שיבנה בבית המקדש מקום יגנז בו הארון בעת הראוי וזה הענין הודיע דוד לשלמה כמו שהודיע לו שאר דברי הבנין בכתב מיד ה' . התועלת העשרים ושנים הוא מה שלמדנו מזה המקום שהשבעים שנה שאמר ירמיה אינן נחשבות לחרבן הבית אך הן נחשבות להשתעבד ישראל תחת מלך בבל כמו שבארנו בספר עזרא ובבאורנו לזה . ולזה נשלמו בשנת אחת לכורש כמו שנזכר בסוף זה הספר . ובכאן נשלם זה הבאור והיתה השלמתו בשני לחדש ניסן של שנת תשעים ושמנה לפרט האלף הששי ישתבח היכול אשר עזרני ברחמיו וכרוב חסדיו ויתברך על כל ברכה ותהלה אמן . נשלם פירוש דברי הימים בעזרת שוכן מעונים :
<h3>{כג}</h3>
כֹּה־אָמַ֞ר כּ֣וֹרֶשׁ ׀ מֶ֣לֶךְ פָּרַ֗ס כָּל־מַמְלְכ֤וֹת הָאָ֙רֶץ֙ נָ֣תַן לִ֗י יְהוָה֙ אֱלֹהֵ֣י הַשָּׁמַ֔יִם וְהֽוּא־פָקַ֤ד עָלַי֙ לִבְנֽוֹת־ל֣וֹ בַ֔יִת בִּירוּשָׁלִַ֖ם אֲשֶׁ֣ר בִּֽיהוּדָ֑ה מִֽי־בָכֶ֣ם מִכָּל־עַמּ֗וֹ יְהוָ֧ה אֱלֹהָ֛יו עִמּ֖וֹ וְיָֽעַל׃
<b style="color: gray;">רש"י</b> <b>כה אמר כורש מלך פרס כל ממלכות הארץ .</b> שאני מושל מלך על כל ממלכות : <b>והוא פקד עלי .</b> והוא צוה עלי על ידי ישעיה לבנות לו בית בירושלים שנאמר ( ישעיה מ''ד ) האומר לכורש רועי וגו' , כה אמר ה' למשיחו לכורש ( שם מ''ה ) וכבר נאמרה לו נבואה זו של ישעיהו : <b>אשר ביהודה .</b> ירושלים במדינות יהודה : <b>מי בכם מכל עמו ה' אלהיו עמו ויעל .</b> כך היה הכרוז על המדינות מי בכל עמו של הקב''ה יבוא לבנות ביתו אשר בירושלים : <b>ויעל .</b> ויהי הקב''ה בעזרו ובעזרתינו :
<b style="color: gray;">מצודת דוד</b> <b>נתן לי .</b> ר''ל הואיל וה' מסר בידי כל הממלכות א''כ מהראוי לי לעשות מצותו : <b>פקד עלי .</b> צוה עלי לבנות ובו' כמ ''ש האומר לכורש וכו' והיכל תוסד ( ישעיה מ ''ד ) : <b>אשר ביהודה .</b> אשר בארץ יהודה : <b>מי בכם .</b> כי הדברים האלה צוה להכריז ושלח בין האומות ולזה אמר מי הנמצא בכם מעם ה' יהיה ה' עמו ובעזרתו : <b>ויעל .</b> אל ארצם ר''ל הרשות נתון ממני לעלות :
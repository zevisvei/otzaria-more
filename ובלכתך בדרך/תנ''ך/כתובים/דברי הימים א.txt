<h1>דברי הימים א</h1>

<h2>דברי הימים א פרק-א</h2>
<h3>{א}</h3>
אָדָ֥ם שֵׁ֖ת אֱנֽוֹשׁ׃
<b style="color: gray;">רש"י</b> <b>אדם שת אנוש .</b> עזרא כתב ספר היחס הזה על ידי חגי זכריה ומלאכי בתוך י''ח שנה שמאותו זמן שבא לירושלים זרובבל ויהושע הכהן בימי כורש הראשון עד שבא כורש בן אסתר והכל משום יחס דוד המלך , והלוים לשוערים ולשומרים ולמשוררים היאך העמידן דוד על מעמדם והכהנים למשמרותם , לפיכך יחסם מאדם ועד אברהם ולפי שהוצרך ליחס את אברהם הזכיר גם שאר העכומ''ז בניו ובני בניו ומשום בניו צריך ליחס שאר עכו''ם בני כנען להודיע היאך ירש אברהם את ארצם ומאחר שהוצרך להזכיר וליחס תולדות כנען הזכיר על גבם ( תולדות ) שאר עכומ''ז ומזכירם מעט מעט ומשליכם עד שהגיע לעיקר כדמפרש בבראשית רבה משל לאדם שהיה עובר ממקום למקום ונפלה לו מרגליות ועמד האדם וכבר בכברה העפר עד שמצא מרגליות כך אמר הקב''ה מה לי ליחס שם וארפכשד וכו' ותרח אלא למצוא לאברהם ומצאת את לבבו נאמן ( לפניך ) ומפני כבודו של יצחק יחס בני עשו וישמעאל ובני קטורה ומשליכן מעט מעט ומניחן ובני שעיר החורי מזכיר על כי בני עשו ירשום וגם ליחס תמנע שנעשית פילגש לבני אברהם להודיע שבחו של אברהם שהיתה בנות נשיאים ואלופים ורצתה להיות פילגש לזרע אברהם דכתיב ואחות לוטן תמנע ( בראשית ל''ז ) וכתיב ותמנע היתה פילגש ( שם ) אלא לפי שאמרה אם איני כדאי להנשא לו לאשה אהיה לו פילגש ועוד לכן יחס בני שעיר שהם היו אלופים ומלכים והר שעיר של שעיר היה ובאהבת יצחק נתנה הקב''ה לעשו דכתיב ובני עשו יירשום וישבו תחתם ( דברי' ב' ) ולהודיע קיום דברי הקב''ה שאמר ליצחק להרבות זרעו ולהשליטו בכל ובשביל כבודו של יצחק כתב כמו כן אלה המלכים אשר מלכו בארץ אדום וגומר ( לקמן א' ) : <b>אדם שת אנוש .</b> פתרונו כמו בני אדם שת ובני שת אנוש ולפי שאינו עיקר היחס מקצרן ומה שלא הזכיר קין והבל לפי שלא העמידו תולדות אבל משת יצאו תולדות נח ואברהם ומאברהם עד דוד :
<b style="color: gray;">מצודת דוד</b> <b>אדם שת אנוש .</b> כאלו אמר הראשון אדם יולד והוא הוליד את שת ושת את אנוש וכן עד נח ולא ראה להזכיר שאר התולדות על כי כולם ספו תמו במי המבול ולא נשאר מהם זרע ע''פ האדמה :
<b style="color: gray;">רלב"ג</b> <b>אדם שת אנוש וגו' .</b> עד ויקבצו כל ישראל אל דוד חברונה ( סימן י''א א' ) : <b>אדם שת אנוש .</b> הנה כלם עד נח היה אב הראשון לשני . וזה שאדם הוא אבי שת ושת הוא אבי אנוש וכן כלם עד נח והוא אבי שם חם ויפת :
<h3>{ב}</h3>
קֵינָ֥ן מַהֲלַלְאֵ֖ל יָֽרֶד׃
<h3>{ג}</h3>
חֲנ֥וֹךְ מְתוּשֶׁ֖לַח לָֽמֶךְ׃
<h3>{ד}</h3>
נֹ֥חַ שֵׁ֖ם חָ֥ם וָיָֽפֶת׃
<b style="color: gray;">רש"י</b> <b>נח שם חם .</b> והיה לו לחשוב בני שם מיד למצוא מרגלית אברהם וכו' עד דוד ומשליך הטפל ומקצר היחס שלו ותופש העיקר וכן דרך כל היחס הזה דדברי הימים וכן בסמוך בני אברהם יצחק וישמעאל אלה תולדותם בכור ישמעאל נביות וכו' ויולד אברהם את יצחק בני יצחק עשו וישראל בני עשו אליפז שמזכיר תחלה ליחס הטפל ואח''כ העיקר :
<b style="color: gray;">מצודת דוד</b> <b>נח שם .</b> כאלו אמר נח הוליד את שם ואת וכו' :
<h3>{ה}</h3>
בְּנֵ֣י יֶ֔פֶת גֹּ֣מֶר וּמָג֔וֹג וּמָדַ֖י וְיָוָ֣ן וְתֻבָ֑ל וּמֶ֖שֶׁךְ וְתִירָֽס׃
<b style="color: gray;">מצודת דוד</b> <b>בני יפת .</b> לפי שעיקר הספור הוא בעבור אברהם וזרע ישראל הבאים משם ויאריך בהם הספור לזה הניח מלהזכיר את בני שם עד לאחרונה אבל בני יפת ובני חם הספור בהם מעט לזה הקדימם בראשונה ופסק מהם :
<h3>{ו}</h3>
וּבְנֵ֖י גֹּ֑מֶר אַשְׁכֲּנַ֥ז וְדִיפַ֖ת וְתוֹגַרְמָֽה׃
<b style="color: gray;">רש"י</b> <b>אשכנז ודיפת .</b> ( בדלי''ת ) ובחומש כתיב ( בראשית יז ) וריפת שמתחלה היו רפין ולא היו מתגברים על ישראל ולסוף נתמלאו דופי וריעוע :
<b style="color: gray;">מצודת ציון</b> <b>ודיפת .</b> ובתורה כתיב וריפת ברי''ש ובשתי השמות היה נקרא והוא כלל גדול בכל שינוי השמות ולא הזכיר כל חלוף השמות כי רבו מאד :
<h3>{ז}</h3>
וּבְנֵ֥י יָוָ֖ן אֱלִישָׁ֣ה וְתַרְשִׁ֑ישָׁה כִּתִּ֖ים וְרוֹדָנִֽים׃
<b style="color: gray;">רש"י</b> <b>ובני יון אלישה .</b> ומה שלא הזכיר מגוג ומדי לפי שלא הזכיר אלא היחס אבל בני מגוג ובני מדי לא הזכיר לפי שלא יצאו מהם ראשי עובדי כוכבים אלא כל עובדי כוכבים נקראו על שם כתים ודודנים : <b>ורודנים .</b> ולהלן ( שם ) הוא אומר ודודנים כשישראל חוטאים הם באים ורודים בהם וכשיד ישראל תקיפה הם אומרים בני דודינו אתם בתחילה היו נראין כאוהבים בשעת הנאתן לבסוף רודים בהם :
<h3>{ח}</h3>
בְּנֵ֖י חָ֑ם כּ֥וּשׁ וּמִצְרַ֖יִם פּ֥וּט וּכְנָֽעַן׃
<h3>{ט}</h3>
וּבְנֵ֣י כ֔וּשׁ סְבָא֙ וַחֲוִילָ֔ה וְסַבְתָּ֥א וְרַעְמָ֖א וְסַבְתְּכָ֑א וּבְנֵ֥י רַעְמָ֖א שְׁבָ֥א וּדְדָֽן׃
<h3>{י}</h3>
וְכ֖וּשׁ יָלַ֣ד אֶת־נִמְר֑וֹד ה֣וּא הֵחֵ֔ל לִהְי֥וֹת גִּבּ֖וֹר בָּאָֽרֶץ׃
<b style="color: gray;">רש"י</b> <b>הוא החל להיות גבור בארץ .</b> הוא החל לעשות מלחמות וגבורות בארץ :
<b style="color: gray;">מצודת דוד</b> <b>ואת נמרוד .</b> לפי שהיה החשוב מכל בני כוש לזה חשבו לעצמו ולא עם יתר בניו : <b>הוא החל וגו' .</b> כי עד ימיו היו כל בני אדם שוים ולא התגבר מי מהם למשול על חברו ונמרוד התחיל להתגבר ולמשול בארץ :
<h3>{יא}</h3>
וּמִצְרַ֡יִם יָלַ֞ד אֶת־(לודיים) [לוּדִ֧ים] וְאֶת־עֲנָמִ֛ים וְאֶת־לְהָבִ֖ים וְאֶת־נַפְתֻּחִֽים׃
<b style="color: gray;">רש"י</b> <b>ומצרים ילד את לודים .</b> בב''ר א''ר אבא בר כהנא כל מוניגנא של מצרים אינה אלא בים א''ר יהושע בן קרחה בד''ה לודים לודיים כתיב בשני יודין לומר לך לודיים לודי ים ענמים ענמי ים להבים להבי ים נפתוחים נפתוחי ים :
<h3>{יב}</h3>
וְֽאֶת־פַּתְרֻסִ֞ים וְאֶת־כַּסְלֻחִ֗ים אֲשֶׁ֨ר יָצְא֥וּ מִשָּׁ֛ם פְּלִשְׁתִּ֖ים וְאֶת־כַּפְתֹּרִֽים׃
<b style="color: gray;">רש"י</b> <b>פתרוסים .</b> פתרוסי ים כסלוחים כסלוחי ים פלשתים פלשתי ים כפתורים כפתורי ים לפיכך כתוב בשני יודי''ן לדרוש וכן כולם :
<b style="color: gray;">מצודת דוד</b> <b>אשר יצאו משם פלשתים .</b> ר''ל מבני כסלוחים באה האומה של פלשתים : <b>ואת כפתורים .</b> חוזר הוא על מצרים שהוא ילד את כפתורים :
<h3>{יג}</h3>
וּכְנַ֗עַן יָלַ֛ד אֶת־צִיד֥וֹן בְּכֹר֖וֹ וְאֶת־חֵֽת׃
<b style="color: gray;">רש"י</b> <b>וכנען ילד וגו' .</b> י''א הם וכנען עמהם הרי י''ב והיינו דכתיב יצב גבולות עמים למספר בני ישראל ( דברים ל''ב ) כלומר גבולות עמים העמיד כנגד שבטי ישראל שגם הם י''ב כנגד שבטי ישראל הציב גבולות עמים דוגמת אשר הצבת לבדנה ( ראשית כ''א ) :
<h3>{יד}</h3>
וְאֶת־הַיְבוּסִי֙ וְאֶת־הָ֣אֱמֹרִ֔י וְאֵ֖ת הַגִּרְגָּשִֽׁי׃
<h3>{טו}</h3>
וְאֶת־הַחִוִּ֥י וְאֶת־הַֽעַרְקִ֖י וְאֶת־הַסִּינִֽי׃
<h3>{טז}</h3>
וְאֶת־הָאַרְוָדִ֥י וְאֶת־הַצְּמָרִ֖י וְאֶת־הַֽחֲמָתִֽי׃
<h3>{יז}</h3>
בְּנֵ֣י שֵׁ֔ם עֵילָ֣ם וְאַשּׁ֔וּר וְאַרְפַּכְשַׁ֖ד וְל֣וּד וַאֲרָ֑ם וְע֥וּץ וְח֖וּל וְגֶ֥תֶר וָמֶֽשֶׁךְ׃
<b style="color: gray;">מצודת דוד</b> <b>עוץ וחול וכו' .</b> אלו הד' היו בני ארם ולקצר חשבם בבני שם כי בני בנים הם כבנים :
<b style="color: gray;">רלב"ג</b> <b>ולוד וארם ועוץ וחול וגתר ומשך .</b> הנה קצר בזה והרצון בו לפי מה שנתבאר בתורה שעוץ וחול וגתר ומשך היו בני ארם ( בראשית י' כ''ג ) והנה אמר בתורה תמורת ומשך ומש . והנה היו לו שני שמות :
<h3>{יח}</h3>
וְאַרְפַּכְשַׁ֖ד יָלַ֣ד אֶת־שָׁ֑לַח וְשֶׁ֖לַח יָלַ֥ד אֶת־עֵֽבֶר׃
<h3>{יט}</h3>
וּלְעֵ֥בֶר יֻלַּ֖ד שְׁנֵ֣י בָנִ֑ים שֵׁ֣ם הָאֶחָ֞ד פֶּ֗לֶג כִּ֤י בְיָמָיו֙ נִפְלְגָ֣ה הָאָ֔רֶץ וְשֵׁ֥ם אָחִ֖יו יָקְטָֽן׃
<b style="color: gray;">רש"י</b> <b>כי בימיו נפלגה הארץ .</b> נתחלקו ונתמעטו ימיהם של בריות שמתחלה היו בני אדם חיים ט' מאות שנה ויותר ונחצו בימי ארפכשד ואילך לד' מאות שנה ויותר ומן פלג ואילך נחצו למאתים מאותן ד' מאות :
<b style="color: gray;">מצודת דוד</b> <b>נפלגה הארץ .</b> בני הארץ נפרדו זה מזה ע''פ כל האדמה :
<b style="color: gray;">מצודת ציון</b> <b>נפלגה .</b> ענין חלוקה והפרדה וכן בפלגות ראובן ( שופטים ה ) :
<h3>{כ}</h3>
וְיָקְטָ֣ן יָלַ֔ד אֶת־אַלְמוֹדָ֖ד וְאֶת־שָׁ֑לֶף וְאֶת־חֲצַרְמָ֖וֶת וְאֶת־יָֽרַח׃
<h3>{כא}</h3>
וְאֶת־הֲדוֹרָ֥ם וְאֶת־אוּזָ֖ל וְאֶת־דִּקְלָֽה׃
<h3>{כב}</h3>
וְאֶת־עֵיבָ֥ל וְאֶת־אֲבִימָאֵ֖ל וְאֶת־שְׁבָֽא׃
<h3>{כג}</h3>
וְאֶת־אוֹפִ֥יר וְאֶת־חֲוִילָ֖ה וְאֶת־יוֹבָ֑ב כָּל־אֵ֖לֶּה בְּנֵ֥י יָקְטָֽן׃
<b style="color: gray;">רש"י</b> <b>כל אלה בני יקטן .</b> שהיו מקטין עסקיו , נביא גדול היה עבר אבל שמות אחרים לא נתנו לידרש כי לא ע''פ נביא נתן להם שמות :
<h3>{כד}</h3>
שֵׁ֥ם ׀ אַרְפַּכְשַׁ֖ד שָֽׁלַח׃
<b style="color: gray;">רש"י</b> <b>שם ארפכשד שלח .</b> למעלה מנה בניו של שם ועתה התחיל שוב פעם אחרת מפני כבודו של אברהם משל לאדם שנפלה לו מרגלית כו' כדלעיל :
<b style="color: gray;">מצודת דוד</b> <b>שם ארפכשד וכו' .</b> כאומר העולה מזה ששם ילד את ארפכשד והוא ילד את שלח וכו' עד שנולד אברהם :
<b style="color: gray;">רלב"ג</b> <b>שם ארפכשד שלח .</b> הנה הראשון אב לשני עד אברם :
<h3>{כה}</h3>
עֵ֥בֶר פֶּ֖לֶג רְעֽוּ׃
<h3>{כו}</h3>
שְׂר֥וּג נָח֖וֹר תָּֽרַח׃
<h3>{כז}</h3>
אַבְרָ֖ם ה֥וּא אַבְרָהָֽם׃
<b style="color: gray;">רש"י</b> <b>אברם הוא אברהם .</b> עכשיו יחס משם עד אברהם ומי הוא זה אברם שנקרא אברהם :
<b style="color: gray;">מצודת דוד</b> <b>הוא אברהם .</b> הוא הנקרא אחר זה בשם אברהם ע''ש אב המון גוים כמ''ש בתורה :
<h3>{כח}</h3>
בְּנֵי֙ אַבְרָהָ֔ם יִצְחָ֖ק וְיִשְׁמָעֵֽאל׃
<h3>{כט}</h3>
אֵ֖לֶּה תֹּלְדוֹתָ֑ם בְּכ֤וֹר יִשְׁמָעֵאל֙ נְבָי֔וֹת וְקֵדָ֥ר וְאַדְבְּאֵ֖ל וּמִבְשָֽׂם׃
<h3>{ל}</h3>
מִשְׁמָ֣ע וְדוּמָ֔ה מַשָּׂ֖א חֲדַ֥ד וְתֵימָֽא׃
<h3>{לא}</h3>
יְט֥וּר נָפִ֖ישׁ וָקֵ֑דְמָה אֵ֥לֶּה הֵ֖ם בְּנֵ֥י יִשְׁמָעֵֽאל׃
<h3>{לב}</h3>
וּבְנֵ֨י קְטוּרָ֜ה פִּילֶ֣גֶשׁ אַבְרָהָ֗ם יָלְדָ֞ה אֶת־זִמְרָ֧ן וְיָקְשָׁ֛ן וּמְדָ֥ן וּמִדְיָ֖ן וְיִשְׁבָּ֣ק וְשׁ֑וּחַ וּבְנֵ֥י יָקְשָׁ֖ן שְׁבָ֥א וּדְדָֽן׃
<b style="color: gray;">רש"י</b> <b>קטורה פילגש אברהם .</b> כל גנאי שיכול לספר בהם , הוא מספר משום כבודו של יצחק שכולם היו בני פלגש אבל הוא היה עיקר ואדון הבית :
<b style="color: gray;">מצודת דוד</b> <b>ילדה .</b> כמו אשר ילדה :
<h3>{לג}</h3>
וּבְנֵ֣י מִדְיָ֗ן עֵיפָ֤ה וָעֵ֙פֶר֙ וַחֲנ֔וֹךְ וַאֲבִידָ֖ע וְאֶלְדָּעָ֑ה כָּל־אֵ֖לֶּה בְּנֵ֥י קְטוּרָֽה׃
<b style="color: gray;">רש"י</b> <b>ובני מדין עיפה ועפר וגו' .</b> ה' ראשי עכומ''ז על כן העמידו חמשה מלכים לכל אומה מלכה דכתיב את אוי ואת רקם ואת צור ואת חור וגו' חמשת מלכי מדין ( מדבר ל''א ) : <b>כל אלה בני קטורה .</b> בשביל כבודו של אברהם :
<b style="color: gray;">מצודת דוד</b> <b>כל אלה בני קטורה .</b> כי בני בנים הם כבנים :
<b style="color: gray;">רלב"ג</b> <b>ובני מדין וגו' .</b> הנה לא מנה בזה המקום בני דדן . וידמה מפני זה שלא יהיה הרצון במה שאמר בתורה אשורים ולעושים ולאומים שמות אנשים ולזה לא מנה אותם בזה הספר :
<h3>{לד}</h3>
וַיּ֥וֹלֶד אַבְרָהָ֖ם אֶת־יִצְחָ֑ק בְּנֵ֣י יִצְחָ֔ק עֵשָׂ֖ו וְיִשְׂרָאֵֽל׃
<b style="color: gray;">רש"י</b> <b>בני יצחק עשו וישראל .</b> מפני כבודו של דוד אמר ישראל ולא יעקב :
<h3>{לה}</h3>
בְּנֵ֖י עֵשָׂ֑ו אֱלִיפַ֛ז רְעוּאֵ֥ל וִיע֖וּשׁ וְיַעְלָ֥ם וְקֹֽרַח׃
<b style="color: gray;">רש"י</b> <b>בני עשו אליפז .</b> כדי לקצר ולהשליכו והזכירו לכבוד יצחק :
<h3>{לו}</h3>
בְּנֵ֖י אֱלִיפָ֑ז תֵּימָ֤ן וְאוֹמָר֙ צְפִ֣י וְגַעְתָּ֔ם קְנַ֖ז וְתִמְנָ֥ע וַעֲמָלֵֽק׃
<b style="color: gray;">מצודת דוד</b> <b>ותמנע .</b> כאלו אמר ותמנע היתה לו לפילגש ואת עמלק ילדה לו וכן נאמר בתורה ותמנע היתה פילגש לאליפז בן עשו ותלד לאליפז את עמלק ( בראשית לו ) :
<b style="color: gray;">רלב"ג</b> <b>בני אליפז וגו' .</b> הנה הרצון באמרו ותמנע ועמלק הוא שתמנע ילדה לו עמלק לפי מה שנתבאר בתורה ( בראשית ל''ו י''ב ) :
<h3>{לז}</h3>
בְּנֵ֖י רְעוּאֵ֑ל נַ֥חַת זֶ֖רַח שַׁמָּ֥ה וּמִזָּֽה׃
<h3>{לח}</h3>
וּבְנֵ֣י שֵׂעִ֔יר לוֹטָ֥ן וְשׁוֹבָ֖ל וְצִבְע֣וֹן וַֽעֲנָ֑ה וְדִישֹׁ֥ן וְאֵ֖צֶר וְדִישָֽׁן׃
<b style="color: gray;">מצודת דוד</b> <b>ובני שעיר .</b> לא היה שעיר מבני עשו והזכירו בעבור תמני בת אשתו שהיתה פילגש לאליפז בן עשו :
<h3>{לט}</h3>
וּבְנֵ֥י לוֹטָ֖ן חֹרִ֣י וְהוֹמָ֑ם וַאֲח֥וֹת לוֹטָ֖ן תִּמְנָֽע׃
<b style="color: gray;">מצודת דוד</b> <b>ואחות לוטן תמנע .</b> אחותו מן האם ולא היתה בת שעיר אביו כי אליפז בא על אשת שעיר וילדה לו את תמנע ונעשית פילגשו :
<h3>{מ}</h3>
בְּנֵ֣י שׁוֹבָ֔ל עַלְיָ֧ן וּמָנַ֛חַת וְעֵיבָ֖ל שְׁפִ֣י וְאוֹנָ֑ם וּבְנֵ֥י צִבְע֖וֹן אַיָּ֥ה וַעֲנָֽה׃
<b style="color: gray;">רלב"ג</b> <b>שפי ואונם .</b> בתורה ( שם כ''ג ) קרא אותו שפו והנה היו לו שני שמות :
<h3>{מא}</h3>
בְּנֵ֥י עֲנָ֖ה דִּישׁ֑וֹן וּבְנֵ֣י דִישׁ֔וֹן חַמְרָ֥ן וְאֶשְׁבָּ֖ן וְיִתְרָ֥ן וּכְרָֽן׃
<b style="color: gray;">רש"י</b> <b>חמרן ואשבן .</b> ובחומש ( בראשית ל''ו ) כתיב חמדן בתחלה היו חמודים ונחמדין כצדיקים ולבסוף מכוערין כחמור כן דרך החמור בתחילה חמוד ולבסוף נעשה מכוער והסוס מתחלה מכוער ולבסוף יפה :
<h3>{מב}</h3>
בְּֽנֵי־אֵ֔צֶר בִּלְהָ֥ן וְזַעֲוָ֖ן יַעֲקָ֑ן בְּנֵ֥י דִישׁ֖וֹן ע֥וּץ וַאֲרָֽן׃
<h3>{מג}</h3>
וְאֵ֣לֶּה הַמְּלָכִ֗ים אֲשֶׁ֤ר מָלְכוּ֙ בְּאֶ֣רֶץ אֱד֔וֹם לִפְנֵ֥י מְלָךְ־מֶ֖לֶךְ לִבְנֵ֣י יִשְׂרָאֵ֑ל בֶּ֚לַע בֶּן־בְּע֔וֹר וְשֵׁ֥ם עִיר֖וֹ דִּנְהָֽבָה׃
<b style="color: gray;">רש"י</b> <b>ואלה המלכים .</b> מפרש בב''ר א''ר איבו קודם שלא עמד מלך מישראל ( אבל משמלך מלך לישראל ) נצב מלך באדום רבי יוסי בן חנינא אומר בשעה שזה מעמיד מלכים זה מעמיד שופטים זה מעמיד אלופים זה מעמיד נשיאים אמר רבי יהושע בן לוי זה העמיד ח' וזה העמיד ח' ושמעתי וכי לא היה לאדום אלא אלו ח' מלכים ולישראל ח' והלא יותר היו יורם אחזיה יואש וכו' אלא זה העמיד ח' מלכים פירוש מזמן שהמליכו אותן ח' מלכים של אדום לא המליכו את מלכי ישראל כי קודם דוד היו וראשי בית אבותיו :
<b style="color: gray;">מצודת דוד</b> <b>לפני מלך מלך וכו' .</b> עד לא עמדו מלכים בישראל : <b>בלע .</b> ר''ל המלך הראשון היה בלע :
<h3>{מד}</h3>
וַיָּ֖מָת בָּ֑לַע וַיִּמְלֹ֣ךְ תַּחְתָּ֔יו יוֹבָ֥ב בֶּן־זֶ֖רַח מִבָּצְרָֽה׃
<h3>{מה}</h3>
וַיָּ֖מָת יוֹבָ֑ב וַיִּמְלֹ֣ךְ תַּחְתָּ֔יו חוּשָׁ֖ם מֵאֶ֥רֶץ הַתֵּימָנִֽי׃
<h3>{מו}</h3>
וַיָּ֖מָת חוּשָׁ֑ם וַיִּמְלֹ֨ךְ תַּחְתָּ֜יו הֲדַ֣ד בֶּן־בְּדַ֗ד הַמַּכֶּ֤ה אֶת־מִדְיָן֙ בִּשְׂדֵ֣ה מוֹאָ֔ב וְשֵׁ֥ם עִיר֖וֹ (עיות) [עֲוִֽית]:
<b style="color: gray;">מצודת דוד</b> <b>המכה את מדין וכו' .</b> כשבאו להלחם על מואב בא הוא לעזרת מואב והכה את מדין :
<h3>{מז}</h3>
וַיָּ֖מָת הֲדָ֑ד וַיִּמְלֹ֣ךְ תַּחְתָּ֔יו שַׂמְלָ֖ה מִמַּשְׂרֵקָֽה׃
<h3>{מח}</h3>
וַיָּ֖מָת שַׂמְלָ֑ה וַיִּמְלֹ֣ךְ תַּחְתָּ֔יו שָׁא֖וּל מֵרְחֹב֥וֹת הַנָּהָֽר׃
<h3>{מט}</h3>
וַיָּ֖מָת שָׁא֑וּל וַיִּמְלֹ֣ךְ תַּחְתָּ֔יו בַּ֥עַל חָנָ֖ן בֶּן־עַכְבּֽוֹר׃
<h3>{נ}</h3>
וַיָּ֙מָת֙ בַּ֣עַל חָנָ֔ן וַיִּמְלֹ֤ךְ תַּחְתָּיו֙ הֲדַ֔ד וְשֵׁ֥ם עִיר֖וֹ פָּ֑עִי וְשֵׁ֨ם אִשְׁתּ֤וֹ מְהֵיטַבְאֵל֙ בַּת־מַטְרֵ֔ד בַּ֖ת מֵ֥י זָהָֽב׃
<b style="color: gray;">מצודת דוד</b> <b>בת מי זהב .</b> מטרד היתה בת מי זהב והוא שם אדם :
<b style="color: gray;">רלב"ג</b> <b>בת מטרד בת מי זהב .</b> יתכן שאמו היתה מטרד והיא היתה בת איש שמו מי זהב ( זו היא ההשערה השלישית אשר כ' רלב''ג בבראשי' ל''ו מ''ח . המו''ל ) :
<h3>{נא}</h3>
וַיָּ֖מָת הֲדָ֑ד וַיִּהְיוּ֙ אַלּוּפֵ֣י אֱד֔וֹם אַלּ֥וּף תִּמְנָ֛ע אַלּ֥וּף (עליה) [עַֽלְוָ֖ה] אַלּ֥וּף יְתֵֽת׃
<b style="color: gray;">מצודת דוד</b> <b>ויהיו אלופי אדום .</b> אחר שמת הדד פסקה מהם המלכות והנהיגו עצמן ע''פ אלופים :
<b style="color: gray;">מצודת ציון</b> <b>אלופי .</b> ענין שררה וכן אלופים לראש ( ירמיה י''ג ) :
<h3>{נב}</h3>
אַלּ֧וּף אָהֳלִיבָמָ֛ה אַלּ֥וּף אֵלָ֖ה אַלּ֥וּף פִּינֹֽן׃
<h3>{נג}</h3>
אַלּ֥וּף קְנַ֛ז אַלּ֥וּף תֵּימָ֖ן אַלּ֣וּף מִבְצָֽר׃
<h3>{נד}</h3>
אַלּ֥וּף מַגְדִּיאֵ֖ל אַלּ֣וּף עִירָ֑ם אֵ֖לֶּה אַלּוּפֵ֥י אֱדֽוֹם׃
<h2>דברי הימים א פרק-ב</h2>
<h3>{א}</h3>
אֵ֖לֶּה בְּנֵ֣י יִשְׂרָאֵ֑ל רְאוּבֵ֤ן שִׁמְעוֹן֙ לֵוִ֣י וִיהוּדָ֔ה יִשָׂשכָ֖ר וּזְבֻלֽוּן׃
<h3>{ב}</h3>
דָּ֚ן יוֹסֵ֣ף וּבִנְיָמִ֔ן נַפְתָּלִ֖י גָּ֥ד וְאָשֵֽׁר׃
<h3>{ג}</h3>
בְּנֵ֣י יְהוּדָ֗ה עֵ֤ר וְאוֹנָן֙ וְשֵׁלָ֔ה שְׁלוֹשָׁה֙ נ֣וֹלַד ל֔וֹ מִבַּת־שׁ֖וּעַ הַֽכְּנַעֲנִ֑ית וַיְהִ֞י עֵ֣ר ׀ בְּכ֣וֹר יְהוּדָ֗ה רַ֛ע בְּעֵינֵ֥י יְהוָ֖ה וַיְמִיתֵֽהוּ׃
<b style="color: gray;">רש"י</b> <b>רע בעיני ה' .</b> מפורש בב''ר שהיה חורש בגנות ( ומערה לאשפות ) בא עליה שלא כדרכה :
<b style="color: gray;">מצודת דוד</b> <b>בני יהודה .</b> לכבוד דוד מייחס את שבט יהודה בראשונה : <b>רע בעיני ה' .</b> כי חטא לו ולזה המיתו עד לא השלים ימיו :
<b style="color: gray;">רלב"ג</b> <b>ויהי ער בכור יהודה רע בעיני ה' .</b> קצר המאמר ולא זכר מות אונן :
<h3>{ד}</h3>
וְתָמָר֙ כַּלָּת֔וֹ יָ֥לְדָה לּ֖וֹ אֶת־פֶּ֣רֶץ וְאֶת־זָ֑רַח כָּל־בְּנֵ֥י יְהוּדָ֖ה חֲמִשָּֽׁה׃
<b style="color: gray;">רש"י</b> <b>ותמר כלתו .</b> תמיה אני היאך מזכיר גנות זקינתו של דוד :
<h3>{ה}</h3>
בְּנֵי־פֶ֖רֶץ חֶצְר֥וֹן וְחָמֽוּל׃
<h3>{ו}</h3>
וּבְנֵ֣י זֶ֗רַח זִ֠מְרִי וְאֵיתָ֧ן וְהֵימָ֛ן וְכַלְכֹּ֥ל וָדָ֖רַע כֻּלָּ֥ם חֲמִשָּֽׁה׃
<b style="color: gray;">רש"י</b> <b>ואיתן והימן וכלכל ודרע .</b> כולם בימי דוד ובימי שלמה היו והיו חכמים ביותר ועל זה נאמר ( מלכים א' ה' ) ויחכם מכל האדם מאיתן האזרחי והימן וכלכל ודרדע בני מחול , להלן לענין חכמת שלמה נופל לשון זה דרדע אע''פ שנקרא דור דיעה בשביל חכמתו נתחכם שלמה מכולם ומה שאמר האזרחי אל''ף יתיר כמו הזרחי ( מדבר כ''ז ) מזרח יצא ובהרבה מקומות נכנסת האל''ף בתיבה ואינה נקראת ודוגמתו ( איוב יג ) ואחותי , והאזניחו ( ישעיה ט' ) וכן והאספסוף ( במדבר י''א ) ופעמים נחסרת כמו ותמרו ( שמואל ב' י''ט ) ויכו הרמים ( לקמן ב' כ''ב ) כמו הארמים ופסיקתא דורש מכל אדם זה אדם הראשון איתן זה אברהם הימן זה משה וכלכל זה יוסף ודרדע זה דור המדבר מחול שמחל להם מעשה עגל :
<b style="color: gray;">מצודת דוד</b> <b>ובני כרמי .</b> כרמי היה בן זבדי והוא זמרי בן זרח ואף שאחד היה אמר ובני כי כן דרך ל' המקרא כמו ובני דן חושים ( בראשית מ''ו ) ורבים כמוהו : <b>עכר .</b> הוא עכן וקראו לגנאי כאמור כי היה עוכר ישראל בדבר אשר מעל בחרם בימי יהושע ועי''ז נס ישראל לפני האויב ונפלו בחרב :
<b style="color: gray;">רלב"ג</b> <b>זמרי .</b> הוא כרמי שקרא אח''ז והיו לו שני שמות :
<h3>{ז}</h3>
וּבְנֵ֖י כַּרְמִ֑י עָכָר֙ עוֹכֵ֣ר יִשְׂרָאֵ֔ל אֲשֶׁ֥ר מָעַ֖ל בַּחֵֽרֶם׃
<b style="color: gray;">רש"י</b> <b>ובני כרמי עכר .</b> ולמה אני קורהו עכר והלא עכן שמו ( ומפורש ) לפי שהוא עכר את ישראל שעבר על החרם ונפלו על ידו ל''ו אלף איש והוא מה שפירשתי שכל מה שיכול לספר בגנות מספר ( ואעפ''כ ) ( ס''א ועל כן לא ) יצא מלכות מהם :
<b style="color: gray;">מצודת ציון</b> <b>עוכר .</b> ענין בלבול והשחתה כמו עכרתם אותי ( בראשית לד ) : <b>מעל .</b> ענין חטא ופשע :
<b style="color: gray;">רלב"ג</b> <b>עכר עוכר ישראל .</b> הוא עכן הנזכר בספר יהושע :
<h3>{ח}</h3>
וּבְנֵ֥י אֵיתָ֖ן עֲזַרְיָֽה׃
<b style="color: gray;">רש"י</b> <b>ובני איתן עזריה .</b> כמו ובני דן חושים ( בראשית מ''ג ) :
<h3>{ט}</h3>
וּבְנֵ֥י חֶצְר֖וֹן אֲשֶׁ֣ר נוֹלַד־ל֑וֹ אֶת־יְרַחְמְאֵ֥ל וְאֶת־רָ֖ם וְאֶת־כְּלוּבָֽי׃
<b style="color: gray;">רש"י</b> <b>ואת כלובי .</b> זהו כלב כמו שמוכיח למטה וכלב בן חצרון ובספר ( שמואל א' כ''ה ) כתיב והוא כלבי ותרגום מדבית כלב וכך תרגום כלבי מחזיק היה ומתפאר בעצמו שאין מיוחס בכל שבט כמוהו כלומר אם שמואל נתן לו מלוכה ( לי תבוא המלוכה ) ועל כן נאמר מי דוד ומי בן ישי היום רבו עבדים שהרי יצא מרות המואביה וירחמאל אחיו נשא נכרית כמ''ש למטה וזה כלובי מתנשא ומתגאה ( בכל ) אשר נשאו לבו :
<b style="color: gray;">מצודת ציון</b> <b>כלובי .</b> הוא כלב :
<b style="color: gray;">רלב"ג</b> <b>כלובי .</b> הוא כלב והיו לו שני שמות :
<h3>{י}</h3>
וְרָ֖ם הוֹלִ֣יד אֶת־עַמִּינָדָ֑ב וְעַמִּינָדָב֙ הוֹלִ֣יד אֶת־נַחְשׁ֔וֹן נְשִׂ֖יא בְּנֵ֥י יְהוּדָֽה׃
<b style="color: gray;">רש"י</b> <b>נחשון נשיא בני יהודה .</b> לא בא לפרש אלא מפני כבודו של דוד :
<b style="color: gray;">מצודת דוד</b> <b>ורם הוליד .</b> מפני כבוד דוד הקדים לספר יחוסו עד לא הזכיר בני ירחמאל הבכור :
<b style="color: gray;">רלב"ג</b> <b>נשא בני יהודה .</b> בימי משה היה זה שהיה אז הנשיא נחשון בן עמינדב :
<h3>{יא}</h3>
וְנַחְשׁוֹן֙ הוֹלִ֣יד אֶת־שַׂלְמָ֔א וְשַׂלְמָ֖א הוֹלִ֥יד אֶת־בֹּֽעַז׃
<b style="color: gray;">רש"י</b> <b>ושלמא הוליד את בועז .</b> רבותינו אמרו אבצן זה בועז ותימה יש היאך יכול להיות והלא נחשון בשנה שנייה ליציאת מצרים מת ושלמון בנו מת כבר והוא היה מבאי הארץ ובועז בנו שהוא אבצן בכניסתו לארץ נולד ומיציאת מצרים עד יפתח היו שלש מאות שנה וחכמים אמרו בשעה שבא בועז על רות והרתה מיד מת בועז ואבצן היה שופט לאחר מות יפתח דכתיב ( שופטים י''ב ) וישפוט אחריו את ישראל אבצן מבית לחם ועל זה אני תמיה שהרי מצינו באברם שהוא אמר לאחר שנצרר דמו וכו' ואמר הלבן מאה שנה יולד ואיך הוליד בועז בן ג' מאות שנה וי''ל על כן אמר ( רות ד' ) ויתן ה' לה הריון דוגמתו ויראהו ה' ( דברי' ל''ב ) . אבצן . אב לכל הצנונים שהרי אשה בחורה שכבה אצלו ונצטנן ולא נגע בה ( סא''א ) :
<h3>{יב}</h3>
וּבֹ֙עַז֙ הוֹלִ֣יד אֶת־עוֹבֵ֔ד וְעוֹבֵ֖ד הוֹלִ֥יד אֶת־יִשָֽׁי׃
<h3>{יג}</h3>
וְאִישַׁ֛י הוֹלִ֥יד אֶת־בְּכֹר֖וֹ אֶת־אֱלִיאָ֑ב וַאֲבִינָדָב֙ הַשֵּׁנִ֔י וְשִׁמְעָ֖א הַשְּׁלִישִֽׁי׃
<b style="color: gray;">רש"י</b> <b>ואישי הוליד את בכרו .</b> מלא אל''ף כלומר איש גבור חיל :
<b style="color: gray;">מצודת ציון</b> <b>ואישי .</b> הוא ישי :
<h3>{יד}</h3>
נְתַנְאֵל֙ הָֽרְבִיעִ֔י רַדַּ֖י הַחֲמִישִֽׁי׃
<h3>{טו}</h3>
אֹ֚צֶם הַשִּׁשִּׁ֔י דָּוִ֖יד הַשְּׁבִעִֽי׃
<b style="color: gray;">רש"י</b> <b>דויד השבעי .</b> מלא יו''ד מפני כבודו של דוד ועתה מצא המרגלית לפיכך לא מנה השמיני אליהו :
<b style="color: gray;">מצודת דוד</b> <b>דויד השביעי .</b> ולא זכר השמיני שהוא אליהו , שהקימו דוד לנגיד על יהודה ויתכן לומר שאליהו היה מאשה אחרת צרויה ואביגיל היו אחיות לשבעת האחים רק מן האם ולא מן האב ואם יחשוב עמהם גם את אליהו אז לא היה יכול לומר ואחיותיהם צרויה ואביגיל כי לאליהו לא היו אחיות לא מן האב ולא מן האם וכמ''ש ( בש''ב ) אולם רז''ל לא אמרו כן :
<h3>{טז}</h3>
(ואחיתיהם) [וְאַחְיוֹתֵיהֶ֖ם] צְרוּיָ֣ה וַאֲבִיגָ֑יִל וּבְנֵ֣י צְרוּיָ֗ה אַבְשַׁ֛י וְיוֹאָ֥ב וַעֲשָׂה־אֵ֖ל שְׁלֹשָֽׁה׃
<b style="color: gray;">רש"י</b> <b>ואחיותיהם צרויה ואביניל .</b> מפני כבודו של דוד שהיו בני אחותו גבורים ואנשי חיל ושרים כך מפורש :
<h3>{יז}</h3>
וַאֲבִיגַ֕יִל יָלְדָ֖ה אֶת־עֲמָשָׂ֑א וַאֲבִ֣י עֲמָשָׂ֔א יֶ֖תֶר הַיִּשְׁמְעֵאלִֽי׃
<b style="color: gray;">רש"י</b> <b>יתר הישמעאלי .</b> ( ובשמואל ב' י''ז ) כתוב הישראלי בארץ ישמעאל היה דר דוגמת בית עובד אדום הגתי ( שם ב' ו' ) וכן ( מלכים א' ו' ) וישלח המלך ויקח את חירם מצור בן אשה אלמנה ואביו איש צורי :
<b style="color: gray;">מצודת ציון</b> <b>יתר הישמעאלי .</b> הוא יתרא הישראלי האמור ( בש''ב ) ונקרא הישמעאלי על שהתגורר בארץ ישמעאל ולדעת שהוא מבני ישראל נקרא הישראלי :
<h3>{יח}</h3>
וְכָלֵ֣ב בֶּן־חֶצְר֗וֹן הוֹלִ֛יד אֶת־עֲזוּבָ֥ה אִשָּׁ֖ה וְאֶת־יְרִיע֑וֹת וְאֵ֣לֶּה בָנֶ֔יהָ יֵ֥שֶׁר וְשׁוֹבָ֖ב וְאַרְדּֽוֹן׃
<b style="color: gray;">רש"י</b> <b>וכלב בן חצרון הוליד את עזובה אשה .</b> לפי שהיתה לו אשה ששמה עזובה לכך כינה את שם בתו עזובה אשה כדכתיב ותמת עזובה ויקח לו כלב את אפרת מכאן שהיתה לו אשה ששמה עזובה :
<b style="color: gray;">מצודת דוד</b> <b>וכלב בן חצרון .</b> מפני כבוד כלב שהיה נשיא הקדים גם אותו לירחמאל הבכור . הוליד את עזובה אשה . הוליד בנים מן עזובה אשתו ומן יריעות וכן כצאתי את העיר ( שמות ט ) ומשפטו מן העיר : <b>ואלה בניה .</b> של האחת , והיא עזובה :
<b style="color: gray;">רלב"ג</b> <b>וכלב בן חצרון הוליד וגו' .</b> ידמה שיהיה הרצון בזה שהיו לו שתי נשים שם האחת והיא הראשונה עזובה . ושם השנית יריעות ואחר זכר שבני עזובה היו ישר ושובב וארדון . ואפשר כי יריעות היתה פלגשו ולזה אמר את עזובה אשה להעיד כי היא לבדה היתה אשתו . או יהיה הרצון באמרו ואת יריעות את יריעות ותהיה יריעות בת היתה לו מעזובה ואחר זכר שמות בניה . והנה נתבאר לך מזה המקום כי בצלאל בן אורי בן חור היה מכלב בן חצרון לא מכלב בן יפונה :
<h3>{יט}</h3>
וַתָּ֖מָת עֲזוּבָ֑ה וַיִּֽקַּֽח־ל֤וֹ כָלֵב֙ אֶת־אֶפְרָ֔ת וַתֵּ֥לֶד ל֖וֹ אֶת־חֽוּר׃
<b style="color: gray;">רש"י</b> <b>ותלד לו את חור</b> :
<h3>{כ}</h3>
וְחוּר֙ הוֹלִ֣יד אֶת־אוּרִ֔י וְאוּרִ֖י הוֹלִ֥יד אֶת־בְּצַלְאֵֽל׃
<b style="color: gray;">רש"י</b> <b>וחור הוליד את אורי ואורי הוליד את בצלאל .</b> צא וחשוב שכל אחד מהם היה פחות מן שמונה שנים כשהולידו שהרי כלב היה בן מ' שנים במרגלים דכתיב ( יהושע י''ד ) בן ארבעים שנה אנכי בשלוח וגו' ואותה שעה כבר נולדו כולם שהרי הוקם המשכן שעשה בצלאל כלב היה בן ח' כשהוליד עזובה אשה ובן ט' כשהוליד יריעות ואחר מיתת עזובה אשתו לקח את אפרת והולידה את חור בשנה אחרת הרי בן י' שנים וחור בן ח' כשהוליד את אורי ואורי בן ח' כשהוליד בצלאל הרי כ''ו שנים וכתיב ( שמות ל''ו ) ואת כל איש חכם לב ואין איש פחות מי''ג שנה הרי בצלאל בשעה שעשה המשכן בן י''ח שנה הרי מ' שנה חסר אחת נמצא שכל אח' מה' היה פחות מן ח' כשהולידו וכן מפורש בפרק בן סורר ומורה ומדרש בן שש ושש הולידו :
<h3>{כא}</h3>
וְאַחַ֗ר בָּ֤א חֶצְרוֹן֙ אֶל־בַּת־מָכִיר֙ אֲבִ֣י גִלְעָ֔ד וְה֣וּא לְקָחָ֔הּ וְה֖וּא בֶּן־שִׁשִּׁ֣ים שָׁנָ֑ה וַתֵּ֥לֶד ל֖וֹ אֶת־שְׂגֽוּב׃
<b style="color: gray;">רש"י</b> <b>ואחר בא חצרון אל בת מכיר .</b> כל זה משום כבודו של דוד שהרי חצרון בא אל בת מכיר לקחה לפילגש שלא לשום אישות דוגמא כאשר בא אל בת שבע ( תהלים נ''א ) והוא היה בן ס' הרי ב' דברים לבת מכיר לגריעותא אחת שלא לקחה לשום אישות וא' שחצרון היה זקן מפני כבוד משפחות יהודה נתנוה לו וכשהוליד יאיר נתנו לו בני מכיר כ''ג ערים ליקח אשה אחת מבנותיו :
<b style="color: gray;">מצודת דוד</b> <b>ואחר .</b> ר''ל אחר שנולד לו שלשת הבנים האמורים למעלה : <b>אבי גלעד .</b> על כי גלעד היה חשוב וידוע לזה יחס את מכיר אחר בנו וכמוהו רבים :
<h3>{כב}</h3>
וּשְׂג֖וּב הוֹלִ֣יד אֶת־יָאִ֑יר וַֽיְהִי־ל֗וֹ עֶשְׂרִ֤ים וְשָׁלוֹשׁ֙ עָרִ֔ים בְּאֶ֖רֶץ הַגִּלְעָֽד׃
<b style="color: gray;">מצודת דוד</b> <b>ויהי לו .</b> ארז''ל שלקח אשה מארץ הגלעד וממנה ירש הערים האלה ואין זה יאיר הכתוב בתורה :
<h3>{כג}</h3>
וַיִּקַּ֣ח גְּשֽׁוּר־וַ֠אֲרָם אֶת־חַוֹּ֨ת יָאִ֧יר מֵאִתָּ֛ם אֶת־קְנָ֥ת וְאֶת־בְּנֹתֶ֖יהָ שִׁשִּׁ֣ים עִ֑יר כָּל־אֵ֕לֶּה בְּנֵ֖י מָכִ֥יר אֲבִי־גִלְעָֽד׃
<b style="color: gray;">רש"י</b> <b>ויקח גשור וארם .</b> גשור הוא גשורי והמעכתי לפי שהיו קרובים לארמים שהיו יושבים במזרחה של ארץ ישראל וארם היו יושבים במזרח דכתיב ( ישעיה ט' ) ארם מקדם ופלשתים מאחור ובימי השופטים כשחטאו ישראל מסרם ביד אויב ביד ארם ואז הלכו ( אלו סא''א ) ולקחום מהם וכשבא דוד החזירן ולפי שהחזירן כתבן כאן :
<b style="color: gray;">מצודת דוד</b> <b>את חות יאיר .</b> על כי יאיר בן מנשה המוזכר בתורה קרא לעריו חות יאיר לזה קרא גם הוא לעריו חות יאיר כי היה שמו כשמו ועריו מרובות וכמו יאיר הגלעדי השופט המוזכר בשופטי' שהיו לבניו שלשים עירים וקראם ג''כ חות יאיר בעבור זה . מאתם . ר''ל לאחר מות יאיר לקחו מבניו : <b>את קנת .</b> עם קנת ועם בנותיה שהיו בהמחוז ההוא ששים עיר : <b>כל אלה בני מכיר .</b> תחסר הלמ''ד כאלו אמר כל הששים הערים האלה היו לבני מכיר :
<b style="color: gray;">מצודת ציון</b> <b>חות .</b> תרגומו כפרני :
<b style="color: gray;">רלב"ג</b> <b>כל אלה בני מכיר אבי גלעד .</b> ר''ל שאלו הבנים היו לכלב בן חצרון ממכיר אבי גלעד כי מבתו היו והיה זה אחר שלקח אפרת כמו שקדם :
<h3>{כד}</h3>
וְאַחַ֥ר מוֹת־חֶצְר֖וֹן בְּכָלֵ֣ב אֶפְרָ֑תָה וְאֵ֤שֶׁת חֶצְרוֹן֙ אֲבִיָּ֔ה וַתֵּ֣לֶד ל֔וֹ אֶת־אַשְׁח֖וּר אֲבִ֥י תְקֽוֹעַ׃
<b style="color: gray;">רש"י</b> <b>בכלב אפרתה .</b> על שם ( כלב ) אשתו קראו את העיר ( כלב ) אפרתה : <b>ותלד לו את אשחור אבי תקוע .</b> לאחר מיתת חצרון : <b>אבי תקוע .</b> שר של עיר תקוע שהוא של שבט יהודה :
<b style="color: gray;">מצודת דוד</b> <b>ואחר מות חצרון .</b> ר''ל אחר שמת חצרון בעת שלקח כלב בנו את אפרת אז אשת חצרון ששמה אביה ילדה לו את אשחור : <b>אבי תקוע .</b> שר של תקוע והוא שם עיר , ור''ל כל אנשי תקוע היו בניו וזרעו וכן בכל מקום שנזכר לשון אבי על עיר :
<h3>{כה}</h3>
וַיִּהְי֧וּ בְנֵי־יְרַחְמְאֵ֛ל בְּכ֥וֹר חֶצְר֖וֹן הַבְּכ֣וֹר ׀ רָ֑ם וּבוּנָ֥ה וָאֹ֛רֶן וָאֹ֖צֶם אֲחִיָּֽה׃
<b style="color: gray;">רש"י</b> <b>ויהי בני ירחמאל בכור חצרון .</b> לפי שהפסיק במשפחתו של כלב ע''כ הוצרך לומר בכור חצרון בכור ירחמאל , בכור של ירחמאל :
<h3>{כו}</h3>
וַתְּהִ֨י אִשָּׁ֥ה אַחֶ֛רֶת לִֽירַחְמְאֵ֖ל וּשְׁמָ֣הּ עֲטָרָ֑ה הִ֖יא אֵ֥ם אוֹנָֽם׃
<b style="color: gray;">רש"י</b> <b>ותהי אשה אחרת לירחמאל ושמה עטרה .</b> לפי פשוטו ישראלית היתה וביבמות ירושלמי כתב שלקח נכרית להתעטר בה יפה ושרית היתה : <b>היא אם אונם .</b> ( שמעתי ) אם כמו שקמתי אם בישראל ( שופטים ה' ) ( והיא היתה סא''א ) אונם שפל וחלש היה לשון אונן וכמו לא אכלתי באוני ממנו ( דברים כ''ו ) וכמו כמתאוננים ( במדבר י''א ) ויצא ממנו ששן , שנתן בתו לירחע המצרי עבדו ומספר בגנותן כלומר לא היו ראויין למלכות ויצא ממנו ישמעאל בן נתניה בן אלישמע שהרג גדליה בן אחיקם ( ירמיה מ''א ) :
<b style="color: gray;">מצודת דוד</b> <b>אשה אחרת .</b> מלבד אם בניו האמורים למעלה : <b>היא אם אונם .</b> על כי אונם היה חשוב וידוע לזה ייחס אמו אחריו . ( לב ) לא בנים . בלא בנים :
<h3>{כז}</h3>
וַיִּהְי֥וּ בְנֵי־רָ֖ם בְּכ֣וֹר יְרַחְמְאֵ֑ל מַ֥עַץ וְיָמִ֖ין וָעֵֽקֶר׃
<h3>{כח}</h3>
וַיִּהְי֥וּ בְנֵי־אוֹנָ֖ם שַׁמַּ֣י וְיָדָ֑ע וּבְנֵ֣י שַׁמַּ֔י נָדָ֖ב וַאֲבִישֽׁוּר׃
<h3>{כט}</h3>
וְשֵׁ֛ם אֵ֥שֶׁת אֲבִישׁ֖וּר אֲבִיהָ֑יִל וַתֵּ֣לֶד ל֔וֹ אֶת־אַחְבָּ֖ן וְאֶת־מוֹלִֽיד׃
<h3>{ל}</h3>
וּבְנֵ֥י נָדָ֖ב סֶ֣לֶד וְאַפָּ֑יִם וַיָּ֥מָת סֶ֖לֶד לֹ֥א בָנִֽים׃
<h3>{לא}</h3>
וּבְנֵ֥י אַפַּ֖יִם יִשְׁעִ֑י וּבְנֵ֤י יִשְׁעִי֙ שֵׁשָׁ֔ן וּבְנֵ֥י שֵׁשָׁ֖ן אַחְלָֽי׃
<h3>{לב}</h3>
וּבְנֵ֤י יָדָע֙ אֲחִ֣י שַׁמַּ֔י יֶ֖תֶר וְיוֹנָתָ֑ן וַיָּ֥מָת יֶ֖תֶר לֹ֥א בָנִֽים׃
<h3>{לג}</h3>
וּבְנֵ֥י יוֹנָתָ֖ן פֶּ֣לֶת וְזָזָ֑א אֵ֥לֶּה הָי֖וּ בְּנֵ֥י יְרַחְמְאֵֽל׃
<h3>{לד}</h3>
וְלֹֽא־הָיָ֧ה לְשֵׁשָׁ֛ן בָּנִ֖ים כִּ֣י אִם־בָּנ֑וֹת וּלְשֵׁשָׁ֛ן עֶ֥בֶד מִצְרִ֖י וּשְׁמ֥וֹ יַרְחָֽע׃
<b style="color: gray;">רש"י</b> <b>ולא היה לששן בנים כי אם בנות .</b> ומה שאמר למעלה ובני ששן אחלי , חולה שפל היה ומת בלא בנים :
<b style="color: gray;">מצודת דוד</b> <b>ולא היה לששן בנים .</b> כי בנו אחלי מת בחייו ולא השאיר זרע :
<b style="color: gray;">רלב"ג</b> <b>ולא היה לששן בנים כי אם בנות .</b> ידמה שמה שאמר ובני ששן אחלי היה שם בת היתה לו ואמר ובני על אחד במספר כמו שאמר ובני דן חושים :
<h3>{לה}</h3>
וַיִּתֵּ֨ן שֵׁשָׁ֧ן אֶת־בִּתּ֛וֹ לְיַרְחָ֥ע עַבְדּ֖וֹ לְאִשָּׁ֑ה וַתֵּ֥לֶד ל֖וֹ אֶת־עַתָּֽי׃
<b style="color: gray;">רש"י</b> <b>ויתן ששן את בתו לירחע עבדו לאשה .</b> מכאן אמרו בתך בגרה שחרר עבדך ותנהו לה ומכאן אמרו חכמים ביבמות ירושלמי אל תאמן בגר עד ט''ו דורות וט''ו דורות הם מן עתי המצרי עד ישמעאל וי''א ט''ז דורות עם ירחע ומדרש רבותינו אפשר כן שהי' מזרע המלוכה והלא ישמעאל מזרע ירחמאל היה ולא מן רם אלא שהעביר מזרעו למולך :
<h3>{לו}</h3>
וְעַתַּי֙ הֹלִ֣יד אֶת־נָתָ֔ן וְנָתָ֖ן הוֹלִ֥יד אֶת־זָבָֽד׃
<h3>{לז}</h3>
וְזָבָד֙ הוֹלִ֣יד אֶת־אֶפְלָ֔ל וְאֶפְלָ֖ל הוֹלִ֥יד אֶת־עוֹבֵֽד׃
<h3>{לח}</h3>
וְעוֹבֵד֙ הוֹלִ֣יד אֶת־יֵה֔וּא וְיֵה֖וּא הוֹלִ֥יד אֶת־עֲזַרְיָֽה׃
<h3>{לט}</h3>
וַעֲזַרְיָה֙ הֹלִ֣יד אֶת־חָ֔לֶץ וְחֶ֖לֶץ הֹלִ֥יד אֶת־אֶלְעָשָֽׂה׃
<h3>{מ}</h3>
וְאֶלְעָשָׂה֙ הֹלִ֣יד אֶת־סִֽסְמָ֔י וְסִסְמַ֖י הֹלִ֥יד אֶת־שַׁלּֽוּם׃
<h3>{מא}</h3>
וְשַׁלּוּם֙ הוֹלִ֣יד אֶת־יְקַמְיָ֔ה וִֽיקַמְיָ֖ה הֹלִ֥יד אֶת־אֱלִישָׁמָֽע׃
<h3>{מב}</h3>
וּבְנֵ֤י כָלֵב֙ אֲחִ֣י יְרַחְמְאֵ֔ל מֵישָׁ֥ע בְּכֹר֖וֹ ה֣וּא אֲבִי־זִ֑יף וּבְנֵ֥י מָרֵשָׁ֖ה אֲבִ֥י חֶבְרֽוֹן׃
<b style="color: gray;">רש"י</b> <b>ובני כלב אחי ירחמאל .</b> לפי שיחס למעלה קצת משפחות כלב והפסיק ביחס ירחמאל צריך לומר כלב אחי ירחמאל שלא תאמר כבר יחס כל משפחות כלב לכך הוצרך לומר כלב אחי ירחמאל שזה לא כלב אחר היה וכן דרך כל היחס אינו מיחס כסדר אלא מיחס קצת ממשפחת פלוני ותופש משפחה אחרת וכשיחס קצת ממשפחה זו מתחיל ליחס משפחה ראשונה כבתחילה ושוב האחרת וכן מעורבב כל ספר היחס הזה : <b>הוא אבי זיף .</b> שר של זיף ושר כל בני מרשה ושר חברון ושם העיירות האלה כתובות בספר ( ביהושע ט''ו ) וכדכתיב זיף וטלם ובעלות ( וכתיב ) קעילה ( שם ) ואכזיב ומרשה :
<b style="color: gray;">מצודת דוד</b> <b>ובני כלב .</b> עם שכבר התחיל לספר מזרע כלב פסק בו וחזר לספר מזרע ירחמאל אחיו ועתה חזר לספר עוד מזרע כלב וכן דרך הספר הזה לספר קצת ולהפסיק בספור אחר ולחזור לספור הראשון : <b>מישע בכורו .</b> אולי הנזכרים למעלה היו חשובים ממנו ולזה הקדימם : <b>ובני מרשה .</b> תחסר מלת זיף וכאלו אמר ובני זיף מרשה וכו' ולפי שזה עתה הזכיר זיף סמך על המבין :
<b style="color: gray;">רלב"ג</b> <b>ובני כלב אחי ירחמאל .</b> הנה קרא אלו הבנים בני כלב אחי ירחמאל כי ממנו יצאו וזה שהם היו בני כלב בן חור וחור היה בן כלב אחי ירחמאל ואמנם לא הסכמנו שיהיו בני כלב בן חצרון כי כבד זכר שם בניו ואולי אפשר שזכר עתה שמות בני בניו של כלב בן חצרון ויהיה מישע בכורו הוא ישר ( פסוק י''ח ) שזכר במה שקדם וזכר גם כן עתה הבנים שהיו לו מפלגשיו :
<h3>{מג}</h3>
וּבְנֵ֖י חֶבְר֑וֹן קֹ֥רַח וְתַפֻּ֖חַ וְרֶ֥קֶם וָשָֽׁמַע׃
<h3>{מד}</h3>
וְשֶׁ֣מַע הוֹלִ֔יד אֶת־רַ֖חַם אֲבִ֣י יָרְקֳעָ֑ם וְרֶ֖קֶם הוֹלִ֥יד אֶת־שַׁמָּֽי׃
<b style="color: gray;">רש"י</b> <b>אבי ירקעם .</b> כל אבי שנאמר כאן שר על אותה העיר הכתובה בסמוך :
<h3>{מה}</h3>
וּבֶן־שַׁמַּ֖י מָע֑וֹן וּמָע֖וֹן אֲבִ֥י בֵֽית־צֽוּר׃
<h3>{מו}</h3>
וְעֵיפָה֙ פִּילֶ֣גֶשׁ כָּלֵ֔ב יָֽלְדָ֛ה אֶת־חָרָ֥ן וְאֶת־מוֹצָ֖א וְאֶת־גָּזֵ֑ז וְחָרָ֖ן הֹלִ֥יד אֶת־גָּזֵֽז׃
<h3>{מז}</h3>
וּבְנֵ֖י יָהְדָּ֑י רֶ֧גֶם וְיוֹתָ֛ם וְגֵישָׁ֥ן וָפֶ֖לֶט וְעֵיפָ֥ה וָשָֽׁעַף׃
<b style="color: gray;">רש"י</b> <b>ובני יהדי .</b> אחד מבנים של עיפה היה ומה שלא הזכיר מי היה אביו לפי שאינו צריך להזכיר שום מבנים של עיפה כי אם זה יהדי :
<b style="color: gray;">מצודת דוד</b> <b>ובני יהדי .</b> הוא אחד מבני עיפה פילגש כלב הנזכר למעלה ושתי שמות היה לו :
<h3>{מח}</h3>
פִּלֶ֤גֶשׁ כָּלֵב֙ מַעֲכָ֔ה יָ֥לַד שֶׁ֖בֶר וְאֶֽת־תִּרְחֲנָֽה׃
<b style="color: gray;">מצודת דוד</b> <b>ילד שבר .</b> רצה לומר כלב ילד ממנה את שבר וכו' :
<h3>{מט}</h3>
וַתֵּ֗לֶד שַׁ֚עַף אֲבִ֣י מַדְמַנָּ֔ה אֶת־שְׁוָ֛א אֲבִ֥י מַכְבֵּנָ֖ה וַאֲבִ֣י גִבְעָ֑א וּבַת־כָּלֵ֖ב עַכְסָֽה׃
<b style="color: gray;">רש"י</b> <b>ותלד שעף אבי מדמנה את שוא אבי מכבנה ואבי גבעא .</b> שתי עיירות הללו שלו היו : <b>ובת כלב עכסה .</b> עתה מתחיל לראש ומקדים בעכסה משום שהיתה אשת עתניאל כדכתיב שם ויאמר כלב אשר יכה קרית ספר וגו' :
<b style="color: gray;">מצודת דוד</b> <b>ותלד שעף .</b> ר''ל שעף וכו' הוליד את אשתו את שוא שהיה שר על מכבנה ועל גבעא , או ר''ל אנשי הערים ההם היו מזרעו :
<b style="color: gray;">רלב"ג</b> <b>ובת כלב עכסה .</b> לפי שמצאנו כי בת כלב בן יפונה היתה עכסה ידמה שיהיה כלב בן יפונה כלב בן חור והיו לאביו שני שמות ואם אמרנו שהיה מה שזכר פה לכלב בן חצרון יהיה כלב בן יפונה הוא כלב בן חצרון ומזה המקום יוכרחו ז''ל לומר דרי קמאי בתמניא אולידו ( סנהדרין ס''ט ) כי היה כלב בן ארבעים שנה כאשר שלח אותו משה עם המרגלים ובצלאל עשה במלאכת המשכן . ואפשר שנאמר עוד שלא יחויב מזה שיהיה הוא כלב בן יפונה הוא כלב בן חצרון ואף על פי שנודה שזה המאמר הוא בכלב בן חצרון לא בכלב בן חור . וזה כי אף על פי שהיה לו בת ששמה עכסה אפשר שלא היה כלב בן יפונה אבל היתה לכל אחד בת שמה עכסה . ואם אמרנו שזה אשר נזכר בזה המקום הוא כלב בן חור יהיה אמרו אחר זה אלה היו בני כלב בן חור שב אל מה שקדם מהבנים ויהיה אמרו שובל אבי קרית יערים חסר אות הוא''ו והוא כאלו אמר ושובל והרצון שאלה גם כן היו בניו :
<h3>{נ}</h3>
אֵ֤לֶּה הָיוּ֙ בְּנֵ֣י כָלֵ֔ב בֶּן־ח֖וּר בְּכ֣וֹר אֶפְרָ֑תָה שׁוֹבָ֕ל אֲבִ֖י קִרְיַ֥ת יְעָרִֽים׃
<b style="color: gray;">רש"י</b> <b>אלה היו בני כלב בן חור בכור אפרתה .</b> פתרון אלה היו בני כלב בן חור כמו בנו חור והוא חור היה בנו הבכור לאפרת אשתו ולא בכור לכלב וכן מפורש למעלה ויקח לו כלב את אפרת ותלד לו את חור , ע''א אלה היו וגו' חור היה בן לכלב והוליד בן ויקרא שמו כלב לכך פירושו ואלה היו בניו של כלב בנו של חור שובל וגו' : <b>בכור אפרתה .</b> ולא בכור לכלב על חור הוא אומר כן נראה לנו :
<b style="color: gray;">מצודת דוד</b> <b>כלב בן חור .</b> למעלה אמר שחור בן כלב הוליד את אורי ואמר עתה שעוד היה בן לחור ושמו כלב ואלה הם בניו : <b>בכור אפרתה .</b> חור היה בכור לאמו ולא לאביו כי מישע היה שם בכורו :
<h3>{נא}</h3>
שַׂלְמָא֙ אֲבִ֣י בֵֽית־לָ֔חֶם חָרֵ֖ף אֲבִ֥י בֵית־גָּדֵֽר׃
<h3>{נב}</h3>
וַיִּהְי֤וּ בָנִים֙ לְשׁוֹבָ֔ל אֲבִ֖י קִרְיַ֣ת יְעָרִ֑ים הָרֹאֶ֖ה חֲצִ֥י הַמְּנֻחֽוֹת׃
<b style="color: gray;">רש"י</b> <b>הרואה חצי המנחות .</b> מדינה אחת היתה בארץ ומנוחות שמה דכתיב ויגלם אל מנחת ( לקמן ח' ) והוא המושל על חצי מדינה ולקמן נאמר מי משל על חצי מדינה האחר' הרואה פורמדריפי''ו בלע''ז :
<b style="color: gray;">מצודת דוד</b> <b>הרואה חצי המנחות .</b> שם האחד הרואה ושם האחד חצי המנוחות ואין לתמוה על צרוף שמות בני אדם שידמה ענין ודוגמתו גדלתי ורוממתי עזר ( לקמן כ''ה ) שידמה ענין והם שמות בני אדם :
<b style="color: gray;">רלב"ג</b> <b>ויהיו בנים לשובל וגו' .</b> ר''ל שזולת קרית יערים היו לו עוד שני בנים שם האחד הרואה ושם השני חצי המנוחות . ואמר כי מקרית יערים יצאו משפחות רבות הם היתרי והפותי ושאר המשפחות שזכר :
<h3>{נג}</h3>
וּמִשְׁפְּחוֹת֙ קִרְיַ֣ת יְעָרִ֔ים הַיִּתְרִי֙ וְהַפּוּתִ֔י וְהַשֻּׁמָתִ֖י וְהַמִּשְׁרָעִ֑י מֵאֵ֗לֶּה יָצְאוּ֙ הַצָּ֣רְעָתִ֔י וְהָאֶשְׁתָּ֖אֻֽלִֽי׃
<b style="color: gray;">רש"י</b> <b>ומשפחות קרית יערים .</b> יושבי קרית יערים : <b>מאלה יצאו הצרעתי והאשתאולי .</b> יושבי צרעה ואל תתמה שכתב ( שופטים יג ) ותחל רוח ה' לפעמו בין צרעה ובין אשתאול דמשמע שהיו שתי עיירות הללו של בני דן כי כל אלה שנאמר כאן של בני יהודה היו שאנו יכולין לומר העיירות והגבול שהיה בין צרעה ואשתאול היה של דן אבל צרעה ואשתאול עצמן של בני יהודה היו :
<b style="color: gray;">מצודת דוד</b> <b>קרית יערים .</b> יושבי קרית יערים : <b>מאלה .</b> מן הבנים משפחות האלה יצאו יושבי צרעה ואשתאול והם שתי עיירות מנחלת יהודה :
<h3>{נד}</h3>
בְּנֵ֣י שַׂלְמָ֗א בֵּ֥ית לֶ֙חֶם֙ וּנְט֣וֹפָתִ֔י עַטְר֖וֹת בֵּ֣ית יוֹאָ֑ב וַחֲצִ֥י הַמָּנַחְתִּ֖י הַצָּרְעִֽי׃
<b style="color: gray;">רש"י</b> <b>בני שלמא בית לחם .</b> בני שלמא היו מיושבי בית לחם הנטופתי : <b>עטרות בית יואב .</b> וגם מיושבי נטופת ועטרות בית יואב חצי מדינת המנחתי תפשו להם בני צרעה והיו יושבים בהם שם מקומות הן מהרי הנטופתי , בענה הנטופתי ( ש''ב כ''ג ) גבורי דוד , ומנחת ויגלום אל מנחת ( לק' ח ) :
<b style="color: gray;">מצודת דוד</b> <b>בית לחם .</b> אנשי בית לחם היו מבניו וגם אנשי נטופה : <b>עטרות וכו' .</b> הם שמות מקומות או משפחות :
<b style="color: gray;">רלב"ג</b> <b>בני שלמא .</b> שהיה אבי בית לחם הם בית לחם וממנו יצאו אלו המשפחות נטופתי ועטרות בית יואב וחצי המנחתי והצרעי . והנה שם חצי המנחתי דומה קצת לשם חצי המנוחות :
<h3>{נה}</h3>
וּמִשְׁפְּח֤וֹת סֹפְרִים֙ (ישבו) [יֹשְׁבֵ֣י] יַעְבֵּ֔ץ תִּרְעָתִ֥ים שִׁמְעָתִ֖ים שׂוּכָתִ֑ים הֵ֚מָּה הַקִּינִ֣ים הַבָּאִ֔ים מֵחַמַּ֖ת אֲבִ֥י בֵית־רֵכָֽב׃
<b style="color: gray;">רש"י</b> <b>ומשפחות סופרים .</b> יושבי יעבץ . סיעת יעבץ שהיה מושל עליהם כדכתיב למטה ויהי יעבץ נכבד מאחיו : <b>תרעתים שמעתים שוכתים .</b> כולם שמות בית אביהם : <b>המה הקינים .</b> והיכן מקומם של אלו והלא הם יושבי קין שם מקום דכתיב הקין וגבעה ותמנה ערים עשר ( יהושע טז ) : <b>הבאים מחמת אבי בית רכב .</b> שיצאו מחמת שהיה של בית רכב וישב בקין , ע''א יעבץ שם של עיר ושל יששכר היתה כדכתיב והרבית וקשיון ואבץ ( שם יט ) . המה הקינים . צורפים ויתנהו לצורף תרגומו לקינאה ( שופטים י''ז ) :
<b style="color: gray;">מצודת דוד</b> <b>ומשפחות סופרים .</b> גם מבניו היו משפחות הסופרים וחכמים סיעת יעבץ אשר ישבו עמו ועסקו בתורה והיו טפלים לו וכמ''ש ויהי יעבץ נכבד מאחיו ( לקמן ד' ) : <b>תרעתים וכו' .</b> הם שמות משפחות הסופרים : <b>המה הקינים .</b> המשפחות האלה היו נקראים בשם כולל קינים : <b>הבאים מחמת .</b> ר''ל יוצאי ירך איש אשר שמו חמת שהיה אבי בית רכב :
<b style="color: gray;">מצודת ציון</b> <b>סופרים .</b> וחכמים ובדרז''ל סופר מברך ובור יוצא ( חולין ק''ח ) :
<b style="color: gray;">רלב"ג</b> <b>ומשפחות סופרים וגו' .</b> אחשוב שהרצון בזה באמרו חמת אבי בית רכב . חרף אבי בית גדר ( פסוק נ''א ) והיו שני שמות לאב ולבן וכמהו תמצא במה שיבא והשלים לזכר המשפחות שיצאו מאלו השלשה שזכר ראשונה והם שובל ושלמא וחרף ואמר כי משפחות חכמים וסופרים היו והם היו יושבי יעבץ קצתם היו נקראים תרעתים וקצתם שמעתים וקצתם שוכתים הנה אלו כלם היו הקינים שבאו מחמת אבי בית רכב . וידמה שבן היה לרכב היה שמו קין וממנו נסתעפו אלו המשפחות והיו נקראות קינים :
<h2>דברי הימים א פרק-ג</h2>
<h3>{א}</h3>
וְאֵ֤לֶּה הָיוּ֙ בְּנֵ֣י דָויִ֔ד אֲשֶׁ֥ר נֽוֹלַד־ל֖וֹ בְּחֶבְר֑וֹן הַבְּכ֣וֹר ׀ אַמְנֹ֗ן לַאֲחִינֹ֙עַם֙ הַיִּזְרְעֵאלִ֔ית שֵׁנִי֙ דָּנִיֵּ֔אל לַאֲבִיגַ֖יִל הַֽכַּרְמְלִֽית׃
<b style="color: gray;">רש"י</b> <b>שני דניאל לאביגיל .</b> ( ובשמואל ב' ג' ) כתוב והשני כלאב לאביגיל ובמדרש ויכלו מפרש לפי שדוד נשא אביגיל אחר מיתת נבל והיו חושדין אותו הבן שהוא של נבל לכך קראו דוד שמות שנים כלאב ודניאל דניאל דני אל כלאב שהיה דומה כולו לאב :
<b style="color: gray;">מצודת ציון</b> <b>דניאל .</b> הוא כלאב האמור ( בב''ש ) :
<h3>{ב}</h3>
הַשְּׁלִשִׁי֙ לְאַבְשָׁל֣וֹם בֶּֽן־מַעֲכָ֔ה בַּת־תַּלְמַ֖י מֶ֣לֶךְ גְּשׁ֑וּר הָרְבִיעִ֖י אֲדֹנִיָּ֥ה בֶן־חַגִּֽית׃
<b style="color: gray;">מצודת דוד</b> <b>לאבשלום .</b> את אבשלום והלמ''ד הוא במקום את וכן הרגו לאבנר ( ש''ב ג ) :
<h3>{ג}</h3>
הַחֲמִישִׁ֥י שְׁפַטְיָ֖ה לַאֲבִיטָ֑ל הַשִּׁשִּׁ֥י יִתְרְעָ֖ם לְעֶגְלָ֥ה אִשְׁתּֽוֹ׃
<b style="color: gray;">רש"י</b> <b>הששי יתרעם לעגלה אשתו .</b> מדרש וכי היא בלבד אשתו אלא שפעת כעגלה וילדתו ושהיתה חביבה עליו כעגלה כמו ( שופטים י''ד ) לולא חרשתם בעגלתי ומפני חביבותה של מיכל קורא אותה אשתו :
<b style="color: gray;">מצודת דוד</b> <b>אשתו .</b> מוסב על כולן לומר כל אחת היתה אשתו לא פילגש :
<h3>{ד}</h3>
שִׁשָּׁה֙ נֽוֹלַד־ל֣וֹ בְחֶבְר֔וֹן וַיִּ֨מְלָךְ־שָׁ֔ם שֶׁ֥בַע שָׁנִ֖ים וְשִׁשָּׁ֣ה חֳדָשִׁ֑ים וּשְׁלֹשִׁ֤ים וְשָׁלוֹשׁ֙ שָׁנָ֔ה מָלַ֖ךְ בִּירוּשָׁלִָֽם׃
<h3>{ה}</h3>
וְאֵ֥לֶּה נוּלְּדוּ־ל֖וֹ בִּירוּשָׁלָ֑יִם שִׁ֠מְעָא וְשׁוֹבָ֞ב וְנָתָ֤ן וּשְׁלֹמֹה֙ אַרְבָּעָ֔ה לְבַת־שׁ֖וּעַ בַּת־עַמִּיאֵֽל׃
<b style="color: gray;">מצודת דוד</b> <b>שמעא .</b> לא מנאם כסדר תולדותם כי שלמה היה הראשון :
<b style="color: gray;">מצודת ציון</b> <b>לבת שוע .</b> היא בת שבע : <b>עמיאל .</b> בהפוך האותיות אליעם האמור ( בש''ב ) :
<b style="color: gray;">רלב"ג</b> <b>שמעא .</b> הוא שמוע שנזכר בספר שמואל ( ב' ה' י''ד ) ולמדנו מזה כי שלמה היה הבן החמישי שהיה לבת שבע מדוד וזה לאות כי דבר בת שבע היה קרוב לעשרים ( צ''ל שלשים ) שנה קודם מות דוד ( עיין רד''ק . המו''ל ) :
<h3>{ו}</h3>
וְיִבְחָ֥ר וֶאֱלִישָׁמָ֖ע וֶאֱלִיפָֽלֶט׃
<b style="color: gray;">רש"י</b> <b>ואלישמע ואליפלט .</b> ואלידע ואליפלט , ( בשמואל ב' ה' ) אינו מונה אליפלט אלא פעם אחת ואינו מונה כי אם ז' וכאן מונה ט' וזהו טעמא אליפלט בנו מת ונולד לו בן אחר לאחר כן ונקרא שמו כמו כן אליפלט שהיה הוא שמנה לשם וגם אלישמע מונה כאן ב' פעמים כמו כן נוכל לומר שמת ונולד לו אחר וגם א' מאלו מת ונשארו שבעה וזה שאינו מונה לשם כי אם שבעה והט' שמונה משום כבודו של דוד שהיו לו בנים הרבה שהרי כל הספר נכתב מפני כבודו של דוד וזרעו :
<h3>{ז}</h3>
וְנֹ֥גַהּ וְנֶ֖פֶג וְיָפִֽיעַ׃
<b style="color: gray;">מצודת דוד</b> <b>ונוגה .</b> בש''ב לא הזכיר נוגה גם לא אליפלט השני ואולי מתו בקטנותם :
<h3>{ח}</h3>
וֶאֱלִישָׁמָ֧ע וְאֶלְיָדָ֛ע וֶאֱלִיפֶ֖לֶט תִּשְׁעָֽה׃
<h3>{ט}</h3>
כֹּ֖ל בְּנֵ֣י דָוִ֑יד מִלְּבַ֥ד בְּֽנֵי־פִֽילַגְשִׁ֖ים וְתָמָ֥ר אֲחוֹתָֽם׃
<b style="color: gray;">מצודת דוד</b> <b>כל בני דויד .</b> אלה כל בני דוד מן הנשים : <b>ותמר .</b> ר''ל ומלבד תמר אחותם :
<h3>{י}</h3>
וּבֶן־שְׁלֹמֹ֖ה רְחַבְעָ֑ם אֲבִיָּ֥ה בְנ֛וֹ אָסָ֥א בְנ֖וֹ יְהוֹשָׁפָ֥ט בְּנֽוֹ׃
<b style="color: gray;">מצודת דוד</b> <b>אביה בנו .</b> של רחבעם וכן מונה והולך המלכים זה אח''ז :
<h3>{יא}</h3>
יוֹרָ֥ם בְּנ֛וֹ אֲחַזְיָ֥הוּ בְנ֖וֹ יוֹאָ֥שׁ בְּנֽוֹ׃
<b style="color: gray;">רש"י</b> <b>אחזיהו בנו יואש .</b> משלמה עד יואש ח' דורות ולפי שראה דוד שהיה זרעו כלה בימי יואש ע''י עתליהו כדכתיב בספר זה ( ב' כ''ב ) ותקם ותדבר , על לשון דבר ע''י סם המות עמד בתפלה ואמר זה המזמור למנצח על השמינית שמונה נימין ( ס''א במנין ) על דור שמיני הושיעה ה' כי גמר חסיד וגו' ( שם ) ונמלט יואש ומן יואש עד יאשיהו ח' דורות שראה דוד שיאשיהו ובניו כולם הולכין לאבדון זה נהרג וזה נקרו עיניו והתפלל עוד על השמינית על דור שמיני ה' אל באפך תוכיחני ( שם ו' ) ובשביל תפילתו נשתיירו בני יהויקים ובכל ספר תהלים אין יותר על השמינית אלא אלו שנים , ומיכניה ( ס''א ומיהויקים ) עד ענני שבעה שהוא מלך המשיח דכתיב ( בדניאל ז' ) וארו עם ענני שמיא ל''ח בנים בין בנים ובין דורות לבנים הקב''ה עשה כן בשביל שאמר להקב''ה ל''ח תשבחות בספר עזרא ( ד''ה א' כ''ט ) ( וקראו ספר עזרא לפי שעזרא כתב ד''ה יוש''ה ) מן ברוך ה' אלהי ישראל וגו' עד ולחזק ל''ח תיבות :
<h3>{יב}</h3>
אֲמַצְיָ֧הוּ בְנ֛וֹ עֲזַרְיָ֥ה בְנ֖וֹ יוֹתָ֥ם בְּנֽוֹ׃
<b style="color: gray;">מצודת דוד</b> <b>עזריה .</b> הוא עוזיה המלך :
<h3>{יג}</h3>
אָחָ֥ז בְּנ֛וֹ חִזְקִיָּ֥הוּ בְנ֖וֹ מְנַשֶּׁ֥ה בְנֽוֹ׃
<h3>{יד}</h3>
אָמ֥וֹן בְּנ֖וֹ יֹאשִׁיָּ֥הוּ בְנֽוֹ׃
<h3>{טו}</h3>
וּבְנֵי֙ יֹאשִׁיָּ֔הוּ הַבְּכוֹר֙ יוֹחָנָ֔ן הַשֵּׁנִ֖י יְהוֹיָקִ֑ים הַשְּׁלִשִׁי֙ צִדְקִיָּ֔הוּ הָרְבִיעִ֖י שַׁלּֽוּם׃
<b style="color: gray;">מצודת דוד</b> <b>הבכור יוחנן .</b> הוא יואחז הנזכר ( במ''ב ) ועם כי יהויקים היה גדול ממנו קראו בכור על כי היה בכור למלכות שמלך קודם יהויקים כמ''ש ( במ''ב ) : <b>שלום .</b> ארז''ל שהוא צדקיה הנזכר וקראו גם רביעי ע''ש שהי' הרביעי למלכות כי יכניה בן יהויקים מלך לפניו :
<b style="color: gray;">רלב"ג</b> <b>ובני יאשיהו הבכור יוחנן וגו' .</b> כבר בארנו בסוף מלכים כי יוחנן לא מלך ( מ''ב כ''ג ל''א ) . וראוי שיתבאר מזה המקום שאין שלום יכניה בן יהויקים שהרי זכרו אחר זה ואמר ובני יהויקים יכניה בנו וזה מבואר מאד :
<h3>{טז}</h3>
וּבְנֵ֖י יְהוֹיָקִ֑ים יְכָנְיָ֥ה בְנ֖וֹ צִדְקִיָּ֥ה בְנֽוֹ׃
<b style="color: gray;">מצודת דוד</b> <b>צדקיה בנו .</b> אין זה צדקיה המלך כי זה הי' בן יכניה וצדקיהו המלך הי' דודו בן יאשיהו :
<h3>{יז}</h3>
וּבְנֵי֙ יְכָנְיָ֣ה אַסִּ֔ר שְׁאַלְתִּיאֵ֖ל בְּנֽוֹ׃
<b style="color: gray;">מצודת דוד</b> <b>ובני יסניה .</b> מלבד צדקיהו הנזכר : <b>שאלתיאל בנו .</b> בן אסר היה :
<b style="color: gray;">רלב"ג</b> <b>ובני יכניה אסר שאלתיאל בנו .</b> אחשוב שהרצון בזה כי אסר היה בן יכניה ושאלתיאל היה בן אסר ומה שאמר ומלכירם ופדיה וגו' הם כלם בני שאלתיאל ולפי שזרובבל היה בן פדיה שהוא בן שאלתיאל אמר בזרובבל שהוא בן שאלתיאל :
<h3>{יח}</h3>
וּמַלְכִּירָ֥ם וּפְדָיָ֖ה וְשֶׁנְאַצַּ֑ר יְקַמְיָ֥ה הוֹשָׁמָ֖ע וּנְדַבְיָֽה׃
<b style="color: gray;">מצודת דוד</b> <b>ומלכירם וכו' .</b> בני שאלתיאל היו ולקצר סמך על המבין שזוכר את הבנים סמוך לאביהם :
<h3>{יט}</h3>
וּבְנֵ֣י פְדָיָ֔ה זְרֻבָּבֶ֖ל וְשִׁמְעִ֑י וּבֶן־זְרֻבָּבֶל֙ מְשֻׁלָּ֣ם וַחֲנַנְיָ֔ה וּשְׁלֹמִ֖ית אֲחוֹתָֽם׃
<b style="color: gray;">מצודת דוד</b> <b>ובני פדיה זרובבל .</b> ומה שנאמר במקומות אחרים זרובבל בן שאלתיאל כי בני בנים הם כבנים : <b>ובן זרובבל .</b> כמו ובני זרובבל ורבים כמוהו :
<h3>{כ}</h3>
וַחֲשֻׁבָ֡ה וָ֠אֹהֶל וּבֶרֶכְיָ֧ה וַֽחֲסַדְיָ֛ה י֥וּשַׁב חֶ֖סֶד חָמֵֽשׁ׃
<b style="color: gray;">רש"י</b> <b>וחסדיה יושב חסד חמש .</b> חמש היו לבד משלומית אחותם :
<b style="color: gray;">מצודת דוד</b> <b>יושב חסד .</b> הוא שם אחד : <b>חמש .</b> הם האמורים במקרא זה ואולי הראשונים היו מאשה אחרת ולזה לא כללם יחד :
<h3>{כא}</h3>
וּבֶן־חֲנַנְיָ֖ה פְּלַטְיָ֣ה וִישַֽׁעְיָ֑ה בְּנֵ֤י רְפָיָה֙ בְּנֵ֣י אַרְנָ֔ן בְּנֵ֥י עֹבַדְיָ֖ה בְּנֵ֥י שְׁכַנְיָֽה׃
<b style="color: gray;">מצודת דוד</b> <b>בני רפיה .</b> רצה לומר בן ישעיה היה ובן רפיה היה ארנון וכו' ולקצר סמך על המבין ובני הוא כמו בן וכמוהו רבים :
<b style="color: gray;">מצודת ציון</b> <b>הבוץ .</b> פשתן כמו אחוז בחבלי בוץ ( אסתר א' ) :
<h3>{כב}</h3>
וּבְנֵ֥י שְׁכַנְיָ֖ה שְׁמַעְיָ֑ה וּבְנֵ֣י שְׁמַעְיָ֗ה חַטּ֡וּשׁ וְ֠יִגְאָל וּבָרִ֧יחַ וּנְעַרְיָ֛ה וְשָׁפָ֖ט שִׁשָּֽׁה׃
<b style="color: gray;">רש"י</b> <b>ובני שמעיה חטוש ויגאל ובריח ונעריה ושפט ששה .</b> אינם אלא ה' ויש בו טעם כמו שכתוב למטה ( כ''ה ) במשמרו' הלוים לידותון בני ידותון גדליהו וצרי וישעיה חשביהו ומתתיהו ששה ואינם כי אם ה' :
<b style="color: gray;">מצודת דוד</b> <b>ששה .</b> אינם אלא חמשה אלא אשתו היתה מעוברת וראה ברה''ק שתלד בן זכר ודוגמתו נאמר בני ידותון וכו' ששה ( לקמן כה ) ואינו חושב כ''א חמשה , או שהוא חוזר על שכניה לומר לשכניה נולדו ששה וחושב הבן עם בני הבן :
<b style="color: gray;">מצודת ציון</b> <b>בעלו .</b> ענין אדון כמו אם בעליו עמו ( שמות כ''ב ) : <b>עתיקים .</b> ענין יושן כמו ועתיק יומין ( דניאל ז' ) :
<h3>{כג}</h3>
וּבֶן־נְעַרְיָ֗ה אֶלְיוֹעֵינַ֧י וְחִזְקִיָּ֛ה וְעַזְרִיקָ֖ם שְׁלֹשָֽׁה׃
<h3>{כד}</h3>
וּבְנֵ֣י אֶלְיוֹעֵינַ֗י (הדיוהו) [הוֹדַוְיָ֡הוּ] וְאֶלְיָשִׁ֡יב וּפְלָיָ֡ה וְ֠עַקּוּב וְיוֹחָנָ֧ן וּדְלָיָ֛ה וַעֲנָ֖נִי שִׁבְעָֽה׃
<h2>דברי הימים א פרק-ד</h2>
<h3>{א}</h3>
בְּנֵ֖י יְהוּדָ֑ה פֶּ֧רֶץ חֶצְר֛וֹן וְכַרְמִ֖י וְח֥וּר וְשׁוֹבָֽל׃
<b style="color: gray;">מצודת דוד</b> <b>בני יהודה וכו' .</b> בא להשלים יחוס בני יהודה ובדרך קצרה מזכיר שוב מי מבניו ובני בניו והם פרץ בן יהודה וחצרון בנו וכרמי בן זמרי בן זרח בן יהודה וחור בן כלב בן חצרון ושובל בן כלב בן חור :
<b style="color: gray;">מצודת ציון</b> <b>.</b> :
<b style="color: gray;">רלב"ג</b> <b>פרץ חצרון וכרמי וגו' .</b> הקודם בזה הפסוק אבי השני לו :
<h3>{ב}</h3>
וּרְאָיָ֤ה בֶן־שׁוֹבָל֙ הוֹלִ֣יד אֶת־יַ֔חַת וְיַ֣חַת הֹלִ֔יד אֶת־אֲחוּמַ֖י וְאֶת־לָ֑הַד אֵ֖לֶּה מִשְׁפְּח֥וֹת הַצָּֽרְעָתִֽי׃
<b style="color: gray;">רש"י</b> <b>וראיה .</b> כן מנהג היחס הזה אף על פי שלא הזכיר עדיין ראיה כי דורות דורות קחשיב וכן בני חלאה צרת וצחר ואתנן וקוץ הוליד , ועדיין לא הזכיר קוץ ומזכיר את בניו :
<b style="color: gray;">מצודת דוד</b> <b>וראיה .</b> הוא הרואה האמור למעלה : <b>אלה משפחות הצרעתי .</b> האמור למעלה שיצאו מבני שובל :
<b style="color: gray;">רלב"ג</b> <b>אלה משפחות הצרעתי .</b> כבר זכר למעלה גם כן כי משובל יצאו משפחות הצרעתי :
<h3>{ג}</h3>
וְאֵ֙לֶּה֙ אֲבִ֣י עֵיטָ֔ם יִזְרְעֶ֥אל וְיִשְׁמָ֖א וְיִדְבָּ֑שׁ וְשֵׁ֥ם אֲחוֹתָ֖ם הַצְלֶלְפּֽוֹנִי׃
<b style="color: gray;">מצודת דוד</b> <b>ואלה .</b> מוסב על המקרא שלאחריו שאמר אלה בני חור וכו' ואמר מלבד בני חור הנזכרים למעלה הנה גם אלה היו בניו והם אבי עיטם יזרעאל וכו' :
<b style="color: gray;">רלב"ג</b> <b>ואלה אבי עיטם וגו' .</b> ידמה ממה שאחר זה שעיטם היה בן חור ולזה אמר אחר זה אלה בני חור בכור אפרתה . ר''ל חור שהיה בן אפרתה והיה אבי בית לחם כי הוא היה אבי שלמא שהיה אבי בית לחם כמו שקדם :
<h3>{ד}</h3>
וּפְנוּאֵל֙ אֲבִ֣י גְדֹ֔ר וְעֵ֖זֶר אֲבִ֣י חוּשָׁ֑ה אֵ֤לֶּה בְנֵי־חוּר֙ בְּכ֣וֹר אֶפְרָ֔תָה אֲבִ֖י בֵּ֥ית לָֽחֶם׃
<b style="color: gray;">מצודת דוד</b> <b>אבי בית לחם .</b> שלמא בן כלב בנו הי' אבי בית לחם ונקרא מ''ש בן בנו וכאומר אבי של אבי בית לחם ואבי האב הוא כאב :
<h3>{ה}</h3>
וּלְאַשְׁחוּר֙ אֲבִ֣י תְק֔וֹעַ הָי֖וּ שְׁתֵּ֣י נָשִׁ֑ים חֶלְאָ֖ה וְנַעֲרָֽה׃
<b style="color: gray;">רש"י</b> <b>ולאשחור אבי תקוע היו שתי נשים .</b> מוסב למעלה ואשת חצרון אביה ותלד לו את אשחור אבי תקוע כי לא יחס עד עתה :
<b style="color: gray;">מצודת דוד</b> <b>ולאשחור .</b> הוא הנזכר למעלה שהיה בן חצרון :
<b style="color: gray;">רלב"ג</b> <b>ולאשחור אבי תקוע .</b> כבר זכרו במה שקדם ובא עתה להזכיר תולדותיו :
<h3>{ו}</h3>
וַתֵּ֨לֶד ל֤וֹ נַעֲרָה֙ אֶת־אֲחֻזָּ֣ם וְאֶת־חֵ֔פֶר וְאֶת־תֵּימְנִ֖י וְאֶת־הָאֲחַשְׁתָּרִ֑י אֵ֖לֶּה בְּנֵ֥י נַעֲרָֽה׃
<h3>{ז}</h3>
וּבְנֵ֖י חֶלְאָ֑ה צֶ֥רֶת (יצחר) [וְצֹ֖חַר] וְאֶתְנָֽן׃
<h3>{ח}</h3>
וְק֣וֹץ הוֹלִ֔יד אֶת־עָנ֖וּב וְאֶת־הַצֹּבֵבָ֑ה וּמִשְׁפְּח֥וֹת אֲחַרְחֵ֖ל בֶּן־הָרֽוּם׃
<b style="color: gray;">מצודת דוד</b> <b>וקוץ .</b> אולי הוא אחד מהנזכרים למעלה והיה נקרא בב' השמות וכן נאמר ברבים כמוהו אשר נמצא בזה הספר אשר לא יזכרו לפנים מי הי' וממי יצא :
<b style="color: gray;">רלב"ג</b> <b>וקוץ הוליד את ענוב .</b> ידמה שהרצון בזה שכבר היה בנה גם כן קוץ שהוליד את ענוב ואת הצבבה ויצאו ממנו משפחות אחרחל בן הרום :
<h3>{ט}</h3>
וַיְהִ֣י יַעְבֵּ֔ץ נִכְבָּ֖ד מֵאֶחָ֑יו וְאִמּ֗וֹ קָרְאָ֨ה שְׁמ֤וֹ יַעְבֵּץ֙ לֵאמֹ֔ר כִּ֥י יָלַ֖דְתִּי בְּעֹֽצֶב׃
<b style="color: gray;">רש"י</b> <b>ואמו קראה שמו יעבץ לאמר כי ילדתי בעצב .</b> וכינה שמו יעבץ ודוגמתו בן אוני ( ס''א ואביו קרא לו בנימין ) ( בראשית ל''ה ) :
<b style="color: gray;">מצודת דוד</b> <b>ויהי יעבץ .</b> גם הוא לא נזכר שמו לפנים מי הוא : <b>ילדתי בעצב .</b> כאשר ילדה אותו היה לה עצבון מה ולזכרון קראה את בנה יעבץ בהפוך אותיות מעצב כאלו תאמר שיהפך העצב לשמחה :
<b style="color: gray;">רלב"ג</b> <b>ויהי יעבץ נכבד מאחיו .</b> ידמה שחלאה קראה אחד מבנים יעבץ כי ילדתו בעצב :
<h3>{י}</h3>
וַיִּקְרָ֣א יַ֠עְבֵּץ לֵאלֹהֵ֨י יִשְׂרָאֵ֜ל לֵאמֹ֗ר אִם־בָּרֵ֨ךְ תְּבָרֲכֵ֜נִי וְהִרְבִּ֤יתָ אֶת־גְּבוּלִי֙ וְהָיְתָ֤ה יָדְךָ֙ עִמִּ֔י וְעָשִׂ֥יתָ מֵּרָעָ֖ה לְבִלְתִּ֣י עָצְבִּ֑י וַיָּבֵ֥א אֱלֹהִ֖ים אֵ֥ת אֲשֶׁר־שָׁאָֽל׃
<b style="color: gray;">רש"י</b> <b>והרבית את גבולי .</b> בנחלות : <b>והיתה ידך עמי ועשית מרעה .</b> אם תהיה עמי ותצילני מרעה לבלתי עצבי שלא יארע לי שום נזק וצער ועצב והוא נדר מה שנדר . ויבא אלהים את אשר שאל . ושלם נדרו ומכאן מביאין ראיה כשפוסקין צדקה ( בצבור ) בעבור מה שאין נודרין אלא נותנין בלא נדר ומדרשו ידוע :
<b style="color: gray;">מצודת דוד</b> <b>והרבית את גבולי .</b> להיות נחלתי מרובה : <b>ידך עמי .</b> לעזרני בעת הצורך : <b>ועשית מרעה .</b> ר''ל תהפוך מהרעה אשר בעבורה נתעצבה אמי בעת ילדה אותי הרעה ההיא תהפוך לטובה לבלתי עצבי כאשר שאלה אמו בקריאת השם יעבץ והנה נדר מה א''כ יהיה ולא פירש מה נדר וכאלו אמר כאשר כן יהיה אשלם גמול הדבר ואלך בדרכי ה' ודוגמתו כל מכה יבוסי וכו' ( ש''ב ה ) ולא פירש מה יעשה לו והוא כאומר הנה יקבל גמול :
<b style="color: gray;">רלב"ג</b> <b>ויקרא יעבץ לאלהי ישראל לאמר וגו' .</b> ידמה שיעבץ היה נשיא השבט או היה אחד מהשופטים ולזה אמר והרבית את גבולי כי לא יתכן שירבה ה' גבול היחיד בזה האופן וידמה שהיה זה במלחמה ונדר דבר מה לה' יתברך אם יעשה לו כן ולא פירש בזה המקום . והרצון בו אם ברך תברכני בזאת המלחמה והרבית את גבולי שאכבוש את אויבי והיתה ידך עמי בזה באופן שתעשה שלא אעצב מרעה שלא תקרה לי ולעמי צרה כלל בזאת המלחמה :
<h3>{יא}</h3>
וּכְל֥וּב אֲחִֽי־שׁוּחָ֖ה הוֹלִ֣יד אֶת־מְחִ֑יר ה֖וּא אֲבִ֥י אֶשְׁתּֽוֹן׃
<b style="color: gray;">רש"י</b> <b>וכלוב אחי שוחה .</b> משפחות הוא דקחשיב בקצור ל' אע''פ שאין מזכירו למעלה וכן ובני קנז אע''פ שלא הזכירו למעלה וכן מעונתי כמו כן לא הזכירו כי כן דרך כל הספר הזה :
<b style="color: gray;">מצודת דוד</b> <b>וכלוב אחי שוחה .</b> לא הוזכרו לפנים גם שניהם ואולי הוזכרו בשם האחד אשר היה להם , או כן דרך הספר להזכיר אנשים ותולדותיהם עם שלא הוזכרו לפנים ממי יצאו ומי אביהם :
<b style="color: gray;">רלב"ג</b> <b>וכלוב אחי שוחה .</b> ידמה שהיה בן עזר אבי חושה ( ד' ד' ) ויהיה חושה ושוחה אחד :
<h3>{יב}</h3>
וְאֶשְׁתּ֗וֹן הוֹלִ֞יד אֶת־בֵּ֤ית רָפָא֙ וְאֶת־פָּסֵ֔חַ וְאֶת־תְּחִנָּ֖ה אֲבִ֣י עִ֣יר נָחָ֑שׁ אֵ֖לֶּה אַנְשֵׁ֥י רֵכָֽה׃
<b style="color: gray;">רש"י</b> <b>אבי עיר נחש .</b> שם עיר ותחנה שר ( היה ) עליה : <b>אלה אנשי רכה .</b> בני אשתון ישבו באותו מקום ברכה , ע''א אנשי רכה המשפחה היתה מכונה אנשי רכה :
<b style="color: gray;">מצודת דוד</b> <b>אלה אנשי רכה .</b> כל בני כלוב היו נקראים אנשי רכה מטעם ידוע אצלם :
<h3>{יג}</h3>
וּבְנֵ֣י קְנַ֔ז עָתְנִיאֵ֖ל וּשְׂרָיָ֑ה וּבְנֵ֥י עָתְנִיאֵ֖ל חֲתַֽת׃
<b style="color: gray;">מצודת דוד</b> <b>ובני קנז .</b> גם הוא לא נזכר לפנים בן מי הי' ( ולא אזכרם עוד מעתה כי מאד רבו ) : <b>עתניאל .</b> הוא היה השופט הראשון על ישראל :
<h3>{יד}</h3>
וּמְעוֹנֹתַ֖י הוֹלִ֣יד אֶת־עָפְרָ֑ה וּשְׂרָיָ֗ה הוֹלִ֤יד אֶת־יוֹאָב֙ אֲבִי֙ גֵּ֣יא חֲרָשִׁ֔ים כִּ֥י חֲרָשִׁ֖ים הָיֽוּ׃
<b style="color: gray;">רש"י</b> <b>ושריה הוליד את יואב אבי גיא חרשים .</b> יואב היה שר של עמק שיש בה חרשים ולמה אני קורא אותה גיא חרשים כי חרשים היו פתרון אותן שישבו בגיא החרשים חרשים המה ועל שמם נקרא הגיא :
<b style="color: gray;">מצודת דוד</b> <b>כי חרשים היו .</b> ר''ל בעבור זה היה נקרא המקום ההוא גיא חרשים על כי היו אנשים חרשים רצה לומר אומני אבן ועץ וברזל :
<h3>{טו}</h3>
וּבְנֵי֙ כָּלֵ֣ב בֶּן־יְפֻנֶּ֔ה עִ֥ירוּ אֵלָ֖ה וָנָ֑עַם וּבְנֵ֥י אֵלָ֖ה וּקְנַֽז׃
<b style="color: gray;">רש"י</b> <b>ובני כלב בן יפונה .</b> אמרו רבותינו כלב בן יפונה זה כלב בן חצרון ולמה נקרא בן יפונה שפינה מעצת מרגלים ואל תתמה שהרי ייחס כבר משפחת כלב בן חצרון שהרי כן הדרך שמייחס קצת ומדלג על משפחה אחרת ואח''כ תופש משפחה ראשונה : <b>ובני אלה וקנז .</b> כך היה שמו וקנז :
<b style="color: gray;">מצודת דוד</b> <b>כלב בן יפונה .</b> הוא כלב בן חצרון ועל שפינה עצמו מעצת המרגלים נקרא בן יפונה כן ארז''ל ועם כי כבר סיפר מתולדותיו בא עתה להשלים ספור כל תולדותיו וכן דרך הספר הזה : <b>וקנז .</b> כי שמו בוי''ו :
<b style="color: gray;">רלב"ג</b> <b>ובני כלב בן יפונה .</b> ידמה שיהיה יפונה פנואל אבי גדור והנה היה אבי גדור לפי שכלב בנו היה אבי ירד שהיה אבי גדור : <b>ובני אלה וקנז .</b> ר''ל ובני אלה קנז :
<h3>{טז}</h3>
וּבְנֵ֖י יְהַלֶּלְאֵ֑ל זִ֣יף וְזִיפָ֔ה תִּירְיָ֖א וַאֲשַׂרְאֵֽל׃
<b style="color: gray;">רלב"ג</b> <b>ובני יהללאל .</b> ידמה שהוא נעם והיו לו שני שמות :
<h3>{יז}</h3>
וּבֶן־עֶזְרָ֔ה יֶ֥תֶר וּמֶ֖רֶד וְעֵ֣פֶר וְיָל֑וֹן וַתַּ֙הַר֙ אֶת־מִרְיָ֣ם וְאֶת־שַׁמַּ֔י וְאֶת־יִשְׁבָּ֖ח אֲבִ֥י אֶשְׁתְּמֹֽעַ׃
<b style="color: gray;">מצודת דוד</b> <b>ותהר .</b> אשתו של מרד הרתה וילדה את מרים והוא שם איש :
<b style="color: gray;">רלב"ג</b> <b>ובן עזרה .</b> ידמה שהוא עירו והיו לו שני שמות : <b>ותהר את מרים ואת שמי ואת ישבח .</b> ר''ל הרתה וילדה שמי וישבח והיו תאומים . או לא זכר שם ההרה ואמר שהיה הרה מבת אחת ושני בנים וידמה שלא היתה יהודיה האשה הראשונה שהרתה מאלו ולזה אמר אחר זה ואשתו היהודיה וידמה שאלו הראשונים הם בני בתיה בת פרעה אשר לקח לו מרד . והשנים ילדה למרד אשתו היהודיה :
<h3>{יח}</h3>
וְאִשְׁתּ֣וֹ הַיְהֻדִיָּ֗ה יָלְדָ֞ה אֶת־יֶ֨רֶד אֲבִ֤י גְדוֹר֙ וְאֶת־חֶ֙בֶר֙ אֲבִ֣י שׂוֹכ֔וֹ וְאֶת־יְקֽוּתִיאֵ֖ל אֲבִ֣י זָנ֑וֹחַ וְאֵ֗לֶּה בְּנֵי֙ בִּתְיָ֣ה בַת־פַּרְעֹ֔ה אֲשֶׁ֥ר לָקַ֖ח מָֽרֶד׃
<b style="color: gray;">רש"י</b> <b>ואשתו היהדיה .</b> אשת כלב שנולדה מיהודית : <b>ירד אבי גדור וגו' .</b> שרי העירות כדכתיב ביהושע ויקדעם וזנוח וחלחול בית צור וגדור ירמות ועדלם שוכה ועזקה . ואלה בני בתיה בת פרעה . הוי''ו מפרדת בין בני יהודיה ובין בני בתיה : <b>אשר לקח מרד .</b> כלב הוא מרד שמרד בעצת מרגלים וכן דרך היחס שאפילו לאחד אומר בני כמו ובני אלה וקנז :
<b style="color: gray;">מצודת דוד</b> <b>ואשתו היהודיה .</b> אשת מרד היהודית כי הראשונה שזכר לא היתה יהודית כי היא היתה בתיה בת פרעה שאמר בסוף המקרא : <b>ואלה .</b> האמורים במקרא שלפניו והם מרים ושמי וכו' אלה היו בני בתיה וכו' :
<h3>{יט}</h3>
וּבְנֵי֙ אֵ֣שֶׁת הֽוֹדִיָּ֔ה אֲח֣וֹת נַ֔חַם אֲבִ֥י קְעִילָ֖ה הַגַּרְמִ֑י וְאֶשְׁתְּמֹ֖עַ הַמַּעֲכָתִֽי׃
<b style="color: gray;">מצודת דוד</b> <b>אחות נחם .</b> אשר היתה אחות נחם : <b>אבי וכו' .</b> ר''ל אלה בניה אבי קעילה וכו' :
<b style="color: gray;">רלב"ג</b> <b>ובני אשת הודיה .</b> ר''ל והם גם כן בני אשת שהיה שמה הודיה והיא אשתו היהודיה שזכר ואמר שהיא אחות נחם ולא נזכר ממה שקדם ממי היה :
<h3>{כ}</h3>
וּבְנֵ֣י שִׁימ֔וֹן אַמְנ֣וֹן וְרִנָּ֔ה בֶּן־חָנָ֖ן (ותולון) [וְתִיל֑וֹן] וּבְנֵ֣י יִשְׁעִ֔י זוֹחֵ֖ת וּבֶן־זוֹחֵֽת׃
<b style="color: gray;">מצודת דוד</b> <b>בן חנן .</b> כן שמו וכן בן זוחת :
<h3>{כא}</h3>
בְּנֵי֙ שֵׁלָ֣ה בֶן־יְהוּדָ֔ה עֵ֚ר אֲבִ֣י לֵכָ֔ה וְלַעְדָּ֖ה אֲבִ֣י מָרֵשָׁ֑ה וּמִשְׁפְּח֛וֹת בֵּית־עֲבֹדַ֥ת הַבֻּ֖ץ לְבֵ֥ית אַשְׁבֵּֽעַ׃
<b style="color: gray;">רש"י</b> <b>בני שלה בן יהודה .</b> לפי שעדיין לא יחסו מיחסו עתה שמשום כבודו של דוד מקדים ליחס בני תמר פרץ וזרח שמהם יצא גם הוא ועכשיו שייחס כל משפחות פרץ מתחיל לייחס כל משפחות שלה שהיו באותו הדור : <b>ומשפחת בית עבודת הבוץ .</b> ליריעות המקדש אף הם היו מבני שלה :
<b style="color: gray;">מצודת דוד</b> <b>ומשפחות וכו' .</b> המשפחות שהיו עובדים עבודת הפשתן המיוחסים לבית אשבע :
<h3>{כב}</h3>
וְיוֹקִ֞ים וְאַנְשֵׁ֣י כֹזֵבָ֗א וְיוֹאָ֧שׁ וְשָׂרָ֛ף אֲשֶׁר־בָּעֲל֥וּ לְמוֹאָ֖ב וְיָשֻׁ֣בִי לָ֑חֶם וְהַדְּבָרִ֖ים עַתִּיקִֽים׃
<b style="color: gray;">רש"י</b> <b>ויוקים ואנשי כזבא .</b> עד וישבי לחם . כל אלה בני שלה בן יהודה : <b>ויואש ושרף .</b> רבותינו אומרים זה מחלון וכליון : <b>והדברים עתיקים .</b> פתרון אל תאמר לפי שהתחלתי לייחס מאנשי דורינו שכולם היו אחרי כן אלא כולן שנאמרו בפסוק זה ( העתיקים ) הראשונים שהיו בימי קדמונים . אשר בעלו למואב . שלקחו נשים מואביות :
<b style="color: gray;">מצודת דוד</b> <b>אשר בעלו למואב .</b> אשר נלחמו עם מואב והיו אדונים להם : <b>וישבי לחם .</b> כן שם איש : <b>והדברים עתיקים .</b> כאומר אף כי אמרתי מדבר מלחמה ונצחון ואין הדבר ידוע הנה אל תתמהו על זה כי הדברים האלה המה מיושנים ועבר זמן דב ונשכח מן הבריות :
<b style="color: gray;">רלב"ג</b> <b>ויואש ושרף אשר בעלו למואב .</b> ד''ל אשר בטלו לבנות מואב : <b>והדברים עתיקים .</b> ר''ל שהם קדומים מאד ואפשר שהיה זה בימי משה בשיטים . ואפשר שהיה בימי השופטים ואפשר עוד שהיו אלו מחלון וכליון והיו להם שני שמות :
<h3>{כג}</h3>
הֵ֚מָּה הַיּ֣וֹצְרִ֔ים וְיֹשְׁבֵ֥י נְטָעִ֖ים וּגְדֵרָ֑ה עִם־הַמֶּ֥לֶךְ בִּמְלַאכְתּ֖וֹ יָ֥שְׁבוּ שָֽׁם׃
<b style="color: gray;">רש"י</b> <b>המה היוצרים .</b> המה יוקים ואנשי כזבא וישבי לחם היו יוצרי חומר למלאכת המלך וגם קדרות למאכל המלך וגם לכהנים : <b>ויושבי נטעים .</b> שהיו עוסקים בנטיעות של מלך : <b>וגדרה .</b> אומנים גודרי גדר אבנים למלאכת המלך : <b>עם המלך .</b> פתרון הושיבן המלך באותן העיירות לפי שהיו עושים מלאכתו דוגמא במשפטים בשואל בעליו עמו לא ישלם כלומר עמו במלאכתו :
<b style="color: gray;">מצודת דוד</b> <b>המה היוצרים .</b> המה היו יוצרי חרס והיו יושבים במקום הנוטעים לנטוע אותם והיו בעלי גדרה ר''ל בונים גדרות וכתלים : <b>עם המלך .</b> כשהיו עם המלך עוסקים במלאכתו היו יושבים שם במקום הנטעים מפני הכנת מלאכתם אבל לא בזולת זה :
<b style="color: gray;">רלב"ג</b> <b>המה היוצרים .</b> ר''ל שהיו עושים כלי חרס : <b>ויושבי נטעים וגדרה .</b> ר''ל שהיו יושבים בחוץ באהלים . ומנטיעות עשו גדרה לשים בין הנטיעות קצת עצים לגדר והנטיעות היו בשורה זה אחר זה ומלאו מה שביניה' בעצים מסובבים בהם שתי וערב וישבו שם לעשות מלאכת המלך :
<h3>{כד}</h3>
בְּנֵ֖י שִׁמְע֑וֹן נְמוּאֵ֣ל וְיָמִ֔ין יָרִ֖יב זֶ֥רַח שָׁאֽוּל׃
<b style="color: gray;">רש"י</b> <b>בני שמעון .</b> לפי ששמעון יושב בחלק יהודה הוא מקדימו ליחסו ולדבר בעיירותיו קודם לראובן :
<b style="color: gray;">מצודת דוד</b> <b>בני שמעון .</b> לפי שהי' שכן ליהודה בנחלתו לזה מיחסו אחריו וקודם ראובן :
<h3>{כה}</h3>
שַׁלֻּ֥ם בְּנ֛וֹ מִבְשָׂ֥ם בְּנ֖וֹ מִשְׁמָ֥ע בְּנֽוֹ׃
<b style="color: gray;">מצודת דוד</b> <b>שלום בנו .</b> של שאול הסמוך לו ומבשם בנו של שלום וכו' :
<h3>{כו}</h3>
וּבְנֵ֖י מִשְׁמָ֑ע חַמּוּאֵ֥ל בְּנ֛וֹ זַכּ֥וּר בְּנ֖וֹ שִׁמְעִ֥י בְנֽוֹ׃
<h3>{כז}</h3>
וּלְשִׁמְעִ֞י בָּנִ֨ים שִׁשָּׁ֤ה עָשָׂר֙ וּבָנ֣וֹת שֵׁ֔שׁ וּלְאֶחָ֕יו אֵ֖ין בָּנִ֣ים רַבִּ֑ים וְכֹל֙ מִשְׁפַּחְתָּ֔ם לֹ֥א הִרְבּ֖וּ עַד־בְּנֵ֥י יְהוּדָֽה׃
<b style="color: gray;">רש"י</b> <b>ולאחיו אין בנים רבים וכל משפחתם לא הרבו עד בני יהודה .</b> לא הרבו בנים כבני יהודה לפי שהיו מועטים וחלק יהודה רב מהם קבל יהודה שמעון בחלקו כי שמעון לא היה לו חלק בא''י שנ' אחלקם ביעקב ואפיצם בישראל ( ראשית מ''ט ) ושנינו בבראשית רבה אחלקם להעמיד סופרים בישראל בבתי כנסיות כו' ומניין שקבלו דכתיב ( יהושע י''ט ) מחבל בני יהודה נחלת בני שמעון כי היה חלק בני יהודה רב מהם וינחלו בני שמעון בתוך נחלתם פן תרבה עליהם חית השדה ומה שכתוב ( שם ) ויעל הגורל לבני שמעון כך היה המעשה הפילו גורל איזה שבט יקבל שמעון בחלקו ונפל הגורל בחלקו של יהודה וגם מה שכתוב ( שופטים א' ) ויאמר יהודה לשמעון אחיו עלה אתי בגורלי ונלחמה בכנעני והלכתי גם אני אתך בחלק שנתתי לך :
<b style="color: gray;">מצודת דוד</b> <b>וכל משפחתם .</b> של בני שמעון לא הרבו בנים לגעת עד מספר בני יהודה אשר שכנו עמהם וכאומר אין המקום גורם מרבית הבנים כי בני יהודה ובני שמעון ישבו יחד ועכ''ז לא נתרבו אלו כאלו :
<b style="color: gray;">רלב"ג</b> <b>וכל משפחתם לא הרבו עד בני יהודה .</b> ר''ל כי אף על פי שהיה לשמעי בנים רבים ובנות רבות הנה כל משפחתם לא הרבו שיהיו שוים ולמספר בני יהודה :
<h3>{כח}</h3>
וַיֵּֽשְׁב֛וּ בִּבְאֵֽר־שֶׁ֥בַע וּמוֹלָדָ֖ה וַחֲצַ֥ר שׁוּעָֽל׃
<b style="color: gray;">רש"י</b> <b>וישבו בבאר שבע .</b> בני שמעון ישבו באותן עיירות של יהודה :
<b style="color: gray;">מצודת דוד</b> <b>וישבו בבאר שבע וכו' .</b> הערים האלה היו בנחלת בני יהודה ונתנה לבני שמעון לשבת בהן ונזכרים המה בספר יהושע קצת בחלוף השמות :
<h3>{כט}</h3>
וּבְבִלְהָ֥ה וּבְעֶ֖צֶם וּבְתוֹלָֽד׃
<h3>{ל}</h3>
וּבִבְתוּאֵ֥ל וּבְחָרְמָ֖ה וּבְצִֽיקְלָֽג׃
<h3>{לא}</h3>
וּבְבֵ֤ית מַרְכָּבוֹת֙ וּבַחֲצַ֣ר סוּסִ֔ים וּבְבֵ֥ית בִּרְאִ֖י וּֽבְשַׁעֲרָ֑יִם אֵ֥לֶּה עָרֵיהֶ֖ם עַד־מְלֹ֥ךְ דָּוִֽיד׃
<b style="color: gray;">רש"י</b> <b>אלה עריהם עד מלוך דוד .</b> פתרון כשהרבו בני יהודה עשו תרעומות על בני שמעון מימי שאול ורצו לגרשם מארצם ולא היה יכול לגרשם ואף כי היה כל ימיו בטירדה ובמלחמות וכשמלך דוד באו שבטו לשאול מבני שמעון את ארצם שהשאילו להם והלך דוד וגר שם כי שאול לא חשש בכך מפני שנאת דוד שהיה מיהודה וזהו שכתב אלה עריהם עד מלך דוד וכשמלך גרשם מפי' רבי אליעזר בר משולם ז''ל וכן פי' לי רבי שלמה בר לוי אחי רבי משה הדרשן :
<b style="color: gray;">מצודת דוד</b> <b>אלה עריהם .</b> אשר ישבו בהן : <b>עד מלוך דוד .</b> אבל כאשר מלך דוד גברה יד בני שבטו וגרשום מנחלתם על כי נתרבו והיה צר להם המקום לשבת עם בני שמעון :
<h3>{לב}</h3>
וְחַצְרֵיהֶם֙ עֵיטָ֣ם וָעַ֔יִן רִמּ֥וֹן וְתֹ֖כֶן וְעָשָׁ֑ן עָרִ֖ים חָמֵֽשׁ׃
<b style="color: gray;">רש"י</b> <b>וחצריהם .</b> הכפרים מי היו עיטם ועין ורמון וגו' :
<b style="color: gray;">מצודת דוד</b> <b>וחצריהם .</b> אבל חצרי הערים שזכר הם עיטם וכו' ואף שאמר בסוף המקרא ערים חמש מ''מ אל מול הערים שזכר בראשונה יחשבו כחצרים :
<b style="color: gray;">מצודת ציון</b> <b>וחצריהם .</b> הם המקומות הסמוכות לעיר וקטנות מהן ואין מוקפות חומה :
<h3>{לג}</h3>
וְכָל־חַצְרֵיהֶ֗ם אֲשֶׁ֧ר סְבִיב֛וֹת הֶעָרִ֥ים הָאֵ֖לֶּה עַד־בָּ֑עַל זֹ֚את מוֹשְׁבֹתָ֔ם וְהִתְיַחְשָׂ֖ם לָהֶֽם׃
<b style="color: gray;">רש"י</b> <b>זאת מושבותם והתיחשם להם .</b> פתרון אע''פ שייחסם כאן מקצתן אל תאמר שלא היו כי אם אותן שהרי יש ספר יחוס אחר ושם היו יחוסין כל שבט ושבט כך היה לפרש יחוסו בפני עצמו :
<b style="color: gray;">מצודת דוד</b> <b>הערים האלה .</b> הם עיטם וכו' : <b>עד בעל .</b> החצרות המגיעות עד בעל : <b>זאת .</b> המחוז הזאת נשארה להם לשבת בה : <b>והתיחשם להם .</b> המקומות האלה נשארו מיוחסות לבני שמעון ( ועם כי עיקר שם יחוס הונח על גלוי משפחת האיש לדעת מבני מי הוא הנה הושאל על הגלות העיר לדעת של מי הוא וכן על הגלות האיש לדעת מאיזה עם הוא או מאיזה מקום וכן קראו המדקדקים להיו''ד של מצרי ואדומי , יו''ד היחס ) :
<h3>{לד}</h3>
וּמְשׁוֹבָ֣ב וְיַמְלֵ֔ךְ וְיוֹשָׁ֖ה בֶּן־אֲמַצְיָֽה׃
<b style="color: gray;">רש"י</b> <b>ומשובב .</b> וכל הכתובין :
<h3>{לה}</h3>
וְיוֹאֵ֑ל וְיֵהוּא֙ בֶּן־י֣וֹשִׁבְיָ֔ה בֶּן־שְׂרָיָ֖ה בֶּן־עֲשִׂיאֵֽל׃
<b style="color: gray;">מצודת דוד</b> <b>אלה הבאים בשמות .</b> רצה לומר אלה הנזכרים בשמותם היו נשיאי' במשפחות' ובית אבותיהם התחזקו להיות עם רב ולא יכלו לשבת בהמחוז הנשאר :
<h3>{לו}</h3>
וְאֶלְיוֹעֵינַ֡י וְֽיַעֲקֹ֡בָה וִ֠ישׁוֹחָיָה וַעֲשָׂיָ֧ה וַעֲדִיאֵ֛ל וִישִׂימִאֵ֖ל וּבְנָיָֽה׃
<h3>{לז}</h3>
וְזִיזָ֨א בֶן־שִׁפְעִ֧י בֶן־אַלּ֛וֹן בֶּן־יְדָיָ֥ה בֶן־שִׁמְרִ֖י בֶּן־שְׁמַֽעְיָֽה׃
<h3>{לח}</h3>
אֵ֚לֶּה הַבָּאִ֣ים בְּשֵׁמ֔וֹת נְשִׂיאִ֖ים בְּמִשְׁפְּחוֹתָ֑ם וּבֵית֙ אֲב֣וֹתֵיהֶ֔ם פָּרְצ֖וּ לָרֽוֹב׃
<b style="color: gray;">רש"י</b> <b>אלה הבאים .</b> בשמות נשיאים במשפחותם : <b>ובית אבותיהם פרצו לרוב .</b> לא היה להם מקום לישב :
<b style="color: gray;">מצודת ציון</b> <b>פרצו .</b> ענין התחזקות כמו מה פרצת ( בראשית ל''ה ) :
<h3>{לט}</h3>
וַיֵּלְכוּ֙ לִמְב֣וֹא גְדֹ֔ר עַ֖ד לְמִזְרַ֣ח הַגָּ֑יְא לְבַקֵּ֥שׁ מִרְעֶ֖ה לְצֹאנָֽם׃
<b style="color: gray;">רש"י</b> <b>וילכו .</b> על כן למבוא גדור וגו' לבקש מרעה לצאנם :
<b style="color: gray;">מצודת דוד</b> <b>וילכו .</b> ולזה הלכו עד המקום שבאים בה אל גדר וכו' לבקש מקום מרעה :
<b style="color: gray;">רלב"ג</b> <b>וילכו למבוא גדור עד למזרח הגיא .</b> גדור הוא שם עיר :
<h3>{מ}</h3>
וַֽיִּמְצְא֤וּ מִרְעֶה֙ שָׁמֵ֣ן וָט֔וֹב וְהָאָ֙רֶץ֙ רַחֲבַ֣ת יָדַ֔יִם וְשֹׁקֶ֖טֶת וּשְׁלֵוָ֑ה כִּ֣י מִן־חָ֔ם הַיֹּשְׁבִ֥ים שָׁ֖ם לְפָנִֽים׃
<b style="color: gray;">רש"י</b> <b>כי מן חם היושבים שם לפנים .</b> בשקט ובשלוה היו יושבים ולא בא אדם להרע להם לפיכך לא נזהרו כשבאו עליהם להלחם ודוגמתו בשופטים ויבאו על ליש על עם שקט ובוטח וגו' ודבר אין להם עם אדם לפי שהיו שקטים לא היו יראים ולא כרתו ברית עם שום אדם לעזרם לפיכך נצחום אותם חמש מאות וגם כתיב לשם כמשפט צידונים שקט ובוטח וגו' :
<b style="color: gray;">מצודת דוד</b> <b>רחבת ידים .</b> מקומות רחבות וגדולות : <b>ושוקטת ושלוה .</b> עמה יושבת בהשקט ואינה נשמרת מן המלחמה : <b>כי מן חם .</b> כי המה מבני חם היושבים שמה מימים קדמונים ולא היה מי מערער על ארצם להיות נשמרים מן המלחמה :
<b style="color: gray;">מצודת ציון</b> <b>ידים .</b> מקומות כמו יד אבשלום ( ש''ב יח ) :
<h3>{מא}</h3>
וַיָּבֹ֡אוּ אֵלֶּה֩ הַכְּתוּבִ֨ים בְּשֵׁמ֜וֹת בִּימֵ֣י ׀ יְחִזְקִיָּ֣הוּ מֶֽלֶךְ־יְהוּדָ֗ה וַיַּכּ֨וּ אֶת־אָהֳלֵיהֶ֜ם וְאֶת־(המעינים) [הַמְּעוּנִ֨ים] אֲשֶׁ֤ר נִמְצְאוּ־שָׁ֙מָּה֙ וַיַּחֲרִימֻם֙ עַד־הַיּ֣וֹם הַזֶּ֔ה וַיֵּשְׁב֖וּ תַּחְתֵּיהֶ֑ם כִּֽי־מִרְעֶ֥ה לְצֹאנָ֖ם שָֽׁם׃
<b style="color: gray;">מצודת דוד</b> <b>הכתובים בשמות .</b> הם שובב וימלך וכו' : <b>את אהליהם .</b> רצה לומר יושבי האהלים : <b>המעונים .</b> שם אומה מעון : <b>עד היום הזה .</b> רצה לומר נחרמו ונאבדו משם עד היום הזה ולא חזרו לה אף לאחר שגלו ישראל מארצם : <b>וישבו .</b> אז בעת שהחרימום ישבו במקומם כי מקום מרעה היא והוטב בעיניהם :
<b style="color: gray;">רלב"ג</b> <b>ואת המעונים .</b> הנה המעונים הוא כמו מעונים בחול''ם . והרצון בו המקומות הבנוים אשר שם שהיו יושבים שם רועים או היו שם מגדלים להביא תבואת שדותיהם וכרמיהם וצאנם שם ואת כל זה הכו . והיה זה בימי יחזקיהו מלך יהודה וידמה שהיה זה אחר גלות עשרת השבטים ושם נשארו אלו :
<h3>{מב}</h3>
וּמֵהֶ֣ם ׀ מִן־בְּנֵ֣י שִׁמְע֗וֹן הָלְכוּ֙ לְהַ֣ר שֵׂעִ֔יר אֲנָשִׁ֖ים חֲמֵ֣שׁ מֵא֑וֹת וּפְלַטְיָ֡ה וּ֠נְעַרְיָה וּרְפָיָ֧ה וְעֻזִּיאֵ֛ל בְּנֵ֥י יִשְׁעִ֖י בְּרֹאשָֽׁם׃
<b style="color: gray;">מצודת דוד</b> <b>ומהם .</b> וחוזר ומפרש מן בני שמעון : <b>בראשס .</b> המה היו הראשים להם :
<h3>{מג}</h3>
וַיַּכּ֕וּ אֶת־שְׁאֵרִ֥ית הַפְּלֵטָ֖ה לַעֲמָלֵ֑ק וַיֵּ֣שְׁבוּ שָׁ֔ם עַ֖ד הַיּ֥וֹם הַזֶּֽה׃
<b style="color: gray;">רש"י</b> <b>ויכו את שארית הפליטה .</b> מהכרתת דוד כי דוד הכרית כל זכר באדום :
<b style="color: gray;">מצודת דוד</b> <b>את שארית הפלטה .</b> הנשארה מה שלא החרימם שאול ודוד שנאמר בו עד הכרית כל זכר באדום ( מ''א י''א ) ועמלק הוא מבני אדום : <b>עד היום הזה .</b> כי חזרו לשבת בה כאשר שבו מבבל :
<b style="color: gray;">מצודת ציון</b> <b>הפלטה .</b> ענין שיור כמו שריד ופליט ( יהושע ח' ) :
<h2>דברי הימים א פרק-ה</h2>
<h3>{א}</h3>
וּבְנֵ֨י רְאוּבֵ֥ן בְּכֽוֹר־יִשְׂרָאֵל֮ כִּ֣י ה֣וּא הַבְּכוֹר֒ וּֽבְחַלְּלוֹ֙ יְצוּעֵ֣י אָבִ֔יו נִתְּנָה֙ בְּכֹ֣רָת֔וֹ לִבְנֵ֥י יוֹסֵ֖ף בֶּן־יִשְׂרָאֵ֑ל וְלֹ֥א לְהִתְיַחֵ֖שׂ לַבְּכֹרָֽה׃
<b style="color: gray;">רש"י</b> <b>ובני ראובן בכור ישראל .</b> ואם תאמר אם כן שהיה בכור למה לא יצא ממנו מלכות כי הוא בודאי הבכור ובחללו יצועי אביו נתנה בכורתו לבני יוסף ואם תאמר אם כן למה לא מלכו בני יוסף לכך אמר ולא להתייחס לבכורה חלק בכורות ולא בכור כי יהודה אפילו לא חלל ראובן הבכורה ולא נלקחה ממנו אפילו הכי היה הגון יהודה למלך :
<b style="color: gray;">מצודת דוד</b> <b>כי הוא הבכור .</b> ר''ל עם כי הוא הבכור והיה א''כ מהראוי להזכיר יחוסו ראשון : <b>ובחללו .</b> אבל בעת שחלל ובזה יצועי אביו ובלבלה לבל יהא מצוי תדיר אצל בלהה אז נלקחה הבכורה מעמו ונתנה ליוסף להיות נוטל פי שנים כבכור להיות בניו נחלקים לשני שבטים : <b>ולא להתיחש לבכורה .</b> לא שיהיה יוסף מיוחש לבכורה מכל וכל לשיצא ממנו גם המלכות :
<b style="color: gray;">מצודת ציון</b> <b>ובחללו .</b> מלשון חולין ובזיון : <b>יצועי .</b> מצעת המיטה וכן על ערש יצועי ( תהלים קל''ב ) :
<b style="color: gray;">רלב"ג</b> <b>ובחללו יצועי אביו .</b> ר''ל ששכב את בלהה פלגש אביו נתנה בכורתו ליוסף שהיו לו שני חלקים בירושת הארץ . וכבר בארנו בבאורנו לדברי התורה אי זה תועלת היה זה לבני יוסף והנה היתה ירושת הארץ על פי המספר כי יחשב מפני זה שלא יהיה בזה תועלת ליוסף : <b>ולא להתיחש לבכורה .</b> כי לפי היחש יהיה ראובן בכור :
<h3>{ב}</h3>
כִּ֤י יְהוּדָה֙ גָּבַ֣ר בְּאֶחָ֔יו וּלְנָגִ֖יד מִמֶּ֑נּוּ וְהַבְּכֹרָ֖ה לְיוֹסֵֽף׃
<b style="color: gray;">רש"י</b> <b>כי יהודה גבר באחיו .</b> שנאמר גור אריה יהודה ( ראשית מ''ט ) : <b>ולנגיד ממנו .</b> שיצא ממנו מלכות ועל שם כך נקרא המלך נגיד שהוא המוציא והמביא והבכורה והמלכות נטלה מראובן ונתנה המלכות ליהודה כדכתיב כי יהודה גבר באחיו אבל חלק הבכורה נתנה ליוסף לשני בניו : <b>בני ראובן בכור ישראל .</b> מתחיל עתה כבראשונה :
<b style="color: gray;">מצודת דוד</b> <b>כי יהודה גבר באחיו .</b> בדבר המלוכה גבר יהודה מכל אחיו : <b>ולנגיד ממנו .</b> ר''ל להעמיד נגיד ומלך על ישראל אמר יעקב שיהא ממנו : <b>והבכורה .</b> בדבר נחלת השבטים היא לבדה נתנה ליוסף וכאומר הנה על כי לא נשאר מה מן המעלה לראובן לזה אמרו עד כה והקדים ליהודה מפני כבוד המלוכה : <b>שמעיה בנו וכו' .</b> כל מה שחשב היה אחד בן אחד :
<h3>{ג}</h3>
בְּנֵ֥י רְאוּבֵ֖ן בְּכ֣וֹר יִשְׂרָאֵ֑ל חֲנ֥וֹךְ וּפַלּ֖וּא חֶצְר֥וֹן וְכַרְמִֽי׃
<h3>{ד}</h3>
בְּנֵ֖י יוֹאֵ֑ל שְׁמַֽעְיָ֥ה בְנ֛וֹ גּ֥וֹג בְּנ֖וֹ שִׁמְעִ֥י בְנֽוֹ׃
<b style="color: gray;">רש"י</b> <b>בני יואל .</b> דורות דורות קחשיב :
<b style="color: gray;">רלב"ג</b> <b>בני יואל וגו' .</b> הנה יואל היה מראובן לפי הנראה ולא פורש איך :
<h3>{ה}</h3>
מִיכָ֥ה בְנ֛וֹ רְאָיָ֥ה בְנ֖וֹ בַּ֥עַל בְּנֽוֹ׃
<h3>{ו}</h3>
בְּאֵרָ֣ה בְנ֔וֹ אֲשֶׁ֣ר הֶגְלָ֔ה תִּלְּגַ֥ת פִּלְנְאֶ֖סֶר מֶ֣לֶךְ אַשֻּׁ֑ר ה֥וּא נָשִׂ֖יא לָרֽאוּבֵנִֽי׃
<b style="color: gray;">רש"י</b> <b>אשר הגלה תלגת פלנאסר .</b> קודם לסנחרב וכן היה סדרן פול ( מלכים ב' ט''ו ) הי' כשמלך מנחם בן גדי ובימי פקח בן רמליה ( שם ) בא תגלת פלנאסר מלך אשור ובימי הושע בן אלה ( שם י''ז ) בא שלמנאסר מלך אשור ( שם ט''ו ) ובימי חזקיהו סנחרב ופירשו רבותינו פול וכולם סנחרב : <b>הוא נשיא לראובני .</b> באותו זמן שהגלוהו תלגת פלנאסר :
<b style="color: gray;">מצודת דוד</b> <b>אשר הגלה וכו' .</b> רצה לומר אשר בעת שהגלה תלגת וכו' היה הוא אז נשיא לבני ראובן :
<b style="color: gray;">רלב"ג</b> <b>אשר הגלה תלגת פלנאסר וגו' .</b> זה היה הגלות הראשון אשר הגלו בו ראובן וגד וחצי שבט מנשה כמו שבארנו בספר מלכים :
<h3>{ז}</h3>
וְאֶחָיו֙ לְמִשְׁפְּחֹתָ֔יו בְּהִתְיַחֵ֖שׂ לְתֹלְדוֹתָ֑ם הָרֹ֥אשׁ יְעִיאֵ֖ל וּזְכַרְיָֽהוּ׃
<b style="color: gray;">רש"י</b> <b>בהתיחש לתולדותם הראש יעיאל וזכריהו .</b> פתרון הרי לא יחסתי לך מן ראובן כי אם קצת ועיקר יחוסו במקום יחוסו על דברי הימים למלכי ישראל היה יעיאל וזכריה הראש שעל ידן כלה יחוסן :
<b style="color: gray;">מצודת דוד</b> <b>ואחיו .</b> מיודעיו וחבריו של בארה : <b>למשפחותיו וכו' .</b> ר''ל כ''א למשפחות בהתיחסם לסדר תולדותם היה נראה אשר יעיאל היה הראש מכולם וזכריה אחריו על כי אבותיהם היו אנשי המעלה יותר מאבות כולם :
<h3>{ח}</h3>
וּבֶ֙לַע֙ בֶּן־עָזָ֔ז בֶּן־שֶׁ֖מַע בֶּן־יוֹאֵ֑ל ה֚וּא יוֹשֵׁ֣ב בַּעֲרֹעֵ֔ר וְעַד־נְב֖וֹ וּבַ֥עַל מְעֽוֹן׃
<b style="color: gray;">רש"י</b> <b>ועד נבו ובעל מעון .</b> שבימים קדמונים קודם שבאו לידי ישראל נקראו נבו ובעל מעון ע''ש תועבותם כי כן היה מנהג עובדי כוכבים ומזלות עד היום ההוא לקראת תועבותיהם בשם עיירותיהם אבל כשבאו לידי ישראל הסבו שמותם כדכתיב ואת נבו ואת בעל מעון מוסבות שם ( במדבר ל''ב ) כלו' ישראל הסבו שמותם ואת שבמה לפי שלא נקראה ע''ש תועבותיה לא הסבו שמה ובמגילה מפרש כי נבו ובעל מעון שם עבודת כוכבים הם :
<b style="color: gray;">מצודת דוד</b> <b>הוא יושב .</b> זרעו ישבו בגבול ערוער : <b>ועד נבו .</b> הוא הרוחב מצפון לדרום :
<h3>{ט}</h3>
וְלַמִּזְרָ֗ח יָשַׁב֙ עַד־לְב֣וֹא מִדְבָּ֔רָה לְמִן־הַנָּהָ֖ר פְּרָ֑ת כִּ֧י מִקְנֵיהֶ֛ם רָב֖וּ בְּאֶ֥רֶץ גִּלְעָֽד׃
<b style="color: gray;">מצודת דוד</b> <b>ולמזרח ישב .</b> כלפי המזרח ישבו עד המקום שבאים בה למדבר למן הנהר פרת והלאה אף כי נהר פרת היא גבול א''י למזרח נתרחקו להלאה כי נתרבו מקניהם מלשבת בארץ הגלעד כי היה צר להם המקום :
<h3>{י}</h3>
וּבִימֵ֣י שָׁא֗וּל עָשׂ֤וּ מִלְחָמָה֙ עִם־הַֽהַגְרִאִ֔ים וַֽיִּפְּל֖וּ בְּיָדָ֑ם וַיֵּשְׁבוּ֙ בְּאָ֣הֳלֵיהֶ֔ם עַֽל־כָּל־פְּנֵ֖י מִזְרָ֥ח לַגִּלְעָֽד׃
<b style="color: gray;">רש"י</b> <b>עם ההגראים .</b> הם הישמעאלים וע''ש אמם קוראם הגראים בני הגר היו : <b>וישבו באהליהם .</b> שכן מנהג ערביים לישב באהלים :
<b style="color: gray;">מצודת דוד</b> <b>באהליהם .</b> של ההגריאים : <b>על כל פני .</b> על כל עבר המזרחי מול הגלעד :
<b style="color: gray;">מצודת ציון</b> <b>ההגדאים .</b> המה בני ישמעאל ונקראים ע''ש הגר אמו :
<b style="color: gray;">רלב"ג</b> <b>ההגראים .</b> הם בני הגר ר''ל בני ישמעאל :
<h3>{יא}</h3>
וּבְנֵי־גָ֣ד לְנֶגְדָּ֗ם יָֽשְׁב֛וּ בְּאֶ֥רֶץ הַבָּשָׁ֖ן עַד־סַלְכָֽה׃
<b style="color: gray;">רש"י</b> <b>ובני גד לנגדם ישבו .</b> אצלם כמו ואלכה לנגדך ( ראשי' י''ג ) :
<b style="color: gray;">מצודת ציון</b> <b>לנגדם .</b> בשוה להם וכן ואלכה לנגדך ( בראשית לג ) :
<h3>{יב}</h3>
יוֹאֵ֣ל הָרֹ֔אשׁ וְשָׁפָ֖ם הַמִּשְׁנֶ֑ה וְיַעְנַ֥י וְשָׁפָ֖ט בַּבָּשָֽׁן׃
<b style="color: gray;">מצודת דוד</b> <b>בבשן .</b> אלה הארבעה היו ראשים בבשן :
<b style="color: gray;">מצודת ציון</b> <b>המשנה .</b> שני לו במעלה :
<h3>{יג}</h3>
וַאֲחֵיהֶ֞ם לְבֵ֣ית אֲבוֹתֵיהֶ֗ם מִֽיכָאֵ֡ל וּמְשֻׁלָּ֡ם וְ֠שֶׁבַע וְיוֹרַ֧י וְיַעְכָּ֛ן וְזִ֥יעַ וָעֵ֖בֶר שִׁבְעָֽה׃
<b style="color: gray;">רש"י</b> <b>ואחיהם לבית אבותיהם .</b> במקום יחוסן : <b>מיכאל ומשלם .</b> אלו היו ראשי אבותיהם של אותו היחס כי כולם התיחסו בימי יותם מלך יהודה ובימי ירבעם מלך ישראל :
<b style="color: gray;">מצודת דוד</b> <b>ואחיהם .</b> מיודעיהם ורעיהם שהיו ראשים לבית אבותיהם הם מיכאל וכו' :
<h3>{יד}</h3>
אֵ֣לֶּה ׀ בְּנֵ֣י אֲבִיחַ֗יִל בֶּן־חוּרִ֡י בֶּן־יָ֠רוֹחַ בֶּן־גִּלְעָ֧ד בֶּן־מִיכָאֵ֛ל בֶּן־יְשִׁישַׁ֥י בֶּן־יַחְדּ֖וֹ בֶּן־בּֽוּז׃
<h3>{טו}</h3>
אֲחִי֙ בֶּן־עַבְדִּיאֵ֣ל בֶּן־גּוּנִ֔י רֹ֖אשׁ לְבֵ֥ית אֲבוֹתָֽם׃
<b style="color: gray;">מצודת דוד</b> <b>ראש וכו' .</b> היה ראש לבית אבותם של האנשים אשר עמו :
<h3>{טז}</h3>
וַיֵּֽשְׁב֛וּ בַּגִּלְעָ֥ד בַּבָּשָׁ֖ן וּבִבְנֹתֶ֑יהָ וּבְכָֽל־מִגְרְשֵׁ֥י שָׁר֖וֹן עַל־תּוֹצְאוֹתָֽם׃
<b style="color: gray;">מצודת דוד</b> <b>על תוצאותס .</b> כמו עד תוצאותם רצה לומר עד סופי הגבולים :
<b style="color: gray;">מצודת ציון</b> <b>ובבנותיה .</b> הכפרים הסמוכים לה : <b>מגרשי .</b> הם הבתים העומדים מחוץ לחומות העיר הנראים כאלו נגרשו מן העיר :
<h3>{יז}</h3>
כֻּלָּם֙ הִתְיַחְשׂ֔וּ בִּימֵ֖י יוֹתָ֣ם מֶֽלֶךְ־יְהוּדָ֑ה וּבִימֵ֖י יָרָבְעָ֥ם מֶֽלֶךְ־יִשְׂרָאֵֽל׃
<b style="color: gray;">מצודת דוד</b> <b>התיחשו .</b> חקרו לדעת סדר תולדותם בימי יותם כשהיה שופט מעת שנתנגע עוזיה אביו אבל לא מלך בימי ירבעם כ''א לאחר מותו כמ''ש במלכים ב' :
<h3>{יח}</h3>
בְּנֵֽי־רְאוּבֵ֨ן וְגָדִ֜י וַחֲצִ֥י שֵֽׁבֶט־מְנַשֶּׁה֮ מִן־בְּנֵי־חַיִל֒ אֲ֠נָשִׁים נֹשְׂאֵ֨י מָגֵ֤ן וְחֶ֙רֶב֙ וְדֹ֣רְכֵי קֶ֔שֶׁת וּלְמוּדֵ֖י מִלְחָמָ֑ה אַרְבָּעִ֨ים וְאַרְבָּעָ֥ה אֶ֛לֶף וּשְׁבַע־מֵא֥וֹת וְשִׁשִּׁ֖ים יֹצְאֵ֥י צָבָֽא׃
<b style="color: gray;">רש"י</b> <b>בני ראובן וגד וחצי שבט מנשה מן בני חיל וגו' .</b> כלומר כולם נתקבצו ועשו מלחמה עם ההגריאים :
<b style="color: gray;">מצודת דוד</b> <b>מן בני חיל .</b> ר''ל מן בני חיל התאספו אנשים וכו' : <b>יוצאי צבא .</b> הראוים לצאת בצבא מלחמה :
<b style="color: gray;">מצודת ציון</b> <b>ודורכי .</b> הדרך הוא לדרוך ברגל על הקשת למתחו היטב לירות למרחוק : <b>ולמודי .</b> ענין ההרגל כמו וילמד לטרוף טרף ( יחזקאל יט ) :
<h3>{יט}</h3>
וַיַּעֲשׂ֥וּ מִלְחָמָ֖ה עִם־הַֽהַגְרִיאִ֑ים וִיט֥וּר וְנָפִ֖ישׁ וְנוֹדָֽב׃
<b style="color: gray;">רש"י</b> <b>ויטור ונפיש .</b> בניו של ישמעאל הם :
<b style="color: gray;">מצודת ציון</b> <b>ויטור וגו' .</b> גם המה מבני ישמעאל :
<b style="color: gray;">רלב"ג</b> <b>עם ההגריאים ויטור .</b> ר''ל עם בני הגר יטור ונפיש ונודב ותהיה וא''ו של ויטור נוספת :
<h3>{כ}</h3>
וַיֵּעָזְר֣וּ עֲלֵיהֶ֔ם וַיִּנָּתְנ֤וּ בְיָדָם֙ הַֽהַגְרִיאִ֔ים וְכֹ֖ל שֶׁ֣עִמָּהֶ֑ם כִּ֠י לֵאלֹהִ֤ים זָעֲקוּ֙ בַּמִּלְחָמָ֔ה וְנַעְתּ֥וֹר לָהֶ֖ם כִּי־בָ֥טְחוּ בֽוֹ׃
<b style="color: gray;">רש"י</b> <b>ויעזרו עליהם .</b> כי ה' עזרם : <b>וינתנו בידם ההגריאים וכל שעמהם .</b> אומות אחרים לעזרם : <b>ונעתור להם .</b> דוגמת ויעתר להם ה' :
<b style="color: gray;">מצודת דוד</b> <b>ויעזרו עליהם .</b> היו נעזרים מה' להתגבר עליהם : <b>וכל שעמהם .</b> וכל אשר היו עמהם בעזרתם : <b>ונעתור להם .</b> קבל עתר תפלתם :
<b style="color: gray;">מצודת ציון</b> <b>ונעתור .</b> ענין רבוי כמו ועתר ענן הקטורת ( שם ח ) :
<h3>{כא}</h3>
וַיִּשְׁבּ֣וּ מִקְנֵיהֶ֗ם גְּֽמַלֵּיהֶ֞ם חֲמִשִּׁ֥ים אֶ֙לֶף֙ וְצֹ֗אן מָאתַ֤יִם וַחֲמִשִּׁים֙ אֶ֔לֶף וַחֲמוֹרִ֖ים אַלְפָּ֑יִם וְנֶ֥פֶשׁ אָדָ֖ם מֵ֥אָה אָֽלֶף׃
<b style="color: gray;">מצודת דוד</b> <b>מקניהם .</b> מתחלה כלל וחוזר ומפרש גמליהם וכו' :
<b style="color: gray;">מצודת ציון</b> <b>וישבו .</b> מל' שביה :
<h3>{כב}</h3>
כִּֽי־חֲלָלִ֤ים רַבִּים֙ נָפָ֔לוּ כִּ֥י מֵהָאֱלֹהִ֖ים הַמִּלְחָמָ֑ה וַיֵּשְׁב֥וּ תַחְתֵּיהֶ֖ם עַד־הַגֹּלָֽה׃
<b style="color: gray;">מצודת דוד</b> <b>כי חללים רבים נפלו .</b> כאומר אין לתמוה איך אפשר אשר מ''ד אלף ותש''ס יקחו בשבי מאה אלף כי בעבור שנפלו מן ההגריאים חללים רבים כי נצחון המלחמה היתה מה' ובעזרתו ולזה נפל פחד היהודים עליהם ומסרו עצמן לשבי : <b>תחתיהם .</b> במקום ההגריאים :
<h3>{כג}</h3>
וּבְנֵ֗י חֲצִי֙ שֵׁ֣בֶט מְנַשֶּׁ֔ה יָשְׁב֖וּ בָּאָ֑רֶץ מִבָּשָׁ֞ן עַד־בַּ֧עַל חֶרְמ֛וֹן וּשְׂנִ֥יר וְהַר־חֶרְמ֖וֹן הֵ֥מָּה רָבֽוּ׃
<b style="color: gray;">מצודת דוד</b> <b>ישבו בארץ .</b> המה חזרו מן המלחמה וישבו בארצם אולם התפשטו מבשן עד בעל חרמון וכו' כי המה רבו והיה צר להם המקום אשר ישבו בה מבראשונה ולזה התפשטו לשבת במקום אחיהם אשר הלכו מזה למקום ההגריאים :
<h3>{כד}</h3>
וְאֵ֖לֶּה רָאשֵׁ֣י בֵית־אֲבוֹתָ֑ם וְעֵ֡פֶר וְיִשְׁעִ֡י וֶאֱלִיאֵ֡ל וְ֠עַזְרִיאֵל וְיִרְמְיָ֨ה וְהוֹדַוְיָ֜ה וְיַחְדִּיאֵ֗ל אֲנָשִׁים֙ גִּבּ֣וֹרֵי חַ֔יִל אַנְשֵׁ֣י שֵׁמ֔וֹת רָאשִׁ֖ים לְבֵ֥ית אֲבוֹתָֽם׃
<b style="color: gray;">מצודת דוד</b> <b>אנשי שמות .</b> רצה לומר ידועים בשמותם לגודל החשיבות :
<b style="color: gray;">מצודת ציון</b> <b>ועפר .</b> הוי''ו יתירה , או כן שמו בוי''ו וכמוהו רבים :
<h3>{כה}</h3>
וַיִּֽמְעֲל֔וּ בֵּאלֹהֵ֖י אֲבוֹתֵיהֶ֑ם וַיִּזְנ֗וּ אַחֲרֵי֙ אֱלֹהֵ֣י עַמֵּי־הָאָ֔רֶץ אֲשֶׁר־הִשְׁמִ֥יד אֱלֹהִ֖ים מִפְּנֵיהֶֽם׃
<b style="color: gray;">רש"י</b> <b>ויזנו אחרי אלהי עמי הארץ אשר השמיד אלהים מפניהם .</b> פתרון הם זנו אחרי אלהי עמי הארץ ואיזה עם אשר השמידם אלהים מפניהם שאלהיהם לא היה יכול לעוזרם ולא שמו על לבם אחרי השמידם מפניהם ולא היה יכול לעזרם ולנו כמו כן לא יעזור :
<b style="color: gray;">מצודת דוד</b> <b>אשר השמיד וכו' .</b> כאומר והיה להם להבין אם אלהים המה מדוע לא הצילו את עמם :
<h3>{כו}</h3>
וַיָּעַר֩ אֱלֹהֵ֨י יִשְׂרָאֵ֜ל אֶת־ר֣וּחַ ׀ פּ֣וּל מֶֽלֶךְ־אַשּׁ֗וּר וְאֶת־ר֙וּחַ֙ תִּלְּגַ֤ת פִּלְנֶ֙סֶר֙ מֶ֣לֶךְ אַשּׁ֔וּר וַיַּגְלֵם֙ לָראוּבֵנִ֣י וְלַגָּדִ֔י וְלַחֲצִ֖י שֵׁ֣בֶט מְנַשֶּׁ֑ה וַ֠יְבִיאֵם לַחְלַ֨ח וְחָב֤וֹר וְהָרָא֙ וּנְהַ֣ר גּוֹזָ֔ן עַ֖ד הַיּ֥וֹם הַזֶּֽה׃
<b style="color: gray;">מצודת דוד</b> <b>ונהר גוזן .</b> סמוך לנהר גוזן : <b>עד היום הזה .</b> רצה לומר והנה עודם שם כי לא חזרו בבנין בית השני :
<b style="color: gray;">מצודת ציון</b> <b>ויער .</b> מל' התעוררות : <b>רוח פול .</b> רצון פול :
<b style="color: gray;">רלב"ג</b> <b>את רוח פול מלך אשור .</b> הוא תלגת פלנאסר שזכר במה שקדם והוא סנחריב ועוד היו לו שמות אחרים : <b>והרא ונהר גוזן .</b> הנה השאר מעשרת השבטים גלו גם כן לאלו המקומות אלא שתמורת הכא היו שם ערי מדי :
<h3>{כז}</h3>
בְּנֵ֖י לֵוִ֑י גֵּרְשׁ֕וֹן קְהָ֖ת וּמְרָרִֽי׃
<h3>{כח}</h3>
וּבְנֵ֖י קְהָ֑ת עַמְרָ֣ם יִצְהָ֔ר וְחֶבְר֖וֹן וְעֻזִּיאֵֽל׃
<b style="color: gray;">מצודת דוד</b> <b>ובני קהת .</b> מפני כבוד משה ואהרן הקדימו לגרשון :
<h3>{כט}</h3>
וּבְנֵ֣י עַמְרָ֔ם אַהֲרֹ֥ן וּמֹשֶׁ֖ה וּמִרְיָ֑ם וּבְנֵ֣י אַהֲרֹ֔ן נָדָב֙ וַאֲבִיה֔וּא אֶלְעָזָ֖ר וְאִיתָמָֽר׃
<h3>{ל}</h3>
אֶלְעָזָר֙ הוֹלִ֣יד אֶת־פִּֽינְחָ֔ס פִּֽינְחָ֖ס הֹלִ֥יד אֶת־אֲבִישֽׁוּעַ׃
<h3>{לא}</h3>
וַאֲבִישׁ֙וּעַ֙ הוֹלִ֣יד אֶת־בֻּקִּ֔י וּבֻקִּ֖י הוֹלִ֥יד אֶת־עֻזִּֽי׃
<h3>{לב}</h3>
וְעֻזִּי֙ הוֹלִ֣יד אֶת־זְרַֽחְיָ֔ה וּֽזְרַֽחְיָ֖ה הוֹלִ֥יד אֶת־מְרָיֽוֹת׃
<h3>{לג}</h3>
מְרָיוֹת֙ הוֹלִ֣יד אֶת־אֲמַרְיָ֔ה וַאֲמַרְיָ֖ה הוֹלִ֥יד אֶת־אֲחִיטֽוּב׃
<h3>{לד}</h3>
וַאֲחִיטוּב֙ הוֹלִ֣יד אֶת־צָד֔וֹק וְצָד֖וֹק הוֹלִ֥יד אֶת־אֲחִימָֽעַץ׃
<b style="color: gray;">מצודת דוד</b> <b>את צדוק .</b> והוא הכ''ג הראשון ששמש בבה''מ והלכה הכהונה מאב לבן שנים עשר דורות :
<h3>{לה}</h3>
וַאֲחִימַ֙עַץ֙ הוֹלִ֣יד אֶת־עֲזַרְיָ֔ה וַעֲזַרְיָ֖ה הוֹלִ֥יד אֶת־יוֹחָנָֽן׃
<b style="color: gray;">מצודת דוד</b> <b>את עזריה .</b> יתכן שהוא אמריה שנזכר בדברי הימים ב' י''ט ועיין בסוף מלכים בחשבון הדורות : <b>את יוחנן .</b> יתכן שהוא יהוידע הנזכר במלכים ב' ובדברי הימים ב' :
<h3>{לו}</h3>
וְיוֹחָנָ֖ן הוֹלִ֣יד אֶת־עֲזַרְיָ֑ה ה֚וּא אֲשֶׁ֣ר כִּהֵ֔ן בַּבַּ֕יִת אֲשֶׁר־בָּנָ֥ה שְׁלֹמֹ֖ה בִּירוּשָׁלִָֽם׃
<b style="color: gray;">רש"י</b> <b>הוא אשר כהן בבית אשר בנה שלמה .</b> יש מפרשים עזריה הוא היה עזריה הראשון ומעזריה עד שריה שהיה בחורבן הבית ח' כהנים ומכאן הוגהו ביומא בפ' א' ובויקרא רבה ובספרי פ' פנחס שמנה כהנים שמשו בבית הראשון ויש אומרים שמנה עשר ולא זה וזה יש בהם רוח חיים כי צדוק הוא היה הראשון שכהן בימי שלמה ועוד איזה אמריה היה בימי יהושפט דכתיב והנה אמריהו כהן הראש ( ד''ה ב' י''ט ) והוא ( אמריה ) בן עזריהו שהיה בימי עוזיהו בימי חזקיה שהיה אחרי יהושפט וא''ת עזריהו אבי שריה היה והיכן חלקיהו הכהן הגדול שהיה בימי יאשיהו אלא מצדוק יש לחשוב שנים עשר כהנים היו מצדוק עד שריה וכן מצינו בויקרא רבא מדוייק ומ''ש בעזריה הוא אשר כהן בבית מפורש בסיפרי ירוש' כך וכי הוא לבדו כהן בימי שלמה ( כהן ) והלא גם שאר כהנים כמו כן כהנו אלא לפי שמסר נפשו על קדושת הבית שלא הניח את עוזיהו להקטיר לכך נאמר הוא אשר כהן בבית אשר בנה שלמה והוא עזריה שהיה בימי עוזיה ( לקמן ב' כו ) ובימי חזקיהו ועזריהו בן אחימעץ הוא אמריהו שכהן בימי יהושפט כמו שנקרא עוזיה עזריה דכתיב ( במלכים ב' טו ) בשנת עשרים וז' שנים לירבעם וגו' מלך עזריה ונקרא עזריה בן אחימעץ זכריהו דכתיב ויהי לדרוש אלהים ( לקמן ב' כו ) בימי זכריהו המבין ביראת אלהים וגו' :
<b style="color: gray;">מצודת דוד</b> <b>הוא אשר כהן וגו' .</b> ארז''ל וכי הוא לבד כהן אלא שמסר נפשו על עבודת הבית שמיחה בעוזיה המלך כאשר בא להקטיר קטורת כמו שכתוב בדברי הימים ב' :
<b style="color: gray;">רלב"ג</b> <b>עזריה הוא אשר כהן בבית וגו' .</b> הנה זה תמה כי בתחלת מלכות שלמה היה צדוק כהן כמו שנזכר בספר מלכים ואיך יהיה בן בן בנו כהן בכמו זה הזמן המעט שאינו כי אם עשר שנים . אלא שעזריה בן צדוק מצאנו שהי' מהשרים אשר לשלמה וידמה שהוא היה כהן גדול אחר צדוק ושמש בכהונה גדולה אחר הבנות הבית אם מפני אהבת המלך אותו או שהיה יותר ראוי . והנה אלו שזכר אחר זה באמרו ויולד עזריה את אמריה וגו' היו ריבם כהנים גדולי' והנה עשרה דורות מהם קפלו כל זמן בית ראשון :
<h3>{לז}</h3>
וַיּ֥וֹלֶד עֲזַרְיָ֖ה אֶת־אֲמַרְיָ֑ה וַאֲמַרְיָ֖ה הוֹלִ֥יד אֶת־אֲחִיטֽוּב׃
<b style="color: gray;">מצודת דוד</b> <b>את אמריה .</b> יתכן שהוא אוריה הנזכר במלכים ב' ט''ז : <b>את אחיטוב .</b> יתכן שהוא עזריה הנזכר בדברי הימים ב' ל''א :
<h3>{לח}</h3>
וַאֲחִיטוּב֙ הוֹלִ֣יד אֶת־צָד֔וֹק וְצָד֖וֹק הוֹלִ֥יד אֶת־שַׁלּֽוּם׃
<h3>{לט}</h3>
וְשַׁלּוּם֙ הוֹלִ֣יד אֶת־חִלְקִיָּ֔ה וְחִלְקִיָּ֖ה הוֹלִ֥יד אֶת־עֲזַרְיָֽה׃
<h3>{מ}</h3>
וַעֲזַרְיָה֙ הוֹלִ֣יד אֶת־שְׂרָיָ֔ה וּשְׂרָיָ֖ה הוֹלִ֥יד אֶת־יְהוֹצָדָֽק׃
<b style="color: gray;">מצודת דוד</b> <b>את שריה .</b> הוא כ''ג האחרון והומת ביד נ''נ בזמן גלות צדקיה כמ''ש סוף מלכים ב' ובסוף ירמיה : <b>את יהוצדק .</b> והוא לא שמש בכהונה גדולה ובנו יהושע שמש בתחילת בית השני :
<h3>{מא}</h3>
וִיהוֹצָדָ֣ק הָלַ֔ךְ בְּהַגְל֣וֹת יְהוָ֔ה אֶת־יְהוּדָ֖ה וִירוּשָׁלִָ֑ם בְּיַ֖ד נְבֻכַדְנֶאצַּֽר׃
<b style="color: gray;">רש"י</b> <b>ויהוצדק הולך בהגלות ה' את יהודה וירושלים .</b> ומ''ש בספר ( חגי א' ) יהושע בן יהוצדק הכהן הגדול לא יהוצדק שמש מעולם בכהונה גדולה דהא הוגלה לבבל בימי יכניה כדכתיב ויהוצדק הלך בהגלות וגו' אלא יהושע בנו היה כהן גדול כשעלו מבבל בבית שני ומה שלא היה עזרא בן שריה הסופר כהן גדול ובן אחיו יהושע בן יהוצדק כיהן זהו הטעם לפי כי יהושע עלה עם זרובבל כמה ימים ושנים קודם שעלה עזרא :
<b style="color: gray;">מצודת דוד</b> <b>הלך .</b> בגולה לבבל :
<h2>דברי הימים א פרק-ו</h2>
<h3>{א}</h3>
בְּנֵ֖י לֵוִ֑י גֵּרְשֹׁ֕ם קְהָ֖ת וּמְרָרִֽי׃
<b style="color: gray;">מצודת דוד</b> <b>בני לוי .</b> בעבור לייחס הנשארים חזר להזכיר כולם :
<h3>{ב}</h3>
וְאֵ֛לֶּה שְׁמ֥וֹת בְּֽנֵי־גֵרְשׁ֖וֹם לִבְנִ֥י וְשִׁמְעִֽי׃
<b style="color: gray;">מצודת ציון</b> <b>לבני .</b> הוא לעדן הנזכר לקמן ( כג ז ) בחלוק המשמרות :
<h3>{ג}</h3>
וּבְנֵ֖י קְהָ֑ת עַמְרָ֣ם וְיִצְהָ֔ר וְחֶבְר֖וֹן וְעֻזִּיאֵֽל׃
<h3>{ד}</h3>
בְּנֵ֥י מְרָרִ֖י מַחְלִ֣י וּמֻשִׁ֑י וְאֵ֛לֶּה מִשְׁפְּח֥וֹת הַלֵּוִ֖י לַאֲבוֹתֵיהֶֽם׃
<b style="color: gray;">מצודת דוד</b> <b>לאבותיהם .</b> אשר מתייחסים אל אבותיהם מהבן אל האב :
<h3>{ה}</h3>
לְֽגֵרְשׁ֑וֹם לִבְנִ֥י בְנ֛וֹ יַ֥חַת בְּנ֖וֹ זִמָּ֥ה בְנֽוֹ׃
<b style="color: gray;">מצודת דוד</b> <b>לגרשום .</b> אלה התולדות אשר לגרשום :
<b style="color: gray;">מצודת ציון</b> <b>יחת .</b> הוא יחיאל הנזכר למטה :
<h3>{ו}</h3>
יוֹאָ֤ח בְּנוֹ֙ עִדּ֣וֹ בְנ֔וֹ זֶ֥רַח בְּנ֖וֹ יְאָתְרַ֥י בְּנֽוֹ׃
<h3>{ז}</h3>
בְּנֵ֖י קְהָ֑ת עַמִּינָדָ֣ב בְּנ֔וֹ קֹ֥רַח בְּנ֖וֹ אַסִּ֥יר בְּנֽוֹ׃
<b style="color: gray;">מצודת ציון</b> <b>עמינדב .</b> הוא יצהר הנזכר :
<b style="color: gray;">רלב"ג</b> <b>עמינדב בנו קרח בנו .</b> הנה עמינדב הוא יצהר אסיר :
<h3>{ח}</h3>
אֶלְקָנָ֥ה בְנ֛וֹ וְאֶבְיָסָ֥ף בְּנ֖וֹ וְאַסִּ֥יר בְּנֽוֹ׃
<b style="color: gray;">מצודת דוד</b> <b>אלקנה בנו .</b> לא שהיה בנו של אסיר וכמו שחושב כולם אחד בן אחד אלא אלקנה גם הוא היה בנו של קרח וגם אביאסף כמ''ש ובני קרח אסיר ואלקנה ואביאסף ( שמות ו ) : <b>ואסיר בנו .</b> זה אסיר השני היה בנו של אביאסף :
<b style="color: gray;">רלב"ג</b> <b>אלקנה בנו וגו' .</b> הנה ידוע כי אלו השלשה היו כלם בני קרח ר''ל אסיר אלקנה ואביאסף . ואחר זה זכר כי אסיר היה בן אביאסף ותחת היה בן אסיר ואוריאל היה בן תחת . ונקרא אמר זה צפניה . ועזיה היה בן אוריאל . ונקרא אחר זה עזריה . ושאול היה בן עזיה ונקרא אחר זה יואל . וקצר מלהזכיר שאלקנה היה בן שאול וזכר שבני אלקנה היו עמשי ואחימות וקצר מלהזכיר שעמשי הוא אבי אלקנה אך זכר שבני אלקנה הם צופי הנקרא גם כן צוף ותחת היה בן צופי ונקרא גם כן תוח ( למטה י''ט ) או תוחו ( ש''א א' א' ) . ואליאב היה בן תחת ונקרא גם בן אליאל או אליהוא וירוחם היה בן אליאב . ואלקנה היה בן ירוחם ושמואל הנביא היה בן אלקנה ושני ואביה . ויקמה שאלו השלשה היה כלם בני חנה באמרו כי פקד ה' את חנה ותלד שלשה בנים ושתי בנות ( ש''א ב' כ''א ) ואולם בני פנינה מתו כלם כמו שאמרה חנה עד עקרה ילדה שבעה וגו' :
<h3>{ט}</h3>
תַּ֤חַת בְּנוֹ֙ אוּרִיאֵ֣ל בְּנ֔וֹ עֻזִּיָּ֥ה בְנ֖וֹ וְשָׁא֥וּל בְּנֽוֹ׃
<h3>{י}</h3>
וּבְנֵי֙ אֶלְקָנָ֔ה עֲמָשַׂ֖י וַאֲחִימֽוֹת׃
<b style="color: gray;">מצודת דוד</b> <b>ובני אלקנה .</b> הוא היה בן שאול : <b>ואחימות .</b> היה בנו של עמשי :
<h3>{יא}</h3>
אֶלְקָנָ֑ה (בנו) [בְּנֵי֙] אֶלְקָנָ֔ה צוֹפַ֥י בְּנ֖וֹ וְנַ֥חַת בְּנֽוֹ׃
<b style="color: gray;">מצודת דוד</b> <b>אלקנה .</b> היה בנו של אחימות : <b>בני אלקנה .</b> ר''ל ואלה בני אלקנה צופי היה בנו וכו' וחושב אחד בן אחד :
<h3>{יב}</h3>
אֱלִיאָ֥ב בְּנ֛וֹ יְרֹחָ֥ם בְּנ֖וֹ אֶלְקָנָ֥ה בְנֽוֹ׃
<h3>{יג}</h3>
וּבְנֵ֧י שְׁמוּאֵ֛ל הַבְּכֹ֥ר וַשְׁנִ֖י וַאֲבִיָּֽה׃
<b style="color: gray;">רש"י</b> <b>ובני שמואל הבכור ושני ואביה .</b> ושני זה יואל פתרון והשני אביה כלומר שני לראשון הוא היה אביה ושני לאביה הוא היה יואל שלא נכתב ודוגמתם כי אם הסוס אסור וחמור אסור ( מלכים ב' ו' ) כמו והחמור וכן הפר שני דגדעון וכן הראשון ( שופטים ו' ) :
<b style="color: gray;">מצודת דוד</b> <b>ובני שמואל .</b> הוא שמואל הנביא בן אלקנה : <b>ושני .</b> הוא יואל האמור בש''א ובשתי השמות היה נקרא :
<h3>{יד}</h3>
בְּנֵ֥י מְרָרִ֖י מַחְלִ֑י לִבְנִ֥י בְנ֛וֹ שִׁמְעִ֥י בְנ֖וֹ עֻזָּ֥ה בְנֽוֹ׃
<h3>{טו}</h3>
שִׁמְעָ֥א בְנ֛וֹ חַגִּיָּ֥ה בְנ֖וֹ עֲשָׂיָ֥ה בְנֽוֹ׃
<h3>{טז}</h3>
וְאֵ֗לֶּה אֲשֶׁ֨ר הֶעֱמִ֥יד דָּוִ֛יד עַל־יְדֵי־שִׁ֖יר בֵּ֣ית יְהוָ֑ה מִמְּנ֖וֹחַ הָאָרֽוֹן׃
<b style="color: gray;">רש"י</b> <b>ואלה אשר העמיד דוד וגו' .</b> כשהשיבוהו מבית עובד אדום כדכתיב ( לקמן ט''ז ) ויעזב שם לפני ארון ברית ה' לאסף ולאחיו לשרת לפני הארון וגו' וכתיב ועובד אדום ( שם ) בן ידותון וחיסה לשערים וגו' ( שם ) . לפני משכן ה' . בבמה אשר בגבעון , ושלמה העמידן בבית המקדש בירושלים :
<b style="color: gray;">מצודת דוד</b> <b>ואלה .</b> הם הנאמרים למטה : <b>על ידי שיר .</b> ר''ל לשורר בבית ה' : <b>ממנוח הארון .</b> מיום שבת הארון בירושלים כי לא זזו משם כאשר מקודם שהיה מתהלך ממקום למקום :
<b style="color: gray;">רלב"ג</b> <b>ממנוח הארון .</b> ר''ל כי כאשר יהיה שם בית ה' שיהיה נח בו הארון כמשפט יהיו שם משוררים וקודם זה התקין דוד שיהיו משרתים בשיר לפני משכן אהל מועד שהיה בגבעון . או יהיה הרצון בזה שזה הענין תקן דוד מעת שהניח הארון באהל אשר הכין לו וזה היה בעת אשר הוציא אותו מבית עובד אדום כמו שיזכר אחר זה והפירוש האחרון הוא היותר נכון . והנה המשורר שהיה מבני קהת היה באמצע כי עבודת בני קהת היתה היותר נכבדת ולימינו היה אשר מבני גרשון שהיתה עבודתו יותר נכבדת מעבודת בני מררי ולשמאלו היה אשר מבני מררי . ולמדנו מזה כי הגדול ראוי שיהיה באמצע ולימינו מי שהוא אחריו בגדולה ולשמאלו השלישי לו בגדולה :
<h3>{יז}</h3>
וַיִּהְי֨וּ מְשָׁרְתִ֜ים לִפְנֵ֨י מִשְׁכַּ֤ן אֹֽהֶל־מוֹעֵד֙ בַּשִּׁ֔יר עַד־בְּנ֧וֹת שְׁלֹמֹ֛ה אֶת־בֵּ֥ית יְהוָ֖ה בִּירוּשָׁלִָ֑ם וַיַּעַמְד֥וּ כְמִשְׁפָּטָ֖ם עַל־עֲבוֹדָתָֽם׃
<b style="color: gray;">רש"י</b> <b>ויעמדו כמשפטם על עבודתם .</b> כמשפט אשר העמידן דוד :
<b style="color: gray;">מצודת דוד</b> <b>משכן אוהל מועד .</b> זה האוהל אשר נטה לו דוד כמ''ש בשמואל ב' : <b>ויעמדו כמשפטם .</b> כאשר יבנה הבית יעמדו שם כמשפט שתקן להם דוד על עבודתם המוטל עליהם וזהו עבודת השיר :
<h3>{יח}</h3>
וְאֵ֥לֶּה הָעֹמְדִ֖ים וּבְנֵיהֶ֑ם מִבְּנֵי֙ הַקְּהָתִ֔י הֵימָן֙ הַמְשׁוֹרֵ֔ר בֶּן־יוֹאֵ֖ל בֶּן־שְׁמוּאֵֽל׃
<b style="color: gray;">מצודת דוד</b> <b>ואלה העומדים .</b> אלה הם הראשים העומדים לשורר ובניהם עמהם : <b>הימן המשורר .</b> הוא היה הראש : <b>בן יואל .</b> הוא ושני הנזכר למעלה וכן ביתר השמות משתנה ממה שזכר למעלה וזהו על כי היו נקראים בשתי השמות וזהו כלל גדול :
<h3>{יט}</h3>
בֶּן־אֶלְקָנָה֙ בֶּן־יְרֹחָ֔ם בֶּן־אֱלִיאֵ֖ל בֶּן־תּֽוֹחַ׃
<h3>{כ}</h3>
בֶּן־(ציף) [צוּף֙] בֶּן־אֶלְקָנָ֔ה בֶּן־מַ֖חַת בֶּן־עֲמָשָֽׂי׃
<h3>{כא}</h3>
בֶּן־אֶלְקָנָה֙ בֶּן־יוֹאֵ֔ל בֶּן־עֲזַרְיָ֖ה בֶּן־צְפַנְיָֽה׃
<h3>{כב}</h3>
בֶּן־תַּ֙חַת֙ בֶּן־אַסִּ֔יר בֶּן־אֶבְיָסָ֖ף בֶּן־קֹֽרַח׃
<h3>{כג}</h3>
בֶּן־יִצְהָ֣ר בֶּן־קְהָ֔ת בֶּן־לֵוִ֖י בֶּן־יִשְׂרָאֵֽל׃
<h3>{כד}</h3>
וְאָחִ֣יו אָסָ֔ף הָעֹמֵ֖ד עַל־יְמִינ֑וֹ אָסָ֥ף בֶּן־בֶּרֶכְיָ֖הוּ בֶּן־שִׁמְעָֽא׃
<b style="color: gray;">רש"י</b> <b>ואחיו אסף העומד על ימינו .</b> של הימן ובניו :
<b style="color: gray;">מצודת דוד</b> <b>ואחיו .</b> ר''ל חברו : <b>אסף וכו' .</b> גם הוא היה לראש : <b>אסף בן ברכיהו .</b> ר''ל אסף זה היה בן ברכיהו וכו' :
<h3>{כה}</h3>
בֶּן־מִיכָאֵ֥ל בֶּן־בַּעֲשֵׂיָ֖ה בֶּן־מַלְכִּיָּֽה׃
<h3>{כו}</h3>
בֶּן־אֶתְנִ֥י בֶן־זֶ֖רַח בֶּן־עֲדָיָֽה׃
<h3>{כז}</h3>
בֶּן־אֵיתָ֥ן בֶּן־זִמָּ֖ה בֶּן־שִׁמְעִֽי׃
<b style="color: gray;">מצודת דוד</b> <b>בן שמעי .</b> לקצר לא זכר למעלה שמעי וכאן לא הזכיר לבני בן גרשון :
<h3>{כח}</h3>
בֶּן־יַ֥חַת בֶּן־גֵּרְשֹׁ֖ם בֶּן־לֵוִֽי׃
<h3>{כט}</h3>
וּבְנֵ֧י מְרָרִ֛י אֲחֵיהֶ֖ם עַֽל־הַשְּׂמֹ֑אול אֵיתָן֙ בֶּן־קִישִׁ֔י בֶּן־עַבְדִּ֖י בֶּן־מַלּֽוּךְ׃
<b style="color: gray;">רש"י</b> <b>ובני מררי אחיהם על השמאול .</b> ( אחיהם ) דוגמת שאמר בלשון אשכנ''ז גברודי''ר , על השמאל של הימן ובניו שהימן ובניו באמצע . ( לג ) ואחיהם הלוים נתונים לכל עבודת משכן בית האלהים . לשוערים ולהפשיט כדכתיב לקמן ( ד''ה ל''ה ) והלוים מפשיטין :
<b style="color: gray;">מצודת דוד</b> <b>על השמאול .</b> של הימן המשורר : <b>איתן וכו' .</b> גם הוא היה לראש :
<h3>{ל}</h3>
בֶּן־חֲשַׁבְיָ֥ה בֶן־אֲמַצְיָ֖ה בֶּן־חִלְקִיָּֽה׃
<h3>{לא}</h3>
בֶּן־אַמְצִ֥י בֶן־בָּנִ֖י בֶּן־שָֽׁמֶר׃
<h3>{לב}</h3>
בֶּן־מַחְלִי֙ בֶּן־מוּשִׁ֔י בֶּן־מְרָרִ֖י בֶּן־לֵוִֽי׃
<h3>{לג}</h3>
וַאֲחֵיהֶ֖ם הַלְוִיִּ֑ם נְתוּנִ֕ים לְכָ֨ל־עֲבוֹדַ֔ת מִשְׁכַּ֖ן בֵּ֥ית הָאֱלֹהִֽים׃
<b style="color: gray;">מצודת דוד</b> <b>ואחיהם הלוים .</b> ושאר הלוים היו נתונים לשאר עבודת המשכן להיות שוערים וממונים על צרכי המשכן :
<b style="color: gray;">רלב"ג</b> <b>ואחיהם הלוים וגו' .</b> ר''ל לשיר ולשמור משמרת . והם השוערים :
<h3>{לד}</h3>
וְֽאַהֲרֹ֨ן וּבָנָ֜יו מַקְטִירִ֨ים עַל־מִזְבַּ֤ח הָֽעוֹלָה֙ וְעַל־מִזְבַּ֣ח הַקְּטֹ֔רֶת לְכֹ֕ל מְלֶ֖אכֶת קֹ֣דֶשׁ הַקֳּדָשִׁ֑ים וּלְכַפֵּר֙ עַל־יִשְׂרָאֵ֔ל כְּכֹל֙ אֲשֶׁ֣ר צִוָּ֔ה מֹשֶׁ֖ה עֶ֥בֶד הָאֱלֹהִֽים׃
<b style="color: gray;">מצודת דוד</b> <b>מקטירים .</b> הם היו מקטירים וכו' והיו ממונים לכל מלאכת קדש הקדשים כי הלוים אסורים לבוא בה :
<b style="color: gray;">רלב"ג</b> <b>מקטירים על מזבח העולה .</b> כגון עולות ומנחות וחטאות ואשמות שהם קדש הקדשים : <b>ולכפר על בני ישראל .</b> ר''ל שהעולות והמנחות הם קדש הקדשים והחטאות והאשמות הם קדש הקדשים ובאים לכפר על בני ישראל והנה כל הקרבנות באים לכפר כמו שבארנו בפרשת ויקרא :
<h3>{לה}</h3>
וְאֵ֖לֶּה בְּנֵ֣י אַהֲרֹ֑ן אֶלְעָזָ֥ר בְּנ֛וֹ פִּֽינְחָ֥ס בְּנ֖וֹ אֲבִישׁ֥וּעַ בְּנֽוֹ׃
<b style="color: gray;">רש"י</b> <b>ואלה בני אהרן .</b> המקטירים על מזבח העולה ועל מזבח הקטורת :
<b style="color: gray;">מצודת דוד</b> <b>ואלה בני אהרן .</b> אשר היו ממונים על מלאכת קדש הקדשים וחשב עד אחימעץ שהיה כ''ג בימי רחבעם :
<h3>{לו}</h3>
בֻּקִּ֥י בְנ֛וֹ עֻזִּ֥י בְנ֖וֹ זְרַֽחְיָ֥ה בְנֽוֹ׃
<h3>{לז}</h3>
מְרָי֥וֹת בְּנ֛וֹ אֲמַרְיָ֥ה בְנ֖וֹ אֲחִיט֥וּב בְּנֽוֹ׃
<h3>{לח}</h3>
צָד֥וֹק בְּנ֖וֹ אֲחִימַ֥עַץ בְּנֽוֹ׃
<b style="color: gray;">רש"י</b> <b>צדוק בנו אחימעץ בנו .</b> לא חשב כי אם אותם שהיו עד שלמה :
<b style="color: gray;">רלב"ג</b> <b>צדוק בנו אחימעץ בנו .</b> הנה לא זכר רק עד זמן דוד . מערי אהרן השמיט בזה המקום יוטה וגבעון ( יהושע כ''א ט''ז וי''ז ) כי סמך על הכלל שזכר בסוף :
<h3>{לט}</h3>
וְאֵ֙לֶּה֙ מוֹשְׁבוֹתָ֔ם לְטִירוֹתָ֖ם בִּגְבוּלָ֑ם לִבְנֵ֤י אַהֲרֹן֙ לְמִשְׁפַּחַ֣ת הַקְּהָתִ֔י כִּ֥י לָהֶ֖ם הָיָ֥ה הַגּוֹרָֽל׃
<b style="color: gray;">רש"י</b> <b>ואלה מושבותם לטירותם בגבולם וגו' .</b> עד כי להם היה הגורל ללוים ולכהנים מנחלתם כל ישראל הפילו גורלות על ארץ ישראל כמה מארץ ישראל יבא להם ולכהנים וללוים ויבא ליהודה הגורל מתחלה וזהו כי להם היה הגורל בראשונה לתת להם אותן עיירות שכתוב כאן :
<b style="color: gray;">מצודת דוד</b> <b>ואלה מושבותם .</b> אלה המקומות אשר ישבו בהן הכהני' והלוי' : <b>לטירותם בגבולם .</b> מקום מוכן לטירותם בגבול הניתן להם : <b>לבני אהרן למשפחת הקהתי .</b> ר''ל ראשון למשפח' הקהתי נתנו לבני אהרן כי להם היה הגורל לקחת ראשונה :
<b style="color: gray;">מצודת ציון</b> <b>לטירותם .</b> ענין ארמון כמו תהי טירתם נשמה ( תהלים סט ) :
<h3>{מ}</h3>
וַֽיִּתְּנ֥וּ לָהֶ֛ם אֶת־חֶבְר֖וֹן בְּאֶ֣רֶץ יְהוּדָ֑ה וְאֶת־מִגְרָשֶׁ֖יהָ סְבִיבֹתֶֽיהָ׃
<h3>{מא}</h3>
וְאֶת־שְׂדֵ֥ה הָעִ֖יר וְאֶת־חֲצֵרֶ֑יהָ נָתְנ֖וּ לְכָלֵ֥ב בֶּן־יְפֻנֶּֽה׃
<b style="color: gray;">רש"י</b> <b>נתנו לכלב .</b> כי משה נתן לו :
<b style="color: gray;">מצודת דוד</b> <b>נתנו לכלב .</b> כאשר צוה משה ע''פ ה' :
<h3>{מב}</h3>
וְלִבְנֵ֣י אַהֲרֹ֗ן נָתְנוּ֙ אֶת־עָרֵ֣י הַמִּקְלָ֔ט אֶת־חֶבְר֥וֹן וְאֶת־לִבְנָ֖ה וְאֶת־מִגְרָשֶׁ֑יהָ וְאֶת־יַתִּ֥ר וְאֶֽת־אֶשְׁתְּמֹ֖עַ וְאֶת־מִגְרָשֶֽׁיהָ׃
<b style="color: gray;">מצודת דוד</b> <b>ולבני אהרן .</b> על שהפסיק במה שנתנו לכלב חזר לומר ולבני אהרן : <b>ערי המקלט .</b> כי כל הערים הניתן להכהני' ולהלוים היו קולטין את הרוצח וכן ארז''ל : <b>את חברון .</b> על שהזכיר השאר הזכיר שוב את חברון : <b>וממטה בנימין .</b> ואלו הנזכרים למעלה היו מבני יהודה ומבני שמעון : <b>שלש עשרה .</b> אינם מנויין כאן כ''א י''א והשנים כלולים בהמגרשים וביהושע הזכיר כולם בשמם וקצתם בשינויי השמות ובשתיהן נקראו . במשפחותיהם . הנחלקים בין משפחות הכהנים וכל משפחה ישבה לבדה ולא מעורבבים :
<b style="color: gray;">מצודת ציון</b> <b>המקלט .</b> נקרא כן ע''ש שקולטת את הרוצחים מה שאין עיר אחרת מניחה לרוצחים לשבת עמהם :
<h3>{מג}</h3>
וְאֶת־חִילֵז֙ וְאֶת־מִגְרָשֶׁ֔יהָ אֶת־דְּבִ֖יר וְאֶת־מִגְרָשֶֽׁיהָ׃
<h3>{מד}</h3>
וְאֶת־עָשָׁן֙ וְאֶת־מִגְרָשֶׁ֔יהָ וְאֶת־בֵּ֥ית שֶׁ֖מֶשׁ וְאֶת־מִגְרָשֶֽׁיהָ׃
<b style="color: gray;">רלב"ג</b> <b>ואת עשן .</b> הוא הנקרא עין בס' יהושע ( כ''א ) :
<h3>{מה}</h3>
וּמִמַּטֵּ֣ה בִנְיָמִ֗ן אֶת־גֶּ֤בַע וְאֶת־מִגְרָשֶׁ֙יהָ֙ וְאֶת־עָלֶ֣מֶת וְאֶת־מִגְרָשֶׁ֔יהָ וְאֶת־עֲנָת֖וֹת וְאֶת־מִגְרָשֶׁ֑יהָ כָּל־עָרֵיהֶ֛ם שְׁלֹשׁ־עֶשְׂרֵ֥ה עִ֖יר בְּמִשְׁפְּחוֹתֵיהֶֽם׃
<b style="color: gray;">רש"י</b> <b>וממטה בנימין את גבע .</b> כי הגורל נפל לבנימין לתת אלו העיירות :
<b style="color: gray;">רלב"ג</b> <b>עלמת .</b> הוא הנקרא עלמון כס' יהושע ( שם יח ) :
<h3>{מו}</h3>
וְלִבְנֵ֨י קְהָ֜ת הַנּוֹתָרִ֗ים מִמִּשְׁפַּ֣חַת הַמַּטֶּ֡ה מִֽ֠מַּחֲצִית מַטֵּ֨ה חֲצִ֧י מְנַשֶּׁ֛ה בַּגּוֹרָ֖ל עָרִ֥ים עָֽשֶׂר׃
<b style="color: gray;">רש"י</b> <b>ולבני קהת הנותרים .</b> כי הכהנים יצאו מקהת וכבר אמרו מה שנתנו לכהנים בני קהת : <b>ולבני קהת הנותרים ממשפחת המטה .</b> של לוי : <b>ממחצית מטה חצי מנשה בגורל ערים עשר .</b> ולחצי שבט המנשה נפל הגורל ליתן לבני קהת הלוים ערים עשר :
<b style="color: gray;">מצודת דוד</b> <b>הנותרים וכו' .</b> כי הכהנים גם המה ממשפחת מטה קהת והם כבר לקחו : <b>ממחצית .</b> להם נתנו מנחלת חצי מטה מנשה : <b>בגורל .</b> הטילו גורל מה הם הערים אשר יתנו : <b>עריס עשר .</b> עם ערי אפרים ודן הנזכרים למטה :
<b style="color: gray;">רלב"ג</b> <b>ולבני קהת הנותרים ממשפחת המטה .</b> אמר הנותרים לפי שבני אהרן הם ממשפחתם : <b>ממחצית מטה חצי מנשה .</b> הנה קצר בזה ולא זכר שבט אפרים ודן כי משני אלו השבטים וחצי שבט המנשה היו להם אלו הערי' כמו שזכר בס' יהושע ( כ''א כ' עד כ''ו ) :
<h3>{מז}</h3>
וְלִבְנֵ֨י גֵרְשׁ֜וֹם לְמִשְׁפְּחוֹתָ֗ם מִמַּטֵּ֣ה יִ֠שָׂשכָר וּמִמַּטֵּ֨ה אָשֵׁ֜ר וּמִמַּטֵּ֣ה נַפְתָּלִ֗י וּמִמַּטֵּ֤ה מְנַשֶּׁה֙ בַּבָּשָׁ֔ן עָרִ֖ים שְׁלֹ֥שׁ עֶשְׂרֵֽה׃
<b style="color: gray;">מצודת דוד</b> <b>למשפחותם .</b> נחלקה למשפחותם כי גם המה ישבו כל משפחה לבדה : <b>בבשן .</b> אשר ישבו בבשן שעמדה בעבר הירדן כי חצי שבט מנשה שנתנו לבני קהת המה ישבו בא''י עצמה :
<b style="color: gray;">רלב"ג</b> <b>ולבני גרשום למשפחותם .</b> אמר למשפחותם כי כל משפחות גרשום נכללו בזה מה שלא היה כן במשפחות בני קהת . ולזה גם כן אמר לבני מררי למשפחותם :
<h3>{מח}</h3>
לִבְנֵ֨י מְרָרִ֜י לְמִשְׁפְּחוֹתָ֗ם מִמַּטֵּ֣ה רְ֠אוּבֵן וּֽמִמַּטֵּה־גָ֞ד וּמִמַּטֵּ֤ה זְבוּלֻן֙ בַּגּוֹרָ֔ל עָרִ֖ים שְׁתֵּ֥ים עֶשְׂרֵֽה׃
<h3>{מט}</h3>
וַיִּתְּנ֥וּ בְנֵי־יִשְׂרָאֵ֖ל לַלְוִיִּ֑ם אֶת־הֶעָרִ֖ים וְאֶת־מִגְרְשֵׁיהֶֽם׃
<b style="color: gray;">מצודת דוד</b> <b>ויתנו .</b> לפ שעתה בא לפרש שמות הערים לזה אמר שוב ויתנו וכו' :
<b style="color: gray;">רלב"ג</b> <b>את הערים ואת מגרשיהם .</b> ר''ל הערים השלש עשרה שנתנו לבני אהרן ממטה בני יהודה וממטה בני שמעון וממטה בני בנימין והם הערים שנזכרו במה שקדם :
<h3>{נ}</h3>
וַיִּתְּנ֣וּ בַגּוֹרָ֗ל מִמַּטֵּ֤ה בְנֵי־יְהוּדָה֙ וּמִמַּטֵּ֣ה בְנֵי־שִׁמְע֔וֹן וּמִמַּטֵּ֖ה בְּנֵ֣י בִנְיָמִ֑ן אֵ֚ת הֶעָרִ֣ים הָאֵ֔לֶּה אֲשֶׁר־יִקְרְא֥וּ אֶתְהֶ֖ם בְּשֵׁמֽוֹת׃
<b style="color: gray;">רש"י</b> <b>ויתנו בגורל ממטה בני יהודה וממטה בני שמעון .</b> אעפ''י שלא הזכיר שמעון בנתינתן הוא נתן חלקו מה שנתן לו יהודה וגם יהודה אינו נזכר למעלה בעיקר הנתינה וכל מה שמזכיר למעלה מויתנו להם את חברון עד וממטה בנימין הכל נתנו בני יהודה ובני שמעון ולפי שלא הזכירו למעלה מזכירו עתה כאן . אשר יקראו אתהם בשמות . כלומר אשר קראנו אותם בשמות למעלה לפי שהיה בנימין חבר עמהם לבני אהרן מזכירו אעפ''י שהזכירו כבר :
<b style="color: gray;">מצודת דוד</b> <b>ויתנו בגורל וכו' .</b> לפי שלמעלה לא הזכיר את שמעון ועתה בא להזכירו לזה זכר שוב את כולם : <b>אשר יקראו .</b> רצה לומר אשר קראו ופרשו למעלה את שמות הערים :
<h3>{נא}</h3>
וּמִֽמִּשְׁפְּח֖וֹת בְּנֵ֣י קְהָ֑ת וַיְהִי֙ עָרֵ֣י גְבוּלָ֔ם מִמַּטֵּ֖ה אֶפְרָֽיִם׃
<b style="color: gray;">רש"י</b> <b>וממשפחות בני קהת ויהי ערי וגו' .</b> אע''פ שנתנו להם חצי שבט מנשה נתנו להם גם אפרים ע''פ הגורל :
<b style="color: gray;">מצודת דוד</b> <b>וממשפחות .</b> ר''ל ומקצת משפחות בני קהת היו ערי גבולה וכו' ומונה כאן גם ערי בני דן עם שלא זכר את דן ולמעלה אמר ערים עשר ומפורשים הם ביהושע והשתים החסרים כאן כללם בהמגרשים :
<b style="color: gray;">רלב"ג</b> <b>וממשפחות בני קהת .</b> ר''ל הנשארות מהם . ויהי ערי גבולם ממטה אפרים . הנה השמיט לזכור מטה דן . כי ממטה דן היו להם ערים גם כן כמו שנזכר בס' יהושע ( עיין למעלה פסוק מ''ו ) . והשמיט מהערים אלתקא וגבעון כי סמך על הכלל והנה מה שקרא יקמעם הוא קבצים בס' יהושע ( כ''א כ''ב ) ומה שקרא ענר הוא תענך ( שם כ''ה ) ומה שקרא בלעם הוא גת רמון ( שם ) :
<h3>{נב}</h3>
וַיִּתְּנ֨וּ לָהֶ֜ם אֶת־עָרֵ֧י הַמִּקְלָ֛ט אֶת־שְׁכֶ֥ם וְאֶת־מִגְרָשֶׁ֖יהָ בְּהַ֣ר אֶפְרָ֑יִם וְאֶת־גֶּ֖זֶר וְאֶת־מִגְרָשֶֽׁיהָ׃
<h3>{נג}</h3>
וְאֶֽת־יָקְמְעָם֙ וְאֶת־מִגְרָשֶׁ֔יהָ וְאֶת־בֵּ֥ית חוֹר֖וֹן וְאֶת־מִגְרָשֶֽׁיהָ׃
<h3>{נד}</h3>
וְאֶת־אַיָּלוֹן֙ וְאֶת־מִגְרָשֶׁ֔יהָ וְאֶת־גַּת־רִמּ֖וֹן וְאֶת־מִגְרָשֶֽׁיהָ׃
<h3>{נה}</h3>
וּמִֽמַּחֲצִית֙ מַטֵּ֣ה מְנַשֶּׁ֔ה אֶת־עָנֵר֙ וְאֶת־מִגְרָשֶׁ֔יהָ וְאֶת־בִּלְעָ֖ם וְאֶת־מִגְרָשֶׁ֑יהָ לְמִשְׁפַּ֥חַת לִבְנֵי־קְהָ֖ת הַנּוֹתָרִֽים׃
<b style="color: gray;">רש"י</b> <b>וממחצית מטה מנשה .</b> עד חצי מנשה שבעבר הירדן שבארץ ישראל : <b>למשפחת לבני קהת הנותרים .</b> הם הלוים ופתרון הכל נתנו אפרים ומנשה לאותו הנותר שאמר למעלה ולבני קהת הנותרים ממשפחות המטה :
<b style="color: gray;">מצודת דוד</b> <b>למשפחת .</b> לכל משפחה לבדה : <b>הנותרים .</b> כי הכהנים שהיו מבני קהת כבר לקחו :
<h3>{נו}</h3>
לִבְנֵי֮ גֵּרְשׁוֹם֒ מִמִּשְׁפַּ֗חַת חֲצִי֙ מַטֵּ֣ה מְנַשֶּׁ֔ה אֶת־גּוֹלָ֥ן בַּבָּשָׁ֖ן וְאֶת־מִגְרָשֶׁ֑יהָ וְאֶת־עַשְׁתָּר֖וֹת וְאֶת־מִגְרָשֶֽׁיהָ׃
<b style="color: gray;">רש"י</b> <b>לבני גרשום ממשפחת חצי מטה מנשה .</b> אע''פ שנתנו לבני קהת ע''פ הגורל נפל גם להם הגורל לתת כמו כן לגרשום :
<b style="color: gray;">רלב"ג</b> <b>לבני גרשום וגו' .</b> הנה זכרם כלם אך שנה קצת השמות . עשתרות הוא בעשתרה בס' יהושע ( שם כ''ז ) :
<h3>{נז}</h3>
וּמִמַּטֵּ֣ה יִשָׂשכָ֔ר אֶת־קֶ֖דֶשׁ וְאֶת־מִגְרָשֶׁ֑יהָ אֶת־דָּבְרַ֖ת וְאֶת־מִגְרָשֶֽׁיהָ׃
<b style="color: gray;">רלב"ג</b> <b>קדש .</b> הוא קשיון בס' יהושע ( שם כ''ח ) :
<h3>{נח}</h3>
וְאֶת־רָאמוֹת֙ וְאֶת־מִגְרָשֶׁ֔יהָ וְאֶת־עָנֵ֖ם וְאֶת־מִגְרָשֶֽׁיהָ׃
<b style="color: gray;">רלב"ג</b> <b>ראמות .</b> הוא ירמות ( שם כט ) : <b>ענם .</b> הוא עין גנים ( שם ) :
<h3>{נט}</h3>
וּמִמַּטֵּ֣ה אָשֵׁ֔ר אֶת־מָשָׁ֖ל וְאֶת־מִגְרָשֶׁ֑יהָ וְאֶת־עַבְדּ֖וֹן וְאֶת־מִגְרָשֶֽׁיהָ׃
<b style="color: gray;">רלב"ג</b> <b>משל .</b> הוא משאל ( שם צ' ) :
<h3>{ס}</h3>
וְאֶת־חוּקֹק֙ וְאֶת־מִגְרָשֶׁ֔יהָ וְאֶת־רְחֹ֖ב וְאֶת־מִגְרָשֶֽׁיהָ׃
<b style="color: gray;">רלב"ג</b> <b>חוקק .</b> הוא חלקת ( שם ל''א ) :
<h3>{סא}</h3>
וּמִמַּטֵּ֣ה נַפְתָּלִ֗י אֶת־קֶ֤דֶשׁ בַּגָּלִיל֙ וְאֶת־מִגְרָשֶׁ֔יהָ וְאֶת־חַמּ֖וֹן וְאֶת־מִגְרָשֶׁ֑יהָ וְאֶת־קִרְיָתַ֖יִם וְאֶת־מִגְרָשֶֽׁיהָ׃
<b style="color: gray;">רלב"ג</b> <b>חמון .</b> הוא חמת דאר ( שם ל''ב ) : <b>קריתים .</b> הוא קרתן ( שם ) :
<h3>{סב}</h3>
לִבְנֵ֣י מְרָרִי֮ הַנּוֹתָרִים֒ מִמַּטֵּ֣ה זְבוּלֻ֔ן אֶת־רִמּוֹנ֖וֹ וְאֶת־מִגְרָשֶׁ֑יהָ אֶת־תָּב֖וֹר וְאֶת־מִגְרָשֶֽׁיהָ׃
<b style="color: gray;">רש"י</b> <b>לבני מררי הנותרים ממטה זבלון .</b> כלומר שלא הגיע להם אותם שתים עשרה עיירות שנתנו להם ראובן וגד וזבולן וזהו הנותרים ממטה זבולן מחלק זבולן נתנו לבני מררי הנותרים :
<b style="color: gray;">מצודת דוד</b> <b>הנותרים .</b> מבני לוי כי גרשון וקהת כבר לקחו :
<b style="color: gray;">רלב"ג</b> <b>לבני מררי וגו' .</b> השמיט שני ערים והם יקנעם וקרתה ושנה קצת שמות הערים שזכר והנה רמונו הוא דמנה ( שם צ''ה ) ותבור הוא נהלל בס' יהושע :
<h3>{סג}</h3>
וּמֵעֵ֜בֶר לְיַרְדֵּ֣ן יְרֵחוֹ֮ לְמִזְרַ֣ח הַיַּרְדֵּן֒ מִמַּטֵּ֣ה רְאוּבֵ֔ן אֶת־בֶּ֥צֶר בַּמִּדְבָּ֖ר וְאֶת־מִגְרָשֶׁ֑יהָ וְאֶת־יַ֖הְצָה וְאֶת־מִגְרָשֶֽׁיהָ׃
<b style="color: gray;">מצודת דוד</b> <b>לירדן ירחו .</b> לירדן הסמוך לירחו וגם כאן חסרים ערים שתים וכלולים בהמגרשים :
<h3>{סד}</h3>
וְאֶת־קְדֵמוֹת֙ וְאֶת־מִגְרָשֶׁ֔יהָ וְאֶת־מֵיפַ֖עַת וְאֶת־מִגְרָשֶֽׁיהָ׃
<h3>{סה}</h3>
וּמִ֨מַּטֵּה־גָ֔ד אֶת־רָאמ֥וֹת בַּגִּלְעָ֖ד וְאֶת־מִגְרָשֶׁ֑יהָ וְאֶֽת־מַחֲנַ֖יִם וְאֶת־מִגְרָשֶֽׁיהָ׃
<h3>{סו}</h3>
וְאֶת־חֶשְׁבּוֹן֙ וְאֶת־מִגְרָשֶׁ֔יהָ וְאֶת־יַעְזֵ֖יר וְאֶת־מִגְרָשֶֽׁיהָ׃
<h2>דברי הימים א פרק-ז</h2>
<h3>{א}</h3>
וְלִבְנֵ֣י יִשָׂשכָ֗ר תּוֹלָ֧ע וּפוּאָ֛ה (ישיב) [יָשׁ֥וּב] וְשִׁמְר֖וֹן אַרְבָּעָֽה׃
<b style="color: gray;">רש"י</b> <b>ולבני יששכר תולע ופואה .</b> ישוב ושמרון . בחומש כתיב ( בראשית מ''ז ) ויוב . יוב היה שמו ולפי שנתיישבו ללמוד תור' דכתי' ( לקמן י''ב ) מבני יששכר יודעי בינה לעתים לכך זכה ונקרא ישוב :
<b style="color: gray;">מצודת דוד</b> <b>ולבני יששכר .</b> ר''ל זהו היחוס של בני יששכר :
<b style="color: gray;">מצודת ציון</b> <b>.</b> :
<h3>{ב}</h3>
וּבְנֵ֣י תוֹלָ֗ע עֻזִּ֡י וּרְפָיָ֡ה וִֽ֠ירִיאֵל וְיַחְמַ֨י וְיִבְשָׂ֜ם וּשְׁמוּאֵ֗ל רָאשִׁ֤ים לְבֵית־אֲבוֹתָם֙ לְתוֹלָ֔ע גִּבּ֥וֹרֵי חַ֖יִל לְתֹלְדוֹתָ֑ם מִסְפָּרָם֙ בִּימֵ֣י דָוִ֔יד עֶשְׂרִֽים־וּשְׁנַ֥יִם אֶ֖לֶף וְשֵׁ֥שׁ מֵאֽוֹת׃
<b style="color: gray;">רש"י</b> <b>ובני תולע .</b> מספרם בימי דוד עשרים ושנים אלף ושש מאות כל אלה בני תולע לבד מבני עזי :
<b style="color: gray;">מצודת דוד</b> <b>ראשים .</b> הם היו ראשים לבית אבותם : <b>לתולע .</b> לבני תולע נולדו גבורי חיל לכל תולדותם ועלו מספרם בימי דוד וכו' :
<b style="color: gray;">רלב"ג</b> <b>מספרם בימי דוד עשרים ושנים אלף וגו' .</b> הנה ידמה כי זה הוא המספר אשר ספרם יואב במצות דוד ולא זכר מזה כי אם מספר שבט יששכר ובנימין והנה זכר כי משפחת בני תולע היה מספרם בימי דוד עשרים אלף ושש מאות והנה נמנו לבד אנשי החיל שולפי חרב כמו שנמנו על יד יואב ולזה קראם גדודי צבא מלחמה או גבורי חילים במקומות מזה המספד . ואע''פ שהיה עזי מבני תולע מנה מספרם ביחוד ולא כללם עם שאר בני תולע להעיר על רבוים יותר מכל שאר המשפחות מפני שהשתדלו בפריה ורביה כי הרבו נשים ובנים :
<h3>{ג}</h3>
וּבְנֵ֥י עֻזִּ֖י יִֽזְרַֽחְיָ֑ה וּבְנֵ֣י יִֽזְרַֽחְיָ֗ה מִֽיכָאֵ֡ל וְ֠עֹבַדְיָה וְיוֹאֵ֧ל יִשִּׁיָּ֛ה חֲמִשָּׁ֖ה רָאשִׁ֥ים כֻּלָּֽם׃
<b style="color: gray;">רש"י</b> <b>ובני עזי וגו' .</b> שלשים וששה אלף כי הרבו נשים ובנים . וכל אלה היו לבד מאותן עשרים ושנים אלף ושש מאות של בני תולע :
<b style="color: gray;">מצודת דוד</b> <b>חמשה וכו' .</b> כל החמשה היו ראשים האב וארבעת בניו :
<h3>{ד}</h3>
וַעֲלֵיהֶ֨ם לְתֹלְדוֹתָ֜ם לְבֵ֣ית אֲבוֹתָ֗ם גְּדוּדֵי֙ צְבָ֣א מִלְחָמָ֔ה שְׁלֹשִׁ֥ים וְשִׁשָּׁ֖ה אָ֑לֶף כִּֽי־הִרְבּ֥וּ נָשִׁ֖ים וּבָנִֽים׃
<b style="color: gray;">מצודת דוד</b> <b>ועליהם .</b> ועמהם מתולדותם ומבית אבותם אנשי גדודים הראוים לצאת בצבא מלחמה היו ל''ו אלף כי הרבו נשים ועי''ז הרבו בנים :
<h3>{ה}</h3>
וַאֲחֵיהֶ֗ם לְכֹל֙ מִשְׁפְּח֣וֹת יִשָׂשכָ֔ר גִּבּוֹרֵ֖י חֲיָלִ֑ים שְׁמוֹנִ֤ים וְשִׁבְעָה֙ אֶ֔לֶף הִתְיַחְשָׂ֖ם לַכֹּֽל׃
<b style="color: gray;">רש"י</b> <b>ואחיהם לכל משפחות .</b> בין בני תולע בין בני עזי בין כל גבורי החיילים של דוד שמונים ושבעה אלף : <b>התיחשם לכל .</b> פתרון לכל היחס שלהם :
<b style="color: gray;">מצודת דוד</b> <b>לכל משפחות .</b> את כל המשפחות : <b>התיחשם לכל .</b> לכולם היו ספרי יחוסם :
<b style="color: gray;">רלב"ג</b> <b>ואחיהם לכל משפחות יששכר .</b> הם משפחות פוה ויוב ושמרון ( בראשית מ''ו י''ג ) ואמר התיחשם לכל להוסיף באור שכבר נכללו בזה המספר כל משפחות יששכר הנשארות והרצון באמרו התיחשם לכל התיחשם לכל ראשי בית אבותם :
<h3>{ו}</h3>
בִּנְיָמִ֗ן בֶּ֧לַע וָבֶ֛כֶר וִידִֽיעֲאֵ֖ל שְׁלֹשָֽׁה׃
<b style="color: gray;">רש"י</b> <b>בנימין בלע ובכר וידיעאל .</b> זה שקורא בספר הישר אשבל ( בראשית מ''ז ) :
<b style="color: gray;">מצודת דוד</b> <b>בנימין .</b> זהו היחוס מבני בנימין :
<h3>{ז}</h3>
וּבְנֵ֣י בֶ֗לַע אֶצְבּ֡וֹן וְעֻזִּ֡י וְ֠עֻזִּיאֵל וִירִימ֨וֹת וְעִירִ֜י חֲמִשָּׁ֗ה רָאשֵׁי֙ בֵּ֣ית אָב֔וֹת גִּבּוֹרֵ֖י חֲיָלִ֑ים וְהִתְיַחְשָׂ֗ם עֶשְׂרִ֤ים וּשְׁנַ֙יִם֙ אֶ֔לֶף וּשְׁלֹשִׁ֖ים וְאַרְבָּעָֽה׃
<b style="color: gray;">מצודת דוד</b> <b>והתיחשם עשרים וכו' .</b> למספר הזה היה ספרי יחוסם :
<h3>{ח}</h3>
וּבְנֵ֣י בֶ֗כֶר זְמִירָ֡ה וְיוֹעָ֡שׁ וֶ֠אֱלִיעֶזֶר וְאֶלְיוֹעֵינַ֤י וְעָמְרִי֙ וִירֵמ֣וֹת וַאֲבִיָּ֔ה וַעֲנָת֖וֹת וְעָלָ֑מֶת כָּל־אֵ֖לֶּה בְּנֵי־בָֽכֶר׃
<h3>{ט}</h3>
וְהִתְיַחְשָׂ֣ם לְתֹלְדוֹתָ֗ם רָאשֵׁי֙ בֵּ֣ית אֲבוֹתָ֔ם גִּבּוֹרֵ֖י חָ֑יִל עֶשְׂרִ֥ים אֶ֖לֶף וּמָאתָֽיִם׃
<b style="color: gray;">מצודת דוד</b> <b>והתיחשם וכו' .</b> ר''ל ראשי האבות היו להם ספרי יחוסם לתולדותם ועמהם גבורי חיל למספר עשרים אלף ומאתים :
<h3>{י}</h3>
וּבְנֵ֥י יְדִיעֲאֵ֖ל בִּלְהָ֑ן וּבְנֵ֣י בִלְהָ֗ן (יעיש) [יְע֡וּשׁ] וּ֠בִנְיָמִן וְאֵה֤וּד וּֽכְנַעֲנָה֙ וְזֵיתָ֔ן וְתַרְשִׁ֖ישׁ וַאֲחִישָֽׁחַר׃
<h3>{יא}</h3>
כָּל־אֵ֜לֶּה בְּנֵ֤י יְדִֽיעֲאֵל֙ לְרָאשֵׁ֣י הָאָב֔וֹת גִּבּוֹרֵ֖י חֲיָלִ֑ים שִׁבְעָֽה־עָשָׂ֥ר אֶ֙לֶף֙ וּמָאתַ֔יִם יֹצְאֵ֥י צָבָ֖א לַמִּלְחָמָֽה׃
<b style="color: gray;">מצודת דוד</b> <b>לראשי האבות .</b> ר''ל המה היו לראשי האבות מגבורי חילים שבעה עשר וכו' :
<h3>{יב}</h3>
וְשֻׁפִּ֤ם וְחֻפִּם֙ בְּנֵ֣י עִ֔יר חֻשִׁ֖ם בְּנֵ֥י אַחֵֽר׃
<b style="color: gray;">רש"י</b> <b>ושפים וחפים בני עיר חשם בני אחר .</b> עזרא שכתב ספר היחס הזה לא היה יודע אם היו מבני בנימין אם לאו לפיכך כתבם לבדם וגם משום דכתיב ומכיר לקח אשה לחפים מספקא ליה :
<b style="color: gray;">מצודת דוד</b> <b>בני עיר .</b> היו בני עיר והוא עירי בן בלע הנזכר למעלה : <b>בני אחר .</b> אחר הוא שם איש והוא אחד מהנזכרים ושתי שמות היו לו :
<h3>{יג}</h3>
בְּנֵ֣י נַפְתָּלִ֗י יַחֲצִיאֵ֧ל וְגוּנִ֛י וְיֵ֥צֶר וְשַׁלּ֖וּם בְּנֵ֥י בִלְהָֽה׃
<b style="color: gray;">רש"י</b> <b>בני נפתלי יחציאל וגו' .</b> מה שלא נתיחס יותר זהו הטעם כמפורש בשלהי מגילת ירושלמי ג' ספרים מצא עזרא וכל אחד ואחד מן היחס ומה שמצא כתב ומה שלא מצא לא כתב ומן בני נפתלי לא מצא יותר וזהו הטעם שכל היחס הזה מייחד בדילוגים כי דילג מספר זה אל ספר זה וחברם ומה שלא היה יכול לכתוב בספר זה כתב בספר עזרא תדע כי נאמר בסמוך ( לקמן ט' ) וכל ישראל התיחשו והנם כתובים על ספר מלכי ישראל ויהודה הגלו לבבל פתרון אם רצונך לידע יחס עשרת שבטים לך לחלח וחבור נהר גוזן וערי מדי כי ספר דברי הימים שלהם גלה עמהם אבל יהודה מצאתי ספרן בבבל ומה שמצאתי כתבתי :
<b style="color: gray;">מצודת דוד</b> <b>בני בלהה .</b> היא אשת יעקב :
<h3>{יד}</h3>
בְּנֵ֣י מְנַשֶּׁ֔ה אַשְׂרִיאֵ֖ל אֲשֶׁ֣ר יָלָ֑דָה פִּֽילַגְשׁוֹ֙ הָֽאֲרַמִּיָּ֔ה יָלְדָ֕ה אֶת־מָכִ֖יר אֲבִ֥י גִלְעָֽד׃
<b style="color: gray;">רש"י</b> <b>בני מנשה אשריאל אשר ילדה .</b> פירוש אשר ילדה לו אשתו דוגמא אשר ילדה אותה ללוי במצרים ( במדבר כ''ו ) אבל אפרים שותלח וגו' . והרגום אנשי גת וגו' כי ירדו לקחת את מקניהם , ולא היו בקיאים במוצאי הדרנים ובמוצאי הארץ והרגום אנשי גת הנולדים בארץ ני הם היו בקיאים בארץ ההיא :
<b style="color: gray;">מצודת דוד</b> <b>אשריאל .</b> לא היה בנו ממש כי היה בן גלעד בן מכיר בן מנשה כמ''ש בתורה אבל בני בנים נקראו בנים : <b>אשר ילדה .</b> אשה הראויה מבנות ישראל : <b>הארמיה .</b> מבנות ארם :
<b style="color: gray;">רלב"ג</b> <b>בני מנשה אשריאל אשר ילדה פלגשו הארמיה וגו' .</b> ידוע כי אשריאל היה בן גלעד לפי מה שנזכר בפרשת פנחס ( במדבר כ'' ו כ''ח ול''א ) וגלעד היה בן מכיר ומכיר היה בן מנשה וידמה שפלגש מנשה הארמיה ילדה את מכיר . ולזה אמר כי היא ילדה את אשריאל לפי שילדה זקנו והוא מכיר :
<h3>{טו}</h3>
וּמָכִ֞יר לָקַ֤ח אִשָּׁה֙ לְחֻפִּ֣ים וּלְשֻׁפִּ֔ים וְשֵׁ֤ם אֲחֹתוֹ֙ מַעֲכָ֔ה וְשֵׁ֥ם הַשֵּׁנִ֖י צְלָפְחָ֑ד וַתִּהְיֶ֥נָה לִצְלָפְחָ֖ד בָּנֽוֹת׃
<b style="color: gray;">מצודת דוד</b> <b>לחפים ולשפים .</b> רצה לומר אחות לחפים ולשפים : <b>ושם אחותו .</b> של כ''א מן האחים : <b>ושם השני .</b> הוא חוזר על אשריאל האמור במקרא שלפניו ור''ל שהיה שני לסדר הדורות כי צלפחד היה בן חפר אחיו וזכר רק את החשובים שבהם :
<b style="color: gray;">רלב"ג</b> <b>ומכיר לקח אשה וגו' .</b> ידמה שמעכה היתה אחות חפים ושפים בני עיר שזכר קודם זה והיא היתה אשת מכיר . וכבר יזכר אחד זה הבנים שהיו למכיר ממנה . ושם השני צלפחד . הנה אביו שהיה חפר היה שני לאשריאל כי היו אחים והנה היו אשריאל וחפר בני גלעד כמו שנזכר בפרשת פנחס :
<h3>{טז}</h3>
וַתֵּ֨לֶד מַעֲכָ֤ה אֵֽשֶׁת־מָכִיר֙ בֵּ֔ן וַתִּקְרָ֤א שְׁמוֹ֙ פֶּ֔רֶשׁ וְשֵׁ֥ם אָחִ֖יו שָׁ֑רֶשׁ וּבָנָ֖יו אוּלָ֥ם וָרָֽקֶם׃
<b style="color: gray;">מצודת דוד</b> <b>ובניו .</b> חוזר על פרש :
<b style="color: gray;">רלב"ג</b> <b>ותלד מעכה וגו' .</b> ידמה שאחד מאלו קרא שמו מכיר גלעד ויהיה אמרו ובניו אולם ורקם שב אל אשר היה נקרא גלעד כי לא נתקים זרע למכיר כי אם מבני גלעד לפי מה שנתבאר בפרשת פנחס . ולזה גם כן אמר :
<h3>{יז}</h3>
וּבְנֵ֥י אוּלָ֖ם בְּדָ֑ן אֵ֚לֶּה בְּנֵ֣י גִלְעָ֔ד בֶּן־מָכִ֖יר בֶּן־מְנַשֶּֽׁה׃
<b style="color: gray;">מצודת דוד</b> <b>אלה בני גלעד .</b> מוסב על אשריאל וצלפחד לומר שלא היו בני מנשה ממש כי אם מזרעו ומגלע' באו אשריאל היה בנו וצלפחד בן בנו :
<b style="color: gray;">רלב"ג</b> <b>אלה בני גלעד בן מכיר בן מנשה .</b> כי לא מנה כי אם בני גלעד כי אשריאל היה בן גלעד וצלפחד בן בנו ואלו הנזכרים בזה המקום הם גם כן בני גלעד לפי מה שבארנו :
<h3>{יח}</h3>
וַאֲחֹת֖וֹ הַמֹּלֶ֑כֶת יָלְדָה֙ אֶת־אִישְׁה֔וֹד וְאֶת־אֲבִיעֶ֖זֶר וְאֶת־מַחְלָֽה׃
<b style="color: gray;">מצודת דוד</b> <b>ואחותו .</b> אחות גלעד שהיתה מולכת ומושלת כקצת הארץ אשר לגלעד :
<b style="color: gray;">רלב"ג</b> <b>ואחותו המולכת ילדה וגו' .</b> ידמה לפי מה שאחשוב שאחות גלעד היתה אשת חצרון לפי מה שקדם למעלה ( ב' כ''א ) שהוא לקחה כשהיה בן ששים שנה והיא ילדה לו אלו הבנים שזכר פה ואמר שם שהם בני מכיר אבי גלעד כי כבר ידמה שמכיר גדל אותם . ולזה גם כן זכרם בזה המקום כמו הענין בבני מיכל בת שאול שנקראו בניה לפי שגדלה אותם . והנה קראה המולכת כי שם אותה מכיר כששבה לביתו מושלת על ביתו . או אולי נשא גלעד אחותו וילדה לו אלו הבנים שזכר וקרא אותה המולכת כי היא היתה מושלת באשה האחרת שילדה אולם ורקם והיתה כמו שפחה לה והבאור הראשון הוא יותר נכון :
<h3>{יט}</h3>
וַיִּהְי֖וּ בְּנֵ֣י שְׁמִידָ֑ע אַחְיָ֣ן וָשֶׁ֔כֶם וְלִקְחִ֖י וַאֲנִיעָֽם׃
<b style="color: gray;">רלב"ג</b> <b>שמידע .</b> הוא בן שלישי לגלעד לפי מה שנזכר בפרשת פנחס :
<h3>{כ}</h3>
וּבְנֵ֥י אֶפְרַ֖יִם שׁוּתָ֑לַח וּבֶ֤רֶד בְּנוֹ֙ וְתַ֣חַת בְּנ֔וֹ וְאֶלְעָדָ֥ה בְנ֖וֹ וְתַ֥חַת בְּנֽוֹ׃
<b style="color: gray;">מצודת דוד</b> <b>וברד בנו וכו' .</b> מוסב על אפרים שכולם היו בניו ולא בניו ממש כ''א בני בנים לבד משותלח היה בנו ממש :
<b style="color: gray;">רלב"ג</b> <b>ובני אפרים שותלח וגו' .</b> הנה אלו השלשה היו בני אפרים ונקראו בפרשת פנחס שותלח ובכר ותחן והנה שאר הבנים שזכר בזה המקום שהיו לאפרים מתו כולם כי הרגום אנשי גת הנולדים בארץ מצרים כי ירדו בני אפרים לקחת את מקניהם :
<h3>{כא}</h3>
וְזָבָ֥ד בְּנ֛וֹ וְשׁוּתֶ֥לַח בְּנ֖וֹ וְעֵ֣זֶר וְאֶלְעָ֑ד וַהֲרָג֗וּם אַנְשֵׁי־גַת֙ הַנּוֹלָדִ֣ים בָּאָ֔רֶץ כִּ֣י יָרְד֔וּ לָקַ֖חַת אֶת־מִקְנֵיהֶֽם׃
<b style="color: gray;">מצודת דוד</b> <b>הנולדיס בארץ .</b> כאומר לפי שהמה היו מילידי הארץ ההיא וידעו מוצא הארץ ומבואה לא כן בני אפרים כי נולדו בארץ אחרת ולזה התגברו עליהם בני גת ותפשום והרגום על אשר ירדו לקחת את המקנה של אנשי גת :
<h3>{כב}</h3>
וַיִּתְאַבֵּ֛ל אֶפְרַ֥יִם אֲבִיהֶ֖ם יָמִ֣ים רַבִּ֑ים וַיָּבֹ֥אוּ אֶחָ֖יו לְנַחֲמֽוֹ׃
<b style="color: gray;">מצודת דוד</b> <b>ויתאבל אפרים .</b> הדבר נעשה עוד אפרים חי : <b>אחיו .</b> אוהביו ומיודעיו ור''ל עם שאחיו נחמו אותו לא קבל מהם תנחומין והתאבל ימים רבים :
<b style="color: gray;">רלב"ג</b> <b>ויבאו אחיו לנחמו .</b> ידעה שהוליד יוסף זולת מנשה ואפרים כאמרו ומולדתך אשר הולדת אחריהם לך יהיו . או יקרא אחיו מנשה ובני יעקב :
<h3>{כג}</h3>
וַיָּבֹא֙ אֶל־אִשְׁתּ֔וֹ וַתַּ֖הַר וַתֵּ֣לֶד בֵּ֑ן וַיִּקְרָ֤א אֶת־שְׁמוֹ֙ בְּרִיעָ֔ה כִּ֥י בְרָעָ֖ה הָיְתָ֥ה בְּבֵיתֽוֹ׃
<b style="color: gray;">מצודת דוד</b> <b>כי ברעה .</b> ר''ל כי נולד בעת רעה היתה בביתו עודו מתאבל :
<b style="color: gray;">רלב"ג</b> <b>כי ברעה היתה בביתו .</b> ידמה שכאשר לקח אפרים זאת האשה נהרגו אלו הבנים שזכר :
<h3>{כד}</h3>
וּבִתּ֣וֹ שֶׁאֱרָ֔ה וַתִּ֧בֶן אֶת־בֵּית־חוֹר֛וֹן הַתַּחְתּ֖וֹן וְאֶת־הָעֶלְי֑וֹן וְאֵ֖ת אֻזֵּ֥ן שֶׁאֱרָֽה׃
<b style="color: gray;">רש"י</b> <b>ובתו שארה ותבן את בית חורון .</b> שארה בנאתו : <b>ואת אזן שארה .</b> על שמה קראה שם העיר :
<b style="color: gray;">מצודת דוד</b> <b>ובתו שארה .</b> ר''ל ושם בתו שארה : <b>אזן שארה .</b> אולי היה עיר אחרת ושמה אזן ולזה נקראה אזן שארה על שמה :
<b style="color: gray;">רלב"ג</b> <b>ובתו שארה .</b> ר''ל בת אפרים . או בת בריעה :
<h3>{כה}</h3>
וְרֶ֣פַח בְּנ֗וֹ וְרֶ֧שֶׁף וְתֶ֛לַח בְּנ֖וֹ וְתַ֥חַן בְּנֽוֹ׃
<b style="color: gray;">רש"י</b> <b>ורפח בנו .</b> של בריעה : <b>ורשף ותלח .</b> בנים של רפח כמו כן חשב דורות :
<b style="color: gray;">מצודת דוד</b> <b>ורפח בנו .</b> חוזר על בריעה לומר שרפח היה בנו : <b>ורשף ותלח בנו .</b> כ''א היה בנו של רפח : <b>ותחן בנו .</b> הוא חוזר על תלח הסמוך :
<b style="color: gray;">רלב"ג</b> <b>ורפח בנו ורשף .</b> ר''ל שרפח היה בן אחד מן הבנים שנשארו לו . ורשף גם כן . ותלח היה בן רפה ותחן בן תלח . וכן בזה האופן עד שהגיע הענין אל יהושע בן נון :
<h3>{כו}</h3>
לַעְדָּ֥ן בְּנ֛וֹ עַמִּיה֥וּד בְּנ֖וֹ אֱלִישָׁמָ֥ע בְּנֽוֹ׃
<h3>{כז}</h3>
נ֥וֹן בְּנ֖וֹ יְהוֹשֻׁ֥עַ בְּנֽוֹ׃
<b style="color: gray;">מצודת דוד</b> <b>יהושע בנו .</b> הוא יהושע בן נון הידוע :
<h3>{כח}</h3>
וַאֲחֻזָּתָם֙ וּמֹ֣שְׁבוֹתָ֔ם בֵּֽית־אֵ֖ל וּבְנֹתֶ֑יהָ וְלַמִּזְרָ֣ח נַעֲרָ֔ן וְלַֽמַּעֲרָ֗ב גֶּ֤זֶר וּבְנֹתֶ֙יהָ֙ וּשְׁכֶ֣ם וּבְנֹתֶ֔יהָ עַד־עַיָּ֖ה וּבְנֹתֶֽיהָ׃
<b style="color: gray;">מצודת דוד</b> <b>ואחוזתם ומושבותם .</b> ענינם אחד והוא כפל בשמות נרדפים וכן אדמת עפר ( דניאל יב ) : <b>ולמזרח נערן ולמערב .</b> מעבר נערן המזרחי והמערבי גזר וכו' :
<h3>{כט}</h3>
וְעַל־יְדֵ֣י בְנֵי־מְנַשֶּׁ֗ה בֵּית־שְׁאָ֤ן וּבְנֹתֶ֙יהָ֙ תַּעְנַ֣ךְ וּבְנֹתֶ֔יהָ מְגִדּ֥וֹ וּבְנוֹתֶ֖יהָ דּ֣וֹר וּבְנוֹתֶ֑יהָ בְּאֵ֙לֶּה֙ יָשְׁב֔וּ בְּנֵ֥י יוֹסֵ֖ף בֶּן־יִשְׂרָאֵֽל׃
<b style="color: gray;">רש"י</b> <b>ועל ידי בני מנשה בית שאן .</b> פתרון סמוך לבני מנשה כמו איש על ידו לדגליהם ( במדבר ב' ) :
<b style="color: gray;">מצודת דוד</b> <b>ועל ידי .</b> גם ישבו סמוך למקומות נחלת מנשה שהם בית שאן וכו' שהיו מנחלת מנשה כמ''ש ביהושע : <b>באלה וכו' .</b> בני אפרים ישבו בבית אל וכו' ובני מנשה בבית שאן וכו' :
<h3>{ל}</h3>
בְּנֵ֣י אָשֵׁ֗ר יִמְנָ֧ה וְיִשְׁוָ֛ה וְיִשְׁוִ֥י וּבְרִיעָ֖ה וְשֶׂ֥רַח אֲחוֹתָֽם׃
<h3>{לא}</h3>
וּבְנֵ֣י בְרִיעָ֔ה חֶ֖בֶר וּמַלְכִּיאֵ֑ל ה֖וּא אֲבִ֥י (ברזות) [בִרְזָֽיִת]:
<b style="color: gray;">רש"י</b> <b>הוא אבי ברזית .</b> שר אותה העיר ובב''ר ר' לוי ור' סימון ר' לוי אומר שהיו בנותיו נאות ונשואות לכהנים שנמשחו בשמן זית ר' סימון אומר שהיו בנותיו נאות ונשואות למלכים שנמשחו בשמן המשחה ולפי שהיו להם שמן הרבה היו מושחין בו לכך היו נאות דהא באשר כתיב וטובל בשמן רגלו ( דברים ל''ג ) ואמר ר' חנניה חמין ושמן שסכתני אמי החזירוני לנערותי :
<h3>{לב}</h3>
וְחֶ֙בֶר֙ הוֹלִ֣יד אֶת־יַפְלֵ֔ט וְאֶת־שׁוֹמֵ֖ר וְאֶת־חוֹתָ֑ם וְאֵ֖ת שׁוּעָ֥א אֲחוֹתָֽם׃
<h3>{לג}</h3>
וּבְנֵ֣י יַפְלֵ֔ט פָּסַ֥ךְ וּבִמְהָ֖ל וְעַשְׁוָ֑ת אֵ֖לֶּה בְּנֵ֥י יַפְלֵֽט׃
<h3>{לד}</h3>
וּבְנֵ֖י שָׁ֑מֶר אֲחִ֥י (ורוהגה) [וְרָהְגָּ֖ה] (יחבה) [וְחֻבָּ֥ה] וַאֲרָֽם׃
<b style="color: gray;">מצודת דוד</b> <b>אחי .</b> כן שמו :
<h3>{לה}</h3>
וּבֶן־הֵ֖לֶם אָחִ֑יו צוֹפַ֥ח וְיִמְנָ֖ע וְשֵׁ֥לֶשׁ וְעָמָֽל׃
<b style="color: gray;">מצודת דוד</b> <b>ובן הלם .</b> כמו ובני הלם : <b>אחיו .</b> הלם זה היה אחיו של כ''א מן הנזכרים במקרא שלמעלה :
<h3>{לו}</h3>
בְּנֵ֖י צוֹפָ֑ח ס֧וּחַ וְחַרְנֶ֛פֶר וְשׁוּעָ֖ל וּבֵרִ֥י וְיִמְרָֽה׃
<h3>{לז}</h3>
בֶּ֣צֶר וָה֗וֹד וְשַׁמָּ֧א וְשִׁלְשָׁ֛ה וְיִתְרָ֖ן וּבְאֵרָֽא׃
<h3>{לח}</h3>
וּבְנֵ֖י יֶ֑תֶר יְפֻנֶּ֥ה וּפִסְפָּ֖ה וַאְרָֽא׃
<b style="color: gray;">מצודת דוד</b> <b>ובני יתר .</b> הוא יתרן :
<h3>{לט}</h3>
וּבְנֵ֖י עֻלָּ֑א אָרַ֥ח וְחַנִּיאֵ֖ל וְרִצְיָֽא׃
<b style="color: gray;">מצודת דוד</b> <b>ובני עלא .</b> אולי הוא מהנזכרים והיה נקרא בשתי השמות :
<h3>{מ}</h3>
כָּל־אֵ֣לֶּה בְנֵי־אָ֠שֵׁר רָאשֵׁ֨י בֵית־הָאָב֤וֹת בְּרוּרִים֙ גִּבּוֹרֵ֣י חֲיָלִ֔ים רָאשֵׁ֖י הַנְּשִׂיאִ֑ים וְהִתְיַחְשָׂ֤ם בַּצָּבָא֙ בַּמִּלְחָמָ֔ה מִסְפָּרָ֣ם אֲנָשִׁ֔ים עֶשְׂרִ֥ים וְשִׁשָּׁ֖ה אָֽלֶף׃
<b style="color: gray;">מצודת דוד</b> <b>ברורים .</b> נבחרים מכל בני השבט : <b>ראשי הנשיאים .</b> הם היו לראשים על נשיאי השבט : <b>והתיחשם .</b> הידועים ביחוסם מבני אשר היוצאים בצבא מלחמה היה מספרם כ''ו אלף אנשים חשובים :
<b style="color: gray;">רלב"ג</b> <b>ברורים גבורי חילים .</b> ר''ל נבחרים לצאת לצבא וכבר בחרום ראשי הנשיאים והרצון בזה ברורים גבורי חילים חילי ראשי הנשיאים :
<h2>דברי הימים א פרק-ח</h2>
<h3>{א}</h3>
וּבִ֨נְיָמִ֔ן הוֹלִ֖יד אֶת־בֶּ֣לַע בְּכֹר֑וֹ אַשְׁבֵּל֙ הַשֵּׁנִ֔י וְאַחְרַ֖ח הַשְּׁלִישִֽׁי׃
<b style="color: gray;">רש"י</b> <b>ובנימין הוליד את בלע בכורו .</b> כבר יחסו ( לעיל ז' ) ולפי שרצה ליחס עד שאול המלך מתחיל ליחס מבנימן ושמות אחרים קוראם כאן וכל היחס למפרע והרוצה לדקדק רוב ערי הלוים ומגרשיהם האמורים כאן למפרע הן ביהושע כי עזרא ספרים מצא :
<b style="color: gray;">מצודת דוד</b> <b>ובנימין .</b> חזר להזכיר את בנימין לייחס אחריו שאול המלך : <b>אשבל .</b> למעלה חשב אחרים וכן יש הרבה שינוים בין זה לזה וכן דרך הספר מה שחיסר כאן גלה במקום אחר ואולם יש דרש בכל זה כמ''ש רז''ל לא ניתן ספר ד''ה אלא להדרש :
<b style="color: gray;">מצודת ציון</b> <b>.</b> :
<b style="color: gray;">רלב"ג</b> <b>ובנימין הוליד את בלע בכורו .</b> הנה במה שקדם זכר משפחות בני בנימין אשר התיחשו בימי דוד ולא היו כי אם לבלע ובכר וידיעאל וידמה כי ידיעאל הוא אשבל . והנה בדבר פילגש בגבעה מתו מהם משפחות רבות ואולם בזה המקום הזכיר כל המשפחות . וידמה כי אחרת שהיה השלישי הוא הנקרא אחירם בפרשת פנחס :
<h3>{ב}</h3>
נוֹחָה֙ הָֽרְבִיעִ֔י וְרָפָ֖א הַחֲמִישִֽׁי׃
<h3>{ג}</h3>
וַיִּהְי֥וּ בָנִ֖ים לְבָ֑לַע אַדָּ֥ר וְגֵרָ֖א וַאֲבִיהֽוּד׃
<h3>{ד}</h3>
וַאֲבִישׁ֥וּעַ וְנַעֲמָ֖ן וַאֲחֽוֹחַ׃
<h3>{ה}</h3>
וְגֵרָ֥א וּשְׁפוּפָ֖ן וְחוּרָֽם׃
<b style="color: gray;">רלב"ג</b> <b>ושפופן וחורם .</b> הם שפופם וחופה בפרשת פנחס :
<h3>{ו}</h3>
וְאֵ֖לֶּה בְּנֵ֣י אֵח֑וּד אֵ֣לֶּה הֵ֞ם רָאשֵׁ֤י אָבוֹת֙ לְי֣וֹשְׁבֵי גֶ֔בַע וַיַּגְל֖וּם אֶל־מָנָֽחַת׃
<b style="color: gray;">רש"י</b> <b>ויגלום אל מנחת .</b> מי הגלם ומפרש אחריו בפסוק ונעמן ואחיה וגרא הוא הגלם : <b>מנחת .</b> שם מדינה כדכתיב ( לעיל ב' ) הרואה חצי המנחות וכתיב וחצי המנחתי ( שם ) :
<b style="color: gray;">מצודת דוד</b> <b>ואלה בני אחוד .</b> יתכן שהוא בלע והיה נקרא בב' השמות : <b>ויגלום .</b> הראשים ההם הגלו את יושבי גבע אל מנחת :
<b style="color: gray;">מצודת ציון</b> <b>ויגלום .</b> ענין הנוע ממקום למקום , ועם היא בלא שבי כמו וגם גולה אתה למקומך ( ש''ב טו ) :
<b style="color: gray;">רלב"ג</b> <b>ואלה בני אחוד .</b> ידוע כי אחוד היה בן גרא כמו שנזכר בס' שופטים וידמה שהוא היה מבני בלע . ולזה יוחסו בניו לבלע ואמר שאלו התשעה בנים שזכר שהם בני אחוד היו ראשי האבות ליושבי גבע כי עיר גבע היתה מנחלת בני בנימין כמו שנזכר . והנה הגלו קצתם אל עיר מנחת כי גברה יד קצתם על קצתם . והנה זכר :
<h3>{ז}</h3>
וְנַעֲמָ֧ן וַאֲחִיָּ֛ה וְגֵרָ֖א ה֣וּא הֶגְלָ֑ם וְהוֹלִ֥יד אֶת־עֻזָּ֖א וְאֶת־אֲחִיחֻֽד׃
<b style="color: gray;">מצודת דוד</b> <b>ונעמן וכו' .</b> עתה מפרש מי ומי מהם אשר הגלום : <b>ואחיה .</b> יתכן שהוא אחות הנזכר למעלה כי קרובים הם בלשון : <b>הוא .</b> מוסב על גרא לומר כאשר הגלם הוליד את עזא וכו' :
<b style="color: gray;">רלב"ג</b> <b>כי נעמן ואחיה וגרא הוא הגלם .</b> ר''ל שכל אחד מהם עזר בהגלות הששה הנשארים והנה אחיה הוא אחוח שזכר קודם זה : <b>והוליד את עזא ואת אחיחוד .</b> ידמה ששב זה אל גרא . ואמר כי . ( ח ) שחרים . והוא חורם הנזכר ( פסוק ה' ) הוליד את תולדות בשדי מואב מן העת אשר שלח אותם גרא מגבע ר''ל ששלח הוא וקצת אחיו . ואמר שהוליד תולדות מחשים ובערא שהיו נשיו . והנה היו לבערא שני שמות כי היתה נקראת גם כן לפי מה שאחשוב חדש ואמר שהיא ילדה לו את יובב ואת צביא וגו' :
<h3>{ח}</h3>
וְשַׁחֲרַ֗יִם הוֹלִיד֙ בִּשְׂדֵ֣ה מוֹאָ֔ב מִן־שִׁלְח֖וֹ אֹתָ֑ם חוּשִׁ֥ים וְאֶֽת־בַּעֲרָ֖א נָשָֽׁיו׃
<b style="color: gray;">רש"י</b> <b>ושחרים הוליד .</b> הוא היה אחד מן הגולים ולאחר ששלחו אותו מן הגלות הוליד את אלה : <b>חושים ואת בערא נשיו .</b> כך היו שמותיהם של נשיו :
<b style="color: gray;">מצודת דוד</b> <b>ושחרים .</b> גם הוא מבני בנימין ואולי נזכר הוא למעלה בשמו האחר : <b>בשדה מואב .</b> בעת שהלך לגור שם : <b>מן שלחו אתם וכו' .</b> מן שאמר עומד במקום שנים כאלו אמר מן שלחו אותם ומן חושים ומבערא נשיו והן שמות הנשים האחת שלחו אותם והשנית חושים והג' בערא ואת הוא כמו מן וכן כצאתי את העיר ( שמות ט ) ומשפטו מן העיר :
<h3>{ט}</h3>
וַיּ֖וֹלֶד מִן־חֹ֣דֶשׁ אִשְׁתּ֑וֹ אֶת־יוֹבָב֙ וְאֶת־צִבְיָ֔א וְאֶת־מֵישָׁ֖א וְאֶת־מַלְכָּֽם׃
<b style="color: gray;">מצודת דוד</b> <b>מן חדש אשתו .</b> היא שלחו אותם שזכר ובשתי השמות נקראה :
<h3>{י}</h3>
וְאֶת־יְע֥וּץ וְאֶת־שָֽׂכְיָ֖ה וְאֶת־מִרְמָ֑ה אֵ֥לֶּה בָנָ֖יו רָאשֵׁ֥י אָבֽוֹת׃
<h3>{יא}</h3>
וּמֵחֻשִׁ֛ים הוֹלִ֥יד אֶת־אֲבִיט֖וּב וְאֶת־אֶלְפָּֽעַל׃
<b style="color: gray;">רש"י</b> <b>ומחשים הוליד .</b> זאת חושים אשתו שהזכירה למעלה ולפי שהפסיקה בחדש אשתו :
<b style="color: gray;">רלב"ג</b> <b>ומחשים אשתו הוליד את אביטוב וגו' .</b> וידמה שזכר כל זה כי הנרדיים ברב העתים הם יותר מצליחים . ולזה אמר כי בני חחרים הצליחו מאד ובנו אונו ולוד והבריחו יושבי גת :
<h3>{יב}</h3>
וּבְנֵ֣י אֶלְפַּ֔עַל עֵ֥בֶר וּמִשְׁעָ֖ם וָשָׁ֑מֶד ה֚וּא בָּנָ֣ה אֶת־אוֹנ֔וֹ וְאֶת־לֹ֖ד וּבְנֹתֶֽיהָ׃
<b style="color: gray;">מצודת דוד</b> <b>הוא בנה .</b> על שמר יאמר :
<h3>{יג}</h3>
וּבְרִעָ֣ה וָשֶׁ֔מַע הֵ֚מָּה רָאשֵׁ֣י הָאָב֔וֹת לְיוֹשְׁבֵ֖י אַיָּל֑וֹן הֵ֥מָּה הִבְרִ֖יחוּ אֶת־י֥וֹשְׁבֵי גַֽת׃
<b style="color: gray;">מצודת דוד</b> <b>ובריעה ושמע .</b> גם המה מבני אלפעל : <b>הבריחו .</b> בהלחמם עמהם :
<h3>{יד}</h3>
וְאַחְי֥וֹ שָׁשָׁ֖ק וִירֵמֽוֹת׃
<b style="color: gray;">רש"י</b> <b>ואחיו ששק .</b> כל אלה בני אלפעל , ע''א ועיקר מן אחיו ששק עד ויוחא כל אלה בני בריעה ומזבדיה עד יובב כל אלה בני אלפעל ומן ויקים עד ושמרת כל אלה בני שמעי :
<h3>{טו}</h3>
וּזְבַדְיָ֥ה וַעֲרָ֖ד וָעָֽדֶר׃
<h3>{טז}</h3>
וּמִיכָאֵ֧ל וְיִשְׁפָּ֛ה וְיוֹחָ֖א בְּנֵ֥י בְרִיעָֽה׃
<b style="color: gray;">מצודת דוד</b> <b>בני בריעה .</b> חוזר על כלן מן אחיו :
<h3>{יז}</h3>
וּזְבַדְיָ֥ה וּמְשֻׁלָּ֖ם וְחִזְקִ֥י וָחָֽבֶר׃
<h3>{יח}</h3>
וְיִשְׁמְרַ֧י וְיִזְלִיאָ֛ה וְיוֹבָ֖ב בְּנֵ֥י אֶלְפָּֽעַל׃
<b style="color: gray;">מצודת דוד</b> <b>בני אלפעל .</b> יתכן שהיו בני בניו ולא בניו ממש ולזה לא חשבם למעלה עם בניו :
<h3>{יט}</h3>
וְיָקִ֥ים וְזִכְרִ֖י וְזַבְדִּֽי׃
<h3>{כ}</h3>
וֶאֱלִיעֵנַ֥י וְצִלְּתַ֖י וֶאֱלִיאֵֽל׃
<h3>{כא}</h3>
וַעֲדָיָ֧ה וּבְרָאיָ֛ה וְשִׁמְרָ֖ת בְּנֵ֥י שִׁמְעִֽי׃
<b style="color: gray;">מצודת דוד</b> <b>בני שמעי .</b> הוא שמע בן אלפעל הנזכר למעלה :
<h3>{כב}</h3>
וְיִשְׁפָּ֥ן וָעֵ֖בֶר וֶאֱלִיאֵֽל׃
<h3>{כג}</h3>
וְעַבְדּ֥וֹן וְזִכְרִ֖י וְחָנָֽן׃
<h3>{כד}</h3>
וַחֲנַנְיָ֥ה וְעֵילָ֖ם וְעַנְתֹתִיָּֽה׃
<h3>{כה}</h3>
וְיִפְדְיָ֥ה (ופניאל) [וּפְנוּאֵ֖ל] בְּנֵ֥י שָׁשָֽׁק׃
<h3>{כו}</h3>
וְשַׁמְשְׁרַ֥י וּשְׁחַרְיָ֖ה וַעֲתַלְיָֽה׃
<h3>{כז}</h3>
וְיַעֲרֶשְׁיָ֧ה וְאֵלִיָּ֛ה וְזִכְרִ֖י בְּנֵ֥י יְרֹחָֽם׃
<b style="color: gray;">מצודת דוד</b> <b>בני ירוחם .</b> אולי נזכר למעלה בשמו האחר :
<h3>{כח}</h3>
אֵ֣לֶּה רָאשֵׁ֥י אָב֛וֹת לְתֹלְדוֹתָ֖ם רָאשִׁ֑ים אֵ֖לֶּה יָשְׁב֥וּ בִירוּשָׁלִָֽם׃
<b style="color: gray;">מצודת דוד</b> <b>לתולדותם ראשים .</b> היו לראשים לבני תולדות אבותם ועם כי אמר ראשי אבות כפל הדבר לתוספת ביאור :
<h3>{כט}</h3>
וּבְגִבְע֥וֹן יָשְׁב֖וּ אֲבִ֣י גִבְע֑וֹן וְשֵׁ֥ם אִשְׁתּ֖וֹ מַעֲכָֽה׃
<b style="color: gray;">רש"י</b> <b>ובגבעון ישבו אבי גבעון .</b> פרשה זו עד כל אלה בני אצל כתובה ב' פעמים בספר זה גם פרשת והיושבים הראשונים אשר באחוזתם בעריהם ( ל' סי' ט' ) ופרשת ומן הכהנים ידעיה ויהויריב , כמו כן בס' עזרא ( ר''ל נחמיה י''א ) דכתיב ואלה ראשי המדינה וזהו שמפרש בסוף מגילת ירושלמי ג' ספרים מצא עזרא ספר מעונים ספר זאטוטי ספר האחים ובטלו דברי האחד וקיימו דברי השנים וכן מצאו הרבה ספרי יחוסין כשנמצא ג' או ה' בטלו המועט וקיימו המרובים וכשנמצאו זוגות כמו ובגבעון ישבו אבי גבעון הוצרך לכתוב שתי פעמים שאין סדר יחוסן שוה וכן היושבים הראשונים מצא זוגות וחלוקים זה על זה כתבוהו שני פעמים בכאן ובספרו ולמה לא כתב שתיהן כאן אותם שבעזרא ואלה ראשי המדינה וגומר ולפי שייחס לשם עד ואלה הכהנים הלוים ומיחס עד ידעיה שהיה לאחר עזרא ומה ענין לפרש ולייחס בכאן בדברי הימים דורות יחד ולאחר עזרא כי אם אותם שהיו בבית ראשון ובפרשה האחרת של ובגבעון ישבו וגו' ועוד אמרו חכמים בספר' ולאצל ששה בנים תליסר אלפי גמלי טעוני מדרשות :
<b style="color: gray;">מצודת דוד</b> <b>אבי גבעון .</b> שר של גבעון :
<h3>{ל}</h3>
וּבְנ֥וֹ הַבְּכ֖וֹר עַבְדּ֑וֹן וְצ֥וּר וְקִ֖ישׁ וּבַ֥עַל וְנָדָֽב׃
<b style="color: gray;">מצודת דוד</b> <b>וצור וכו' .</b> גם המה היו בני אבי גבעון ועמו ישבו בגבעון :
<h3>{לא}</h3>
וּגְד֥וֹר וְאַחְי֖וֹ וָזָֽכֶר׃
<h3>{לב}</h3>
וּמִקְל֖וֹת הוֹלִ֣יד אֶת־שִׁמְאָ֑ה וְאַף־הֵ֗מָּה נֶ֧גֶד אֲחֵיהֶ֛ם יָשְׁב֥וּ בִירוּשָׁלִַ֖ם עִם־אֲחֵיהֶֽם׃
<b style="color: gray;">מצודת דוד</b> <b>ומקלות .</b> גם הוא בן אבי גבעון וכן נאמר למטה : <b>ואף המה .</b> ר''ל אף כי ישבו בגבעון מ''מ לפעמים ישבו בירושלים נגד אחיהם הנזכרים למעלה ושוה להם : <b>עם אחיהם .</b> הוא כפל ענין לתוספת ביאור כי עם הוא כמו נגד :
<b style="color: gray;">מצודת ציון</b> <b>נגד אחיהם .</b> שוה לאחיהם כמו ואלכה לנגדך ( בראשית לג ) ורבים כמוהו :
<h3>{לג}</h3>
וְנֵר֙ הוֹלִ֣יד אֶת־קִ֔ישׁ וְקִ֖ישׁ הוֹלִ֣יד אֶת־שָׁא֑וּל וְשָׁא֗וּל הוֹלִ֤יד אֶת־יְהֽוֹנָתָן֙ וְאֶת־מַלְכִּי־שׁ֔וּעַ וְאֶת־אֲבִֽינָדָ֖ב וְאֶת־אֶשְׁבָּֽעַל׃
<b style="color: gray;">מצודת דוד</b> <b>ונר .</b> גם הוא בן אבי גבעון וכן נאמר למטה : <b>אשבעל .</b> היא איש בושת שמלך תחת שאול והוא ישוי האמור בש''א :
<h3>{לד}</h3>
וּבֶן־יְהוֹנָתָ֖ן מְרִ֣יב בָּ֑עַל וּמְרִ֥יב בַּ֖עַל הוֹלִ֥יד אֶת־מִיכָֽה׃
<b style="color: gray;">מצודת דוד</b> <b>מריב בעל .</b> הוא מפיבושת :
<b style="color: gray;">רלב"ג</b> <b>ובן יהונתן מריב בעל .</b> ידמה שמריב בעל הוא מפיבושת כי לא נשאר לבית שאול בן כי אם מפיבושת כמו שנזכר בסוף ספר שמואל :
<h3>{לה}</h3>
וּבְנֵ֖י מִיכָ֑ה פִּית֥וֹן וָמֶ֖לֶךְ וְתַאְרֵ֥עַ וְאָחָֽז׃
<h3>{לו}</h3>
וְאָחָז֙ הוֹלִ֣יד אֶת־יְהוֹעַדָּ֔ה וִיהֽוֹעַדָּ֗ה הוֹלִ֛יד אֶת־עָלֶ֥מֶת וְאֶת־עַזְמָ֖וֶת וְאֶת־זִמְרִ֑י וְזִמְרִ֖י הוֹלִ֥יד אֶת־מוֹצָֽא׃
<h3>{לז}</h3>
וּמוֹצָ֖א הוֹלִ֣יד אֶת־בִּנְעָ֑א רָפָ֥ה בְנ֛וֹ אֶלְעָשָׂ֥ה בְנ֖וֹ אָצֵ֥ל בְּנֽוֹ׃
<b style="color: gray;">מצודת דוד</b> <b>רפה בנו .</b> של בענה וכן חושב אחד בן א' :
<h3>{לח}</h3>
וּלְאָצֵל֮ שִׁשָּׁ֣ה בָנִים֒ וְאֵ֣לֶּה שְׁמוֹתָ֗ם עַזְרִיקָ֥ם ׀ בֹּ֙כְרוּ֙ וְיִשְׁמָעֵ֣אל וּשְׁעַרְיָ֔ה וְעֹבַדְיָ֖ה וְחָנָ֑ן כָּל־אֵ֖לֶּה בְּנֵ֥י אָצַֽל׃
<b style="color: gray;">מצודת דוד</b> <b>בכרו .</b> כן שמו :
<h3>{לט}</h3>
וּבְנֵ֖י עֵ֣שֶׁק אָחִ֑יו אוּלָ֣ם בְּכֹר֔וֹ יְעוּשׁ֙ הַשֵּׁנִ֔י וֶֽאֱלִיפֶ֖לֶט הַשְּׁלִשִֽׁי׃
<b style="color: gray;">מצודת דוד</b> <b>ובני עשק אחיו .</b> שהיה אחיו של אצל :
<h3>{מ}</h3>
וַֽיִּהְי֣וּ בְנֵי־א֠וּלָם אֲנָשִׁ֨ים גִּבֹּרֵי־חַ֜יִל דֹּ֣רְכֵי קֶ֗שֶׁת וּמַרְבִּ֤ים בָּנִים֙ וּבְנֵ֣י בָנִ֔ים מֵאָ֖ה וַחֲמִשִּׁ֑ים כָּל־אֵ֖לֶּה מִבְּנֵ֥י בִנְיָמִֽן׃
<b style="color: gray;">מצודת דוד</b> <b>מאה וחמשים .</b> במספר מאה וחמשים :
<h2>דברי הימים א פרק-ט</h2>
<h3>{א}</h3>
וְכָל־יִשְׂרָאֵל֙ הִתְיַחְשׂ֔וּ וְהִנָּ֣ם כְּתוּבִ֔ים עַל־סֵ֖פֶר מַלְכֵ֣י יִשְׂרָאֵ֑ל וִיהוּדָ֛ה הָגְל֥וּ לְבָבֶ֖ל בְּמַעֲלָֽם׃
<b style="color: gray;">רש"י</b> <b>וכל ישראל התיחשו .</b> אמרתי לך קצת מן יחוסן מה שמצאתי אבל עיקר יחוסן על ספר מלכי ישראל ויהודה שהגלו לבבל במעלם ועמהם הייתי אני עזרא ויחוסם מצאתי כתוב וכתבתיו :
<b style="color: gray;">מצודת דוד</b> <b>וכל ישראל התיחשו וכו' .</b> כאומר אף שלא הזכרתי אני יחוס כל ישראל הנה כולם נחקר יחוסם והנה כתובים על ספר מלכי ישראל והספר הזה גלה עמהם ואינו בידי להעתיק ממנו כל יחוסם : <b>ויהודה .</b> אבל יהודה הגלו לבבל בעבור מעלם וספר יחוסן עמהם ומה שמצאתי בה העתקתי כי עמהם נמצאתי :
<b style="color: gray;">מצודת ציון</b> <b>והנם .</b> הנה הם :
<b style="color: gray;">רלב"ג</b> <b>וכל ישראל התיחשו וגו' .</b> ידמה שזה היה בימי ירבעם בן יואש או בימי ירבעם בן נבט כי כבר זכר תחלה שהם התיחשו בימי יותם מלך יהודה ובימי ירבעם מלך ישראל ולא זכר אם היה בן נבט או בן יואש : <b>ויהודה הגלו לבבל במעלם .</b> זה היה רבו בימי צדקים והיה קצתו בימי יהויקים ובימי יכניה בנו :
<h3>{ב}</h3>
וְהַיּוֹשְׁבִים֙ הָרִ֣אשֹׁנִ֔ים אֲשֶׁ֥ר בַּאֲחֻזָּתָ֖ם בְּעָרֵיהֶ֑ם יִשְׂרָאֵל֙ הַכֹּ֣הֲנִ֔ים הַלְוִיִּ֖ם וְהַנְּתִינִֽים׃
<b style="color: gray;">מצודת דוד</b> <b>והיושבים הראשונים .</b> בני הגולה שעלו בראשונה עם זרובבל אשר עלו קודם שעלה עזרא ואנשיו אשר נתיישבו ראשונים בעריהם שאחזו ולא בירושלים המה היו מכל שבטי ישראל אשר חזרו מבבל ( כי אף שבני עשרת השבטים הגלו לאשור מכל מקום רבים נשארו בארצם וגלו לבבל עם בני יהודה ובנימין וחזרו עמהם ) : <b>הכהנים .</b> גם מהם ישבו בערי אחוזתם ובנחמיה חשב גם בני עבדי שלמה :
<b style="color: gray;">מצודת ציון</b> <b>והנתינים .</b> הם הגבעונים ונקראים כן ע''ש שנאמר בהם ויתנם יהושע וכו' חוטבי עצים וכו' ( יהושע ט ) : <b>והשוערים .</b> הממונים על שערי בה''מ לשמור ולפתוח ולנעול : <b>ואחיהם .</b> וחבריהם וכן בכל הספר :
<b style="color: gray;">רלב"ג</b> <b>והיושבים הראשונים אשר באחזתם בעריהם .</b> ד''ל אחר גלות בבל . והנה זכר שהיו שם מן בני אפרים ומנשה כי הוא ידוע כי בעת מלכי יהודה אחר גלות שומרון וקודם זה גם כן נתחברו עם יהודה ובנימין קצת מבני שאר השבטים והמה הגלו בבבל ומשה שבו לירושלים בימי זרובבל ועזרא ונחמיה התרשתא :
<h3>{ג}</h3>
וּבִירוּשָׁלִַ֙ם֙ יָשְׁב֔וּ מִן־בְּנֵ֥י יְהוּדָ֖ה וּמִן־בְּנֵ֣י בִנְיָמִ֑ן וּמִן־בְּנֵ֥י אֶפְרַ֖יִם וּמְנַשֶּֽׁה׃
<b style="color: gray;">מצודת דוד</b> <b>ובירושלים .</b> אבל בירושלים לא נתיישבו מכל שבטי ישראל כ''א מבני יהודה וכו' ובנחמיה לא נזכר בני אפרים ומנשה כי מעט היו אשר ישבו בירושלים :
<h3>{ד}</h3>
עוּתַ֨י בֶּן־עַמִּיה֤וּד בֶּן־עָמְרִי֙ בֶּן־אִמְרִ֣י בֶן־(בנימן־)[בָּנִ֔י] [מִן־]בְּנֵי־פֶ֖רֶץ בֶּן־יְהוּדָֽה׃
<b style="color: gray;">מצודת דוד</b> <b>עותי .</b> ובנחמיה נאמר עתיה והוא הוא כי קרובים המה בלשון אולם השינוי בשמות האבות ובמספרם הוא לפי שגם כאן גם בנחמיה לא חשב כל האבות כסדר עד האב הראשון כ''א חשבם בדלוג וחשב כאן אחרים ממה שחשב בנחמיה :
<b style="color: gray;">רלב"ג</b> <b>עותי בן עמיהוד וגו' .</b> ר''ל שהוא היה מבני פרץ בן יהודה . והנה זכר בספר עזרא ( נחמי' י''א ד' ) ששמו היה עתיה בן עזיה בן זכריה בן אמריה :
<h3>{ה}</h3>
וּמִן־הַשִּׁ֣ילוֹנִ֔י עֲשָׂיָ֥ה הַבְּכ֖וֹר וּבָנָֽיו׃
<b style="color: gray;">מצודת דוד</b> <b>ומן השילוני .</b> מבני שילה בן יהודה : <b>עשיה .</b> הוא מעשיה האמור בנחמיה . הבכור . שהיה הבכור מאחיו :
<b style="color: gray;">רלב"ג</b> <b>עשיה .</b> בספר עזרא ( שם ה' ) קרא שמו מעשיה :
<h3>{ו}</h3>
וּמִן־בְּנֵי־זֶ֖רַח יְעוּאֵ֑ל וַאֲחֵיהֶ֖ם שֵׁשׁ־מֵא֥וֹת וְתִשְׁעִֽים׃
<b style="color: gray;">מצודת דוד</b> <b>ואחיהם .</b> של יעואל ועשיה : <b>שש מאות ותשעים .</b> מוסב על בני שלה ועל בני זרח ומספר בני פרץ נאמר בנחמיה :
<b style="color: gray;">רלב"ג</b> <b>ומן בני זרח וגו' .</b> זה לא נזכר בספר עזרא :
<h3>{ז}</h3>
וּמִן־בְּנֵ֖י בִּנְיָמִ֑ן סַלּוּא֙ בֶּן־מְשֻׁלָּ֔ם בֶּן־הוֹדַוְיָ֖ה בֶּן־הַסְּנֻאָֽה׃
<b style="color: gray;">רלב"ג</b> <b>סלוא בן משלם .</b> כבר נזכר בספר עזרא אך אבות משלם נזכרו ( שם ז' ) בשמות אחרים או היו הנקראים בשמות ההם זולת אלו אזכר פה כי בזה הספר ייחס הבן לפעמים אל הדורות הרחוקים לו מאד . והנה זכר בזה המקום :
<h3>{ח}</h3>
וְיִבְנְיָה֙ בֶּן־יְרֹחָ֔ם וְאֵלָ֥ה בֶן־עֻזִּ֖י בֶּן־מִכְרִ֑י וּמְשֻׁלָּם֙ בֶּן־שְׁפַטְיָ֔ה בֶּן־רְעוּאֵ֖ל בֶּן־יִבְנִיָּֽה׃
<b style="color: gray;">רלב"ג</b> <b>יבניה ואלה ומשלם .</b> וזכר תמורת אלו בספר עזרא ( שם ח' ) גבי סלי :
<h3>{ט}</h3>
וַאֲחֵיהֶם֙ לְתֹ֣לְדוֹתָ֔ם תְּשַׁ֥ע מֵא֖וֹת וַחֲמִשִּׁ֣ים וְשִׁשָּׁ֑ה כָּל־אֵ֣לֶּה אֲנָשִׁ֔ים רָאשֵׁ֥י אָב֖וֹת לְבֵ֥ית אֲבֹתֵיהֶֽם׃
<b style="color: gray;">מצודת דוד</b> <b>לתולדותם .</b> מתולדות של אבותם הנזכרים : <b>תשע מאות וכו' .</b> ובנחמיה נאמר מספר פחות ויתכן אשר שם חשב אנשי גבי סלי הנזכר שם וכאן חשב אנשי סלוא וחביריו : <b>אנשים .</b> ר''ל חשובים ככל אנשים שבמקרא : <b>לבית אבותיהם .</b> הוא כפל ענין לתוספת ביאור כי כבר אמר ראשי אבות והיא היא :
<h3>{י}</h3>
וּמִן־הַֽכֹּהֲנִ֑ים יְדַֽעְיָ֥ה וִיהוֹיָרִ֖יב וְיָכִֽין׃
<b style="color: gray;">מצודת דוד</b> <b>ומן הכהנים .</b> ישבו בירושלים ידעיה ויהויריב , ובנחמיה נאמר ידעיה בן יויריב ויתכן שהוא הוא והיה נמשך אחר הבן וטפל לו :
<b style="color: gray;">רלב"ג</b> <b>ידעיה ויהויריב .</b> הנה אמר בספר עזרא ( שם י''א ) כי ידעיה היה בן יויריב וידמה ששניהם עלו שם מבבל :
<h3>{יא}</h3>
וַעֲזַרְיָ֨ה בֶן־חִלְקִיָּ֜ה בֶּן־מְשֻׁלָּ֣ם בֶּן־צָד֗וֹק בֶּן־מְרָיוֹת֙ בֶּן־אֲחִיט֔וּב נְגִ֖יד בֵּ֥ית הָאֱלֹהִֽים׃
<b style="color: gray;">מצודת דוד</b> <b>ועזריה .</b> הוא שריה הנאמר בנחמיה : <b>נגד וכו' .</b> ממונה על בית אלהים :
<b style="color: gray;">רלב"ג</b> <b>ועזריה בן חלקיה .</b> הוא שריה בן חלקיה בספר עזרא ( שם י''א ) :
<h3>{יב}</h3>
וַעֲדָיָה֙ בֶּן־יְרֹחָ֔ם בֶּן־פַּשְׁח֖וּר בֶּן־מַלְכִּיָּ֑ה וּמַעְשַׂ֨י בֶּן־עֲדִיאֵ֧ל בֶּן־יַחְזֵ֛רָה בֶּן־מְשֻׁלָּ֥ם בֶּן־מְשִׁלֵּמִ֖ית בֶּן־אִמֵּֽר׃
<b style="color: gray;">מצודת דוד</b> <b>ומעשי .</b> הוא עמשתי האמור בנחמיה :
<b style="color: gray;">רלב"ג</b> <b>ועדיה בן ירחם וגו' .</b> הנה בספר עזרא זכר דורות אחרים בין ירוחם ובין פשחור . אך קצר בזה המקום ומעשי בן עדיאל קראו בספר עזרא ( שם י''א ) עמשסי בן עזראל :
<h3>{יג}</h3>
וַאֲחֵיהֶ֗ם רָאשִׁים֙ לְבֵ֣ית אֲבוֹתָ֔ם אֶ֕לֶף וּשְׁבַ֥ע מֵא֖וֹת וְשִׁשִּׁ֑ים גִּבּ֣וֹרֵי חֵ֔יל מְלֶ֖אכֶת עֲבוֹדַ֥ת בֵּית־הָאֱלֹהִֽים׃
<b style="color: gray;">מצודת דוד</b> <b>ואחיהם ראשים .</b> ואחיהם אשר היו ראשים לבית אבותם שהיו במספר אלף וכו' גם הם ואנשיהם ישבו בירושלם ובנחמיה נאמר מספר פחות ויתכן אשר שם חשב רק אותם שהיו תחת ממשלת השרים הנזכרים שם וכאן כלל את כל הכהנים כולם : <b>מלאכת .</b> לעשות מלאכת עבודת וכו' :
<b style="color: gray;">רלב"ג</b> <b>ואחיהם ראשים לבית אבותם וגו' .</b> הנה בספר עזרא זכר מספרם ולא עלה כי אם אלף ותשעים ושנים ( צ''ל אלף ומאה ותשעים ושנים ) . וידמה שבזה המקום כלל בזה המספר הלוים כי הם גם כן היו גבורי חיל לעשות מלאכת עבודת בית האלהים כי הלוים הם גם כן משתתפים בזאת העבודה ( אלא שיש להעיד כי גם כשנוסיף מספד הלוים המובא בספר נחמיה סך כלם לא יעלה כי אם לאלף שש מאות וארבעים ושמונה ) :
<h3>{יד}</h3>
וּמִֽן־הַלְוִיִּ֑ם שְׁמַֽעְיָ֧ה בֶן־חַשּׁ֛וּב בֶּן־עַזְרִיקָ֥ם בֶּן־חֲשַׁבְיָ֖ה מִן־בְּנֵ֥י מְרָרִֽי׃
<b style="color: gray;">מצודת דוד</b> <b>ומן הלוים .</b> ומספר אנשיהם נאמר בנחמיה :
<b style="color: gray;">רלב"ג</b> <b>ומן הלוים וגו' .</b> כבד נזכר זה בספר עזרא :
<h3>{טו}</h3>
וּבַקְבַּקַּ֥ר חֶ֖רֶשׁ וְגָלָ֑ל וּמַתַּנְיָה֙ בֶּן־מִיכָ֔א בֶּן־זִכְרִ֖י בֶּן־אָסָֽף׃
<b style="color: gray;">רלב"ג</b> <b>ובקבקר חרש וגלל .</b> הנה תמורת בקבקר זכר בקבקיה בספר עזרא ולא נזכרו חרש וגלל שם ( י''א י''ז ) :
<h3>{טז}</h3>
וְעֹבַדְיָה֙ בֶּֽן־שְׁמַֽעְיָ֔ה בֶּן־גָּלָ֖ל בֶּן־יְדוּת֑וּן וּבֶרֶכְיָ֤ה בֶן־אָסָא֙ בֶּן־אֶלְקָנָ֔ה הַיּוֹשֵׁ֖ב בְּחַצְרֵ֥י נְטוֹפָתִֽי׃
<b style="color: gray;">מצודת דוד</b> <b>היושב בחצרי נטופתי .</b> על אלקנה יאמר כי ברכיה ישב בירושלים :
<b style="color: gray;">רלב"ג</b> <b>ועובדיה בן שמעיה .</b> בספר עזרא עבדא בן שמוע . ברכיה לא נזכר בספר עזרא :
<h3>{יז}</h3>
וְהַשֹּׁעֲרִים֙ שַׁלּ֣וּם וְעַקּ֔וּב וְטַלְמֹ֖ן וַאֲחִימָ֑ן וַאֲחִיהֶ֥ם שַׁלּ֖וּם הָרֹֽאשׁ׃
<b style="color: gray;">מצודת דוד</b> <b>שלום הראש .</b> על שלום הנזכר ראשון יאמר שהוא היה הראש לכולם :
<b style="color: gray;">רלב"ג</b> <b>שלום .</b> בספר עזרא לא נזכר כן ולא אחימן :
<h3>{יח}</h3>
וְֽעַד־הֵ֔נָּה בְּשַׁ֥עַר הַמֶּ֖לֶךְ מִזְרָ֑חָה הֵ֚מָּה הַשֹּׁ֣עֲרִ֔ים לְמַחֲנ֖וֹת בְּנֵ֥י לֵוִֽי׃
<b style="color: gray;">רש"י</b> <b>ועד הנה בשער המלך מזרחה .</b> פתרון עד מהלאה עד שער ששמו שער המלך המזרחה : <b>המה השוערים .</b> שלום ואחיו ממחנות בני לוי :
<b style="color: gray;">מצודת דוד</b> <b>ועי הנה .</b> ר''ל כמו שיסד דוד ושמואל את השוערים כן היה כל ימי עמידת הבית ועד הנה בבית השני : <b>בשער .</b> לעמוד לשמור בשער אשר המלך בא בו הפונה מזרחה המה שלום וחביריו היו שוערים בשערי הר הבית שהיא מחנה לויה :
<b style="color: gray;">רלב"ג</b> <b>ועד הנה בשער המלך מזרחה וגו' .</b> ר''ל שעד זה הזמן היו אלו השוערים בשער המזרחי שבו היה נכנס המלך מביתו לבית המקדש והיו למחנות ולמשמרות לפי מחצרותם :
<h3>{יט}</h3>
וְשַׁלּ֣וּם בֶּן־ק֠וֹרֵא בֶּן־אֶבְיָסָ֨ף בֶּן־קֹ֜רַח וְֽאֶחָ֧יו לְבֵית־אָבִ֣יו הַקָּרְחִ֗ים עַ֚ל מְלֶ֣אכֶת הָעֲבוֹדָ֔ה שֹׁמְרֵ֥י הַסִּפִּ֖ים לָאֹ֑הֶל וַאֲבֹֽתֵיהֶם֙ עַל־מַחֲנֵ֣ה יְהוָ֔ה שֹׁמְרֵ֖י הַמָּבֽוֹא׃
<b style="color: gray;">רש"י</b> <b>שומרי הספים לאהל .</b> שלום בן קורא ואחיו לבית אביו הקרחים שומרי הספים של אוהל מועד שלא היו מניחים שום אדם לבא אל אהל מועד כי אם הכהנים בעבודתן :
<b style="color: gray;">מצודת דוד</b> <b>לבית אביו .</b> משפחות בית אביו : <b>על מלאכת .</b> המה היו ממונים על מלאכת העבודה וחוזר ומפרש שהיו שומרי מזוזות פתחי האוהל רצה לומר העזרה : <b>ואבותיהם וכו' .</b> רצה לומר וכמו שהיו אבותיהם ממונים על מחנה ה' והיו שומרים לבל יבוא מי בפתחי העזרה שהיא מחנה שכינה :
<b style="color: gray;">מצודת ציון</b> <b>הספים .</b> מזוזות השערים כמו וסף השער ( יחזקאל מ ) : <b>המבוא .</b> הפתחים שבאים דרך בם :
<b style="color: gray;">רלב"ג</b> <b>שומרי הספים לאהל .</b> ר''ל שומר מזונות האהל : <b>ואבותיהם על מחנה ה' שומרי המבוא .</b> ר''ל כי אבותיהם של אלו היו שומרי המבוא על מחנה ה' שלא יכנס שם איש בלתי ראוי להכנס והיה ( כ ) פינחס בן אלעזר נגיד וממונה על אלו המשמרות בימים הקדומים והיה ה' עמו . והנה נזכר בתורה כי הכהנים היו ממונים על משפחות הלוי להשים איש על עבודתו ועל משאו . ואחשוב כי פנחס האריך ימים מאד כי ברית ה' יתברך היתה אתו החיים והשלום בקנאו קנאת ה' יתברך על דבר פעור . והנה היה נגיד זמן מה על זה המנוי והיה זה בימי דוד שנבררו אז המשמרות . והנה היה פינחס כהן גדול בימי פילגש בגבעה . וכבר זכרנו בספר שופטים ובספר מלכים מה שיעיד על אורך חייו . ולזה אמר לפנים ה' עמו לפי שהוא היה מזמן קדום מאד כי בצאת ישראל ממצרים היה נולד פינחס לפי הנראה בפרשת וארא :
<h3>{כ}</h3>
וּפִֽינְחָ֣ס בֶּן־אֶלְעָזָ֗ר נָגִ֨יד הָיָ֧ה עֲלֵיהֶ֛ם לְפָנִ֖ים יְהוָ֥ה ׀ עִמּֽוֹ׃
<b style="color: gray;">רש"י</b> <b>ופינחס בן אלעזר נגיד היה עליהם לפנים ה' עמו .</b> שנתנבא לפנים ורבותינו אמרו הוא פנחס הכהן ועל שלא התיר ליפתח נדרו נסתלקה השכינה ממנו :
<b style="color: gray;">מצודת דוד</b> <b>נגיד היה וכו' .</b> היה ממונה על אבותיהם הקרחים בימים הקדמונים כי ה' היה עמו ולזה נבחר לנגיד :
<h3>{כא}</h3>
זְכַרְיָה֙ בֶּ֣ן מְשֶֽׁלֶמְיָ֔ה שֹׁעֵ֥ר פֶּ֖תַח לְאֹ֥הֶל מוֹעֵֽד׃
<b style="color: gray;">מצודת דוד</b> <b>שער פתח .</b> גם הוא היה שומר שער פתח האוהל :
<h3>{כב}</h3>
כֻּלָּ֤ם הַבְּרוּרִים֙ לְשֹׁעֲרִ֣ים בַּסִּפִּ֔ים מָאתַ֖יִם וּשְׁנֵ֣ים עָשָׂ֑ר הֵ֤מָּה בְחַצְרֵיהֶם֙ הִתְיַחְשָׂ֔ם הֵ֣מָּה יִסַּ֥ד דָּוִ֛יד וּשְׁמוּאֵ֥ל הָרֹאֶ֖ה בֶּאֱמוּנָתָֽם׃
<b style="color: gray;">רש"י</b> <b>המה יסד דוד ושמואל הרואה באמונתם .</b> בקיומם :
<b style="color: gray;">מצודת דוד</b> <b>כולם הברורים .</b> ר''ל מספר כולם של הנבררים להיות שוערים לשמור בספים היו מאתים וי''ב ובנחמיה נאמר מספר פחות כי לא חשב שם רק השומרים במחנה לויה הוא הר הבית וכאן כלל כולם : <b>המה בחצריהם .</b> המה מן היושבים בחצריהם סביבות ירושלים להיות קרובים לבוא לבה''מ : <b>התיחשם .</b> והיה להם ספר יחוסם : <b>המה יסד .</b> ר''ל במספר הזה יסד דוד ושמואל הנביא להיות מתקיים בתקנת קיומם לבל יפחתו מרי''ב שוערים :
<b style="color: gray;">מצודת ציון</b> <b>הברורים .</b> ענין בחירה : <b>יסד .</b> כמו תקן כי התקנה אל קיומה היא כמו היסוד אל הבנין : <b>הרואה .</b> הנביא על כי רואה במראה הנבואה : <b>באמונתם .</b> ענין קיום וכן והיה אמונת עתך ( ישעיה ל''ג ) :
<b style="color: gray;">רלב"ג</b> <b>כלם הברורים לשוערים וגו' .</b> כל הלוים שהיו ברורים ונבחרים להיות שוערים במזוזות הבית היו מאתים ושנים עשר . והנה בס' עזרא זכר כי מספרם היה מאה ושבעים ושנים . ואמר המה בחצריה' התיחשם . לפי שכבר בנו להם חצרים סביבות ירושלים כדי שיהיו קרובים : <b>המה יסד דוד וגו' .</b> ר''ל שיסוד אלו המשמרות להיות בזה האופן יסדו דוד ושמואל מפני היותם נאמנים לה' יתברך ראו לסדר זאת העבודה באופן שלם . וידמה ששמואל בהיות דוד עמו בהיותו בורח מפני שאול התעוררו הוא ודוד לסדר זה הענין בזה האופן . וכאשר מלך דוד הוציא זאת המחשבה לפעל . ואז יסדו :
<h3>{כג}</h3>
וְהֵ֨ם וּבְנֵיהֶ֜ם עַל־הַשְּׁעָרִ֧ים לְבֵית־יְהוָ֛ה לְבֵ֥ית־הָאֹ֖הֶל לְמִשְׁמָרֽוֹת׃
<b style="color: gray;">מצודת דוד</b> <b>והם ובניהם .</b> הנזכרים למעלה עם בניהם היו ממונים על השערים לשמור בהם . לבית ה' , לבית האהל . הוא כפל ענין במ''ש לתוספת ביאור : <b>למשמרות .</b> לא שהיו כולם שומרים בכל עת אלא היו חלוקים למשמרות וכ''א שמר בזמנו בחוזר חלילה :
<b style="color: gray;">מצודת ציון</b> <b>למשמרות .</b> דבר המוטל על הרבה בני אדם על כל אחד בזמן הקבוע לו קרוי משמר כי עליהם לשמור לבל יעברו את הזמן :
<b style="color: gray;">רלב"ג</b> <b>והם ובניהם .</b> שאשר בחרו בכל משמר ומשמר יהיו הם ובניהם ממונים על השוערים אצל האהל למשמרות . ר''ל אצל בית ה' . והנה סדרו :
<h3>{כד}</h3>
לְאַרְבַּ֣ע רוּח֔וֹת יִהְי֖וּ הַשֹּׁעֲרִ֑ים מִזְרָ֥ח יָ֖מָּה צָפ֥וֹנָה וָנֶֽגְבָּה׃
<b style="color: gray;">מצודת דוד</b> <b>לארבע רוחות .</b> בכל ארבע הרוחות יעמדו השוערים לשמור וגדולה וכבוד הוא לבית שיעמדו בה שומרים :
<b style="color: gray;">רלב"ג</b> <b>לארבע רוחות .</b> שיהיו השוערים סביב הבית לארבע רוחות :
<h3>{כה}</h3>
וַאֲחֵיהֶ֨ם בְּחַצְרֵיהֶ֜ם לָב֨וֹא לְשִׁבְעַ֧ת הַיָּמִ֛ים מֵעֵ֥ת אֶל־עֵ֖ת עִם־אֵֽלֶּה׃
<b style="color: gray;">רש"י</b> <b>לשבעת הימים .</b> לסוף ז' הימים : <b>מעת אל עת .</b> משבעה לשבעה כל משמרת בשבתם :
<b style="color: gray;">מצודת דוד</b> <b>ואחיהם .</b> חבריהם של הנזכרים למעלה היושבים בחצריהם עליהם לבוא לשמור על שבעת הימים : <b>מעת אל עת .</b> בעת שבאו אז ילכו בכלות שבעת הימים ויבואו אחרים במקומם : <b>עם אלה .</b> ר''ל גם אלה הנזכרים בשמם יבואו בבוא עתם ויתעכבו שבעת ימים :
<b style="color: gray;">רלב"ג</b> <b>ואחיהם שהיו בחצריהם יבאו לשבעת הימים מעת אל עת עם אלה .</b> ר''ל שהמשמר האחד יעבוד עבודתו שבעת ימים ולשבעת הימים יבא המשמר הבא אחריו . וכן בזה הדרך על סוף כל המשמרות ואחר ישובו בסבוב :
<h3>{כו}</h3>
כִּ֣י בֶאֱמוּנָ֞ה הֵ֗מָּה אַרְבַּ֙עַת֙ גִּבֹּרֵ֣י הַשֹּׁעֲרִ֔ים הֵ֖ם הַלְוִיִּ֑ם וְהָיוּ֙ עַל־הַלְּשָׁכ֔וֹת וְעַ֥ל הָאֹצְר֖וֹת בֵּ֥ית הָאֱלֹהִֽים׃
<b style="color: gray;">מצודת דוד</b> <b>כי באמונה .</b> כי הדבר הזה היה בתקון המתקיים לבל יבטל מי משמרו : <b>המה .</b> ר''ל גם המה ארבעת גבורי השוערים והם שלום וכו' שזכר למעלה גם יתר הלוים אין מי בהם שיבטל משמרו : <b>והיו .</b> השוערים היו גם ממונים על הלשכות ועל האוצרות של בית האלהים :
<b style="color: gray;">רלב"ג</b> <b>כי באמונה המה ארבעת גבורי השוערים .</b> אשר בכל רוח ורוח והם היו ממונים לשמור הלשכות ואוצרות בית האלהים . ובלילה :
<h3>{כז}</h3>
וּסְבִיב֥וֹת בֵּית־הָאֱלֹהִ֖ים יָלִ֑ינוּ כִּֽי־עֲלֵיהֶ֣ם מִשְׁמֶ֔רֶת וְהֵ֥ם עַל־הַמַּפְתֵּ֖חַ וְלַבֹּ֥קֶר לַבֹּֽקֶר׃
<b style="color: gray;">רש"י</b> <b>והם על המפתח .</b> על מפתח העזרה : <b>ולבקר לבקר .</b> לפתוח :
<b style="color: gray;">מצודת דוד</b> <b>וסביבות וכו' .</b> כ''א בבוא עת משמרתו : <b>כי עליהם משמרת .</b> עליהם מוטל לשמור את הבית : <b>על המפתח .</b> על פתיחת השערים : <b>ולבוקר לבוקר .</b> ר''ל יפתחו בכל בוקר :
<b style="color: gray;">רלב"ג</b> <b>ילינו .</b> ילינו סביבות בית האלהים לשמרו כי עליהם המשמרת כמו שזכרה התורה בפרשת מדבר סיני ובפרשת נשא והם על מפתח השערים בבקר בבקר :
<h3>{כח}</h3>
וּמֵהֶ֖ם עַל־כְּלֵ֣י הָעֲבוֹדָ֑ה כִּֽי־בְמִסְפָּ֣ר יְבִיא֔וּם וּבְמִסְפָּ֖ר יוֹצִיאֽוּם׃
<b style="color: gray;">רש"י</b> <b>ומהם על כלי .</b> כלי שרת במספר יוציאום ובמספר יביאום :
<b style="color: gray;">מצודת דוד</b> <b>ומהם .</b> מן השוערים היו ממונים על כלי העבודה כמזרקים ומחתות והדומים . יביאום . מלשכת הכלים אל מקום המזבח : <b>יוציאום .</b> משם אל הלשכות והכל נעשית על ידיהם :
<b style="color: gray;">רלב"ג</b> <b>ומהם .</b> ומהלוים היו קצתם ממונים על כלי העבודה כמו המזרקים והמחתות והיעים ומה שדומה להם והם יביאום אחר העבודה ללשכה המיוחדת להם במספר . ובמספר יוציאום משם בבקר לעבוד העבודה כמנהג הפקיד על שמירת דבר מה . ומהם היו ממונים על הכלים כולם שהיו המקדישים לבית ה' ועל כל כלי הקדש , כמו :
<h3>{כט}</h3>
וּמֵהֶ֗ם מְמֻנִּים֙ עַל־הַכֵּלִ֔ים וְעַ֖ל כָּל־כְּלֵ֣י הַקֹּ֑דֶשׁ וְעַל־הַסֹּ֙לֶת֙ וְהַיַּ֣יִן וְהַשֶּׁ֔מֶן וְהַלְּבוֹנָ֖ה וְהַבְּשָׂמִֽים׃
<b style="color: gray;">מצודת דוד</b> <b>על הכלים .</b> יתר הכלים שאינם כלי העבוד' והם כלי בשול וכדומה : <b>כלי הקדש .</b> שולחנות ומנורות והדומי' : <b>ועל הסולת וכו' .</b> הסולת והשמן למנחות והיין לנסכים והלבונה לתת בבזיכין על מערכת לחם הפנים והבשמים לקטורת :
<b style="color: gray;">רלב"ג</b> <b>ומהם .</b> קשות הנסך ומה שידמה להם ועל הסלת והיין והשמן אשר קנו אותם למנחות לקרבנות צבור ועל הלבונה שהיתה לצורך לחם הפנים ולמנחת העומר ועל הבשמים שהיו לצורך מעשה הקטרת :
<h3>{ל}</h3>
וּמִן־בְּנֵי֙ הַכֹּ֣הֲנִ֔ים רֹקְחֵ֥י הַמִּרְקַ֖חַת לַבְּשָׂמִֽים׃
<b style="color: gray;">מצודת דוד</b> <b>רוקחי וכו' .</b> הם היו מערבבים וכותשים את הבשמים של הקטורת :
<b style="color: gray;">מצודת ציון</b> <b>רקחי המרקחת .</b> ענין ערבוב הבשמים כמו מעשה רוקח ( שמות ל ) :
<b style="color: gray;">רלב"ג</b> <b>רקחי המרקחת לבשמים .</b> ר''ל לעשות רקוח קטרת הסמים באופן שזכרה התורה :
<h3>{לא}</h3>
וּמַתִּתְיָה֙ מִן־הַלְוִיִּ֔ם ה֥וּא הַבְּכ֖וֹר לְשַׁלֻּ֣ם הַקָּרְחִ֑י בֶּאֱמוּנָ֕ה עַ֖ל מַעֲשֵׂ֥ה הַחֲבִתִּֽים׃
<b style="color: gray;">מצודת דוד</b> <b>באמונה .</b> בקיום חזק היה ממונה על מעשה החבתים והם המנחות מעשה מחבת מעשירית האיפה הקרב בכל יום מחציתה בבוקר ומחציתה בערב והיה הוא ממונה עליו להזכיר ולזרז להיות קרב בזמנו :
<b style="color: gray;">מצודת ציון</b> <b>החביתים .</b> מל' מחבת והוא שם כלי מה :
<b style="color: gray;">רלב"ג</b> <b>באמונה על מעשה החבתים .</b> הנה מנחת כהן גדול היתה נקראת מנחת חבתים לפי שהיתה נעשית על מחבת בשמן כמו שנזכר בפרשת צו את אהרן :
<h3>{לב}</h3>
וּמִן־בְּנֵ֧י הַקְּהָתִ֛י מִן־אֲחֵיהֶ֖ם עַל־לֶ֣חֶם הַֽמַּעֲרָ֑כֶת לְהָכִ֖ין שַׁבַּ֥ת שַׁבָּֽת׃
<b style="color: gray;">מצודת דוד</b> <b>מן אחיהם .</b> של בני קרח הנזכרים למעלה שגם המה מבני קהת : <b>על לחם וכו' .</b> היו ממונים על לחם הפנים הערוך על השלחן להכין אותה בכל שבת ושבת :
<b style="color: gray;">מצודת ציון</b> <b>המערכת .</b> מלשון עריכה וסדור :
<b style="color: gray;">רלב"ג</b> <b>ומן בני הקהתי .</b> מן אחי הממונים על מעשה החבתים היו ממונים על לחם המערכה והוא לחם הפנים להכין אותו בכל שבת ושבת . והנה הוא נאפה קודם השבת וביום השבת היה עורך אותו הכהן על שלחן הזהב ומסיר אז את לחם בפנים אשר היה בו :
<h3>{לג}</h3>
וְאֵ֣לֶּה הַ֠מְשֹׁרְרִים רָאשֵׁ֨י אָב֧וֹת לַלְוִיִּ֛ם בַּלְּשָׁכֹ֖ת (פטירים) [פְּטוּרִ֑ים] כִּֽי־יוֹמָ֥ם וָלַ֛יְלָה עֲלֵיהֶ֖ם בַּמְּלָאכָֽה׃
<b style="color: gray;">רש"י</b> <b>ואלה המשוררים וגו' .</b> פטורים מכל דבר המלאכה כי אם לשיר שירה :
<b style="color: gray;">מצודת דוד</b> <b>ואלה המשוררים .</b> רצה לומר אבל אלה המשוררים הנזכרים למעלה שהם ראשי האבות הלוים והם שמעיה וחביריו המה ישבו בתמידות בלשכות ללמד מעשה השיר ופטורים הם משאר עבודת בית ה' כי יומם ולילה מוטל עליהם לעסוק במלאכת השיר ואינם פנוים כמו השוערים לעסוק עוד בעבודה אחרת :
<b style="color: gray;">מצודת ציון</b> <b>פטורים .</b> הוא הפוך מן החיוב ודוגמתו כי לא פטר יהוידע ( דה''ב כג ) :
<b style="color: gray;">רלב"ג</b> <b>ואלה המשוררים וגו' .</b> בלשכות אשר בבית המקדש היו משולחים ואינם סוגרים דלתות הלשכות . אבל היו פתוחות כי יומם ולילה עליהם במלאכה וכבר זכר תחלה קצת ראשי אבות המשוררים והם מתניה בן מיכה ובקבקר ועובדיה בן שמעיה וברכיה בן אסף :
<h3>{לד}</h3>
אֵלֶּה֩ רָאשֵׁ֨י הָאָב֧וֹת לַלְוִיִּ֛ם לְתֹלְדוֹתָ֖ם רָאשִׁ֑ים אֵ֖לֶּה יָשְׁב֥וּ בִירוּשָׁלִָֽם׃
<b style="color: gray;">מצודת דוד</b> <b>אלה .</b> הנזכרים למעלה : <b>לתולדותם ראשים .</b> על בני תולדות אבותם היו ראשים וכפל הדבר לתוספת ביאור :
<b style="color: gray;">רלב"ג</b> <b>אלה ישבו בירושלים .</b> ר''ל בימי נחמיה בתחלת עת בית שני :
<h3>{לה}</h3>
וּבְגִבְע֛וֹן יָשְׁב֥וּ אֲבִֽי־גִבְע֖וֹן (יעואל) [יְעִיאֵ֑ל] וְשֵׁ֥ם אִשְׁתּ֖וֹ מַעֲכָֽה׃
<b style="color: gray;">מצודת דוד</b> <b>ובגבעון ישבו .</b> כל הפרשה ההיא כתובה למעלה בהזכירו מי מבנימין ישב בירושלים ומי בגבעון והולך ומספר הכהנים והלוים היושבים בירושלים ועתה על כי בא לספר ממלכות דוד הבאה אחרי מות שאול לזה התחיל לספר שוב מהתחלת יחוס שאול . אבי גבעון . שר של גבעון ושמו יעיאל :
<b style="color: gray;">רלב"ג</b> <b>ובגבעון שבו וגו' .</b> ידמה שגם זה היה בימי נחמיה . ולזה אמר בסוף ואף הם נגד אחיהם ישבו בירושלים עם אחיהם . ר''ל שכנגד מה שעשו אחיהם שעשירית העם ישבו בירושלים ( נחמיה ז' ) כן עשו יושבי גבעון שהבדילו מהם העשירית להתנדב לשבת בירושלים :
<h3>{לו}</h3>
וּבְנ֥וֹ הַבְּכ֖וֹר עַבְדּ֑וֹן וְצ֣וּר וְקִ֔ישׁ וּבַ֥עַל וְנֵ֖ר וְנָדָֽב׃
<b style="color: gray;">מצודת דוד</b> <b>וצור וכו' .</b> גם המה היו בני אבי גבעון ועמו ישבו בגבעון :
<h3>{לז}</h3>
וּגְד֣וֹר וְאַחְי֔וֹ וּזְכַרְיָ֖ה וּמִקְלֽוֹת׃
<h3>{לח}</h3>
וּמִקְל֖וֹת הוֹלִ֣יד אֶת־שִׁמְאָ֑ם וְאַף־הֵ֗ם נֶ֧גֶד אֲחֵיהֶ֛ם יָשְׁב֥וּ בִירֽוּשָׁלִַ֖ם עִם־אֲחֵיהֶֽם׃
<b style="color: gray;">מצודת דוד</b> <b>ואף הם .</b> ר''ל אף כי ישבו בגבעון מ''מ לפעמים ישבו בירושלים נגד אחיהם הנזכרים למעלה ושוה להם : <b>עם אחיהם .</b> הוא כפל ענין לתוספות ביאור כי עם הוא כמו נגד :
<h3>{לט}</h3>
וְנֵר֙ הוֹלִ֣יד אֶת־קִ֔ישׁ וְקִ֖ישׁ הוֹלִ֣יד אֶת־שָׁא֑וּל וְשָׁא֗וּל הוֹלִ֤יד אֶת־יְהֽוֹנָתָן֙ וְאֶת־מַלְכִּי־שׁ֔וּעַ וְאֶת־אֲבִינָדָ֖ב וְאֶת־אֶשְׁבָּֽעַל׃
<b style="color: gray;">רש"י</b> <b>אשבעל .</b> הוא איש בושת ולכך כינהו בושת לפי שבעל לשון אדני הוא וכינהו בושת ל' גנאי : <b>מריב בעל .</b> זה מפיבושת א''ר יצחק בר שמואל מנרבונא משעה שעבדו ישראל את הבעל נקרא הבעל שם בושת דכתיב לקטר לבושת לקטר לבעל ( ירמיה י''א ) כי הבעל הוא בושת וגדעון נקרא ירובעל על שסירב לו בעל ( שופטים ו' ) ונקרא ירובשת דכתיב על אבימלך מי הכה אבימלך בן ירובשת וגו' בס' שמואל ( ב' י''א ) ונקרא ירובשת וירובעל , כי בעל ובשת אחד הוא :
<b style="color: gray;">מצודת דוד</b> <b>אשבעל .</b> הוא איש בושת שמלך תחת שאול והוא ישוי האמור בשמואל א' :
<b style="color: gray;">רלב"ג</b> <b>ונר הוליד את קיש וגו' .</b> שב להזכיר כל זה היחש כדי להגיע לדבר מלכות דוד לפי שזה הספר הוא דברי הימים למלכי יהודה . ולזה הוצרך להזכיר מיתת שאול ובניו ומפני שהיה מזכיר מיתתם רצה להזכיר תולדות הנשאר מזרעו עד שיכלה אל אצל שברך אותו ה' יתבר הוא ואחיו ברבוי הבנים כמו שקדם :
<h3>{מ}</h3>
וּבֶן־יְהוֹנָתָ֖ן מְרִ֣יב בָּ֑עַל וּמְרִי־בַ֖עַל הוֹלִ֥יד אֶת־מִיכָֽה׃
<b style="color: gray;">מצודת דוד</b> <b>מריב בעל .</b> הוא מפיבושת :
<h3>{מא}</h3>
וּבְנֵ֖י מִיכָ֑ה פִּית֥וֹן וָמֶ֖לֶךְ וְתַחְרֵֽעַ׃
<h3>{מב}</h3>
וְאָחָז֙ הוֹלִ֣יד אֶת־יַעְרָ֔ה וְיַעְרָ֗ה הוֹלִ֛יד אֶת־עָלֶ֥מֶת וְאֶת־עַזְמָ֖וֶת וְאֶת־זִמְרִ֑י וְזִמְרִ֖י הוֹלִ֥יד אֶת־מוֹצָֽא׃
<b style="color: gray;">מצודת דוד</b> <b>ואחז .</b> גם הוא בן מיכה וכן נאמר למעלה :
<h3>{מג}</h3>
וּמוֹצָ֖א הוֹלִ֣יד אֶת־בִּנְעָ֑א וּרְפָיָ֥ה בְנ֛וֹ אֶלְעָשָׂ֥ה בְנ֖וֹ אָצֵ֥ל בְּנֽוֹ׃
<b style="color: gray;">מצודת דוד</b> <b>ורפיה בנו .</b> של בנעא וכן חושב אחד בן אחד :
<h3>{מד}</h3>
וּלְאָצֵל֮ שִׁשָּׁ֣ה בָנִים֒ וְאֵ֣לֶּה שְׁמוֹתָ֗ם עַזְרִיקָ֥ם ׀ בֹּ֙כְרוּ֙ וְיִשְׁמָעֵ֣אל וּשְׁעַרְיָ֔ה וְעֹבַדְיָ֖ה וְחָנָ֑ן אֵ֖לֶּה בְּנֵ֥י אָצַֽל׃
<b style="color: gray;">מצודת דוד</b> <b>בכרו .</b> כן שמו :
<h2>דברי הימים א פרק-י</h2>
<h3>{א}</h3>
וּפְלִשְׁתִּ֖ים נִלְחֲמ֣וּ בְיִשְׂרָאֵ֑ל וַיָּ֑נָס אִֽישׁ־יִשְׂרָאֵל֙ מִפְּנֵ֣י פְלִשְׁתִּ֔ים וַיִּפְּל֥וּ חֲלָלִ֖ים בְּהַ֥ר גִּלְבֹּֽעַ׃
<b style="color: gray;">רש"י</b> <b>ופלשתים נלחמו בישראל .</b> אינו מספר כי אם מפלתו של שאול וכאשר בא לספר מעשה דוד אינו מספר זילותו אלא גבורתו וגדולתו כי הספר שלו ולמלכי יהודה :
<b style="color: gray;">מצודת ציון</b> <b>איש ישראל .</b> כמו אנשי ישראל :
<b style="color: gray;">רלב"ג</b> <b>ופלשתים נלחמו בישראל וגו'</b> :
<h3>{ב}</h3>
וַיַּדְבְּק֣וּ פְלִשְׁתִּ֔ים אַחֲרֵ֥י שָׁא֖וּל וְאַחֲרֵ֣י בָנָ֑יו וַיַּכּ֣וּ פְלִשְׁתִּ֗ים אֶת־יוֹנָתָ֧ן וְאֶת־אֲבִינָדָ֛ב וְאֶת־מַלְכִּי־שׁ֖וּעַ בְּנֵ֥י שָׁאֽוּל׃
<b style="color: gray;">מצודת דוד</b> <b>וידבקו .</b> ברדפם השיגום והיו דבוקים אחריהם וקרובים להם :
<h3>{ג}</h3>
וַתִּכְבַּ֤ד הַמִּלְחָמָה֙ עַל־שָׁא֔וּל וַיִּמְצָאֻ֖הוּ הַמּוֹרִ֣ים בַּקָּ֑שֶׁת וַיָּ֖חֶל מִן־הַיּוֹרִֽים׃
<b style="color: gray;">רש"י</b> <b>וימצאוהו המורים בקשת .</b> בוא וראה כי אין חכמה ואין תבונה לנגד ה' ( משלי כ''א ) כי נגד ה' דרכי איש בנימין היו שונאיהם נופלים לפניהם בקשת כי הם בקיאים בקשת כדכתיב אטר יד ימינו וגו' בשופטים ( כ''א ) וכן ביהונתן צדה אורה לשלח לי למטרה בשמואל ( א' כ' ) וכתיב למטה ( י''ב ב' ) בנימן נושקי קשת מימיני' וגו' וכן באסא בספר זה ( ב' י''ד ) ומבנימן נושאי מגן ודורכי קשת וגו' אבל כשהשם סר מעל שאול נפל ביד רובה קשת בדבר שהוא אומנתו . ויחל מן היורים . כמו ותתחלחל המלכה ( אסתר י' ) :
<b style="color: gray;">מצודת דוד</b> <b>על שאול .</b> על כי כבר הרגו את בניו היתה כל פני המלחמה עליו לבד : <b>המורים .</b> האנשים המורים בקשת מצאו מקומו ופחד מהם שלא יאחזוהו ויתעללו בו :
<b style="color: gray;">מצודת ציון</b> <b>המורים .</b> ענין השלכת החצים כמו אשר אנכי מורה ( ש''א כ ) : <b>ויחל .</b> מל' חלחלה ופחד :
<b style="color: gray;">רלב"ג</b> <b>ויחל מן היורים .</b> ר''ל שכבר ירה ואחזו חיל מפחד היורים כקשת :
<h3>{ד}</h3>
וַיֹּ֣אמֶר שָׁאוּל֩ אֶל־נֹשֵׂ֨א כֵלָ֜יו שְׁלֹ֥ף חַרְבְּךָ֣ ׀ וְדָקְרֵ֣נִי בָ֗הּ פֶּן־יָבֹ֜אוּ הָעֲרֵלִ֤ים הָאֵ֙לֶּה֙ וְהִתְעַלְּלוּ־בִ֔י וְלֹ֤א אָבָה֙ נֹשֵׂ֣א כֵלָ֔יו כִּ֥י יָרֵ֖א מְאֹ֑ד וַיִּקַּ֤ח שָׁאוּל֙ אֶת־הַחֶ֔רֶב וַיִּפֹּ֖ל עָלֶֽיהָ׃
<b style="color: gray;">מצודת דוד</b> <b>והתעללו בי .</b> ליסרני ביסורי בזיון : <b>כי ירא מאד .</b> פחד מה' לשלוח יד במשיחו : <b>ויפול עליה .</b> להמית את עצמו בה :
<b style="color: gray;">מצודת ציון</b> <b>שלוף .</b> ענין הוצאת החרב מתערה : <b>ודקרני .</b> ענין נעיצה ותחיבה כמו כל הנמצא ידקר ( ישעיה יג ) : <b>והתעללו .</b> ענין לעג ובזיון כמו כי התעללת בי ( במדבר כב ) : <b>ולא אבה .</b> ולא רצה :
<h3>{ה}</h3>
וַיַּ֥רְא נֹשֵֽׂא־כֵלָ֖יו כִּ֣י מֵ֣ת שָׁא֑וּל וַיִּפֹּ֥ל גַּם־ה֛וּא עַל־הַחֶ֖רֶב וַיָּמֹֽת׃
<b style="color: gray;">רלב"ג</b> <b>וירא נושא כליו כי מת שאול וגו' .</b> כבר נתבאר בספר שמואל שאחד שנפל שאול על חרבו לא מת עדיין עד שאמר לנער העמלקי שימיתהו והוא המיתהו :
<h3>{ו}</h3>
וַיָּ֤מָת שָׁאוּל֙ וּשְׁלֹ֣שֶׁת בָּנָ֔יו וְכָל־בֵּית֖וֹ יַחְדָּ֥ו מֵֽתוּ׃
<h3>{ז}</h3>
וַ֠יִּרְאוּ כָּל־אִ֨ישׁ יִשְׂרָאֵ֤ל אֲשֶׁר־בָּעֵ֙מֶק֙ כִּ֣י נָ֔סוּ וְכִי־מֵ֖תוּ שָׁא֣וּל וּבָנָ֑יו וַיַּעַזְב֤וּ עָרֵיהֶם֙ וַיָּנֻ֔סוּ וַיָּבֹ֣אוּ פְלִשְׁתִּ֔ים וַיֵּשְׁב֖וּ בָּהֶֽם׃
<b style="color: gray;">מצודת דוד</b> <b>אשר בעמק .</b> היא עמק יזרעאל שהיה סמוך למקום המלחמה :
<h3>{ח}</h3>
וַיְהִי֙ מִֽמָּחֳרָ֔ת וַיָּבֹ֣אוּ פְלִשְׁתִּ֔ים לְפַשֵּׁ֖ט אֶת־הַֽחֲלָלִ֑ים וַֽיִּמְצְא֤וּ אֶת־שָׁאוּל֙ וְאֶת־בָּנָ֔יו נֹפְלִ֖ים בְּהַ֥ר גִּלְבֹּֽעַ׃
<b style="color: gray;">מצודת ציון</b> <b>לפשט .</b> ענין הסרת הבגדים :
<h3>{ט}</h3>
וַיַּ֨פְשִׁיטֻ֔הוּ וַיִּשְׂא֥וּ אֶת־רֹאשׁ֖וֹ וְאֶת־כֵּלָ֑יו וַיְשַׁלְּח֨וּ בְאֶֽרֶץ־פְלִשְׁתִּ֜ים סָבִ֗יב לְבַשֵּׂ֛ר אֶת־עֲצַבֵּיהֶ֖ם וְאֶת־הָעָֽם׃
<b style="color: gray;">מצודת דוד</b> <b>וישאו את ראשו .</b> כרתו אותה מן הגוף ונטלוה : <b>את עצביהם .</b> כהני העו''ג :
<b style="color: gray;">רלב"ג</b> <b>וישלחו בארץ פלשתים סביב לבשר את עצביהם ואת העם .</b> עשו זה לפי ששאול השחית בהם רבים והיו מפני זה מבשרים מיתתו לכומרי בית אליליהם ואת העם :
<h3>{י}</h3>
וַיָּשִׂ֙ימוּ֙ אֶת־כֵּלָ֔יו בֵּ֖ית אֱלֹהֵיהֶ֑ם וְאֶת־גֻּלְגָּלְתּ֥וֹ תָקְע֖וּ בֵּ֥ית דָּגֽוֹן׃
<b style="color: gray;">מצודת דוד</b> <b>ואת גלגלתו .</b> בש''א הזכיר שתקעו גויתו ומה שסתם שם גלה כאן :
<b style="color: gray;">מצודת ציון</b> <b>גלגלתו .</b> ראשו : <b>תקעו .</b> תלאו כמו והוקע אותם לה' ( שם כה ) : <b>דגון .</b> שם עבודת גלולים עשוי בדמות דג :
<h3>{יא}</h3>
וַֽיִּשְׁמְע֔וּ כֹּ֖ל יָבֵ֣ישׁ גִּלְעָ֑ד אֵ֛ת כָּל־אֲשֶׁר־עָשׂ֥וּ פְלִשְׁתִּ֖ים לְשָׁאֽוּל׃
<b style="color: gray;">רלב"ג</b> <b>וישמעו כל ( יושבי ) יבש גלעד וגו' .</b> הנה נתעוררו לזה יושבי יבש גלעד יותר מהשאר לפי שעל ידו עשה להם ה' יתברך תשועה גדולה כאשר קם עליהם נחש העמוני ולא היה רוצה לכרות אתם ברית אם לא בנקור להם כל עין ימין כמו שנזכר זה בספר שמואל :
<h3>{יב}</h3>
וַיָּקוּמוּ֮ כָּל־אִ֣ישׁ חַיִל֒ וַיִּשְׂא֞וּ אֶת־גּוּפַ֣ת שָׁא֗וּל וְאֵת֙ גּוּפֹ֣ת בָּנָ֔יו וַיְבִיא֖וּם יָבֵ֑ישָׁה וַיִּקְבְּר֨וּ אֶת־עַצְמוֹתֵיהֶ֜ם תַּ֤חַת הָאֵלָה֙ בְּיָבֵ֔שׁ וַיָּצ֖וּמוּ שִׁבְעַ֥ת יָמִֽים׃
<b style="color: gray;">רש"י</b> <b>ויביאום יבישה .</b> ליבש גלעד : <b>ויצומו שבעת ימים .</b> ולמה מסרו עצמם בסכנה לקחת גופות שאול ובניו מהר גלבוע יותר משאר ישראל לפי שעשה להם שאול טובה שהצילם כשעלה נחש העמוני עליהם וכנגד אותם שבעת ימים שנתנו להם זמן אם יבא להם מושיע והיו צמים ומתענים אולי יבא להם מושיע ובא שאול והושיעם כנגדן נתענו עתה גם הם ז' ימים וגם מפני אבילות שנהגו שבעת ימים כי גם קרוביהם היו כשהרגו ישראל את יושבי גבעה במעשה פלגש בגבעה ( סוף שופטים ) נתנו אנשי יבש בנותיהם לבנימין כשחטפום מן המחולות :
<b style="color: gray;">מצודת ציון</b> <b>האלה .</b> שם אילן סרק :
<h3>{יג}</h3>
וַיָּ֣מָת שָׁא֗וּל בְּמַֽעֲלוֹ֙ אֲשֶׁ֣ר מָעַ֣ל בַּֽיהוָ֔ה עַל־דְּבַ֥ר יְהוָ֖ה אֲשֶׁ֣ר לֹא־שָׁמָ֑ר וְגַם־לִשְׁא֥וֹל בָּא֖וֹב לִדְרֽוֹשׁ׃
<b style="color: gray;">רש"י</b> <b>וימת שאול במעלו אשר מעל .</b> שתי מעילות מעל בשאלת אוב אחת ששאל אחרי שמואל ואחת שדרש ובאגדה דשמואל שנינו חמש מעילות מעל : <b>על דבר ה' אשר לא שמר .</b> מה שצוהו שמואל כדכתיב שבעת ימים תוחל ( שמואל א' ) ועל אשר מעל במלחמת עמלק :
<b style="color: gray;">מצודת דוד</b> <b>במעלו .</b> בעבור מעלו וכו' וחוזר ומפרש על דבר ה' אשר לא שמר למחות את עמלק מכל וכל וגם אשר חטא לשאול באוב לדרוש בו עתידות :
<b style="color: gray;">רלב"ג</b> <b>על דבר ה' אשר לא שמר .</b> ר''ל במה שלא הוחיל על שמואל שבע' ימים עד בואו אליו כי מפני זה אמר לו שמואל כי ממלכתו לא תקום . ובמה שלא עשה את דבד ה' בעמלק כי מפני זה אמר לו שמואל יען מאסת את דבר ה' וימאסך ממלך : <b>וגם לשאול באוב לדרוש .</b> ר''ל במה שבא שאול אל אשה בעלת אוב ואמר לה שתקסם לו באוב . והנה לאלו הסבות כלם המיתהו ה' יתברך וסבב שתהיה המלוכה לדוד בן ישי ולא זכר מלכות איש בשת בן שאול כי לא היה ממלכי יהודה אך זכר שאול להעיר על דבר צמיחת מלכות בית דוד איך היתה . כי לולא חטאי שאול לא היתה צומחת עדיין ואף על פי שהיה ראוי לפי מה שנתבאר מברכת יעקב שתהיה המלכות בסוף לשבט יהודה . ולזה אמר שמואל לשאול כי עתה הכין ה' את ממלכתך אל ישראל עד עולם ועתה ממלכתך לא תקום ( שמואל א' י''ג י''ג ) . והנה הרצון באמרו עד עולם עד זמן ארוך כטעם אמרו ועבדו לעולם . הנה מה שראינו לבארו בזה החלק שהגבלנו באורו בזה המקום וברבו בארנו לפי המחשבה הגוברת לבד לעמקו ובפרט בענין התיחש הבנים לאביהם כי לפעמים השמיט דורות רבים בתולדות ולפעמים השמיט הדור האחד והשמיט התיחש הנמשך לו להשענו שיובן מדבריו זה ובמה שהוא התאר לא נוכל לאמת איך היה אם לא שעמדנו עליו ממקום אחר וראינו גם כן שאין בזה שום נזק איך שיובן בכמו אלו היוחסים וזה מבואר מאד . והנה התועלות המגיעים מזה הספור הם אלו . התועלת הראשון הוא ליסד אמונת החדוש כמו שזכרנו בבאורנו לדברי תורה ולזה זכר הסתעפות הדורות . מאדם הראשון עד הזמן ההוא . התועלת השני הוא להודיע כי ה' יתברך יענוש החוטא על חטאו וישלם טוב לצדיק כצדקתו . ולזה ספר שכבר היה ער בכור יהודה רע בעיני ה' וימיתהו . ולזה גם כן זכר בעכן שמעל מעל בחרם מפני שלא נתקיימו לו תולדות עם שבזה תועלת מפני פרסום החטאים שיהיה האדם יותר נשמר מלחטא כדי שלא יקנה לו בשת ושם רע לדורי דורות . ולזה גם כן זכר כי יואש ושרף בעלו למואב . ולזה גם כן זכר כי יעבץ היה נכבד מאחיו ולזה שמע ה' יתברך בקולו במה ששאל ממנו . ואחשוב כי יעבץ היה מהשופטים והוא אבצן כי האל''ף והעי''ן הם ממוצא אחד והם מתחלפים . והנה היה מחור בן חצרון שהיה ( לעיל ד' ד' ) אבי בית לחם . וכן מצאנו בבועז שהיה נראה מדבריו היותו מהשופטים והוא מבית לחם וידמה ששמו האמיתי היה בועז . אך אמו קראתהו יעבץ כי ילדתו בעצב . ולזה גם כן זכר כי הבכורה היתה לראובן ולפי שחלל יצועי אביו בשכבו את בלהה פילגש אביו נתנה בכורתו ליוסף . ולזה גם כן זכר כי מפני שמעלו באלהי אבותיהם ראובן וגם וחצי שבט המנשי וזנו אחרי אלהי עמי הארץ אשר השמיד אלהים מפניהם העיר ה' רוח מלכי אשור והגלה אותם ויביאם לחלח ולחבור והרא ונהר גוזן . ולזה גם כן ספר כי יהודה הגלו לבבל במעלם . ולזה גם כן זכר שכבר מת שאול במעלו אשר מעל בה' ולא נשאר מזרעו כי אם בן אחד ליהונתן והסב ה' המלוכה לדוד אשר היה כלבבו בכל מעשיו רק בדבר אוריה החתי . ולזה גם כן ספר הצלחת דוד ברבוי הבנים . התועלת השלישי הוא להודיע כי הממשלה היתה לדוד מלידה ומבטן ומהריון כי אבותיו היו נשיאים . ר''ל כי נחשון בן עמינדב היה נשיא בני יהודה בימי משה והדור השני לנחשון היה בועז מן השופטי' את ישראל והרביעי לבועז היה דוד . התועלת הרביעי הוא להודיע שהוא ראוי שיקים האדם זכר לאחיו כשמת בלא בנים . ולזה ספר כי אף על פי שלא יבם שלה בן יהודה תמר אשת ער אחיו שמת בלא בנים . הנה קרא שם הבן הראשון שיולד לו ער להשאיר זכר לאחיו . ולזה אמר בני שלה בן יהודה ער וגו' ( ד' כ''א ) . התועלת החמישי הוא להודיע איך הפליג ה' יתברך להשגיח בישראל להשיבם לאמונתו לפי מה שאפשר . וזה כי עם הפליגם לחטוא שמע זעקת בני ראובן וגד וחצי שבט מנשה בעת אשר זעקו אליו במלחמה ויתן עם רב מאד בידם עד שהיה נפש אדם מהשבי מאה אלף ( ה' כ''א ) כי זה היה ממה שהיה ראוי שיישירם לעבוד את ה' לבדו והם לא לקחו מוסר ובמעט זמן אחר זה גלו מארצם . התועלת הששי הוא לפרסם כי רוב הכהנים הגדולים היו מפנחס ולזה נתן לו ה' יתברך ברית כהנת עולם ופרסם עם זה כי עשרה דורות מזרעו פרנסו כל זמן בית ראשון אשר היו ממלכי יהודה יותר מחמשה עשר דורות וממלכי ישראל היו מעת רחבעם עד עת חזקיה כמו שמונה עשר דורות . ולזה זכר כי עזריה כהן בבית אשר בנה שלמה ויהוצדק שהיה הדור העשירי אחריו הלך בהגלות ה' את יהודה וירושלים ביד נבוכדנצר . התועלת השביעי הוא להודיע כי כשיהיו שלשה יחד הנה ראוי שיהיה הגדול באמצע והקטן מהם בשמאלו והגדול מהקטן בימינו כי הימין יותר נכבד מהשמאל והאמצע הוא היותר נכבד מהם . וזה מבואר בדברים הטבעים כי הלב הוא באמצע והוא היותר נכבד עם שבזה תועלת שהוא קרוב להם יחד להשפיע להם מהודו ולהדריכם ולהנהיגם והם קרובים לו יחד לשמשו . ולזה ספר כי הימן המשורר אשר מבני הקהתי שהם היותר נכבדים היה באמצע ומימינו היה המשורר אשר מבני גרשון שהיה אחריו בגדולה ומשמאלו היה המשורר אשר מבני מררי שהיה למטה מכלם . התועלת השמיני הוא להודיע כי מעבודת הלוים היה לשרת בשם ה' בשיר כי זה נרמז בתורה ולא נתבאר בה באור רחב . אך בזה הספר ובספר עזרא נתבאר זה תכלית הבאור וזה משלמות התקיעה בחצוצרות שהיו תוקעים הכהנים ונתבאר פה כי עבודת הלוים היתה לשמור משמרת שיהיו שוערים לפתוח הדלתות ביום ולסגרם בלילה ולשמור כל הלילה בארבע רוחות ביהמ''ק ולא ישכבו בלילה השומרים והיו שומרים מבואות הבית שלא יכנסו שם רק הראוים והיו גם כן שומרים כל כלי העבודה וכלי הקדשים וכל כלי הקדש וזאת היא השמירה שרמז אליה בפרשת בהר סיני . התועלת התשיעי הוא להודיע כי בשכר עבודתם נתנו לכהנים וללוים עריהם . ולזה סמך בזה המקום לעבודת הלוים והכהנים זכרון הערים שנתנו ישראל לכהנים וללוים . התועלת העשירי הוא להודיע איך השגיח ה' יתברך בשבט בנימין להרבותם אחרי כלות השבט ההוא בימי פילגש בגבעה שלא נשארו מהם כי אם שש מאות איש מבלי נשים וטף ולא ארכו הימים שהיו מספרם בימי דוד קרוב לששים אלף . התועלת האחד עשר הוא להודיע כי אין ראוי לעשוק לאנשים ואף כי יד העושקים תקיפה . ולזה ספר מה שקרה מהרע לבני אפרים ברדתם לקחת את מקנה אנשי גת מפני היותם בוטחים על עוצם גדולת יוסף שהיה שליט על הארץ וספר כי כבר הרגום אנשי גת . התועלת השנים עשר הוא להודיע שיש שם אות וסימן מעת לקיחת האשה בטוב ההצלחה או בהפכה . ולזה אמרו ז''ל ( חולין צ''ה ע''ב ) בית תינוק ואשה אף על פי שאין נחש יש סימן וזה דומה קצת למה שאמר נחשתי ויברכני ה' בגללך ( בראשית ל' כ''ז ) . ויברך ה' את בית המצרי בגלל יוסף ( שם ל''ט ה' ) . ולזה זכר כי אפרים בא אל אשתו סביב הריגת בניו וילדה לו בן וקרא שמו בריעה כי ברעה היתה בביתו . התועלת השלשה עשר הוא להודיע כי ה' יתברך ישגיח בנרדפים . ולזה זכר שקצת בני אהוד הוציאו אחיהם מגבע והגלו אותם אל מנחת וקצת הגולי' הצליחו מאד בבנים ( לעיל ח' ) ובנו עירו' והצליחו במלחמה להבריח את יושבי גת . התועלת הארבעה עשר הוא להודיע כי ה' יתברך לא יקפח שכר כל בריה ובריה . ולזה ספר כי אף על פי שבחטאי שאול חיוב הכליון לבניו כדי שתסוב המלוכה לדוד הנה השגיח ה' יתברך ביהונתן לטוב לבבו עם האלהים ועם אנשי' והשגיח במפיבשת בנו להשאיר ממנו זרע עד שמזרעו היה אחד והוא אולם שהרבה בנים ובני בנים מאה וחמשים . התועלת החמשה עשר הוא מה שלמדנו מפני מה שסמך לגלות בבל וכרון השבי' לירושלים והשתדלות' בעבודת בית האלהים בשלום שבפנים שלא היתה הכונה בהגלותם כי אם להיישירם לעבודת ה' יתברך כי רוב השומן הביאם אל הבעיטה . ולזה תמצא כי בתחלת בית שני נעתק ענין יהודה ובנימין אל הטוב בתכלית מה שאפשר וזה מבואר מאד בספר עזרא . התועלת הששה עשר הוא להודיע שהוא ראוי לגמול חסד לאשר גמלוהו היו חיים או מתים . ולזה ספר כי אחרי מות שאול כששמעו אנשי יבש גלעד את אשר עשו הפלשתים לשאול קמו כל איש חיל ונשאו את גופת שאול ואת גופות בניו ויביאום יבשה ויקברו את עצמותיהם תחת האלה ונצטערו צער גדול על מיתתו עד שכבר הפליגו בזה וצמו שבעת ימים :
<h3>{יד}</h3>
וְלֹֽא־דָרַ֥שׁ בַּֽיהוָ֖ה וַיְמִיתֵ֑הוּ וַיַּסֵּב֙ אֶת־הַמְּלוּכָ֔ה לְדָוִ֖יד בֶּן־יִשָֽׁי׃
<b style="color: gray;">מצודת דוד</b> <b>ולא דרש בה' .</b> כי אף שדרש ולא נענה כמ''ש בשמואל א' מ''מ היה לו לדרוש ולחזור ולדרוש ולהפציר בתפלה והוא לא כן עשה :
<h2>דברי הימים א פרק-יא</h2>
<h3>{א}</h3>
וַיִּקָּבְצ֧וּ כָֽל־יִשְׂרָאֵ֛ל אֶל־דָּוִ֖יד חֶבְר֣וֹנָה לֵאמֹ֑ר הִנֵּ֛ה עַצְמְךָ֥ וּֽבְשָׂרְךָ֖ אֲנָֽחְנוּ׃
<b style="color: gray;">מצודת דוד</b> <b>חברונה .</b> אחר שמלך בחברון על יהודה : <b>עצמך ובשרך .</b> כמו כל בית יהודה כי בני איש אחד נחנו :
<b style="color: gray;">רלב"ג</b> <b>ויקבצו כל ישראל אל דוד חברונה וגו' .</b> עד ויתחזק שלמה בן דוד על מלכות ( לקמן ב' א ) ראינו להציע בכאן שאין כונתנו לשוב לבאר בזה הספר מה שכבר בארנוהו בספר שמואל ומלכים ולא לשוב ולמנות תועלותיהם אך מה שנתחדש בזה הספר לבד או שנשתנה בו הלשון או הענין נבאר ונסיר הספק אם תראה בו סתירה לפי מה שנזכר בספר שמואל או מלכים :
<h3>{ב}</h3>
גַּם־תְּמ֣וֹל גַּם־שִׁלְשׁ֗וֹם גַּ֚ם בִּהְי֣וֹת שָׁא֣וּל מֶ֔לֶךְ אַתָּ֛ה הַמּוֹצִ֥יא וְהַמֵּבִ֖יא אֶת־יִשְׂרָאֵ֑ל וַיֹּאמֶר֩ יְהוָ֨ה אֱלֹהֶ֜יךָ לְךָ֗ אַתָּ֨ה תִרְעֶ֤ה אֶת־עַמִּי֙ אֶת־יִשְׂרָאֵ֔ל וְאַתָּה֙ תִּהְיֶ֣ה נָגִ֔יד עַ֖ל עַמִּ֥י יִשְׂרָאֵֽל׃
<b style="color: gray;">רש"י</b> <b>אתה תרעה את עמי .</b> על זה אמר דוד ה' רועי לא אחסר ( תהלים כ''ג ) אתה אומר לי אתה תרעה מה אני יכול לרעות אין הדבר תלוי בי אלא ה' רועי לא אחסר וגם אני לא אחסר לכם ודוגמא בשמואל ( ב' כ''א ) אז נשבעו אנשי דוד לו לאמר לא תצא עוד אתנו במלחמה ולא תכבה את נר ישראל אמר להם דוד כי אתה נרי ה' וה' יגיה חשכי ( שם כ''ב ) :
<b style="color: gray;">מצודת דוד</b> <b>אתה המוציא .</b> כאילו אמרו לא יגדל אהבת בית יהודה עלינו על אשר מלכת בהם ראשונה כי גם עלינו משלת מאז : <b>את ישראל .</b> א''כ עליך לרעות את כל ישראל אלו כאלו בשוה :
<b style="color: gray;">מצודת ציון</b> <b>שלשום .</b> יום השלישי מהיום :
<h3>{ג}</h3>
וַ֠יָּבֹאוּ כָּל־זִקְנֵ֨י יִשְׂרָאֵ֤ל אֶל־הַמֶּ֙לֶךְ֙ חֶבְר֔וֹנָה וַיִּכְרֹת֩ לָהֶ֨ם דָּוִ֥יד בְּרִ֛ית בְּחֶבְר֖וֹן לִפְנֵ֣י יְהוָ֑ה וַיִּמְשְׁח֨וּ אֶת־דָּוִ֤יד לְמֶ֙לֶךְ֙ עַל־יִשְׂרָאֵ֔ל כִּדְבַ֥ר יְהוָ֖ה בְּיַד־שְׁמוּאֵֽל׃
<b style="color: gray;">רש"י</b> <b>ויכרות להם דוד ברית .</b> כאותו ברית שכרת יהוידע דכתיב ( מלכים ב' י''א ) ויכרות יהוידע את הברית בין ה' ובין המלך ובין העם להיות לעם לה' פתרון להיות לה' עבדים וגם בין המלך ובין העם להיות לו לעבדים כמשפט המלך וגם המלך לעשות כחוק לעבדיו ללחום מלחמותם : <b>לפני ה' .</b> והלא לא היה המשכן בחברון אלא מהו לפני ה' כל מקום שעושין תנאי או כורתין ברית המקום שם הוא דוגמא ביפתח לפני ה' במצפה ( שופטים י''א ) ודוגמא ומעלה מעל בה' וכיחש בעמיתו ( ויקרא ה' ) כדמפרש בתורת כהנים :
<b style="color: gray;">מצודת דוד</b> <b>כל זקני ישראל .</b> אשר הכח בידם להמליכו : <b>ויכרות וכו' .</b> להיות להם לאויב כמו לבית יהודה : <b>לפני ה' .</b> לפני ארון ה' כי הביאוהו שמה לפי שעה :
<h3>{ד}</h3>
וַיֵּ֨לֶךְ דָּוִ֧יד וְכָל־יִשְׂרָאֵ֛ל יְרוּשָׁלִַ֖ם הִ֣יא יְב֑וּס וְשָׁם֙ הַיְבוּסִ֔י יֹשְׁבֵ֖י הָאָֽרֶץ׃
<b style="color: gray;">רש"י</b> <b>וילך דוד וגו' .</b> הלך מיד למלחמה כשהמליכוהו כל ישראל שלא יאמרו ישראל כל המלחמות שעשה דוד בימי שאול נוצח מזלו של שאול היה ועתה דואג להלחם לכך הלך מיד למלחמה :
<b style="color: gray;">מצודת דוד</b> <b>ירושלים .</b> אל ירושלים להלחם בה : <b>ושם היבוסי .</b> כי בני יהודה ובני בנימין לא הורישום מאז :
<h3>{ה}</h3>
וַיֹּ֨אמְר֜וּ יֹשְׁבֵ֤י יְבוּס֙ לְדָוִ֔יד לֹ֥א תָב֖וֹא הֵ֑נָּה וַיִּלְכֹּ֤ד דָּוִיד֙ אֶת־מְצֻדַ֣ת צִיּ֔וֹן הִ֖יא עִ֥יר דָּוִֽיד׃
<b style="color: gray;">רש"י</b> <b>ויאמרו ישבי יבוס לדוד לא תבא הנה .</b> אינו מפרש כאן למה ובשמואל ( ב' ה' ) מפרש ויאמר לדוד לא תבא הנה כי אם הסירך העורים והפסחים ראו שלא יוכלו לעמוד לפני דוד ונתנו עורים ופסחים לפני שער העיר לאמר לא יבא דוד הנה כי אם ילחם עם העורים הללו כי ידעו כי בזוי הוא למלך להלחם עם העורים ומתוך כך ישוב ולא ילחם עמהם ודוד אמר בלבו אמת הוא כי לא נכון והגון לי להלחם עם עורים ועם פסחים אך כל מי שיכה היבוסי היאך שיגע בצנור וימשכם וישליכם משם את העורים על כן יאמרו עור ופסח לא יבא אל הבית אל בית דוד שיהא לו גנאי פן יאמרו עם אלו נלחם דוד :
<b style="color: gray;">מצודת דוד</b> <b>לא תבוא הנה .</b> ר''ל לא תוכל לכבשה בעבור חזקה : <b>מצודת ציון .</b> שם מבצר חזק סמוך למקום יבוס : <b>היא עיר דוד .</b> לאח''ז נקראה שמה עיר דוד :
<b style="color: gray;">מצודת ציון</b> <b>מצודת .</b> ענין מבצר חזק כמו ישבו במצדות ( ירמיה נ''א ) : <b>במצד .</b> היא מצורת ציון :
<b style="color: gray;">רלב"ג</b> <b>ויאמרו יושבי יבוס לדוד לא תבוא הנה .</b> כבר באר בספר שמואל ( ב' ה' הו' וגו' ) שהסבה בזה היא שאם לא יסיר את העורים ואת הפסחים לא יוכל לבוא שם . וכבר בארנו בבאורנו לספר שמואל הסבה בזה שכבר היו שם תמונות עורים ופסחים עם דמות מקלות גדולים מברזל בידם והמים העוברים בצנור מניעים המקלות ההם תמיד באופן שלא יוכל להכנס אדם שם . ולזה היה הדרך בהשבתתם הנגיעה בצנור אשר באים בו המים להניע זאת התנועה והנה קצר בספר שמואל מלהזכיר מה יתן דוד לכל מכה יבוסי בראשונה ויגע בצנור . ובזה המקום באר שהוא יהיה לראש ולשר ושכבר עלה בראשונה יואב להכות היבוסי . ולזה היה לראש . ר''ל שהיה שר צבא :
<h3>{ו}</h3>
וַיֹּ֣אמֶר דָּוִ֔יד כָּל־מַכֵּ֤ה יְבוּסִי֙ בָּרִ֣אשׁוֹנָ֔ה יִהְיֶ֥ה לְרֹ֖אשׁ וּלְשָׂ֑ר וַיַּ֧עַל בָּרִאשׁוֹנָ֛ה יוֹאָ֥ב בֶּן־צְרוּיָ֖ה וַיְהִ֥י לְרֹֽאשׁ׃
<b style="color: gray;">מצודת דוד</b> <b>בראשונה .</b> לעלות במלחמה תחלה להכות בם :
<h3>{ז}</h3>
וַיֵּ֥שֶׁב דָּוִ֖יד בַּמְצָ֑ד עַל־כֵּ֥ן קָרְאוּ־ל֖וֹ עִ֥יר דָּוִֽיד׃
<b style="color: gray;">רלב"ג</b> <b>וישב דוד במצד .</b> רצה לומר במצודה והוא המגדל החזק שהיה בה ( ח ) מן המלוא ועד הסביב . הנה המלוא היה המקום שהיה רחוב סביב עיר ציון להאסף שם העם ורצה שמן המלוא ולפנים בנה דוד עירו סביב אל המצודה אשר היה יושב בה : <b>ויואב יחיה את שאר העיר .</b> זה לא נזכר בספר שמואל והרצון בו שכבר חיה את שאר העיר שהיו יושבים בו היבוסים . אך אשר במצודת ציון המית לבדם . והנה השאר היו בברית את ישראל והיו להם למס . ולזה תמצא כי היבוסי היה יושב בירושלים אצל סוף ימי דוד :
<h3>{ח}</h3>
וַיִּ֤בֶן הָעִיר֙ מִסָּבִ֔יב מִן־הַמִּלּ֖וֹא וְעַד־הַסָּבִ֑יב וְיוֹאָ֕ב יְחַיֶּ֖ה אֶת־שְׁאָ֥ר הָעִֽיר׃
<b style="color: gray;">רש"י</b> <b>ויואב יחיה את שאר העיר .</b> הוא בנה והחזיק לבנות בדקי החומה דוגמא בעזרא היחיו את האבנים מערמות העפר ( נחמיה ג' ) :
<b style="color: gray;">מצודת דוד</b> <b>מן המלוא .</b> סמוך להחומה הניח מקום פנוי להיות מוכן להאסף שם מרבית אנשים וכן קראו מלוא ( ירמיה ד ) ומן המלוא ולפנים בנה בתים סביב : <b>ועד הסביב .</b> כפל הדבר לומר שאת הכל בנה : <b>יחיה .</b> היה מחזק בדקי שאר העיר בחומות ומגדלים :
<b style="color: gray;">מצודת ציון</b> <b>יחיה .</b> יאמר בדרך השאלה על תקון בדק הבנין כמו היחיו את האבנים ( נחמיה ג' ) :
<h3>{ט}</h3>
וַיֵּ֥לֶךְ דָּוִ֖יד הָל֣וֹךְ וְגָד֑וֹל וַיהוָ֥ה צְבָא֖וֹת עִמּֽוֹ׃
<b style="color: gray;">מצודת דוד</b> <b>הלוך וגדול .</b> בכל עת נתגדל יותר :
<h3>{י}</h3>
וְאֵ֨לֶּה רָאשֵׁ֤י הַגִּבּוֹרִים֙ אֲשֶׁ֣ר לְדָוִ֔יד הַמִּתְחַזְּקִ֨ים עִמּ֧וֹ בְמַלְכוּת֛וֹ עִם־כָּל־יִשְׂרָאֵ֖ל לְהַמְלִיכ֑וֹ כִּדְבַ֥ר יְהוָ֖ה עַל־יִשְׂרָאֵֽל׃
<b style="color: gray;">מצודת דוד</b> <b>במלכותו .</b> בדבר המלכות היו מתחזקים עמו לדבר על לב ישראל להמליכו כמו שדבר ה' על ישראל שהוא ימלוך עליהם :
<b style="color: gray;">רלב"ג</b> <b>המתחזקי' עמו במלכותו עם כל ישראל .</b> ידמה שזה היה בימי איש בשת כי מפני גבורתם התחילו להלחם מלחמות דוד והצליחו כיד אלהיו טובה עליו וקצתם היו עמו בהיותו בורח מפני שאול להיותם משערים כי הוא ימלוך על ישראל :
<h3>{יא}</h3>
וְאֵ֛לֶּה מִסְפַּ֥ר הַגִּבֹּרִ֖ים אֲשֶׁ֣ר לְדָוִ֑יד יָשָׁבְעָ֣ם בֶּן־חַכְמוֹנִ֗י רֹ֚אשׁ (השלושים) [הַשָּׁ֣לִישִׁ֔ים] הֽוּא־עוֹרֵ֧ר אֶת־חֲנִית֛וֹ עַל־שְׁלֹשׁ־מֵא֥וֹת חָלָ֖ל בְּפַ֥עַם אֶחָֽת׃
<b style="color: gray;">רש"י</b> <b>ראש השלישים .</b> ראש הגבורים כמו ושלשים על כלו ( שמות י''ד ) : <b>עורר את חניתו .</b> כאשר הוא נלחם במלחמה לא היה חוזר במלחמה עד שיהרג בחניתו ג' מאות חלל . בן חכמוני . ( בשמואל ב' כ''ג ) כתוב תחכמוני הוא אביו ויפה כח האב מכח הבן שכתוב בו ( שם ) על שמונה מאות גבורים חלל בפעם אחת :
<b style="color: gray;">מצודת דוד</b> <b>ואלה וכו' .</b> אשר התחזקו עמו : <b>ישבעם .</b> הוא יושב בשבת האמור בש''ב כי פתרון אחד להם : <b>בן חכמוני .</b> הוא תחכמוני האמור בשמואל ב' ופתרון אחד להם וכאשר איש ירושלים יקרא בן ירושלים וירושלמי : <b>הוא עורר וכו' .</b> ר''ל אחר שהרג שלש מאות חלל בפעם אחת סמוך לה הי' עורר את חניתו להלחם בם כאלו עתה התחיל להלחם ( ובש''ב משבחו באהבת החכמה עם הגבורה לומר אחר שהרג שמונה מאות חלל חזר לשבת בישיבת החכמה ) :
<b style="color: gray;">מצודת ציון</b> <b>השלישים .</b> ענינו שרים וגבורים כמו מבחר שלישיו ( שמות ט''ו ) : <b>עורר .</b> מלשון התעוררות ותנועה :
<b style="color: gray;">רלב"ג</b> <b>ישבעם בן חכמוני .</b> הנה בספר מלכים ( צ''ל ש''ב כ''ג ח' ) קראו יושב בשבת תחכמוני . והרצון כמו שאמר פה הוא כי לרוב גבורתו ישוב כאלו הוא עם ומפני חכמתו גם כן . ולזה קראו בן חכמוני כי הוא היה מתנהג בגבורתו בחכמה . והנה בספר שמואל קראו עדינו העצני ושם אמר על שמונה מאות חלל בפעם אחת . ובזה המקום אמר הוא עורר את חניתו על שלש מאות חלל בפעם אחת ואין ראוי שנתיר זה הספק בשנאמר שפעם אחת עורר את חניתו על שמונה מאות חלל ופעם אחרת קרה לו שעורר את חניתו על שלש מאות חלל . וזה מפני שהוא היה מספק גבורתו וראוי שיספר תכלית מה שהיה יכול עליו . ולזה היה ראוי שיתארהו שהוא היה עורר את חניתו על שמונה מאות חלל בפעם אחת . וזה ממה שאינו צריך באור למעיין בדברינו . והנה בחיי הספק בזה חזק אצלי . והנראה לי בהתר זה הספק הוא שבכל כלי מלחמתו קרה לו שהרג שמונה מאות בפעם אחת ואולם בחניתו לבדו קרה לו שהמית שלש מאות . ולזה תמצא שלא אמר בספר שמואל עורר את חניתו . אבל אמר על שמונה מאות חלל בפעם אחת :
<h3>{יב}</h3>
וְאַחֲרָ֛יו אֶלְעָזָ֥ר בֶּן־דּוֹד֖וֹ הָאֲחוֹחִ֑י ה֖וּא בִּשְׁלוֹשָׁ֥ה הַגִּבֹּרִֽים׃
<b style="color: gray;">רש"י</b> <b>הוא בשלושה הגבורים .</b> הוא בכלל ג' הגבורים כי הוא אחד מהם ושלשה אלו גבורים יותר משאר ל' ושלשה שנזכר בסמוך וכאן אינו מזכיר כי אם שנים ישבעם ואלעזר ובשמואל ב' כ''ג מזכיר אף השלישי דכתיב ואחריו שמא בן אגא הררי ( שם א' ) :
<b style="color: gray;">מצודת דוד</b> <b>ואחריו .</b> במעלה : <b>הוא בשלושה הגבורים .</b> הוא היה אחד מהשלשה גבורים האמורים בש''ב שהיו עם דוד בחרפם פלשתים וכו' ולקצר סמך על מה שנאמר שם :
<b style="color: gray;">רלב"ג</b> <b>ואחריו אלעזר בן דודו האחוחי .</b> הנה קצר בזה המקום מלספר הגבורה שעשה להשענו על מה שנזכר מזה בספר שמואל וזכר הגבורה שעשה שמה בן אגא הררי ולא זכרו . אבל זכר הגבורה ההיא בלשון רבים . ולזה ידמה שכבר היה שם עם שמה אלעזר וידמה שבזה הענין נכללו שתי הגבורות הנזכרות שם לאלעזר ולשמה . אבל שמה עמד בתוך החלקה להציל החלקה והכה הפלשתים אשר שם ואלעזר הכה הפלשתים הנאספים שם למלחמה . ובזה האופן עזרו שניהם בהצלת החלקה :
<h3>{יג}</h3>
הֽוּא־הָיָ֨ה עִם־דָּוִ֜יד בַּפַּ֣ס דַּמִּ֗ים וְהַפְּלִשְׁתִּים֙ נֶאֱסְפוּ־שָׁ֣ם לַמִּלְחָמָ֔ה וַתְּהִ֛י חֶלְקַ֥ת הַשָּׂדֶ֖ה מְלֵאָ֣ה שְׂעוֹרִ֑ים וְהָעָ֥ם נָ֖סוּ מִפְּנֵ֥י פְלִשְׁתִּֽים׃
<b style="color: gray;">רש"י</b> <b>בפס דמים .</b> שם מקום ובשמואל באפס דמים : <b>והפלשתים נאספו שם למלחמה .</b> שנזדרזו להנקם מישראל ומאותם גבורים שחרפו כמפורש בשמואל ( ב' כג ) בחרפם בפלשתים : <b>מלאה שעורים .</b> ורצו פלשתים לקוצרה ולהציתה באש :
<b style="color: gray;">מצודת דוד</b> <b>מלאה שעורים .</b> ובש''ב נאמר עדשים כי באמת לא זו היא המלחמה כי שם נאמר ששמה הצילה :
<b style="color: gray;">מצודת ציון</b> <b>בפס דמים .</b> שם מקום : <b>חלקת השדה .</b> אחוזת השדה :
<h3>{יד}</h3>
וַיִּֽתְיַצְּב֤וּ בְתוֹךְ־הַחֶלְקָה֙ וַיַּצִּיל֔וּהָ וַיַּכּ֖וּ אֶת־פְּלִשְׁתִּ֑ים וַיּ֥וֹשַׁע יְהוָ֖ה תְּשׁוּעָ֥ה גְדוֹלָֽה׃
<b style="color: gray;">מצודת דוד</b> <b>ויצילוה .</b> הוא ואנשיו , לבל ישרפוה פלשתים :
<h3>{טו}</h3>
וַיֵּרְד֡וּ שְֽׁלוֹשָׁה֩ מִן־הַשְּׁלוֹשִׁ֨ים רֹ֤אשׁ עַל־הַצֻּר֙ אֶל־דָּוִ֔יד אֶל־מְעָרַ֖ת עֲדֻלָּ֑ם וּמַחֲנֵ֣ה פְלִשְׁתִּ֔ים חֹנָ֖ה בְּעֵ֥מֶק רְפָאִֽים׃
<b style="color: gray;">רש"י</b> <b>וירדו שלושה מן השלושים .</b> שלשה אלו היו ראש לכל השלושים :
<b style="color: gray;">מצודת דוד</b> <b>מן השלושים ראש .</b> כ''א מהשלשה היה ראש מהשלשים הגבורים הנזכרים בש''ב ונזכרים גם המה למטה אבל הוסיף עוד עליהם :
<h3>{טז}</h3>
וְדָוִ֖יד אָ֣ז בַּמְּצוּדָ֑ה וּנְצִ֣יב פְּלִשְׁתִּ֔ים אָ֖ז בְּבֵ֥ית לָֽחֶם׃
<b style="color: gray;">רש"י</b> <b>ונציב פלשתים אז בבית לחם .</b> שכבר בית לחם לקחו והעמידו בה נציב שופט זה בתחלת מלכותו שעדיין פלשתים היו מושלים בם שכך מצינו שלפני בא דוד היו מושלים על ישראל בימי שמשון ושמואל דכתיב ( בשמואל א' ד' ) התחזקו והיו לאנשים פלשתים פן תעבדו לעברים וגו' :
<b style="color: gray;">מצודת דוד</b> <b>במצודה .</b> הוא הצור אשר במערת עדולם :
<b style="color: gray;">מצודת ציון</b> <b>ונציב .</b> ענין פקיד וממונה :
<b style="color: gray;">רלב"ג</b> <b>ונציב פלשתים .</b> בשמואל כתוכ וחית פלשתים . וזה לאות כי הרצון בו מחנה פלשתים . ונציב פלשתים הוא המושל אשר שמו שם פלשתים והיה בלתי אפשר ללכת לבור בית לחם אשר בשער אם לא ילכו שם דרך עמק רפאים שהיה שם מחנה פלשתים :
<h3>{יז}</h3>
(ויתאו) [וַיִּתְאָ֥יו] דָּוִ֖יד וַיֹּאמַ֑ר מִ֚י יַשְׁקֵ֣נִי מַ֔יִם מִבּ֥וֹר בֵּֽית־לֶ֖חֶם אֲשֶׁ֥ר בַּשָּֽׁעַר׃
<b style="color: gray;">רש"י</b> <b>מי ישקני מים מבור בית לחם .</b> זה הי' מקומו של דוד דכתיב ודוד בן ישי מבית הלחמי ( שמואל א' יח ) ולפי שהיה דוד תדיר מלומד ורגיל באותן מים נתאו' להם וכל מים וכל אויר שאד' רגיל בהם יפין לו ושאין רגיל בהם ניזוק ודוגמא בריש יוסיפון מלכ' אחת שחלת' על שנישאת חוצה מארץ מולדתה ואמרו הרופאים אין לה רפואה עד שתרחץ ותהנה ממימי מקומה וכן עשו לה :
<b style="color: gray;">מצודת דוד</b> <b>מי ישקני מים .</b> לא שצוה להביא המים אלא כאומר מי יתן והיה נמצא לי מי בור בית לחם :
<b style="color: gray;">מצודת ציון</b> <b>ויתאו .</b> מל' תאוה וחשק :
<h3>{יח}</h3>
וַיִּבְקְע֨וּ הַשְּׁלֹשָׁ֜ה בְּמַחֲנֵ֣ה פְלִשְׁתִּ֗ים וַיִּֽשְׁאֲבוּ־מַ֙יִם֙ מִבּ֤וֹר בֵּֽית־לֶ֙חֶם֙ אֲשֶׁ֣ר בַּשַּׁ֔עַר וַיִּשְׂא֖וּ וַיָּבִ֣אוּ אֶל־דָּוִ֑יד וְלֹֽא־אָבָ֤ה דָוִיד֙ לִשְׁתּוֹתָ֔ם וַיְנַסֵּ֥ךְ אֹתָ֖ם לַיהוָֽה׃
<b style="color: gray;">רש"י</b> <b>ויבקעו השלשה במחנה פלשתים .</b> בל''א ( דורך ברעכן די שאר''א ) : <b>וישאבו .</b> כשהפלשתים עומדים בפני הבור באו ג' גבורי ישראל ובקעו ביניהם ושאבו על כרחם : <b>וינסך אותם לה' .</b> בר קפרא אומר חג הסוכות היה ונסכן על המזבח :
<b style="color: gray;">מצודת דוד</b> <b>ויבקעו .</b> כאשר שמעו שהתאו' לה הלכו מעצמם לעשות נחת רוח לדוד ועברו דרך המחנה וכאלו בקעוה לעשות בה דרך ללכת : <b>וינסך .</b> שפכם ארצה לשם ה' :
<h3>{יט}</h3>
וַיֹּ֡אמֶר חָלִילָה֩ לִּ֨י מֵאֱלֹהַ֜י מֵעֲשׂ֣וֹת זֹ֗את הֲדַ֣ם הָאֲנָשִׁים֩ הָאֵ֨לֶּה אֶשְׁתֶּ֤ה בְנַפְשׁוֹתָם֙ כִּ֣י בְנַפְשׁוֹתָ֣ם הֱבִיא֔וּם וְלֹ֥א אָבָ֖ה לִשְׁתּוֹתָ֑ם אֵ֣לֶּה עָשׂ֔וּ שְׁלֹ֖שֶׁת הַגִּבּוֹרִֽים׃
<b style="color: gray;">רש"י</b> <b>כי בנפשותם הביאום .</b> שמסרו עצמם להריגה על המים :
<b style="color: gray;">מצודת דוד</b> <b>ויאמר .</b> נתן טעם על שלא שתה מהם ואמר חלילה וכו' ר''ל חולין הוא לי לשתותם מחמת יראת ה' : <b>הדם וכו' .</b> וכי אשתה דם האנשים אשר הלכו בסכנת נפשותם כי הלא בסכנת נפשותם הביאום א''כ המים לדם יחשב :
<h3>{כ}</h3>
וְאַבְשַׁ֣י אֲחִֽי־יוֹאָ֗ב ה֤וּא הָיָה֙ רֹ֣אשׁ הַשְּׁלוֹשָׁ֔ה וְהוּא֙ עוֹרֵ֣ר אֶת־חֲנִית֔וֹ עַל־שְׁלֹ֥שׁ מֵא֖וֹת חָלָ֑ל (ולא־)[וְלוֹ־]שֵׁ֖ם בַּשְּׁלוֹשָֽׁה׃
<b style="color: gray;">רש"י</b> <b>ואבשי אחי יואב הוא היה ראש השלושה .</b> לאותם שלשה שבקעו במחנה פלשתים ושאבו המים ומה שאינו מזכיר את יואב עם הגבורים לפי שאין כבודו למנותו עם אלו כי הוא היה שר צבא ראש לכולם : <b>ולו שם בשלשה .</b> אותו השם היה לו שגבורתו היתה כנגד כל גבורות כולם וטעות הוא :
<b style="color: gray;">מצודת דוד</b> <b>ראש השלשה .</b> הוא היה הראש מהשלשה שבקעו המחנה להביא המים : <b>והוא עורר וכו' .</b> על וכו' . ר''ל על ההריגה בסמוך לה הוא עורר את חניתו להלחם עמהם כאלו עתה התחיל להלחם : <b>ולו שם בשלושה .</b> ר''ל שהיה מפורסם לגבור בין שלשת הגבורים הראשונים והם ישבעם ואלעזר ושמה הנזכר בש''ב ור''ל גם הם עם כל גבורתם החשיבו גם את אבשי לגבור :
<h3>{כא}</h3>
מִן־הַשְּׁלוֹשָׁ֤ה בַשְּׁנַ֙יִם֙ נִכְבָּ֔ד וַיְהִ֥י לָהֶ֖ם לְשָׂ֑ר וְעַד־הַשְּׁלוֹשָׁ֖ה לֹֽא־בָֽא׃
<b style="color: gray;">רש"י</b> <b>מן השלושה בשנים .</b> הוא נכבד ולא כאותן שלשה כנגד השנים היתה גבורתו ולכלל גבורות השלשה לא בא ( וזהו ) ועד השלשה לא בא :
<b style="color: gray;">מצודת דוד</b> <b>מן השלשה בשנים .</b> ר''ל מבין שלשה שואבי המים בהשנים שהיו עמו היה הוא הנכבד מהם ולזה היה להם לשר : <b>ועד השלשה .</b> אבל לא בא למעלת השלשה הראשונים :
<b style="color: gray;">רלב"ג</b> <b>מן השלשה בשנים נכבד ויהי להם לשר .</b> ובספר שמואל כתוב מן השלשה הכי נכבד ויהי להם לשר והכל אחד כי הוא היה מהשלשה והיה לכבד מהשנים הנשארים ולהם היה לשר והם השלשה שהיו על השלשים . אך עד השלשה גבורים הנזכרים בראשונה לא בא כמו שבארנו בס' שמואל :
<h3>{כב}</h3>
בְּנָיָ֨ה בֶן־יְהוֹיָדָ֧ע בֶּן־אִֽישׁ־חַ֛יִל רַב־פְּעָלִ֖ים מִֽן־קַבְצְאֵ֑ל ה֣וּא הִכָּ֗ה אֵ֣ת שְׁנֵ֤י אֲרִיאֵל֙ מוֹאָ֔ב וְ֠הוּא יָרַ֞ד וְהִכָּ֧ה אֶֽת־הָאֲרִ֛י בְּת֥וֹךְ הַבּ֖וֹר בְּי֥וֹם הַשָּֽׁלֶג׃
<b style="color: gray;">רש"י</b> <b>בן איש חיל .</b> דוגמא בן בליעל ובשמואל ( ב' כ''ג ) כתיב בן איש חי כי כן מנהג בני האדם כשרואים אדם זריז אומרים זה כולו חי : <b>אריאל .</b> גבורים בעלי כח ארי גבור וגם אל לשון אילי הארץ ( יחזקאל י''ז ) . רב פעלים . פעולות של גבורות הרבה עשה : <b>והוא ירד והכה את הארי בתוך הבור ביום השלג .</b> ולא חשש מן הצינה והקור , ויש אומרים ביום השלג כל השנה כולה אין הארי מסוכן יותר מיום השלג כשבא אדם נגדו זורק השלג ברגלו בין עיני האדם עד שלא יכול לראות והורגו ואני שמעתי כך על זאת :
<b style="color: gray;">מצודת דוד</b> <b>רב פעלים .</b> פעל הרבה גבורות : <b>שני אריאל מואב .</b> ת''י תרין רברבי מואב וע''ש גבורתו קראם אריאל שהיא מלה מורכבת מן ארי ומן אל שהוא ענין חוזק כמו ביד אל גוים ( יחזקאל ל''א ) : <b>בתוך הבור .</b> עם כי המקום דחוק להתחזק בו : <b>ביום השלג .</b> עם היות כי טבע הארי להתחזק בו ביותר בזמן הקור ומטבע האדם להמנע ממנו הפעולות החיוניות בתגבורת הקור עכ''ז התגבר עליו והכהו נפש :
<h3>{כג}</h3>
וְהֽוּא־הִכָּה֩ אֶת־הָאִ֨ישׁ הַמִּצְרִ֜י אִ֥ישׁ מִדָּ֣ה ׀ חָמֵ֣שׁ בָּאַמָּ֗ה וּבְיַ֨ד הַמִּצְרִ֤י חֲנִית֙ כִּמְנ֣וֹר אֹרְגִ֔ים וַיֵּ֥רֶד אֵלָ֖יו בַּשָּׁ֑בֶט וַיִּגְזֹ֤ל אֶֽת־הַחֲנִית֙ מִיַּ֣ד הַמִּצְרִ֔י וַיַּהַרְגֵ֖הוּ בַּחֲנִיתֽוֹ׃
<b style="color: gray;">רש"י</b> <b>איש מדה .</b> שאר בני אדם אין צריך למדוד כי אם מאומד יכול לידע ודוגמא אשר ראינו בתוכה אנשי מדות ( במדבר יג ) : <b>כמנור אורגים .</b> עץ שכורכים עליו הבגד :
<b style="color: gray;">מצודת דוד</b> <b>איש מדה .</b> רצה לומר בעל מדה גדולה וכן אנשי מדות ( במדבר י''ג ) : <b>כמנור אורגים .</b> בית יד החנית היתה כמנור אורגים :
<b style="color: gray;">מצודת ציון</b> <b>כמנור אורגים .</b> הוא העץ העגול אשר האורג כורך עליו השתי ובמשנה נקרא כובד ( שבת ק''ג ) : <b>בשבט .</b> בשרביט :
<h3>{כד}</h3>
אֵ֣לֶּה עָשָׂ֔ה בְּנָיָ֖הוּ בֶּן־יְהוֹיָדָ֑ע וְלוֹ־שֵׁ֖ם בִּשְׁלוֹשָׁ֥ה הַגִּבֹּרִֽים׃
<b style="color: gray;">מצודת דוד</b> <b>אלה .</b> הפועלים ההם : <b>ולו שם .</b> ר''ל שהיה מפורסם לגבור בין שלשה הגבורים שואבי המים שהיו ראשי השלשים ור''ל שעם כל גבורתם החשיבו גם אותו לגבור אבל שלשה הגבורים הראשונים לא החשיבו אותו למאומה לגודל הגבורה אשר היה בהם :
<h3>{כה}</h3>
מִן־הַשְּׁלוֹשִׁ֗ים הִנּ֤וֹ נִכְבָּד֙ ה֔וּא וְאֶל־הַשְּׁלוֹשָׁ֖ה לֹא־בָ֑א וַיְשִׂימֵ֥הוּ דָוִ֖יד עַל־מִשְׁמַעְתּֽוֹ׃
<b style="color: gray;">רש"י</b> <b>מן השלושים הנו נכבד הוא ואל השלשה .</b> לכלל גבורת השלשה לא בא לאותן ג' שמזכיר למעלה ולכן כתיב לא באלף : <b>על משמעתו .</b> ל' מנוי וכן ובני עמון משמעתם ( ישעיה י''א ) :
<b style="color: gray;">מצודת דוד</b> <b>מן השלשים .</b> האמורים בש''ב ונזכרים הם למטה : <b>הנו נכבד הוא .</b> הנו הוא היה נכבד מהם ולזה לא חשבוהו עמהם אבל לא בא למעלת שלשה שואבי המים ראשי השלשים ולזה לא חשבוהו גם עמהם : <b>על משמעתו .</b> להיות עמו לשמוע ולעשות כל אשר יצוה :
<h3>{כו}</h3>
וְגִבּוֹרֵ֖י הַחֲיָלִ֑ים עֲשָׂה־אֵל֙ אֲחִ֣י יוֹאָ֔ב אֶלְחָנָ֥ן בֶּן־דּוֹד֖וֹ מִבֵּ֥ית לָֽחֶם׃
<b style="color: gray;">רש"י</b> <b>וגבורי החילים .</b> אך לא כאותן של מעלה :
<b style="color: gray;">מצודת דוד</b> <b>וגבורי החילים .</b> ואלה הם שאר גבורי החילים עשהאל וכו' ובש''ב לא חשב כ''א החשובים שבהם הנזכרים כאן ראשונים עד אוריה החתי אולם קצתם קראם בשם האחר שהיה להם :
<b style="color: gray;">רלב"ג</b> <b>וגבורי החילים עשהאל אחי יואב וגו' .</b> הנה כבר נזכרו בשמות אחרים בספר שמואל קצת הגבורים הנזכרים פה ונזכרו בזה המקום גבורים אחרים לא נזכרו בספר שמואל והם נזכרים כלם אחר אוריה החתי :
<h3>{כז}</h3>
שַׁמּוֹת֙ הַהֲרוֹרִ֔י חֶ֖לֶץ הַפְּלוֹנִֽי׃
<h3>{כח}</h3>
עִירָ֤א בֶן־עִקֵּשׁ֙ הַתְּקוֹעִ֔י אֲבִיעֶ֖זֶר הָעֲנְּתוֹתִֽי׃
<h3>{כט}</h3>
סִבְּכַי֙ הַחֻ֣שָׁתִ֔י עִילַ֖י הָאֲחוֹחִֽי׃
<h3>{ל}</h3>
מַהְרַי֙ הַנְּטֹ֣פָתִ֔י חֵ֥לֶד בֶּֽן־בַּֽעֲנָ֖ה הַנְּטוֹפָתִֽי׃
<h3>{לא}</h3>
אִיתַ֣י בֶּן־רִיבַ֗י מִגִּבְעַת֙ בְּנֵ֣י בִנְיָמִ֔ן בְּנָיָ֖ה הַפִּרְעָתֹנִֽי׃
<h3>{לב}</h3>
חוּרַי֙ מִנַּ֣חֲלֵי גָ֔עַשׁ אֲבִיאֵ֖ל הָעַרְבָתִֽי׃
<h3>{לג}</h3>
עַזְמָ֙וֶת֙ הַבַּ֣חֲרוּמִ֔י אֶלְיַחְבָּ֖א הַשַּׁעַלְבֹנִֽי׃
<h3>{לד}</h3>
בְּנֵ֗י הָשֵׁם֙ הַגִּ֣זוֹנִ֔י יוֹנָתָ֥ן בֶּן־שָׁגֵ֖ה הַהֲרָרִֽי׃
<h3>{לה}</h3>
אֲחִיאָ֧ם בֶּן־שָׂכָ֛ר הַהֲרָרִ֖י אֱלִיפַ֥ל בֶּן־אֽוּר׃
<h3>{לו}</h3>
חֵ֚פֶר הַמְּכֵ֣רָתִ֔י אֲחִיָּ֖ה הַפְּלֹנִֽי׃
<h3>{לז}</h3>
חֶצְרוֹ֙ הַֽכַּרְמְלִ֔י נַעֲרַ֖י בֶּן־אֶזְבָּֽי׃
<h3>{לח}</h3>
יוֹאֵל֙ אֲחִ֣י נָתָ֔ן מִבְחָ֖ר בֶּן־הַגְרִֽי׃
<h3>{לט}</h3>
צֶ֖לֶק הָעַמּוֹנִ֑י נַחְרַי֙ הַבֵּ֣רֹתִ֔י נֹשֵׂ֕א כְּלֵ֖י יוֹאָ֥ב בֶּן־צְרוּיָֽה׃
<b style="color: gray;">מצודת דוד</b> <b>נושא כלי יואב .</b> חוזר הוא על נכרי שהוא היה נושא כלי תשמישי יואב :
<h3>{מ}</h3>
עִירָא֙ הַיִּתְרִ֔י גָּרֵ֖ב הַיִּתְרִֽי׃
<h3>{מא}</h3>
אֽוּרִיָּה֙ הַחִתִּ֔י זָבָ֖ד בֶּן־אַחְלָֽי׃
<h3>{מב}</h3>
עֲדִינָ֨א בֶן־שִׁיזָ֜א הָרֽאוּבֵנִ֗י רֹ֛אשׁ לָרֽאוּבֵנִ֖י וְעָלָ֥יו שְׁלוֹשִֽׁים׃
<b style="color: gray;">מצודת דוד</b> <b>ועליו .</b> ר''ל הסמוכים עליו ונמשכים אחריו :
<b style="color: gray;">רלב"ג</b> <b>ועליו שלשים .</b> ר''ל ואצלו שלשים . וידמה שלא זכרם כלם כי הנזכרים אחר זה אינם כי אם ארבעה עשר :
<h3>{מג}</h3>
חָנָן֙ בֶּֽן־מַעֲכָ֔ה וְיוֹשָׁפָ֖ט הַמִּתְנִֽי׃
<h3>{מד}</h3>
עֻזִיָּ֖א הָעֲשְׁתְּרָתִ֑י שָׁמָע֙ (ויעואל) [וִֽיעִיאֵ֔ל] בְּנֵ֖י חוֹתָ֥ם הָעֲרֹעֵרִֽי׃
<h3>{מה}</h3>
יְדִֽיעֲאֵל֙ בֶּן־שִׁמְרִ֔י וְיֹחָ֥א אָחִ֖יו הַתִּיצִֽי׃
<h3>{מו}</h3>
אֱלִיאֵל֙ הַֽמַּחֲוִ֔ים וִירִיבַ֥י וְיוֹשַׁוְיָ֖ה בְּנֵ֣י אֶלְנָ֑עַם וְיִתְמָ֖ה הַמּוֹאָבִֽי׃
<h3>{מז}</h3>
אֱלִיאֵ֣ל וְעוֹבֵ֔ד וְיַעֲשִׂיאֵ֖ל הַמְּצֹבָיָֽה׃
<h2>דברי הימים א פרק-יב</h2>
<h3>{א}</h3>
וְאֵ֗לֶּה הַבָּאִ֤ים אֶל־דָּוִיד֙ לְצִ֣יקְלַ֔ג ע֣וֹד עָצ֔וּר מִפְּנֵ֖י שָׁא֣וּל בֶּן־קִ֑ישׁ וְהֵ֙מָּה֙ בַּגִּבּוֹרִ֔ים עֹזְרֵ֖י הַמִּלְחָמָֽה׃
<b style="color: gray;">רש"י</b> <b>עוד עצור .</b> נחבא :
<b style="color: gray;">מצודת דוד</b> <b>עוד עצור .</b> בעוד שהיה נחבא מפני שאול : <b>והמה בגבורים .</b> נחשבים המה בין הגבורים עוזרי נצחון המלחמה :
<b style="color: gray;">מצודת ציון</b> <b>עצור .</b> נחבא וכלוא כמו עצור בחצר המטרה ( ירמיה לג ) :
<b style="color: gray;">רלב"ג</b> <b>ואלה הבאים אל דוד לציקלג וגו' .</b> הנה דוד ברח לשדה פלשתים אל אכיש להמלט משאול ונתן לו אכיש ציקלג כמו שנזכר בספר שמואל ( א' כ''ז ו' ) ושם באו לו מבנימין אלו הגבורים וזה מורה על הצלחת דוד וחוזק השגחת ה' יתברך בו :
<h3>{ב}</h3>
נֹ֣שְׁקֵי קֶ֗שֶׁת מַיְמִינִ֤ים וּמַשְׂמִאלִים֙ בָּֽאֲבָנִ֔ים וּבַחִצִּ֖ים בַּקָּ֑שֶׁת מֵאֲחֵ֥י שָׁא֖וּל מִבִּנְיָמִֽן׃
<b style="color: gray;">רש"י</b> <b>נשקי קשת .</b> מזוינים בקשת ובחצים ומורים לפניהם ולאחריהם אף באבנים היו נותנים על יתר הקשת אבן מורים ואני ראיתי כן הרבה : <b>מאחי שאול מבנימין .</b> לפי שכולם יצאו מאיש אחד מבנימין קרויים כולם אחים ולכבוד גדולת דוד אומר מאחי שאול שאפילו אחי שאול באו אליו בעוד שאול חי :
<b style="color: gray;">מצודת דוד</b> <b>מימינים וכו' .</b> שולטים בשתי ידיהם לירות באבנים ובחצים ע''י הקשת : <b>מאחי שאול .</b> מקרובי שאול מבני בנימין :
<b style="color: gray;">מצודת ציון</b> <b>נושקי .</b> ענין מזוין כמו נושקי רומי קשת ( תהלים עח ) :
<h3>{ג}</h3>
הָרֹ֨אשׁ אֲחִיעֶ֜זֶר וְיוֹאָ֗שׁ בְּנֵי֙ הַשְּׁמָעָ֣ה הַגִּבְעָתִ֔י (ויזואל) [וִיזִיאֵ֥ל] וָפֶ֖לֶט בְּנֵ֣י עַזְמָ֑וֶת וּבְרָכָ֕ה וְיֵה֖וּא הָעֲנְּתֹתִֽי׃
<b style="color: gray;">מצודת דוד</b> <b>הראש .</b> מן הבאים היה הראש אחיעזר ובא עמו יואש אחיו והמה בני השמעה :
<h3>{ד}</h3>
וְיִֽשְׁמַֽעְיָ֧ה הַגִּבְעוֹנִ֛י גִּבּ֥וֹר בַּשְּׁלֹשִׁ֖ים וְעַל־הַשְּׁלֹשִֽׁים׃
<b style="color: gray;">רש"י</b> <b>ועל השלשים .</b> ראש לשלשים :
<b style="color: gray;">מצודת דוד</b> <b>גבור בשלשים .</b> הוא היה הגבור בהשרים וממונה עליהם :
<b style="color: gray;">מצודת ציון</b> <b>בשלשים .</b> בשרים כמו ומבחר שלישיו ( שמות טו ) :
<b style="color: gray;">רלב"ג</b> <b>וישמעיה הגבעוני גבור בשלשים ועל השלשים .</b> ר''ל בשלשים הגבורים הנזכרים בראשונה שהם נזכרים גם כן בספר שמואל ואמר שהוא היה נחשב בגבורה לאחד מהם ויותר :
<h3>{ה}</h3>
וְיִרְמְיָ֤ה וְיַחֲזִיאֵל֙ וְי֣וֹחָנָ֔ן וְיוֹזָבָ֖ד הַגְּדֵרָתִֽי׃
<h3>{ו}</h3>
אֶלְעוּזַ֤י וִירִימוֹת֙ וּבְעַלְיָ֣ה וּשְׁמַרְיָ֔הוּ וּשְׁפַטְיָ֖הוּ (החריפי) [הַחֲרוּפִֽי]:
<b style="color: gray;">מצודת דוד</b> <b>הקרחי .</b> אלקנה וכו' היו מבני קרח :
<h3>{ז}</h3>
אֶלְקָנָ֡ה וְ֠יִשִּׁיָּהוּ וַעֲזַרְאֵ֧ל וְיוֹעֶ֛זֶר וְיָשָׁבְעָ֖ם הַקָּרְחִֽים׃
<h3>{ח}</h3>
וְיוֹעֵאלָ֧ה וּזְבַדְיָ֛ה בְּנֵ֥י יְרֹחָ֖ם מִן־הַגְּדֽוֹר׃
<h3>{ט}</h3>
וּמִן־הַגָּדִ֡י נִבְדְּל֣וּ אֶל־דָּוִיד֩ לַמְצַ֨ד מִדְבָּ֜רָה גִּבֹּרֵ֣י הַחַ֗יִל אַנְשֵׁ֤י צָבָא֙ לַמִּלְחָמָ֔ה עֹרְכֵ֥י צִנָּ֖ה וָרֹ֑מַח וּפְנֵ֤י אַרְיֵה֙ פְּנֵיהֶ֔ם וְכִצְבָאיִ֥ם עַל־הֶהָרִ֖ים לְמַהֵֽר׃
<b style="color: gray;">רש"י</b> <b>למצד מדברה .</b> למצודות המדבר שנחבא מפני שאול דכתיב ( שמואל א' כ''ג ) ויקומו וילכו זיפה לפני שאול ודוד ואנשיו במדבר מעון בערבה וכתיב ( שם כ , 'ד ) ויעל דוד משם וישב במצדות עין גדי : <b>ופני אריה .</b> פניהם מפוחדים כאריה : <b>וכצבאים על ההרים למהר .</b> קלים היו במרוצתם כי דרכן של צבאים לרוץ על ההרים כשצדין אותם :
<b style="color: gray;">מצודת דוד</b> <b>נבדלו .</b> מעם שאול נבדלו ללכת אל דוד אל המצודה אשר במדבר שהיה דוד נחבא שם : <b>אנשי צבא .</b> למודים לצאת בצבא מלחמה ועורכי מלחמה בצנה והוא כעין מגן : <b>ופני אריה פניהם .</b> מפחידים במראות פניהם כמו האריה : <b>וכצבאים .</b> ממהרים לרוץ כצבי הרץ מהר על ההרים להנצל מיד הציד :
<b style="color: gray;">רלב"ג</b> <b>ומן הגדי נבדלו אל דויד למצד מדברה וגו' .</b> ר''ל בהיותו מסתתר במצודות במדבר מעון בערבה אל ימין הישימון כי שם הסתתר כמו שנזכר בספר שמואל ( א' כ''ג כ''ד ) וזה היה קודם לכתו לצקלג :
<h3>{י}</h3>
עֵ֖זֶר הָרֹ֑אשׁ עֹבַדְיָה֙ הַשֵּׁנִ֔י אֱלִיאָ֖ב הַשְּׁלִשִֽׁי׃
<h3>{יא}</h3>
מִשְׁמַנָּה֙ הָרְבִיעִ֔י יִרְמְיָ֖ה הַחֲמִשִֽׁי׃
<h3>{יב}</h3>
עַתַּי֙ הַשִּׁשִּׁ֔י אֱלִיאֵ֖ל הַשְּׁבִעִֽי׃
<h3>{יג}</h3>
יֽוֹחָנָן֙ הַשְּׁמִינִ֔י אֶלְזָבָ֖ד הַתְּשִׁיעִֽי׃
<h3>{יד}</h3>
יִרְמְיָ֙הוּ֙ הָעֲשִׂירִ֔י מַכְבַּנַּ֖י עַשְׁתֵּ֥י עָשָֽׂר׃
<h3>{טו}</h3>
אֵ֥לֶּה מִבְּנֵי־גָ֖ד רָאשֵׁ֣י הַצָּבָ֑א אֶחָ֤ד לְמֵאָה֙ הַקָּטָ֔ן וְהַגָּד֖וֹל לְאָֽלֶף׃
<b style="color: gray;">רש"י</b> <b>אלה מבני גד .</b> כדכתיב למעלה ומן הגדי נבדלו אל דוד : <b>אחד למאה הקטן .</b> הקטן שבכולם ירדוף מאה : <b>והגדול לאלף .</b> והגדול שבכולם ירדוף אלף כאן נתקיים הפסוק ורדפו מכם חמשה מאה ומאה מכם וגו' :
<b style="color: gray;">מצודת דוד</b> <b>הקטן .</b> החלש שבהם האחד ירדוף מאה והגבור שבהם האחד ירדוף אלף :
<b style="color: gray;">רלב"ג</b> <b>אחד למאה הקטן והגדול לאלף .</b> זה גם כן הורה בהצלחת דוד כי אלו שהיו ראשי הצבא קצתם היו שרי אלפים והקטנים מהם היו שרי מאות ועם כל זה הסכימו ללכת אל דוד להסתתר עמו להיות לו לעזר ולהועיל :
<h3>{טז}</h3>
אֵ֣לֶּה הֵ֗ם אֲשֶׁ֨ר עָבְר֤וּ אֶת־הַיַּרְדֵּן֙ בַּחֹ֣דֶשׁ הָרִאשׁ֔וֹן וְה֥וּא מְמַלֵּ֖א עַל־כָּל־(גדיתיו) [גְּדוֹתָ֑יו] וַיַּבְרִ֙יחוּ֙ אֶת־כָּל־הָ֣עֲמָקִ֔ים לַמִּזְרָ֖ח וְלַֽמַּעֲרָֽב׃
<b style="color: gray;">רש"י</b> <b>אלה הם אשר עברו את הירדן בחודש הראשון .</b> בניסן שכבר נפרשו השלגים . ויבריחו את כל העמקים למזרח ולמערב . עברו את הירדן ובקעו במגיניהם את כל עמקי המים למזרח ולמערב ועברו ביבשה וי''א ויבריחו את כל העמקים עמים היושבים בעמקים :
<b style="color: gray;">מצודת דוד</b> <b>והוא ממלא .</b> כי אז מתרבים המים מן הפשרת שלגים ובעבור זה היה הירדן מלא עד שהלכו המים על כל שפתיו ולגבורה גדולה תחשב לעבור במים עמוקים שוטפים ולא ישטפוהו המים : <b>ויבריחו .</b> עם כי נתייגעו בעברם במים מ''מ הבריחו כל יושבי העמקים לפה ולפה ולא עצרו כח לעמוד כנגדם :
<b style="color: gray;">מצודת ציון</b> <b>גדותיו .</b> שפתי הנחל :
<b style="color: gray;">רלב"ג</b> <b>והוא ממלא על כל גדותיו .</b> אז היה הירדן גדול מאד והיה ממלא ועובר על כל שפתיו אשר למזרח ולמערב כי לשתי אלו הפאות היו שפתיו כי עברו האחד היה לפאת מזרח ועברו השני לפאת מערב . ולזה אמר מעבר הירדן מזרחה ( יהושע י''ג ה' ) : <b>ויבריחו את כל העמקים למזרח ולמערב .</b> ר''ל שכל המקומות שהיו עמוקים בנהר ההוא שמו בהם בריחים לעבור עליהם וזה עשו במה שהיה מהעמקים לפאת מזרח ובמה שהיה מהם לפאת מערב כי לרוב רוחב הנהר לא היו יכולים לשים בו בריחים משפתו האחת לשנית אך נשאו עמהם בריחים ובמקום שהיו המים עמוקים מאד שמו בעמק ההוא בריח היו ראשיו לפאת מזרח ומערב וכן עשו עד כלות כל העמקים :
<h3>{יז}</h3>
וַיָּבֹ֗אוּ מִן־בְּנֵ֤י בִנְיָמִן֙ וִֽיהוּדָ֔ה עַד־לַמְצָ֖ד לְדָוִֽיד׃
<b style="color: gray;">רש"י</b> <b>מן בני בנימין יהודה עד למצד לדויד .</b> אל המצודה אשר דוד נחבא שם מפני שאול ולקחו עמהם בן אחות דוד לפי שדאגו בני בנימן מדוד שמא סבור הוא דוד שבאו בני בנימין לכפותו ולתתו ביד שאול לפיכך לקחו עמשי עמהם וגם שאר מיהודה קרובי דוד כדכתיב מן בני בנימין ויהודה כשיראה דוד שבאו עמהם באמונתם שלא יחשדם בכל דבר :
<h3>{יח}</h3>
וַיֵּצֵ֣א דָוִיד֮ לִפְנֵיהֶם֒ וַיַּ֙עַן֙ וַיֹּ֣אמֶר לָהֶ֔ם אִם־לְשָׁל֞וֹם בָּאתֶ֤ם אֵלַי֙ לְעָזְרֵ֔נִי יִֽהְיֶה־לִּ֧י עֲלֵיכֶ֛ם לֵבָ֖ב לְיָ֑חַד וְאִֽם־לְרַמּוֹתַ֣נִי לְצָרַ֗י בְּלֹ֤א חָמָס֙ בְּכַפַּ֔י יֵ֛רֶא אֱלֹהֵ֥י אֲבוֹתֵ֖ינוּ וְיוֹכַֽח׃
<b style="color: gray;">רש"י</b> <b>ויצא דויד לפניהם .</b> מן המצד : <b>ויען ויאמר להם וגו' .</b> לבב ליחד . לבבכם ולבבי יהיה כלב אחד : <b>ואם לרמותני לצרי בלא חמס בכפי .</b> כי מה עשיתי לשאול כי הוא צודה את נפשי לקחתה על חנם :
<b style="color: gray;">מצודת דוד</b> <b>ויצא דוד .</b> מן המצד : <b>יהיה לי וכו' .</b> ר''ל ה' יתן בלבי שיהיה לבבי עליכם להיות לעם אחד ר''ל אהובים זה לזה : <b>ואם לרמותני .</b> על שראה בהם מאחי שאול חשש בדבר ואמר אם ביאתכם הנה לרמות אותי למען לא אהיה נשמר מכם ורוצים אתם לתפשני ולהצר לי בחנם בלא חמס בכפי כי לא עשיתי מאומה רע לשאול : <b>ירא אלהי וכו' .</b> אזי יראה ה' בהחמס הנעשה לי ויברר את הדבר להיות נגלה המרמה לבל אשמע לכם להיות לעם אחד :
<b style="color: gray;">מצודת ציון</b> <b>ויוכח .</b> ענין ברור דברים כמו אשר הוכיח ה' ( בראשית כד ) :
<h3>{יט}</h3>
וְר֣וּחַ לָבְשָׁ֗ה אֶת־עֲמָשַׂי֮ רֹ֣אשׁ (השלושים) [הַשָּׁלִישִׁים֒] לְךָ֤ דָוִיד֙ וְעִמְּךָ֣ בֶן־יִשַׁ֔י שָׁל֨וֹם ׀ שָׁל֜וֹם לְךָ֗ וְשָׁלוֹם֙ לְעֹ֣זְרֶ֔ךָ כִּ֥י עֲזָרְךָ֖ אֱלֹהֶ֑יךָ וַיְקַבְּלֵ֣ם דָּוִ֔יד וַֽיִּתְּנֵ֖ם בְּרָאשֵׁ֥י הַגְּדֽוּד׃
<b style="color: gray;">רש"י</b> <b>ורוח לבשה את עמשי .</b> טלטנ''ט בלע''ז ולא רוח נבואה כלומר זה הרוח והרצון לבשו שקפץ בראש לדבר לפני בנימין ויהודה הבאים עמו ודוגמתו ותהי על יפתח רוח ה' ( שופטים י''א ) ואמר לך דוד אתה אומר אם לשלום באתם ודאי לשלום באנו אליך . ועמך בן ישי . אנו רוצים להיות עמך ולעזרך : <b>שלום שלום לך ושלום לעוזרך .</b> ואתה שואל אלי לעזרך ודאי לעזרך באנו ולנו אין לך להחזיק טובה כי מאת השם הוא וזהו כי עזרך אלהיך : <b>ויקבלם דוד .</b> לאותם בני בנימין ויתנם בראשי הגדוד שלו :
<b style="color: gray;">מצודת דוד</b> <b>ורוח לבשה וכו' .</b> ר''ל באה בלבו הרצון לדבר בעבור כולם : <b>לך דויד .</b> ר''ל להנאתך ולטובתך באנו : <b>ועמך .</b> חפצים אנו להיות עמך ובעזרתך : <b>שלום שלום לך .</b> ר''ל הלוא רואים אנו אשר השלום עמך ועם העוזרים לך ולא השיגם יד שאול וזהו בעזר אלהים ובהשגתו ומדוע א''כ נבוא עמך ברמאות וכפל שלום שלום לחזק : <b>ויקבלם .</b> כי האמין לדברי עמשי בן אחותו : <b>בראשי הגדוד .</b> להיות גם המה לראשים על הגדוד :
<b style="color: gray;">מצודת ציון</b> <b>ורוח .</b> ענין רצון כמו הנני נותן בו רוח ( מ''ב יט ) : <b>הגדוד .</b> חיל הצבא :
<b style="color: gray;">רלב"ג</b> <b>לך דוד וגו' .</b> ר''ל לך אנחנו והננו באנו להיות עמך שלום שלום מצדנו אל הרחוקים ואל הקרובים שהם לך ושלום גם כן מצדנו לעוזריך לפי שאנחנו רואים כי עזרך אלהיך וידו הטובה עליך :
<h3>{כ}</h3>
וּמִֽמְּנַשֶּׁ֞ה נָפְל֣וּ עַל־דָּוִ֗יד בְּבֹא֨וֹ עִם־פְּלִשְׁתִּ֧ים עַל־שָׁא֛וּל לַמִּלְחָמָ֖ה וְלֹ֣א עֲזָרֻ֑ם כִּ֣י בְעֵצָ֗ה שִׁלְּחֻ֜הוּ סַרְנֵ֤י פְלִשְׁתִּים֙ לֵאמֹ֔ר בְּרָאשֵׁ֕ינוּ יִפּ֖וֹל אֶל־אֲדֹנָ֥יו שָׁאֽוּל׃
<b style="color: gray;">רש"י</b> <b>וממנשה נפלו על דוד .</b> לעזרו : <b>בבואו עם פלשתים על שאול למלחמה .</b> באותה מלחמה שנהרג בה שאול : <b>ולא עזרום .</b> ח''ו שעזרו לפלשתים אלא בעצה שלחוהו סרני פלשתים , אלא כי עצה נתיעצו הסרנים לשלחו לביתו כי אמרו בראשינו יפול אל אדוניו דוגמת נפלו אל דוד :
<b style="color: gray;">מצודת דוד</b> <b>בבואו .</b> כשבא דוד עם פלשתים כשהלכו להלחם בשאול : <b>ולא עזרום .</b> אבל דוד לא עזר לפלשתים במלחמה כי בעצת הסרנים שלחוהו מן המלחמה לשוב למקומו כי אמרו בראשינו יפול וכו' ר''ל עם הבאת ראשינו ישוב אל שאול כי בזה ירצה אותו למחול לו על מה שמרד בו ובערמה הולך למלחמה :
<b style="color: gray;">מצודת ציון</b> <b>נפלו .</b> ענין נטיה והתקרבות וכן אל הכשדים אתה נופל ( ירמיה לג ) : <b>סרני .</b> ענין שררה :
<b style="color: gray;">רלב"ג</b> <b>וממנשה נפלו על דוד וגו' .</b> כבר נזכר בספר שמואל ( א' כ''ט ) כי אכיש מלך גת הביא דוד עמו להלחם עם שאול וסרני פלשתים לא הסכימו בזה כי אמרו שדוד יתרצה אל אדניו שאול בראשי האנשים ההם . ואמר בזה המקום כי כאשר שלחוהו סרני פלשתים והיה שב אל ציקלג אז נפלו עליו גבורים ממנשה והמה עזרו לדוד לרדוף אחרי הגדוד ששרפו ציקלג באש ושבו נשי דוד ואנשיו וטפיהם . והנה רדף דוד אחריהם והשיגם כמו שכתוב בספר שמואל [ ל' ] והשיב את כל השבי ושלל רב הביא :
<h3>{כא}</h3>
בְּלֶכְתּ֣וֹ אֶל־צִֽיקְלַ֗ג נָפְל֣וּ עָלָ֣יו ׀ מִֽמְּנַשֶּׁ֡ה עַ֠דְנַח וְיוֹזָבָ֤ד וִידִֽיעֲאֵל֙ וּמִיכָאֵ֣ל וְיוֹזָבָ֔ד וֶאֱלִיה֖וּא וְצִלְּתָ֑י רָאשֵׁ֥י הָאֲלָפִ֖ים אֲשֶׁ֥ר לִמְנַשֶּֽׁה׃
<b style="color: gray;">מצודת דוד</b> <b>בלכתו .</b> כשחזר מן המלחמה לשוב למקומו לצקלג : <b>ראשי האלפים .</b> כ''א היה ראש על אלף אנשים :
<h3>{כב}</h3>
וְהֵ֗מָּה עָזְר֤וּ עִם־דָּוִיד֙ עַֽל־הַגְּד֔וּד כִּֽי־גִבּ֥וֹרֵי חַ֖יִל כֻּלָּ֑ם וַיִּהְי֥וּ שָׂרִ֖ים בַּצָּבָֽא׃
<b style="color: gray;">רש"י</b> <b>על הגדוד .</b> של עמלקים כשנשבו נשיו כי באותו פרק היה כי בלכתו אל צקלג כששלחוהו סרני פלשתים ובא אל צקלג כבר נשבו :
<b style="color: gray;">מצודת דוד</b> <b>עזרו עם דוד .</b> ר''ל כמו שעזר דוד את עצמו כן המה עזרוהו על הגדוד מבני עמלק אשר שבו נשי דוד ואנשיו ובניהם כמ''ש בשמואל א' : <b>ויהיו שרים .</b> כשרדף אחר עמלק מינה אותם לשרים על הצבא :
<h3>{כג}</h3>
כִּ֚י לְעֶת־י֣וֹם בְּי֔וֹם יָבֹ֥אוּ עַל־דָּוִ֖יד לְעָזְר֑וֹ עַד־לְמַחֲנֶ֥ה גָד֖וֹל כְּמַחֲנֵ֥ה אֱלֹהִֽים׃
<b style="color: gray;">רש"י</b> <b>כי לעת יום ביום יבואו על דוד לעזרו .</b> פתרונו מה לך לספר יותר מי ומי באו אליו אלא סוף דבר בכל עת ועת באים אל דוד : <b>עד למחנה גדול כמחנה אלהים .</b> פתרון לא היה המחנה של דוד להיות כך גדול אלא כי מהשם היה המחנה כך גדול שבאו לו בעצת אלהים וזהו כמחנה אלהים ודוגמא מחנה אלהים דיעקב ( בראשית ל''ב ) ויש לומר מרוב חיילות קרהו מחנה אלהים :
<b style="color: gray;">מצודת דוד</b> <b>כי לעת .</b> כאומר סוף הדבר אשר בכל יום ויום באו אנשים לעזרו : <b>עד למחנה גדול .</b> עד נתרבו להיות מחנה גדול כמחנה אלהים ר''ל מרובה מאד וכן דרך המקרא כשרוצה להגדיל דבר מה סומכו למלת אלהים כמו עיר גדולה לאלהים ( יונה ג' ) :
<h3>{כד}</h3>
וְ֠אֵלֶּה מִסְפְּרֵ֞י רָאשֵׁ֤י הֶֽחָלוּץ֙ לַצָּבָ֔א בָּ֥אוּ עַל־דָּוִ֖יד חֶבְר֑וֹנָה לְהָסֵ֞ב מַלְכ֥וּת שָׁא֛וּל אֵלָ֖יו כְּפִ֥י יְהוָֽה׃
<b style="color: gray;">רש"י</b> <b>להסב מלכות שאול אליו .</b> מן בני שאול ודוגמא ותסוב המלוכה :
<b style="color: gray;">מצודת דוד</b> <b>מספרי .</b> על כי חשב כל שבט לעצמו אמר מספרי בלשון רבים : <b>ראשי וכו' .</b> הראשים של חלוצי הצבא : <b>באו .</b> אשר באו אל דוד לחברון אחר שמלך על בני יהודה . להסב . לסבב אליו המלכות מבני שאול להמליכו על כל ישראל :
<b style="color: gray;">מצודת ציון</b> <b>החלוץ .</b> ענין מזוין כמו חלוצי צבא ( במדבר לא ) :
<b style="color: gray;">רלב"ג</b> <b>להסב מלכות שאול אליו כפי ה' .</b> ר''ל כאשר דבר ה' ביד עבדו שמואל :
<h3>{כה}</h3>
בְּנֵ֣י יְהוּדָ֔ה נֹשְׂאֵ֥י צִנָּ֖ה וָרֹ֑מַח שֵׁ֧שֶׁת אֲלָפִ֛ים וּשְׁמוֹנֶ֥ה מֵא֖וֹת חֲלוּצֵ֥י צָבָֽא׃
<b style="color: gray;">רש"י</b> <b>בני יהודה נשאי צנה ורמח ששת אלפים ושמונה מאות .</b> ואל תתמה שמיהודה באו לו מעט מכל שבט ושבט שבא לו שהרי אין צריך לבוא לו שום אדם מיהודה להמליכהו כי בני יהודה הם המליכוהו כבר בחברון אבל יתר השבטים שהיו עם בני שאול עד עתה הם הוצרכו לבוא בחברון להמליכו : <b>חלוצי צבא .</b> המוציאים מן העם ודוגמתו חלוצי צבא דמטות , וי''א חלוצים כמו זריזים כמו רצה והחליצנו :
<b style="color: gray;">מצודת דוד</b> <b>נושאי צנה .</b> בעת יבאו למלחמה :
<h3>{כו}</h3>
מִן־בְּנֵ֣י שִׁמְע֗וֹן גִּבּ֤וֹרֵי חַ֙יִל֙ לַצָּבָ֔א שִׁבְעַ֥ת אֲלָפִ֖ים וּמֵאָֽה׃
<h3>{כז}</h3>
מִן־בְּנֵי֙ הַלֵּוִ֔י אַרְבַּ֥עַת אֲלָפִ֖ים וְשֵׁ֥שׁ מֵאֽוֹת׃
<h3>{כח}</h3>
וִיהוֹיָדָ֖ע הַנָּגִ֣יד לְאַהֲרֹ֑ן וְעִמּ֕וֹ שְׁלֹ֥שֶׁת אֲלָפִ֖ים וּשְׁבַ֥ע מֵאֽוֹת׃
<b style="color: gray;">רש"י</b> <b>ויהוידע הנגיד לאהרן .</b> הוא אביו של בניהו : <b>הנגיד לאהרן .</b> המוציא והמביא : <b>ועמו שלשת אלפים ושבע מאות .</b> כולם מבני אהרן הכהן ויהוידע שהיה בימי יואש בן בניהו בנו של יהוידע : <b>וצדוק נער .</b> לפיכך אל תתמה שלא היה נגיד : <b>ובית אביו שרים עשרים ושנים .</b> זה היא גדולה גדולה ועל כן לקחו הכהונה גדולה מאביתר ונתנוה לצדוק הכהן :
<b style="color: gray;">מצודת דוד</b> <b>ויהוידע .</b> הוא אביו של בניהו והיה השר על בני אהרן :
<b style="color: gray;">רלב"ג</b> <b>ויהוידע הנגיד לאהרן .</b> ידמה שאז היה יהוידע כהן גדול כי אביתר היה עם דוד :
<h3>{כט}</h3>
וְצָד֥וֹק נַ֖עַר גִּבּ֣וֹר חָ֑יִל וּבֵית־אָבִ֥יו שָׂרִ֖ים עֶשְׂרִ֥ים וּשְׁנָֽיִם׃
<b style="color: gray;">מצודת דוד</b> <b>נער .</b> אז בבואו היה עדיין נער בשנים וגבור חיל ובאו עמו בית אביו השרים :
<b style="color: gray;">רלב"ג</b> <b>וצדוק נער גבור חיל וגו' .</b> הוא צדוק שהיה כהן גדול עם אביתר :
<h3>{ל}</h3>
וּמִן־בְּנֵ֧י בִנְיָמִ֛ן אֲחֵ֥י שָׁא֖וּל שְׁלֹ֣שֶׁת אֲלָפִ֑ים וְעַד־הֵ֙נָּה֙ מַרְבִּיתָ֔ם שֹׁמְרִ֕ים מִשְׁמֶ֖רֶת בֵּ֥ית שָׁאֽוּל׃
<b style="color: gray;">רש"י</b> <b>ומן בני בנימין אחי שאול וגו' .</b> ואל תתמה שלא באו אלא כי אם ג' אלפים כי עד הנה מרביתם שומרים משמרת בני שאול לעוזרן :
<b style="color: gray;">מצודת דוד</b> <b>אחי שאול .</b> קרובי שאול : <b>ועד הנה .</b> עד הזמן ההוא עדיין היו מרבית אנשיהם שומרים משמרת בית שאול להעמיד המלכות בידם ומעט מהם באו אל דוד כשהיה עוד עצור מפני שאול אבל לאחר שמת איש בושת הרבו לבא גם מהם :
<b style="color: gray;">מצודת ציון</b> <b>מרביתם .</b> ל' רבוי :
<b style="color: gray;">רלב"ג</b> <b>ומן בני בנימין אחי שאול .</b> אמר זה לפי שהוא היה משבטם : <b>ועד הנה מרביתם שומרים משמרת בית שאול .</b> ר''ל כי רוב אלו שבאו להמליך את דוד היו רובם עד הנה ממונים לשמור משמרת מלכות שאול ועם כל זה באו ברצון להמליך את דוד :
<h3>{לא}</h3>
וּמִן־בְּנֵ֣י אֶפְרַ֔יִם עֶשְׂרִ֥ים אֶ֖לֶף וּשְׁמוֹנֶ֣ה מֵא֑וֹת גִּבּ֣וֹרֵי חַ֔יִל אַנְשֵׁ֥י שֵׁמ֖וֹת לְבֵ֥ית אֲבוֹתָֽם׃
<b style="color: gray;">מצודת דוד</b> <b>אנשי שמות .</b> היו המפורסמים וידועים בשמם בבית אבותם :
<h3>{לב}</h3>
וּמֵחֲצִי֙ מַטֵּ֣ה מְנַשֶּׁ֔ה שְׁמוֹנָ֥ה עָשָׂ֖ר אָ֑לֶף אֲשֶׁ֤ר נִקְּבוּ֙ בְּשֵׁמ֔וֹת לָב֖וֹא לְהַמְלִ֥יךְ אֶת־דָּוִֽיד׃
<b style="color: gray;">מצודת דוד</b> <b>ומחצי מטה מנשה .</b> הם שנחלו בא''י עצמה : <b>אשר נקבו בשמות .</b> בני השבט פרשו בשמות מי ומי ההולכים לבא להמליך את דוד :
<b style="color: gray;">מצודת ציון</b> <b>נקבו .</b> נתפרשו כמו ונוקב שם ( ויקרא כד ) :
<h3>{לג}</h3>
וּמִבְּנֵ֣י יִשָּׂשכָ֗ר יוֹדְעֵ֤י בִינָה֙ לַֽעִתִּ֔ים לָדַ֖עַת מַה־יַּעֲשֶׂ֣ה יִשְׂרָאֵ֑ל רָאשֵׁיהֶ֣ם מָאתַ֔יִם וְכָל־אֲחֵיהֶ֖ם עַל־פִּיהֶֽם׃
<b style="color: gray;">רש"י</b> <b>ומבני יששכר יודעי בינה לעתים .</b> שיודעים לתת עצה לפי הענין של מעשה שצריך לדוד להתיעץ היאך יחזק המלכות מפני בני שאול : <b>ראשיהם מאתים .</b> לבד מן השאר : <b>וכל אחיהם על פיהם .</b> על עצתם :
<b style="color: gray;">מצודת דוד</b> <b>יודעי בינה לעתים .</b> המשכילים לקבוע עתים לדעת מה יעשה ישראל ר''ל המה קבעו החדשים ועברו השנים כן ארז''ל , או ר''ל שהיו משכילים לקבוע עתים בדבר המלחמה וכדומה : <b>ראשיהם .</b> מהם באו ראשיהם והיו במספר מאתים וכל אחיהם הנשארים בארצם על פיהם יצאו ויבאו וכאומר והרי היא כאילו באו כולם :
<b style="color: gray;">רלב"ג</b> <b>יודעי בינה לעתים לדעת מה יעשה ישראל .</b> ידמה שאלו היו חכמים ונבונים ואנשי עצה ובעת ועת ידעו לתת עצה נבונה מה ראוי שיעשה ישראל בעת ההיא לפי הדברים אשר יקרו אז אשר בהם קצת עדות על העתיד לבא . והנה אלו כלם הסכימו להמליך את דוד :
<h3>{לד}</h3>
מִזְּבֻל֞וּן יוֹצְאֵ֣י צָבָ֗א עֹרְכֵ֧י מִלְחָמָ֛ה בְּכָל־כְּלֵ֥י מִלְחָמָ֖ה חֲמִשִּׁ֣ים אָ֑לֶף וְלַעֲדֹ֖ר בְּלֹא־לֵ֥ב וָלֵֽב׃
<b style="color: gray;">רש"י</b> <b>ולעדור .</b> ל' עדור ממש כמו ( ישעיה יו''ד ) כל ההרים אשר במעדר יעדרון ומתוך כך יעמדו הם כעורכי המלחמה וי''מ לעדור כמו לערוך מלחמה : <b>בלא לב ולב .</b> מפורש בב''ר בין במתכוין בין שלא במתכוין היו מנצחין :
<b style="color: gray;">מצודת דוד</b> <b>ולעדור בלא לב ולב .</b> ר''ל ובאו לערוך מלחמה בעבורו בלבב שלם ולא באו לערוך בלב ולב והוא ענין רמיה וכן בלב ולב ידברו ( תהלי' יב ) ע''ש שנראה כאלו מדבר ועושה בשליחות לב הא ולב האחר בל עמו והוא ענין מליצה :
<b style="color: gray;">מצודת ציון</b> <b>ולעדור .</b> ענינו כמו ולערוך וע''ש זה נקראים מערכת וקבוצת המקנה בשם עדר :
<b style="color: gray;">רלב"ג</b> <b>ולעדר בלא לב ולב .</b> ולעדור עדר וחיל . והנה המשיל הצבא לעדר שיש להם רועה ינהיגם באשר ירצה . וכן עדרי מערכה ( פסוק ל''ח ) הרצון בו עורכי מערכה :
<h3>{לה}</h3>
וּמִנַּפְתָּלִ֖י שָׂרִ֣ים אָ֑לֶף וְעִמָּהֶם֙ בְּצִנָּ֣ה וַחֲנִ֔ית שְׁלֹשִׁ֥ים וְשִׁבְעָ֖ה אָֽלֶף׃
<h3>{לו}</h3>
וּמִן־הַדָּנִי֙ עֹרְכֵ֣י מִלְחָמָ֔ה עֶשְׂרִֽים־וּשְׁמוֹנָ֥ה אֶ֖לֶף וְשֵׁ֥שׁ מֵאֽוֹת׃
<h3>{לז}</h3>
וּמֵאָשֵׁ֗ר יוֹצְאֵ֥י צָבָ֛א לַעֲרֹ֥ךְ מִלְחָמָ֖ה אַרְבָּעִ֥ים אָֽלֶף׃
<h3>{לח}</h3>
וּמֵעֵ֣בֶר לַ֠יַּרְדֵּן מִן־הָראוּבֵנִ֨י וְהַגָּדִ֜י וַחֲצִ֣י ׀ שֵׁ֣בֶט מְנַשֶּׁ֗ה בְּכֹל֙ כְּלֵי֙ צְבָ֣א מִלְחָמָ֔ה מֵאָ֥ה וְעֶשְׂרִ֖ים אָֽלֶף׃
<b style="color: gray;">רש"י</b> <b>וגם כל שרית ישראל לב אחד להמליך את דוד .</b> אע''פ שלא באו לחברון לכך שארית חסר אלף כלומר אפי' שארית לא היה שלא נשתיירו כי אם מעט כי כולם באו לחברון בשמחה :
<b style="color: gray;">מצודת דוד</b> <b>בכל כלי .</b> ר''ל בכל כלי זיין אשר יוצאים בהם בצבא מלחמה :
<h3>{לט}</h3>
כָּל־אֵ֜לֶּה אַנְשֵׁ֣י מִלְחָמָה֮ עֹדְרֵ֣י מַעֲרָכָה֒ בְּלֵבָ֤ב שָׁלֵם֙ בָּ֣אוּ חֶבְר֔וֹנָה לְהַמְלִ֥יךְ אֶת־דָּוִ֖יד עַל־כָּל־יִשְׂרָאֵ֑ל וְ֠גַם כָּל־שֵׁרִ֧ית יִשְׂרָאֵ֛ל לֵ֥ב אֶחָ֖ד לְהַמְלִ֥יךְ אֶת־דָּוִֽיד׃
<b style="color: gray;">רש"י</b> <b>ויהיו שם עם דוד ימים שלשה .</b> ואל תתמה היכן לקחו כל החיל הזה כל כך אכילה ושתיה שהיה מספיק להם כי אחיהם הכינו להם מקודם לכן :
<b style="color: gray;">מצודת דוד</b> <b>בלבב שלם .</b> כי רכי הלבב אף בעת יערכו מלחמה לבם חלוק אם ללחום אם לחדול אבל כל אלה לא כן המה : <b>כל שרית ישראל .</b> הנשארים בארצם ולא באו : <b>לב אחד .</b> ר''ל מבלי רמיה ולא בלב ולב :
<b style="color: gray;">מצודת ציון</b> <b>עודרי מערכה .</b> עורכי מערכה : <b>שרית .</b> כמו שארית ונפלה האל''ף ודוגמתו יתן ה' את שלתך ( ש''א א ) והוא כמו שאלתך :
<h3>{מ}</h3>
וַיִּהְיוּ־שָׁ֤ם עִם־דָּוִיד֙ יָמִ֣ים שְׁלוֹשָׁ֔ה אֹכְלִ֖ים וְשׁוֹתִ֑ים כִּֽי־הֵכִ֥ינוּ לָהֶ֖ם אֲחֵיהֶֽם׃
<b style="color: gray;">מצודת דוד</b> <b>כי הכינו .</b> ולכן מצאו די ספוקם : <b>אחיהם .</b> חבריהם אנשי חברון :
<h3>{מא}</h3>
וְגַ֣ם הַקְּרֽוֹבִים־אֲ֠לֵיהֶם עַד־יִשָׂשכָ֨ר וּזְבֻל֜וּן וְנַפְתָּלִ֗י מְבִיאִ֣ים לֶ֡חֶם בַּחֲמוֹרִ֣ים וּבַגְּמַלִּ֣ים וּבַפְּרָדִ֣ים ׀ וּֽבַבָּקָ֡ר מַאֲכָ֡ל קֶ֠מַח דְּבֵלִ֨ים וְצִמּוּקִ֧ים וְיַֽיִן־וְשֶׁ֛מֶן וּבָקָ֥ר וְצֹ֖אן לָרֹ֑ב כִּ֥י שִׂמְחָ֖ה בְּיִשְׂרָאֵֽל׃
<b style="color: gray;">רש"י</b> <b>כי שמחה בישראל .</b> שהיה להם מלך מצליח ומשכיל :
<b style="color: gray;">מצודת דוד</b> <b>הקרובים אליהם .</b> הסמוכים לאנשי חברון : <b>עד יששכר וכו' .</b> ואף כי נחלתם היה בקצה גבול א''י כמ''ש ביהושע מ''מ קרובים היו מבני עבר הירדן : <b>ובבקר .</b> טעונים על הבקר : <b>מאכל קמח .</b> גם הביאו מיני מאכל עשוי מקמח : <b>כי שמחה בישראל .</b> שמחה היתה בישראל על שהמליכו מלך משכיל ומוצלח ולזה הרבו להביא כל אלה לעשות משתה ושמחה :
<b style="color: gray;">מצודת ציון</b> <b>ובפרדים .</b> הם הבאים מן הסוס והחמור : <b>דבלים .</b> תאנים יבשים דרוסות יחד ונעשים גוף אחד : <b>וצמוקים .</b> ענבים יבשים :
<h2>דברי הימים א פרק-יג</h2>
<h3>{א}</h3>
וַיִּוָּעַ֣ץ דָּוִ֗יד עִם־שָׂרֵ֧י הָאֲלָפִ֛ים וְהַמֵּא֖וֹת לְכָל־נָגִֽיד׃
<b style="color: gray;">רש"י</b> <b>ויועץ דוד עם שרי האלפים .</b> שאמר להם דוד כבר עסקתם בתקנתכם להיות לכם מלך להושיע לכם ועתה תעסקו בכבוד אלהים :
<b style="color: gray;">מצודת דוד</b> <b>לכל נגיד .</b> ר''ל לא נתייעץ עם כולם כ''א את כל הנגיד אשר בהם ר''ל המובחרים :
<h3>{ב}</h3>
וַיֹּ֨אמֶר דָּוִ֜יד לְכֹ֣ל ׀ קְהַ֣ל יִשְׂרָאֵ֗ל אִם־עֲלֵיכֶ֨ם ט֜וֹב וּמִן־יְהוָ֣ה אֱלֹהֵ֗ינוּ נִפְרְצָה֙ נִשְׁלְחָ֞ה עַל־אַחֵ֣ינוּ הַנִּשְׁאָרִ֗ים בְּכֹל֙ אַרְצ֣וֹת יִשְׂרָאֵ֔ל וְעִמָּהֶ֛ם הַכֹּהֲנִ֥ים וְהַלְוִיִּ֖ם בְּעָרֵ֣י מִגְרְשֵׁיהֶ֑ם וְיִקָּבְצ֖וּ אֵלֵֽינוּ׃
<b style="color: gray;">רש"י</b> <b>נפרצה נשלחה .</b> נפרצה אותה גדר שהיתה גדורה עד עתה שלא דרש שום אדם לאלהים ונשלחה על אחינו הנשארים משום כבוד הארון :
<b style="color: gray;">מצודת דוד</b> <b>ויאמר דוד .</b> לאחר שהסכימו הנגידים על הדבר אמר לכל ישראל אם הדבר טוב בעיניכם ואם מה' יצא הדבר להסכים על ידינו : <b>נפרצה .</b> נתחזקה ונשלחה בעבור אחינו הנשארים בארצם ולא באו עמכם : <b>ועמהם .</b> ר''ל ובעבור הכהנים והלוים אשר עמהם : <b>בערי מגרשיהם .</b> נקראים כן על כי אשר כל עריהם היה מגרש חוצה להן :
<b style="color: gray;">מצודת ציון</b> <b>נפרצה .</b> נתחזקה כמו מה פרצת ( בראשית לח ) :
<b style="color: gray;">רלב"ג</b> <b>אם עליכם טוב ומן ה' אלהינו .</b> ר''ל אם יהיה הדבר מוסכם גם כן מאת ה' יתברך : <b>נפרצה נשלחה .</b> ר''ל נרבה שלוחים ונשלח בעבור אחינו הנשארים . ואמר להרבות שלוחים כדי שיבאו כלם במהרה :
<h3>{ג}</h3>
וְנָסֵ֛בָּה אֶת־אֲר֥וֹן אֱלֹהֵ֖ינוּ אֵלֵ֑ינוּ כִּי־לֹ֥א דְרַשְׁנֻ֖הוּ בִּימֵ֥י שָׁאֽוּל׃
<b style="color: gray;">מצודת דוד</b> <b>ונסבה וכו' .</b> לדרוש בו ברבת עם להרבות כבוד הארון : <b>אלינו .</b> אל ירושלים המרובה באוכלסין כי לא דרשנוהו בכבוד הראוי לו : <b>ימי שאול .</b> כי בעבור שהרג נוב עיר הכהנים משרתי הארון בזה כאלו מיעט כבוד הארון : <b>עד לבוא חמת .</b> עד המקום שבאים בה לחמת מקצה גבול א''י עד קצהו : <b>מקרית יערים .</b> כי שם היה מעת שהחזירוהו הפלשתים כמ''ש בש''א :
<b style="color: gray;">מצודת ציון</b> <b>ונסבה .</b> מל' סבוב :
<h3>{ד}</h3>
וַיֹּאמְר֥וּ כָֽל־הַקָּהָ֖ל לַעֲשׂ֣וֹת כֵּ֑ן כִּֽי־יָשַׁ֥ר הַדָּבָ֖ר בְּעֵינֵ֥י כָל־הָעָֽם׃
<h3>{ה}</h3>
וַיַּקְהֵ֤ל דָּוִיד֙ אֶת־כָּל־יִשְׂרָאֵ֔ל מִן־שִׁיח֥וֹר מִצְרַ֖יִם וְעַד־לְב֣וֹא חֲמָ֑ת לְהָבִיא֙ אֶת־אֲר֣וֹן הָאֱלֹהִ֔ים מִקִּרְיַ֖ת יְעָרִֽים׃
<b style="color: gray;">רש"י</b> <b>מן שיחור מצרים ועד לבא חמת .</b> דוגמא מלבוא חמת עד נחל מצרים :
<b style="color: gray;">מצודת ציון</b> <b>שיחור .</b> הוא הנילוס :
<b style="color: gray;">רלב"ג</b> <b>ויקהל דוד את כל ישראל מן שיחור מצרים .</b> הנה לפי מה שנזכר בספר שמואל ב' ( י' א' ) ידמה שלא היה שם כי אם עם יהודה ושלשים אלף בחור מישראל . ולזה ידמה שיאמר בזה שכבר הקהיל הנבחרים שבהם והראשים והיו שלשים אלך בחור זולתי שבט יהודה ויהיה הרצון באמרו נשלחה על אחינו הנשארים מהשרים והראשים כי עמם היה מדבר שנאמר ויועץ דוד עם שרי האלפים והמאות לכל נגיד :
<h3>{ו}</h3>
וַיַּ֨עַל דָּוִ֤יד וְכָל־יִשְׂרָאֵל֙ בַּעֲלָ֔תָה אֶל־קִרְיַ֥ת יְעָרִ֖ים אֲשֶׁ֣ר לִיהוּדָ֑ה לְהַעֲל֣וֹת מִשָּׁ֗ם אֵת֩ אֲר֨וֹן הָאֱלֹהִ֧ים ׀ יְהוָ֛ה יוֹשֵׁ֥ב הַכְּרוּבִ֖ים אֲשֶׁר־נִקְרָ֥א שֵֽׁם׃
<b style="color: gray;">רש"י</b> <b>בעלתה אל קרית .</b> פתרון בעלתה שהיא קרית יערים : <b>להעלות משם וגו' .</b> כדכתיב ( בשמואל ב' ז' ) אשר נקרא שם ה' צבאות יושב הכרובים עליו , כלומר שמו של הקב''ה נקרא על הארון אעפ''י שגלה ארון לפלשתים לא זז ממנו שם הזה שנתקדש :
<b style="color: gray;">מצודת דוד</b> <b>בעלתה .</b> קרית יערים נקראה גם קרית בעל כמ''ש ביהושע : <b>יושב הכריבים .</b> אשר על הארון : <b>אשר נקרא שם .</b> ר''ל אשר נקרא עליו שם ה' האמור ובש''ב נאמר שם ה' :
<h3>{ז}</h3>
וַיַּרְכִּ֜יבוּ אֶת־אֲר֤וֹן הָאֱלֹהִים֙ עַל־עֲגָלָ֣ה חֲדָשָׁ֔ה מִבֵּ֖ית אֲבִינָדָ֑ב וְעֻזָּ֣א וְאַחְי֔וֹ נֹהֲגִ֖ים בָּעֲגָלָֽה׃
<b style="color: gray;">רש"י</b> <b>וירכיבו את ארון האלהים על עגלה חדשה .</b> מה ראה דוד שהרכיבו על עגלה חדשה ולא במשא הלוים כאשר עשה כשהביא אותו משם לציון באחרונה לפי שאמר דוד כל עומת שבא אלי כשהשיבוהו פלשתים על עגלה חדשה כדכתיב וישימו את הארון ה' על עגלה וגו' לפיכך נענש : <b>עזא ואחיו .</b> בני אבינדב היו כדכתיב בשמואל ( שם א' ו' ) : <b>נוהגים בעגלה .</b> כמנהג נוהגי עגלה אחד הולך לפני העגלה ומיישר' בדרך ישרה ואחד בצד העגלה שלא תהפוך ליפול וכן כתיב ( שמואל א' ו' ) ואחיו הולך לפני הארון ועזא בצד העגלה ( שם ) לפיכך שלח עזא את ידו לאחוז בארון כששמטו הבקר ולכך נענש , כאן כתיב בכל עוז ובשמואל ( שם ) כתיב בכל עצי פתרון בכל עצי כלי שיר וכאן פתרון בכל עוז כלי שיר :
<b style="color: gray;">מצודת דוד</b> <b>מבית אבינדב .</b> כי בביתו היה הארון : <b>נוהגים בעגלה .</b> היו מנהיגים הבקר הקשורים בעגלה למושכו :
<h3>{ח}</h3>
וְדָוִ֣יד וְכָל־יִשְׂרָאֵ֗ל מְשַׂחֲקִ֛ים לִפְנֵ֥י הָאֱלֹהִ֖ים בְּכָל־עֹ֑ז וּבְשִׁירִ֤ים וּבְכִנֹּרוֹת֙ וּבִנְבָלִ֣ים וּבְתֻפִּ֔ים וּבִמְצִלְתַּ֖יִם וּבַחֲצֹצְרֽוֹת׃
<b style="color: gray;">רש"י</b> <b>ובשירים ובכנורות ובנבלים ובתפים .</b> כולם כלי שיר הם אבל מצלתים כלי שיר היה ולא היה עשוי כ''א להשמעת קול ודוגמתו כלי שיר שקורין פויקי''ן בל''א שמכין עליו במקלות והוא משמיע קול וכן מוכיח לקמן ( ט''ו ) ובמצלתים משמיעים וכתיב ( שם ) והמשוררים הימן אסף ואיתן במצלתים נחשת להשמיע ועוד למטה כתיב בשיר בית ה' במצלתים וגומר ( לקמן כ''ה ) ועל שם כך נקרא מצלתים וכן יירש הצלצל ( דברים כ''ח ) מין ארבה המשמיע קול כדכתיב בנבואות ( יואל ב' ) על הארבה כקול מרכבות על ראשי ההרים ירקדון וגו' : <b>עד גורן כידון .</b> שם מקום :
<b style="color: gray;">מצודת דוד</b> <b>משחקים .</b> משמחים לפני הארון בכל כח : <b>ובשירים .</b> שררו בפה להלל לה' ואף בכנורות וכו' והם מיני כלי שיר :
<b style="color: gray;">מצודת ציון</b> <b>ובמצלתים .</b> הם שני כלי נחושת ומקישים זה בזה להשמיע קול גדול כמו בצלצלי שמע ( תהלים קנ ) :
<b style="color: gray;">רלב"ג</b> <b>משחקים לפני האלהים .</b> ר''ל שמחים לפני האלהים :
<h3>{ט}</h3>
וַיָּבֹ֖אוּ עַד־גֹּ֣רֶן כִּידֹ֑ן וַיִּשְׁלַ֨ח עֻזָּ֜א אֶת־יָד֗וֹ לֶאֱחֹז֙ אֶת־הָ֣אָר֔וֹן כִּ֥י שָֽׁמְט֖וּ הַבָּקָֽר׃
<b style="color: gray;">מצודת דוד</b> <b>וישלח .</b> הושיט את ידו : <b>כי שמטו הבקר .</b> נענעוהו ממקומו וחשב שיפול מעל העגלה :
<b style="color: gray;">מצודת ציון</b> <b>כידון .</b> ובשמואל ב' נאמר נכון ובשתי השמות היתה נקראת : <b>שמטו .</b> ענין הנעה ממקומו כמו ויאמר שמטוה ( מ''ב ט ) :
<h3>{י}</h3>
וַיִּֽחַר־אַ֤ף יְהוָה֙ בְּעֻזָּ֔א וַיַּכֵּ֕הוּ עַ֛ל אֲשֶׁר־שָׁלַ֥ח יָד֖וֹ עַל־הָאָר֑וֹן וַיָּ֥מָת שָׁ֖ם לִפְנֵ֥י אֱלֹהִֽים׃
<b style="color: gray;">רש"י</b> <b>ויכהו על אשר שלח ידו על הארון .</b> והוא שכתוב בשמואל ( ב' ו' ) ויכהו שם אלהים על השל פתרון על השלח על שאחז בארון ודוגמתו ( במלכים א' כ''א ) הכלבים יאכלו את בשר איזבל בחיל יזרעאל ופסוק אחר כתיב בחלק יזרעאל ( שם ב' ט ) כך נפרש כאן על השל השלח : <b>וימת שם לפני אלהים .</b> לפני ארון אלהים ( בשמואל ב' ו' ) כתיב וימת שם עם ארון האלהים :
<b style="color: gray;">מצודת דוד</b> <b>ויחר .</b> על מיעוט האמונה בה' לחשוב שיפול ארונו וזה על אשר שלח וכו' : <b>לפני אלהים .</b> לפני ארון אלהים :
<h3>{יא}</h3>
וַיִּ֣חַר לְדָוִ֔יד כִּֽי־פָרַ֧ץ יְהוָ֛ה פֶּ֖רֶץ בְּעֻזָּ֑א וַיִּקְרָ֞א לַמָּק֤וֹם הַהוּא֙ פֶּ֣רֶץ עֻזָּ֔א עַ֖ד הַיּ֥וֹם הַזֶּֽה׃
<b style="color: gray;">מצודת דוד</b> <b>ויחר לדויד .</b> חרה על עצמו וכדרך המיצר ונבהל : <b>כי פרץ .</b> בעבור דאגת הפרץ :
<b style="color: gray;">מצודת ציון</b> <b>פרץ .</b> מל' פרצה ושבר :
<h3>{יב}</h3>
וַיִּירָ֤א דָוִיד֙ אֶת־הָ֣אֱלֹהִ֔ים בַּיּ֥וֹם הַה֖וּא לֵאמֹ֑ר הֵ֚יךְ אָבִ֣יא אֵלַ֔י אֵ֖ת אֲר֥וֹן הָאֱלֹהִֽים׃
<b style="color: gray;">רש"י</b> <b>ויירא דוד את האלהים ביום ההוא לאמר .</b> מה הוא ירא לאמר שאמר איך אביא אלי ארון ה' :
<b style="color: gray;">מצודת דוד</b> <b>את האלהים .</b> את ארון האלהים בחשבו שא''א להזהר בקדושתו וזה לאמר וכו' :
<b style="color: gray;">מצודת ציון</b> <b>היך .</b> כמו איך באל''ף וכן והיך יוכל עבד אדוני ( דניאל י ) :
<h3>{יג}</h3>
וְלֹֽא־הֵסִ֨יר דָּוִ֧יד אֶת־הָאָר֛וֹן אֵלָ֖יו אֶל־עִ֣יר דָּוִ֑יד וַיַּטֵּ֕הוּ אֶל־בֵּ֥ית עֹבֵֽד־אֱדֹ֖ם הַגִּתִּֽי׃
<b style="color: gray;">רש"י</b> <b>הגתי .</b> מגת היה בתחילה מקודם היה מתגורר בגת ולוי היה כדכתיב ( לקמן ט''ו ) ויאמר דוד לשרי הלוים להעמיד את אחיהם המשוררים וכתיב בסמוך ( שם ) ועבד אדם ויחיה שוערים לארון :
<b style="color: gray;">מצודת דוד</b> <b>ויטהו .</b> נטה אותו מדרך עיר דוד להוליכו אל בית עובד וכו' :
<h3>{יד}</h3>
וַיֵּשֶׁב֩ אֲר֨וֹן הָאֱלֹהִ֜ים עִם־בֵּ֨ית עֹבֵ֥ד אֱדֹ֛ם בְּבֵית֖וֹ שְׁלֹשָׁ֣ה חֳדָשִׁ֑ים וַיְבָ֧רֶךְ יְהוָ֛ה אֶת־בֵּ֥ית עֹבֵֽד־אֱדֹ֖ם וְאֶת־כָּל־אֲשֶׁר־לֽוֹ׃
<b style="color: gray;">מצודת דוד</b> <b>עם בית .</b> סמוך לבית מושבו כי יחד לו חדר בביתו : <b>ויברך וכו' .</b> בעבור שעמד הארון אצלנו וכן נאמר בש''ב :
<h2>דברי הימים א פרק-יד</h2>
<h3>{א}</h3>
וַ֠יִּשְׁלַח (חירם) [חוּרָ֨ם] מֶֽלֶךְ־צֹ֥ר מַלְאָכִים֮ אֶל־דָּוִיד֒ וַעֲצֵ֣י אֲרָזִ֔ים וְחָרָשֵׁ֣י קִ֔יר וְחָרָשֵׁ֖י עֵצִ֑ים לִבְנ֥וֹת ל֖וֹ בָּֽיִת׃
<b style="color: gray;">רש"י</b> <b>וישלח .</b> חירם מלך צור . מפורש בב''ר למוד היה האיש הזה להיות אוהב לשבט יהודה כן עשה חירה העדולמי ליהודה : <b>וחרשי קיר וחרשי עצים .</b> אומנים :
<b style="color: gray;">מצודת דוד</b> <b>ועצי ארזים .</b> ובידם עצי ארזים : <b>וחרשי .</b> גם שלח לו אומנים הבונים קיר אבנים ובנין עצים :
<h3>{ב}</h3>
וַיֵּ֣דַע דָּוִ֔יד כִּֽי־הֱכִינ֧וֹ יְהוָ֛ה לְמֶ֖לֶךְ עַל־יִשְׂרָאֵ֑ל כִּֽי־נִשֵּׂ֤את לְמַ֙עְלָה֙ מַלְכוּת֔וֹ בַּעֲב֖וּר עַמּ֥וֹ יִשְׂרָאֵֽל׃
<b style="color: gray;">רש"י</b> <b>וידע דויד כי הכינו ה' למלך .</b> כשראה ששלחו לו מלכי עמים תשורות :
<b style="color: gray;">מצודת דוד</b> <b>וידע דויד .</b> במה שעם לא ידעו יעבדהו ידע שה' הכינו למלך : <b>בעבור עמו .</b> ר''ל גם ידע אשר בעבור ישראל נשאת מלכותו למעלה ולא תלה הדבר בעצמו :
<h3>{ג}</h3>
וַיִּקַּ֨ח דָּוִ֥יד ע֛וֹד נָשִׁ֖ים בִּירוּשָׁלִָ֑ם וַיּ֧וֹלֶד דָּוִ֛יד ע֖וֹד בָּנִ֥ים וּבָנֽוֹת׃
<b style="color: gray;">רש"י</b> <b>ויקח דויד וגו' .</b> וכל זה חזקו של דוד :
<h3>{ד}</h3>
וְאֵ֙לֶּה֙ שְׁמ֣וֹת הַיְלוּדִ֔ים אֲשֶׁ֥ר הָיוּ־ל֖וֹ בִּירוּשָׁלִָ֑ם שַׁמּ֣וּעַ וְשׁוֹבָ֔ב נָתָ֖ן וּשְׁלֹמֹֽה׃
<b style="color: gray;">מצודת דוד</b> <b>שמוע .</b> הוא שמעא האמור למעלה ולא חשבם כסדר תולדותם כי שלמה היה הראשון :
<b style="color: gray;">רלב"ג</b> <b>ואלה שמות הילודים וגו' .</b> הנה מנה בזה הספר מבני דוד שנים יותר ממה שנמנה מהם בספר שמואל והם אלפלט ונגה :
<h3>{ה}</h3>
וְיִבְחָ֥ר וֶאֱלִישׁ֖וּעַ וְאֶלְפָּֽלֶט׃
<b style="color: gray;">מצודת דוד</b> <b>ואלישוע .</b> הוא אלישמע האמור למעלה :
<h3>{ו}</h3>
וְנֹ֥גַהּ וְנֶ֖פֶג וְיָפִֽיעַ׃
<h3>{ז}</h3>
וֶאֱלִישָׁמָ֥ע וּבְעֶלְיָדָ֖ע וֶאֱלִיפָֽלֶט׃
<b style="color: gray;">מצודת דוד</b> <b>ובעלידע .</b> הוא אלידע האמור למעלה :
<h3>{ח}</h3>
וַיִּשְׁמְע֣וּ פְלִשְׁתִּ֗ים כִּי־נִמְשַׁ֨ח דָּוִ֤יד לְמֶ֙לֶךְ֙ עַל־כָּל־יִשְׂרָאֵ֔ל וַיַּעֲל֥וּ כָל־פְּלִשְׁתִּ֖ים לְבַקֵּ֣שׁ אֶת־דָּוִ֑יד וַיִּשְׁמַ֣ע דָּוִ֔יד וַיֵּצֵ֖א לִפְנֵיהֶֽם׃
<b style="color: gray;">רש"י</b> <b>וישמעו פלשתים כי נמשח דויד למלך על כל ישראל ויעלו כל פלשתים .</b> לפי שפלשתים היו מושלים כל הימים עד שבא שאול ודוד כדכתיב ( שופטים ט''ו ) בשמשון ויאמרו לשמשון הלא ידעת כי מושלים בנו פלשתים וכן ( בשמואל א' ד' ) התחזקו והיו לאנשים פלשתים פן תעבדו לעברים כאשר עבדו לכם וגו' וכן למעלה בפרשה זו ויראו כל איש ישראל וגומר ויעזבו עריהם וינוסו ויבאו פלשתים וישבו בהם באותן ז' שנים שמלך דוד בחברון לבד לא אמרו דבר ולא חששו על שמלך דוד על חברון כי אמרו מה לנו שמא נציב או שר מנהו לדוד על חברון אבל כשנמשח למלך על כל ישראל אז עלו כל הפלשתים לבקש את דוד שלא רצו שיהא מלך בישראל אלא שעוד הם יהיו מושלים עליהם :
<b style="color: gray;">מצודת דוד</b> <b>כל פלשתים .</b> על כי ידעו מגבורתו לזה עלו כולם לבקשו ולהלחם בו :
<b style="color: gray;">רלב"ג</b> <b>וישמע דוד ויצא לפניהם .</b> ובספר שמואל כתוב ( ש''ב ה' ) וישמע דוד וירד אל המצודה . והבל אחד כי הוא ירד אל המצודה אשר אצלה היו הפלשתים :
<h3>{ט}</h3>
וּפְלִשְׁתִּ֖ים בָּ֑אוּ וַֽיִּפְשְׁט֖וּ בְּעֵ֥מֶק רְפָאִֽים׃
<b style="color: gray;">מצודת ציון</b> <b>ויפשטו .</b> מל' התפשטות ושטיחה וכדרך הנלחמים :
<b style="color: gray;">רלב"ג</b> <b>ויפשטו .</b> בספר שמואל וינטשו והכל ענין אחד :
<h3>{י}</h3>
וַיִּשְׁאַ֨ל דָּוִ֤יד בֵּאלֹהִים֙ לֵאמֹ֔ר הַאֶֽעֱלֶה֙ עַל־(פלשתיים) [פְּלִשְׁתִּ֔ים] וּנְתַתָּ֖ם בְּיָדִ֑י וַיֹּ֨אמֶר ל֤וֹ יְהוָה֙ עֲלֵ֔ה וּנְתַתִּ֖ים בְּיָדֶֽךָ׃
<b style="color: gray;">רש"י</b> <b>וישאל דויד באלהים .</b> ע''י אורים ותומים :
<h3>{יא}</h3>
וַיַּעֲל֥וּ בְּבַֽעַל־פְּרָצִים֮ וַיַּכֵּ֣ם שָׁ֣ם דָּוִיד֒ וַיֹּ֣אמֶר דָּוִ֔יד פָּרַ֨ץ הָֽאֱלֹהִ֧ים אֶת־אוֹיְבַ֛י בְּיָדִ֖י כְּפֶ֣רֶץ מָ֑יִם עַל־כֵּ֗ן קָֽרְא֛וּ שֵֽׁם־הַמָּק֥וֹם הַה֖וּא בַּ֥עַל פְּרָצִֽים׃
<b style="color: gray;">רש"י</b> <b>ויעלו בבעל פרצים .</b> שנקרא אחרי כן בעל פרצים על שם מעשה אשר פרץ האלהים את אויביו בידו שנסו ונפרצו זה מעל זה : <b>כפרץ מים .</b> כגלי מים שנפרצי' ממקומם ונופלים למקום אחר :
<b style="color: gray;">מצודת דוד</b> <b>בבעל פרצים .</b> הוא עמק רפאים ואמר על שם סופו שקראוהו בעל פרצים : <b>כפרץ מים .</b> ר''ל פתאום כמים שוטפים פורצים גדר :
<h3>{יב}</h3>
וַיַּעַזְבוּ־שָׁ֖ם אֶת־אֱלֹֽהֵיהֶ֑ם וַיֹּ֣אמֶר דָּוִ֔יד וַיִּשָּׂרְפ֖וּ בָּאֵֽשׁ׃
<h3>{יג}</h3>
וַיֹּסִ֤יפוּ עוֹד֙ פְּלִשְׁתִּ֔ים וַֽיִּפְשְׁט֖וּ בָּעֵֽמֶק׃
<h3>{יד}</h3>
וַיִּשְׁאַ֨ל ע֤וֹד דָּוִיד֙ בֵּֽאלֹהִ֔ים וַיֹּ֤אמֶר לוֹ֙ הָֽאֱלֹהִ֔ים לֹ֥א תַֽעֲלֶ֖ה אַֽחֲרֵיהֶ֑ם הָסֵב֙ מֵֽעֲלֵיהֶ֔ם וּבָ֥אתָ לָהֶ֖ם מִמּ֥וּל הַבְּכָאִֽים׃
<b style="color: gray;">רש"י</b> <b>הסב מעליהם .</b> אמרה מדת הדין לפני המקום רבש''ע למה העברת את שאול מלפני דוד אמר לה על שלא המתין לשמואל שבעת ימים כאשר צוהו אמר לה הקב''ה אנסה עתה את דוד הסב מעליהם וגו' וכל זה שמר דוד :
<b style="color: gray;">מצודת דוד</b> <b>לא תעלה אחריהם .</b> רצה לומר לא תלך בדרך המיומן אך הסב מהם ללכת בדרך עקלתון ותבוא עליהם ממול אילני הבכאים אשר גדלו שם :
<b style="color: gray;">מצודת ציון</b> <b>הבכאים .</b> הם אילני תותים וכן עוברי בעמק הבכא ( תהלים פד ) :
<b style="color: gray;">רלב"ג</b> <b>לא תעלה אחריהם וגו' .</b> ובספר שמואל כתוב לא תעלה הסב אל אחריהם ממול בכאים . והנה הרצון בזה לא תעלה להלחם עמהם שיהיו פניך כנגד פניהם כמשפט הבאים להלחם כי יראו אותם בבואך ונשמרו ממך אך אחריהם הסב . ר''ל שתסב סביב מחניהם בדרך שתבוא להם מעליהם ותבוא להם ממול הבכאים כי אז לא ירגישו בך ותכם כרצונך וזה יהיה כשמעך בראשי הבכאים כמו קול צעדה כי אז יחשבו פלשתים בבואך כי קול הצעדה אשר בראשי הבכאים הוא ולא יהיו נשמרים ממך :
<h3>{טו}</h3>
וִ֠יהִי כְּֽשָׁמְעֲךָ֞ אֶת־ק֤וֹל הַצְּעָדָה֙ בְּרָאשֵׁ֣י הַבְּכָאִ֔ים אָ֖ז תֵּצֵ֣א בַמִּלְחָמָ֑ה כִּֽי־יָצָ֤א הָֽאֱלֹהִים֙ לְפָנֶ֔יךָ לְהַכּ֖וֹת אֶת־מַחֲנֵ֥ה פְלִשְׁתִּֽים׃
<b style="color: gray;">מצודת דוד</b> <b>כשמעך .</b> כאשר תשמע קול צעדה וכו' אז תלחם כי אז יצא האלהים לפניך וכו' ר''ל אז שלח מלאכו להכות בהם ( ועם שאין מעצור לה' להושיע מבלי תחבולות הסבוב ומבלי קביעות זמן מ''מ אמר כן לנסותו הישמור מצותיו בדבר המלחמה או יקל בעיניו כאשר הקל בהם שאול ) :
<b style="color: gray;">מצודת ציון</b> <b>הצעדה .</b> מל' צעד ופסיעות :
<h3>{טז}</h3>
וַיַּ֣עַשׂ דָּוִ֔יד כַּֽאֲשֶׁ֥ר צִוָּ֖הוּ הָֽאֱלֹהִ֑ים וַיַּכּוּ֙ אֶת־מַחֲנֵ֣ה פְלִשְׁתִּ֔ים מִגִּבְע֖וֹן וְעַד־גָּֽזְרָה׃
<b style="color: gray;">מצודת דוד</b> <b>מגבעון .</b> בדרך נוסם מגבעון עד בואם לגזר :
<b style="color: gray;">מצודת ציון</b> <b>מגבעון .</b> ובשמואל ב' נאמר גבע והיא היא :
<h3>{יז}</h3>
וַיֵּצֵ֥א שֵׁם־דָּוִ֖יד בְּכָל־הָֽאֲרָצ֑וֹת וַֽיהוָ֛ה נָתַ֥ן אֶת־פַּחְדּ֖וֹ עַל־כָּל־הַגּוֹיִֽם׃
<h2>דברי הימים א פרק-טו</h2>
<h3>{א}</h3>
וַיַּֽעַשׂ־ל֥וֹ בָתִּ֖ים בְּעִ֣יר דָּוִ֑יד וַיָּ֤כֶן מָקוֹם֙ לַֽאֲר֣וֹן הָֽאֱלֹהִ֔ים וַיֶּט־ל֖וֹ אֹֽהֶל׃
<b style="color: gray;">מצודת דוד</b> <b>ויכן וכו' .</b> הכין מקום על הארון ופירש עליו אוהל :
<b style="color: gray;">מצודת ציון</b> <b>.</b> :
<b style="color: gray;">רלב"ג</b> <b>ויכן מקום לארון האלהים ויט לו אהל .</b> הוא האהל שהכין לתת שם את ארון האלהים :
<h3>{ב}</h3>
אָ֚ז אָמַ֣ר דָּוִ֔יד לֹ֤א לָשֵׂאת֙ אֶת־אֲר֣וֹן הָֽאֱלֹהִ֔ים כִּ֖י אִם־הַלְוִיִּ֑ם כִּי־בָ֣ם ׀ בָּחַ֣ר יְהוָ֗ה לָשֵׂ֞את אֶת־אֲר֧וֹן יְהוָ֛ה וּֽלְשָׁרְת֖וֹ עַד־עוֹלָֽם׃
<b style="color: gray;">רש"י</b> <b>כי אם הלוים כי בם בחר .</b> כלומר בלוים בחר ולא בעגלה שלפי שהרכבנוהו בעגלה נענש עוזה וזהו שאמר למטה כי למבראשונה לא אתם פרץ ה' אלהינו בנו כי לא דרשנוהו כמשפט שהרכבנוהו בעגלה :
<b style="color: gray;">מצודת דוד</b> <b>אז .</b> כשמת עזא על אשר שלח ידו בארון : <b>כי בם בחר ה' .</b> ולא יבוא בידם המכשול שנכשל בו עזא :
<b style="color: gray;">רלב"ג</b> <b>לא לשאת את ארון האלהים כי אם הלוים .</b> זה כתוב בתורה בעבודת בני קהת כי עבודת הקדש עליהם בכתף ישאו :
<h3>{ג}</h3>
וַיַּקְהֵ֥ל דָּוִ֛יד אֶת־כָּל־יִשְׂרָאֵ֖ל אֶל־יְרֽוּשָׁלִָ֑ם לְהַעֲלוֹת֙ אֶת־אֲר֣וֹן יְהוָ֔ה אֶל־מְקוֹמ֖וֹ אֲשֶׁר־הֵכִ֥ין לֽוֹ׃
<b style="color: gray;">מצודת דוד</b> <b>להעלות .</b> מבית עובד אדום :
<h3>{ד}</h3>
וַיֶּאֱסֹ֥ף דָּוִ֛יד אֶת־בְּנֵ֥י אַֽהֲרֹ֖ן וְאֶת־הַלְוִיִּֽם׃
<h3>{ה}</h3>
לִבְנֵ֖י קְהָ֑ת אוּרִיאֵ֣ל הַשָּׂ֔ר וְאֶחָ֖יו מֵאָ֥ה וְעֶשְׂרִֽים׃
<b style="color: gray;">מצודת דוד</b> <b>לבני קהת .</b> היו הבאים אוריאל השר וחביריו :
<h3>{ו}</h3>
לִבְנֵ֖י מְרָרִ֑י עֲשָׂיָ֣ה הַשָּׂ֔ר וְאֶחָ֖יו מָאתַ֥יִם וְעֶשְׂרִֽים׃
<h3>{ז}</h3>
לִבְנֵ֖י גֵּרְשׁ֑וֹם יוֹאֵ֣ל הַשָּׂ֔ר וְאֶחָ֖יו מֵאָ֥ה וּשְׁלֹשִֽׁים׃
<h3>{ח}</h3>
לִבְנֵ֖י אֱלִֽיצָפָ֑ן שְׁמַֽעְיָ֥ה הַשָּׂ֖ר וְאֶחָ֥יו מָאתָֽיִם׃
<b style="color: gray;">רלב"ג</b> <b>לבני אליצפן .</b> הוא מבני קהת ונקרא שמו אלצפן בפרשת וארא וגם חברון ועזיאל הם מבני קהת . והנה היו רבים מבני קהת כי הם לבדם ישאו הארון :
<h3>{ט}</h3>
לִבְנֵ֖י חֶבְר֑וֹן אֱלִיאֵ֥ל הַשָּׂ֖ר וְאֶחָ֥יו שְׁמוֹנִֽים׃
<h3>{י}</h3>
לִבְנֵ֖י עֻזִּיאֵ֑ל עַמִּינָדָ֣ב הַשָּׂ֔ר וְאֶחָ֕יו מֵאָ֖ה וּשְׁנֵ֥ים עָשָֽׂר׃
<h3>{יא}</h3>
וַיִּקְרָ֣א דָוִ֔יד לְצָד֥וֹק וּלְאֶבְיָתָ֖ר הַכֹּֽהֲנִ֑ים וְלַלְוִיִּ֗ם לְאֽוּרִיאֵ֤ל עֲשָׂיָה֙ וְיוֹאֵ֣ל שְׁמַֽעְיָ֔ה וֶאֱלִיאֵ֖ל וְעַמִּינָדָֽב׃
<h3>{יב}</h3>
וַיֹּ֣אמֶר לָהֶ֔ם אַתֶּ֛ם רָאשֵׁ֥י הָאָב֖וֹת לַלְוִיִּ֑ם הִֽתְקַדְּשׁוּ֙ אַתֶּ֣ם וַאֲחֵיכֶ֔ם וְהַֽעֲלִיתֶ֗ם אֵ֣ת אֲר֤וֹן יְהוָה֙ אֱלֹהֵ֣י יִשְׂרָאֵ֔ל אֶל־הֲכִינ֖וֹתִי לֽוֹ׃
<b style="color: gray;">מצודת דוד</b> <b>אתם ראשי וכו' .</b> ועליכם הדבר : <b>התקדשו .</b> הטהרו : <b>אל הכינותי .</b> אל מקום אשר הכינותי לו :
<b style="color: gray;">רלב"ג</b> <b>אל הכינותי לו .</b> ר''ל אל המקום אשר הכנותי לו :
<h3>{יג}</h3>
כִּ֛י לְמַבָּרִ֥אשׁוֹנָ֖ה לֹ֣א אַתֶּ֑ם פָּרַ֨ץ יְהוָ֤ה אֱלֹהֵ֙ינוּ֙ בָּ֔נוּ כִּי־לֹ֥א דְרַשְׁנֻ֖הוּ כַּמִּשְׁפָּֽט׃
<b style="color: gray;">מצודת דוד</b> <b>כי למבראשונה .</b> בהעלאה הראשונה מקרית יערים : <b>לא אתם .</b> לא הייתם אתם המעלים ולזה נתגלגל הדבר שפרץ ה' בעוזא כי לא דרשנוהו כמשפט התורה שאמר' שבני לוי ישאו את הארון ובעבור זה באה התקלה :
<b style="color: gray;">רלב"ג</b> <b>כי למבראשונה לא אתם פרץ ה' אלהינו בנו .</b> ר''ל מפני כי בראשונה לא נשאתם אתם ארון ה' פרץ אלהינו בנו והוא מה שמת עזא כי אחז בארון לפי שלא דרשנוהו כמשפט כי משפט התורה הוא שישאו הלוים את הארון בכתף :
<h3>{יד}</h3>
וַיִּֽתְקַדְּשׁ֔וּ הַכֹּהֲנִ֖ים וְהַלְוִיִּ֑ם לְהַעֲל֕וֹת אֶת־אֲר֥וֹן יְהוָ֖ה אֱלֹהֵ֥י יִשְׂרָאֵֽל׃
<h3>{טו}</h3>
וַיִּשְׂא֣וּ בְנֵֽי־הַלְוִיִּ֗ם אֵ֚ת אֲר֣וֹן הָֽאֱלֹהִ֔ים כַּאֲשֶׁ֛ר צִוָּ֥ה מֹשֶׁ֖ה כִּדְבַ֣ר יְהוָ֑ה בִּכְתֵפָ֥ם בַּמֹּט֖וֹת עֲלֵיהֶֽם׃
<b style="color: gray;">רש"י</b> <b>כדבר ה' בכתפם .</b> לשאת אותו ולא ממש בכתפם כי אם במוטות עליהם :
<b style="color: gray;">מצודת דוד</b> <b>בכתפם .</b> לא בעגלה ע''י הבקר כי אם בכתפם בהבגדים אשר שמו עליהם :
<b style="color: gray;">רלב"ג</b> <b>במוטות עליהם .</b> הנה היו מוטות על כתפם יונחו בם בדי הארון ונשא בם :
<h3>{טז}</h3>
וַיֹּ֣אמֶר דָּוִיד֮ לְשָׂרֵ֣י הַלְוִיִּם֒ לְהַֽעֲמִ֗יד אֶת־אֲחֵיהֶם֙ הַמְשֹׁ֣רְרִ֔ים בִּכְלֵי־שִׁ֛יר נְבָלִ֥ים וְכִנֹּר֖וֹת וּמְצִלְתָּ֑יִם מַשְׁמִיעִ֥ים לְהָרִֽים־בְּק֖וֹל לְשִׂמְחָֽה׃
<b style="color: gray;">מצודת דוד</b> <b>ומצלתים משמיעים .</b> המשמיעים קול גדול וכן נאמר בצלצלי שמע ( תהלים ק''ן ) : <b>לשמחה .</b> לעורר השמחה בעת העלות הארון :
<b style="color: gray;">רלב"ג</b> <b>ומצלתים .</b> ( צנב''ש בלע''ז ) . והם רקועים מנחשת יקשקשו זה בזה כשיכו בתוף אשר הם קבועים בה :
<h3>{יז}</h3>
וַיַּעֲמִ֣ידוּ הַלְוִיִּ֗ם אֵ֚ת הֵימָ֣ן בֶּן־יוֹאֵ֔ל וּמִ֨ן־אֶחָ֔יו אָסָ֖ף בֶּן־בֶּֽרֶכְיָ֑הוּ וּמִן־בְּנֵ֤י מְרָרִי֙ אֲחֵיהֶ֔ם אֵיתָ֖ן בֶּן־קֽוּשָׁיָֽהוּ׃
<b style="color: gray;">רלב"ג</b> <b>הימן אסף ואיתן .</b> הם המשוררים הנזכרים במה שקדם . והנה היה הימן מבני קהת ואסף מבני גרשום והיו משוררים במצלתים נחשת להשמיע הקול למרחוק כמו שנזכר אחר זה :
<h3>{יח}</h3>
וְעִמָּהֶ֖ם אֲחֵיהֶ֣ם הַמִּשְׁנִ֑ים זְכַרְיָ֡הוּ בֵּ֡ן וְיַֽעֲזִיאֵ֡ל וּשְׁמִֽירָמ֡וֹת וִיחִיאֵ֣ל ׀ וְעֻנִּ֡י אֱלִיאָ֡ב וּבְנָיָ֡הוּ וּמַֽעֲשֵׂיָ֡הוּ וּמַתִּתְיָהוּ֩ וֶאֱלִ֨יפְלֵ֜הוּ וּמִקְנֵיָ֨הוּ וְעֹבֵ֥ד אֱדֹ֛ם וִֽיעִיאֵ֖ל הַשֹּׁעֲרִֽים׃
<b style="color: gray;">רש"י</b> <b>ועמהם אחיהם המשנים .</b> משנה להם לשוערים : <b>זכריהו בן .</b> כך שמו וכל אלו משוררים ושוערים היו בדרך שהביאו את הארון והמשוררים והשוערים שהעמיד דוד לאחר שנתנו הארון אל האהל אשר נטה לו דוד ובמשכן שילה היו שוערים ובדרך לא היו שוערים לפי שלא הוצרכו כל כך שוערים לפיכך נעשו משוררים חוץ משנים ברכי' ואלקנה וכל זה היה בדרך אבל בנוח הארון היו משוררים שוערים :
<b style="color: gray;">מצודת דוד</b> <b>המשנים .</b> שניים להם במעלה : <b>זכריהו בן .</b> כן שמו : <b>השוערים .</b> שהיו שוערים מאז כשהיה הארון בשילה ובנוב ובגבעון :
<b style="color: gray;">רלב"ג</b> <b>ועמהם אחיהם המשנים .</b> ר''ל השנים להם והם השוערים :
<h3>{יט}</h3>
וְהַמְשֹׁ֣רְרִ֔ים הֵימָ֥ן אָסָ֖ף וְאֵיתָ֑ן בִּמְצִלְתַּ֥יִם נְחֹ֖שֶׁת לְהַשְׁמִֽיעַ׃
<b style="color: gray;">רש"י</b> <b>והמשוררים הימן אסף ואיתן וגו' .</b> להשמיע קול הם היו ממונים על אותו כלי שיר :
<b style="color: gray;">מצודת דוד</b> <b>במצלתים .</b> ר''ל המה הקישו במצלתים של נחושת להשמיע קול גדול :
<h3>{כ}</h3>
וּזְכַרְיָ֨ה וַעֲזִיאֵ֜ל וּשְׁמִֽירָמ֤וֹת וִֽיחִיאֵל֙ וְעֻנִּ֣י וֶֽאֱלִיאָ֔ב וּמַעֲשֵׂיָ֖הוּ וּבְנָיָ֑הוּ בִּנְבָלִ֖ים עַל־עֲלָמֽוֹת׃
<b style="color: gray;">רש"י</b> <b>וזכריה ועזיאל וגו' .</b> אלו שנאמרו בפסוק למעלה שהיו שוערים החזירו כאן לעשות משוררים : <b>על עלמות .</b> על אותן כלי שיר שמנגנין בהם אותן מזמורים למנצח על עלמות וגו' :
<b style="color: gray;">מצודת דוד</b> <b>על עלמות .</b> ועל עלמות וגם הוא שם כ''ז ונזכר בתהלים :
<b style="color: gray;">רלב"ג</b> <b>בנבלים על עלמות .</b> אחשוב שהם ( אורגנא''ש בלע''ז ) . והנה הנבלים הם כדמות נודות יבוא מהם הרוח לקנים החלולים אשר בהם ויוציאו השיריות הנעימות . והנה קראם עלמות להיותם נסתרות ונעלמות :
<h3>{כא}</h3>
וּמַתִּתְיָ֣הוּ וֶאֱלִֽיפְלֵ֗הוּ וּמִקְנֵיָ֙הוּ֙ וְעֹבֵ֣ד אֱדֹ֔ם וִֽיעִיאֵ֖ל וַעֲזַזְיָ֑הוּ בְּכִנֹּר֥וֹת עַל־הַשְּׁמִינִ֖ית לְנַצֵּֽחַ׃
<b style="color: gray;">רש"י</b> <b>ומתתיהו ואליפלהו וגו' .</b> על השמינית לנצח . אותו כלי שיר שמנגנין עליו אותן מזמורים למנצח על השמינית :
<b style="color: gray;">מצודת דוד</b> <b>על השמינית .</b> בכינור שיש בו שמנה נימין : <b>לנצח .</b> המנגנים יקראו מנצחים על כי דרכם לנצח זה את זה בהרמת הקול ובהכרעת הנעימה :
<b style="color: gray;">רלב"ג</b> <b>בכנרות על השמינית .</b> אחשוב שהוא כלי זמר יש בו שמנה יתרים הנקרא ( גיטאר''א לטינ''א בלע''ז ) ומזה המין הנקרא ( לאו''ט בלע''ז ) והוא עוגב בלשון הקדש כי יש לו בדמות עגבו' :
<h3>{כב}</h3>
וּכְנַנְיָ֥הוּ שַֽׂר־הַלְוִיִּ֖ם בְּמַשָּׂ֑א יָסֹר֙ בַּמַּשָּׂ֔א כִּ֥י מֵבִ֖ין הֽוּא׃
<b style="color: gray;">רש"י</b> <b>וכנניהו שר הלוים במשא .</b> במה היה שר במשא בנשאות השיר : <b>יסר במשא .</b> מייסר ומוכיח אותם על המשא בנגון נעימות שיר אם להרים קול אם להשפיל : <b>כי מבין הוא .</b> במשא בנשיאות הנגון ולשון מבין נופל על למוד השיר ודוגמא ויהי מספרם עם אחיהם מלמדי שיר לה' כל המבין וגומר וכתוב ויפילו גורלות וגו' מבין עם תלמיד :
<b style="color: gray;">מצודת דוד</b> <b>במשא .</b> בדבר הרמת הקול : <b>יסור במשא .</b> היה שר וגדול בענין הרמת הקול וכפל דברו : <b>כי מבין הוא .</b> בדבר הזה להרים הקול ולהכריע במקום הראוי :
<b style="color: gray;">מצודת ציון</b> <b>במשא .</b> מל' נשיאה והרמה : <b>יסור .</b> כמו ישור בשי''ן והוא מל' שר :
<b style="color: gray;">רלב"ג</b> <b>וכנניהו שר הלוים במשא .</b> ר''ל הוא היה השר והנגיד בשיר אשר בדבור להודות בו השם יתברך ולהללו . והנה היתה סבת היותו שר במשא כי מבין הוא וזה השיר אין ראוי שיאמר כי אם מפי המבינים :
<h3>{כג}</h3>
וּבֶֽרֶכְיָה֙ וְאֶלְקָנָ֔ה שֹׁעֲרִ֖ים לָאָרֽוֹן׃
<b style="color: gray;">מצודת דוד</b> <b>שערים לארון .</b> מאז היו שוערים באהל הארון ועתה שבו להיות משוררים :
<b style="color: gray;">רלב"ג</b> <b>וברכיה ואלקנה שוערים לארין .</b> ר''ל כי לכבוד ה' יתברך שמם דוד שומרי' שער האהל ששם שמו הארון בעיר דוד . והנה :
<h3>{כד}</h3>
וּשְׁבַנְיָ֡הוּ וְיֽוֹשָׁפָ֡ט וּנְתַנְאֵ֡ל וַעֲמָשַׂ֡י וּ֠זְכַרְיָהוּ וּבְנָיָ֤הוּ וֶֽאֱלִיעֶ֙זֶר֙ הַכֹּ֣הֲנִ֔ים (מחצצרים) [מַחְצְרִים֙] בַּחֲצֹ֣צְר֔וֹת לִפְנֵ֖י אֲר֣וֹן הָֽאֱלֹהִ֑ים וְעֹבֵ֤ד אֱדֹם֙ וִֽיחִיָּ֔ה שֹׁעֲרִ֖ים לָאָרֽוֹן׃
<b style="color: gray;">מצודת דוד</b> <b>מחצרים .</b> היו מנגנים בחצוצרות ולתוספת ביאור אמר בחצוצרות וכן ותשרש שרשיה ( תהלים ע' ) : <b>ועבד אדם .</b> אולי הוא הוא אחר ולא זהו האמור למעלה : <b>שערים לארון .</b> גם המה היו מאז שוערים ושבו עתה להיות משוררים :
<b style="color: gray;">רלב"ג</b> <b>הכהני' .</b> היו מחצצדים בחצוצרות וזה היה מהשלמת השמחה והנה התקיעה בחצוצרות לא תהיה כי אם על ידי הכהנים כמו שנתבאר בתודה ואולם השיר בכלי זמר ובפה יהיה על יד הלוים : <b>ועובד אדום ויהיה שוערים לארון .</b> ר''ל כי בעת היות הארון בבית עובד אדום היו אלו שוערים :
<h3>{כה}</h3>
וַיְהִ֥י דָוִ֛יד וְזִקְנֵ֥י יִשְׂרָאֵ֖ל וְשָׂרֵ֣י הָאֲלָפִ֑ים הַהֹֽלְכִ֗ים לְֽהַעֲל֞וֹת אֶת־אֲר֧וֹן בְּרִית־יְהוָ֛ה מִן־בֵּ֥ית עֹבֵֽד־אֱדֹ֖ם בְּשִׂמְחָֽה׃
<b style="color: gray;">מצודת דוד</b> <b>בשמחה .</b> חוזר על תחלת המקרא לומר ויהי דוד וכו' בשמחה :
<h3>{כו}</h3>
וַֽיְהִי֙ בֶּעְזֹ֣ר הָֽאֱלֹהִ֔ים אֶ֨ת־הַלְוִיִּ֔ם נֹשְׂאֵ֖י אֲר֣וֹן בְּרִית־יְהוָ֑ה וַיִּזְבְּח֥וּ שִׁבְעָֽה־פָרִ֖ים וְשִׁבְעָ֥ה אֵילִֽים׃
<b style="color: gray;">רש"י</b> <b>ויהי בעזר האלהים .</b> רבותינו אמרו מכאן שהארון נושא את עצמו :
<b style="color: gray;">מצודת דוד</b> <b>בעזר .</b> ר''ל בעבור שעזרם האלהים ולא נכשלו בנשאם לזה זבחו הקרבנות הללו מלבד השור ומריא שזבחו אחר כל ששת הצעדים האמורים בש''ב :
<b style="color: gray;">רלב"ג</b> <b>ויהי בעזור האלהים את הלוים נשאי ארון ברית ה' .</b> אמר תמורת זה בספר שמואל ( ב' ו' י''ג ) ויהי כי צעדו נשאי ארון ה' ששם צעדים כי אז נתבאר שעזרם ה' יתברך כשלא קרה להם מקרה רע בזה . ושם אמר ויזבח שור ומריא ובזה המקום אמר שבעה פרים ושבעה אילים והכל אחד אלא שכבר באר זה יותר בזה המקום :
<h3>{כז}</h3>
וְדָוִ֞יד מְכֻרְבָּ֣ל ׀ בִּמְעִ֣יל בּ֗וּץ וְכָל־הַלְוִיִּם֙ הַנֹּשְׂאִ֣ים אֶת־הָאָר֔וֹן וְהַמְשֹׁ֣רְרִ֔ים וּכְנַנְיָ֛ה הַשַּׂ֥ר הַמַּשָּׂ֖א הַמְשֹֽׁרְרִ֑ים וְעַל־דָּוִ֖יד אֵפ֥וֹד בָּֽד׃
<b style="color: gray;">רש"י</b> <b>ודוד מכרבל .</b> כמו בדניאל בכרבלתהון דוגמא כרבלתא דתרנגולא : <b>וכל הלוים .</b> כמו כן מכורבלים במעיל בוץ ולפי שהיה דוד משורר כמו לוים לבש גם הוא לבושיהם שלבשו גם הם וראיה להבדיל כך היה מנהג מלכים ושרים של עובדי כוכבים ומזלות שאוכלים עם כהניהם כחוקם היו לובשים לבושי כהניהם : <b>ועל דויד אפוד בד .</b> כאותו אפוד של אהרן שהיה כמין שני לבדין אחד לפנים ואחד לאחור ומגיע עד מתניו והיה האזור ארוג ממנו וחגרו בו :
<b style="color: gray;">מצודת דוד</b> <b>מכרבל .</b> היה מעוטף במעיל של בוץ וכן כל הלוים וכו' : <b>השר המשא המשררים .</b> השר בהרמת הקול על המשוררים : <b>אפוד בד .</b> מין לבוש עשויה כעין האפוד של כ''ג והיא מיוחדת להמתבודדים בעבודת ה' וכן נאמר בשמואל שהיה חגור אפוד בד עם כי היה לוי :
<b style="color: gray;">מצודת ציון</b> <b>מכורבל .</b> מעוטף והוא מל' ארמי ודוגמתו פטשיהון וכרבלתהון ( דניאל ג ) ור''ל עטופיהון : <b>במעיל .</b> שם מלבוש העליון כעין המעיל של כה''ג : <b>בוץ .</b> פשתן :
<b style="color: gray;">רלב"ג</b> <b>ודוד מכרבל במעיל בוץ .</b> ר''ל שהיה על ראשו דמות כובע מפה והיה דבק למעיל בד שהיה לבוש כחוק המתנאה לכבוד ה' יתברך : <b>והכנניה השר המשא .</b> ר''ל השר שר המשא : <b>ועל דוד אפוד בד .</b> ר''ל שדוד היה חגור אפוד בד . ולא השלים בזה המקום זכירת דברי מיכל לדוד ודברי דוד לה להשענו על מה שנזכר מזה בספר שמואל :
<h3>{כח}</h3>
וְכָל־יִשְׂרָאֵ֗ל מַעֲלִים֙ אֶת־אֲר֣וֹן בְּרִית־יְהוָ֔ה בִּתְרוּעָה֙ וּבְק֣וֹל שׁוֹפָ֔ר וּבַחֲצֹצְר֖וֹת וּבִמְצִלְתָּ֑יִם מַשְׁמִעִ֕ים בִּנְבָלִ֖ים וְכִנֹּרֽוֹת׃
<b style="color: gray;">מצודת דוד</b> <b>ובקול שופר .</b> הוא הקול פשוט :
<h3>{כט}</h3>
וַיְהִ֗י אֲרוֹן֙ בְּרִ֣ית יְהוָ֔ה בָּ֖א עַד־עִ֣יר דָּוִ֑יד וּמִיכַ֨ל בַּת־שָׁא֜וּל נִשְׁקְפָ֣ה ׀ בְּעַ֣ד הַחַלּ֗וֹן וַתֵּ֨רֶא אֶת־הַמֶּ֤לֶךְ דָּוִיד֙ מְרַקֵּ֣ד וּמְשַׂחֵ֔ק וַתִּ֥בֶז ל֖וֹ בְּלִבָּֽהּ׃
<b style="color: gray;">רש"י</b> <b>ומיכל בת שאול וגו' .</b> לפי שספר דברי הימים בשביל כבוד דוד הוא לפיכך אין כתוב כאן מה אמרה מיכל לדוד כמו שכתוב בשמואל מה נכבד היום מלך ישראל אשר נגלה היום לעיני אמהות עבדיו כהגלות נגלות אחד הריקים כי זילותא של דוד היה שאמרה לו אשה כן :
<b style="color: gray;">מצודת דוד</b> <b>ארון ברית .</b> הארון שמונחים בו הלוחות הנתונים בברית : <b>ותבז .</b> בזתה אותו בלבה בחשבה שאין מהראוי למלך להקל בכבודו כ''כ ועם שהוא לכבוד ארון ה' :
<b style="color: gray;">מצודת ציון</b> <b>נשקפה .</b> ענין ראיה והבטה : <b>בעד החלון .</b> דרך החלון : <b>מרקד .</b> ענין דלוג וקפיצה של שמחה : <b>ומשחק .</b> ענין שמחה :
<h2>דברי הימים א פרק-טז</h2>
<h3>{א}</h3>
וַיָּבִ֙יאוּ֙ אֶת־אֲר֣וֹן הָֽאֱלֹהִ֔ים וַיַּצִּ֣יגוּ אֹת֔וֹ בְּת֣וֹךְ הָאֹ֔הֶל אֲשֶׁ֥ר נָֽטָה־ל֖וֹ דָּוִ֑יד וַיַּקְרִ֛יבוּ עֹל֥וֹת וּשְׁלָמִ֖ים לִפְנֵ֥י הָאֱלֹהִֽים׃
<b style="color: gray;">מצודת ציון</b> <b>ויציגו .</b> ענין עמידה :
<h3>{ב}</h3>
וַיְכַ֣ל דָּוִ֔יד מֵהַעֲל֥וֹת הָעֹלָ֖ה וְהַשְּׁלָמִ֑ים וַיְבָ֥רֶךְ אֶת־הָעָ֖ם בְּשֵׁ֥ם יְהוָֽה׃
<b style="color: gray;">רש"י</b> <b>ויברך את העם בשם ה' .</b> שנקרא על הארון כדכתיב למעלה את ארון האלהים ה' יושב הכרובים אשר נקרא שם :
<b style="color: gray;">מצודת דוד</b> <b>בשם ה' .</b> בהזכרת שם ה' :
<h3>{ג}</h3>
וַיְחַלֵּק֙ לְכָל־אִ֣ישׁ יִשְׂרָאֵ֔ל מֵאִ֖ישׁ וְעַד־אִשָּׁ֑ה לְאִישׁ֙ כִּכַּר־לֶ֔חֶם וְאֶשְׁפָּ֖ר וַאֲשִׁישָֽׁה׃
<b style="color: gray;">רש"י</b> <b>ואשפר .</b> אחד מששה בפר : <b>ואשישה .</b> אחד מששה בהין , ואשישה דוגמת אשישי ענבים ( הושע ג' ) צלוחית :
<b style="color: gray;">מצודת דוד</b> <b>לאיש .</b> ר''ל לכל אחד :
<b style="color: gray;">מצודת ציון</b> <b>ואשפר .</b> ענין מנה יפה והוא מל' אמרי שפר ( שמות מט ) : <b>ואשישה .</b> כן שם הכלי אשר ישימו בו היין וכן סמכוני באשישות ( ש''ה ב ) :
<h3>{ד}</h3>
וַיִּתֵּ֞ן לִפְנֵ֨י אֲר֧וֹן יְהוָ֛ה מִן־הַלְוִיִּ֖ם מְשָׁרְתִ֑ים וּלְהַזְכִּיר֙ וּלְהוֹד֣וֹת וּלְהַלֵּ֔ל לַיהוָ֖ה אֱלֹהֵ֥י יִשְׂרָאֵֽל׃
<b style="color: gray;">רש"י</b> <b>ולהזכיר ולהודות ולהלל .</b> להזכיר לומר אותן שני מזמורים שכתוב בהם מזמור לדוד להזכיר ( תהלים ל''ח ) ולהודות הודו לה' קראו בשמו ( שם ק''ה ) : <b>ולהלל .</b> ואותן מזמורים שמתחילין הללויה :
<b style="color: gray;">מצודת דוד</b> <b>משרתים .</b> לכבד ולרבץ לפני הארון :
<b style="color: gray;">רלב"ג</b> <b>ויתן לפני ארון ה' מן הלוים משרתים וגו' .</b> זכר בזה המקום כי אף על פי שלא היתה העבודה נעשית במקום שהכין דוד לשים שם ארון ה' הנה לכבוד ה' יתברך שם שם לוים וכהנים והיו הכהנים מחצצרים בחצוצרות והלוים משוררים בפה ובכלי זמר והנה במה שנזכר במה שקדם היה הימן הראש ועתה יסד דוד שיהיה אסף הראש להשמיע במצלתים במקום אשר שם בו הארון . והיה הימן הראש בבמה הגדולה אשר בגבעון ששם היתה העבודה כמו שנזכר אחר זה . והנה זכר בזה המקום לשון שיר ההודאה שהיו מודים לה' :
<h3>{ה}</h3>
אָסָ֥ף הָרֹ֖אשׁ וּמִשְׁנֵ֣הוּ זְכַרְיָ֑ה יְעִיאֵ֡ל וּשְׁמִֽירָמ֡וֹת וִֽיחִיאֵ֡ל וּמַתִּתְיָ֡ה וֶאֱלִיאָ֡ב וּבְנָיָהוּ֩ וְעֹבֵ֨ד אֱדֹ֜ם וִֽיעִיאֵ֗ל בִּכְלֵ֤י נְבָלִים֙ וּבְכִנֹּר֔וֹת וְאָסָ֖ף בַּֽמְצִלְתַּ֥יִם מַשְׁמִֽיעַ׃
<b style="color: gray;">מצודת דוד</b> <b>ומשנהו .</b> השני לו : <b>במצלתים .</b> היה מקיש במצלתים להשמיע קול גדול :
<h3>{ו}</h3>
וּבְנָיָ֥הוּ וְיַחֲזִיאֵ֖ל הַכֹּהֲנִ֑ים בַּחֲצֹצְר֣וֹת תָּמִ֔יד לִפְנֵ֖י אֲר֥וֹן בְּרִית־הָאֱלֹהִֽים׃
<b style="color: gray;">רש"י</b> <b>ובניהו ויחזיאל הכהנים בחצצרות תמיד .</b> חצוצרות כלי שיר של כהנים הוא דוגמא למעלה ( ט''ו ) ושבניהו וגו' ובניהו ואליעזר הכהנים מחצצרים בחצוצרות :
<h3>{ז}</h3>
בַּיּ֣וֹם הַה֗וּא אָ֣ז נָתַ֤ן דָּוִיד֙ בָּרֹ֔אשׁ לְהֹד֖וֹת לַיהוָ֑ה בְּיַד־אָסָ֖ף וְאֶחָֽיו׃
<b style="color: gray;">רש"י</b> <b>להודות לה' ביד אסף ואחיו .</b> שאסף היה מתחיל הודו לה' קראו בשמו ואחרי כן כל אחיו עונים אחריו ודוגמא בעזרא ( נחמיה י''א ) ומתניה בן מיכא בן זבדי בן אסף ראש התהלה יהודה לתפלה , לכלי שיר הידות שמו כדכתיב בעזרא ( שם י''ב ) הלוים ישוע בנוי קדמיאל שרביה יהודה מתניה על הידות :
<b style="color: gray;">מצודת דוד</b> <b>אז נתן וכו' .</b> אז מסר בתחילה ביד אסף להודות לה' בזה השיר :
<h3>{ח}</h3>
הוֹד֤וּ לַֽיהוָה֙ קִרְא֣וּ בִשְׁמ֔וֹ הוֹדִ֥יעוּ בָעַמִּ֖ים עֲלִילֹתָֽיו׃
<b style="color: gray;">רש"י</b> <b>הודיעו בעמים עלילותיו .</b> מעשה גבורותיו ונפלאותיו שפעל עם הארון : <b>קראו בשמו .</b> קראו ה' ( ה' ) יעזר לארונו דוגמא ( מלכים א' י''ח ) וקראתם בשם אלהיכם ואני אקרא בשם ה' אצל ה' נופל לומר ל' קריאה שנפלאות עשה :
<b style="color: gray;">מצודת דוד</b> <b>הודו לה' .</b> ר''ל וזה השיר הודו לה' וכו' : <b>קראו בשמו .</b> בהשם המיוחד לו לבדו המורה על גדולתו : <b>הודיעו .</b> פרסמו בין העמים פלאי מעשיו :
<b style="color: gray;">מצודת ציון</b> <b>עלילותיו .</b> מעשיו כמו ועולל למו ( איכה א ) :
<b style="color: gray;">רלב"ג</b> <b>הודו לה' קראו בשמו וגו' .</b> הודו לה' מה שעשה מן החסדים והאמת לנו . קראו וספרו על הנפלאות והטובות בשמו להודיע כי מאתו נהיו לנו על דרך ההשגחה הפרטית הודיעו בעמים מעשיו שעשה עמנו לפליא . שבחו לו בשירים ובזמירות ודברו בספורי כל נפלאותיו כדי שיתפרסמו לכל ויתישרו לאמונתו :
<h3>{ט}</h3>
שִׁ֤ירוּ לוֹ֙ זַמְּרוּ־ל֔וֹ שִׂ֖יחוּ בְּכָל־נִפְלְאֹתָֽיו׃
<b style="color: gray;">מצודת דוד</b> <b>שירו לו .</b> בפה : <b>זמרו לו .</b> בכלי שיר : <b>שיחו .</b> דברו בתמידות בכל נפלאותיו :
<b style="color: gray;">מצודת ציון</b> <b>שיחו .</b> ענין דבור התמידי כמו ישיחו בי יושבי שער ( תהלים סט ) :
<h3>{י}</h3>
הִֽתְהַֽלְלוּ֙ בְּשֵׁ֣ם קָדְשׁ֔וֹ יִשְׂמַ֕ח לֵ֖ב מְבַקְשֵׁ֥י יְהוָֽה׃
<b style="color: gray;">רש"י</b> <b>התהללו בשם קדשו .</b> לומר כל מי שמאמין באלהינו הוא יעזרנו דוגמא ובקדוש ישראל תתהלל ( ישעיה מ''א ) : <b>בשם קדשו .</b> שיש לך אלוה קדוש וכן כה' אלהינו בכל קראנו אליו ( דברים ד' ) : <b>ישמח לב מבקשי ה' .</b> ובהיטיב יכול לשמוח לבו מי שמבקש לה' בלב שלם לכך :
<b style="color: gray;">מצודת דוד</b> <b>התהללו .</b> שבחו א''ע להתפאר בשם קדשו אשר יורה על יכולתו : <b>ישמח .</b> למען ישמח לב כ''א ממבקשי ה' בשמעו כל אלה :
<b style="color: gray;">רלב"ג</b> <b>התהללו .</b> אתם זרע קדש בשם קדשו שנקרא עליכם ובהשגחתו שדבקה בכם ישמח לב כל מבקשי ה' כי יתבאר להם מזה כי מבקשיו לא יכשלו אך יכונו מחשבותיהם וישלמו :
<h3>{יא}</h3>
דִּרְשׁ֤וּ יְהוָה֙ וְעֻזּ֔וֹ בַּקְּשׁ֥וּ פָנָ֖יו תָּמִֽיד׃
<b style="color: gray;">רש"י</b> <b>דרשו ה' ועזו .</b> מקדש וארון נקראו עזו דכתיב ויתן לשבי עזו ( תהלים עח ) שנתן ארונו להביאו בשבי וכתיב קומה ה' למנוחתך אתה וארון עוזך ( שם קלב ) ועל כן נקרא אלעזר השומרו עזא על שם ששמר הארון שנקרא עז דוגמא על שם ד' מאות שקל כסף והוא חשבון גמטריא של עפרן וכן הרבה דן ידין עמו ( בראשית כג ) יהודה יודוך אחיך ( שם ) :
<b style="color: gray;">מצודת דוד</b> <b>ועוזו .</b> דרשו להראות לכם עוז יכלתו :
<b style="color: gray;">רלב"ג</b> <b>דרשו ה' .</b> שתדבק השגחתו בכם ודרשו עוזו והוא העוז שיש לו לשנות סדר טבע המציאות וזה תשיגו אם תבקשו פניו תמיד שתדבקו בו : ( יב טו ) זכרו . ויישיר אתכם להאמין זה שתזכרו אתם זרע ישראל עבדו בני יעקב שהם בחירי ה' יתברך נפלאותיו אשר עשה ומופתיו שהיו משפטי פיו . ר''ל שהודיע אותם קודם בואם כמו הענין במכות מצרים כי זה ממה שיורה שלא היה זה הענין מקרה קרה להם אך היו מופתים עשאם ה' יתברך בכונה ורצון . הוא ה' אלהינו מנהיגנו המשגיח בנו אשר משפטיו הם בכל הארץ כי הכל עלול מחכמתו וגם גבורתו שלטת בכל הארץ לעשות כל אשר יחפץ על גוי ועל אדם יחד : ( טו כ ) זכרו . דבר בריתו אשר הוא קים לעולם בינו ובין האבות הקדושים והדבר אשר צוה לדורות רבים רבוי נפלא לא יכלה והנה זאת הברית היא שכרת את אברהם בהר המוריה ונשבע ה' יתברך ליצחק והעמיד אותה ה' יתברך ליעקב לחק ולברית עולם שלא יסור ואמר זה כי כבר התבאר מדברי תורה שאי אפשר שיקרה בעת מהעתים שיכלה זרע יעקב ולא אחד מהשבטים . כמו שבארנו בבאורנו לדברי התורה ואמר כי זה הדבר מירושת הארץ צוה ה' יתברך לאלף דור כי ה' יתברך לא רצה לתת לישראל כל הארץ אשר נשבע לאבות בימי משה ויהושע אבל המתין להם ירושת שלש אומות הנשארות עד ביאת הגואל כדי שלא יסור מהם זה הטוב אחר זה כי אז תהיה המלכות לישראל לעולמי עד כמו שנתבאר מדברי דניאל . ולעוצם אורך זה הזמן אמר שהוא לאלף דור על דרך ההפלגה והגזמה . והנה זה הברית היה לאמר לך אתן ארץ כנען חבל נחלתכם בהיותכם מתי מספר והייתם מעט במספר וגרים בארץ אני מבטיח אתכם זה כי לזרעכם אתן את הארץ :
<h3>{יב}</h3>
זִכְר֗וּ נִפְלְאֹתָיו֙ אֲשֶׁ֣ר עָשָׂ֔ה מֹפְתָ֖יו וּמִשְׁפְּטֵי־פִֽיהוּ׃
<b style="color: gray;">רש"י</b> <b>זכרו נפלאותיו .</b> מכת עכברים ושלקחו פרות עלות ובניהם כלו בבית וישרנה הפרות ( שמואל א' ו' ) ולא חזרו לאחוריהם ופרץ בעזא וכל השיר נעשה על הארון ( שם ) והיו אומרים אותו על תמיד של שחר ושירו לה' על תמיד של בין הערבים ולמי אני אומר שיזכירו נפלאותיו של תמים דעים :
<b style="color: gray;">מצודת דוד</b> <b>ומשפטי פיהו .</b> המשפטים שעשה בעכומ''ז במאמר פיו :
<h3>{יג}</h3>
זֶ֚רַע יִשְׂרָאֵ֣ל עַבְדּ֔וֹ בְּנֵ֥י יַעֲקֹ֖ב בְּחִירָֽיו׃
<b style="color: gray;">רש"י</b> <b>זרע ישראל עבדו וגו' .</b> הוא ה' אלהינו וגו' :
<b style="color: gray;">מצודת דוד</b> <b>זרע ישראל .</b> אתם זרע ישראל עבדו : <b>בחיריו .</b> הנבחרים לה' מיתר העובדי כוכבים :
<h3>{יד}</h3>
ה֚וּא יְהוָ֣ה אֱלֹהֵ֔ינוּ בְּכָל־הָאָ֖רֶץ מִשְׁפָּטָֽיו׃
<b style="color: gray;">מצודת דוד</b> <b>הוא ה' .</b> דעו שה' אלהינו הוא בהויתו ובכל הארץ שולטים משפטיו כמאז :
<h3>{טו}</h3>
זִכְר֤וּ לְעוֹלָם֙ בְּרִית֔וֹ דָּבָ֥ר צִוָּ֖ה לְאֶ֥לֶף דּֽוֹר׃
<b style="color: gray;">רש"י</b> <b>זכרו לעולם בריתו דבר צוה לאלף דור .</b> התורה אשר צוה להודיע בעולם אחר אלף דור וראה שאין העולם מתקיים בלא תורה והעביר מהם תשע מאות ושבעים וד' דורות ועתה מספר מה הוא :
<b style="color: gray;">מצודת דוד</b> <b>בריתו .</b> התורה הנתונה בברית : <b>דבר צוה .</b> והוא הדבר אשר צוה לנו אחר אלף דור כי תתקע''ד דורות העביר הקב''ה מן העולם ולא בראם ולאחר כ''ו דורות משנברא העולם נתן את התורה הרי אלף דור :
<h3>{טז}</h3>
אֲשֶׁ֤ר כָּרַת֙ אֶת־אַבְרָהָ֔ם וּשְׁבוּעָת֖וֹ לְיִצְחָֽק׃
<b style="color: gray;">מצודת דוד</b> <b>אשר כרת .</b> על הדבר אשר כרת עליה ברית עם אברהם ועליה היתה השבועה ליצחק :
<h3>{יז}</h3>
וַיַּעֲמִידֶ֤הָ לְיַעֲקֹב֙ לְחֹ֔ק לְיִשְׂרָאֵ֖ל בְּרִ֥ית עוֹלָֽם׃
<b style="color: gray;">רש"י</b> ויעמידה ליעקב לחוק וגו' :
<b style="color: gray;">מצודת דוד</b> <b>ויעמידה .</b> הדבר ההיא העמידה ליעקב לחוק קבוע : <b>לישראל וכו' .</b> כפל הדבר במ''ש :
<h3>{יח}</h3>
לֵאמֹ֗ר לְךָ֙ אֶתֵּ֣ן אֶֽרֶץ־כְּנָ֔עַן חֶ֖בֶל נַחֲלַתְכֶֽם׃
<b style="color: gray;">רש"י</b> <b>לאמר לך אתן ארץ כנען .</b> שעם כל אחד ואחד כרת ברית לתת להם את ארץ כנען :
<b style="color: gray;">מצודת דוד</b> <b>לך אתן .</b> ולא לישמעאל ועשו עם שהמה מזרעם : <b>חבל .</b> מהו שהוא עתה חבל נחלתכם :
<b style="color: gray;">מצודת ציון</b> <b>חבל .</b> ענין חלק כמו מחבל בני יהודה ( יהושע יט ) ע''ש שדרך לחלוק נחלה בחבל המדה :
<h3>{יט}</h3>
בִּֽהְיֽוֹתְכֶם֙ מְתֵ֣י מִסְפָּ֔ר כִּמְעַ֖ט וְגָרִ֥ים בָּֽהּ׃
<b style="color: gray;">רש"י</b> <b>בהיותכם מתי מספר .</b> אז נשבע לתת להם את ארץ כנען חבל נתלתכם וזהו דבר גדול שאין לומר מרוב עם שהייתם תפשתם ארץ כנען אלא בהיותכם מתי מספר וא''ת אפי' לאלף ויותר יש מספר ומהו שכתוב בה בהיותכם מתי מספר לכך נאמר כמעט וגרים בה פתרון אם למיושב אחד הייתי אומר לאברהם לבד ליצחק בלבד ליעקב בלבד לאחד מהם היה אומר לך אתן ארץ כנען לא היה תימה שהרי מיושבים בה היו אלא הוא נשבע לתת להם את הארץ , בשעה שהיו אבותיכם גרים בה דכתיב היא חברון אשר גר שם אברהם ויצחק ועוד אם לגר תושב היה אומר לך ולזרעך אתן את הארץ הזאת לא היה פלא כל כך בזה שאפילו גרים ותושבים לא היו אלא :
<b style="color: gray;">מצודת דוד</b> <b>בהיותכם .</b> בעוד היותכם מתי מספר כחשבון היותר מעט ר''ל בימי האבות שהיו מעטים והיו בהארץ ההיא כגרים :
<b style="color: gray;">מצודת ציון</b> <b>מתי .</b> אנשי :
<h3>{כ}</h3>
וַיִּֽתְהַלְּכוּ֙ מִגּ֣וֹי אֶל־גּ֔וֹי וּמִמַּמְלָכָ֖ה אֶל־עַ֥ם אַחֵֽר׃
<b style="color: gray;">רש"י</b> <b>ויתהלכו מגוי אל גוי .</b> אברהם הלך למצרים ולגרר וכן יצחק וכן יעקב היה בבית לבן עשרים שנה וגם עתה כי וילכו לא נאמר אלא ויתהלכו פולאיט''ר בלע''ז :
<b style="color: gray;">מצודת דוד</b> <b>ויתהלכו .</b> לא ישבו במקום אחד והלכו מגוי האחד אל גוי האחר ומממלכה זה וכו' ודרך בני המדינה לעשוק הנכרי הבא לגור בלי קבע :
<b style="color: gray;">רלב"ג</b> <b>והתהלכו .</b> והנה התהלכו האבות מגוי אל גוי בארץ כנען וממלכה אל עם אחר כמו שקרה לאברהם כאשר היה רעב בארץ וליצחק . ובכלל כשנעתקו ממקום למקום שם :
<h3>{כא}</h3>
לֹא־הִנִּ֤יחַ לְאִישׁ֙ לְעָשְׁקָ֔ם וַיּ֥וֹכַח עֲלֵיהֶ֖ם מְלָכִֽים׃
<b style="color: gray;">רש"י</b> <b>לא הניח לאיש לעשקם .</b> אע''פ כן שהלכו ממקום למקום ומנהג להזיק עוברי דרכים כשבאין למלון מוצאין עליהן עלילות אבל אלו לא הניח הקב''ה להזיקם ולעשקם דוגמא או עשק את עמיתו ( ויקרא ה' ) ואם תאמר מה שלא עשקום חומסי דרכים ושאר הארצות שעברו אלו בתוכן לפי שלא הרגישו בם אבל אם היו מרגישים בם היו עושקים אותם לכך נאמר ויוכח עליהם מלכים כלומר ודאי עשקום כגון פרעה לאברהם ואבימלך ליצחק ולבן ושכם ליעקב ואמר להם הקדוש ברוך הוא :
<b style="color: gray;">מצודת דוד</b> <b>ויוכח .</b> בעבורם הוכיח במכאוב את מלך מצרים ומלך פלשתים על כי לקחו את שרה ( ואומר עליהם כי בעבור זה פחד אבימלך לגעת ברבקה ) :
<b style="color: gray;">מצודת ציון</b> <b>לעשקם .</b> מל' עושק וגזל : <b>ויוכח .</b> ענין תשלומין גמול הרעה כמו וצור להוכיח יסדתו ( חבקוק א ) :
<b style="color: gray;">רלב"ג</b> <b>לא הניח .</b> ה' יתברך איש שיעשקם והוכיח בעבורם מלכים כי נגע ה' את פרעה ואת ביתו נגעים גדולים על דבר שרי אשת אברם וכן הענין באבימלך והנה אבימלך כשגרש יצחק ממלכותו לא עשקו והוצרך אחר כן לכרות ברית עמו וכן היה הענין בלבן עם יעקב שלא הניח ה' יתברך ללבן לעשק את יעקב כי היה ה' יתברך מזהיר כלם על דרך משל . ואמר :
<h3>{כב}</h3>
אַֽל־תִּגְּעוּ֙ בִּמְשִׁיחָ֔י וּבִנְבִיאַ֖י אַל־תָּרֵֽעוּ׃
<b style="color: gray;">רש"י</b> <b>אל תגעו במשיחי ובנביאי אל תרעו .</b> באברהם כתיב ( בראשית י''ב ) וינגע ה' את פרעה וכתיב ( שם כ' ) ויבא אלהים אל אבימלך בחלום הלילה ויאמר לו הנך מת וגו' ביעקב כתיב ויבא אלהים אל לבן הארמי בחלום הלילה ( שם ל''ח ) ויאמר לו השמר לך וגו' ועוד ביעקב שבאו אליו להרגו על שהרגו שכם וחמור וכתיב ( שם ל''ה ) ויסעו ויהי חתת אלהים ובספר ( תהלים קה ) מפורש יותר כי המזמור אינו מסוים כאן כדכתיב התם ויקרא רעב על הארץ וגו' כדי להגלותם למצרים :
<b style="color: gray;">מצודת דוד</b> <b>אל תגעו .</b> בהמכאוב שהביא הוא כאלו אמר אל תגעו וכו' ולאבימלך נאמר בפירוש : <b>במשיחי .</b> ר''ל בגדולי ונסכי וכן למשיחו לכורש ( ישעיה מה ) : <b>ובנביאי .</b> כי האבות היו נביאים : <b>אל תרעו .</b> אל תעשו רעה :
<b style="color: gray;">רלב"ג</b> <b>אל תגעו במשיחי .</b> שהם האבות שבחרתי בהם : <b>ובנביאי אל תרעו .</b> כי כל האבות היו נביאים כמו שנתבאר בתורה :
<h3>{כג}</h3>
שִׁ֤ירוּ לַֽיהוָה֙ כָּל־הָאָ֔רֶץ בַּשְּׂר֥וּ מִיּֽוֹם־אֶל־י֖וֹם יְשׁוּעָתֽוֹ׃
<b style="color: gray;">מצודת דוד</b> <b>בשרו .</b> בכל יום בשרו הישועה הבאה כי בכל יום תהיה :
<b style="color: gray;">מצודת ציון</b> <b>בשרו .</b> ענין ספור החדשות :
<b style="color: gray;">רלב"ג</b> <b>שבחו לה' כל עם הארץ ספרו ישועתו .</b> שהיא תמיד מיום אל יום . או ירצה בזה בשרו קצתכם לקצת הישועה שעשה ביום האחד ליום השני כי נפלאותיו וישועותיו הן תמידיות ובכל יום יושפעו ממנו כי תמיד הוא מחיה את הכל ומעמיד אותם על מה שלהם מהמציאות :
<h3>{כד}</h3>
סַפְּר֤וּ בַגּוֹיִם֙ אֶת־כְּבוֹד֔וֹ בְּכָל־הָעַמִּ֖ים נִפְלְאֹתָֽיו׃
<b style="color: gray;">רש"י</b> <b>ספרו .</b> ישועה שעשה לנו כשגלה הארון אל ארץ פלשתים : <b>בכל העמים נפלאותיו .</b> שעשה עם הארון :
<b style="color: gray;">רלב"ג</b> <b>ספרו בגוים .</b> כבוד ה' יתברך ר''ל כאשר יעד בחדוש מופת מה ונתחדש כדבריו כי זה מישור האנשים לתת לו כבוד ולהודות על עוצם מעלתו מצד עוצם הנפלאות שיראו שם מתחדשות ממנו :
<h3>{כה}</h3>
כִּי֩ גָד֨וֹל יְהוָ֤ה וּמְהֻלָּל֙ מְאֹ֔ד וְנוֹרָ֥א ה֖וּא עַל־כָּל־אֱלֹהִֽים׃
<b style="color: gray;">מצודת דוד</b> <b>על כל אלהים .</b> הם שרי מעלה של העכו''ם :
<b style="color: gray;">רלב"ג</b> <b>כי ה' .</b> ית' הוא גדול ומהולל ונורא יותר מכל השכלים הנפרדים כי מה שיש להם מהכח אינו להם מעצמם כי אם מה' יתברך ואין להם גם כח כי אם לעשות מה שסדר להם ה' יתברך מהפעלות ואולם ה' יתברך שליט בכל אשר יחפץ . והנה אפשר שכלל עם זה במלת אלהים אלהי העמים ואם לא יהיה כן הנה יהיה הרצון באמרו ( כו ) כי כל אלהי העמים אלילים . הנה כל אלהי העמים אלילים או יהיה שב אמרו כל אלהי העמים אלילים אל מה שאשר ספרו בגוים את כבודו כאילו יאמר כי הם מפני זה יתישרו בקלות לאמונת ה' ית' לפי שמה שהם עובדים הם אלילים מעשי ידי אדם ואולם ה' יתברך לא די שלא נעשה ביד אדם אבל הוא עשה השמים אשר פועלים קצת בהויות האדם ובזולתו . ולזה תמצא בנבוכדנצר ובדריוש כי תכף שראו מופתי ה' יתברך אמרו שאין אלוה שיוכל להציל כמוהו כמו שנזכר בספר דניאל . והנה לא הסכמנו לפרש ונורא הוא על כל אלילים שיהיה נורא על כל האלילים כי אין בזה שבח לה' יתברך :
<h3>{כו}</h3>
כִּ֠י כָּל־אֱלֹהֵ֤י הָעַמִּים֙ אֱלִילִ֔ים וַיהוָ֖ה שָׁמַ֥יִם עָשָֽׂה׃
<b style="color: gray;">רש"י</b> <b>כי כל אלהי העמים אלילים .</b> תהו מעשה ידי אדם ודוגמתו בנבואת ( חבקוק ב' ) מה הועיל פסל כי פסלו יצרו וגו' עד לעשות אלילים אלמים וה' שמים עשה באלילים כתיב לעשות אבל הקב''ה עושה שמים וארץ וכל צבאם :
<b style="color: gray;">מצודת דוד</b> <b>אלילים .</b> היא מלה מורכבת מאל ולא ור''ל דבר שאין בו ממש וכן רועי האליל ( זכריה י''א ) : <b>וה' .</b> אבל ה' עשה את השמים וכחו רב :
<h3>{כז}</h3>
ה֤וֹד וְהָדָר֙ לְפָנָ֔יו עֹ֥ז וְחֶדְוָ֖ה בִּמְקֹמֽוֹ׃
<b style="color: gray;">רש"י</b> <b>הוד והדר לפניו עוז וחדוה במקומו .</b> אבל האחרים כמת מוטלים במקום שמשימין אותם שם מונחים לפי שאלהינו הוא אלהים אמת :
<b style="color: gray;">מצודת דוד</b> <b>הוד והדר .</b> יסוד ההוד וההדר המה לפניו :
<b style="color: gray;">מצודת ציון</b> <b>וחדוה .</b> ענין שמחה :
<b style="color: gray;">רלב"ג</b> <b>הוד והדר לפניו .</b> כי מעשיו הם בתכלית היופי וההדר וזה מבואר למי שעיין בנמצאות הטבעיות עז וחדוה תמצא במדרגת ה' יתברך כי לו לבדו העוז לעשות כל אשר יחפוץ ואפילו לשנות סדר המציאות ולו לבדו תכלית השמחה כי השמחה הנפלאה היא בהשגות הרוחניות וזה מבואר מאד כי אנחנו נשמח יותר לאין שיעור בדבר עיוני כשהשגנו אותו ממה שנשמח בהשגות החומריות . ובהיות הענין כן הנה יתבאר שתכלית השמחה היא אצל ה' יתברך כי כל מה שתהיה ההשגה יותר נכבדת תהיה השמחה בו יותר ולהיות השגת ה' יתברך יותר נכבדת לאין שעור מהשגת זולתו ( כמו שבארנו בחמישי מספר מלחמות ה' ובראשון ממנו ) . הנה התבאר שהשמחה האמיתית היא במקומו . ולזה אמרו בברכות החתן שהשמחה במעונו להעיר שאלו השמחות הגופיות אינן ממה שראוי שישמה האדם בהן אבל השמחה האמיתית היא במדרגת ה' ית' ולזה ישתדל כל אדם להשיג אותו לפי כחו וכפי שעוד השגתו ישיג מהשמחה :
<h3>{כח}</h3>
הָב֤וּ לַֽיהוָה֙ מִשְׁפְּח֣וֹת עַמִּ֔ים הָב֥וּ לַיהוָ֖ה כָּב֥וֹד וָעֹֽז׃
<b style="color: gray;">רש"י</b> <b>הבו לה' משפחות עמים .</b> ומה יתנו לו מפרש כבוד ועוז :
<b style="color: gray;">מצודת דוד</b> <b>הבו לה' .</b> וחוזר ומפרש הכבוד והעוז הבו לו ר''ל אמרו שהכבוד והעוז המה לו ובידו וכן נתנו לדוד רבבות ( ש''א י''ח ) :
<b style="color: gray;">מצודת ציון</b> <b>הבו .</b> תנו :
<b style="color: gray;">רלב"ג</b> <b>תנו לה' .</b> משפחות עמים כבוד ועז כי לו לבדו התפאר לעשות אשר ירצה והוא לבד שליט בזה ולזה אין ראוי שתאמינו שיהיה לזולתו כבוד ועז :
<h3>{כט}</h3>
הָב֥וּ לַיהוָ֖ה כְּב֣וֹד שְׁמ֑וֹ שְׂא֤וּ מִנְחָה֙ וּבֹ֣אוּ לְפָנָ֔יו הִשְׁתַּחֲו֥וּ לַיהוָ֖ה בְּהַדְרַת־קֹֽדֶשׁ׃
<b style="color: gray;">רש"י</b> <b>הבו לה' כבוד שמו .</b> שמו אדני והוא אדון לכל וזהו הבו לה' כבוד שמו כי כשמו כן תהלתו : <b>השתחוו לה' בהדרת קודש .</b> כי כן אמרנו הוד והדר לפניו : <b>חילו מלפניו כל הארץ אף תכון תבל בל תמוט .</b> מלך כשרואה שדואגים ויראים ממנו אז הוא מטיל עליהם יותר אימה והם דואגים ממנו יותר שלא יחריב כל בתיהם ומדת הקב''ה אינו עושה כן כשהעולם יראים ממנו אז תכון תבל בל תמוט שהוא עושה נקמה והישרים מתקיימים והארץ מתקיימת ואינה מתמוטטת לכן חילו מלפניו כל הארץ אך אל תדאגו כי לא יבא הקב''ה כי אם לתקן העולם לישבו אבל כשאין הבריות דואגים ממנו וחוטאים אז יהפכם ויאבדם :
<b style="color: gray;">מצודת דוד</b> <b>כבוד שמו .</b> הכבוד הראוי לשמו : <b>בהדרת .</b> באוהל הארון המהודר בקדושה :
<b style="color: gray;">מצודת ציון</b> <b>שאו .</b> הרימו :
<b style="color: gray;">רלב"ג</b> <b>תנו לה' .</b> כבוד שמו במה שיתפרסם לכם מפעלותיו הנפלאו' . שאו מנחה דורון לכבוד ה' ובאו לפניו והשתחוו לו במקום הדרת קדשו והוא בית המקדש כי שם היה דבר קדשו בתכלית מן ההדור והיופי והוא מעיר מאד על נפלאות פעלות ה' יתברך . וזה היה קצת בימי החשמונים אך בימי המלך המשיח יהיה זה בשלמות לפי מה שיתבאר מדברי נביאים :
<h3>{ל}</h3>
חִ֤ילוּ מִלְּפָנָיו֙ כָּל־הָאָ֔רֶץ אַף־תִּכּ֥וֹן תֵּבֵ֖ל בַּל־תִּמּֽוֹט׃
<b style="color: gray;">מצודת דוד</b> <b>כל הארץ .</b> יושבי הארץ : <b>אף תכון .</b> ר''ל אף אתה תבל עמדי על כנך ובסיסך ואל תהי נוטה ליפול כל הימים אשר גזר המקום לעמוד על עמדך :
<b style="color: gray;">מצודת ציון</b> <b>חילו .</b> מל' חלחלה ורעד : <b>תמוט .</b> מל' נטיה :
<b style="color: gray;">רלב"ג</b> <b>ייראו מלפניו .</b> כל עם הארץ מצד עוצם נפלאותיו שיראו אף תכון תבל באמונתו ולא תמוט ממנה לעולם כי אז יהפך ה' יתברך אל עמים שפה ברורה לקרא כלם בשם ה' ולעבדו שכם אחד ואחר שתתפשט האמונה האמיתית בכל העולם לא ימצא לה מדחה בעת מהעתים :
<h3>{לא}</h3>
יִשְׂמְח֤וּ הַשָּׁמַ֙יִם֙ וְתָגֵ֣ל הָאָ֔רֶץ וְיֹאמְר֥וּ בַגּוֹיִ֖ם יְהוָ֥ה מָלָֽךְ׃
<b style="color: gray;">רש"י</b> <b>ישמחו השמים ותגל הארץ ויאמרו בגוים ה' מלך .</b> כשאדם מולך הכל עצבים שאינן יודעים אם יש שטף בדינו אבל כשימלוך הקב''ה ישמחו השמים והארץ וכל הישרים יאמרו עתה מלך ה' שהחזיר לנו את הארון :
<b style="color: gray;">מצודת דוד</b> <b>ישמחו וכו' .</b> ר''ל עת יבוא תגלה מלכותו וישמחו צבאות השמים ויושבי הארץ . ה' מלך . ר''ל גלה מלכותו :
<b style="color: gray;">מצודת ציון</b> <b>ותגל .</b> ענין שמחה :
<b style="color: gray;">רלב"ג</b> <b>ישמחו .</b> ואמר על צד המשל כי אז ישמחו השמים ותגל הארץ במה שנעשה בה מהויות המין האנושי מפני היות מגיע אז התכלית אשר בעבורו היתה בריאת האדם וכאלו קודם זה ידאגו השמים והארץ בהעשות באמצעותם בריאות לא יגיע מהם התכלית אשר כוון בהם ולזה היו פעולותיהם מזה הצד כאלו הם לריק ולבטלה . ויאמרו בגוים ה' מלך . כי אז יכירו כלם מלכותו וממשלתו :
<h3>{לב}</h3>
יִרְעַ֤ם הַיָּם֙ וּמְלוֹא֔וֹ יַעֲלֹ֥ץ הַשָּׂדֶ֖ה וְכָל־אֲשֶׁר־בּֽוֹ׃
<b style="color: gray;">רש"י</b> <b>ירעם הים ומלואו .</b> כל בריות שבים דוגמא רנו שמים ני עשה ה' על שהחזיר לנו את הארון ושלח מלאכי חבלה לעשות משפט בפלשתים :
<b style="color: gray;">מצודת דוד</b> <b>ומלואו .</b> הבריות הממלאים אותו :
<b style="color: gray;">מצודת ציון</b> <b>ירעם .</b> מל' רעם ורעש : <b>יעלוץ .</b> ענין שמחה כמו יעלוז ויעלוס כי זסשר''ץ מתחלף :
<b style="color: gray;">רלב"ג</b> <b>הים .</b> ואמר על צד המשל כי גם הים ומלואו והם הבריאות אשר בו שנבראו לעבודת האדם ועשבי השדה ועצי היער כלם ישמחו ויריעו כלם לשבח ה' יתברך כאשר יבא לשפוט הארץ ולהראות לגוים נפלאותיו וגבורותיו כי אז יכירוהו כלם . והנה חתם דוד המאמר ואמר ( לד ) הודו לה' . כי הוא טוב ולא יושפעו ממנו כי אם טובות והרעות כשיושפעו ממנו הנה זה במקרה ויהיה השפע ממנו מצד מה שהם טובות . והנה חסדו הוא נמשך לעולם . ר''ל מה שיטיב על צד ההשגחה כמו שזכרנו מענין ברית האבות וגם מה שהשגיח על צד ההשגחה הכוללת ימצא בו חסד תמידי לא ישוער :
<h3>{לג}</h3>
אָ֥ז יְרַנְּנ֖וּ עֲצֵ֣י הַיָּ֑עַר מִלִּפְנֵ֣י יְהוָ֔ה כִּי־בָ֖א לִשְׁפּ֥וֹט אֶת־הָאָֽרֶץ׃
<b style="color: gray;">מצודת דוד</b> <b>עצי היער .</b> הוא ענין מליצה ולומר שמאד יתרבה השמחה בעולם : <b>מלפני ה' .</b> הרננה תהיה מלפני ה' כאשר יבוא לשפוט את הארץ לשלם לכ''א גמול כמפעלו :
<h3>{לד}</h3>
הוֹד֤וּ לַיהוָה֙ כִּ֣י ט֔וֹב כִּ֥י לְעוֹלָ֖ם חַסְדּֽוֹ׃
<b style="color: gray;">רש"י</b> <b>הודו לה' כי טוב כי לעולם חסדו .</b> זה אינו סיום המזמור בפסוק זה אלא מזמור הודו לה' קראו בשמו וגם אמרו הושיענו אלהי ישענו מאותו מזמור ואף המזמור ( תהלים קו ) הוא מתחיל בפסוק זה כי היאך נופל כאן ואמרו הושיענו וקבצנו מן הגוים כי היכן גלו בימי דוד שאומר קבצנו מן הגוים וכך סדר בתהלים המזמור מתחיל הודו לה' קראו בשמו ואינו מסיים כי אם עד ברוך ה' אלהי ישראל וגו' ( שם ) עד אמן הללויה שהכל מענין אחד ולפי שהוא מזמור גדול חלקו ומתחיל הודו לה' כי טוב וכן איוב , ( איוב כ''ז ) כשהוצרך להאריך המענה קצרו וחלקו לשנים ואומר ויוסף איוב שאת משלו כי בשירה מחמת גיעגועי שמחתו לא יכול להאריך וחלקו לשנים וכן לענין קינה מחמת רוב צערו אינו יכול להאריך וחלקו לשנים כי גם שירה וגם קינה כאחת נאמרים שהרי חנה כשבאה להתפלל בעזרה ( ש''א ח ) חשבה עלי לשכורה שהיה סבור שמחמת יין עשתה והיא אמרה ויין ושכר לא שתיתי וגו' כי מרוב שיחי וכעסי מכלל שבענין אחד שכור וצער הם מתנהגים :
<b style="color: gray;">מצודת דוד</b> <b>כי טוב .</b> כי ה' הוא טוב לכל וכי הוא עושה חסד לעולם :
<h3>{לה}</h3>
וְאִמְר֕וּ הוֹשִׁיעֵ֙נוּ֙ אֱלֹהֵ֣י יִשְׁעֵ֔נוּ וְקַבְּצֵ֥נוּ וְהַצִּילֵ֖נוּ מִן־הַגּוֹיִ֑ם לְהֹדוֹת֙ לְשֵׁ֣ם קָדְשֶׁ֔ךָ לְהִשְׁתַּבֵּ֖חַ בִּתְהִלָּתֶֽךָ׃
<b style="color: gray;">רש"י</b> <b>ואמרו הושיענו .</b> בסוף המזמור ( תהלים קה ) שמדבר למעלה בשביה וילחצום אויביהם ויכנעו תחת ידם וכתיב אחריו ויתן אותם לרחמים לפני כל שוביהם ועכשיו נופל לומר הושיענו ה' אלהינו וקבצנו מן הגוים כאשר עשית להם ובתהלים אין כתיב ואמרו כ''א הושיענו כי כן נופל לומר ולכך אמר דוד כשהביא הארון ב' מזמורים הללו ומפורש בב''ר לפי שהפרות כששרו אמרו שני מזמורים הללו ( עיין מסכת ע''א כד ) רבי שמואל בר נחמני אמר וישרנה הפרות מה שירה אמרו הודו לה' קראו בשמו רבי אליעזר אמר שירו לה' כל הארץ וגו' לפיכך תקנם דוד לאמרם לפני הארון מזמור אחד שחרית ומזמור אחד ערבית , מפי רבינו אלעזר בר משולם ז''ל :
<b style="color: gray;">מצודת דוד</b> <b>ואמרו .</b> דוד אמר להם התפללו לה' בעבור בני הגולה שתהיה לאחרונה ואמר בעבורם הושיענו כי אתה מעולם אלהי ישענו : <b>להודות וכו' .</b> על התשועה הבאה . להשתבח בתהלתך . לשבח את עצמנו בתהלתך כי לשבח יחשב להדבק בה' המהולל מאד :
<b style="color: gray;">רלב"ג</b> <b>הושיענו .</b> ואחר בזה המקום מתנבא על העת שיהיו ישראל בגלות אמרו הושיענו אלהי ישענו וקבצנו והצילנו מן הגוים כדי שנודה לשם קדשך ונשתבח בתהלתך כשתשים העם הדבקים בך על נחלתם כמו שיעדת בדברי התורה ואחר זה על ידי עבדיך הנביאים . ואחר השיר הזה היו אומרים הלוים ( לו ) ברוך ה' . אלהי ישראל מן העולם ועד העולם ואמרו כל העם אמן והיו מהללים לה' וידמה שמם שהיו עונים העם הוא כמו שזכרנו בספר עזרא ( נחמיה ט' ה' ) שכבר היו אומרים ברוך ה' אלהינו מן העולם ועד העולם וברוך שם כבודו ומרומם על כל ברכה ותהלה . ואמר אחר זה כי כבר :
<h3>{לו}</h3>
בָּר֤וּךְ יְהוָה֙ אֱלֹהֵ֣י יִשְׂרָאֵ֔ל מִן־הָעוֹלָ֖ם וְעַ֣ד הָעֹלָ֑ם וַיֹּאמְר֤וּ כָל־הָעָם֙ אָמֵ֔ן וְהַלֵּ֖ל לַֽיהוָֽה׃
<b style="color: gray;">מצודת דוד</b> <b>מן העולם וכו' .</b> מן העה''ז עד העה''ב : <b>ויאמרו .</b> צוה דוד שיאמרו כולם אמן רצה לומר אמת הדבר אף יאמרו הלל לה' כ''א לפי מהללו :
<h3>{לז}</h3>
וַיַּֽעֲזָב־שָׁ֗ם לִפְנֵי֙ אֲר֣וֹן בְּרִית־יְהוָ֔ה לְאָסָ֖ף וּלְאֶחָ֑יו לְשָׁרֵ֞ת לִפְנֵ֧י הָאָר֛וֹן תָּמִ֖יד לִדְבַר־י֥וֹם בְּיוֹמֽוֹ׃
<b style="color: gray;">רש"י</b> <b>לשרת לפני הארון תמיד .</b> בשיר : <b>לדבר יום ביומו .</b> ערב ובוקר :
<b style="color: gray;">מצודת דוד</b> <b>לאסף .</b> את אסף : <b>לשרת .</b> בדבר השיר : <b>לדבר יום .</b> שירה הראוי בכל יום ישירו ביומו :
<b style="color: gray;">מצודת ציון</b> <b>לדבר יום .</b> ענין כל יום :
<b style="color: gray;">רלב"ג</b> <b>עזב</b> שם דוד אסף ואחיו לשרת לפני הארון תמיד בשיר דבר יום ביומו :
<h3>{לח}</h3>
וְעֹבֵ֥ד אֱדֹ֛ם וַאֲחֵיהֶ֖ם שִׁשִּׁ֣ים וּשְׁמוֹנָ֑ה וְעֹבֵ֨ד אֱדֹ֧ם בֶּן־יְדִית֛וּן וְחֹסָ֖ה לְשֹׁעֲרִֽים׃
<b style="color: gray;">רש"י</b> <b>ועובד אדום ואחיהם .</b> עזב עם אסף לשורר ועובד אדום בן ידיתון הניח לשוערים לארון :
<b style="color: gray;">מצודת דוד</b> <b>לשוערים .</b> להיות שומרים שערי אוהל הארון :
<b style="color: gray;">רלב"ג</b> והנה עובד אדום ואחיו היו ששים ושמונה והנה עובד אדום וחסה בן ידותון שם אותה דוד שוערים באהל אשר שם שם דוד ארון ה' . והפסיק המאמר ואמר :
<h3>{לט}</h3>
וְאֵ֣ת ׀ צָד֣וֹק הַכֹּהֵ֗ן וְאֶחָיו֙ הַכֹּ֣הֲנִ֔ים לִפְנֵ֖י מִשְׁכַּ֣ן יְהוָ֑ה בַּבָּמָ֖ה אֲשֶׁ֥ר בְּגִבְעֽוֹן׃
<b style="color: gray;">רש"י</b> <b>ואת צדוק הכהן .</b> היה ראש ואחיו הכהנים עמו נתן דוד לפני משכן ה' אשר בגבעון ולא עזב שום כהן עם הארון כי לא הוצרכו לעבוד עבודת זבח לקרבן :
<b style="color: gray;">מצודת דוד</b> <b>לפני משכן .</b> היו משמשים לפני המשכן : <b>בבמה .</b> במזבח אשר עמד בגבעון :
<b style="color: gray;">רלב"ג</b> <b>כי</b> צדוק הכהן ואחיו הכהנים סדר דוד שיהיו לפני משכן ה' בבמה הגדולה אשר בגבעון :
<h3>{מ}</h3>
לְֽהַעֲלוֹת֩ עֹל֨וֹת לַיהוָ֜ה עַל־מִזְבַּ֧ח הָעֹלָ֛ה תָּמִ֖יד לַבֹּ֣קֶר וְלָעָ֑רֶב וּלְכָל־הַכָּתוּב֙ בְּתוֹרַ֣ת יְהוָ֔ה אֲשֶׁ֥ר צִוָּ֖ה עַל־יִשְׂרָאֵֽל׃
<b style="color: gray;">מצודת דוד</b> <b>להעלות .</b> שהם יעלו שמה את התמידין : <b>ולכל הכתוב .</b> המה המוספין :
<b style="color: gray;">רלב"ג</b> שהיה שם מזבח הנחשת שעשה משה להקריב שם הקרבנות ולהקטיר הקטורת ושאר העבודות אשר נזכרו בתורה :
<h3>{מא}</h3>
וְעִמָּהֶם֙ הֵימָ֣ן וִֽידוּת֔וּן וּשְׁאָר֙ הַבְּרוּרִ֔ים אֲשֶׁ֥ר נִקְּב֖וּ בְּשֵׁמ֑וֹת לְהֹדוֹת֙ לַֽיהוָ֔ה כִּ֥י לְעוֹלָ֖ם חַסְדּֽוֹ׃
<b style="color: gray;">רש"י</b> <b>ושאר הברורים .</b> המובחרים : <b>אשר נקבו בשמות .</b> אנשים גדולים קרויים בשם לשורר לפני המזבח בשעת הקרבת הקרבנות :
<b style="color: gray;">מצודת דוד</b> <b>אשר וכו' .</b> אשר פרשם בשמות מי ומי יעמדו לפני המשכן : <b>כי לעולם חסדו .</b> ומהראוי להודות לו על זה :
<b style="color: gray;">מצודת ציון</b> <b>הברורים .</b> הנבחרים : <b>נקבו .</b> נתפרשו כמו ונוקב שם ( ויקרא כ''ד ) :
<b style="color: gray;">רלב"ג</b> והנה עם אסף ואחיו הנזכרים למעלה היו הימן וידותון ושאר הברורים לדבר השיר אשר נתפרשו בשמות במה שקדם להודות לה' כי לעולם חסדו וידמה שהימן וידותון היו משוררים בפה ועמהם היו כלי הזמר ובני ידותון היו לשער כמו שנזכר בסמוך לזה במה שקדם :
<h3>{מב}</h3>
וְעִמָּהֶם֩ הֵימָ֨ן וִֽידוּת֜וּן חֲצֹצְר֤וֹת וּמְצִלְתַּ֙יִם֙ לְמַשְׁמִיעִ֔ים וּכְלֵ֖י שִׁ֣יר הָאֱלֹהִ֑ים וּבְנֵ֥י יְדוּת֖וּן לַשָּֽׁעַר׃
<b style="color: gray;">רש"י</b> <b>ובני ידותון לשער .</b> כמו לשוערים ובשנת הארבעים למלכות בית דוד שמו אותם ראש למשוררים כדכתיב ( לקמן כ''ה ) לידותון בני ידותון וגו' ששה על ידי אביהם הנביא על הודות והלל לה' :
<b style="color: gray;">מצודת דוד</b> <b>ועמהם .</b> ר''ל עם הימן וידותון היו חצוצרות וכו' : <b>למשמיעים .</b> העשויים להיות משמיעים קול גדול : <b>וכלי שיר .</b> ושאר כלי שיר העשויים לשורר בהם לפני משכן האלהים : <b>לשער .</b> היו ממונים לשמור שער המשכן :
<h3>{מג}</h3>
וַיֵּלְכ֥וּ כָל־הָעָ֖ם אִ֣ישׁ לְבֵית֑וֹ וַיִּסֹּ֥ב דָּוִ֖יד לְבָרֵ֥ךְ אֶת־בֵּיתֽוֹ׃
<b style="color: gray;">מצודת דוד</b> <b>ויסב דוד .</b> מאת פני אוהל הארון : <b>לברך את ביתו .</b> כדרך שבירך את העם בשם ה' :
<h2>דברי הימים א פרק-יז</h2>
<h3>{א}</h3>
וַיְהִ֕י כַּאֲשֶׁ֛ר יָשַׁ֥ב דָּוִ֖יד בְּבֵית֑וֹ וַיֹּ֨אמֶר דָּוִ֜יד אֶל־נָתָ֣ן הַנָּבִ֗יא הִנֵּ֨ה אָנֹכִ֤י יוֹשֵׁב֙ בְּבֵ֣ית הָֽאֲרָזִ֔ים וַאֲר֥וֹן בְּרִית־יְהוָ֖ה תַּ֥חַת יְרִיעֽוֹת׃
<b style="color: gray;">רש"י</b> <b>ויהי כאשר ישב דויד .</b> ( בש''ב ז' ) כתיב וה' הניח לו מסביב וגו' וארון האלהים יושב בתוך היריעה כדכתיב למעלה הימנה בתוך האהל אשר נטה לו דוד אמר דוד הקב''ה קיים בו והניח לכם מכל אויביכם מסביב וגם אנכי מוטל עלי לעשות מה שכתוב בסמוך והיה המקום אשר יבחר ה' אלהיכם בו לשכן שמו שם כלומר אעשה לו משכן :
<b style="color: gray;">מצודת דוד</b> <b>בביתו .</b> ר''ל בבית הראוי לו לפי מעלתו : <b>בבית הארזים .</b> מסוכך בתקרת ארזים : <b>תחת יריעות .</b> הוא האוהל האמור למעלה וכאומר וכי זו היא הבית הראויה לארון :
<b style="color: gray;">רלב"ג</b> ויהי כי ישב המלך בביתו וגו' . עד ומברך לעולם ( סוף קפיטל ) . כבר בארנו כל זה בספר שמואל ולזה לא נבאר בזה המקום אלא מעט שנשתנה הלשון בו :
<h3>{ב}</h3>
וַיֹּ֤אמֶר נָתָן֙ אֶל־דָּוִ֔יד כֹּ֛ל אֲשֶׁ֥ר בִּֽלְבָבְךָ֖ עֲשֵׂ֑ה כִּ֥י הָאֱלֹהִ֖ים עִמָּֽךְ׃
<b style="color: gray;">מצודת דוד</b> <b>כל אשר בלבבך .</b> כאומר אם חפצך לבנות בית לה' עשה חפצך :
<h3>{ג}</h3>
וַֽיְהִ֖י בַּלַּ֣יְלָה הַה֑וּא וַיְהִי֙ דְּבַר־אֱלֹהִ֔ים אֶל־נָתָ֖ן לֵאמֹֽר׃
<b style="color: gray;">רש"י</b> <b>ויהי בלילה ההוא וגו' .</b> מפורש במדרש אמר לו הקב''ה לנתן הנביא האדם הזה שאני שולח אליו נדרן הוא צא ואמור לו עד שלא ישבע לבנותו לא אתה תבנה הבית לשבתי , ד''א האדם שאני שולחך אצלו זריז הוא לך אמור לו קודם שישכור פועלים :
<h3>{ד}</h3>
לֵ֤ךְ וְאָמַרְתָּ֙ אֶל־דָּוִ֣יד עַבְדִּ֔י כֹּ֖ה אָמַ֣ר יְהוָ֑ה לֹ֥א אַתָּ֛ה תִּבְנֶה־לִּ֥י הַבַּ֖יִת לָשָֽׁבֶת׃
<b style="color: gray;">רלב"ג</b> <b>לא אתה תבנה לי הבית וגו' .</b> ובספר שמואל כתוב האתה תבנה לי וגו' והכל ענין אחד :
<h3>{ה}</h3>
כִּ֣י לֹ֤א יָשַׁ֙בְתִּי֙ בְּבַ֔יִת מִן־הַיּ֗וֹם אֲשֶׁ֤ר הֶעֱלֵ֙יתִי֙ אֶת־יִשְׂרָאֵ֔ל עַ֖ד הַיּ֣וֹם הַזֶּ֑ה וָֽאֶהְיֶ֛ה מֵאֹ֥הֶל אֶל־אֹ֖הֶל וּמִמִּשְׁכָּֽן׃
<b style="color: gray;">רש"י</b> <b>ואהיה מאהל אל אהל וממשכן .</b> כלומר ואהיה מתהלך מאהל אל אהל וממשכן אל משכן מגלגל לשילה ומשילה לנוב ומנוב לגבעון ואף על גב שהייתי מטלטל מאהל אל אהל וממשכן למשכן :
<b style="color: gray;">מצודת דוד</b> <b>כי לא ישבתי .</b> אשר לא ישבתי וכו' , ר''ל הנה עד הנה לא ישבתי בבית וכן אתה לא תבנה לי : <b>ואהיה מאוהל .</b> הייתי מתהלך מאוהל שילה אל אוהל נוב וכו' : <b>וממשכן .</b> כאלו אמר וממשכן אל משכן והוא מקר' קצר ומעצמו יובן החסרון : <b>בכל אשר וכו' .</b> בכל המקומות אשר התהלכתי וכו' וכי דברתי אל אח' מהשופטים אשר צויתיו לרעות את עמי וכו' וכאומר הנה מזה תדע שבנין הבית שמורה היא למי שיבנהו ואין כולם ראויים לה ולזה לא צויתי עליה מאז :
<h3>{ו}</h3>
בְּכֹ֥ל אֲשֶֽׁר־הִתְהַלַּכְתִּי֮ בְּכָל־יִשְׂרָאֵל֒ הֲדָבָ֣ר דִּבַּ֗רְתִּי אֶת־אַחַד֙ שֹׁפְטֵ֣י יִשְׂרָאֵ֔ל אֲשֶׁ֥ר צִוִּ֛יתִי לִרְע֥וֹת אֶת־עַמִּ֖י לֵאמֹ֑ר לָ֛מָּה לֹא־בְנִיתֶ֥ם לִ֖י בֵּ֥ית אֲרָזִֽים׃
<b style="color: gray;">רש"י</b> <b>בכל אשר התהלכתי בכל ישראל הדבר דברתי את אחד שופטי ישראל אשר צויתי לרעות את עמי לאמר למה לא בניתם לי בית ארזים .</b> זה לא עשיתי ואף הם מאליהם לא עלה במחשבתם לבנות לי בית כאשר עלה במחשבתך :
<h3>{ז}</h3>
וְ֠עַתָּה כֹּֽה־תֹאמַ֞ר לְעַבְדִּ֣י לְדָוִ֗יד כֹּ֤ה אָמַר֙ יְהוָ֣ה צְבָא֔וֹת אֲנִ֤י לְקַחְתִּ֙יךָ֙ מִן־הַנָּוֶ֔ה מִֽן־אַחֲרֵ֖י הַצֹּ֑אן לִהְי֣וֹת נָגִ֔יד עַ֖ל עַמִּ֥י יִשְׂרָאֵֽל׃
<b style="color: gray;">רש"י</b> <b>כה אמר ה' צבאות .</b> מה שעלה במחשבתך אני אשלם לך : <b>מן הנוה .</b> נוה הרועים וגדרות צאן :
<b style="color: gray;">מצודת דוד</b> <b>ועתה .</b> ר''ל הואיל ודבר גדול הוא אמור לדוד עבדי הלא הרבה טובה עשיתי עמך כי לקחתיך מן הנוה וכו' :
<b style="color: gray;">מצודת ציון</b> <b>הנוה .</b> מדור הרועים כמו נות כרות רועים ( צפניה ב' ) :
<h3>{ח}</h3>
וָֽאֶהְיֶ֣ה עִמְּךָ֗ בְּכֹל֙ אֲשֶׁ֣ר הָלַ֔כְתָּ וָאַכְרִ֥ית אֶת־כָּל־אוֹיְבֶ֖יךָ מִפָּנֶ֑יךָ וְעָשִׂ֤יתִֽי לְךָ֙ שֵׁ֔ם כְּשֵׁ֥ם הַגְּדוֹלִ֖ים אֲשֶׁ֥ר בָּאָֽרֶץ׃
<b style="color: gray;">רש"י</b> <b>ועשיתי לך שם כשם הגדולים .</b> כשם מלכים גדולים כי למעלה כתיב ויצא שם דוד בכל הארצות ( שמואל א' ל''א ) :
<b style="color: gray;">מצודת דוד</b> <b>שם כשם הגדולים .</b> להתפרסם בעולם ככל הגדולים אנשי השם , ורז''ל אמרו שזהו מה שאומרים מגן דוד :
<h3>{ט}</h3>
וְשַׂמְתִּ֣י מָ֠קוֹם לְעַמִּ֨י יִשְׂרָאֵ֤ל וּנְטַעְתִּ֙יהוּ֙ וְשָׁכַ֣ן תַּחְתָּ֔יו וְלֹ֥א יִרְגַּ֖ז ע֑וֹד וְלֹא־יוֹסִ֤יפוּ בְנֵי־עַוְלָה֙ לְבַלֹּת֔וֹ כַּאֲשֶׁ֖ר בָּרִאשׁוֹנָֽה׃
<b style="color: gray;">רש"י</b> <b>ושמתי מקום וגו' .</b> ושכן תחתיו . לא כמו שהיה בימי שאול כשנהרג שאול וינוסו ישראל וישבו פלשתים תחתם : <b>ולא יוסיפו בני עולה לבלתו .</b> כמו לענותו :
<b style="color: gray;">מצודת דוד</b> <b>ושמתי מקום .</b> בימיך שמתי מקום מנוחה וקבוע לעמי ישראל ונטעתיו על אדמתו ושכן במקומו ולא יחרד עוד לנוע ממנה : <b>כאשר בראשונה .</b> ר''ל טרם הקמת השופטים :
<b style="color: gray;">מצודת ציון</b> <b>ירגז .</b> ענין תנועת החרדה : <b>לבלותו .</b> מל' בליה והפסד כמו בלה בשרי ( איכה ג ) :
<b style="color: gray;">רלב"ג</b> <b>לבלותו .</b> ובספר שמואל כתוב למנותו . והנה התר זה הספק הוא כי כמו זה היעוד המתמיד הוא תנאי כמו שבארנו בפרשת וישלח יעקב ולזה היה בזה היעוד תנאי שאם ישמרו בני ישראל דרך ה' והמלך שיהיה עליהם הנה ימשך להם הטוב שזכר שלא יוסיפו בני עולה לענותו כמו שענו אותו בימי השופטים כמו שנזכר בספר שופטים אך כשיחטאו לא יתקיים להם זה הברית ולא ישאר להם מהברית כי אם מה שהיה להם מפני האבות והוא שלא יכלו אותם האויבים וזה היה תקון שתקנו בזה היעוד המחברים זה הספר ברוח הקדש ועל כל פנים הנה לא יתישב זה היעוד לפי הלשון הנזכר בזה המקום לא בשיהיה זה היעוד שב לעת בוא הגואל כי ישיב ה' יתברך זה המקום לישראל על יד המלך שיצא מגזע ישי ויצא משרשיו :
<h3>{י}</h3>
וּלְמִיָּמִ֗ים אֲשֶׁ֨ר צִוִּ֤יתִי שֹֽׁפְטִים֙ עַל־עַמִּ֣י יִשְׂרָאֵ֔ל וְהִכְנַ֖עְתִּי אֶת־כָּל־אוֹיְבֶ֑יךָ וָאַגִּ֣ד לָ֔ךְ וּבַ֖יִת יִֽבְנֶה־לְּךָ֥ יְהוָֽה׃
<b style="color: gray;">רש"י</b> <b>ולמימים אשר צויתי שופטים על עמי ישראל .</b> לא היה מנוחה להם כמוך אשר הכנעתי את כל אויביך לפניך : <b>ואגד לך .</b> מה יהיה שכרך שרצית לבנות לי בית : <b>ובית יבנה לך ה' .</b> אתה חשבת לבנות לי בית לשמי באותה מדה יהיה שכרך ומבשרך הקב''ה כי בית יעשה לך ה' שיתן לך בן שימלוך תחתך וישב על כסא ישראל במקומך וכל דבר שתתקיים בבן אדם אחריו קרוי בית וכן הוא אומר והקימותי את זרעך אחריך :
<b style="color: gray;">מצודת דוד</b> <b>ולמימים .</b> מוסב למקרא של מעלה לומר לא יוסיפו עוד לבלותו כאשר בראשונה וכאשר בזמן השופטים : <b>ואגד לך .</b> ומלבד זאת אגיד לך שעוד ייטיב ה' עמך ויבנה לך בית מלכות לזרעך אחריך ואם כן די לך בהטובות האלה אף אם לא תבנה בית ה' :
<b style="color: gray;">רלב"ג</b> <b>והכנעתי את כל אויביך .</b> ובספר שמואל כתוב והניחותי לך מכל אויביך והכל ענין אחד :
<h3>{יא}</h3>
וְהָיָ֗ה כִּֽי־מָלְא֤וּ יָמֶ֙יךָ֙ לָלֶ֣כֶת עִם־אֲבֹתֶ֔יךָ וַהֲקִֽימוֹתִ֤י אֶֽת־זַרְעֲךָ֙ אַחֲרֶ֔יךָ אֲשֶׁ֥ר יִהְיֶ֖ה מִבָּנֶ֑יךָ וַהֲכִינוֹתִ֖י אֶת־מַלְכוּתֽוֹ׃
<b style="color: gray;">רש"י</b> <b>והיה כי מלאו ימיך ללכת עם אבותיך .</b> כלומר אל תירא שאני ממהר את הדבר אלא כי מלאו ימיך אז יהיה ואז והקימותי את זרעך אחריך וגו' ( מלכים א' א' ) והכינותי את מלכותו , וכן הוא אומר בשלמה ותכון מלכותו מאד :
<b style="color: gray;">מצודת דוד</b> <b>והיה .</b> אבל כאשר ימלאו ימיך וכו' :
<h3>{יב}</h3>
ה֥וּא יִבְנֶה־לִּ֖י בָּ֑יִת וְכֹנַנְתִּ֥י אֶת־כִּסְא֖וֹ עַד־עוֹלָֽם׃
<b style="color: gray;">מצודת דוד</b> <b>הוא יבנה .</b> כי אליו שמורה הגדלת השם בבנין ביתי : <b>עד עולם .</b> לזרעו אחריו :
<h3>{יג}</h3>
אֲנִי֙ אֶֽהְיֶה־לּ֣וֹ לְאָ֔ב וְה֖וּא יִֽהְיֶה־לִּ֣י לְבֵ֑ן וְחַסְדִּי֙ לֹא־אָסִ֣יר מֵֽעִמּ֔וֹ כַּאֲשֶׁ֣ר הֲסִיר֔וֹתִי מֵאֲשֶׁ֥ר הָיָ֖ה לְפָנֶֽיךָ׃
<b style="color: gray;">רש"י</b> <b>אני אהיה לו לאב והוא יהיה לי לבן .</b> ( ובשמואל ב' ז' ) כתיב אשר בהעותו והוכחתיו בשבט אנשים ופתרון אם יחטא נגדי איסרנו על יד כאדם שמיסר את בנו בשבט אנשים שהקים לו לשטן את רזון ואת ואת הדד ועל אותו פסוק נופל לומר וחסדי לא אסיר ממנו כאשר הסירותי מעם שאול שהיה לפניך וכשפשע לפני העברתי המלוכה ממנו ומזרעו בשמואל ( שם ) כתיב מעם שאול ומה שלא נכתב כאן אשר בהעותו וגו' משום כבודו של דוד שאינו רוצה לדבר בזה הספר שום זילות לבית דוד :
<b style="color: gray;">מצודת דוד</b> <b>לאב .</b> כמו אב המייסר את בנו בשבט ואל המיתו בל ישא נפשו : <b>וחסדו .</b> לא אסיר חסדי ממנו למאס בו כאשר הסירותי חסדי מעם שאול אשר היה מלך לפניך :
<h3>{יד}</h3>
וְהַֽעֲמַדְתִּ֛יהוּ בְּבֵיתִ֥י וּבְמַלְכוּתִ֖י עַד־הָעוֹלָ֑ם וְכִסְא֕וֹ יִהְיֶ֥ה נָכ֖וֹן עַד־עוֹלָֽם׃
<b style="color: gray;">מצודת דוד</b> <b>בביתי .</b> בבית המלכות ולתוספת ביאור אמר במלכותי וכפל עוד לומר וכסאו וכו' וכן דרך המקרא לכפול הדברים פעמים ושלש לחזוק : <b>עד העולם .</b> לזרעו אחריו :
<b style="color: gray;">מצודת ציון</b> <b>נכון .</b> מתוקן על כנו :
<b style="color: gray;">רלב"ג</b> <b>והעמדתיהו בביתי ובמלכותי עד העולם .</b> ובספר שמואל כתוב ונאמן ביתך וממלכתך עד עולם והכל ענין אחד כי הרצון בו שזה יהיה מזרע שלמה כי כבר אמר וחסדי לא יסור ממנו :
<h3>{טו}</h3>
כְּכֹל֙ הַדְּבָרִ֣ים הָאֵ֔לֶּה וּכְכֹ֖ל הֶחָז֣וֹן הַזֶּ֑ה כֵּ֛ן דִּבֶּ֥ר נָתָ֖ן אֶל־דָּוִֽיד׃
<b style="color: gray;">מצודת דוד</b> <b>כן דבר נתן .</b> ר''ל עם שמתחלה הסכים על ידו ואמר לו כל אשר בלבבך עשה לא בוש לחזור ולמחות בו בדבר ה' :
<b style="color: gray;">מצודת ציון</b> <b>החזון .</b> מראה הנבואה :
<h3>{טז}</h3>
וַיָּבֹא֙ הַמֶּ֣לֶךְ דָּוִ֔יד וַיֵּ֖שֶׁב לִפְנֵ֣י יְהוָ֑ה וַיֹּ֗אמֶר מִֽי־אֲנִ֞י יְהוָ֤ה אֱלֹהִים֙ וּמִ֣י בֵיתִ֔י כִּ֥י הֲבִיאֹתַ֖נִי עַד־הֲלֹֽם׃
<b style="color: gray;">רש"י</b> <b>כי הביאתני עד הלום .</b> מנוה רועים הביאתני למלכות :
<b style="color: gray;">מצודת דוד</b> <b>לפני ה' .</b> לפני הארון : <b>ומי ביתי .</b> כי הלא מרות המואביה אני בא : <b>עד הלם .</b> עד המעלה שאני בה עכשיו :
<b style="color: gray;">מצודת ציון</b> <b>הלום .</b> לכאן כמו אל תקרב הלום ( שמות ג ) :
<h3>{יז}</h3>
וַתִּקְטַ֨ן זֹ֤את בְּעֵינֶ֙יךָ֙ אֱלֹהִ֔ים וַתְּדַבֵּ֥ר עַל־בֵּֽית־עַבְדְּךָ֖ לְמֵרָח֑וֹק וּרְאִיתַ֗נִי כְּת֧וֹר הָאָדָ֛ם הַֽמַּעֲלָ֖ה יְהוָ֥ה אֱלֹהִֽים׃
<b style="color: gray;">רש"י</b> <b>ותקטן זאת בעיניך .</b> שנתת לי המלכות : <b>למרחוק .</b> שהעמדת את מלכותי לעתים רחוקים שאמרת והעמדתיהו בביתי ובמלכותי עד עולם : <b>וראיתני כתור האדם המעלה .</b> שהשויתני והושבתני בשורות הגדולים כלומר קטן הייתי והושבתני בשורות נדיבי עמך שאמרת לי ועשיתי לך שם גדול כשם הגדולים : <b>כתור .</b> פתרון שורה ודוגמא ( בכלאים ) ראש תור ירק :
<b style="color: gray;">מצודת דוד</b> <b>ותקטן .</b> החסד הזה היא עוד קטנה בעיניך עד שדברת על בית עבדך למרחוק ר''ל להדורות העתידי' בתת המלכות לזרעי עד עולם : <b>וראיתני .</b> ראית אותי להחשיבני כתכונת ותואר האדם גדול המעלה עם שאני פחות ונבזה :
<b style="color: gray;">מצודת ציון</b> <b>כתור .</b> ענין תכונה ותואר וכן נאוו לחייך בתורים ( ש''ה א ) שהם הפנינים המסודרים בתואר ובתכונה יפה :
<b style="color: gray;">רלב"ג</b> <b>וראיתני כתור האדם המעלה .</b> ר''ל כתאר האדם שהוא איש המעלה באופן שתמשך ממנו זאת ההשגחה הנפלאה לזרעו כדרך שלא תסור ממנו לעולם המלכות . והנה בספר שמואל כתוב וזאת תורת האדם אדני אלהים . ר''ל שזה היעוד שיעדת לי מהטוב שימשך אל האדם השלם והוא אשר שם כל מגמתו בצד אשר הוא בו אדם והם המעלות האנושיות כי לאיש כזה יתכן שתמשך כמו זאת ההשגחה הנפלאה :
<h3>{יח}</h3>
מַה־יּוֹסִ֨יף ע֥וֹד דָּוִ֛יד אֵלֶ֖יךָ לְכָב֣וֹד אֶת־עַבְדֶּ֑ךָ וְאַתָּ֖ה אֶֽת־עַבְדְּךָ֥ יָדָֽעְתָּ׃
<b style="color: gray;">רש"י</b> <b>מה יוסיף עוד דויד אליך .</b> פתרון מה צורך עוד לדוד לבקשך : <b>לכבוד את עבדך .</b> בשביל לעשות כבוד לי שאני עבדך ואתה ידעת מאליך ובשמואל ( שם ) כתיב ומה יוסיף דוד עוד לדבר אליך ואתה ידעת את עבדך ה' :
<b style="color: gray;">מצודת דוד</b> <b>מה יוסיף .</b> מעתה מה יוסיף עוד לבקש לעשות כבוד עם עבדך ר''ל מעתה אין לו לשאול עוד ואמר כאחר המדבר : <b>ואתה .</b> הואיל ואתה ידעת ורחמת את עבדך לעשות לו כזאת מבלי שאלה ובקשה :
<b style="color: gray;">מצודת ציון</b> <b>ידעת .</b> הוא מענין אהבה ורחמים כמו רק אתכם ידעתי ( עמוס ג ) :
<b style="color: gray;">רלב"ג</b> <b>מה יוסיף עוד דוד אליך לכבוד את עבדך .</b> ובספר שמואל כתוב ומה יוסיף דוד עוד לדבר אליך והכונה אחת חכי הרצון בו מה יוסיף עוד לדבר אליך לבקש ממך שתוסיף לו כבוד :
<h3>{יט}</h3>
יְהוָ֕ה בַּעֲב֤וּר עַבְדְּךָ֙ וּֽכְלִבְּךָ֔ עָשִׂ֕יתָ אֵ֥ת כָּל־הַגְּדוּלָּ֖ה הַזֹּ֑את לְהֹדִ֖יעַ אֶת־כָּל־הַגְּדֻלּֽוֹת׃
<b style="color: gray;">רש"י</b> <b>ה' בעבור עבדך .</b> כך מוסב פסוק זה על העליון ועל כך עשית להודיעני את כל הגדולה הזאת שהודעתני והכל מרצון לבך לכן ה' אין כמוך ושמא תאמר גדול כמוהו אינו אבל מעט קטן ממנו יש לכך נאמר :
<b style="color: gray;">מצודת דוד</b> <b>בעבור עבדך .</b> ר''ל אם עשית כזאת בעבור שאני עבדך מכל מקום כלבך עשית הגדולה הזאת כי אין זכותי כדאי לה לולי רצון לבך : <b>להודיע .</b> ר''ל ואף להודיע לי את זאת כאלו באה לתשלום גמול על מעשי :
<h3>{כ}</h3>
יְהוָה֙ אֵ֣ין כָּמ֔וֹךָ וְאֵ֥ין אֱלֹהִ֖ים זוּלָתֶ֑ךָ בְּכֹ֥ל אֲשֶׁר־שָׁמַ֖עְנוּ בְּאָזְנֵֽינוּ׃
<b style="color: gray;">רש"י</b> <b>ואין אלהים זולתך .</b> אין כמוך ואין זולתך באלהים אף בעממים : <b>בכל אשר שמענו באזנינו .</b> כל ימינו :
<b style="color: gray;">מצודת דוד</b> <b>אין כמוך .</b> בכדי להעריך ממנו עומק מחשבותיך : <b>בכל אשר שמענו .</b> ככל הדברים הפלאים אשר שמענו :
<h3>{כא}</h3>
וּמִי֙ כְּעַמְּךָ֣ יִשְׂרָאֵ֔ל גּ֥וֹי אֶחָ֖ד בָּאָ֑רֶץ אֲשֶׁר֩ הָלַ֨ךְ הָאֱלֹהִ֜ים לִפְדּ֧וֹת ל֣וֹ עָ֗ם לָשׂ֤וּם לְךָ֙ שֵׁ֚ם גְּדֻלּ֣וֹת וְנֹרָא֔וֹת לְגָרֵ֗שׁ מִפְּנֵ֧י עַמְּךָ֛ אֲשֶׁר־פָּדִ֥יתָ מִמִּצְרַ֖יִם גּוֹיִֽם׃
<b style="color: gray;">רש"י</b> <b>ומי כעמך ישראל גוי אחד .</b> ממה הם מיוחדים מכל העמים מזה אשר הלך אלהים בעצמו לפדותם לו לעם כמו שכתוב אני יוצא בתוך מצרים ( שמות י''ב ) מזה אנו מיוחדים שלא עשה זה לשום אומה בעולם : <b>לגרש מפני עמך אשר פדית ממצרים גוים .</b> ולפי שאתה יחיד בעולמך ועמך מיוחדים מכל אום ולכך נאה לך לתת להם מלך הגון וגדול :
<b style="color: gray;">מצודת דוד</b> <b>ומי כעמך .</b> ר''ל הואיל ואין זולתך אם כן מי ומי מעובדי כוכבים מאושר ומשובח כעמך ישראל אשר המה גוי מיוחד בארץ : <b>לפדות לו עם .</b> לפדות ממצרים להיות לו לעם : <b>לשום לך וכו' .</b> לפרסם את שמך בעולם : <b>גוים .</b> מוסב על לגרש ר''ל הוצאתם לגרש מפניהם העמים אשר בארץ כנען :
<h3>{כב}</h3>
וַ֠תִּתֵּן אֶת־עַמְּךָ֨ יִשְׂרָאֵ֧ל ׀ לְךָ֛ לְעָ֖ם עַד־עוֹלָ֑ם וְאַתָּ֣ה יְהוָ֔ה הָיִ֥יתָ לָהֶ֖ם לֵאלֹהִֽים׃
<b style="color: gray;">מצודת דוד</b> <b>עד עולם .</b> ולא יחליפם באומה אחרת :
<h3>{כג}</h3>
וְעַתָּ֣ה יְהוָ֔ה הַדָּבָ֗ר אֲשֶׁ֨ר דִּבַּ֤רְתָּ עַֽל־עַבְדְּךָ֙ וְעַל־בֵּית֔וֹ יֵאָמֵ֖ן עַד־עוֹלָ֑ם וַעֲשֵׂ֖ה כַּאֲשֶׁ֥ר דִּבַּֽרְתָּ׃
<b style="color: gray;">מצודת דוד</b> <b>יאמן .</b> יקוים להיות המלכות מזרעי עד עולם :
<b style="color: gray;">מצודת ציון</b> <b>יאמן .</b> מל' האמנה וקיום :
<h3>{כד}</h3>
וְ֠יֵֽאָמֵן וְיִגְדַּ֨ל שִׁמְךָ֤ עַד־עוֹלָם֙ לֵאמֹ֔ר יְהוָ֤ה צְבָאוֹת֙ אֱלֹהֵ֣י יִשְׂרָאֵ֔ל אֱלֹהִ֖ים לְיִשְׂרָאֵ֑ל וּבֵית־דָּוִ֥יד עַבְדְּךָ֖ נָכ֥וֹן לְפָנֶֽיךָ׃
<b style="color: gray;">רש"י</b> <b>ויאמן ויגדל שמך עד עולם לאמר .</b> שיאמרו ה' צבאות אלהי ישראל אלהים לישראל וגם קיים דברו : <b>ובית דוד עבדך נכון לפניך .</b> שדברת וכסאו יהיה נכון עד עולם :
<b style="color: gray;">מצודת דוד</b> <b>ויאמן .</b> במה שיאמן הדבר יגדל שמך עד עולם כי יאמרו הכל שעד עולם הוא אלהי ישראל ואף בית דוד נכון לפניו למלוכה עד עולם ואין בו חלילה השתנות לחזור מדבריו :
<h3>{כה}</h3>
כִּ֣י ׀ אַתָּ֣ה אֱלֹהַ֗י גָּלִ֙יתָ֙ אֶת־אֹ֣זֶן עַבְדְּךָ֔ לִבְנ֥וֹת ל֖וֹ בָּ֑יִת עַל־כֵּן֙ מָצָ֣א עַבְדְּךָ֔ לְהִתְפַּלֵּ֖ל לְפָנֶֽיךָ׃
<b style="color: gray;">רש"י</b> <b>כי אתה אלהי גלית .</b> פתרון ודאי נאה לך לאמן דבריך כי אתה בעצמך גלית אוזן לבנות לי בית כדכתיב ( לעיל ) ואגיד לך ובית יבנה לך ה' : <b>על כן מצא עבדך להתפלל לפניך .</b> כלומר אם לא היית בעצמך אומר לי להביא על זרעי הטובות האלה לא היה עולה על דעתי לבקש אשר מי אני אשר הביאותני אפילו עד הלום אבל הואיל שאמרת למענך להביא לי כל הטובות הללו לפיכך אני מתפלל שתאמן את דבריך :
<b style="color: gray;">מצודת דוד</b> <b>כי אתה וכו' .</b> ר''ל הואיל והודעתני שתבנה לי בית מלכות לזה מצאתי את לבי וערב לגשת להתפלל עליה עם כי הוא דבר גדול :
<h3>{כו}</h3>
וְעַתָּ֣ה יְהוָ֔ה אַתָּה־ה֖וּא הָאֱלֹהִ֑ים וַתְּדַבֵּר֙ עַֽל־עַבְדְּךָ֔ הַטּוֹבָ֖ה הַזֹּֽאת׃
<b style="color: gray;">מצודת דוד</b> <b>אתה הוא האלהים .</b> א''כ בידך הכח למלאות דבריך : <b>ותדבר .</b> אתה דברת הדבר הזה כי נאמן נתן לנביא ודבר ה' בפיו :
<h3>{כז}</h3>
וְעַתָּ֗ה הוֹאַ֙לְתָּ֙ לְבָרֵךְ֙ אֶת־בֵּ֣ית עַבְדְּךָ֔ לִהְי֥וֹת לְעוֹלָ֖ם לְפָנֶ֑יךָ כִּֽי־אַתָּ֤ה יְהוָה֙ בֵּרַ֔כְתָּ וּמְבֹרָ֖ךְ לְעוֹלָֽם׃
<b style="color: gray;">רש"י</b> <b>כי אתה ה' ברכת .</b> כלומר ברכתני : <b>ומבורך לעולם .</b> כלומר ועבדך יהא מבורך לעולם :
<b style="color: gray;">מצודת דוד</b> <b>ועתה הואלת .</b> ר''ל והואיל וכן הוא א''צ מעתה להתפלל עוד על הדבר אבל שאלתי רצה נא לברך וכו' שיהיו לעולם לפניך ר''ל ברכה במתנת לב טהור ללכת בתורתך בכדי שיהיו ראויים לקבל החסד הגדול הזה : <b>כי אתה וכו' .</b> ר''ל הלא כבר ברכת ומבורך לעולם כי אין שום מניעה מפאת המברך ולזה אשאל עוד שגם לא יהיה מניעה מצד המקבל הברכה :
<b style="color: gray;">מצודת ציון</b> <b>הואלת .</b> ענין חפץ ורצון כמו ויואל משה ( שמות ב ) :
<b style="color: gray;">רלב"ג</b> <b>ועתה הואלת לברך את בית עבדך .</b> ובספר שמואל כתוב ועתה הואל וברך את בית עבדך . והכונה אחת כי הואל הוא מקור לא צווי וכן וברך ולזה הוא מבואר שכבר יתקיים זה כי אתה ה' דברת ודברך יתקיים בלי ספק :
<h2>דברי הימים א פרק-יח</h2>
<h3>{א}</h3>
וַיְהִי֙ אַחֲרֵי־כֵ֔ן וַיַּ֥ךְ דָּוִ֛יד אֶת־פְּלִשְׁתִּ֖ים וַיַּכְנִיעֵ֑ם וַיִּקַּ֛ח אֶת־גַּ֥ת וּבְנֹתֶ֖יהָ מִיַּ֥ד פְּלִשְׁתִּֽים׃
<b style="color: gray;">רש"י</b> <b>ויהי אחרי כן ויך דויד .</b> אחר שאמר דוד לבנות בית וא''ל הקב''ה לא תבנה אתה אמר דוד הואיל ואין עלי לבנות הבית אלא בני עתה אכינה ואסדר לו הכל לכשיבא בני לבנות הבית שיהא לו הכל מזומן ועתה מניח הכל והולך ומספר היאך זימן לו הבנין שנלחם עם אויביו והקדיש שללם לבנין הבית וכן דרך הפסוק לדברו ודוגמא באליהו ובאלישע מאחר שאמר יהי נא פי שנים ברוחך אלי מניח כל המעשה מן המלכים ומספר והולך מן נפלאות אלישע היאך היו פי שנים עד שישלים הכל :
<b style="color: gray;">רלב"ג</b> <b>ויהי אחרי כן .</b> ויך דוד את פלשתים וגו' עד להושיע את בני עמון עוד ( סוף קפיטל י''ט ) : <b>ויקח את גת ובנותיה .</b> ובספר שמואל ( א' ח' ) כתוב ויקח דוד את מתג האמה וזה יורה כי שם המחוז שהיה כולל גת ובנותיה היה נקרא מתג האמה :
<h3>{ב}</h3>
וַיַּ֖ךְ אֶת־מוֹאָ֑ב וַיִּהְי֤וּ מוֹאָב֙ עֲבָדִ֣ים לְדָוִ֔יד נֹשְׂאֵ֖י מִנְחָֽה׃
<b style="color: gray;">רלב"ג</b> <b>ויך את מואב .</b> ובספר שמואל יבאר שעור ההכאה והוא שכבר מדדם בחבל ומדד שני חבלים להמית וחבל אחד להחיות :
<h3>{ג}</h3>
וַיַּ֥ךְ דָּוִ֛יד אֶת־הֲדַדְעֶ֥זֶר מֶֽלֶךְ־צוֹבָ֖ה חֲמָ֑תָה בְּלֶכְתּ֕וֹ לְהַצִּ֥יב יָד֖וֹ בִּֽנְהַר־פְּרָֽת׃
<b style="color: gray;">רש"י</b> <b>ויך דויד את הדדעזר מלך צובה חמתה .</b> בחמת היתה המלחמה ובחמת הכם דוד : <b>חמתה .</b> כמו לחמת : <b>להציב ידו .</b> פתרונו כשהלך להציב כחו להשיב גבולו ולהציב בנהר פרת שהיה משיב לגבול נהר פרת ודוגמא ( שמואל ב' י''ח ) ואבשלום לקח ויצב לו בחייו וגו' ויקרא לה יד אבשלום שפתרונו כח גבול אבשלום , ד''א ויקרא לה יד אבשלום בתוך המצבה צר אבשלו' צורת אורך ידו כדכתיב באותו פסוק כי אמר זאת הצורה המצויירת אחר יד אבשלום , ( מפי ר' יצחק בר שמואל בנרבונ''א שמעתי כן ) :
<b style="color: gray;">מצודת דוד</b> <b>חמתה .</b> הכהו בעיר חמת : <b>להציב ידו .</b> להציב מקומו לאחור להרחיב גבול ארצו :
<h3>{ד}</h3>
וַיִּלְכֹּד֩ דָּוִ֨יד מִמֶּ֜נּוּ אֶ֣לֶף רֶ֗כֶב וְשִׁבְעַ֤ת אֲלָפִים֙ פָּֽרָשִׁ֔ים וְעֶשְׂרִ֥ים אֶ֖לֶף אִ֣ישׁ רַגְלִ֑י וַיְעַקֵּ֤ר דָּוִיד֙ אֶת־כָּל־הָרֶ֔כֶב וַיּוֹתֵ֥ר מִמֶּ֖נּוּ מֵ֥אָה רָֽכֶב׃
<b style="color: gray;">רש"י</b> <b>ויעקר דויד .</b> ומשום דכתיב לא ירבה לו סוסים כדכתיב ( דברים י''ז ) ואת סוסיהם תעקר ( יהושע י''א ) : <b>ויותר ממנו מאה רכב .</b> לא ירבה לו סוסים הא כדי מרכבתו מותר :
<b style="color: gray;">מצודת דוד</b> <b>ושבעת אלפים פרשים .</b> ובש''ב נאמר אלף ושבע מאות כי לא זכר רק החשובי' שבהם : <b>ויעקר .</b> כי אסור להרבות סוסים כמ''ש בתורה :
<b style="color: gray;">מצודת ציון</b> <b>ויעקר .</b> הסיר העיקר והם הרגלים שהם העיקר בבהמה וכן ועשית סירותיו לדשנו ( שם כז ) ור''ל להסיר הדשן :
<b style="color: gray;">רלב"ג</b> <b>וילכוד דוד ממנו אלף רכב ושבעת אלפים פרשים .</b> והנה בספר שמואל כתוב אלף ושבע מאות פרשים . וידמה שיאמר בזה כי בפעם אחת לקח ממנו אלף ושבע מאות פרשים ואחר כן כשבא לערי הדרעזר לקח המספר הנשאר מהפרשים :
<h3>{ה}</h3>
וַיָּבֹא֙ אֲרַ֣ם דַּרְמֶ֔שֶׂק לַעְז֕וֹר לַהֲדַדְעֶ֖זֶר מֶ֣לֶךְ צוֹבָ֑ה וַיַּ֤ךְ דָּוִיד֙ בַּאֲרָ֔ם עֶשְׂרִֽים־וּשְׁנַ֥יִם אֶ֖לֶף אִֽישׁ׃
<b style="color: gray;">רש"י</b> <b>ויבא ארם דרמשק .</b> ( בשמואל ב' ח' ) כתיב דמשק ודרך הפסוק לדבר כן כמו מן שבט שרביט שהרי אייסר אתכם בשוטים תרגום שרביטים גם זו אמר ר' יצחק :
<h3>{ו}</h3>
וַיָּ֤שֶׂם דָּוִיד֙ בַּאֲרַ֣ם דַּרְמֶ֔שֶׂק וַיְהִ֤י אֲרָם֙ לְדָוִ֔יד עֲבָדִ֖ים נֹשְׂאֵ֣י מִנְחָ֑ה וַיּ֤וֹשַׁע יְהוָה֙ לְדָוִ֔יד בְּכֹ֖ל אֲשֶׁ֥ר הָלָֽךְ׃
<b style="color: gray;">רש"י</b> <b>וישם דוד בארם דרמשק .</b> פתרון נציבים ( ובשמואל שם ) כתיב בפירוש וישם דוד בארם דמשק נציבים :
<b style="color: gray;">מצודת דוד</b> <b>וישם דוד .</b> ר''ל שם בהם דבר הראוי להשים במדינה הכבושה והם הנציבים האמור בשמואל ב' :
<h3>{ז}</h3>
וַיִּקַּ֣ח דָּוִ֗יד אֵ֚ת שִׁלְטֵ֣י הַזָּהָ֔ב אֲשֶׁ֣ר הָי֔וּ עַ֖ל עַבְדֵ֣י הֲדַדְעָ֑זֶר וַיְבִיאֵ֖ם יְרוּשָׁלִָֽם׃
<b style="color: gray;">רש"י</b> <b>שלטי הזהב .</b> בויכר''ש בלע''ז דוגמתו ( בירמיה נ''א ) הברו החצים מלאו השלטים :
<b style="color: gray;">מצודת ציון</b> <b>שלטי .</b> כעין מגן :
<h3>{ח}</h3>
וּמִטִּבְחַ֤ת וּמִכּוּן֙ עָרֵ֣י הֲדַדְעֶ֔זֶר לָקַ֥ח דָּוִ֛יד נְחֹ֖שֶׁת רַבָּ֣ה מְאֹ֑ד בָּ֣הּ ׀ עָשָׂ֣ה שְׁלֹמֹ֗ה אֶת־יָ֤ם הַנְּחֹ֙שֶׁת֙ וְאֶת־הָֽעַמּוּדִ֔ים וְאֵ֖ת כְּלֵ֥י הַנְּחֹֽשֶׁת׃
<b style="color: gray;">רש"י</b> <b>נחשת רבה מאד בה עשה וגו' .</b> וזהו שאמר כיון שאמר דוד לבנות הבית ואמר הקב''ה לו לא אתה תבנה הבית כי אם בנך מספר והולך היאך זימן לו לבנות הבנין :
<b style="color: gray;">מצודת ציון</b> <b>ומטבחת ומכון .</b> ובשמואל ב' נאמר ומבטח ומברותי ובשני השמות היו נקראות וכמוהו רבים במקרא :
<b style="color: gray;">רלב"ג</b> <b>ומטבחת ומכון ערי הדרעזר .</b> כבר אמר תמורת זה בספר ( ש''ב ח' ח' ) ומבטח ומברתי והנה היו לאלו העירות שני שמות . והנה באר בזה המקום כי מהנחשת ההוא עשה שלמה ים הנחשבת ועמודי הנחשת שהיה שם האחד יכין ושם השני בועז ושאר כלי הנחשבת כמו המכונות והכיורות ושאר מה שהיה שם מהכלים מנחשת :
<h3>{ט}</h3>
וַיִּשְׁמַ֕ע תֹּ֖עוּ מֶ֣לֶךְ חֲמָ֑ת כִּ֚י הִכָּ֣ה דָוִ֔יד אֶת־כָּל־חֵ֖יל הֲדַדְעֶ֥זֶר מֶֽלֶךְ־צוֹבָֽה׃
<h3>{י}</h3>
וַיִּשְׁלַ֣ח אֶת־הֲדֽוֹרָם־בְּנ֣וֹ אֶל־הַמֶּֽלֶךְ־דָּ֠וִיד (לשאול־)[לִשְׁאָל־]ל֨וֹ לְשָׁל֜וֹם וּֽלְבָרֲכ֗וֹ עַל֩ אֲשֶׁ֨ר נִלְחַ֤ם בַּהֲדַדְעֶ֙זֶר֙ וַיַּכֵּ֔הוּ כִּי־אִ֛ישׁ מִלְחֲמ֥וֹת תֹּ֖עוּ הָיָ֣ה הֲדַדְעָ֑זֶר וְכֹ֗ל כְּלֵ֛י זָהָ֥ב וָכֶ֖סֶף וּנְחֹֽשֶׁת׃
<b style="color: gray;">רש"י</b> <b>כי איש מלחמות תעו .</b> בעל מחלוקתו היה וכן מוכיח למעלה ויך דוד את הדרעזר וכי מה עניין להם לחמת לערוך בו מלחמה אלא הדרעזר מלך צובה הלך להלחם על תעו מלך חמת בחמת ובעוד כן בא דוד עליו והכהו וכל כלי זהב וכסף ונחשת הביא לדוד וכן ( בשמואל ב' ח' ) ובידו היה כלי כסף וכלי זהב וכלי נחשת :
<b style="color: gray;">מצודת דוד</b> <b>כי איש מלחמות .</b> הדרעזר היה שונא ואיש מלחמה עם תועו : <b>וכל כלי זהב .</b> ר''ל כל מה שהיו מזומנים בידו :
<b style="color: gray;">רלב"ג</b> <b>רישלח את הדורם בנו .</b> והנה נקרא שמו בספר שמואל יורם :
<h3>{יא}</h3>
גַּם־אֹתָ֗ם הִקְדִּ֞ישׁ הַמֶּ֤לֶךְ דָּוִיד֙ לַיהוָ֔ה עִם־הַכֶּ֙סֶף֙ וְהַזָּהָ֔ב אֲשֶׁ֥ר נָשָׂ֖א מִכָּל־הַגּוֹיִ֑ם מֵֽאֱד֤וֹם וּמִמּוֹאָב֙ וּמִבְּנֵ֣י עַמּ֔וֹן וּמִפְּלִשְׁתִּ֖ים וּמֵֽעֲמָלֵֽק׃
<b style="color: gray;">מצודת דוד</b> <b>גם אותם .</b> מה שהביאו לו למנחה הקדיש עם השלל אשר לקח בעצמו מכל הגוים והם אדום וכו' :
<b style="color: gray;">מצודת ציון</b> <b>נשא .</b> נטל ולקח :
<b style="color: gray;">רלב"ג</b> <b>מאדום וממואב .</b> והנה בספר שמואל אמר מארם והנה קצר זכרון ארם בזה המקום :
<h3>{יב}</h3>
וְאַבְשַׁ֣י בֶּן־צְרוּיָ֗ה הִכָּ֤ה אֶת־אֱדוֹם֙ בְּגֵ֣יא הַמֶּ֔לַח שְׁמוֹנָ֥ה עָשָׂ֖ר אָֽלֶף׃
<b style="color: gray;">מצודת דוד</b> <b>ואבשי וכו' .</b> ובשמואל ב' נאמר שדוד הכה בם כי כל נצחון המלחמה נקרא ע''ש המלך ובתהלים נאמר שיואב הכה בהם וארז''ל שב' מלחמות היו ולא זהו האמור כאן :
<h3>{יג}</h3>
וַיָּ֤שֶׂם בֶּֽאֱדוֹם֙ נְצִיבִ֔ים וַיִּהְי֥וּ כָל־אֱד֖וֹם עֲבָדִ֣ים לְדָוִ֑יד וַיּ֤וֹשַׁע יְהוָה֙ אֶת־דָּוִ֔יד בְּכֹ֖ל אֲשֶׁ֥ר הָלָֽךְ׃
<b style="color: gray;">רש"י</b> <b>וישם באדום נציבים .</b> שלטונים שלא רצה להמליך עליהם מלך :
<h3>{יד}</h3>
וַיִּמְלֹ֥ךְ דָּוִ֖יד עַל־כָּל־יִשְׂרָאֵ֑ל וַיְהִ֗י עֹשֶׂ֛ה מִשְׁפָּ֥ט וּצְדָקָ֖ה לְכָל־עַמּֽוֹ׃
<b style="color: gray;">רש"י</b> <b>משפט וצדקה .</b> משך עצמו מלהלחם עוד ומלצאת ולבא עוד במלחמה והיה יושב ושופט תמיד ישראל בצדקה :
<b style="color: gray;">מצודת דוד</b> <b>משפט .</b> בין איש לאחיו : <b>וצדקה .</b> נתן משלו צדקה לכל עמו הנצרכים לקבל צדקה :
<h3>{טו}</h3>
וְיוֹאָ֥ב בֶּן־צְרוּיָ֖ה עַל־הַצָּבָ֑א וִיהוֹשָׁפָ֥ט בֶּן־אֲחִיל֖וּד מַזְכִּֽיר׃
<b style="color: gray;">רש"י</b> <b>ויואב וגו' .</b> על הצבא . לפי שמשך ידו מלצאת עוד בצבא הניח יואב על הצבא להלחם כל מלחמתו כל זה מוסב על עשה משפט וצדקה ומה שהפסיק ויואב על הצבא משום הכי הוצרך שלא תאמר הואיל ודוד עשה משפט אם כן לא היו ישראל עוד נלחמים לכך נאמר ויואב על הצבא : <b>מזכיר .</b> חוזר לראש שהיה מזכיר איזה דין בא לפני המלך תחלה דוגמא להביא את ספר הזכרונות דברי הימים ( אסתר ו' א' ) :
<b style="color: gray;">מצודת דוד</b> <b>על הצבא .</b> היה שר על קבוצת החיל : <b>מזכיר .</b> היה ממונה על ספר הזכרונות :
<h3>{טז}</h3>
וְצָד֧וֹק בֶּן־אֲחִיט֛וּב וַאֲבִימֶ֥לֶךְ בֶּן־אֶבְיָתָ֖ר כֹּהֲנִ֑ים וְשַׁוְשָׁ֖א סוֹפֵֽר׃
<b style="color: gray;">רש"י</b> <b>ושושא סופר .</b> אחילוד מזכיר ושושא כותב על ידו :
<b style="color: gray;">מצודת דוד</b> <b>כהנים .</b> ר''ל שרי הכהנים צדוק היה משיח מלחמה ואבימלך סגן ולא חשב את אביתר לכ''ג כי לא הועמד עתה כ''א מאז מלך על יהודה אבל יואב עם כי היה שר צבא מאז מ''מ נעשה עתה שר צבא של כל ישראל או על שחזר דוד והעמיד את צדוק לכ''ג לזה לא חשב את אביתר כי לא היה דבר המתקיים :
<b style="color: gray;">מצודת ציון</b> <b>ואבימלך .</b> הוא אחימלך הנזכר בשמואל ב' : <b>הכרתי והפלתי .</b> ת''י קשתיא וקלעיא :
<b style="color: gray;">רלב"ג</b> <b>ושושא סופר .</b> ובספר שמואל כתוב ושריא והנה היו ו שני שמות :
<h3>{יז}</h3>
וּבְנָיָ֙הוּ֙ בֶּן־יְה֣וֹיָדָ֔ע עַל־הַכְּרֵתִ֖י וְהַפְּלֵתִ֑י וּבְנֵי־דָוִ֥יד הָרִאשֹׁנִ֖ים לְיַ֥ד הַמֶּֽלֶךְ׃
<b style="color: gray;">רש"י</b> <b>על הכרתי והפלתי .</b> פתרונו אומות היו כדכתיב ( צפניה ב' ) הוי גוי כרתים ומאומותם היו עם דוד אנשים גבורי חיל ובניהו עליהם ודוגמא ( בשמואל ב' טו ) וכל עבדיו עוברים על ידו וכל הכרתי וכל הפלתי וכל הגתים וגומר : <b>ובני דוד הראשונים ליד המלך .</b> פתרונו ובני דוד היו תמיד ראשוני' אצל המלך לעשות כל צרכו :
<b style="color: gray;">מצודת דוד</b> <b>הראשונים .</b> הם היו ראשונים למקום המלך ועל פיהם נעשה הכל :
<b style="color: gray;">רלב"ג</b> <b>ובניהו בן יהוידע על הכרתי והפלתי .</b> ובספר שמואל כתוב ובניהו בן יהוידע והכרתי והפלתי והכונה בזה אחת כי הוא היה על שתי המשפחות האלו שהיו מהם סנהדרין : <b>ובני דוד הראשונים ליד המלך .</b> בספר שמואל כתוב ובני דוד כהנים היו . והכונה אחת כי הם היו הראשונים אשר נתן להם המלך שררה שיהיה להם יד המלך וכחו והנה הרצון בכהנים שרים כמו שבארנו שם :
<h2>דברי הימים א פרק-יט</h2>
<h3>{א}</h3>
וַיְהִי֙ אַחֲרֵי־כֵ֔ן וַיָּ֕מָת נָחָ֖שׁ מֶ֣לֶךְ בְּנֵי־עַמּ֑וֹן וַיִּמְלֹ֥ךְ בְּנ֖וֹ תַּחְתָּֽיו׃
<h3>{ב}</h3>
וַיֹּ֨אמֶר דָּוִ֜יד אֶֽעֱשֶׂה־חֶ֣סֶד ׀ עִם־חָנ֣וּן בֶּן־נָחָ֗שׁ כִּֽי־עָשָׂ֨ה אָבִ֤יו עִמִּי֙ חֶ֔סֶד וַיִּשְׁלַ֥ח דָּוִ֛יד מַלְאָכִ֖ים לְנַחֲמ֣וֹ עַל־אָבִ֑יו וַיָּבֹאוּ֩ עַבְדֵ֨י דָוִ֜יד אֶל־אֶ֧רֶץ בְּנֵי־עַמּ֛וֹן אֶל־חָנ֖וּן לְנַחֲמֽוֹ׃
<b style="color: gray;">רש"י</b> <b>כי עשה אביו עמי חסד .</b> לקח דוד אביו ואמו ואחיו ובית אביו והושיבם במחוז מלך מואב כדכתיב ( ש''א כ''ב ) וילך דויד משם מצפה מואב ויאמר אל מלך מואב יצא נא אבי ואמי אתכם וגו' ובאו בני מואב והרגום כולם חוץ מאליהו אחי דוד שברח לארץ בני עמון וקבלו נחש מלך בני עמון שהרי לא נזכרו עוד חוץ מאליהו שכתוב במחלקות בנשיאים ליהודה אליהו מאחי דוד ( לקמן א' כ''ז ) וזהו אשר עשה אביו עמי חסד ועל פי אותה איבה הכה דוד את מואב והתעולל בהם יותר מיתר אויביו דכתיב ( בשמואל ב' ח' ) ויך דוד את מואב וגו' :
<b style="color: gray;">מצודת דוד</b> <b>כי עשה וכו' .</b> ארז''ל שהחסד היה שהחיה את אחיו אשר ברח אלי מאת מלך מואב כשהמית את אביו וביתו אחר שהוליכם אליו מן מערת עדולם כמ''ש בשמואל א' :
<h3>{ג}</h3>
וַיֹּאמְרוּ֩ שָׂרֵ֨י בְנֵי־עַמּ֜וֹן לְחָנ֗וּן הַֽמְכַבֵּ֨ד דָּוִ֤יד אֶת־אָבִ֙יךָ֙ בְּעֵינֶ֔יךָ כִּֽי־שָׁלַ֥ח לְךָ֖ מְנַחֲמִ֑ים הֲלֹ֡א בַּ֠עֲבוּר לַחְקֹ֨ר וְלַהֲפֹ֤ךְ וּלְרַגֵּל֙ הָאָ֔רֶץ בָּ֥אוּ עֲבָדָ֖יו אֵלֶֽיךָ׃
<b style="color: gray;">רש"י</b> <b>המכבד דוד את אביך בעיניך .</b> והלא כתוב בתורתם לא תדרוש שלומם וטובתם ( דברים כג ) וסבור אתה שמניח מצות אלהיו ובא לדרוש שלומך ולכבוד אביך שלח לך מנחמים הלא בעבור לחקור וגו' :
<b style="color: gray;">מצודת דוד</b> <b>המכבד דוד את אביך בעיניך .</b> וכי סבור אתה שדוד מכבד את אביך בעיניך על כי שלח לך מנחמים : <b>הלא .</b> באמת לא שלח כ''א לרגל הארץ :
<b style="color: gray;">מצודת ציון</b> <b>לחקור .</b> מל' חקירה וחפוש : <b>ולהפוך .</b> ת''י ולמבדק כי הבודק דבר מה מהפכה מעבר אל עבר : <b>ולרגל .</b> גם הוא ענין חקירה וחפוש :
<h3>{ד}</h3>
וַיִּקַּ֨ח חָנ֜וּן אֶת־עַבְדֵ֤י דָוִיד֙ וַֽיְגַלְּחֵ֔ם וַיִּכְרֹ֧ת אֶת־מַדְוֵיהֶ֛ם בַּחֵ֖צִי עַד־הַמִּפְשָׂעָ֑ה וַֽיְשַׁלְּחֵֽם׃
<b style="color: gray;">רש"י</b> <b>מדויהם .</b> כמו מדו בד ( ויקרא ו' ) : <b>בחצי עד המפשעה .</b> עד ערותן פנים ואחור ( ובשמואל ב' ט' ) כתיב שתותיהם עד ערותן כמו חשופי שת ערות מצרים ( ישעיה כ' ) :
<b style="color: gray;">מצודת דוד</b> <b>בחצי .</b> במחצית ארכם והוא עד המפשעה :
<b style="color: gray;">מצודת ציון</b> <b>מדויהם .</b> מלבושיהם כמו וילבש שאול וכו' מדיו ( ש''א וז ) : <b>המפשעה .</b> כמו המפסעה בסמ''ך והוא מלשון פסיעה ור''ל הרגלים שפוסעים בהם והוא כינוי לעגבות שהיא ברגלים ממעל ושמה יכלה חצי המלבוש :
<b style="color: gray;">רלב"ג</b> <b>עד המפשעה .</b> ובספר שמואל ( ב' י' ) עד שתותיהם . והכונה אחת והנה הרצון במפשעה העגבות שבהם הפרק אשר בו תהיה תנועת האדם בלכתו ופסיעתו :
<h3>{ה}</h3>
וַיֵּלְכוּ֩ וַיַּגִּ֨ידוּ לְדָוִ֤יד עַל־הָֽאֲנָשִׁים֙ וַיִּשְׁלַ֣ח לִקְרָאתָ֔ם כִּי־הָי֥וּ הָאֲנָשִׁ֖ים נִכְלָמִ֣ים מְאֹ֑ד וַיֹּ֤אמֶר הַמֶּ֙לֶךְ֙ שְׁב֣וּ בִֽירֵח֔וֹ עַ֛ד אֲשֶׁר־יְצַמַּ֥ח זְקַנְכֶ֖ם וְשַׁבְתֶּֽם׃
<b style="color: gray;">מצודת דוד</b> <b>וילכו .</b> שלוחיהם : <b>על האנשים .</b> בעבור מקרה האנשים : <b>וישלח לקראתם .</b> לאמר להם לשבת ביריחו האמור בסוף המקרא והפסוק לומר הסיבה למה לא באו למלך ואמר כי היו נכלמים ולכן שלח לקראתם : <b>ושבתם .</b> לביתכם :
<b style="color: gray;">מצודת ציון</b> <b>יצמח .</b> יגדל :
<h3>{ו}</h3>
וַיִּרְאוּ֙ בְּנֵ֣י עַמּ֔וֹן כִּ֥י הִֽתְבָּאֲשׁ֖וּ עִם־דָּוִ֑יד וַיִּשְׁלַ֣ח חָ֠נוּן וּבְנֵ֨י עַמּ֜וֹן אֶ֣לֶף כִּכַּר־כֶּ֗סֶף לִשְׂכֹּ֣ר לָ֠הֶם מִן־אֲרַ֨ם נַהֲרַ֜יִם וּמִן־אֲרַ֤ם מַעֲכָה֙ וּמִצּוֹבָ֔ה רֶ֖כֶב וּפָרָשִֽׁים׃
<b style="color: gray;">רש"י</b> <b>מן ארם נהרים ומן ארם מעכה .</b> ארמים הרבה היו וזהו ארם מעכה ארם היושבים במעכה ומן ארמים יושבים על נהר פרת וארם צובה וארם סתם הוא ועיקר האומה וכן עמונים היושבים בעמון קרוים עמונים ועיקר האומה בשאר מקומות וכן בני עשו בארץ שעיר באדום :
<b style="color: gray;">מצודת דוד</b> <b>כי התבאשו .</b> התעיבו את עצמם בעיני דוד כדבר הנבאש ולזה פחדו מן המלחמה :
<h3>{ז}</h3>
וַיִּשְׂכְּר֣וּ לָהֶ֡ם שְׁנַיִם֩ וּשְׁלֹשִׁ֨ים אֶ֜לֶף רֶ֗כֶב וְאֶת־מֶ֤לֶךְ מַעֲכָה֙ וְאֶת־עַמּ֔וֹ וַיָּבֹ֕אוּ וַֽיַּחֲנ֖וּ לִפְנֵ֣י מֵידְבָ֑א וּבְנֵ֣י עַמּ֗וֹן נֶאֶסְפוּ֙ מֵעָ֣רֵיהֶ֔ם וַיָּבֹ֖אוּ לַמִּלְחָמָֽה׃
<h3>{ח}</h3>
וַיִּשְׁמַ֖ע דָּוִ֑יד וַיִּשְׁלַח֙ אֶת־יוֹאָ֔ב וְאֵ֥ת כָּל־צָבָ֖א הַגִּבּוֹרִֽים׃
<h3>{ט}</h3>
וַיֵּצְאוּ֙ בְּנֵ֣י עַמּ֔וֹן וַיַּֽעַרְכ֥וּ מִלְחָמָ֖ה פֶּ֣תַח הָעִ֑יר וְהַמְּלָכִ֣ים אֲשֶׁר־בָּ֔אוּ לְבַדָּ֖ם בַּשָּׂדֶֽה׃
<b style="color: gray;">רש"י</b> <b>לבדם בשדה .</b> חלקו חיילותם לשתי מערכות בני עמון במערכה אחת פתח העיר כנגד כל ישראל והמלכים אשר עמהם במערכה אחרות לבדם בשדה מאחור לישראל :
<b style="color: gray;">מצודת דוד</b> <b>פתח העיר .</b> מול פתח שער עירם :
<b style="color: gray;">רלב"ג</b> <b>והמלכים אשר באו לבדם בשדה .</b> כבר באר בספר שמואל כי אלו המלכים היו איש טוב ומעכה והנה עשו זה על צד התחבולה כדי שתהיה המלחמה לישראל פנים ואחור :
<h3>{י}</h3>
וַיַּ֣רְא יוֹאָ֗ב כִּֽי־הָיְתָ֧ה פְנֵי־הַמִּלְחָמָ֛ה אֵלָ֖יו פָּנִ֣ים וְאָח֑וֹר וַיִּבְחַ֗ר מִכָּל־בָּחוּר֙ בְּיִשְׂרָאֵ֔ל וַֽיַּעֲרֹ֖ךְ לִקְרַ֥את אֲרָֽם׃
<b style="color: gray;">מצודת דוד</b> <b>פני המלחמה .</b> פני אנשי המלחמה :
<h3>{יא}</h3>
וְאֵת֙ יֶ֣תֶר הָעָ֔ם נָתַ֕ן בְּיַ֖ד אַבְשַׁ֣י אָחִ֑יו וַיַּ֣עַרְכ֔וּ לִקְרַ֖את בְּנֵ֥י עַמּֽוֹן׃
<b style="color: gray;">רש"י</b> <b>ביד אבשי .</b> לאבישי שכל דברי הימים כתיב אבשי וגם אבשי קרינן לבד מאלו שנים שיצאו מן הכלל על פי המסורה ולכך בכל הספר הזה אבשי שכל הספר הזה נכתב בשביל כבודו של דוד ואין זה כבודו שיקראו לבן אחותו אבישי דמשמע גם אני חשוב כדוד כי אבי הוא ישי לכך בכל הספר הזה אבשי ובכל ספר שמואל אבישי לבד חד אבשי ואת יתר העם נתן ביד אבשי ועל פי המסורה שהרי כן הוא שהיה ישי אבי אמו צרויה שהיא היתה אמו :
<h3>{יב}</h3>
וַיֹּ֗אמֶר אִם־תֶּחֱזַ֤ק מִמֶּ֙נִּי֙ אֲרָ֔ם וְהָיִ֥יתָ לִּ֖י לִתְשׁוּעָ֑ה וְאִם־בְּנֵ֥י עַמּ֛וֹן יֶֽחֶזְק֥וּ מִמְּךָ֖ וְהוֹשַׁעְתִּֽיךָ׃
<h3>{יג}</h3>
חֲזַ֤ק וְנִֽתְחַזְּקָה֙ בְּעַד־עַמֵּ֔נוּ וּבְעַ֖ד עָרֵ֣י אֱלֹהֵ֑ינוּ וַֽיהוָ֔ה הַטּ֥וֹב בְּעֵינָ֖יו יַעֲשֶֽׂה׃
<b style="color: gray;">מצודת דוד</b> <b>חזק ונתחזקה .</b> חזק אתה והעם אשר עמך וגם אנו נתחזק : <b>בעד עמנו .</b> שלא ילכו בשבי : <b>ובעד ערי אלהינו .</b> שלא יכבשום האויב : <b>וה' הטוב וכו' .</b> ר''ל ואם בכל ההתחזקות לא נועיל יעשה ה' הטוב בעיניו ונקבל באהבה :
<h3>{יד}</h3>
וַיִּגַּ֨שׁ יוֹאָ֜ב וְהָעָ֧ם אֲשֶׁר־עִמּ֛וֹ לִפְנֵ֥י אֲרָ֖ם לַמִּלְחָמָ֑ה וַיָּנ֖וּסוּ מִפָּנָֽיו׃
<h3>{טו}</h3>
וּבְנֵ֨י עַמּ֤וֹן רָאוּ֙ כִּי־נָ֣ס אֲרָ֔ם וַיָּנ֣וּסוּ גַם־הֵ֗ם מִפְּנֵי֙ אַבְשַׁ֣י אָחִ֔יו וַיָּבֹ֖אוּ הָעִ֑ירָה וַיָּבֹ֥א יוֹאָ֖ב יְרוּשָׁלִָֽם׃
<h3>{טז}</h3>
וַיַּ֣רְא אֲרָ֗ם כִּ֣י נִגְּפוּ֮ לִפְנֵ֣י יִשְׂרָאֵל֒ וַֽיִּשְׁלְחוּ֙ מַלְאָכִ֔ים וַיּוֹצִ֣יאוּ אֶת־אֲרָ֔ם אֲשֶׁ֖ר מֵעֵ֣בֶר הַנָּהָ֑ר וְשׁוֹפַ֛ךְ שַׂר־צְבָ֥א הֲדַדְעֶ֖זֶר לִפְנֵיהֶֽם׃
<b style="color: gray;">רש"י</b> <b>ושופך שר צבא .</b> ( ובשמואל כ''ט ) כתיב ושובך שר צבא פירשו רבותינו בסוטה שובך שהוא גבוה כשובך שופך שהיה שופך דמים כמים :
<b style="color: gray;">רלב"ג</b> <b>ושופך .</b> ובספר שמואל קרא שמו שובך והנה היו לו שני שמות :
<h3>{יז}</h3>
וַיֻּגַּ֣ד לְדָוִ֗יד וַיֶּאֱסֹ֤ף אֶת־כָּל־יִשְׂרָאֵל֙ וַיַּעֲבֹ֣ר הַיַּרְדֵּ֔ן וַיָּבֹ֣א אֲלֵהֶ֔ם וַֽיַּעֲרֹ֖ךְ אֲלֵהֶ֑ם וַיַּעֲרֹ֨ךְ דָּוִ֜יד לִקְרַ֤את אֲרָם֙ מִלְחָמָ֔ה וַיִּֽלָּחֲמ֖וּ עִמּֽוֹ׃
<b style="color: gray;">מצודת דוד</b> <b>ויערוך אליהם .</b> הכין עצמו לערוך אליהם מלחמה :
<h3>{יח}</h3>
וַיָּ֣נָס אֲרָם֮ מִלִּפְנֵ֣י יִשְׂרָאֵל֒ וַיַּהֲרֹ֨ג דָּוִ֜יד מֵאֲרָ֗ם שִׁבְעַ֤ת אֲלָפִים֙ רֶ֔כֶב וְאַרְבָּעִ֥ים אֶ֖לֶף אִ֣ישׁ רַגְלִ֑י וְאֵ֛ת שׁוֹפַ֥ךְ שַֽׂר־הַצָּבָ֖א הֵמִֽית׃
<b style="color: gray;">מצודת דוד</b> <b>שבעת אלפים .</b> ובשמואל ב' לא חשב כ''א החשובים שבהם אף לא זכר שם אנשי רגלי וזכר הפרשים ולא זכרם הנה ומה שמקרא אחד סותר גלה השני וכמוהו רבים במקרא :
<b style="color: gray;">רלב"ג</b> <b>שבעת אלפים רכב .</b> ובספר שמואל כתוב שבע מאות רכב ושם כתוב וארבעים אלף פרשים ובספר זה כתוב וארבעים אלף אי רגלי ואפשר שנאמר שכבר יותר זה הספק כשנאמר שכבר רצה באמרו שהרג שבעת אלפים רכב שכבר הרג הפרשים אשר בשבעת אלפים רכב וידמה שהם היו ארבעים אלף ולא הרג מהרכב כי אם שבע מאות והנה זכר בזה המקום שהרג ארבעים אלף איש רגלי והשמיט זכרו בספר שמואל :
<h3>{יט}</h3>
וַיִּרְא֞וּ עַבְדֵ֣י הֲדַדְעֶ֗זֶר כִּ֤י נִגְּפוּ֙ לִפְנֵ֣י יִשְׂרָאֵ֔ל וַיַּשְׁלִ֥ימוּ עִם־דָּוִ֖יד וַיַּֽעַבְדֻ֑הוּ וְלֹא־אָבָ֣ה אֲרָ֔ם לְהוֹשִׁ֥יעַ אֶת־בְּנֵי־עַמּ֖וֹן עֽוֹד׃
<b style="color: gray;">מצודת דוד</b> <b>וישלימו .</b> עשו שלום : <b>לא אבה .</b> לא רצה עוד להושיע וכו' :
<h2>דברי הימים א פרק-כ</h2>
<h3>{א}</h3>
וַיְהִ֡י לְעֵת֩ תְּשׁוּבַ֨ת הַשָּׁנָ֜ה לְעֵ֣ת ׀ צֵ֣את הַמְּלָכִ֗ים וַיִּנְהַ֣ג יוֹאָב֩ אֶת־חֵ֨יל הַצָּבָ֜א וַיַּשְׁחֵ֣ת ׀ אֶת־אֶ֣רֶץ בְּנֵֽי־עַמּ֗וֹן וַיָּבֹא֙ וַיָּ֣צַר אֶת־רַבָּ֔ה וְדָוִ֖יד יֹשֵׁ֣ב בִּירֽוּשָׁלִָ֑ם וַיַּ֥ךְ יוֹאָ֛ב אֶת־רַבָּ֖ה וַיֶּֽהֶרְסֶֽהָ׃
<b style="color: gray;">רש"י</b> <b>ויהי לעת תשובת השנה .</b> כשהעשבים בשדה להאכיל הסוסים : <b>ובה אבן יקרה .</b> בעטרה : <b>ותהי על ראש דויד .</b> יש מפרשים על ראש דוד ממש ויש לתמוה היאך ראשו סובלת ורבותינו פירשו אבן שואבת היתה בה ושמעתי בנרבונא כי מנהג בארץ ישמעאל שתולין כתר של מלך מלמעלה על ראשו והוא יושב כנגדה מלמטה תחתיה על כסא ומה שכתוב ותהי על ראש דוד שנראית כמו על ראשו :
<b style="color: gray;">מצודת דוד</b> <b>תשובת השנה .</b> ר''ל בעת תשובת השמש אל הנקודה ההיא בעצמה שהיתה בה בעת צאת המלכים בשנה העברה להלחם בישראל ולעזור לבני עמון כמ''ש למעלה :
<b style="color: gray;">מצודת ציון</b> <b>ויצר .</b> מלשון מצור :
<b style="color: gray;">רלב"ג</b> <b>ויך יואב את רבה ויהרסה .</b> כבר נתבאר ( בספר שמואל ב' י''ב כ''ז ) שכבר שלח יואב לדוד שהוא לכד את עיר המים שיבא דוד עם יתר העם ללכוד העיר כדי שלא יהיה נקרא שם יואב בכבוש העיר הזאת :
<h3>{ב}</h3>
וַיִּקַּ֣ח דָּוִ֣יד אֶת־עֲטֶֽרֶת־מַלְכָּם֩ מֵעַ֨ל רֹאשׁ֜וֹ וַֽיִּמְצָאָ֣הּ ׀ מִשְׁקַ֣ל כִּכַּר־זָהָ֗ב וּבָהּ֙ אֶ֣בֶן יְקָרָ֔ה וַתְּהִ֖י עַל־רֹ֣אשׁ דָּוִ֑יד וּשְׁלַ֥ל הָעִ֛יר הוֹצִ֖יא הַרְבֵּ֥ה מְאֹֽד׃
<b style="color: gray;">מצודת דוד</b> <b>ותהי על ראש דויד .</b> למעלה מראשו היתה תלויה כשהוא יושב על הכסא כי איך יסבול על ראשו משא של ככר :
<b style="color: gray;">מצודת ציון</b> <b>מלכם .</b> העבודת כוכבים הקרויה מלכום או כפשוטו : <b>יקרה .</b> חשובה :
<h3>{ג}</h3>
וְאֶת־הָעָ֨ם אֲשֶׁר־בָּ֜הּ הוֹצִ֗יא וַיָּ֨שַׂר בַּמְּגֵרָ֜ה וּבַחֲרִיצֵ֤י הַבַּרְזֶל֙ וּבַמְּגֵר֔וֹת וְכֵן֙ יַעֲשֶׂ֣ה דָוִ֔יד לְכֹ֖ל עָרֵ֣י בְנֵי־עַמּ֑וֹן וַיָּ֧שָׁב דָּוִ֛יד וְכָל־הָעָ֖ם יְרוּשָׁלִָֽם׃
<b style="color: gray;">מצודת ציון</b> <b>וישר .</b> כלי המלא פגימות אשר יכרתו בו העצים קרוי משור כמו אם יתגדל המשור ( ישעיה י ) וע''ש שכורתים בו העצים ע''י גרירה קרוי ג''כ מגרה כמו מגררות במגרה ( מלכים א ז ) והיה די לומר וישר שפירש חתך במשור אבל לתוספות ביאור אמר במגרה וכן רתקו בזיקים ( נחום ג ) : <b>ובחריצי הברזל .</b> כלי ברזל עשוי חריצים כמו כי לא בחרוץ יודש קצח ( ישעיה כח ) : <b>ובמגרות .</b> גם הם כלים מלאים פגימות אבל קטנים הם מן המשור :
<b style="color: gray;">רלב"ג</b> <b>וישר במגרה .</b> אחשוב שהרצון בו שכבד גרר אותם במגרה לחתוך אותם באכזריות ויהיה וישר מענין משר ( ישעיה י' ט''ו ) שהוא מגרה ואף על פי שהם שני שרשים הנה ענינם אחד : <b>ובמגרות .</b> הנה כתוב תמורת זה בספר שמואל ובמגזרות הברזל וידמה שתהיה הכונה אחת ולולא זה כבר יהיה אמרו ובמגרות מותר כי כבר אמר וישר במגרה :
<h3>{ד}</h3>
וַיְהִי֙ אַחֲרֵיכֵ֔ן וַתַּעֲמֹ֧ד מִלְחָמָ֛ה בְּגֶ֖זֶר עִם־פְּלִשְׁתִּ֑ים אָ֣ז הִכָּ֞ה סִבְּכַ֣י הַחֻֽשָׁתִ֗י אֶת־סִפַּ֛י מִילִדֵ֥י הָרְפָאִ֖ים וַיִּכָּנֵֽעוּ׃
<b style="color: gray;">רש"י</b> <b>ויהי אחרי כן ותעמוד מלחמה בגזר .</b> מה שמחוסר כאן בזו הפרשה כתוב בשמואל ( ב' כ''א ) ותהי עוד מלחמה לפלשתים את ישראל וירד דוד ועבדיו עמו וילחמו את הפלשתים ואף זה משום כבודו של דוד לא נכתבה כאן שהרי כתיב שם ויעף דוד וכתיב ( שם ) וישבי בנוב אשר בילידי הרפא עד והוא חגור חדשה ויאמר להכות את דוד ולולי שעזרו אבישי בן צרויה היה נופל בידו של ישבי ולפי אותו גנאי לא כתבו כאן : <b>אז הכה סבכי החשתי את ספי מילידי הרפא .</b> ובשמואל ( שם ) כתיב את סף אשר בילידי הרפא שהיה אחיו של גלית הפלשתי ואחי ישבי בנוב :
<b style="color: gray;">מצודת ציון</b> <b>הרפא .</b> הענקים כמו מיתר הרפאים ( דברים ג ) :
<b style="color: gray;">רלב"ג</b> <b>ותעמד מלחמה בגזר .</b> ובספר ( שמואל ב' כ''א י''ח ) כתוב בנוב וידמה שיהיה לעיר ההיא שני שמות או היו נוב וגזר סמוכים לזה לזה : <b>את ספי מילידי הרפא .</b> ובספר שמואל כתוב את סף והנה היו לו שני שמות :
<h3>{ה}</h3>
וַתְּהִי־ע֥וֹד מִלְחָמָ֖ה אֶת־פְּלִשְׁתִּ֑ים וַיַּ֞ךְ אֶלְחָנָ֣ן בֶּן־(יעור) [יָעִ֗יר] אֶת־לַחְמִי֙ אֲחִי֙ גָּלְיָ֣ת הַגִּתִּ֔י וְעֵ֣ץ חֲנִית֔וֹ כִּמְנ֖וֹר אֹרְגִֽים׃
<b style="color: gray;">רש"י</b> <b>ויך אלחנן בן יעיר .</b> אחד מגבורי דוד היה : <b>את לחמי אחי גלית הגתי ועץ חניתו כמנור אורגים .</b> כאותו עץ עגול שכורכין בו הבגד בשעת האריגה ויונתן תרגם אותו פסוק בשמואל וקטל דוד בן ישי מחי פרוכת בית מקדשא דמבית לחם , ופתרון יעיר כמו יער הלבנון מדה כנגד מדה יבא דוד שאמו אורגת פרוכת לבית המקדש במנור אורגים ויהרוג את גלית שעץ חניתו כמנור אורגי' ולמה קראו אלחנן שחננו ה' ונראה שגלית הגתי אינו גלית הפלשתי אחת ששם קוראו גלית הפלשתי ואחת שהרי למעלה כתיב אז הכה סבכי החשתי את ספי מילידי הרפאים וגם למטה כתוב כן וגם הוא יולד להרפה מכלל שלא מזכיר אף באחי גלית הגתי מילידי הרפה שאינו בנה :
<b style="color: gray;">מצודת דוד</b> <b>ועץ חניתו .</b> הוא בית יד החנית :
<b style="color: gray;">מצודת ציון</b> <b>כמנור אורגים .</b> הוא העץ העגול אשר האורג כורך בו חוטי השתי ובמשנה נקרא כובד ( שבת קג ) :
<h3>{ו}</h3>
וַתְּהִי־ע֥וֹד מִלְחָמָ֖ה בְּגַ֑ת וַיְהִ֣י ׀ אִ֣ישׁ מִדָּ֗ה וְאֶצְבְּעֹתָ֤יו שֵׁשׁ־וָשֵׁשׁ֙ עֶשְׂרִ֣ים וְאַרְבַּ֔ע וְגַם־ה֖וּא נוֹלַ֥ד לְהָרָפָֽא׃
<b style="color: gray;">רש"י</b> <b>ויהי איש מדה .</b> דוגמא אנשי מדות ( במדבר י''ג ) כלומר איש גדול ולפי שהוא גדול כל כך שצריך למדדו קורהו איש מדה : <b>ואצבעותיו שש ושש עשרים וארבע .</b> י''ב בידים וי''ב ברגלים ( ובשמואל ב' כ''א ) אומר עשרים וארבע מספר כלומר זה בצד זה שיכול למנות וגם זה היה כחו שיכול לאחוז החרב בכח גדול בידו ובמסכת ברכות מפרש ל''ל דכתיב שש ושש עשרים וארבע צריכא אי כתב רחמנא שש ושש הוה אמרינן שית דידיה ושית דכרעיה לכך כתיב כ''ד ואי כתיב כ''ד הוה אמרינן שבע בהא וחמש בהא לכך כתב רחמנא שש ושש עשרים וארבע :
<b style="color: gray;">מצודת דוד</b> <b>איש מדה .</b> בעל מדה גדולה וכן אנשי מדות ( במדבר י''ג ) : <b>שש ושש .</b> לכ''א היו שש ולשלא נחשוב שבשתי ידיו וכן בשתי רגליו היו שש ג' לכ''א לזה אמר עשרים וארבע :
<b style="color: gray;">מצודת ציון</b> <b>להרפא .</b> להענקה :
<h3>{ז}</h3>
וַיְחָרֵ֖ף אֶת־יִשְׂרָאֵ֑ל וַיַּכֵּ֙הוּ֙ יְה֣וֹנָתָ֔ן בֶּן־שִׁמְעָ֖א אֲחִ֥י דָוִֽיד׃
<b style="color: gray;">מצודת דוד</b> <b>ויחרף .</b> חרפם בדברים :
<h3>{ח}</h3>
אֵ֛ל נוּלְּד֥וּ לְהָרָפָ֖א בְּגַ֑ת וַיִּפְּל֥וּ בְיַד־דָּוִ֖יד וּבְיַד־עֲבָדָֽיו׃
<b style="color: gray;">מצודת ציון</b> <b>אל נולדו .</b> כמו אלה נולדו וכן כל התועבות האל ( ויקרא י''ח ) :
<b style="color: gray;">רלב"ג</b> <b>אל נולדו .</b> הוא מורכב מבנין פועל ונפעל והרצון בו יולדו או נולדו :
<h2>דברי הימים א פרק-כא</h2>
<h3>{א}</h3>
וַיַּֽעֲמֹ֥ד שָׂטָ֖ן עַל־יִשְׂרָאֵ֑ל וַיָּ֙סֶת֙ אֶת־דָּוִ֔יד לִמְנ֖וֹת אֶת־יִשְׂרָאֵֽל׃
<b style="color: gray;">רש"י</b> <b>ויעמד שטן על ישראל .</b> אע''פ שפרשה זו אינה לכבוד דוד נכתבה כאן משום שנאמר בסוף הפרשה שבנה מזבח וענהו ה' מן השמים וזה כבוד דוד :
<b style="color: gray;">מצודת דוד</b> <b>ויעמד שטן .</b> הוא היצה''ר הנטוע בלב האדם : <b>על ישראל .</b> ר''ל לעשות דבר הרע לישראל :
<b style="color: gray;">מצודת ציון</b> <b>ויסת .</b> ענין פתוי :
<b style="color: gray;">רלב"ג</b> <b>ויעמד שטן על ישראל .</b> בספר ( שמואל ב' כ''ד א' ) כתוב ויוסף את ה' לחרות בישראל והענין אחד :
<h3>{ב}</h3>
וַיֹּ֨אמֶר דָּוִ֤יד אֶל־יוֹאָב֙ וְאֶל־שָׂרֵ֣י הָעָ֔ם לְכ֗וּ סִפְרוּ֙ אֶת־יִשְׂרָאֵ֔ל מִבְּאֵ֥ר שֶׁ֖בַע וְעַד־דָּ֑ן וְהָבִ֣יאוּ אֵלַ֔י וְאֵדְעָ֖ה אֶת־מִסְפָּרָֽם׃
<h3>{ג}</h3>
וַיֹּ֣אמֶר יוֹאָ֗ב יוֹסֵף֩ יְהוָ֨ה עַל־עַמּ֤וֹ ׀ כָּהֵם֙ מֵאָ֣ה פְעָמִ֔ים הֲלֹא֙ אֲדֹנִ֣י הַמֶּ֔לֶךְ כֻּלָּ֥ם לַאדֹנִ֖י לַעֲבָדִ֑ים לָ֣מָּה יְבַקֵּ֥שׁ זֹאת֙ אֲדֹנִ֔י לָ֛מָּה יִהְיֶ֥ה לְאַשְׁמָ֖ה לְיִשְׂרָאֵֽל׃
<b style="color: gray;">מצודת דוד</b> <b>יוסף ה' .</b> על כי היה נראה משאלת המלך אשר יחשוב כי רבים המה ולכן התאוה לדעת מספר' ולזה אמר לו יואב מי יתן ועוד יוסף ה' עליהם כמו שהם עתה ועוד יתכפלו ויחזרו ויתכפלו עד מאה פעמים : <b>הלא וכו' .</b> ר''ל הלא אדוני המלך יודע אשר כולם לאדוני לעבדים ואם עוד יתרבו הנה ברוב עם הדרת מלך וא''כ למה יבקש לדעת מספרם למה יהיה זה סיבה לעשות שממה לישראל כי אין הברכה מצויה אלא בדבר הסמוי מן העין :
<b style="color: gray;">מצודת ציון</b> <b>לאשמה .</b> היא מלשון שממה וכן עדרי הצאן נאשמו ( יואל א ) :
<b style="color: gray;">רלב"ג</b> <b>ויאמר יואב יוסף ה' על עמו כהם וגו' .</b> הנה כבר השמיט מזה המאמר בספר שמואל ( ב' כ''ד ט' ) זכר כי ישראל היה שמונ' מאו' אלף איש שולף חרב ויהודה חמש מאות אלף איש . והנה זכר בזה הספר במה שיבא יואב בן צרויה החל ולא כלה ויהי בזאת קצף גדול בישראל ולא עלה המספר כמספר דברי הימים למלך דוד . ולזה ידמה שנאמר . והוא דרך להתיר הרבה מאלו הספקות כי בספר דברי הימים למלך דוד נכתב לפי מה שאמר לו יואב והוא הוסיף על המספר אך המספר שמצא נכתב בס' שמואל כאשר היה לו כאשר הגיד המספר למלך :
<h3>{ד}</h3>
וּדְבַר־הַמֶּ֖לֶךְ חָזַ֣ק עַל־יוֹאָ֑ב וַיֵּצֵ֣א יוֹאָ֗ב וַיִּתְהַלֵּךְ֙ בְּכָל־יִשְׂרָאֵ֔ל וַיָּבֹ֖א יְרוּשָׁלִָֽם׃
<h3>{ה}</h3>
וַיִּתֵּ֥ן יוֹאָ֛ב אֶת־מִסְפַּ֥ר מִפְקַד־הָעָ֖ם אֶל־דָּוִ֑יד וַיְהִ֣י כָֽל־יִשְׂרָאֵ֡ל אֶ֣לֶף אֲלָפִים֩ וּמֵאָ֨ה אֶ֤לֶף אִישׁ֙ שֹׁ֣לֵֽף חֶ֔רֶב וִֽיהוּדָ֕ה אַרְבַּע֩ מֵא֨וֹת וְשִׁבְעִ֥ים אֶ֛לֶף אִ֖ישׁ שֹׁ֥לֵֽף חָֽרֶב׃
<b style="color: gray;">רש"י</b> <b>מספר מפקד העם .</b> דוגמת וכל פקדיכם לכל מספרכם : <b>ויהי כל ישראל אלף אלפים ומאה אלף .</b> ויהודה ארבע מאות ושבעים אלף . ( ובשמואל ב' כ''ד ) כתיב שמנה מאות אלף ואיש יהודה ה' מאות אלף דמשמע דלא היו מישראל כל כך כאשר נאמר כאן אלא לפי שהקצף היה מאת הקב''ה על דוד לא כתב שם מספר כולם שמנה ואף יואב לא מנה כל השבטים כמו שכתוב כי נתעב דבר המלך את יואב אבל כאן משום כבודו של דוד מזכיר כאן מספר וחשבון שמנה כי זהו כבודו שחיל כבד כזה היה בשבטו וכן מוכיח כמו שפירשתי שאפי' אותו קצת מישראל שמנה לא כתב כל מספרם בשמואל אבל כאן כתב כל אותו מספר שמנה דהא כתיב כאן ויהי כל ישראל ובשמואל לא כתיב כל ובפירוש מוכיח כאן לפנינו כדכתיב יואב בן צרויה החל למנות ולא כלה ויהי בזאת קצף על ישראל ולא עלה המספר כמספר דברי הימים למלך דוד ( לקמן כ''ז כ''ד ) :
<b style="color: gray;">מצודת דוד</b> <b>אלף אלפים .</b> ר''ל אף שיואב נתן למלך מספר מועט האמור בש''ב האמת הוא שהיו אלף אלפים וכו' :
<b style="color: gray;">מצודת ציון</b> <b>מספר מפקד .</b> לתוספת ביאור כפל כמ''ש וכן אדמת עפר ( דניאל י''ב ) :
<h3>{ו}</h3>
וְלֵוִי֙ וּבִנְיָמִ֔ן לֹ֥א פָקַ֖ד בְּתוֹכָ֑ם כִּֽי־נִתְעַ֥ב דְּבַר־הַמֶּ֖לֶךְ אֶת־יוֹאָֽב׃
<b style="color: gray;">רש"י</b> <b>ולוי ובנימן לא פקד בתוכם וגו' .</b> יואב היה יודע שיהיה לאשמה לעם לנגף לפיכך אמר יואב יכול אני להציל שבטים הללו מן המנין לוי אם יאמר דוד למה לא מנית את לוי אשיבנו כי לא התפקדו בתוך בני ישראל ( במדבר ב' ) וכן אומר לבנימין הלא בפלגש בגבעה נגפו ואם יתנגפו עתה מה ישתייר להם :
<b style="color: gray;">מצודת דוד</b> <b>ולוי ובנימן .</b> ר''ל על כי לא פקד ביניהם לוי ובנימין לזה לא עלה החשבון שנתן למלך כמ''ש כאן כי החשבון האמור כאן היה עם לוי ובנימין ( ואף כי לא מנה אותם יתכן שאמר כן באומד הדעת ) : <b>כי נתעב .</b> נתן טעם למה לא פקד את לוי ובנימין ואמר כי דבר המלך היה מאוס בעיני יואב ולזה היה משתמט לומר הלא גם בימי משה לא התפקדו מטה לוי בתוך בני ישראל ובבני בנימין היה כמשתמט לומר די להם מה שנתמעטו בימי פילגש בגבעה :
<h3>{ז}</h3>
וַיֵּ֙רַע֙ בְּעֵינֵ֣י הָאֱלֹהִ֔ים עַל־הַדָּבָ֖ר הַזֶּ֑ה וַיַּ֖ךְ אֶת־יִשְׂרָאֵֽל׃
<b style="color: gray;">מצודת דוד</b> <b>על הדבר הזה .</b> בעבור שנמנו בלא כופר נפש : <b>ויך את ישראל .</b> ר''ל עי''ז בא הנגף כאשר בחר דוד :
<b style="color: gray;">רלב"ג</b> <b>ויך את ישראל .</b> ר''ל אחר שבחר דוד שיפול ביד ה' :
<h3>{ח}</h3>
וַיֹּ֤אמֶר דָּוִיד֙ אֶל־הָ֣אֱלֹהִ֔ים חָטָ֣אתִֽי מְאֹ֔ד אֲשֶׁ֥ר עָשִׂ֖יתִי אֶת־הַדָּבָ֣ר הַזֶּ֑ה וְעַתָּ֗ה הַֽעֲבֶר־נָא֙ אֶת־עֲו֣וֹן עַבְדְּךָ֔ כִּ֥י נִסְכַּ֖לְתִּי מְאֹֽד׃
<b style="color: gray;">רש"י</b> <b>ועתה העבר נא את עוון עבדך .</b> עוון זה מלא בשני ווי''ן כלומר העבר נא על העון המלא שעשיתי וד' מלאים הן בקריאה וזה אחד מהם והשני ( בתהלים נ''א ) הן בעוון חוללתי וכמפורש בויקרא רבה באשה כי תזריע ( פי''ד ע''ש ) אפילו חסיד שבחסידים א''א שלא יהא לו אחד בעבירה בלא נתכוין ( אבא ) והלא לא נתכוין אלא לצורך עצמו והשלישי עוונותיו ילכדנו את הרשע ( משלי ח' ) עוונותיו המרובים והרביעי ( במלכים ב' ז' ) ומצאנו עוון ועתה לכו ונבואה ונגידה בית המלך שאמרו אם לא נלך ונגיד את בית המלך יהיה עוון גדול כי יבואו עליהם אויבים :
<b style="color: gray;">מצודת דוד</b> <b>הדבר הזה .</b> למנותם בלא כופד נפש : <b>העבר נא וכו' .</b> ר''ל לא ימותו לשחת וא''כ ממילא יעבור העון וילך לו הואיל ולא יהיה הנגף : <b>כי נסכלתי מאד .</b> ר''ל הלא אני עשיתי סכלות גדול מאד למנותם בלא כופר נפש ומה פשעו הם שימותו במגפה וכאשר לא ימותו לא ימצא בי עון :
<b style="color: gray;">מצודת ציון</b> <b>נסכלתי .</b> מלשון סכלות ושטות :
<h3>{ט}</h3>
וַיְדַבֵּ֤ר יְהוָה֙ אֶל־גָּ֔ד חֹזֵ֥ה דָוִ֖יד לֵאמֹֽר׃
<b style="color: gray;">מצודת דוד</b> <b>חוזה דוד .</b> כי כל נבואותיו היה לדוד :
<h3>{י}</h3>
לֵךְ֩ וְדִבַּרְתָּ֨ אֶל־דָּוִ֜יד לֵאמֹ֗ר כֹּ֚ה אָמַ֣ר יְהוָ֔ה שָׁל֕וֹשׁ אֲנִ֖י נֹטֶ֣ה עָלֶ֑יךָ בְּחַר־לְךָ֛ אַחַ֥ת מֵהֵ֖נָּה וְאֶֽעֱשֶׂה־לָּֽךְ׃
<b style="color: gray;">מצודת דוד</b> <b>שלוש .</b> ר''ל אחת משלש וכן בשתים תתחתן בי ( ש''א י''ח ) ור''ל באחת משתים :
<h3>{יא}</h3>
וַיָּ֥בֹא גָ֖ד אֶל־דָּוִ֑יד וַיֹּ֥אמֶר ל֛וֹ כֹּֽה־אָמַ֥ר יְהוָ֖ה קַבֶּל־לָֽךְ׃
<h3>{יב}</h3>
אִם־שָׁל֨וֹשׁ שָׁנִ֜ים רָעָ֗ב וְאִם־שְׁלֹשָׁ֨ה חֳדָשִׁ֜ים נִסְפֶּ֥ה מִפְּנֵי־צָרֶיךָ֮ וְחֶ֣רֶב אוֹיְבֶ֣ךָ ׀ לְמַשֶּׂגֶת֒ וְאִם־שְׁלֹ֣שֶׁת יָ֠מִים חֶ֣רֶב יְהוָ֤ה וְדֶ֙בֶר֙ בָּאָ֔רֶץ וּמַלְאַ֣ךְ יְהוָ֔ה מַשְׁחִ֖ית בְּכָל־גְּב֣וּל יִשְׂרָאֵ֑ל וְעַתָּ֣ה רְאֵ֔ה מָֽה־אָשִׁ֥יב אֶת־שֹׁלְחִ֖י דָּבָֽר׃
<b style="color: gray;">מצודת דוד</b> <b>אם שלוש שנים רעב .</b> חמור הנגף הבאה בעבור המנין מבלי כופר : <b>למשגת .</b> להיות משגת אותך : <b>שלשת ימים חרב ה' .</b> ר''ל יקל בדבר להיות זמן מוגבל ובהשגחת המקום : <b>ודבר וכו' .</b> כפל הדבר פעמים ושלש במ''ש כדרך המקרא : <b>ראה .</b> בראיית הלב ובהבנתה : <b>את שלחי .</b> הוא המקום ב''ה :
<b style="color: gray;">מצודת ציון</b> <b>נספה .</b> ענין כליון כמו אסף אסיפם ( ירמיה ח ) :
<b style="color: gray;">רלב"ג</b> <b>אם שלש שנים רעב .</b> ובספר שמואל כתוב אם שבע שנים רעב ולא אשער איך יותר זה הספק אם לא בשנאמר שספרה זאת הנבואה כן בספר דברי הימים למלך דוד וספרה לפי מה שהוא בספר שמואל :
<h3>{יג}</h3>
וַיֹּ֧אמֶר דָּוִ֛יד אֶל־גָּ֖ד צַר־לִ֣י מְאֹ֑ד אֶפְּלָה־נָּ֣א בְיַד־יְהוָ֗ה כִּֽי־רַבִּ֤ים רַחֲמָיו֙ מְאֹ֔ד וּבְיַד־אָדָ֖ם אַל־אֶפֹּֽל׃
<b style="color: gray;">רש"י</b> <b>צר לי מאד .</b> אתה אומר בחר לך הקל שבהם קשה לי וצר לי מאוד עליו משל לאדם שאמרו לו הנך מת ובאיזה קבר רצונך שתקבר אצל אביך או אמך אמר להם אוי לאזנים שכך שומעו' : <b>אפלה נא ביד ה' .</b> בדבר ששוה בכל עשירים ועניים : <b>כי רבים רחמיו .</b> אולי ירחם אבל אויבינו לא ירחמו עלינו :
<b style="color: gray;">מצודת דוד</b> <b>צר לי מאוד .</b> כאומר הלא כולם קשות הם למאד ועכ''ז אפלה ביד ה' זו הדבר כי רחמיו מרובים ורחם ירחם : <b>וביד אדם .</b> כי גם בעבור הרעב יצטרכו לבני אדם והמה לא ירחמו :
<h3>{יד}</h3>
וַיִּתֵּ֧ן יְהוָ֛ה דֶּ֖בֶר בְּיִשְׂרָאֵ֑ל וַיִּפֹּל֙ מִיִּשְׂרָאֵ֔ל שִׁבְעִ֥ים אֶ֖לֶף אִֽישׁ׃
<h3>{טו}</h3>
וַיִּשְׁלַח֩ הָאֱלֹהִ֨ים ׀ מַלְאָ֥ךְ ׀ לִֽירוּשָׁלִַם֮ לְהַשְׁחִיתָהּ֒ וּכְהַשְׁחִ֗ית רָאָ֤ה יְהוָה֙ וַיִּנָּ֣חֶם עַל־הָֽרָעָ֔ה וַיֹּ֨אמֶר לַמַּלְאָ֤ךְ הַמַּשְׁחִית֙ רַ֔ב עַתָּ֖ה הֶ֣רֶף יָדֶ֑ךָ וּמַלְאַ֤ךְ יְהוָה֙ עֹמֵ֔ד עִם־גֹּ֖רֶן אָרְנָ֥ן הַיְבוּסִֽי׃
<b style="color: gray;">מצודת דוד</b> <b>וכהשחית .</b> וכאשר הרבה להשחית ראה ה' בענים וינחם על הרעה : <b>רב עתה .</b> די עתה במה שמתו והרף ידך מלהשחית עוד כזאת כ''א מעט מעט : <b>עם גורן .</b> סמוך לגורן ארנן :
<b style="color: gray;">מצודת ציון</b> <b>הרף .</b> מלשון רפיון :
<h3>{טז}</h3>
וַיִּשָּׂ֨א דָוִ֜יד אֶת־עֵינָ֗יו וַיַּ֞רְא אֶת־מַלְאַ֤ךְ יְהוָה֙ עֹמֵ֗ד בֵּ֤ין הָאָ֙רֶץ֙ וּבֵ֣ין הַשָּׁמַ֔יִם וְחַרְבּ֤וֹ שְׁלוּפָה֙ בְּיָד֔וֹ נְטוּיָ֖ה עַל־יְרוּשָׁלִָ֑ם וַיִּפֹּ֨ל דָּוִ֧יד וְהַזְּקֵנִ֛ים מְכֻסִּ֥ים בַּשַּׂקִּ֖ים עַל־פְּנֵיהֶֽם׃
<b style="color: gray;">רש"י</b> <b>נטויה על ירושלים .</b> ומה שכתוב ( ביהושע ה' ) והנה איש עומד לנגדו וחרבו שלופה בידו וגו' הלנו אתה אם לצרינו יהושע היה עומד ואחוריו כנגד צריו ובא מלאך כנגדו לפיכך תמה ואמר לו הלנו אתה אם לצרינו לעזרינו הואיל ואתה עומד לנגדי או לצרינו לעזור שגם אתה עומד כנגדן אבל כאן כיון שראה החרב של מלאך שהיתה נטויה על ירושלים ידע בעצמו שבא לנגוף את ישראל :
<b style="color: gray;">מצודת דוד</b> <b>בין הארץ וכו' .</b> ר''ל עמד באויר :
<b style="color: gray;">מצודת ציון</b> <b>שלופה .</b> הוצאה מתערה :
<b style="color: gray;">רלב"ג</b> <b>וירא את מלאך ה' עומד וגו' .</b> הנה היה זה על דרך המופת להראות המלאך בזאת התמונה בהקיץ כמו שראה בלשאצר פם ידא דכתבא ( דניאל ה' כ''ד ) וכמו שהראה אלישע לנערו סוסים ורכב אש ( מלכים ב' ו' י''ז ) :
<h3>{יז}</h3>
וַיֹּ֣אמֶר דָּוִ֣יד אֶֽל־הָאֱלֹהִ֡ים הֲלֹא֩ אֲנִ֨י אָמַ֜רְתִּי לִמְנ֣וֹת בָּעָ֗ם וַאֲנִי־ה֤וּא אֲשֶׁר־חָטָ֙אתִי֙ וְהָרֵ֣עַ הֲרֵע֔וֹתִי וְאֵ֥לֶּה הַצֹּ֖אן מֶ֣ה עָשׂ֑וּ יְהוָ֣ה אֱלֹהַ֗י תְּהִ֨י נָ֤א יָֽדְךָ֙ בִּ֚י וּבְבֵ֣ית אָבִ֔י וּֽבְעַמְּךָ֖ לֹ֥א לְמַגֵּפָֽה׃
<b style="color: gray;">רש"י</b> <b>ואלה הצאן מה עשו .</b> שהם כאותן הצאן המובאים לשחיטה שאינן יכולין להנצל משחיטה כי לשחיטה הן עומדים :
<b style="color: gray;">מצודת דוד</b> <b>ואלה הצאן .</b> רצה לומר בני העם : <b>ידך .</b> מכת ידך זו הדבר : <b>לא למגפה .</b> לא תשלוט להביא מגפה :
<h3>{יח}</h3>
וּמַלְאַ֧ךְ יְהוָ֛ה אָמַ֥ר אֶל־גָּ֖ד לֵאמֹ֣ר לְדָוִ֑יד כִּ֣י ׀ יַעֲלֶ֣ה דָוִ֗יד לְהָקִ֤ים מִזְבֵּ֙חַ֙ לַיהוָ֔ה בְּגֹ֖רֶן אָרְנָ֥ן הַיְבֻסִֽי׃
<b style="color: gray;">מצודת דוד</b> <b>כי יעלה דוד .</b> אשר יעלה דוד אל הגורן להקים בה מזבח :
<h3>{יט}</h3>
וַיַּ֤עַל דָּוִיד֙ בִּדְבַר־גָּ֔ד אֲשֶׁ֥ר דִּבֶּ֖ר בְּשֵׁ֥ם יְהוָֽה׃
<h3>{כ}</h3>
וַיָּ֣שָׁב אָרְנָ֗ן וַיַּרְא֙ אֶת־הַמַּלְאָ֔ךְ וְאַרְבַּ֧עַת בָּנָ֛יו עִמּ֖וֹ מִֽתְחַבְּאִ֑ים וְאָרְנָ֖ן דָּ֥שׁ חִטִּֽים׃
<b style="color: gray;">רש"י</b> <b>מתחבאים .</b> מפני המלאך לקיים הפסוק ( ישעיה כ''ז ) לך עמי בא בחדריך וסגור דלתיך בעדיך חבי כמעט רגע עד יעבור זעם ואומר ( שמות י''ב ) ואתם לא תצאו איש מפתח ביתו עד בקר : <b>וארנן דש חטים .</b> לפי שאמר לפנינו והחטים למנחה שלא תתמה וכי היאך היו לשם חטים :
<b style="color: gray;">מצודת דוד</b> <b>וישב ארנן .</b> החזיר פניו : <b>את המלאך .</b> המשחית בעם : <b>וארבעת בניו .</b> אשר היו עמו היו מתחבאים א''ע מפחד המלאך :
<b style="color: gray;">רלב"ג</b> <b>וישב ארנן וירא את המלאך .</b> זה לאות שהוא היה נראה לכל האנשים שם והנה מרוב הפחד היו ארבעת בניו מתחבאים :
<h3>{כא}</h3>
וַיָּבֹ֥א דָוִ֖יד עַד־אָרְנָ֑ן וַיַּבֵּ֤ט אָרְנָן֙ וַיַּ֣רְא אֶת־דָּוִ֔יד וַיֵּצֵא֙ מִן־הַגֹּ֔רֶן וַיִּשְׁתַּ֧חוּ לְדָוִ֛יד אַפַּ֖יִם אָֽרְצָה׃
<b style="color: gray;">מצודת דוד</b> <b>עד ארנן .</b> סמוך אל הגורן :
<h3>{כב}</h3>
וַיֹּ֨אמֶר דָּוִ֜יד אֶל־אָרְנָ֗ן תְּנָה־לִּי֙ מְק֣וֹם הַגֹּ֔רֶן וְאֶבְנֶה־בּ֥וֹ מִזְבֵּ֖חַ לַיהוָ֑ה בְּכֶ֤סֶף מָלֵא֙ תְּנֵ֣הוּ לִ֔י וְתֵעָצַ֥ר הַמַּגֵּפָ֖ה מֵעַ֥ל הָעָֽם׃
<b style="color: gray;">מצודת דוד</b> <b>בכסף מלא .</b> במחיר כסף שלם כל משקלו : <b>ותעצר .</b> כדי שתעצר המגפה :
<b style="color: gray;">מצודת ציון</b> <b>ותעצר .</b> ענין מניעה :
<h3>{כג}</h3>
וַיֹּ֨אמֶר אָרְנָ֤ן אֶל־דָּוִיד֙ קַֽח־לָ֔ךְ וְיַ֛עַשׂ אֲדֹנִ֥י הַמֶּ֖לֶךְ הַטּ֣וֹב בְּעֵינָ֑יו רְאֵה֩ נָתַ֨תִּי הַבָּקָ֜ר לָֽעֹל֗וֹת וְהַמּוֹרִגִּ֧ים לָעֵצִ֛ים וְהַחִטִּ֥ים לַמִּנְחָ֖ה הַכֹּ֥ל נָתָֽתִּי׃
<b style="color: gray;">רש"י</b> <b>והמורגים לעצים .</b> נסרים שדשין בהם התבואה כמו ששנינו בע''ג עזיא דקירקסא דדיישא דישתא דומה למורג חרוץ חדש :
<b style="color: gray;">מצודת דוד</b> <b>קח לך .</b> את הגורן : <b>ויעש .</b> משלי יעשה עולות את הטוב בעיניו ראה וכו' : <b>לעצים .</b> להבעיר האש על המזבח :
<b style="color: gray;">מצודת ציון</b> <b>והמוריגים .</b> כעין לוח עץ ובתחתיתו תחובים אבנים דקים ובו דשים התבואה וכן למורג חרוץ ( ישעיה מא ) :
<b style="color: gray;">רלב"ג</b> <b>ראה נתתי הבקר לעולות וגו' .</b> הנה קצר בזה הספור בספר שמואל ובזה המקום השלים אותו :
<h3>{כד}</h3>
וַיֹּ֨אמֶר הַמֶּ֤לֶךְ דָּוִיד֙ לְאָרְנָ֔ן לֹ֕א כִּֽי־קָנֹ֥ה אֶקְנֶ֖ה בְּכֶ֣סֶף מָלֵ֑א כִּ֠י לֹא־אֶשָּׂ֤א אֲשֶׁר־לְךָ֙ לַיהוָ֔ה וְהַעֲל֥וֹת עוֹלָ֖ה חִנָּֽם׃
<b style="color: gray;">מצודת דוד</b> <b>לא אשא .</b> לא אקח אשר לך לתתם לה' : <b>והעלות .</b> ולהעלות עולה מהדבר הניתן לי בחנם :
<h3>{כה}</h3>
וַיִּתֵּ֥ן דָּוִ֛יד לְאָרְנָ֖ן בַּמָּק֑וֹם שִׁקְלֵ֣י זָהָ֔ב מִשְׁקָ֖ל שֵׁ֥שׁ מֵאֽוֹת׃
<b style="color: gray;">רש"י</b> <b>שקלי זהב משקל שש מאות .</b> ( ובסוף שמואל ) כתיב בכסף שקלים חמשים הא כיצד נטל מכל שבט ושבט חמשים שקלים הרי שש מאות שקלים כדי שיהיה חלק לכל ישראל במזבח :
<b style="color: gray;">מצודת דוד</b> <b>במקום .</b> בעבור כל השדה סביב הגורן :
<b style="color: gray;">רלב"ג</b> <b>ויתן דוד לארנן במקום שקלי זהב משקל שש מאות .</b> כבר זכרנו בספר שמואל כי הגורן והבקר והמוריגים קנה בכסף שקלים חמשים והנה המקום אשר סביב הגורן שנבנה בו בית המקדש קנה כשש מאות שקלי זהב כמו שכתוב בזה המקום ובזה יותר זה הספק :
<h3>{כו}</h3>
וַיִּבֶן֩ שָׁ֨ם דָּוִ֤יד מִזְבֵּ֙חַ֙ לַיהוָ֔ה וַיַּ֥עַל עֹל֖וֹת וּשְׁלָמִ֑ים וַיִּקְרָא֙ אֶל־יְהוָ֔ה וַיַּֽעֲנֵ֤הוּ בָאֵשׁ֙ מִן־הַשָּׁמַ֔יִם עַ֖ל מִזְבַּ֥ח הָעֹלָֽה׃
<b style="color: gray;">מצודת דוד</b> <b>באש .</b> ר''ל העניה היה במה שירדה האש על המזבח :
<b style="color: gray;">מצודת ציון</b> <b>נדנה .</b> הוא נרתק החרב ודוגמתו בגו נדנה ( דניאל ו ) :
<b style="color: gray;">רלב"ג</b> <b>ויענהו באש מן השמים וגו' .</b> אחשב כי הרצון בזה שהוא לא שם אש על המזבח אך התפלל לה' יתברך וענהו באש שהוריד מן השמים לאכול את העולה ואת זבחי השלמים בטעם אמרו והיה האלהים אשר יענה באש ( מלכים א' י''ח כ''ד ) :
<h3>{כז}</h3>
וַיֹּ֤אמֶר יְהוָה֙ לַמַּלְאָ֔ךְ וַיָּ֥שֶׁב חַרְבּ֖וֹ אֶל־נְדָנָֽהּ׃
<b style="color: gray;">רש"י</b> <b>ויאמר ה' למלאך .</b> להשיב חרבו וישב חרבו אל נדנה וכן ויאמר ה' , לדג ויקא את יונה וגו' :
<b style="color: gray;">מצודת דוד</b> <b>ויאמר וכו' .</b> להשיב חרבו וכן עשה וישב חרבו לבל להשחית כלל מעתה :
<b style="color: gray;">רלב"ג</b> <b>נדנה .</b> תיקה . ומזבח העולה שעשה הכל היה בעת ההיא בבמה אשר בגבעון ולא יכול דוד ללכת שם לדרוש אלהים בבמה הגדולה כי נבעת מפני חרב המלאך ולזה מהר דוד לקרא את ה' שם וכאשר ראה כי ענהו ה' יתברך שם אז הכיר וידע כי זה הוא המקום אשר בחר ה' לשום שמו שם ולזה אמר :
<h3>{כח}</h3>
בָּעֵ֣ת הַהִ֔יא בִּרְא֤וֹת דָּוִיד֙ כִּי־עָנָ֣הוּ יְהוָ֔ה בְּגֹ֖רֶן אָרְנָ֣ן הַיְבוּסִ֑י וַיִּזְבַּ֖ח שָֽׁם׃
<b style="color: gray;">רש"י</b> <b>בעת ההיא בראות דויד כי ענהו ה' .</b> פרשה זו לא נכתבה בשמואל ומשום כבוד דוד נכתבה כאן שעשה מזבח וכל פסוקי דפרשה זו דבוק פסוק אל פסוק כאילו כולו פסוק א' :
<b style="color: gray;">מצודת דוד</b> <b>ויזבח .</b> היה רגיל לזבוח שם קרבנותיו :
<h3>{כט}</h3>
וּמִשְׁכַּ֣ן יְ֠הוָה אֲשֶׁר־עָשָׂ֨ה מֹשֶׁ֧ה בַמִּדְבָּ֛ר וּמִזְבַּ֥ח הָעוֹלָ֖ה בָּעֵ֣ת הַהִ֑יא בַּבָּמָ֖ה בְּגִבְעֽוֹן׃
<b style="color: gray;">רש"י</b> <b>ומזבח העולה .</b> של משה עדיין בעת ההיא בבמה אשר בגבעון :
<b style="color: gray;">מצודת דוד</b> <b>בבמה .</b> הבית שעמד בה המשכן והמזבח נקראה במה ע''ש הבמה שעמד בה והיא המזבח :
<h3>{ל}</h3>
וְלֹא־יָכֹ֥ל דָּוִ֛יד לָלֶ֥כֶת לְפָנָ֖יו לִדְרֹ֣שׁ אֱלֹהִ֑ים כִּ֣י נִבְעַ֔ת מִפְּנֵ֕י חֶ֖רֶב מַלְאַ֥ךְ יְהוָֽה׃
<b style="color: gray;">רש"י</b> <b>ולא יכל דויד .</b> אז כשהיה אותו מעשה שצוה לו הקב''ה להעלות קרבן לא היה דוד יכול ללכת לפניו לדרוש אלהים כלומר לפני המזבח אשר בגבעון כי נבעת מפני חרב מלאך ה' והלך דוד כדברי ה' ובנה מזבח וענהו ה' :
<b style="color: gray;">מצודת דוד</b> <b>ולא יכול וכו' .</b> ולזה זבח קרבנותיו על המזבח שעשה בגרן ארנן : <b>כי נבעת .</b> וחש כחו מעתה ללכת לגבעון :
<b style="color: gray;">מצודת ציון</b> <b>נבעת .</b> מל' בעתה וחרדה :
<h2>דברי הימים א פרק-כב</h2>
<h3>{א}</h3>
וַיֹּ֣אמֶר דָּוִ֔יד זֶ֣ה ה֔וּא בֵּ֖ית יְהוָ֣ה הָאֱלֹהִ֑ים וְזֶה־מִּזְבֵּ֥חַ לְעֹלָ֖ה לְיִשְׂרָאֵֽל׃
<b style="color: gray;">רש"י</b> <b>ויאמר דויד זה הוא בית ה' האלהים וזה מזבח לעולה לישראל .</b> מכאן ואילך שכל שמבקש ה' להקריב לו קרבן יצא ויקריב על אותו מזבח :
<b style="color: gray;">מצודת דוד</b> <b>זה הוא וכו' .</b> במקום הזה יבנה הבית : <b>מזבח לעולה .</b> לפי שרוב הקרבנות הקבועים המה עולות לזה נקרא מזבח העולה :
<b style="color: gray;">רלב"ג</b> <b>זה הוא בית ה' האלהים .</b> ר''ל ששם יהיה נבנה בית המקדש וזה המזבח אשר בניתי יהיה מזבח לעולה לישראל :
<h3>{ב}</h3>
וַיֹּ֣אמֶר דָּוִ֔יד לִכְנוֹס֙ אֶת־הַגֵּרִ֔ים אֲשֶׁ֖ר בְּאֶ֣רֶץ יִשְׂרָאֵ֑ל וַיַּעֲמֵ֣ד חֹֽצְבִ֗ים לַחְצוֹב֙ אַבְנֵ֣י גָזִ֔ית לִבְנ֖וֹת בֵּ֥ית הָאֱלֹהִֽים׃
<b style="color: gray;">רש"י</b> <b>לכנוס את הגרים .</b> גרים שנתגיירו שלא רצה להעביד בישראל עבודת פרך וכן מצינו בשלמה למטה ב' ויספר שלמה וגו' ויעש מהם ע' אלף נושא סבל וגו' ועוד כתיב וכל העם הנותר מן החתי וגו' ב' פסוקים ( לקמן כ''א ) ועוד כתיב ומן בני ישראל לא נתן שלמה לעבדים וגו' ( שם ) :
<b style="color: gray;">מצודת דוד</b> <b>את הגרים .</b> הם הגבעונים :
<b style="color: gray;">מצודת ציון</b> <b>חוצבים .</b> כן יקראו כורתי האבנים ממקום גדולם : <b>גזית .</b> היא מל' גזיזה ור''ל כרותות ומסותתות ביושר :
<b style="color: gray;">רלב"ג</b> <b>ויאמר דוד לכנוס את הגרים וגו' .</b> כבר התבאר בספר ( שמואל ב' כ''א ) כי שאול השמיד את הגבעונים מהתיצב בכל גבול ישראל והנה דוד השיבם והכין אותם לעשות מה שיצטרך לבנין בית המקדש והנה העמיד מהם חוצבים לחצוב אבני גזית לבנות בית האלהים וכבר נזכר בספר מלכים כי שלמה שם מהם שבעים אלף נושא סבל ושבעים אלף חוצב בהר :
<h3>{ג}</h3>
וּבַרְזֶ֣ל ׀ לָ֠רֹב לַֽמִּסְמְרִ֞ים לְדַלְת֧וֹת הַשְּׁעָרִ֛ים וְלַֽמְחַבְּר֖וֹת הֵכִ֣ין דָּוִ֑יד וּנְחֹ֥שֶׁת לָרֹ֖ב אֵ֥ין מִשְׁקָֽל׃
<b style="color: gray;">רש"י</b> <b>למסמרים לדלתות השערים .</b> נעג''ל בל''א : <b>ולמחברות .</b> הכין דוד הברזל שמחברין ומחזיקים הדלתות והשערים בהם :
<b style="color: gray;">מצודת דוד</b> <b>למסמרים וכו' .</b> לעשות מסמרים המצטרכים אל הדלתות : <b>ולמחברות .</b> ר''ל לחבר קרש אל קרש : <b>אין משקל .</b> לא היה מאפשר לדעת המשקל לגודל הרבוי :
<b style="color: gray;">מצודת ציון</b> <b>למסמרים .</b> ליתדות :
<b style="color: gray;">רלב"ג</b> <b>ובתל לרב .</b> והכין גם כן דוד ברזל לרוב לעשות מסמרים לחבר בהם חלקי דלתות השערים קצתם עם קצתם ולמחברות לוחות הארזים אשר היה בבנין . והכין עם זה נחשבת לרוב אין משקל :
<h3>{ד}</h3>
וַעֲצֵ֥י אֲרָזִ֖ים לְאֵ֣ין מִסְפָּ֑ר כִּֽי הֵ֠בִיאוּ הַצִּֽידֹנִ֨ים וְהַצֹּרִ֜ים עֲצֵ֧י אֲרָזִ֛ים לָרֹ֖ב לְדָוִֽיד׃
<b style="color: gray;">רש"י</b> <b>והצורים .</b> עם חירם מלך צור :
<b style="color: gray;">רלב"ג</b> <b>ועצי ארזים .</b> גם כן הכין לאין מספר כי הצידונים והצורים הביאו לדוד עצי ארזים לרוב כי הם הבקיאים יותר בזאת המלאכה כמו שזכר שלמה וממלכות חורם היו ומיער הלבנון אשר לו הביאו אלו העצים :
<h3>{ה}</h3>
וַיֹּ֣אמֶר דָּוִ֗יד שְׁלֹמֹ֣ה בְנִי֮ נַ֣עַר וָרָךְ֒ וְהַבַּ֜יִת לִבְנ֣וֹת לַיהוָ֗ה לְהַגְדִּ֨יל ׀ לְמַ֜עְלָה לְשֵׁ֤ם וּלְתִפְאֶ֙רֶת֙ לְכָל־הָ֣אֲרָצ֔וֹת אָכִ֥ינָה נָּ֖א ל֑וֹ וַיָּ֧כֶן דָּוִ֛יד לָרֹ֖ב לִפְנֵ֥י מוֹתֽוֹ׃
<b style="color: gray;">רש"י</b> <b>נער ורך .</b> לפי שאפילו בן מ''ב שנה קרוי נער דכתיב ויהושע בן נון נער לא ימיש וגו' ( שמות ל''ג ) שהרי יהושע לא מלך אחרי משה כי אם כ''ח שנה וחי ק''י שנה נמצא בשנת ל''א שנה כשהיו ישראל במדבר העיד עליו הכתוב ויהושע בן נון נער מאז היה בן מ''ב שנה על כן הוצרך לכתוב רך שלא היה כי אם בן י''ב שנה כשמלך : <b>להגדיל למעלה .</b> גדל מאד שהגביהו שלמה עד מאה ועשרים אמה כדכתיב ( במלכים א' ו' ) והאולם על פני היכל הבית וגו' :
<b style="color: gray;">מצודת דוד</b> <b>נער .</b> בשנים : <b>ורך .</b> מעונג ביותר : <b>והבית לבנות .</b> הבית אשר עליו לבנות לה' מהראוי להגדיל הבנין למעלה להיות לשם וכו' לזה אכינם לו צורך הבנין להקל מעליו :
<b style="color: gray;">רלב"ג</b> <b>ויאמר</b> דוד שלמה בני נעד ודך והבית אשר יש לבנות לה' ראוי שיהיה רב הגדולה כדי שיהיה לשם ולתפארת לכל הארצות ויתישרו כלם מפני זה לעבודת ה' יתברך ולזה הכין דוד לשלמה לפני מותו מה שראוי לזה הבנין :
<h3>{ו}</h3>
וַיִּקְרָ֖א לִשְׁלֹמֹ֣ה בְנ֑וֹ וַיְצַוֵּ֙הוּ֙ לִבְנ֣וֹת בַּ֔יִת לַיהוָ֖ה אֱלֹהֵ֥י יִשְׂרָאֵֽל׃
<h3>{ז}</h3>
וַיֹּ֥אמֶר דָּוִ֖יד לִשְׁלֹמֹ֑ה (בנו) [בְּנִ֕י] אֲנִי֙ הָיָ֣ה עִם־לְבָבִ֔י לִבְנ֣וֹת בַּ֔יִת לְשֵׁ֖ם יְהוָ֥ה אֱלֹהָֽי׃
<h3>{ח}</h3>
וַיְהִ֨י עָלַ֤י דְּבַר־יְהוָה֙ לֵאמֹ֔ר דָּ֤ם לָרֹב֙ שָׁפַ֔כְתָּ וּמִלְחָמ֥וֹת גְּדֹל֖וֹת עָשִׂ֑יתָ לֹֽא־תִבְנֶ֥ה בַ֙יִת֙ לִשְׁמִ֔י כִּ֚י דָּמִ֣ים רַבִּ֔ים שָׁפַ֥כְתָּ אַ֖רְצָה לְפָנָֽי׃
<b style="color: gray;">מצודת דוד</b> <b>דם לרוב שפכת .</b> עם שנלחם מלחמות ה' מ''מ מנעו מבנות את הבית כמו שמנע להניף ברזל על המזבח על שעושים מהם כלי רציחה :
<b style="color: gray;">רלב"ג</b> כי דמים רבים שפכת ארצה לפני . ידמה שלא היה רצון ה' יתברך שיבנהו דוד להגלות לפניו שעתיד ליחרב ואולי יאמרו כי בעון דוד שהרג נפשות רבות מהגוים עשה ה' יתברך כן לבית הזה ולישראל :
<h3>{ט}</h3>
הִנֵּה־בֵ֞ן נוֹלָ֣ד לָ֗ךְ ה֤וּא יִהְיֶה֙ אִ֣ישׁ מְנוּחָ֔ה וַהֲנִח֥וֹתִי ל֛וֹ מִכָּל־אוֹיְבָ֖יו מִסָּבִ֑יב כִּ֤י שְׁלֹמֹה֙ יִהְיֶ֣ה שְׁמ֔וֹ וְשָׁל֥וֹם וָשֶׁ֛קֶט אֶתֵּ֥ן עַל־יִשְׂרָאֵ֖ל בְּיָמָֽיו׃
<b style="color: gray;">מצודת דוד</b> <b>איש מנוחה .</b> יהיה חפצו במנוחה ולא יתגרה במי : <b>והניחותי לו .</b> אתן לו מנוחה מאויביו ולא יתגרה מי בו : <b>ושלום וכו' .</b> זכרון שמו הוא לאות על השלום :
<b style="color: gray;">מצודת ציון</b> <b>ושקט .</b> ענין מנוחה :
<h3>{י}</h3>
הֽוּא־יִבְנֶ֥ה בַ֙יִת֙ לִשְׁמִ֔י וְהוּא֙ יִהְיֶה־לִּ֣י לְבֵ֔ן וַאֲנִי־ל֖וֹ לְאָ֑ב וַהֲכִ֨ינוֹתִ֜י כִּסֵּ֧א מַלְכוּת֛וֹ עַל־יִשְׂרָאֵ֖ל עַד־עוֹלָֽם׃
<b style="color: gray;">מצודת דוד</b> <b>לבן .</b> חביב כבן לאביו : <b>לאב .</b> לחמול עליו כאב על בנו : <b>עד עולם .</b> לזרעו אחריו :
<b style="color: gray;">רלב"ג</b> <b>והוא יהיה לי לבן וגו' .</b> ר''ל כי בהעוותו אוכיחנו בשבט אנשים ובנגעי בני אדם כאשר ייסר איש את בנו וחסדי לא אסיר מעמו :
<h3>{יא}</h3>
עַתָּ֣ה בְנִ֔י יְהִ֥י יְהוָ֖ה עִמָּ֑ךְ וְהִצְלַחְתָּ֗ וּבָנִ֙יתָ֙ בֵּ֚ית יְהוָ֣ה אֱלֹהֶ֔יךָ כַּאֲשֶׁ֖ר דִּבֶּ֥ר עָלֶֽיךָ׃
<h3>{יב}</h3>
אַ֣ךְ יִֽתֶּן־לְּךָ֤ יְהוָה֙ שֵׂ֣כֶל וּבִינָ֔ה וִֽיצַוְּךָ֖ עַל־יִשְׂרָאֵ֑ל וְלִשְׁמ֕וֹר אֶת־תּוֹרַ֖ת יְהוָ֥ה אֱלֹהֶֽיךָ׃
<b style="color: gray;">מצודת דוד</b> <b>ויצוך על ישראל .</b> ר''ל יתן בלבך בינה לדעת לצוות את ישראל את המעשה אשר יעשון ובתת הבינה הרי הוא כאלו הוא מצוך על ישראל : <b>ולשמור .</b> גם יתן לך בינה לשמור את התורה :
<b style="color: gray;">רלב"ג</b> <b>אך יתן לך ה' שכל ובינה ויצוך על ישראל .</b> לשפטם משפט אמת וצוך גם כן לשמור תורת אלהיך ואז תצליח כמו שזכרתי לך ר''ל אם תשמור לעשות כל מצות התורה :
<h3>{יג}</h3>
אָ֣ז תַּצְלִ֔יחַ אִם־תִּשְׁמ֗וֹר לַעֲשׂוֹת֙ אֶת־הַֽחֻקִּ֣ים וְאֶת־הַמִּשְׁפָּטִ֔ים אֲשֶׁ֨ר צִוָּ֧ה יְהוָ֛ה אֶת־מֹשֶׁ֖ה עַל־יִשְׂרָאֵ֑ל חֲזַ֣ק וֶאֱמָ֔ץ אַל־תִּירָ֖א וְאַל־תֵּחָֽת׃
<b style="color: gray;">מצודת דוד</b> <b>אז תצליח וכו' .</b> הוא כמו הפוך כאומר אם תשמור וכו' אז תצליח : <b>חזק ואמץ .</b> בדבר הנהגת המלוכה :
<b style="color: gray;">מצודת ציון</b> <b>ואמץ .</b> גם הוא ענין חוזק : <b>תחת .</b> ענין פחד ושבר כמו אל תערוץ ואל תחת ( יהושע א ) :
<h3>{יד}</h3>
וְהִנֵּ֨ה בְעָנְיִ֜י הֲכִינ֣וֹתִי לְבֵית־יְהוָ֗ה זָהָ֞ב כִּכָּרִ֤ים מֵֽאָה־אֶ֙לֶף֙ וְכֶ֗סֶף אֶ֤לֶף אֲלָפִים֙ כִּכָּרִ֔ים וְלַנְּחֹ֤שֶׁת וְלַבַּרְזֶל֙ אֵ֣ין מִשְׁקָ֔ל כִּ֥י לָרֹ֖ב הָיָ֑ה וְעֵצִ֤ים וַאֲבָנִים֙ הֲכִינ֔וֹתִי וַעֲלֵיהֶ֖ם תּוֹסִֽיף׃
<b style="color: gray;">מצודת דוד</b> <b>בעניי .</b> ר''ל עם שאני נחשב לעני מול צורך הראוי לבנין בית ה' הנה הכינותי זהב וכו' : <b>ועליהם .</b> ע''כ האמור למעלה הוא חוזר :
<b style="color: gray;">רלב"ג</b> <b>והנה בעניי הכינותי לבית ה' וגו' .</b> ר''ל כי מעת עניי החלותי להכין זה לביתה ה' :
<h3>{טו}</h3>
וְעִמְּךָ֤ לָרֹב֙ עֹשֵׂ֣י מְלָאכָ֔ה חֹצְבִ֕ים וְחָרָשֵׁ֥י אֶ֖בֶן וָעֵ֑ץ וְכָל־חָכָ֖ם בְּכָל־מְלָאכָֽה׃
<b style="color: gray;">מצודת דוד</b> <b>וכל חכם וכו' .</b> כל מין חכם בכל מיני מלאכה :
<b style="color: gray;">רלב"ג</b> <b>ועמך לרוב עשי מלאכה חוצבים .</b> הם הגרים שזכר ואולם החרשים לאבן ולעץ היו מישראל קצתם ומהצורים קצתם ומאנשי בכל כמו שנזכר בספר ( מלכים א' ה' ל''ב ) :
<h3>{טז}</h3>
לַזָּהָ֥ב לַכֶּ֛סֶף וְלַנְּחֹ֥שֶׁת וְלַבַּרְזֶ֖ל אֵ֣ין מִסְפָּ֑ר ק֣וּם וַעֲשֵׂ֔ה וִיהִ֥י יְהוָ֖ה עִמָּֽךְ׃
<b style="color: gray;">מצודת דוד</b> <b>לזהב .</b> הן למלאכת הזהב וכו' : <b>אין מספר .</b> אל החכמים : <b>קום .</b> הוא ענין לשון זרוז :
<h3>{יז}</h3>
וַיְצַ֤ו דָּוִיד֙ לְכָל־שָׂרֵ֣י יִשְׂרָאֵ֔ל לַעְזֹ֖ר לִשְׁלֹמֹ֥ה בְנֽוֹ׃
<h3>{יח}</h3>
הֲלֹ֨א יְהוָ֤ה אֱלֹֽהֵיכֶם֙ עִמָּכֶ֔ם וְהֵנִ֥יחַ לָכֶ֖ם מִסָּבִ֑יב כִּ֣י ׀ נָתַ֣ן בְּיָדִ֗י אֵ֚ת יֹשְׁבֵ֣י הָאָ֔רֶץ וְנִכְבְּשָׁ֥ה הָאָ֛רֶץ לִפְנֵ֥י יְהוָ֖ה וְלִפְנֵ֥י עַמּֽוֹ׃
<b style="color: gray;">מצודת דוד</b> <b>הלא ה' .</b> ר''ל וכה אמר להם הלא ה' וכו' : <b>ונכבשה .</b> כבשנו ולכדנו את הארץ : <b>לפני ה' וכו' .</b> ר''ל בעזר ה' וע''י עמו :
<h3>{יט}</h3>
עַתָּ֗ה תְּנ֤וּ לְבַבְכֶם֙ וְנַפְשְׁכֶ֔ם לִדְר֖וֹשׁ לַיהוָ֣ה אֱלֹהֵיכֶ֑ם וְק֗וּמוּ וּבְנוּ֙ אֶת־מִקְדַּשׁ֙ יְהוָ֣ה הָֽאֱלֹהִ֔ים לְהָבִ֞יא אֶת־אֲר֣וֹן בְּרִית־יְהוָ֗ה וּכְלֵי֙ קֹ֣דֶשׁ הָֽאֱלֹהִ֔ים לַבַּ֖יִת הַנִּבְנֶ֥ה לְשֵׁם־יְהוָֽה׃
<b style="color: gray;">מצודת דוד</b> <b>ובנו .</b> גם אתם תסייעו לבני בבנין : <b>הנבנה .</b> כי בעת ההבאה כבר בנויה :
<b style="color: gray;">רלב"ג</b> <b>וכלי קדש האלהים .</b> כמו המנודה והשלחן ושאר כלי הקדש :
<h2>דברי הימים א פרק-כג</h2>
<h3>{א}</h3>
וְדָוִ֥יד זָקֵ֖ן וְשָׂבַ֣ע יָמִ֑ים וַיַּמְלֵ֛ךְ אֶת־שְׁלֹמֹ֥ה בְנ֖וֹ עַל־יִשְׂרָאֵֽל׃
<h3>{ב}</h3>
וַיֶּאֱסֹף֙ אֶת־כָּל־שָׂרֵ֣י יִשְׂרָאֵ֔ל וְהַכֹּהֲנִ֖ים וְהַלְוִיִּֽם׃
<h3>{ג}</h3>
וַיִּסָּֽפְרוּ֙ הַלְוִיִּ֔ם מִבֶּ֛ן שְׁלֹשִׁ֥ים שָׁנָ֖ה וָמָ֑עְלָה וַיְהִ֨י מִסְפָּרָ֤ם לְגֻלְגְּלֹתָם֙ לִגְבָרִ֔ים שְׁלֹשִׁ֥ים וּשְׁמוֹנָ֖ה אָֽלֶף׃
<b style="color: gray;">מצודת ציון</b> <b>לגברים .</b> לאנשים :
<b style="color: gray;">רלב"ג</b> <b>ויהי מספרם לגלגלתם .</b> ידמה שמנו הגלגלות לא הם בעצמם כמו שזכרנו בפרשת במדבר סיני :
<h3>{ד}</h3>
מֵאֵ֗לֶּה לְנַצֵּ֙חַ֙ עַל־מְלֶ֣אכֶת בֵּית־יְהוָ֔ה עֶשְׂרִ֥ים וְאַרְבָּעָ֖ה אָ֑לֶף וְשֹׁטְרִ֥ים וְשֹׁפְטִ֖ים שֵׁ֥שֶׁת אֲלָפִֽים׃
<b style="color: gray;">מצודת דוד</b> <b>מאלה לנצח .</b> מאלה העמיד לנצח וכו' : <b>על מלאכת וכו' .</b> בעת עבודת המזבח :
<b style="color: gray;">מצודת ציון</b> <b>לנצח .</b> מלאכת השיר נקרא מלשון נצוח כי דרך בעלי השיר לנצח זה את זה בהרמת הקול ובהכרעת הנעימה : <b>ושוטרים .</b> הם הנוגשים וכופים לעשות דברי השופטים :
<b style="color: gray;">רלב"ג</b> <b>לנצח על מלאכת בית ה' .</b> ר''ל להתחזק על מלאכת בית ה' וזה יהיה לפי מה שאחשוב כמו שזכר אחר זה לעבודת בית ה' על החצרות ועל כל הלשכות ועל טהרת כל קדש ומעשה עבודת בית האלהים . ר''ל שהם ינקו הבית וכל חלקיו וישמרוהו מהטומאה . והקדשים גם כן ישמרום שלא יטמאו . ועל מלאכת לחם המערכת וסלת המנחה שתהיה מנופה לפי מה שראוי והרקיקין והרביכין והחבתין . ולמדוד מה שראוי למדוד שם לצורך העבודה בלח או ביבש ובכלל הם יעבדו הכהנים בכל מה שיצטרך להם לעבודת בית ה' . ומהם מנה שוטרים ושופטים ששת אלפים . כי משבט לוי היו מורי התורה ולזה היו מהם סנהדרין גדולה וקטנה והשופטים במקומות ישראל כי הם היו יותר ראוים אז ואף על פי שאפשר למנותם מישראל והנה אי אפשר שנאמר שיהיו כל אלה השופטים והשוטרים לשבט לוי לבד כי יהיו כמו ששית השבט :
<h3>{ה}</h3>
וְאַרְבַּ֥עַת אֲלָפִ֖ים שֹׁעֲרִ֑ים וְאַרְבַּ֤עַת אֲלָפִים֙ מְהַֽלְלִ֣ים לַיהוָ֔ה בַּכֵּלִ֕ים אֲשֶׁ֥ר עָשִׂ֖יתִי לְהַלֵּֽל׃
<b style="color: gray;">מצודת דוד</b> <b>בכלים .</b> כי הכ''ד אלף האמורים במקרא שלפניו המה שררו בפה :
<b style="color: gray;">רלב"ג</b> <b>וארבעת אלפים .</b> והנה הנשארים היו מהם ארבעת אלפים שוערים וארבעת אלפים משוררים בכלים אשר עשיתי להלל . הנה דוד חדש כלי זמר יהללו בהם את ה' . ר''ל כי בעת שהיו מהללים לה' היו מנגנים בהם :
<h3>{ו}</h3>
וַיֶּֽחָלְקֵ֥ם דָּוִ֖יד מַחְלְק֑וֹת לִבְנֵ֣י לֵוִ֔י לְגֵרְשׁ֖וֹן קְהָ֥ת וּמְרָרִֽי׃
<b style="color: gray;">מצודת דוד</b> <b>מחלקות .</b> לחלקים : <b>לבני לוי .</b> את בני לוי היה מחלק והם גרשון וכו' :
<h3>{ז}</h3>
לַגֵּרְשֻׁנִּ֖י לַעְדָּ֥ן וְשִׁמְעִֽי׃
<b style="color: gray;">מצודת דוד</b> <b>לגרשני .</b> לגרשון היו בנים לעדן ושמעי :
<h3>{ח}</h3>
בְּנֵ֣י לַעְדָּ֗ן הָרֹ֧אשׁ יְחִיאֵ֛ל וְזֵתָ֥ם וְיוֹאֵ֖ל שְׁלֹשָֽׁה׃
<h3>{ט}</h3>
בְּנֵ֣י שִׁמְעִ֗י (שלמות) [שְׁלוֹמִ֧ית] וַחֲזִיאֵ֛ל וְהָרָ֖ן שְׁלֹשָׁ֑ה אֵ֛לֶּה רָאשֵׁ֥י הָאָב֖וֹת לְלַעְדָּֽן׃
<b style="color: gray;">מצודת דוד</b> <b>בני שמעי .</b> אין זה שמעי בן גרשון כ''א אחד מבני לעדן ושלשת בניו היו ראשי אבות :
<b style="color: gray;">רלב"ג</b> <b>בני שמעי וגו' .</b> ידמה ששמעי זה הוא מבני לעדן או מבני בניו וקצר זכרו בזה המקום ויורה על זה אמרו אלה ראשי האבות ללעדן . וידמה מזה המקום כי לגרשון היו תשעה בתי אבות יחיאל אתם ויואל ושלומית וחזיאל והרן ויחת וזינא והנה שמונה . ויעוש ובריעה היו שניהם לבית אב אחד כי לא הרבו בנים :
<h3>{י}</h3>
וּבְנֵ֣י שִׁמְעִ֔י יַ֣חַת זִינָ֔א וִיע֖וּשׁ וּבְרִיעָ֑ה אֵ֥לֶּה בְנֵי־שִׁמְעִ֖י אַרְבָּעָֽה׃
<b style="color: gray;">מצודת דוד</b> <b>ובני שמעי .</b> זהו בן גרשון :
<h3>{יא}</h3>
וַֽיְהִי־יַ֣חַת הָרֹ֔אשׁ וְזִיזָ֖ה הַשֵּׁנִ֑י וִיע֤וּשׁ וּבְרִיעָה֙ לֹֽא־הִרְבּ֣וּ בָנִ֔ים וַיִּֽהְיוּ֙ לְבֵ֣ית אָ֔ב לִפְקֻדָּ֖ה אֶחָֽת׃
<b style="color: gray;">מצודת דוד</b> <b>הראש .</b> הוא היה בית אב הראשון בבני שמעי : <b>וזיזה .</b> הוא זינא הנזכר : <b>אחת .</b> מוסב גם על לבית אב ור''ל שהיו לחבורה אחת וראש אחד להם :
<b style="color: gray;">מצודת ציון</b> <b>לפקודה .</b> ענין מנוי וגזברות :
<h3>{יב}</h3>
בְּנֵ֣י קְהָ֗ת עַמְרָ֥ם יִצְהָ֛ר חֶבְר֥וֹן וְעֻזִּיאֵ֖ל אַרְבָּעָֽה׃
<h3>{יג}</h3>
בְּנֵ֥י עַמְרָ֖ם אַהֲרֹ֣ן וּמֹשֶׁ֑ה וַיִּבָּדֵ֣ל אַהֲרֹ֡ן לְֽהַקְדִּישׁוֹ֩ קֹ֨דֶשׁ קָֽדָשִׁ֤ים הֽוּא־וּבָנָיו֙ עַד־עוֹלָ֔ם לְהַקְטִיר֩ לִפְנֵ֨י יְהוָ֧ה לְשָׁרְת֛וֹ וּלְבָרֵ֥ךְ בִּשְׁמ֖וֹ עַד־עוֹלָֽם׃
<b style="color: gray;">מצודת דוד</b> <b>ולברך בשמו .</b> הוא ברכת כהנים בנשיאת כפים :
<b style="color: gray;">רלב"ג</b> <b>להקדישו קדש קדשים .</b> אמר זה לפי ששבט לוי היה קדש ואהרן מקודש ממנו : <b>לשרתו ולברך בשמו עד עולם .</b> הוא ברכת כהנים :
<h3>{יד}</h3>
וּמֹשֶׁ֖ה אִ֣ישׁ הָאֱלֹהִ֑ים בָּנָ֕יו יִקָּרְא֖וּ עַל־שֵׁ֥בֶט הַלֵּוִֽי׃
<h3>{טו}</h3>
בְּנֵ֣י מֹשֶׁ֔ה גֵּרְשֹׁ֖ם וֶאֱלִיעֶֽזֶר׃
<h3>{טז}</h3>
בְּנֵ֥י גֵרְשׁ֖וֹם שְׁבוּאֵ֥ל הָרֹֽאשׁ׃
<h3>{יז}</h3>
וַיִּֽהְי֥וּ בְנֵי־אֱלִיעֶ֖זֶר רְחַבְיָ֣ה הָרֹ֑אשׁ וְלֹא־הָיָ֤ה לֶאֱלִיעֶ֙זֶר֙ בָּנִ֣ים אֲחֵרִ֔ים וּבְנֵ֥י רְחַבְיָ֖ה רָב֥וּ לְמָֽעְלָה׃
<b style="color: gray;">מצודת דוד</b> <b>רבו למעלה .</b> נתרבו מאד :
<b style="color: gray;">רלב"ג</b> <b>רבו למעלה .</b> ר''ל רבו למעלה מהרבוי הנהוג באופן שהיו רבים מאד :
<h3>{יח}</h3>
בְּנֵ֥י יִצְהָ֖ר שְׁלֹמִ֥ית הָרֹֽאשׁ׃
<h3>{יט}</h3>
בְּנֵ֖י חֶבְר֑וֹן יְרִיָּ֤הוּ הָרֹאשׁ֙ אֲמַרְיָ֣ה הַשֵּׁנִ֔י יַחֲזִיאֵל֙ הַשְּׁלִישִׁ֔י וִֽיקַמְעָ֖ם הָרְבִיעִֽי׃
<h3>{כ}</h3>
בְּנֵ֖י עֻזִּיאֵ֑ל מִיכָ֣ה הָרֹ֔אשׁ וְיִשִּׁיָּ֖ה הַשֵּׁנִֽי׃
<h3>{כא}</h3>
בְּנֵ֤י מְרָרִי֙ מַחְלִ֣י וּמוּשִׁ֔י בְּנֵ֥י מַחְלִ֖י אֶלְעָזָ֥ר וְקִֽישׁ׃
<h3>{כב}</h3>
וַיָּ֙מָת֙ אֶלְעָזָ֔ר וְלֹא־הָ֥יוּ ל֛וֹ בָּנִ֖ים כִּ֣י אִם־בָּנ֑וֹת וַיִּשָּׂא֥וּם בְּנֵי־קִ֖ישׁ אֲחֵיהֶֽם׃
<b style="color: gray;">מצודת דוד</b> <b>וישאום .</b> נשאום לנשים : <b>אחיהם .</b> קרוביהם :
<b style="color: gray;">רלב"ג</b> <b>וישאום בני קיש אחיהם .</b> ר''ל קרוביהם :
<h3>{כג}</h3>
בְּנֵ֣י מוּשִׁ֗י מַחְלִ֥י וְעֵ֛דֶר וִירֵמ֖וֹת שְׁלֹשָֽׁה׃
<h3>{כד}</h3>
אֵ֣לֶּה בְנֵֽי־לֵוִי֩ לְבֵ֨ית אֲבֹתֵיהֶ֜ם רָאשֵׁ֧י הָאָב֣וֹת לִפְקוּדֵיהֶ֗ם בְּמִסְפַּ֤ר שֵׁמוֹת֙ לְגֻלְגְּלֹתָ֔ם עֹשֵׂה֙ הַמְּלָאכָ֔ה לַעֲבֹדַ֖ת בֵּ֣ית יְהוָ֑ה מִבֶּ֛ן עֶשְׂרִ֥ים שָׁנָ֖ה וָמָֽעְלָה׃
<b style="color: gray;">מצודת דוד</b> <b>לבית אבותיהם וכו' .</b> לבני בית אבותיהם היו אלו ראשי האבות לכל הפקודים שבהם : <b>במספר שמות .</b> המנויין במספר זכרון שמותם לגלגלתם : <b>עשה המלאכה וכו' .</b> המשוררים והשוערים והממונים :
<b style="color: gray;">רלב"ג</b> <b>מבן עשרים שנה ומעלה .</b> הנה אמר מבן עשרים שנה ומעלה ואף על פי שהתורה הגבילה הזמן מבן שלשים שנה ומעלה ועד בן חמשים שנה לפי שהזמנים האלו היו מוגבלים לאשר להם עבודת משא כמו שבארנו בפרשת במדבר סיני . ואולם מעתה לא היה ללוים לשאת את המשכן ואת כל כליו לעבודתו כי זה הבית הנבנה בירושלים הוא יהיה מנוחתו עדי עד והניח ה' יתברך לעמו מלהיות ביתו נוסע ממקום למקום כמו שקרה לו עד היום . ולזה היו בדברי דוד האחרונים נספרים בני לוי מבן עשרים שנה ומעלה להיות מעמדם לשרת בני אהרן לעבודת בית ה' על החצרות ועל הלשכות ויתר העבודות שזכר פה . והנה היו הלוים ראוים להם מהיותם בני עשרים שנה :
<h3>{כה}</h3>
כִּ֚י אָמַ֣ר דָּוִ֔יד הֵנִ֛יחַ יְהוָ֥ה אֱלֹהֵֽי־יִשְׂרָאֵ֖ל לְעַמּ֑וֹ וַיִּשְׁכֹּ֥ן בִּירוּשָׁלִַ֖ם עַד־לְעוֹלָֽם׃
<b style="color: gray;">מצודת דוד</b> <b>כי אמר דוד .</b> בא לתת טעם למה מנה דוד מבן עשרים הלא התורה אמרה מבן שלשים ואמר כי אמר דוד הניח ה' וכו' עד לעולם ולא יזוז עוד משם :
<h3>{כו}</h3>
וְגַ֖ם לַלְוִיִּ֑ם אֵין־לָשֵׂ֧את אֶת־הַמִּשְׁכָּ֛ן וְאֶת־כָּל־כֵּלָ֖יו לַעֲבֹדָתֽוֹ׃
<b style="color: gray;">מצודת דוד</b> <b>וגם ללוים .</b> וא''כ אין גם ללוים לשאת את המשכן ממקום למקום כמו שנשאו עד הנה ואינם אלא לשיר ודי בבן עשרים כי לעבודה בכתף הוצרך לשלשים למלאות הכח ולא לשיר : <b>לעבודתו .</b> העשוי לעבודת המשכן :
<h3>{כז}</h3>
כִּ֣י בְדִבְרֵ֤י דָוִיד֙ הָאַ֣חֲרֹנִ֔ים הֵ֖מָּה מִסְפַּ֣ר בְּנֵי־לֵוִ֑י מִבֶּ֛ן עֶשְׂרִ֥ים שָׁנָ֖ה וּלְמָֽעְלָה׃
<b style="color: gray;">רש"י</b> <b>המה מספר בני לוי מבן עשרים שנה ולמעלה .</b> כלומר אז תיקן דוד משמרות אלו כשיבא שלמה בנו שיהיו מזומנים לו :
<b style="color: gray;">מצודת דוד</b> <b>כי בדברי וכו' .</b> ר''ל אף שבדברי דוד עצמו נאמר למעלה מבן שלשים זהו כי בדברי דוד האחרונים המה ספורים מבן עשרים אבל בראשונה לא עלתה זאת על דעתו ורצה למנותם כמ''ש בתורה מבן שלשים :
<h3>{כח}</h3>
כִּ֣י מַעֲמָדָ֞ם לְיַד־בְּנֵ֣י אַהֲרֹ֗ן לַעֲבֹדַת֙ בֵּ֣ית יְהוָ֔ה עַל־הַחֲצֵרוֹת֙ וְעַל־הַלְּשָׁכ֔וֹת וְעַֽל־טָהֳרַ֖ת לְכָל־קֹ֑דֶשׁ וּמַֽעֲשֵׂ֔ה עֲבֹדַ֖ת בֵּ֥ית הָאֱלֹהִֽים׃
<b style="color: gray;">רש"י</b> <b>כי מעמדם ליד בני אהרן וגו' .</b> דוגמא וילוו עליך וישרתוך : <b>ועל טהרת לכל קדש .</b> שאם יטמא הבית וכליו שיהיו הם ממונים לטהרו שכן מצינו בחזקיהו כדכתיב ( לקמן ב' כ''ט ) ויקבלו הלוים להוציא לנחל קדרון חוצה וכתיב ויחלו באחד לחדש הראשון לקדש וגו' :
<b style="color: gray;">מצודת דוד</b> <b>כי מעמדם .</b> ר''ל הואיל והופקדו להיות מעמדם תחת יד בני אהרן וכו' א''כ די בבן עשרים : <b>על החצרות .</b> יפרש מהו עבודת בית ה' ואמר שיהיו ממונים על החצרות וכו' : <b>ועל טהרת .</b> לשמור טהרת דברים הקדושים שלא יטמאו : <b>ומעשה .</b> ושאר מעשה עבודת וכו' :
<h3>{כט}</h3>
וּלְלֶ֨חֶם הַֽמַּעֲרֶ֜כֶת וּלְסֹ֤לֶת לְמִנְחָה֙ וְלִרְקִיקֵ֣י הַמַּצּ֔וֹת וְלַֽמַּחֲבַ֖ת וְלַמֻּרְבָּ֑כֶת וּלְכָל־מְשׂוּרָ֖ה וּמִדָּֽה׃
<b style="color: gray;">מצודת דוד</b> <b>וללחם המערכת וכו' .</b> להכין לחם הפנים וסולת למנחת הסולת : <b>ולרקיקי וכו' .</b> והם מיני מנחות האמורים בתורה : <b>ולכל משורה .</b> להיות ממונים על מדות הלח והיבש הנצרכים בעזרה :
<b style="color: gray;">מצודת ציון</b> <b>המערכת .</b> מל' ערוכה וסדור : <b>ולרקיקי .</b> חררות דקות כמו רקיקי מצות ( ויקרא ב ) : <b>ולמחבת .</b> מנחה מעשה מחבת : <b>ולמרבכת .</b> ענין חליטה ברותחין כמו מרבכת תביאנה ( שם ו ) : <b>משורה .</b> היא מדת הלח כמו במדה במשקל ובמשורה ( שם יט ) :
<h3>{ל}</h3>
וְלַעֲמֹד֙ בַּבֹּ֣קֶר בַּבֹּ֔קֶר לְהֹד֥וֹת וּלְהַלֵּ֖ל לַיהוָ֑ה וְכֵ֖ן לָעָֽרֶב׃
<b style="color: gray;">מצודת דוד</b> <b>ולעמוד וכו' .</b> לשורר בעת הקרבת התמידין :
<h3>{לא}</h3>
וּלְכֹ֨ל הַעֲל֤וֹת עֹלוֹת֙ לַיהוָ֔ה לַשַּׁבָּת֔וֹת לֶחֳדָשִׁ֖ים וְלַמֹּעֲדִ֑ים בְּמִסְפָּ֨ר כְּמִשְׁפָּ֧ט עֲלֵיהֶ֛ם תָּמִ֖יד לִפְנֵ֥י יְהוָֽה׃
<b style="color: gray;">רש"י</b> <b>ולכל העלות עלות לה' לשבתות לחדשים .</b> פתרון הם יהיו ממונים על הלשכות וגם על לשכת בית הטלאים שהקרבנות שם והם יביאו אל הכהנים תמיד בכל יום במספר מה שצריכים בכל יום בין בחול בין בשבתות ובחדשים ובמועדים שמוסיפים על התמיד כל אלה יביאו במספר כמשפט וגם מסייעים לכהנים להפשיט הזבח וכן מצינו בחזקיהו רק הכהנים היו למעט ולא יכלו להפשיט את כל העולות ויחזקום אחיהם הלוים וגו' :
<b style="color: gray;">מצודת דוד</b> <b>ולכל העלות .</b> להודות ולהלל בכל זמן העלאת עולות לה' לשבתות וכו' והם עולות המוספין : <b>במספר .</b> ר''ל העולות הבאים במספר הקבוע כמשפט התורה על ישראל להקריב תמיד לפני ה' ולא יעבור :
<h3>{לב}</h3>
וְשָׁמְר֞וּ אֶת־מִשְׁמֶ֣רֶת אֹֽהֶל־מוֹעֵ֗ד וְאֵת֙ מִשְׁמֶ֣רֶת הַקֹּ֔דֶשׁ וּמִשְׁמֶ֕רֶת בְּנֵ֥י אַהֲרֹ֖ן אֲחֵיהֶ֑ם לַעֲבֹדַ֖ת בֵּ֥ית יְהוָֽה׃
<b style="color: gray;">מצודת דוד</b> <b>ושמרו וכו' .</b> גם ישמרו את משמרת האהל לבל יקרב איש זר : <b>הקדש .</b> דברים המקודשים : <b>ומשמרת בני אהרן .</b> לסייע אותם בדבר הצריך לעבודת בית ה' כהפשטת עור העולה וכדומה :
<h2>דברי הימים א פרק-כד</h2>
<h3>{א}</h3>
וְלִבְנֵ֥י אַהֲרֹ֖ן מַחְלְקוֹתָ֑ם בְּנֵ֣י אַהֲרֹ֔ן נָדָב֙ וַאֲבִיה֔וּא אֶלְעָזָ֖ר וְאִיתָמָֽר׃
<b style="color: gray;">רש"י</b> <b>ולבני אהרן .</b> פתרון אלה בני אהרן וגומר על מחלקותם :
<b style="color: gray;">מצודת דוד</b> <b>ולבני אהרן .</b> ואת בני אהרן היה כן מחלוקתם למשמרות :
<b style="color: gray;">מצודת ציון</b> <b>.</b> :
<h3>{ב}</h3>
וַיָּ֨מָת נָדָ֤ב וַאֲבִיהוּא֙ לִפְנֵ֣י אֲבִיהֶ֔ם וּבָנִ֖ים לֹא־הָי֣וּ לָהֶ֑ם וַֽיְכַהֲנ֔וּ אֶלְעָזָ֖ר וְאִיתָמָֽר׃
<b style="color: gray;">רש"י</b> <b>וימת נדב ואביהוא וגו' .</b> ובנים לא היו להם . לפי שלא היו להם בנים כיהנו אלעזר ואיתמר במקומם אבל אם היו לנדב ואביהו בנים היו קודמים לאלעזר ואיתמר בכהונה גדולה שכן מצינו ( בעזרא ג' ) שהרי יהוצדק אביו של יהושע היה ויהוצדק ועזרא בני שריה היו דכתיב ( לעיל ח' ) ושריה הוליד את יהוצדק ובעזרא ( ה ) כתיב עזרא בן שריה ויהוצדק הלך בגולה לבבל וכשעלו מבבל עלה יהושע ושימש ולא שימש עזרא לפי שהיה יהוצדק הבכור וקדמו בין אחיו הבכור כדכתיב בנבואת חגי ( ז ) יהושע בן יהוצדק הכהן הגדול :
<b style="color: gray;">מצודת דוד</b> <b>לפני אביהם .</b> בחיי אביהם : <b>ויכהנו .</b> ר''ל והם נשארו כהנים לה' :
<h3>{ג}</h3>
וַיֶּֽחָלְקֵ֣ם דָּוִ֔יד וְצָדוֹק֙ מִן־בְּנֵ֣י אֶלְעָזָ֔ר וַאֲחִימֶ֖לֶךְ מִן־בְּנֵ֣י אִיתָמָ֑ר לִפְקֻדָּתָ֖ם בַּעֲבֹדָתָֽם׃
<b style="color: gray;">רש"י</b> <b>ואחימלך מן בני איתמר .</b> זה אחימלך בן אביתר כדמוכח בסמוך ( כד ו ) ויכתבם שמעיה וגו' עד ואחימלך בן אביתר :
<b style="color: gray;">מצודת דוד</b> <b>לפקודתם בעבודתם .</b> לפי מספרם העובדים בעבודה המוטל עליהם :
<b style="color: gray;">רלב"ג</b> <b>ואחימלך מן בני איתמר .</b> הנה אחימלך היה בן אביתר ואביתר היה מבית עלי ולמדנו מזה המקום כי עלי היה מבני איתמר . והנה זכר כי מחלקות הכהנים היו עשרים וארבעה . מהם ששה עשר ראשים לאלעזר ושמונה לבני איתמר ואלו הם ראשי המחלקות אשר היתה כל מחלוקת מהם משרתת שבעה ימים . ולזה היתה מתחלקת כל אחת מהם לשבעה בתי אבות כדי שיהיה הענין מוגבל יום ביום לא יחטא סדורו . וכאשר השלימה עבודתה הראשונה השבוע שלה תבא אחריה השנית ואחריה השלישית וכן על הסדר הזה עד שיכלו כל המחלקות ותשוב אחר כן לשרת הראשונה על האופן הקודם . והנה ראשי המחלקות היו בימי דוד אלו שזכר על הסדר ובניהם אחריהם עמדו במקומם ונקראו בשם אלו . והנה היה הראשון ליהויריב והשני לידעיה עד שתהי' הארבעה ועשרי' למעזיהו :
<h3>{ד}</h3>
וַיִּמָּצְא֣וּ בְֽנֵי־אֶלְעָזָ֡ר רַבִּ֞ים לְרָאשֵׁ֧י הַגְּבָרִ֛ים מִן־בְּנֵ֥י אִיתָמָ֖ר וַֽיַּחְלְק֑וּם לִבְנֵ֨י אֶלְעָזָ֜ר רָאשִׁ֤ים לְבֵית־אָבוֹת֙ שִׁשָּׁ֣ה עָשָׂ֔ר וְלִבְנֵ֧י אִיתָמָ֛ר לְבֵ֥ית אֲבוֹתָ֖ם שְׁמוֹנָֽה׃
<b style="color: gray;">רש"י</b> <b>ויחלקום לבני אלעזר ראשים לבית אבות ששה עשר .</b> מתחלה במשכן שילה לא היו כ''א י''ו משמרו' ח' מאלעזר וח' מאיתמר כמפורש במסכ' תענית וכשראה דוד שהיו ראשי הגבורים לאלעזר רבים חלקם לכל משמר ומשמר של אלעזר לשנים והעמידם על י''ו משמרות ומשמרת בני איתמר העמיד על מעמד משמר כבראשונה על שמנה משמרות וכן מוכיח בסמוך בית אב אחז לאלעזר ואחד אחז לאיתמר , כלומר כאחוז למעמד למשמרת שבמשכן כמו כן העמידן דוד עתה בבית המקדש :
<b style="color: gray;">מצודת דוד</b> <b>לראשי הגברים .</b> למספר ראשי הגברים הראויים לעבודה : <b>ראשים לבית אבות .</b> עשה ששה עשר ראשי בתי אבות והם המשמרות :
<h3>{ה}</h3>
וַיַּחְלְק֥וּם בְּגוֹרָל֖וֹת אֵ֣לֶּה עִם־אֵ֑לֶּה כִּי־הָי֤וּ שָֽׂרֵי־קֹ֙דֶשׁ֙ וְשָׂרֵ֣י הָאֱלֹהִ֔ים מִבְּנֵ֥י אֶלְעָזָ֖ר וּבִבְנֵ֥י אִיתָמָֽר׃
<b style="color: gray;">רש"י</b> <b>ויחלקום בגורלות אלה עם אלה .</b> למי יפול הגורל להיות ראשון או שני או שלישי או רביעי וכן כולם :
<b style="color: gray;">מצודת דוד</b> <b>בגורלות .</b> מי ישמש ראשון ומי שני וכו' : <b>כי היו שרי קדש וכו' .</b> כי כולם היו שרי קדש וכו' ולזה לא נתן מעלה לאחד על השני להקדימן מבלי גורל :
<h3>{ו}</h3>
וַֽיִּכְתְּבֵ֡ם שְֽׁמַֽעְיָה֩ בֶן־נְתַנְאֵ֨ל הַסּוֹפֵ֜ר מִן־הַלֵּוִ֗י לִפְנֵ֨י הַמֶּ֤לֶךְ וְהַשָּׂרִים֙ וְצָד֣וֹק הַכֹּהֵ֗ן וַאֲחִימֶ֙לֶךְ֙ בֶּן־אֶבְיָתָ֔ר וְרָאשֵׁי֙ הָֽאָב֔וֹת לַכֹּהֲנִ֖ים וְלַלְוִיִּ֑ם בֵּֽית־אָ֣ב אֶחָ֗ד אָחֻז֙ לְאֶלְעָזָ֔ר וְאָחֻ֥ז ׀ אָחֻ֖ז לְאִיתָמָֽר׃
<b style="color: gray;">רש"י</b> <b>ויכתבם שמעיה .</b> להיות להם לזכרון מי ראשון ומי שני וכן כולם :
<b style="color: gray;">מצודת דוד</b> <b>ויכתבם .</b> שמות בתי האבות כתבם על פתקים להניחם בקלפי לעשות הגורל : <b>בית אב אחד אחז וכו' .</b> ארז''ל מתחלה היו שמונה בתי אבות לאליעזר ושמונה לאיתמר ועל שמצא דוד רבים לבני אלעזר חלק כל בית אב לשתים וז''ש בית אב אחד אחוז לאלעזר ר''ל כל בית אב אחז עוד אחת להיות בה שתים : <b>ואחז אחז לאיתמר .</b> ר''ל מה שהיה אחוז לאיתמר מאז נשאר אחוז ולא הוסיף כלום :
<h3>{ז}</h3>
וַיֵּצֵ֞א הַגּוֹרָ֤ל הָרִאשׁוֹן֙ לִיה֣וֹיָרִ֔יב לִֽידַעְיָ֖ה הַשֵּׁנִֽי׃
<h3>{ח}</h3>
לְחָרִם֙ הַשְּׁלִישִׁ֔י לִשְׂעֹרִ֖ים הָרְבִעִֽי׃
<h3>{ט}</h3>
לְמַלְכִּיָּה֙ הַחֲמִישִׁ֔י לְמִיָּמִ֖ן הַשִּׁשִּֽׁי׃
<h3>{י}</h3>
לְהַקּוֹץ֙ הַשְּׁבִעִ֔י לַאֲבִיָּ֖ה הַשְּׁמִינִֽי׃
<h3>{יא}</h3>
לְיֵשׁ֙וּעַ֙ הַתְּשִׁעִ֔י לִשְׁכַנְיָ֖הוּ הָעֲשִׂרִֽי׃
<h3>{יב}</h3>
לְאֶלְיָשִׁיב֙ עַשְׁתֵּ֣י עָשָׂ֔ר לְיָקִ֖ים שְׁנֵ֥ים עָשָֽׂר׃
<h3>{יג}</h3>
לְחֻפָּה֙ שְׁלֹשָׁ֣ה עָשָׂ֔ר לְיֶֽשֶׁבְאָ֖ב אַרְבָּעָ֥ה עָשָֽׂר׃
<h3>{יד}</h3>
לְבִלְגָּה֙ חֲמִשָּׁ֣ה עָשָׂ֔ר לְאִמֵּ֖ר שִׁשָּׁ֥ה עָשָֽׂר׃
<h3>{טו}</h3>
לְחֵזִיר֙ שִׁבְעָ֣ה עָשָׂ֔ר לְהַפִּצֵּ֖ץ שְׁמוֹנָ֥ה עָשָֽׂר׃
<h3>{טז}</h3>
לִֽפְתַחְיָה֙ תִּשְׁעָ֣ה עָשָׂ֔ר לִֽיחֶזְקֵ֖אל הָעֶשְׂרִֽים׃
<h3>{יז}</h3>
לְיָכִין֙ אֶחָ֣ד וְעֶשְׂרִ֔ים לְגָמ֖וּל שְׁנַ֥יִם וְעֶשְׂרִֽים׃
<h3>{יח}</h3>
לִדְלָיָ֙הוּ֙ שְׁלֹשָׁ֣ה וְעֶשְׂרִ֔ים לְמַֽעַזְיָ֖הוּ אַרְבָּעָ֥ה וְעֶשְׂרִֽים׃
<h3>{יט}</h3>
אֵ֣לֶּה פְקֻדָּתָ֞ם לַעֲבֹדָתָ֗ם לָב֤וֹא לְבֵית־יְהוָה֙ כְּמִשְׁפָּטָ֔ם בְּיַ֖ד אַהֲרֹ֣ן אֲבִיהֶ֑ם כַּאֲשֶׁ֣ר צִוָּ֔הוּ יְהוָ֖ה אֱלֹהֵ֥י יִשְׂרָאֵֽל׃
<b style="color: gray;">רש"י</b> <b>אלה פקדתם לעבדתם .</b> אלו שכתובין כאן ראשי משמרות פקודתם על משמרות היו :
<b style="color: gray;">מצודת דוד</b> <b>אלה פקודתם .</b> אלה מספר המשמרות לבוא לבית ה' לעבודתם כמשפט האמור ביד אהרן כאשר צוהו ה' :
<h3>{כ}</h3>
וְלִבְנֵ֥י לֵוִ֖י הַנּוֹתָרִ֑ים לִבְנֵ֤י עַמְרָם֙ שֽׁוּבָאֵ֔ל לִבְנֵ֥י שׁוּבָאֵ֖ל יֶחְדְּיָֽהוּ׃
<b style="color: gray;">מצודת דוד</b> <b>ולבני לוי הנותרים .</b> היה כן מחלקותם ואמר הנותרים כי כבר חשב הכהנים מבני לוי ובני גרשון בן לוי ואף שגם המה נזכרים עמהם למעלה מ''מ חשבם שוב על כי נשתנה בהם שמות בתי האבות ועל בני מררי נתוסף עוד : <b>לבני עמרם שבואל וכו' .</b> ר''ל בית האב מבני עמרם שהיתה נקראת מתחלה ע''ש שובאל עתה הוחזרה להיות נקראה ע''ש יחדיהו שהיה מבני שובאל וכן כולם הנאמרים בענין :
<b style="color: gray;">רלב"ג</b> <b>לבני עמרם שובאל .</b> הוא שבואל שזכר במה שקדם ( כ''ג ט''ז ) :
<h3>{כא}</h3>
לִרְחַבְיָ֑הוּ לִבְנֵ֣י רְחַבְיָ֔הוּ הָרֹ֖אשׁ יִשִּׁיָּֽה׃
<b style="color: gray;">מצודת דוד</b> <b>לרחביהו .</b> לבית אב של רחביהו נעשה מבניו ישיה לראש ונקראה בית האב על שמו :
<h3>{כב}</h3>
לַיִּצְהָרִ֣י שְׁלֹמ֔וֹת לִבְנֵ֥י שְׁלֹמ֖וֹת יָֽחַת׃
<b style="color: gray;">מצודת דוד</b> <b>ליצהרי .</b> בית האב מבני יצהר שהיתה נקראת ע''ש שלימות נקראת עתה ע''ש יחת :
<h3>{כג}</h3>
וּבְנָ֖י יְרִיָּ֑הוּ אֲמַרְיָ֙הוּ֙ הַשֵּׁנִ֔י יַחֲזִיאֵל֙ הַשְּׁלִישִׁ֔י יְקַמְעָ֖ם הָרְבִיעִֽי׃
<b style="color: gray;">מצודת דוד</b> <b>ובני יריהו .</b> ר''ל בית האב שהיתה נקראת ע''ש יריהו נעשה עתה לבית אב אחת עם אמריהו שהיתה שנית לה ונקראו שתיהן ע''ש אמריהו : <b>יחזיאל .</b> בית האב ההיא לא נשתנה שמה וכן יקמעם :
<h3>{כד}</h3>
בְּנֵ֤י עֻזִּיאֵל֙ מִיכָ֔ה לִבְנֵ֥י מִיכָ֖ה (שמור) [שָׁמִֽיר]:
<b style="color: gray;">מצודת דוד</b> <b>אחי מיכה ישיה .</b> ר''ל בית האב שהיתה נקראה ע''ש ישיה שהיה אחי מיכה הוחזרה להיות נקרא ע''ש זכריהו שהיה מבני ישיה :
<h3>{כה}</h3>
אֲחִ֤י מִיכָה֙ יִשִּׁיָּ֔ה לִבְנֵ֥י יִשִּׁיָּ֖ה זְכַרְיָֽהוּ׃
<h3>{כו}</h3>
בְּנֵ֤י מְרָרִי֙ מַחְלִ֣י וּמוּשִׁ֔י בְּנֵ֖י יַעֲזִיָּ֥הֽוּ בְנֽוֹ׃
<b style="color: gray;">מצודת דוד</b> <b>בני מררי .</b> ר''ל מה שהיו בתי אבות לבני מררי רק מבני מחלי ומושי נתוסף עתה בתי אבות בני יעזיהו בן מררי שלא הוזכר למעלה :
<h3>{כז}</h3>
בְּנֵ֖י מְרָרִ֑י לְיַֽעֲזִיָּ֣הֽוּ בְנ֔וֹ וְשֹׁ֥הַם וְזַכּ֖וּר וְעִבְרִֽי׃
<b style="color: gray;">מצודת דוד</b> <b>בני מררי .</b> אלה בתי האבות מבני מררי ליעזיהו בנו היו שהם וכו' :
<h3>{כח}</h3>
לְמַחְלִי֙ אֶלְעָזָ֔ר וְלֹא־הָ֥יָה ל֖וֹ בָּנִֽים׃
<b style="color: gray;">מצודת דוד</b> <b>ולא היה לו בנים .</b> ולא היה א''כ לבית אב :
<h3>{כט}</h3>
לְקִ֖ישׁ בְּנֵי־קִ֥ישׁ יְרַחְמְאֵֽל׃
<b style="color: gray;">מצודת דוד</b> <b>לקיש .</b> בית האב של קיש נקראה עתה ע''ש ירחמאל שהיה מבני קיש :
<h3>{ל}</h3>
וּבְנֵ֣י מוּשִׁ֔י מַחְלִ֥י וְעֵ֖דֶר וִירִימ֑וֹת אֵ֛לֶּה בְּנֵ֥י הַלְוִיִּ֖ם לְבֵ֥ית אֲבֹתֵיהֶֽם׃
<b style="color: gray;">מצודת דוד</b> <b>ובני מושי מחלי וכו' .</b> בתי האבות ההם לא נשתנו שמם : <b>לבית אבותיהם .</b> של בני משפחותם ( והיו א''כ נחלקים עתה לכ''ד מחלקות כמו הכהנים תשעה מבני גרשון ושמנה מבני קהת ושבעה מבני מררי ) :
<h3>{לא}</h3>
וַיַּפִּילוּ֩ גַם־הֵ֨ם גּוֹרָל֜וֹת לְעֻמַּ֣ת ׀ אֲחֵיהֶ֣ם בְּנֵֽי־אַהֲרֹ֗ן לִפְנֵ֨י דָוִ֤יד הַמֶּ֙לֶךְ֙ וְצָד֣וֹק וַאֲחִימֶ֔לֶךְ וְרָאשֵׁי֙ הָֽאָב֔וֹת לַכֹּהֲנִ֖ים וְלַלְוִיִּ֑ם אָב֣וֹת הָרֹ֔אשׁ לְעֻמַּ֖ת אָחִ֥יו הַקָּטָֽן׃
<b style="color: gray;">מצודת דוד</b> <b>גורלות .</b> מי ישמש ראשון ועבודתם היה לשורר בפה : <b>לעומת אחיהם .</b> ר''ל כמו אחיהם ובני אהרן ודומה להם בדבר הגורל : <b>אבות הראש וכו' .</b> הראש מכל בני בתי האבות היה נקרא בשמו אבות ולזה אמר עם שאבות הזה היה הראש לכולם עכ''ז היה מונח בגורל לעומת אחיו הקטן מכולם ולא הועיל לו מעלתו להקדים ראשון את בית האב שלו :
<b style="color: gray;">רלב"ג</b> <b>ויפילו גם הם גורלות וגו' .</b> ר''ל שכבר נחלקו גם כן הלוים לעשרים וארבעה מחלקות כדי שתשרת כל אחת מהם בשבוע שלם באופן הנזכר במה שקדם מעבודת הכהנים : <b>אבות הראש לעומת אחיו הקטן .</b> ר''ל שאבות כל דאש היו שבעה לשרת כל אחד מהם ביומו וזה היה גם כן במחלוקת הלוים עד שכמו שהיתה מחלוקת לוים לעומת מחלוקת ידועה מהכהנים כן היה כל אב מהלוים לעומת האב הידוע ממחלוקת הכהנים בשבוע ההוא . והנה קראו הקטן לפי שראש כית אב הוא קטן מראש כל המחלוקת :
<h2>דברי הימים א פרק-כה</h2>
<h3>{א}</h3>
וַיַּבְדֵּ֣ל דָּוִיד֩ וְשָׂרֵ֨י הַצָּבָ֜א לַעֲבֹדָ֗ה לִבְנֵ֤י אָסָף֙ וְהֵימָ֣ן וִֽידוּת֔וּן (הנביאים) [הַֽנִּבְּאִ֛ים] בְּכִנֹּר֥וֹת בִּנְבָלִ֖ים וּבִמְצִלְתָּ֑יִם וַֽיְהִי֙ מִסְפָּרָ֔ם אַנְשֵׁ֥י מְלָאכָ֖ה לַעֲבֹדָתָֽם׃
<b style="color: gray;">רש"י</b> <b>ויבדל דוד ושרי הצבא לעבודה .</b> לשורר השיר : <b>לבני אסף וגו' .</b> מכל הלוים לא הבדיל כ''א בני אסף : <b>והימן וידותון הנבאים .</b> כשהיו מנגנים בכלי שירים הללו היו מתנבאים דוגמא באלישע קחו לי מנגן ( מלכים ב' ג' ) והיה כנגן המנגן ותהי עליו יד ה' : <b>ויהי מספרם אנשי מלאכה .</b> כלומר המשמרות כ''ד על כ''ד משמרות ד' בנים של אסף וששה של ידותון וי''ד של הימן הרי כ''ד למטה כלל מספר כולן כדכתיב ויהי מספרם עם אחיהם וגו' :
<b style="color: gray;">מצודת דוד</b> <b>ויבדל .</b> הבדילם משאר הלוים אל עבודה הנמסר להם בהלל בכלי שיר : <b>הנבאים .</b> אשר היו מתנבאים ברה''ק : <b>בכנורות .</b> הבדילם לנגן בכנורות וכו' : <b>אנשי מלאכה לעבודתם .</b> בקיאי' וחכמים בעבודת הנגון :
<b style="color: gray;">מצודת ציון</b> <b>.</b> :
<b style="color: gray;">רלב"ג</b> <b>לבני אסף והימן וידותון וגו' .</b> ידמה שאלו השלשה היו נביאים וזה יתבאר קצת מקצת מזמורים שנאמרו בשמם בספר תהלים . ואפשר שאין הרצון בו בזה המקום שיהיו נביאים אבל הרצון שיהיו מדברים בכנורות ובנבלים ובמצלתים להודות לה' יתברך והבאור הראשון הוא יותר נכון :
<h3>{ב}</h3>
לִבְנֵ֣י אָסָ֗ף זַכּ֧וּר וְיוֹסֵ֛ף וּנְתַנְיָ֥ה וַאֲשַׂרְאֵ֖לָה בְּנֵ֣י אָסָ֑ף עַ֚ל יַד־אָסָ֔ף הַנִּבָּ֖א עַל־יְדֵ֥י הַמֶּֽלֶךְ׃
<b style="color: gray;">מצודת דוד</b> <b>לבני אסף זכור .</b> לבני אסף היה המספר זכור ויוסף וכו' : <b>על יד אסף .</b> ר''ל הם השכילו בחכמת הנגון על יד אסף אביהם כי הוא למדם : <b>הנבא .</b> על אסף יאמר שהי' מתנבא ברה''ק ע''י המלך כי הוא הכינו להיישירו אל הנבואה :
<b style="color: gray;">רלב"ג</b> <b>על יד אסף הנבא על ידי המלך .</b> ידמה שאסף היה נבא על כחות המלך בעת עת והעתים אשר יעברו עליו ועל זרעו . וזה מבואר מקצת מזמורים נזכרו בשמו בספר תהלים :
<h3>{ג}</h3>
לִידוּת֑וּן בְּנֵ֣י יְדוּת֡וּן גְּדַלְיָ֡הוּ וּצְרִ֡י וִֽ֠ישַׁעְיָהוּ חֲשַׁבְיָ֨הוּ וּמַתִּתְיָ֜הוּ שִׁשָּׁ֗ה עַל֩ יְדֵ֨י אֲבִיהֶ֤ם יְדוּתוּן֙ בַּכִּנּ֔וֹר הַנִּבָּ֕א עַל־הֹד֥וֹת וְהַלֵּ֖ל לַיהוָֽה׃
<b style="color: gray;">רש"י</b> <b>ומתתיהו ששה .</b> ולא תמצא אלא חמש אשתו היתה מעוברת את שמעי וראה ברוח הקודש שגם הוא עתיד להיות ראש משמרה לפיכך אמר ששה וזהו שנאמר לפנינו העשירי שמעי זהו שיסד הפייטן ( בקדושת של יוצר דפרשת שקלים ) רשום מבטן להפקד במשמרת הקודש : <b>על ידי אביהם ידותון .</b> דוגמא על ידו החזיק ( נחמיה ג' ) : <b>הנבא על הודות והלל .</b> שהיו מנגנים בכנור מזמורי הודו ומזמורי הללויה והיה מתנבא :
<b style="color: gray;">מצודת דוד</b> <b>לידותון .</b> זו היא המספר לידותון : <b>ששה .</b> אינם אלא חמשה וארז''ל שאשת ידותון היתה מעובר' וצפה דוד ברוח הקודש שתלד בן ויהיה ראש משמרה והוא שמעי האמור למטה העשירי שמעי : <b>על ידי וכו' .</b> ר''ל ע''י אביהם השכילו לנגן בכנור כי הוא למדום : <b>הנבא .</b> על ידותון יאמר שהיה מתנבא ברוח הקדש בהודות והלל לה' :
<b style="color: gray;">רלב"ג</b> <b>וידותון היה נבא על הודות והלל לה' .</b> ר''ל שהיה אומר ברוח הקדש דברים של הודאה ושבח לה' יתברך :
<h3>{ד}</h3>
לְהֵימָ֑ן בְּנֵ֣י הֵימָ֡ן בֻּקִּיָּ֡הוּ מַתַּנְיָ֡הוּ עֻ֠זִּיאֵל שְׁבוּאֵ֨ל וִֽירִימ֜וֹת חֲנַנְיָ֣ה חֲנָ֗נִי אֱלִיאָ֤תָה גִדַּ֙לְתִּי֙ וְרֹמַ֣מְתִּי עֶ֔זֶר יָשְׁבְּקָ֣שָׁה מַלּ֔וֹתִי הוֹתִ֖יר מַחֲזִיאֽוֹת׃
<b style="color: gray;">רש"י</b> <b>ורוממתי עזר .</b> שם אחד הוא :
<b style="color: gray;">מצודת דוד</b> <b>ולהימן .</b> זהו המספר להימן : <b>ורוממתי עזר .</b> הוא שם אחד ועם שהמה שתי תיבות :
<h3>{ה}</h3>
כָּל־אֵ֨לֶּה בָנִ֜ים לְהֵימָ֗ן חֹזֵ֥ה הַמֶּ֛לֶךְ בְּדִבְרֵ֥י הָאֱלֹהִ֖ים לְהָרִ֣ים קָ֑רֶן וַיִּתֵּ֨ן הָאֱלֹהִ֜ים לְהֵימָ֗ן בָּנִ֛ים אַרְבָּעָ֥ה עָשָׂ֖ר וּבָנ֥וֹת שָׁלֽוֹשׁ׃
<b style="color: gray;">רש"י</b> <b>חזה המלך בדברי האלהים להרים קרן .</b> קרן הנבואה שמתנבא למלך דוגמא וירם קרן משיחו ( שמואל א' ב' ) : <b>ויתן האלהים להימן .</b> כלומר אם לא שנתן לו אלהים הבנים אי אפשר שהיו לו י''ד בנים ושלוש בנות וכולן ראויין להיות ראשי משמרות דוגמא ( רות ד ) ויתן ה' לה הריון ותלד בן אם לא שהיתה מתנה זו מה' אי אפשר שיוליד בועז שהיה זקן וכן ויראהו ה' את כל הארץ ( דברים לב ) אם לא מאת ה' היתה ראויה זאת אי אפשר להביט כ''כ למרחוק :
<b style="color: gray;">מצודת דוד</b> <b>חזה המלך וכו' .</b> הוא היה מתנבא למלך בדבר אלהים שירים קרן ממשלתו :
<b style="color: gray;">מצודת ציון</b> <b>קרן .</b> ענין ממשלה וחתק והושאל מבע''ח בעלי הקרנות אשר יתחזקו בהם בהלחמם עם מי :
<b style="color: gray;">רלב"ג</b> <b>והימן היה חוזה המלך בדברי האלהים להרים קרן .</b> ר''ל שהיה מתנבא על דוד שירים ה' יתברך קרנו :
<h3>{ו}</h3>
כָּל־אֵ֣לֶּה עַל־יְדֵי֩ אֲבִיהֶ֨ם בַּשִּׁ֜יר בֵּ֣ית יְהוָ֗ה בִּמְצִלְתַּ֙יִם֙ נְבָלִ֣ים וְכִנֹּר֔וֹת לַעֲבֹדַ֖ת בֵּ֣ית הָאֱלֹהִ֑ים עַ֚ל יְדֵ֣י הַמֶּ֔לֶךְ אָסָ֥ף וִידוּת֖וּן וְהֵימָֽן׃
<b style="color: gray;">מצודת דוד</b> <b>על ידי אביהם בשיר .</b> ע''י אביהם השכילו לדבר בשיר בבית ה' במצלתים וכו' : <b>לעבודת .</b> וכו' . בעת עבודת הקרבנות : <b>על ידי המלך .</b> ר''ל בהלולים שתיקן המלך ואסף וכו' כי גם המה , תקנו מזמורים כמ''ש בספר תהלים :
<b style="color: gray;">רלב"ג</b> <b>על ידי המלך אסף וידותון והימן .</b> לפי פסוק הטעמים ידמה שקרא אסף מלך לשאר הלוים המשוררים כי היה הראש להם . ונכון הוא שיהיה אמרו על ידי המלך שב אל דוד כי המלך סדר ענינם בזה ויהיה אמרו אסף וידותון והימן שב אל מה שאמר כל אלה על ידי אביהם . ר''ל שאביהם הם אסף וידותון והימן :
<h3>{ז}</h3>
וַיְהִ֤י מִסְפָּרָם֙ עִם־אֲחֵיהֶ֔ם מְלֻמְּדֵי־שִׁ֖יר לַיהוָ֑ה כָּל־הַ֨מֵּבִ֔ין מָאתַ֖יִם שְׁמוֹנִ֥ים וּשְׁמוֹנָֽה׃
<b style="color: gray;">רש"י</b> <b>כל המבין .</b> לענין שירה נופל לומר מבין כדכתיב מבין עם תלמיד וכנניהו שר הלוים במשא יסור במשא כי מבין הוא :
<b style="color: gray;">מצודת דוד</b> <b>ויהי מספרם .</b> של ראשי המשמרות הנזכרים עם חבריהם המלומדים לדבר בשיר : <b>כל המבין .</b> בדבר השיר : <b>מאתים וכו' .</b> ולא חשב כ''א המבינים ביותר בדבר הנגון אבל מספר כולם היו ארבעת אלפים כמ''ש למעלה :
<b style="color: gray;">מצודת ציון</b> <b>מלומדי .</b> ענין ההרגל כמו וילמד לטרף טרף ( יחזקאל י''ט ) :
<b style="color: gray;">רלב"ג</b> <b>מלמדי שיר לה' .</b> ר''ל מלומדים לנגן בכלי זמר ומלמדים לאמר דברי הודאה ושבח :
<h3>{ח}</h3>
וַיַּפִּ֜ילוּ גּוֹרָל֣וֹת מִשְׁמֶ֗רֶת לְעֻמַּת֙ כַּקָּטֹ֣ן כַּגָּד֔וֹל מֵבִ֖ין עִם־תַּלְמִֽיד׃
<b style="color: gray;">רש"י</b> <b>ויפילו גורלות משמרת לעומת .</b> פתרון משמרת לעומת משמרת ודוגמא למעלה ( טז ) ואהי' מתהלך מאהל אל אהל וממשכן פתרון ממשכן אל משכן : <b>כקטן כגדול מבין עם תלמיד .</b> פתרון הפילו גורלות על המשמרות זה לעומת זה משמרת לעומת משמרת כקטן כגדול מבין הרב עם תלמיד כולם היו שוין בזה למי שיגיע הגורל הראשון אם לקטן כן יקדים הוא להיות ראשון ואם אחרון יהי' אחרון וכן כולם בין מבין בין תלמיד בין קטן בין גדול ומשמרות אלו של לוים הולכים אחר משמרות של כהנים למי שנופל הגורל הא' משמרת ראשון עם משמרת יהויריב הכהן ולמי שיפול הגורל השני ישמש הוא ומשמרתו עם משמרת ידעיה הכהן :
<b style="color: gray;">מצודת דוד</b> <b>גורלות .</b> מי ישמש ראשון ועבודתם היה לנגן בכלים : <b>משמרת לעומת .</b> כמו משמרת לעומת משמר' וקצר בדבר המובן : <b>מבין .</b> היותר נבון בדבר השיר עם מי שצריך להתלמד עוד ולא הועיל לו רוח בינתו להקדימו ראשון :
<b style="color: gray;">מצודת ציון</b> <b>לעומת .</b> נגד :
<b style="color: gray;">רלב"ג</b> <b>ויפילו גורלות וגו' .</b> ר''ל שחלקו המספר הזה לעשרים וארבעה חלקים והיה בכל חלק מהם שנים עשר איש נחשבו בזה כקטן כגדול כל המלומדים בזה ואף על פי שקצתם היו עדיין בלתי שלמים והיו במדרגת התלמידים בדבר השיר הנה לא חששו לזה וחשבו המבין עם התלמוד בזה המספר בדרך שהיה לכל מחלוקת שנים עשר אנשים ואלו היו מחלקות המשוררים :
<h3>{ט}</h3>
וַיֵּצֵ֞א הַגּוֹרָ֧ל הָרִאשׁ֛וֹן לְאָסָ֖ף לְיוֹסֵ֑ף גְּדַלְיָ֙הוּ֙ הַשֵּׁנִ֔י הֽוּא־וְאֶחָ֥יו וּבָנָ֖יו שְׁנֵ֥ים עָשָֽׂר׃
<b style="color: gray;">רש"י</b> <b>ויצא הגורל הראשון לאסף ליוסף .</b> בנו ראשון : <b>גדליהו השני .</b> גדליהו בכור ידותון הוא : <b>ואחיו ובניו שנים עשר וכו' .</b> פתרון על כל משמרה ומשמרה יבאו י''ב לוים שהרי היו כולם רפ''ח וכשתחלקם לכ''ד חלקים יהיה כל חלק וחלק י''ב לוים נ''ל וזהו אחיו ובניו מוסב ליוסף ולגדליהו ולפי שבפסוק אחד שניהם נזכרים כתב לבד פעם אחת הוא ובניו ואחיו וכל אחיו ואחיהם שבענין לאו אחיו ממש אלא חבורה אחת קורא אחים ( ברודי''ר שפ''ט ) בל' אשכנז :
<b style="color: gray;">מצודת דוד</b> <b>לאסף ליוסף .</b> מבני אסף עלה הגורל הראשון ליוסף : <b>גדליהו השני .</b> הוא היה בן ידותון וכן כולם לא היו בסדר התולדות כ''א כאשר עלה הגורל : <b>הוא ואחיו ובניו .</b> מוסב גם על יוסף הראשון כי בכ''א היו י''ב ולכ''ד משמרות עולה רפ''ח במספר האמור למעלה והם היו המביני' ביותר בדבר השיר :
<h3>{י}</h3>
הַשְּׁלִשִׁ֣י זַכּ֔וּר בָּנָ֥יו וְאֶחָ֖יו שְׁנֵ֥ים עָשָֽׂר׃
<b style="color: gray;">רש"י</b> <b>השלישי זכור .</b> בכור אסף :
<h3>{יא}</h3>
הָרְבִיעִי֙ לַיִּצְרִ֔י בָּנָ֥יו וְאֶחָ֖יו שְׁנֵ֥ים עָשָֽׂר׃
<b style="color: gray;">רש"י</b> <b>הרביעי ליצרי .</b> שני של ידותון :
<b style="color: gray;">מצודת ציון</b> <b>ליצרי .</b> הוא צרי האמור למעלה וכן ימצא קצת שינוי השמות בשאר הנזכרים וכדרך המקרא :
<h3>{יב}</h3>
הַחֲמִישִׁ֣י נְתַנְיָ֔הוּ בָּנָ֥יו וְאֶחָ֖יו שְׁנֵ֥ים עָשָֽׂר׃
<b style="color: gray;">רש"י</b> <b>החמישי נתניהו .</b> שלישי של אסף כך נפל הגורל מזה לזה :
<h3>{יג}</h3>
הַשִּׁשִּׁ֣י בֻקִּיָּ֔הוּ בָּנָ֥יו וְאֶחָ֖יו שְׁנֵ֥ים עָשָֽׂר׃
<h3>{יד}</h3>
הַשְּׁבִעִ֣י יְשַׂרְאֵ֔לָה בָּנָ֥יו וְאֶחָ֖יו שְׁנֵ֥ים עָשָֽׂר׃
<h3>{טו}</h3>
הַשְּׁמִינִ֣י יְשַֽׁעְיָ֔הוּ בָּנָ֥יו וְאֶחָ֖יו שְׁנֵ֥ים עָשָֽׂר׃
<h3>{טז}</h3>
הַתְּשִׁיעִ֣י מַתַּנְיָ֔הוּ בָּנָ֥יו וְאֶחָ֖יו שְׁנֵ֥ים עָשָֽׂר׃
<h3>{יז}</h3>
הָעֲשִׂירִ֣י שִׁמְעִ֔י בָּנָ֥יו וְאֶחָ֖יו שְׁנֵ֥ים עָשָֽׂר׃
<h3>{יח}</h3>
עַשְׁתֵּֽי־עָשָׂ֣ר עֲזַרְאֵ֔ל בָּנָ֥יו וְאֶחָ֖יו שְׁנֵ֥ים עָשָֽׂר׃
<h3>{יט}</h3>
הַשְּׁנֵ֤ים עָשָׂר֙ לַחֲשַׁבְיָ֔ה בָּנָ֥יו וְאֶחָ֖יו שְׁנֵ֥ים עָשָֽׂר׃
<h3>{כ}</h3>
לִשְׁלֹשָׁ֤ה עָשָׂר֙ שֽׁוּבָאֵ֔ל בָּנָ֥יו וְאֶחָ֖יו שְׁנֵ֥ים עָשָֽׂר׃
<h3>{כא}</h3>
לְאַרְבָּעָ֤ה עָשָׂר֙ מַתִּתְיָ֔הוּ בָּנָ֥יו וְאֶחָ֖יו שְׁנֵ֥ים עָשָֽׂר׃
<h3>{כב}</h3>
לַחֲמִשָּׁ֤ה עָשָׂר֙ לִֽירֵמ֔וֹת בָּנָ֥יו וְאֶחָ֖יו שְׁנֵ֥ים עָשָֽׂר׃
<h3>{כג}</h3>
לְשִׁשָּׁ֤ה עָשָׂר֙ לַחֲנַנְיָ֔הוּ בָּנָ֥יו וְאֶחָ֖יו שְׁנֵ֥ים עָשָֽׂר׃
<h3>{כד}</h3>
לְשִׁבְעָ֤ה עָשָׂר֙ לְיָשְׁבְּקָ֔שָׁה בָּנָ֥יו וְאֶחָ֖יו שְׁנֵ֥ים עָשָֽׂר׃
<h3>{כה}</h3>
לִשְׁמוֹנָ֤ה עָשָׂר֙ לַחֲנָ֔נִי בָּנָ֥יו וְאֶחָ֖יו שְׁנֵ֥ים עָשָֽׂר׃
<h3>{כו}</h3>
לְתִשְׁעָ֤ה עָשָׂר֙ לְמַלּ֔וֹתִי בָּנָ֥יו וְאֶחָ֖יו שְׁנֵ֥ים עָשָֽׂר׃
<h3>{כז}</h3>
לְעֶשְׂרִים֙ לֶֽאֱלִיָּ֔תָה בָּנָ֥יו וְאֶחָ֖יו שְׁנֵ֥ים עָשָֽׂר׃
<h3>{כח}</h3>
לְאֶחָ֤ד וְעֶשְׂרִים֙ לְהוֹתִ֔יר בָּנָ֥יו וְאֶחָ֖יו שְׁנֵ֥ים עָשָֽׂר׃
<h3>{כט}</h3>
לִשְׁנַ֤יִם וְעֶשְׂרִים֙ לְגִדַּ֔לְתִּי בָּנָ֥יו וְאֶחָ֖יו שְׁנֵ֥ים עָשָֽׂר׃
<h3>{ל}</h3>
לִשְׁלֹשָׁ֤ה וְעֶשְׂרִים֙ לְמַ֣חֲזִיא֔וֹת בָּנָ֥יו וְאֶחָ֖יו שְׁנֵ֥ים עָשָֽׂר׃
<h3>{לא}</h3>
לְאַרְבָּעָ֤ה וְעֶשְׂרִים֙ לְרוֹמַ֣מְתִּי עָ֔זֶר בָּנָ֥יו וְאֶחָ֖יו שְׁנֵ֥ים עָשָֽׂר׃
<h2>דברי הימים א פרק-כו</h2>
<h3>{א}</h3>
לְמַחְלְק֖וֹת לְשֹׁעֲרִ֑ים לַקָּרְחִ֕ים מְשֶֽׁלֶמְיָ֥הוּ בֶן־קֹרֵ֖א מִן־בְּנֵ֥י אָסָֽף׃
<b style="color: gray;">רש"י</b> <b>למחלקות לשערים .</b> אין חוזרים חלילה אלא כנגד שערים חלקים ושוב הפילו גורלות מי לשער זה מי לשער אחר כך מפורש לקמן : <b>לקרחים משלמיהו בן קורא מן בני אסף .</b> ודוגמא למעלה ושלום בן קורא וגו' ( לעיל א' ט' ) :
<b style="color: gray;">מצודת דוד</b> <b>למחלקות .</b> ר''ל אלה הנחלקים לשוערים לבני קרח היה לשוער משלמיהו וכו' :
<b style="color: gray;">מצודת ציון</b> <b>.</b> :
<b style="color: gray;">רלב"ג</b> <b>למחלקות לשוערים לקרחים .</b> זכר כי מחלקות השוערים היו גם כן עשרי' ארבעה . וזה הוא חמרו לקמן ( י''ב ) לאלה מחלקו' השוערים לראשי הגברים משמרות לעומת אחיהם לשרת בבית ה' :
<h3>{ב}</h3>
וְלִמְשֶֽׁלֶמְיָ֖הוּ בָּנִ֑ים זְכַרְיָ֤הוּ הַבְּכוֹר֙ יְדִֽיעֲאֵ֣ל הַשֵּׁנִ֔י זְבַדְיָ֙הוּ֙ הַשְּׁלִישִׁ֔י יַתְנִיאֵ֖ל הָרְבִיעִֽי׃
<h3>{ג}</h3>
עֵילָ֤ם הַחֲמִישִׁי֙ יְהוֹחָנָ֣ן הַשִּׁשִּׁ֔י אֶלְיְהוֹעֵינַ֖י הַשְּׁבִיעִֽי׃
<h3>{ד}</h3>
וּלְעֹבֵ֥ד אֱדֹ֖ם בָּנִ֑ים שְׁמַֽעְיָ֤ה הַבְּכוֹר֙ יְהוֹזָבָ֣ד הַשֵּׁנִ֔י יוֹאָ֤ח הַשְּׁלִשִׁי֙ וְשָׂכָ֣ר הָרְבִיעִ֔י וּנְתַנְאֵ֖ל הַחֲמִישִֽׁי׃
<b style="color: gray;">מצודת דוד</b> <b>ולעבד אדם .</b> גם הוא היה שוער כמ''ש למעלה :
<h3>{ה}</h3>
עַמִּיאֵ֤ל הַשִּׁשִּׁי֙ יִשָׂשכָ֣ר הַשְּׁבִיעִ֔י פְּעֻלְּתַ֖י הַשְּׁמִינִ֑י כִּ֥י בֵרֲכ֖וֹ אֱלֹהִֽים׃
<b style="color: gray;">רש"י</b> <b>כי ברכו אלהים .</b> כדאמר ( לעיל יג ) ויברך ה' את בית עובד אדום וגו' :
<b style="color: gray;">מצודת דוד</b> <b>כי ברכו אלהים .</b> ברבוי בנים וארז''ל על שעמד הארון אצלו כמ''ש למעל' :
<h3>{ו}</h3>
וְלִֽשְׁמַֽעְיָ֤ה בְנוֹ֙ נוֹלַ֣ד בָּנִ֔ים הַמִּמְשָׁלִ֖ים לְבֵ֣ית אֲבִיהֶ֑ם כִּֽי־גִבּ֥וֹרֵי חַ֖יִל הֵֽמָּה׃
<b style="color: gray;">רש"י</b> <b>הממשלים לבית אביהם .</b> פתרון אותם מושלים היו על יד אביהם ודוגמא בסוף דניאל ומשל ממשל רב :
<b style="color: gray;">מצודת דוד</b> <b>הממשלים .</b> המושלים על בית אביהם :
<b style="color: gray;">רלב"ג</b> <b>הממשלים לבית אביהם .</b> חסר הנושא והרצון בו שהם אנשי הממשלים והשררות לבית אביהם כי גבורי חיל המה לעשות המלאכה המיוחסת להם :
<h3>{ז}</h3>
בְּנֵ֣י שְׁמַֽעְיָ֗ה עָ֠תְנִי וּרְפָאֵ֨ל וְעוֹבֵ֧ד אֶלְזָבָ֛ד אֶחָ֖יו בְּנֵי־חָ֑יִל אֱלִיה֖וּ וּסְמַכְיָֽהוּ׃
<b style="color: gray;">מצודת דוד</b> <b>אחיו בני חיל .</b> כן שמות בניו האחד אחיו והשני בני חיל :
<h3>{ח}</h3>
כָּל־אֵ֜לֶּה מִבְּנֵ֣י ׀ עֹבֵ֣ד אֱדֹ֗ם הֵ֤מָּה וּבְנֵיהֶם֙ וַאֲחֵיהֶ֔ם אִֽישׁ־חַ֥יִל בַּכֹּ֖חַ לַעֲבֹדָ֑ה שִׁשִּׁ֥ים וּשְׁנַ֖יִם לְעֹבֵ֥ד אֱדֹֽם׃
<b style="color: gray;">רש"י</b> <b>איש חיל .</b> לא בכח ולא במלחמה אלא כאדם שאומר עליו פלוני חשוב וכן הלא בועז מודעתנו איש גבור חיל ( רות ג' ) :
<b style="color: gray;">מצודת דוד</b> <b>איש חיל .</b> כ''א היה איש חיל : <b>לעבדה .</b> לפתוח ולנעול את השערים : <b>ששים ושנים .</b> ולמעלה נאמר ששים ושמונה ואולי מתו ששה לעת זקנת דוד :
<h3>{ט}</h3>
וְלִמְשֶֽׁלֶמְיָ֗הוּ בָּנִ֧ים וְאַחִ֛ים בְּנֵי־חָ֖יִל שְׁמוֹנָ֥ה עָשָֽׂר׃
<h3>{י}</h3>
וּלְחֹסָ֥ה מִן־בְּנֵי־מְרָרִ֖י בָּנִ֑ים שִׁמְרִ֤י הָרֹאשׁ֙ כִּ֣י לֹא־הָיָ֣ה בְכ֔וֹר וַיְשִׂימֵ֥הוּ אָבִ֖יהוּ לְרֹֽאשׁ׃
<b style="color: gray;">מצודת דוד</b> <b>ולחסה .</b> גם הוא היה שוער כמ''ש למעלה : <b>כי לא היה בכור .</b> יפרש למה אמר בחבריו הבכור ובו אמר הראש ואמר כי באמת לא היה בכור וכו' :
<h3>{יא}</h3>
חִלְקִיָּ֤הוּ הַשֵּׁנִי֙ טְבַלְיָ֣הוּ הַשְּׁלִשִׁ֔י זְכַרְיָ֖הוּ הָרְבִעִ֑י כָּל־בָּנִ֧ים וְאַחִ֛ים לְחֹסָ֖ה שְׁלֹשָׁ֥ה עָשָֽׂר׃
<h3>{יב}</h3>
לְ֠אֵלֶּה מַחְלְק֨וֹת הַשֹּֽׁעֲרִ֜ים לְרָאשֵׁ֧י הַגְּבָרִ֛ים מִשְׁמָר֖וֹת לְעֻמַּ֣ת אֲחֵיהֶ֑ם לְשָׁרֵ֖ת בְּבֵ֥ית יְהוָֽה׃
<b style="color: gray;">רש"י</b> <b>משמרות לעמת אחיהם .</b> ראשי כ''ד משמרות :
<b style="color: gray;">מצודת דוד</b> <b>לאלה וכו' .</b> ר''ל כל אלה הנזכרים למעלה היו מחלקין כל השוערים שהיו במספר ארבעת אלפים כמ''ש למעלה והנזכרים כאן היו הראשים עליהם : <b>לראשי הגברים משמרות .</b> ר''ל המשמרות חלקו לפי מספר ראשי הגברים שיהיו כולם שוים ( ולא בצמצום כי א''א להתחלק ד' אלפים שוערים על כ''ד חלקים שוים שכן היה מספר המשמרות ) : <b>לעומת אחיהם .</b> רצה לומר כמו אחיהם המשוררים ודומה להם : <b>לשרת בבית ה' .</b> בדבר פתיחת ונעילת השערים :
<h3>{יג}</h3>
וַיַּפִּ֨ילוּ גוֹרָל֜וֹת כַּקָּטֹ֧ן כַּגָּד֛וֹל לְבֵ֥ית אֲבוֹתָ֖ם לְשַׁ֥עַר וָשָֽׁעַר׃
<b style="color: gray;">רש"י</b> <b>ויפילו גורלות כקטן כגדול לבית אבותם לשער ושער .</b> למי יבוא שער זה ולמי שער זה למזרח למערב לצפון לדרום וכן לכל שערים שבעזרה :
<b style="color: gray;">מצודת דוד</b> <b>כקטן כגדול לבית אבותם .</b> הקטן אשר במשפחתם היה שוה אל הגדול בדבר הגורל : <b>לשער ושער .</b> ר''ל והגורל היה מי יהיה שוער בשער זה ומי בשער זה לא לדעת איזה מהם קודם כאשר היה הגורל במשמרות הכהנים והמשוררים :
<b style="color: gray;">רלב"ג</b> <b>ויפילו גורלות כקטן כגדול וגו' .</b> ר''ל שכבר היו בהם גם כן מחלקות ובכל משמרה היה מספר מוגבל מהשוערים לשער ושער ומנו אלו כלם כקטן כגדול . והנה זכר כי בעשרים וארבע מקומות היו השוערים והיו לארבע רוחות וזכר :
<h3>{יד}</h3>
וַיִּפֹּ֧ל הַגּוֹרָ֛ל מִזְרָ֖חָה לְשֶֽׁלֶמְיָ֑הוּ וּזְכַרְיָ֨הוּ בְנ֜וֹ יוֹעֵ֣ץ ׀ בְּשֶׂ֗כֶל הִפִּ֙ילוּ֙ גּֽוֹרָל֔וֹת וַיֵּצֵ֥א גוֹרָל֖וֹ צָפֽוֹנָה׃
<b style="color: gray;">מצודת דוד</b> <b>מזרחה לשלמיהו .</b> שער המזרחי נפל בגורל לשלמיהו הוא ואנשיו : <b>יועץ בשכל .</b> שהיה בעל עצה בהשכל רב ולזה הוא ואנשיו הפילו הגורלות ויצא גורלו בשער הצפוני :
<b style="color: gray;">רלב"ג</b> <b>כי</b> לשלמיהו נפל הגורל למזרח וזכריהו בנו שהיה חכם לתת עצה ראויה נפל גורלו לצפון ולעובד אדום נפל הגורל לדרום ולבני עבוד אדום נפל הגורל בית האספרים לשמור שם . ואחשב כי בית האספרים הוא הבית שהיו נאספים שם . כמו העזרה והאחרת שלפניה ובכל אחד מהם היו שומרים בשני מקומות ונפל הגורל לשפים ולחוסה למערב חצר הכהנים והיו שם שומרים עד השער הנקרא שער שלכת שהיו בו כמו מעלות ושלבות למסלה העולה ושם היו שומרים תמיד משמר לעומת משמר . והנה היו הלוים השומרים למזרח ששה ליום ולצפון ארבעה ליום ולדרום ארבעה ליום ולבית האספרים שנים ליום לשני בתים שהיו שם בזה האופן . ר''ל לכל אחד מהם היו שנים לוים שומרים :
<h3>{טו}</h3>
לְעֹבֵ֥ד אֱדֹ֖ם נֶ֑גְבָּה וּלְבָנָ֖יו בֵּ֥ית הָאֲסֻפִּֽים׃
<b style="color: gray;">מצודת דוד</b> <b>בית האספים .</b> נקרא כן על ענין ידוע אצלם והיתה מול שער הדרומי :
<h3>{טז}</h3>
לְשֻׁפִּ֤ים וּלְחֹסָה֙ לַֽמַּעֲרָ֔ב עִ֚ם שַׁ֣עַר שַׁלֶּ֔כֶת בַּֽמְסִלָּ֖ה הָעוֹלָ֑ה מִשְׁמָ֖ר לְעֻמַּ֥ת מִשְׁמָֽר׃
<b style="color: gray;">מצודת דוד</b> <b>לשפים .</b> אולי נזכר למעלה בשמו האחר : <b>שער שלכת .</b> כן שם השער שעמד במסילה ושביל העולה על מעלה ההר : <b>משמר לעומת משמר .</b> רצה לומר זמן מה ישמור שיפים למערב וחוסה בשער שלכת ולעומת זמן זה יתחלף המשמר וכן יחזור חלילה :
<h3>{יז}</h3>
לַמִּזְרָח֮ הַלְוִיִּ֣ם שִׁשָּׁה֒ לַצָּפ֤וֹנָה לַיּוֹם֙ אַרְבָּעָ֔ה לַנֶּ֥גְבָּה לַיּ֖וֹם אַרְבָּעָ֑ה וְלָאֲסֻפִּ֖ים שְׁנַ֥יִם שְׁנָֽיִם׃
<b style="color: gray;">רש"י</b> <b>ולאספיס .</b> מקום ששמו אסופים :
<b style="color: gray;">מצודת דוד</b> <b>למזרח .</b> עתה מונה והולך שמות המקומות אשר ישמרו שם ומספר כתות השומרים ואשר בפאת המזרח יהיו ו' כתות לוים משמרים : <b>ליום ארבעה .</b> ר''ל בכל עת ישמרו ד' כתות : <b>שנים שנים .</b> יתכן שהיו האסופים שתים מקומות ולזה מזכיר בל' רבים ובכ''א ישמרו ב' כתות במקומות חלוקות זו מזו : <b>לפרבר למערב .</b> כלפי המערב אל הפרבר והוא שם חדר מה : <b>ארבעה .</b> יהיו ארבעה כתות במסילה ההולכת אל הפרבר ושנים בפרבר עצמה והרי הן במספר כ''ד וכן ארז''ל :
<h3>{יח}</h3>
לַפַּרְבָּ֖ר לַֽמַּעֲרָ֑ב אַרְבָּעָה֙ לַֽמְסִלָּ֔ה שְׁנַ֖יִם לַפַּרְבָּֽר׃
<b style="color: gray;">רש"י</b> <b>שנים לפרבר .</b> ומפורש במס' תמיד אמר רבא לפרבר כלפי בר :
<b style="color: gray;">רלב"ג</b> <b>ולמקום</b> שנקרא פרבר שהיה למערב היו ארבעה לוים ליום ולמסלה אשר במערב העולה לפרבר היו שנים לוים ליום ותמצא לפי זה החשבון כי בעשרים וארבעה מקומות היו הלוים שומרים וידמה שהשוערים ביום האחד אינם שוערים ביום השני ולזה אמר ארבעה ליום ולזה היו בכל משמר לכל הפחות מאה וששים ושמונה לוים וכשתחשוב עשרים וארבע משמרות כאלו יהיה חשבונם שלשים ושנים יותר מארבעת אלפים שהיה מספר השוערים לפי מה שקדם ולא דקדק לחשבם למעוטם :
<h3>{יט}</h3>
אֵ֗לֶּה מַחְלְקוֹת֙ הַשֹּׁ֣עֲרִ֔ים לִבְנֵ֥י הַקָּרְחִ֖י וְלִבְנֵ֥י מְרָרִֽי׃
<b style="color: gray;">מצודת דוד</b> <b>אלה מחלקות .</b> חלוקת מקומות שומרי השערים :
<h3>{כ}</h3>
וְֽהַלְוִיִּ֑ם אֲחִיָּ֗ה עַל־אֽוֹצְרוֹת֙ בֵּ֣ית הָאֱלֹהִ֔ים וּלְאֹֽצְר֖וֹת הַקֳּדָשִֽׁים׃
<b style="color: gray;">רש"י</b> <b>והלוים אחיה על אוצרות וגו' .</b> הוא היה ממונה על מעות שנקנין מהם קרבנות לבית אלהים כגון קרבן קדשים :
<b style="color: gray;">מצודת דוד</b> <b>והלוים .</b> ר''ל וגם זאת פקודת הלוים : <b>בית האלהים .</b> הגנוז לתקון הבית : <b>הקדשים .</b> שלוקחין בהם קרבנות הצבור :
<b style="color: gray;">רלב"ג</b> והלוים אחיה על אוצרות וגו' . הנה אלו שאינם לא משוררים ולא שוערים קרא לוים שמם הכולל והם היו שומרים האוצרות והקדשים ועושי מלאכת הדברים הצריכים לעבודה כמו שקדם . והנה זכר כי אחיה היה ממונה על אוצרות בית ה' ועל אוצרות הקדשים ובאר איך היה זה והוא כי זתם ויואל אחיו היו ממונים על אוצרות בית ה' . ושלמות ואחיו היו ממונים על אוצרות הקדשים אשר הקדיש דוד ואשר הקדישו ראשי האבות לשרי האלפים ושרי המאות ושרי הצבא מן הבא בידם מן המלחמות ומן השלל אשר הקדישו לחזק את בית ה' וכל מה שהקדיש שמואל הרואה ושאול בן קיש ואבנר בן נר ויואב בן צרויה וכל מה שהקדישו האנשים עוד הכל היה תחת מנוי שלמות ואחיו . והנה שבואל בן גרשום בן משה היה נגיד על האוצרות בכללות ותחתיו היו אלו הפקידים שזכרנו שהיו ממונים קצתם על אוצרות בית ה' וקצתם על ההקדשות . ואחשוב כי שבואל היה בן בנו של משה והאריכו ימים הוא ואביו . הנה כמו שרחביה היה בן אליעזר בן שבואל היה בן גרשם והנה תמצא כי לרחביהו נמנו ארבע דורות אחריו והרביעי הוא שלמות ואחיו שהיו על ההקדשות אשר הם לבדק הבית . ואפשר כי יהונתן בן גרשום שהיה כהן לשבט הדני היה אחי שבואל שנזכר בזה המקום כמו שיראה מדברי רבותינו שאמרו שלכך היתה נון של מנשה תלויה ( שופטים י''ח ל' ) והרצון בו יהונתן בן גרשם בן משה ואם היה כן הנה זה יורה על אורך חיי גרשם בן משה כי יהונתן היה נער בעת שבא לבית מיכה :
<h3>{כא}</h3>
בְּנֵ֣י לַ֠עְדָּן בְּנֵ֨י הַגֵּרְשֻׁנִּ֜י לְלַעְדָּ֗ן רָאשֵׁ֧י הָאָב֛וֹת לְלַעְדָּ֥ן הַגֵּרְשֻׁנִּ֖י יְחִיאֵלִֽי׃
<b style="color: gray;">רש"י</b> <b>בני לעדן .</b> ללעדן הגרשוני היה ראש האבות יחיאל הוא לעדן האמור לעיל :
<b style="color: gray;">מצודת דוד</b> <b>בני הגרשני .</b> מבני גרשון : <b>ללעדן ראשי האבות וכו' .</b> כאומר הנה לעדן נטל גדולה הרבה ללעדן היו ראשי האבות במספר המרובה מכולן ללעדן נולד יחיאל שהיה שר וגדול ובניו היו ממונים על האוצרות כמ''ש במקרא שלאחריו :
<h3>{כב}</h3>
בְּנֵ֖י יְחִֽיאֵלִ֑י זֵתָם֙ וְיוֹאֵ֣ל אָחִ֔יו עַל־אֹצְר֖וֹת בֵּ֥ית יְהוָֽה׃
<b style="color: gray;">רש"י</b> <b>ויואל אחיו .</b> אחיו של יחיאל כדכתיב למעלה יחיאל וזתם ויואל : <b>על אוצרות בית ה' .</b> אוצרות הרבה היו בעזרה כל אוצר ואוצר לתקונו ועל כל אחד ואחד היה ממונה אחד :
<b style="color: gray;">מצודת דוד</b> <b>בני יחיאלי וכו' .</b> ר''ל המה וגם זתם ויואל אחיו בני לעדן היו על אוצרות בית ה' והם כלי זהב וכסף שבבית ה' :
<h3>{כג}</h3>
לַֽעַמְרָמִי֙ לַיִּצְהָרִ֔י לַֽחֶבְרוֹנִ֖י לָֽעָזִּיאֵלִֽי׃
<b style="color: gray;">מצודת דוד</b> <b>לעמרמי וכו' .</b> ר''ל וכן מבני עמרם וכו' היו ממונים בבית ה' כאשר יזכור למטה ולא זכר מבני עזיאל ואולי כללם בבני חברון :
<h3>{כד}</h3>
וּשְׁבֻאֵל֙ בֶּן־גֵּרְשׁ֣וֹם בֶּן־מֹשֶׁ֔ה נָגִ֖יד עַל־הָאֹצָרֽוֹת׃
<b style="color: gray;">רש"י</b> <b>ושבואל בן גרשום בן משה נגיד על האצרות .</b> כמו כן נגיד על אחד מאוצרות העזרה , ויש מפרשים נגיד על האוצרות כל האמרכלין כולם היו תחתיו :
<b style="color: gray;">מצודת דוד</b> <b>נגיד על האצרות .</b> היה ממונה על האוצרות ושאר הממונים היו תחת ידו :
<h3>{כה}</h3>
וְאֶחָ֖יו לֶֽאֱלִיעֶ֑זֶר רְחַבְיָ֨הוּ בְנ֜וֹ וִֽישַׁעְיָ֤הוּ בְנוֹ֙ וְיֹרָ֣ם בְּנ֔וֹ וְזִכְרִ֥י בְנ֖וֹ (ושלמות) [וּשְׁלֹמִ֥ית] בְּנֽוֹ׃
<b style="color: gray;">מצודת דוד</b> <b>ואחיו .</b> של שבואל מזרע של אליעזר : <b>רחביה בנו .</b> הוא היה בן אליעזר וכן כולם היו אחד בן אחד :
<h3>{כו}</h3>
ה֧וּא שְׁלֹמ֣וֹת וְאֶחָ֗יו עַ֣ל כָּל־אֹצְר֤וֹת הַקֳּדָשִׁים֙ אֲשֶׁ֨ר הִקְדִּ֜ישׁ דָּוִ֣יד הַמֶּ֗לֶךְ וְרָאשֵׁ֧י הָאָב֛וֹת לְשָׂרֵֽי־הָאֲלָפִ֥ים וְהַמֵּא֖וֹת וְשָׂרֵ֥י הַצָּבָֽא׃
<b style="color: gray;">מצודת דוד</b> <b>על כל וכו' .</b> ר''ל כל המקדיש דבר גדול היה מוסרו לידו והוא הביאו אל בית האוצר וכמ''ש במקראות שלאחריו : <b>וראשי האבות לשרי וכו' .</b> ראשי האבות אשר הועמדו להיות שרי האלפים והמאות :
<h3>{כז}</h3>
מִן־הַמִּלְחָמ֥וֹת וּמִן־הַשָּׁלָ֖ל הִקְדִּ֑ישׁוּ לְחַזֵּ֖ק לְבֵ֥ית יְהוָֽה׃
<b style="color: gray;">מצודת דוד</b> <b>מן המלחמות וכו' .</b> אשר הקדישו ממה שלקחו במלחמה וממה ששללו מן המקומות אשר כבשו : <b>לחזק וכו' .</b> להיות גנוז באוצר על תקון הבית :
<h3>{כח}</h3>
וְכֹ֨ל הַֽהִקְדִּ֜ישׁ שְׁמוּאֵ֤ל הָרֹאֶה֙ וְשָׁא֣וּל בֶּן־קִ֔ישׁ וְאַבְנֵ֣ר בֶּן־נֵ֔ר וְיוֹאָ֖ב בֶּן־צְרוּיָ֑ה כֹּ֚ל הַמַּקְדִּ֔ישׁ עַ֥ל יַד־שְׁלֹמִ֖ית וְאֶחָֽיו׃
<b style="color: gray;">מצודת דוד</b> <b>ההקדיש .</b> אשר הקדיש כי הה''א היא במקום אשר : <b>על יד .</b> היה מוסרו לידו להביאו אל בית האוצר :
<h3>{כט}</h3>
לַיִּצְהָרִ֞י כְּנַנְיָ֣הוּ וּבָנָ֗יו לַמְּלָאכָ֤ה הַחִֽיצוֹנָה֙ עַל־יִשְׂרָאֵ֔ל לְשֹׁטְרִ֖ים וּלְשֹׁפְטִֽים׃
<b style="color: gray;">רש"י</b> <b>ליצהרי כנניהו ובניו למלאכה החיצונה .</b> מלאכה שעושין חוץ לעיר ביערים ובהרים ולכרות ארזים ולחצוב אבנים ולחרוש שדה של הקדש :
<b style="color: gray;">מצודת דוד</b> <b>למלאכה החיצונה .</b> על המלאכה הנעשה חוצה לעיר לצורך הבית להכין עצים ואבנים וכדומה המוטל על ישראל היו המה לשוטרים ולשופטים על הדבר ההוא :
<b style="color: gray;">רלב"ג</b> <b>למלאכה החיצונה על ישראל לשוטרים ולשופטים .</b> אחשוב שקרא המלאכה החיצונה מלאכת בית ה' שהיתה להם על ישראל חוץ לבית המקדש והוא להישירם לפרוע מחצית השקל שנה בשנה ולפרוע נדריהם ונדבותיהם וחיבותיהם מהקרבנות ומה שינהג מנהגם וזה נקרא עבודת בית ה' והיו גם כן לשוטרים ולשופטים לשפוט את העם משפט צדק כי הם היו חכמי התורה וזה היה עבודת המלך כי על המלך לשפוט את העם משפטי צדק :
<h3>{ל}</h3>
לַֽחֶבְרוֹנִ֡י חֲשַׁבְיָהוּ֩ וְאֶחָ֨יו בְּנֵי־חַ֜יִל אֶ֣לֶף וּשְׁבַע־מֵא֗וֹת עַ֚ל פְּקֻדַּ֣ת יִשְׂרָאֵ֔ל מֵעֵ֥בֶר לַיַּרְדֵּ֖ן מַעְרָ֑בָה לְכֹל֙ מְלֶ֣אכֶת יְהוָ֔ה וְלַעֲבֹדַ֖ת הַמֶּֽלֶךְ׃
<b style="color: gray;">רש"י</b> <b>לחברוני חשביהו .</b> עד לכל מלאכת ה' . הם שוטרים על אותם שהיו עושים מלאכת ה' בעבר הירדן : <b>ולעבודת המלך .</b> אף הם ממונים על יושבי נחלת המלך אוצרות המלך וכן לפנינו לכל דבר האלהים ודבר המלך :
<b style="color: gray;">מצודת דוד</b> <b>על פקודת .</b> המה היו על הגזברות של ישראל היושבים בעבר הירדן בחלק המערבי ממנו הפונה מול ארץ ישראל : <b>לכל מלאכת ה' וכו' .</b> על כל המלאכה המוטל עליהם לבית ה' ולבית המלך :
<b style="color: gray;">רלב"ג</b> <b>על פקדת ישראל .</b> על מנוי ישראל אשר מעבר לירדן מערבה :
<h3>{לא}</h3>
לַֽחֶבְרוֹנִי֙ יְרִיָּ֣ה הָרֹ֔אשׁ לַֽחֶבְרוֹנִ֥י לְתֹלְדֹתָ֖יו לְאָב֑וֹת בִּשְׁנַ֨ת הָֽאַרְבָּעִ֜ים לְמַלְכ֤וּת דָּוִיד֙ נִדְרָ֔שׁוּ וַיִּמָּצֵ֥א בָהֶ֛ם גִּבּ֥וֹרֵי חַ֖יִל בְּיַעְזֵ֥יר גִּלְעָֽד׃
<b style="color: gray;">רש"י</b> <b>בשנת הארבעים וגו' .</b> וגם כל חשבונות הללו בשנת הארבעים היו :
<b style="color: gray;">מצודת דוד</b> <b>לתלדותיו לאבות .</b> למשפחתו לכל בתי האבות היה הראש : <b>נדרו .</b> בני חברון נדרשו לדעת אם יש בהם אנשי חיל : <b>ביעזיר גלעד .</b> ביעזר שעמדה בארץ הגלעד :
<b style="color: gray;">רלב"ג</b> <b>ביעזיר .</b> שם עיר בגלעד . שם אדם :
<h3>{לב}</h3>
וְאֶחָ֣יו בְּנֵי־חַ֗יִל אַלְפַּ֛יִם וּשְׁבַ֥ע מֵא֖וֹת רָאשֵׁ֣י הָאָב֑וֹת וַיַּפְקִידֵ֞ם דָּוִ֣יד הַמֶּ֗לֶךְ עַל־הָראוּבֵנִ֤י וְהַגָּדִי֙ וַחֲצִי֙ שֵׁ֣בֶט הַֽמְנַשִּׁ֔י לְכָל־דְּבַ֥ר הָאֱלֹהִ֖ים וּדְבַ֥ר הַמֶּֽלֶךְ׃
<b style="color: gray;">מצודת דוד</b> <b>ואחיו .</b> חבריו של יריה שהיו בני חיל אלפים וכו' : <b>על הראובני וכו' .</b> ר''ל היושבים בחלק המזרחי כי בחלק המערבי היו חשביה ואחיו לממונים : <b>לכל דבר .</b> על כל דבר המוטל עליהם מעבודת בית אלהים ומעבודת המלך :
<b style="color: gray;">מצודת ציון</b> <b>ויפקידם .</b> ענין מנוי וגזברות : <b>לכל דבר .</b> לכל ענין וכן על דבר פעור ( במדבר כה ) :
<b style="color: gray;">רלב"ג</b> <b>לכל דבר האלהים ודבר המלך .</b> הוא עבודת בית ה' החיצונה ועבודת המלך חכמו שזכרנו בסמוך ואולם מחלקות ישראל ידמה שהיו לעבודת המלך לבד ולזה אמר :
<h2>דברי הימים א פרק-כז</h2>
<h3>{א}</h3>
וּבְנֵ֣י יִשְׂרָאֵ֣ל ׀ לְֽמִסְפָּרָ֡ם רָאשֵׁ֣י הָאָב֣וֹת וְשָׂרֵ֣י הָֽאֲלָפִ֣ים ׀ וְהַמֵּא֡וֹת וְשֹׁטְרֵיהֶם֩ הַמְשָׁרְתִ֨ים אֶת־הַמֶּ֜לֶךְ לְכֹ֣ל ׀ דְּבַ֣ר הַֽמַּחְלְק֗וֹת הַבָּאָ֤ה וְהַיֹּצֵאת֙ חֹ֣דֶשׁ בְּחֹ֔דֶשׁ לְכֹ֖ל חָדְשֵׁ֣י הַשָּׁנָ֑ה הַֽמַּחֲלֹ֙קֶת֙ הָֽאַחַ֔ת עֶשְׂרִ֥ים וְאַרְבָּעָ֖ה אָֽלֶף׃
<b style="color: gray;">רש"י</b> <b>לכל דבר המחלקות .</b> כל זה היה מתחילת מלכותו ואילך ואגב שנאמר מספר הלוים מספר והולך מי היו שרי מחלוקת דוד : <b>הבאה והיוצאת חדש בחדש לכל חדשי השנה .</b> שהיו ישראל חלוקים לשנים עשר חלקים וכל חלק וחלק שמש את המלך חדש והמלך נותן להם הוצאותם כדכתיב בספר מלכים ולשלמה שנים עשר נציבים על כל ישראל וכלכלו את המלך ואת ביתו והם מזומנים ללחום מלחמתו ולכל עבודתו בזה החדש וכל זה תחילת מלכותו הי' : <b>עשרים וארבעה אלף .</b> אע''פ שהיו ישראל יותר מי''ב פעמים כ''ד אלפים דוד לא בחר אלא אנשי חיל ועשירי העם אשר יוכל לעזוב עסקיהם ולעסוק בעסקי המלך אבל עניי העם הצריכין לפרנס עצמם לא לקח דוד :
<b style="color: gray;">מצודת דוד</b> <b>למספרם .</b> לכל מספר אנשיהם היו ממונים עליהם ראשי האבות וכו' ומתחלת ימי מלכותו היו הממונים בהם ועל שחשב כאן מנוי המשמרות סמך להם להזכיר את כל הממונים : <b>ושוטריהם .</b> ומהם היו שוטריהם של השרים הנזכרים הממונים מפיהם המשרתים את המלך בכל דבר המוטל על המחלקות לזרזם ולכופם לעשות בזמנו : <b>הבאה והיוצאת .</b> כל מחלוקת היתה באה בתחלת החודש ויוצאת בסופה ונכנסת אחרת תחתיה בחוזר חלילה לכל חדשי השנה וכן בכל שנה ושנה ועל כל אחת היה מוטל בחדשה לעשות כל צרכי המלך : <b>המחלוקת האחת .</b> מספר אנשי מחלוקת האחת היו כ''ד אלף :
<b style="color: gray;">מצודת ציון</b> <b>המחלקות .</b> מל' חלק :
<b style="color: gray;">רלב"ג</b> <b>המשרתים את המלך .</b> והם ראשי האבות ושרי האלפים והמאות והשוטרים היו גם כן מחלקות ישרתו כל אחת מהן חדש אחד ולזה היתה כל אחת מהמחלקות באה ויוצאת בחדש אחד והיתה המחלוקת האחת מאלו הראשים עם הנטפלים עמם מנעריהם ומשרתיהם עשרים וארבעה אלף . ואפשר שאלו גם כן מכלכלים את המלך כל אחד חדשו ממה שהיו לוקטים מהמס כמו שמצאנו בשלמה לפי מה שזכרנו בספר מלכים :
<h3>{ב}</h3>
עַ֞ל הַמַּחֲלֹ֤קֶת הָרִֽאשׁוֹנָה֙ לַחֹ֣דֶשׁ הָרִאשׁ֔וֹן יָֽשָׁבְעָ֖ם בֶּן־זַבְדִּיאֵ֑ל וְעַל֙ מַֽחֲלֻקְתּ֔וֹ עֶשְׂרִ֥ים וְאַרְבָּעָ֖ה אָֽלֶף׃
<b style="color: gray;">מצודת דוד</b> <b>על מחלוקת .</b> הממונה על המחלוקת הראשונה המשמשת בחדש הראשון היה ישבעם : <b>ועל מחלוקתו .</b> מספר האנשים שעל מחלוקתו היו כ''ד אלף :
<b style="color: gray;">רלב"ג</b> <b>ישבעם בן זבדיאל .</b> אפשר שזה הוא הגבור ראש הלישים שקרא שמו ישבעם בן חכמוני ( למעלה י''א י''א ) כי רוב אלו השרים היו מהגבורים אשר לדוד :
<h3>{ג}</h3>
מִן־בְּנֵי־פֶ֗רֶץ הָרֹ֛אשׁ לְכָל־שָׂרֵ֥י הַצְּבָא֖וֹת לַחֹ֥דֶשׁ הָרִאשֽׁוֹן׃
<b style="color: gray;">רש"י</b> <b>הראש לכל שרי הצבאות .</b> ישבעם מבני פרץ היה והיה ראש לכל י''ב שרי צבאות ולפי שהיה מן בני פרץ מנהו דוד ראש :
<b style="color: gray;">מצודת דוד</b> <b>בני פרץ .</b> ישבעם היה מבני פרץ קרוב לדוד ולזה היה הראש לכל שרי הצבאות והם הממונים על המחלוקת :
<h3>{ד}</h3>
וְעַ֞ל מַחֲלֹ֣קֶת ׀ הַחֹ֣דֶשׁ הַשֵּׁנִ֗י דּוֹדַ֤י הָאֲחוֹחִי֙ וּמַ֣חֲלֻקְתּ֔וֹ וּמִקְל֖וֹת הַנָּגִ֑יד וְעַל֙ מַחֲלֻקְתּ֔וֹ עֶשְׂרִ֥ים וְאַרְבָּעָ֖ה אָֽלֶף׃
<b style="color: gray;">רש"י</b> <b>ומקלות הנגיד .</b> בר מחלוקתו המסייע עמו ומקלות :
<b style="color: gray;">מצודת דוד</b> <b>ומחלוקתו .</b> המסייע לו בדבר מחלוקתו היה ומקלות הנגיד :
<b style="color: gray;">מצודת ציון</b> <b>ומקלות .</b> כן שמו בוי''ו :
<b style="color: gray;">רלב"ג</b> <b>דודי האחוחי .</b> הוא דודי שזכר בגבורי' אלעזר בן דודו האחוחי למעלה ( י''א י''ב ) : <b>ומחלוקתו ומקלות הנגיד .</b> אחשוב כי וא''ו של ומקלות נוספת והרצון בו ומחלוקתו מקלות הנגיד . ר''ל שהוא היה שר הצבא הזה אחר דודי האחוחי . וכן הרצון באמרו :
<h3>{ה}</h3>
שַׂ֣ר הַצָּבָ֤א הַשְּׁלִישִׁי֙ לַחֹ֣דֶשׁ הַשְּׁלִישִׁ֔י בְּנָיָ֧הוּ בֶן־יְהוֹיָדָ֛ע הַכֹּהֵ֖ן רֹ֑אשׁ וְעַל֙ מַחֲלֻקְתּ֔וֹ עֶשְׂרִ֥ים וְאַרְבָּעָ֖ה אָֽלֶף׃
<b style="color: gray;">רש"י</b> <b>שר הצבא השלישי .</b> משום כבוד בניהו קורהו שר הצבא יותר מהשאר לבד מישבעם שהיה מבני פרץ שקורהו כמו כן ראש דכתיב הראש לכל שרי הצבאות מפני כבודו של דוד שהיה מבני פרץ כמוהו : <b>הכהן ראש .</b> שהיה ראש וי''א שהיה כהן גדול ואינו כן שהרי צדוק ואביתר היו כהנים גדולים :
<b style="color: gray;">מצודת דוד</b> <b>שר הצבא .</b> ועם כי כולם קרואים שרי צבאות מ''מ פרט בבניה לכבודו ואף קראו ראש :
<h3>{ו}</h3>
ה֧וּא בְנָיָ֛הוּ גִּבּ֥וֹר הַשְּׁלֹשִׁ֖ים וְעַל־הַשְּׁלֹשִׁ֑ים וּמַ֣חֲלֻקְתּ֔וֹ עַמִּיזָבָ֖ד בְּנֽוֹ׃
<b style="color: gray;">רש"י</b> <b>גבור השלשים .</b> כדלעיל דכתיב מן השלשים הנו נכבד וגו' :
<b style="color: gray;">מצודת דוד</b> <b>גבור השלשים .</b> היה הגבור שבשרים וממונה עליהם : <b>ומחלוקתו .</b> המסייע לו :
<b style="color: gray;">מצודת ציון</b> <b>השלישים .</b> שרים וממונים כמו ומבחר שלישיו ( שמות טו ) :
<b style="color: gray;">רלב"ג</b> <b>ומחלקתו עמיזבד בנו .</b> ר''ל כי עמיזבד היה על מחלקתו אחריו :
<h3>{ז}</h3>
הָֽרְבִיעִ֞י לַחֹ֣דֶשׁ הָרְבִיעִ֗י עֲשָׂה־אֵל֙ אֲחִ֣י יוֹאָ֔ב וּזְבַדְיָ֥ה בְנ֖וֹ אַחֲרָ֑יו וְעַל֙ מַחֲלֻקְתּ֔וֹ עֶשְׂרִ֥ים וְאַרְבָּעָ֖ה אָֽלֶף׃
<b style="color: gray;">רש"י</b> <b>הרביעי עשהאל אחי יואב וזבדיה בנו אחריו .</b> שהרי עשהאל נהרג בתחלת מלכותו שהרגו אבנר ( שמואל ב' ב' ) ונתן זבדיה בנו אחריו תחתיו על מחלוקתו :
<b style="color: gray;">מצודת דוד</b> <b>אחריו .</b> כי עשהאל הומת מיד בתחלת מלכותו והועמד בנו אחריו :
<h3>{ח}</h3>
הַחַמִישִׁי֙ לַחֹ֣דֶשׁ הַחֲמִישִׁ֔י הַשַּׂ֖ר שַׁמְה֣וּת הַיִּזְרָ֑ח וְעַל֙ מַחֲלֻקְתּ֔וֹ עֶשְׂרִ֥ים וְאַרְבָּעָ֖ה אָֽלֶף׃
<b style="color: gray;">רש"י</b> <b>השר שמהות היזרח .</b> הזרחי :
<h3>{ט}</h3>
הַשִּׁשִּׁי֙ לַחֹ֣דֶשׁ הַשִּׁשִּׁ֔י עִירָ֥א בֶן־עִקֵּ֖שׁ הַתְּקוֹעִ֑י וְעַל֙ מַחֲלֻקְתּ֔וֹ עֶשְׂרִ֥ים וְאַרְבָּעָ֖ה אָֽלֶף׃
<h3>{י}</h3>
הַשְּׁבִיעִי֙ לַחֹ֣דֶשׁ הַשְּׁבִיעִ֔י חֶ֥לֶץ הַפְּלוֹנִ֖י מִן־בְּנֵ֣י אֶפְרָ֑יִם וְעַל֙ מַחֲלֻקְתּ֔וֹ עֶשְׂרִ֥ים וְאַרְבָּעָ֖ה אָֽלֶף׃
<h3>{יא}</h3>
הַשְּׁמִינִי֙ לַחֹ֣דֶשׁ הַשְּׁמִינִ֔י סִבְּכַ֥י הַחֻשָׁתִ֖י לַזַּרְחִ֑י וְעַל֙ מַחֲלֻקְתּ֔וֹ עֶשְׂרִ֥ים וְאַרְבָּעָ֖ה אָֽלֶף׃
<b style="color: gray;">מצודת דוד</b> <b>לזרחי .</b> מבני זרח בן יהודה :
<h3>{יב}</h3>
הַתְּשִׁיעִי֙ לַחֹ֣דֶשׁ הַתְּשִׁיעִ֔י אֲבִיעֶ֥זֶר הָעַנְּתֹתִ֖י (לבנימיני) [לַבֵּ֣ן ׀] [יְמִינִ֑י] וְעַל֙ מַחֲלֻקְתּ֔וֹ עֶשְׂרִ֥ים וְאַרְבָּעָ֖ה אָֽלֶף׃
<h3>{יג}</h3>
הָעֲשִׂירִי֙ לַחֹ֣דֶשׁ הָעֲשִׂירִ֔י מַהְרַ֥י הַנְּטֽוֹפָתִ֖י לַזַּרְחִ֑י וְעַל֙ מַֽחֲלֻקְתּ֔וֹ עֶשְׂרִ֥ים וְאַרְבָּעָ֖ה אָֽלֶף׃
<h3>{יד}</h3>
עַשְׁתֵּֽי־עָשָׂר֙ לְעַשְׁתֵּ֣י־עָשָׂ֣ר הַחֹ֔דֶשׁ בְּנָיָ֥ה הַפִּרְעָתוֹנִ֖י מִן־בְּנֵ֣י אֶפְרָ֑יִם וְעַל֙ מַחֲלֻקְתּ֔וֹ עֶשְׂרִ֥ים וְאַרְבָּעָ֖ה אָֽלֶף׃
<h3>{טו}</h3>
הַשְּׁנֵ֤ים עָשָׂר֙ לִשְׁנֵ֣ים עָשָׂ֣ר הַחֹ֔דֶשׁ חֶלְדַּ֥י הַנְּטוֹפָתִ֖י לְעָתְנִיאֵ֑ל וְעַל֙ מַחֲלֻקְתּ֔וֹ עֶשְׂרִ֥ים וְאַרְבָּעָ֖ה אָֽלֶף׃
<b style="color: gray;">מצודת דוד</b> <b>לעתניאל .</b> מבני עתניאל בן קנז השופט הראשון :
<h3>{טז}</h3>
וְעַל֙ שִׁבְטֵ֣י יִשְׂרָאֵ֔ל לָרֽאוּבֵנִ֣י נָגִ֔יד אֱלִיעֶ֖זֶר בֶּן־זִכְרִ֑י לַשִּׁ֨מְעוֹנִ֔י שְׁפַטְיָ֖הוּ בֶּֽן־מַעֲכָֽה׃
<b style="color: gray;">רש"י</b> <b>ועל שבטי ישראל .</b> כבר אמרנו ראשי המחלוקת אשר לדויד ועתה מספר מי היו שרי שבטי הישראל שר כל שבט ושבט :
<b style="color: gray;">מצודת דוד</b> <b>ועל שבטי ישראל .</b> לכל שבט העמיד שר מבני שבטו :
<b style="color: gray;">רלב"ג</b> <b>ועל שבטי ישראל לראובני נגיד .</b> הנה מנה עתה שמות הנשיאים לשבטי ישראל :
<h3>{יז}</h3>
לְלֵוִ֛י חֲשַׁבְיָ֥ה בֶן־קְמוּאֵ֖ל לְאַהֲרֹ֥ן צָדֽוֹק׃
<h3>{יח}</h3>
לִֽיהוּדָ֕ה אֱלִיה֖וּ מֵאֲחֵ֣י דָוִ֑יד לְיִ֨שָׂשכָ֔ר עָמְרִ֖י בֶּן־מִיכָאֵֽל׃
<b style="color: gray;">מצודת דוד</b> <b>מאחי דוד .</b> הוא הנשאר מאחיו כי כולם הרג מלך מואב :
<b style="color: gray;">רלב"ג</b> <b>ליהודה אליהו מאחי דוד .</b> ידמה שהיה בן אחיו או היה הוא אחיו אליאב והיו לו שני שמות :
<h3>{יט}</h3>
לִזְבוּלֻ֕ן יִֽשְׁמַֽעְיָ֖הוּ בֶּן־עֹבַדְיָ֑הוּ לְנַ֨פְתָּלִ֔י יְרִימ֖וֹת בֶּן־עַזְרִיאֵֽל׃
<h3>{כ}</h3>
לִבְנֵ֣י אֶפְרַ֔יִם הוֹשֵׁ֖עַ בֶּן־עֲזַזְיָ֑הוּ לַחֲצִי֙ שֵׁ֣בֶט מְנַשֶּׁ֔ה יוֹאֵ֖ל בֶּן־פְּדָיָֽהוּ׃
<h3>{כא}</h3>
לַחֲצִ֤י הַֽמְנַשֶּׁה֙ גִּלְעָ֔דָה יִדּ֖וֹ בֶּן־זְכַרְיָ֑הוּ לְבִנְיָמִ֔ן יַעֲשִׂיאֵ֖ל בֶּן־אַבְנֵֽר׃
<b style="color: gray;">מצודת דוד</b> <b>גלעדה .</b> היושבים בארץ הגלעד בעבר הירדן :
<b style="color: gray;">רלב"ג</b> <b>לחצי המנשה גלעדה .</b> הוא אשר היתה נחלתו מעבר לירדן עם בני גד ובני ראובן :
<h3>{כב}</h3>
לְדָ֕ן עֲזַרְאֵ֖ל בֶּן־יְרֹחָ֑ם אֵ֕לֶּה שָׂרֵ֖י שִׁבְטֵ֥י יִשְׂרָאֵֽל׃
<h3>{כג}</h3>
וְלֹא־נָשָׂ֤א דָוִיד֙ מִסְפָּרָ֔ם לְמִבֶּ֛ן עֶשְׂרִ֥ים שָׁנָ֖ה וּלְמָ֑טָּה כִּ֚י אָמַ֣ר יְהוָ֔ה לְהַרְבּ֥וֹת אֶת־יִשְׂרָאֵ֖ל כְּכוֹכְבֵ֥י הַשָּׁמָֽיִם׃
<b style="color: gray;">רש"י</b> <b>ולא נשא דוד מספרם למבן עשרים שנה ולמטה .</b> פתרון כבר אמרנו שמנה ישראל וחלקן למחלקות וגם הלוים מנה וישימם על עבודתם וכל אלו שמנה לא מנה אחד מהם פחות מבן כ' : <b>ככוכבי השמים .</b> כמו שאין יכול איש למנות כוכבי השמים כך אין יכול למנותם :
<b style="color: gray;">מצודת דוד</b> <b>ולא נשא וכו' .</b> ר''ל כל המנויין שמנה לא מנה בהם כחות מבן עשרים : <b>כי אמר ה' להרבות את ישראל ככוכבי השמים .</b> שאין למנותם כמ''ש הבט וכו' וספור הכוכבים אם תוכל לספור וכו' כה יהיה זרעך ( בראשית טז ) ולכן לא מנה הפחותים מבן עשרים לבל יודע מספר כל בני ישראל :
<b style="color: gray;">מצודת ציון</b> <b>נשא .</b> ענין מספר כמו כי תשא ( שם ל ) :
<b style="color: gray;">רלב"ג</b> <b>ולא נשא דוד מספרם וגו' .</b> ר''ל שאע''פ שחשב דוד למנותם לא עלה בידו למנות אותם מבן עשרים שנה ולמטה כי לא הסכים ה' ית' בזה . כי אמר להרבות את ישראל ככוכבי השמים שלא יוכל איש למנותם על השלמות כי אם בקושי נפלא כי יש מהם שתשלוט בו העין לראותו בקושי עצום . והנה יואב בן צרויה החל למנותם במצות דוד ולא כלה לספר אותם ולא עלה המספר שמצא והוא המספר שכתוב בזה בס' שמואל כמו המספר שכתוב מזה בס' דברי הימים למלך דוד וזה כי בס' שמואל עלה המספר אלף אלפים וחמש מאות ושבעים אלף :
<h3>{כד}</h3>
יוֹאָ֨ב בֶּן־צְרוּיָ֜ה הֵחֵ֤ל לִמְנוֹת֙ וְלֹ֣א כִלָּ֔ה וַיְהִ֥י בָזֹ֛את קֶ֖צֶף עַל־יִשְׂרָאֵ֑ל וְלֹ֤א עָלָה֙ הַמִּסְפָּ֔ר בְּמִסְפַּ֥ר דִּבְרֵֽי־הַיָּמִ֖ים לַמֶּ֥לֶךְ דָּוִֽיד׃
<b style="color: gray;">רש"י</b> <b>ולא כלה .</b> פתרון ועוד אני אומר לך הלא יואב התחיל פעם אחרת למנות העם למעלה מעשרים ולא כלה : <b>ויהי בזאת קצף על ישראל .</b> מאותו קצת שמנה היה קצף על ישראל לפי שעלה במחשבתו למנות כל ישראל לעבור על הפסוק אשר אם יוכל איש למנות את עפר הארץ וגו' ( בראשית יג ) ולעבור הפסוק הבט נא השמימה וגו' ( שם טו ) : <b>ולא עלה המספר .</b> פתרון אע''פ שאני אומר החל למנות ולא כלה ולא מנה כי אם מעט שהרי לא עלה מספר המנויין בספר שמואל כמספר המנויין כאן ( בד''ה כאן ) אלף אלפים ומאה אלף ויהודה ארבע מאות ושבעים אלף ובשמואל ( סוף ) שמנה מאות אלף ויהודה חמש מאות אלף וא''ת שני מספרים היו שפעמיים מנאן א' בשמואל וא' כאן אלא כך הוא לא עלה המספר כמספר ד''ה כי אותו המספר שמנה לא כתב בשמואל כי אם קצת מן המספר משום צער ואבילות שנגפו אפי' על אותן מעט וכאן משום כבוד דוד אפילו אם היה המספר יותר היה אמרו לפי שהיה משמע שלא על חנם היה קצף על ישראל שהרי כבר מנה הרבה מישראל ועוד משום כבודו שהיו כולם לו לעבדים כאיש אחד :
<b style="color: gray;">מצודת דוד</b> <b>החל למנות .</b> את היתרים מבן עשרים : <b>לא כלה .</b> לספור את כולם כי לא מנה אז שבט לוי ובנימין כמ''ש למעלה ועם כל זה היה בזאת קצף על ישראל ובא בהם הדבר כמ''ש למעלה : <b>ולא עלה המספר .</b> ר''ל לכן חדל מלמנות את הפחותים מעשרים ולא עלה המספר שלהם כמספר האמור בדברי הימים וכו' כי המספר האמור שם הלא המה מן היתרים מבן כ' :
<b style="color: gray;">מצודת ציון</b> <b>החל .</b> התחיל : <b>ולא כלה .</b> לא השלים :
<h3>{כה}</h3>
וְעַל֙ אֹצְר֣וֹת הַמֶּ֔לֶךְ עַזְמָ֖וֶת בֶּן־עֲדִיאֵ֑ל וְעַ֣ל הָֽאֹצָר֡וֹת בַּשָּׂדֶ֞ה בֶּעָרִ֤ים וּבַכְּפָרִים֙ וּבַמִּגְדָּל֔וֹת יְהוֹנָתָ֖ן בֶּן־עֻזִּיָּֽהוּ׃
<b style="color: gray;">רש"י</b> <b>ועל אוצרות המלך .</b> אוצרות כסף וזהב , כל זה הולך ומספר לגדולת דוד ואפילו מי שהיה ממונה על האתונות שלו : <b>ועל האוצרות בשדה .</b> ועל מה שגדל בשדה , תבואות יין ושמן וכל מיני אוכלין ומשקין : <b>בערים .</b> לחמש הערים ולחמש ערי המלך ומגדלותיו :
<b style="color: gray;">מצודת דוד</b> <b>ועל אוצרות המלך .</b> הממונה על אוצרות המלך היה עזמות : <b>בשדה בערים וכו' .</b> אוצרות התבואה וכלי מלחמה וכדומה :
<b style="color: gray;">רלב"ג</b> <b>ועל אוצרות המלך .</b> הם האוצרות שהיו לו בבית . ועל האוצרות בשדה . ידמה שהיו שם מגדלים בשדה לאצור שם תבואות השדה והנה מנה על כל דבר ודבר פקיד מיוחד כדי שתשלם השמירה וההנהגה הראויה בכל דבר :
<h3>{כו}</h3>
וְעַ֗ל עֹשֵׂי֙ מְלֶ֣אכֶת הַשָּׂדֶ֔ה לַעֲבֹדַ֖ת הָאֲדָמָ֑ה עֶזְרִ֖י בֶּן־כְּלֽוּב׃
<b style="color: gray;">רש"י</b> <b>ועל עשי מלאכת השדה לעבודת האדמה .</b> לחרוש האדמה : <b>עזרי בן כלוב .</b> היה ממונה על כך לצוות לחרוש האדמה והוא נותן להם בקר וכל כלי המחרישה :
<b style="color: gray;">מצודת דוד</b> <b>לעבדת האדמה .</b> לחרוש ולזרוע ולקצור :
<h3>{כז}</h3>
וְעַל־הַ֨כְּרָמִ֔ים שִׁמְעִ֖י הָרָֽמָתִ֑י וְעַ֤ל שֶׁבַּכְּרָמִים֙ לְאֹצְר֣וֹת הַיַּ֔יִן זַבְדִּ֖י הַשִּׁפְמִֽי׃
<b style="color: gray;">רש"י</b> <b>ועל הכרמים .</b> לעדור ולזמור הכרמים : <b>ועל שבכרמים .</b> הוא אוצרות היין :
<b style="color: gray;">מצודת דוד</b> <b>ועל הכרמים .</b> על העבודה אשר יעשה בהם עד אחר הבציר : <b>ועל שבכרמים .</b> על העבודה אשר יעבוד בהענבים עד להביא היין אל האוצרות והוא דריכת הענבים בגת וכדומה :
<h3>{כח}</h3>
וְעַל־הַזֵּיתִ֤ים וְהַשִּׁקְמִים֙ אֲשֶׁ֣ר בַּשְּׁפֵלָ֔ה בַּ֥עַל חָנָ֖ן הַגְּדֵרִ֑י וְעַל־אֹצְר֥וֹת הַשֶּׁ֖מֶן יוֹעָֽשׁ׃
<b style="color: gray;">רש"י</b> <b>ועל הזיתים .</b> לנוטען ולמסוק :
<b style="color: gray;">מצודת דוד</b> <b>והשקמים אשר בשפלה .</b> מין אילני תאנים הגדלים בעמק וכן כשקמים אשר בשפלה לרוב ( דה''ב ט' ) :
<b style="color: gray;">רלב"ג</b> <b>והשקמים .</b> הם מין מה מהתאנים והנה זכר :
<h3>{כט}</h3>
וְעַל־הַבָּקָר֙ הָרֹעִ֣ים בַּשָּׁר֔וֹן (שטרי) [שִׁרְטַ֖י] הַשָּׁרוֹנִ֑י וְעַל־הַבָּקָר֙ בָּֽעֲמָקִ֔ים שָׁפָ֖ט בֶּן־עַדְלָֽי׃
<b style="color: gray;">רש"י</b> <b>ועל הבקר הרועים בשרון .</b> שרטי השרוני . הבקי בעניינם :
<b style="color: gray;">מצודת דוד</b> <b>בשרון .</b> בארץ מישור ומקום שמן : <b>השרוני .</b> הרגיל לרעות בשרון וכן כל הממונים העמיד על כל דבר אדם הרגיל בה :
<h3>{ל}</h3>
וְעַל־הַ֨גְּמַלִּ֔ים אוֹבִ֖יל הַיִּשְׁמְעֵלִ֑י וְעַל־הָ֣אֲתֹנ֔וֹת יֶחְדְּיָ֖הוּ הַמֵּרֹנֹתִֽי׃
<b style="color: gray;">רש"י</b> <b>הישמעלי .</b> היודע בטוב עסקן של גמלים :
<h3>{לא}</h3>
וְעַל־הַצֹּ֖אן יָזִ֣יז הַֽהַגְרִ֑י כָּל־אֵ֙לֶּה֙ שָׂרֵ֣י הָרְכ֔וּשׁ אֲשֶׁ֖ר לַמֶּ֥לֶךְ דָּוִֽיד׃
<b style="color: gray;">רש"י</b> <b>ועל הצאן יזיז ההגרי .</b> כי ההגרים יושבי אהל בשדה לכן מנהו על צאנו :
<b style="color: gray;">מצודת דוד</b> <b>שרי הרכוש .</b> מלת רכוש כולל כסף וזהב ומקנה וכל המטלטלין ושדות : <b>אשר למלך .</b> אשר הופקדו למלך דוד :
<h3>{לב}</h3>
וִֽיהוֹנָתָ֤ן דּוֹד־דָּוִיד֙ יוֹעֵ֔ץ אִישׁ־מֵבִ֥ין וְסוֹפֵ֖ר ה֑וּא וִֽיחִיאֵ֥ל בֶּן־חַכְמוֹנִ֖י עִם־בְּנֵ֥י הַמֶּֽלֶךְ׃
<b style="color: gray;">רש"י</b> <b>ויחיאל בן חכמוני עם בני המלך .</b> מגדלן ואומן שלהם מלמדם תרבות :
<b style="color: gray;">מצודת דוד</b> <b>איש מבין .</b> בעל בינה : <b>עם בני המלך .</b> היו בתמידות עם בני המלך ללמדם חכמה :
<b style="color: gray;">מצודת ציון</b> <b>וסופר .</b> חכם ובדרז''ל סופר מברך ובור יוצא ( חולין קח ) :
<h3>{לג}</h3>
וַאֲחִיתֹ֖פֶל יוֹעֵ֣ץ לַמֶּ֑לֶךְ וְחוּשַׁ֥י הָאַרְכִּ֖י רֵ֥עַ הַמֶּֽלֶךְ׃
<b style="color: gray;">רש"י</b> <b>וחושי הארכי רע המלך .</b> שושבינו קרית ספר תרגום קריתא דארכי , ומדרש רבה כשחטא דוד בבת שבע שאל לחושי הארכי אם ישוב בתשובה אם יקבלנו הקדוש ברוך הוא בתשובה לתת לו ארוכה לחטאו ואמר לו כן , למרעהו אשר רע לו דשמעון תרגומו שושביניה ( שופטים יד ) :
<b style="color: gray;">מצודת דוד</b> <b>יועץ למלך .</b> הוא היה המיוחד לעצת המלך אבל יהונתן דודו לא היה מיוחד למלך : <b>רע המלך .</b> הוא היה יושב בתמידות עם המלך להשתעשע עמו :
<b style="color: gray;">רלב"ג</b> <b>כי</b> אחיתופל היה יועץ למלך וחושי הארכי היה רע המלך והיה גם כן לו כמו יועץ וכבר יתבאר לך זה מדבר עצת חושי לאבשלום וסדור הדברים פה יורה זה ג''כ :
<h3>{לד}</h3>
וְאַחֲרֵ֣י אֲחִיתֹ֗פֶל יְהוֹיָדָ֤ע בֶּן־בְּנָיָ֙הוּ֙ וְאֶבְיָתָ֔ר וְשַׂר־צָבָ֥א לַמֶּ֖לֶךְ יוֹאָֽב׃
<b style="color: gray;">רש"י</b> <b>ואחרי אחיתופל .</b> לאחר שמת לקח לו דוד את יהוידע ואביתר במקומו :
<b style="color: gray;">מצודת דוד</b> <b>ואחרי אחיתופל .</b> אחר מותו לקח במקומו את יהוידע ואת אביתר : <b>ושר וכו' .</b> המיוחד על כל הצבא אשר למלך היה יואב :
<b style="color: gray;">רלב"ג</b> ואחרי אחיתופל וגו' . ר''ל שאחרי עצת אחיתופל היה נמלך בבניהו בן יהוידע שהיה מופלא שבב''ד ומסנהדרין והם הכרתי והפלתי שהיה הוא ראש להם . ואחר כך היה נמלך באביתר באורים ותומים ואחר כך נשתלמה העצה למלחמה והיה יואב שר צבא למלך :
<h2>דברי הימים א פרק-כח</h2>
<h3>{א}</h3>
וַיַּקְהֵ֣ל דָּוִ֣יד אֶת־כָּל־שָׂרֵ֣י יִשְׂרָאֵ֡ל שָׂרֵ֣י הַשְּׁבָטִ֣ים וְשָׂרֵ֣י הַמַּחְלְק֣וֹת הַמְשָׁרְתִ֪ים אֶת־הַמֶּ֟לֶךְ וְשָׂרֵ֣י הָאֲלָפִ֣ים וְשָׂרֵ֣י הַמֵּא֡וֹת וְשָׂרֵ֣י כָל־רְכוּשׁ־וּמִקְנֶה֩ ׀ לַמֶּ֨לֶךְ וּלְבָנָ֜יו עִם־הַסָּרִיסִ֧ים וְהַגִּבּוֹרִ֛ים וּֽלְכָל־גִּבּ֥וֹר חָ֖יִל אֶל־יְרוּשָׁלִָֽם׃
<b style="color: gray;">רש"י</b> <b>ויקהל דויד את כל שרי ישראל .</b> אלו השרים שרי שבטים כדכתיב ( לעיל כז ) ועל שבטי ישראל לראובני . ושרי המחלקות . אלו י''ב מחלקות של מלך ( כדלעיל כ''ז ) ובני ישראל למספרם וגו' : <b>ושרי האלפים .</b> כדלעיל : <b>ושרי המאות .</b> שוטריהם : <b>ושרי כל רכוש ומקנה למלך .</b> אותן שמזכיר לעיל על אוצרות המלך ועל הכרמים ועל הזיתים והמקנה השרים שהיו על הבקר ועל הגמלים ועל הצאן שכל מין הבהמה קרוי מקנה כדכתיב גם מקנה בקר וצאן הרבה היה לי דקהלת :
<b style="color: gray;">מצודת דוד</b> <b>המשרתים .</b> חוזר הוא על המחלקות : <b>ולכל גבור חיל .</b> כפל הדבר לומר שאיש לא נעדר מכל הגבורים :
<b style="color: gray;">מצודת ציון</b> <b>הסריסים .</b> ענין שררה :
<b style="color: gray;">רלב"ג</b> <b>ושרי המחלקות המשרתים את המלך .</b> הם אשר זכר שהיו על כל מחלוקת עשרים וארבעה אלף והיו משרתים כל אחד מהם בחדשו :
<h3>{ב}</h3>
וַיָּ֨קָם דָּוִ֤יד הַמֶּ֙לֶךְ֙ עַל־רַגְלָ֔יו וַיֹּ֕אמֶר שְׁמָע֖וּנִי אַחַ֣י וְעַמִּ֑י אֲנִ֣י עִם־לְבָבִ֡י לִבְנוֹת֩ בֵּ֨ית מְנוּחָ֜ה לַאֲר֣וֹן בְּרִית־יְהוָ֗ה וְלַהֲדֹם֙ רַגְלֵ֣י אֱלֹהֵ֔ינוּ וַהֲכִינ֖וֹתִי לִבְנֽוֹת׃
<b style="color: gray;">מצודת דוד</b> <b>על רגליו .</b> כאומר עם כי תשש כחו בעבור הזקנה עכ''ז התחזק לעמוד על רגליו לכבוד שרי ישראל הנאספים אליו : <b>עם לבבי לבנות .</b> עם לבבי היה לבנות בית וכו' וגם הכינותי כל המצטרך לה :
<b style="color: gray;">מצודת ציון</b> <b>ולהדום .</b> הוא שרפרף הכסא הנתון תחת רגלי האדם כשהוא יושב כמו והארץ הדום רגלי ( ישעיה סו ) ואחז במשל מדרך האדם :
<b style="color: gray;">רלב"ג</b> <b>לבנות בית מנוחה לארון ברית ה' .</b> קראו בית מנוחה כי שם יהיה מקומו תמיד ואחר לא יבחר ה' ית' מקום אחר :
<h3>{ג}</h3>
וְהָאֱלֹהִים֙ אָ֣מַר לִ֔י לֹא־תִבְנֶ֥ה בַ֖יִת לִשְׁמִ֑י כִּ֣י אִ֧ישׁ מִלְחָמ֛וֹת אַ֖תָּה וְדָמִ֥ים שָׁפָֽכְתָּ׃
<b style="color: gray;">מצודת דוד</b> <b>ודמים שפכת .</b> ולכן מנעו לבנות וכאשר מנע מלהניף ברזל על המזבח על שעושים ממנו כלי רציחה :
<h3>{ד}</h3>
וַיִּבְחַ֡ר יְהוָ֣ה אֱלֹהֵי֩ יִשְׂרָאֵ֨ל בִּ֜י מִכֹּ֣ל בֵּית־אָבִ֗י לִהְי֨וֹת לְמֶ֤לֶךְ עַל־יִשְׂרָאֵל֙ לְעוֹלָ֔ם כִּ֤י בִֽיהוּדָה֙ בָּחַ֣ר לְנָגִ֔יד וּבְבֵ֥ית יְהוּדָ֖ה בֵּ֣ית אָבִ֑י וּבִבְנֵ֣י אָבִ֔י בִּ֣י רָצָ֔ה לְהַמְלִ֖יךְ עַל־כָּל־יִשְׂרָאֵֽל׃
<b style="color: gray;">מצודת דוד</b> <b>ויבחר וכו' .</b> כאומר אולם לא לעון יחשב הדם ההוא ולא נמאסתי בעבור זה מן מלוכה אלא נבחרתי עד עולם כל ימי חיי : <b>בחר לנגיד .</b> להיות מלך מזרעו : <b>בית אבי .</b> בחר את בית אבי :
<b style="color: gray;">רלב"ג</b> <b>כי ביהודה בחר לנגיד .</b> זה מבואר מברכת יעקב את בניו . ובבית יהודה בחר בית אבי ובבית אבי רצה בי להמליך על כל ישראל :
<h3>{ה}</h3>
וּמִכָּ֨ל־בָּנַ֔י כִּ֚י רַבִּ֣ים בָּנִ֔ים נָ֥תַן לִ֖י יְהוָ֑ה וַיִּבְחַר֙ בִּשְׁלֹמֹ֣ה בְנִ֔י לָשֶׁ֗בֶת עַל־כִּסֵּ֛א מַלְכ֥וּת יְהוָ֖ה עַל־יִשְׂרָאֵֽל׃
<b style="color: gray;">מצודת דוד</b> <b>ויבחר בשלמה .</b> בא לרמז שלא נשא בחטא את בת שבע כ''א היתה בחטא לא היה נבחר בנה למלוכה הואיל ובניו מרובים ויש א''כ מי למלוך זולתו :
<b style="color: gray;">רלב"ג</b> <b>ומכל</b> בני בחר בשלמה בני ואם יחזק לעשות מצותיו ומשפטיו יכין מלכותו עד לעולם :
<h3>{ו}</h3>
וַיֹּ֣אמֶר לִ֔י שְׁלֹמֹ֣ה בִנְךָ֔ הֽוּא־יִבְנֶ֥ה בֵיתִ֖י וַחֲצֵרוֹתָ֑י כִּי־בָחַ֨רְתִּי ב֥וֹ לִי֙ לְבֵ֔ן וַאֲנִ֖י אֶֽהְיֶה־לּ֥וֹ לְאָֽב׃
<b style="color: gray;">מצודת דוד</b> <b>לי לבן .</b> להיות אהוב לי כבן : <b>לאב .</b> לחמול עליו כאב על בנו :
<h3>{ז}</h3>
וַהֲכִינוֹתִ֥י אֶת־מַלְכוּת֖וֹ עַד־לְעוֹלָ֑ם אִם־יֶחֱזַ֗ק לַעֲשׂ֛וֹת מִצְוֹתַ֥י וּמִשְׁפָּטַ֖י כַּיּ֥וֹם הַזֶּֽה׃
<b style="color: gray;">מצודת דוד</b> <b>כיום הזה .</b> אשר עתה הוא מתחזק לעשות מצות ה' :
<h3>{ח}</h3>
וְ֠עַתָּה לְעֵינֵ֨י כָל־יִשְׂרָאֵ֤ל קְהַל־יְהוָה֙ וּבְאָזְנֵ֣י אֱלֹהֵ֔ינוּ שִׁמְר֣וּ וְדִרְשׁ֔וּ כָּל־מִצְוֹ֖ת יְהוָ֣ה אֱלֹהֵיכֶ֑ם לְמַ֤עַן תִּֽירְשׁוּ֙ אֶת־הָאָ֣רֶץ הַטּוֹבָ֔ה וְהִנְחַלְתֶּ֛ם לִבְנֵיכֶ֥ם אַחֲרֵיכֶ֖ם עַד־עוֹלָֽם׃
<b style="color: gray;">רש"י</b> <b>כל ישראל .</b> כגר כאזרח : <b>ובאזני אלהינו .</b> לפני אלהינו דוגמא אתם נצבים היום כולכם לפני ה' אלהיכם וכן ויעמוד המלך על העמוד אשר לפני ה' ( מ''ב כג ) : <b>שמרו ודרשו כל מצות ה' אלהיכם .</b> זה אמר לכל ישראל יחד , אבל לשלמ' אמר לפני כל ישראל ועבדהו :
<b style="color: gray;">מצודת דוד</b> <b>לעיני כל ישראל .</b> ר''ל בפני כולכם אני מזהיר אתכם לאמר שמרו ודרשו וכו' : <b>ובאזני אלהינו .</b> כאומר וה' יהיה לעד : <b>למען תירשו .</b> למען יתקיים לכם ירושת הארץ ולהנחיל אותה לבניכם ובניכם לבניהם וכן עד עולם :
<b style="color: gray;">רלב"ג</b> ועתה לעיני כל ישראל . ר''ל לעיני כלכם ולפני ה' ית' אני מזהיר אתכם שתשמרו ותדרשו כל מצות ה' אלהיכם למען תירשו הארץ הטובה הזאת אתם וזרעכם עד עולם :
<h3>{ט}</h3>
וְאַתָּ֣ה שְׁלֹמֹֽה־בְנִ֡י דַּע֩ אֶת־אֱלֹהֵ֨י אָבִ֜יךָ וְעָבְדֵ֗הוּ בְּלֵ֤ב שָׁלֵם֙ וּבְנֶ֣פֶשׁ חֲפֵצָ֔ה כִּ֤י כָל־לְבָבוֹת֙ דּוֹרֵ֣שׁ יְהוָ֔ה וְכָל־יֵ֥צֶר מַחֲשָׁב֖וֹת מֵבִ֑ין אִֽם־תִּדְרְשֶׁ֙נּוּ֙ יִמָּ֣צֵא לָ֔ךְ וְאִם־תַּֽעַזְבֶ֖נּוּ יַזְנִיחֲךָ֥ לָעַֽד׃
<b style="color: gray;">רש"י</b> <b>בלב שלם .</b> בלבב שלם לא נאמר שיהא משמע שני לבבות אלא בלב שלם שלא יהיה לך אלא לבב אחד לאבינו שבשמים וכן יסד הפייט ( בקדושתא דמוסף של יום א' דר''ה ) שני לבבות לך כאחד לאחד , ודוגמתו ( מלכים א' ח' ) והיה לבבכם שלם עם ה' אלהינו שלמים לא כתיב אלא שלם כל שני לבותם יהיו לב א' שלם וכן מפורש בב''ר וסעדו לבכם אחר תעבורו ( בראשית י''ח ) מלמד שאין למלאכים אלא לב אחד וגם לעתיד לבא יהיה כן כדכתיב שיתו לבכם לחילה ( תהלים מ''ח ) : <b>כי כל לבבות דורש ה' .</b> כאן נופל לומר לבבות כל לבבות דורש ה' בין טוב ובין רע : <b>וכל יצר מחשבות מבין .</b> בב''ר שנינו קודם שנוצר יציר מבין הקב''ה מה שאדם עתיד לחשוב : <b>אם תדרשנו ימצא לך .</b> לכך אני אומר ( לעיל ) ודרשו כל מצות ה' : <b>יזניחך לעד .</b> יעזבך אין כתיב כאן אלא יזניחך שהוא קשה ממנו כמו והאזניחו ( ישעיה יט ) , זנח ה' מזבחו ( איכה ב' ) :
<b style="color: gray;">מצודת דוד</b> <b>דע את אלהי אביך .</b> כאומר חקור בשכלך לדעת אותו ואם תקצר השכל עכ''ז לא תעזבנו כי אלהי אביך הוא וסמוך על הקבלה כי בודאי האב מעמיד את בנו על האמת : <b>ובנפש חפצה .</b> ר''ל מאהבה ומרצון ולא מיראת העונש : <b>דורש ה' .</b> דרושים הם לפניו לדעת כל מה בהם : <b>וכל יצר מחשבות .</b> כל פעולת המחשבות הוא מבין : <b>אם תדרשנו .</b> להשכיל גדולת רוממותו : <b>ימצא לך .</b> ר''ל יפתח לבבך לדעת ולהבין : <b>יזניחך לעד .</b> יעזבך לעולם אם לא תשוב לו :
<b style="color: gray;">מצודת ציון</b> <b>יצר .</b> הוא ענין פעולה כמו מי יצר אל ( שם מד ) : <b>יזניחך .</b> ענין עזיבה כמו לו זנחתני ( תהלים מג ) :
<b style="color: gray;">רלב"ג</b> <b>דע את אלהי אביך ועבדהו בלב שלם וגו' .</b> ר''ל שתעשה זה בלב שלם ובנפש חפצה כי לא תועיל לך אם תעשה זה ולא יהיה לבך שלם עם ה' . כי כל לבבות דורש ה' והוא יודע צפון לבך ויבין רצון מחשבותיך :
<h3>{י}</h3>
רְאֵ֣ה ׀ עַתָּ֗ה כִּֽי־יְהוָ֛ה בָּ֧חַר בְּךָ֛ לִבְנֽוֹת־בַּ֥יִת לַמִּקְדָּ֖שׁ חֲזַ֥ק וַעֲשֵֽׂה׃
<b style="color: gray;">רש"י</b> <b>כי ה' בחר בך לבנות בית למקדש .</b> לא לבנות לו לדור בו כי השמים ושמי השמים לא יכלכלוהו אלא למקדש לצורך הארון שנקרא מקדש דכתיב ( מדבר י' ) ונשאו הקהתים נושאי המקדש והוא הארון ולא בחר בך מפני שאתה משובח משאר אנשים אלא למענו ולמען רחמיו לכך חזק ועשה :
<b style="color: gray;">מצודת דוד</b> <b>ראה עתה .</b> הגדולה הנתונה לך מה' : <b>למקדש .</b> להיות לו למקדש :
<h3>{יא}</h3>
וַיִּתֵּ֣ן דָּוִ֣יד לִשְׁלֹמֹ֣ה בְנ֡וֹ אֶת־תַּבְנִ֣ית הָאוּלָם֩ וְֽאֶת־בָּ֨תָּ֜יו וְגַנְזַכָּ֧יו וַעֲלִיֹּתָ֛יו וַחֲדָרָ֥יו הַפְּנִימִ֖ים וּבֵ֥ית הַכַּפֹּֽרֶת׃
<b style="color: gray;">רש"י</b> <b>תבנית האולם .</b> ארכו ורחבו וגבהו כדכתיב ( במלכים א' ו' ) והאולם על פני היכל הבית וגו' : <b>וגנזכיו .</b> מקום שאוצרות הקדשים מונחים :
<b style="color: gray;">מצודת דוד</b> <b>ויתן דויד וכו' .</b> ר''ל למדו ומסר בידו : <b>האולם .</b> אשר לפני ההיכל : <b>ואת בתיו .</b> בית החליפות שמזה ומזה : <b>ובית הכפורת .</b> הוא בית קדש הקדשים :
<b style="color: gray;">מצודת ציון</b> <b>תבנית .</b> ענין תואר וצורה : <b>וגנזכיו .</b> מקום האוצרות והוא מלשון גניזה והטמנה :
<b style="color: gray;">רלב"ג</b> <b>ויתן דוד לשלמה בנו וגו' .</b> ראוי תדע שכל מה שהודיע דוד לשלמה מאלו הדברים אשר בבית המקדש הכל היה מוגבל מאת ה' ית' על יד נביאיו כמו שאמר דוד לשלמה ( לקמן פ' י''ט ) הכל בכתב מיד ה' עלי השכיל כל מלאכות התבנית . ר''ל כי הנביא השכיל עליו בכתב מיד ה' כל מלאכות התבנית : <b>את תבנית האולם וגו' .</b> הוא תבנית האולם והעמודים אשר היו בו ותבנית בתיו שהיו באולם וגנזכיו הם בתי האוצרות שהיו באולם : <b>ועליותיו .</b> הנה היו באולם עליות רבות כי היו גבהו מאה ועשרים אמה וחדריו הפנימים . הנה אחשב כי חדריו הפנימים היו על הקדש כי לא היה גבהו מבפנים כי אם עשרים אמה : <b>ובית הכפורת .</b> הוא הבית שהיה בו הכפורת והוא בית הקדש ובית קדש הקדשים :
<h3>{יב}</h3>
וְתַבְנִ֗ית כֹּל֩ אֲשֶׁ֨ר הָיָ֤ה בָר֙וּחַ֙ עִמּ֔וֹ לְחַצְר֧וֹת בֵּית־יְהוָ֛ה וּלְכָל־הַלְּשָׁכ֖וֹת סָבִ֑יב לְאֹֽצְרוֹת֙ בֵּ֣ית הָאֱלֹהִ֔ים וּלְאֹצְר֖וֹת הַקֳּדָשִֽׁים׃
<b style="color: gray;">רש"י</b> <b>אשר היה ברוח עמו .</b> כאשר הראהו שמואל הרואה כדכתיב לקמן המה יסד דוד ושמואל הרואה ורבותינו אמרו וישאל ויאמר איפה שמואל ודוד ויאמר הנה בניות ברמה עוסקין היו בבניינו של עולם הוא ב''ה ולמד לו אותה שעה מה שאין תלמיד ותיק יכול ללמוד בכמה שנים : <b>סביב לאוצרות בית האלהים ולאוצרות הקדשים .</b> ולא מפרש איזה מהקדשים אשר הקדיש דוד וראשי האבות שבאותו פרק היה ממונים עליו עד שיבנו בית המקדש אבל אוצרות אלו תמיד היו כל עוד שהבניין קיים :
<b style="color: gray;">מצודת דוד</b> <b>כל אשר היה ברוח עמו .</b> ר''ל אשר נגלה לו ברוח הקדש תבנית הנעשית לחצרות וכו' : <b>לאוצרות בית האלהים .</b> אשר בהם יניחו הנדבות על תיקון בדק הבית : <b>ולאוצרות הקדשים .</b> אשר בהם יניחו הממון שעל קרבנות הצבור :
<b style="color: gray;">רלב"ג</b> <b>ותבנית כל אשר היה ברוח עמו .</b> ר''ל ברוח הקדש שהיתה עמו . או ירצה בזה תבנית כל אשר היה עמו ברצונו לעשות מזה הבנין : <b>לחצרות בית ה' .</b> הוא חצר הכהנים והעזרה שלפני החצר ההוא : <b>ולכל הלשכות סביב .</b> הם החדרים שעשו סביב ההיכל להשים אוצרות בית ה' ואוצרות ההקדשות :
<h3>{יג}</h3>
וּֽלְמַחְלְקוֹת֙ הַכֹּהֲנִ֣ים וְהַלְוִיִּ֔ם וּֽלְכָל־מְלֶ֖אכֶת עֲבוֹדַ֣ת בֵּית־יְהוָ֑ה וּֽלְכָל־כְּלֵ֖י עֲבוֹדַ֥ת בֵּית־יְהוָֽה׃
<b style="color: gray;">רש"י</b> <b>ולמחלקות הכהנים והלוים .</b> שחלק לכ''ד משמרות כדלעיל כל זה חסר לו : <b>ולכל כלי עבודת בית ה' .</b> משקל מה וכמה כל כלי וכלי כמפורש :
<b style="color: gray;">מצודת דוד</b> <b>ולמחלקות .</b> גם מסר בידו סדר מחלקות הכהנים והלוים והממונים על כל מלאכת עבודת הבית ואת תבנית כל כלי עבודה :
<b style="color: gray;">מצודת ציון</b> <b>ולמחלקות .</b> ואת מחלקות והלמ''ד הוא במקום את כמו לכל כליו ( שמות כז ) ורבים כמוהו :
<b style="color: gray;">רלב"ג</b> <b>ולמחלקות הכהנים והלוים .</b> ר''ל שדוד נתן לבנו אלו המחלקות איך יהיו כי הוא סדר אותם כמו שנזכר במה שקדם . ומזה המקום יתבאר שעל פי ה' עשה זה דוד : <b>ולכל מלאכת עבודת בית ה' .</b> הנה הוא''ו במלת ולכל נוספת והרצון בו למחלקות הכהנים והלוים לכל מלאכת עבודת בית ה' . וזה הוא אמרו אחר זה ( כ''א ) והנה מחלקות הכהנים והלוים לכל עבודת בית האלהים וצורת הכלים לעבודת בית ה' הודיע לו ובאר לו בכל כלי וכלי כמה יהיה משקלו היה כלי זהב או כלי כסף ובאר לו משקל מנורות הזהב :
<h3>{יד}</h3>
לַזָּהָ֤ב בַּמִּשְׁקָל֙ לַזָּהָ֔ב לְכָל־כְּלֵ֖י עֲבוֹדָ֣ה וַעֲבוֹדָ֑ה לְכֹ֨ל כְּלֵ֤י הַכֶּ֙סֶף֙ בְּמִשְׁקָ֔ל לְכָל־כְּלֵ֖י עֲבוֹדָ֥ה וַעֲבוֹדָֽה׃
<b style="color: gray;">רש"י</b> <b>לזהב במשקל לזהב לכל כלי עבודה ועבודה .</b> וכן לכל כלי הכסף במשקל :
<b style="color: gray;">מצודת דוד</b> <b>לזהב .</b> לכלי הזהב מסר בידו במשקל הראוי לזהב לכל כלי וכלי : <b>לכל כלי הכסף במשקל .</b> ר''ל למשקל הראוי לכסף כי לא ישוה משקל הכסף למשקל הזהב :
<h3>{טו}</h3>
וּמִשְׁקָ֞ל לִמְנֹר֣וֹת הַזָּהָ֗ב וְנֵרֹֽתֵיהֶם֙ זָהָ֔ב בְּמִשְׁקַל־מְנוֹרָ֥ה וּמְנוֹרָ֖ה וְנֵרֹתֶ֑יהָ וְלִמְנֹר֨וֹת הַכֶּ֤סֶף בְּמִשְׁקָל֙ לִמְנוֹרָ֣ה וְנֵרֹתֶ֔יהָ כַּעֲבוֹדַ֖ת מְנוֹרָ֥ה וּמְנוֹרָֽה׃
<b style="color: gray;">רש"י</b> <b>ונרתיהם זהב .</b> משקל לכל נר ונר : <b>במשקל מנורה ומנורה .</b> כי עשרה מנורות עשה : <b>כעבודת מנורה ומנורה .</b> ומשקל כלי עבודת מנורה מלקחיה ומחתותיה , וגם משקל :
<b style="color: gray;">מצודת דוד</b> <b>ומשקל .</b> גם מסר לו משקל לעשרה המנורות שעשה שלמה מזהב הם ונרותיהם העשויין כעין , בזיכין לשום בהם השמן והפתילות : <b>במשקל מנורה .</b> כמה יהיה במשקל של כ''א משקל נרותיה : <b>ולמנורות הכסף .</b> עשויים להעמידם בלשכת הכהנים להאיר להם בעת יאכלו הקדשים בלילות : <b>כעבודת .</b> כפי המשקל הראוי לפי מלאכת תבניתה :
<b style="color: gray;">רלב"ג</b> <b>ונרותיה'</b> זהב ומשקל מנורות הכסף :
<h3>{טז}</h3>
וְאֶת־הַזָּהָ֥ב מִשְׁקָ֛ל לְשֻׁלְחֲנ֥וֹת הַֽמַּעֲרֶ֖כֶת לְשֻׁלְחַ֣ן וְשֻׁלְחָ֑ן וְכֶ֖סֶף לְשֻׁלְחֲנ֥וֹת הַכָּֽסֶף׃
<b style="color: gray;">רש"י</b> <b>שלחנות המערכת .</b> לערוך עליו לחם הפנים למשקל שלחן ושלחן כי עשרה שלחנות של זהב עשה בהיכל ומשקל הכסף לשלחנות שבעזרה שמפשיטין עליהם הקרבנות ומשקל המזלגות והמזרקות :
<b style="color: gray;">מצודת דוד</b> <b>ואת הזהב וכו' .</b> משקל הזהב להשלחנות העשויות למערכת לחם הפנים : <b>וכסף .</b> משקל הכסף לשלחנות הכסף העומדים בעזרה להפשיט עליהם את הקרבנות ועם שלא הוזכרו בבנין שלמה נזכרים הם בבנין יחזקאל וכן היו בבית שלמה :
<b style="color: gray;">רלב"ג</b> ומשקל כל אחד משלחנות המערכות . ר''ל שלחנות הזהב שהיה נותן לחם הפנים בכל אחד מהם כי היו שם עשרה שלחנות ועשר מנורות :
<h3>{יז}</h3>
וְהַמִּזְלָג֧וֹת וְהַמִּזְרָק֛וֹת וְהַקְּשָׂוֹ֖ת זָהָ֣ב טָה֑וֹר וְלִכְפוֹרֵ֨י הַזָּהָ֤ב בְּמִשְׁקָל֙ לִכְפ֣וֹר וּכְפ֔וֹר וְלִכְפוֹרֵ֥י הַכֶּ֛סֶף בְּמִשְׁקָ֖ל לִכְפ֥וֹר וּכְפֽוֹר׃
<b style="color: gray;">רש"י</b> <b>ולכפורי הזהב במשקל .</b> כפורי כלי שרת לקנח בכלים הדם מהם ודוגמא בפ' קמא דבבא מציעא ההוא גברא דכפר ידיה בגלימא דחבריה וכל כפרה לשון קינוח וחטוי הוא :
<b style="color: gray;">מצודת דוד</b> <b>והמזלגות וכו' .</b> גם מסר לו תבנית כל הכלים האלה : <b>זהב טהור .</b> שהיה מזהב טהור : <b>במשקל .</b> כמה יהיה משקל כ''א :
<b style="color: gray;">מצודת ציון</b> <b>והמזלגות .</b> שם כלי בעלת השנים ובו תוחבים הבשר להעלות מן היורה . והמזרקות . הספלים אשר יקבלו בהם הדם לזריקה : <b>והקשות .</b> סניפין כעין יתדות עמדו אצל השולחן מזה ומזה לצורך לחם הפנים כמ''ש בתורה : <b>ולכפורי .</b> גם המה כעין מזרקות וכן כפורי זהב משנים ( עזרא א ) וע''ש שהכהן הזורק מקנח ידו בשפתו קרוים כפורי ובדרז''ל ובעי לכפורי ידיה ( גיטין נו ) :
<h3>{יח}</h3>
וּלְמִזְבַּ֧ח הַקְּטֹ֛רֶת זָהָ֥ב מְזֻקָּ֖ק בַּמִּשְׁקָ֑ל וּלְתַבְנִ֣ית הַמֶּרְכָּבָ֗ה הַכְּרֻבִ֤ים זָהָב֙ לְפֹ֣רְשִׂ֔ים וְסֹכְכִ֖ים עַל־אֲר֥וֹן בְּרִית־יְהוָֽה׃
<b style="color: gray;">רש"י</b> <b>זהב מזוקק .</b> כמו כסף מזוקק : <b>ולתבנית המרכבה .</b> הם הכרובים שהשכינה רוכבת עליהם : <b>לפרשים .</b> כלומר המפורשים והסוככים על הארון כדאמר והיו הכרובים פורשי כנפים וגו' ( שמות כה ) :
<b style="color: gray;">מצודת דוד</b> <b>ולמזבח .</b> את המזבח שהיה מזהב מזוקק מסר לו כמה יהיה משקלו : <b>ולתבנית המרכבה .</b> וחוזר ומפרש שהם הכרובים שעמדו בארץ להיות פורשים כנפיהם לסכך על הארון והיו דומים למעשה חיות המרכבה אשר פני אדם להנה כי גם אל הכרובים היה פני תינוק :
<b style="color: gray;">מצודת ציון</b> <b>מזוקק .</b> ענין צרוף כמו מזוקק שבעתים ( תהלים יב ) :
<b style="color: gray;">רלב"ג</b> <b>ולתבנית המרכבה הכרובים זהב לפורשים .</b> רמז בזה אל שני הכרובים שעשה שלמה שהיה עשר אמות קומתם והיה חמש אמות כנף כל כרוב מהם באופן שהיו עשרים אמה מקצות כנפי האחד לקצות כנפי השני . וקרא זה תבנית המרכבה כי זה כאלו היה מעיר על ענין רכיבת ה' ית' על אלו הכרובים ורכיבתם על מה שתחתיהם כמו שיתבאר מדברינו בדברי התורה ובס' מלכים :
<h3>{יט}</h3>
הַכֹּ֥ל בִּכְתָ֛ב מִיַּ֥ד יְהוָ֖ה עָלַ֣י הִשְׂכִּ֑יל כֹּ֖ל מַלְאֲכ֥וֹת הַתַּבְנִֽית׃
<b style="color: gray;">רש"י</b> <b>הכל בכתב .</b> פתרון הכל בכתב סדר לו סכום משקל ומשקל של כל כלי וכלי שמואל הרואה : <b>כל מלאכות התבנית .</b> תבנית הבית חכמני והשכילני כמו תבנית אורך ורוחב וגובה והכל דרש שמואל מן התורה ברוח הקודש כמו ששנינו הר הבית היה חמש מאות אמה על חמש מאות אמה ( שם כ''ז ) דרש אורך החצר מאה באמה ורוחב חמשים בחמשים חמשים פעמים חמשים הם כ''ה מאות נ''ל חתכם לחמש רצועות להיות חמש מאות על חמש מאות והוא מיוסד בסילוק קרובץ של שבת חנוכה המתחיל מנשה את אפרים ואפרים את מנשה והכל דרש שמואל ברוח הקודש ולמד לדוד כן :
<b style="color: gray;">מצודת דוד</b> <b>הכל בכתב .</b> ר''ל כן אמר דויד לשלמה הנה לך הכל מסודר בכתב אשר מיד ה' עלי השכיל ר''ל אשר באה עלי מידו להשכילני כל מלאכות התבנית של הבית וכל כליו :
<h3>{כ}</h3>
וַיֹּ֨אמֶר דָּוִ֜יד לִשְׁלֹמֹ֣ה בְנ֗וֹ חֲזַ֤ק וֶאֱמַץ֙ וַעֲשֵׂ֔ה אַל־תִּירָ֖א וְאַל־תֵּחָ֑ת כִּי֩ יְהוָ֨ה אֱלֹהִ֤ים אֱלֹהַי֙ עִמָּ֔ךְ לֹ֤א יַרְפְּךָ֙ וְלֹ֣א יַֽעַזְבֶ֔ךָּ עַד־לִכְל֕וֹת כָּל־מְלֶ֖אכֶת עֲבוֹדַ֥ת בֵּית־יְהוָֽה׃
<b style="color: gray;">רש"י</b> <b>חזק ואמץ .</b> כדי שתתקיים מלכותך כמו ( לעיל כ''ח ) שהבטיחך הקב''ה והכינותי מלכותו עד עולם אם יחזק לעשות מצותי וגו' :
<b style="color: gray;">מצודת דוד</b> <b>אל תירא .</b> לחשוב שלא תוכל לגמור את הכל : <b>עד לכלות .</b> עד אשר תשלים את הכל :
<b style="color: gray;">מצודת ציון</b> <b>תחת .</b> ענין פחד ושבר : <b>לכלות .</b> להשלים :
<h3>{כא}</h3>
וְהִנֵּ֗ה מַחְלְקוֹת֙ הַכֹּהֲנִ֣ים וְהַלְוִיִּ֔ם לְכָל־עֲבוֹדַ֖ת בֵּ֣ית הָאֱלֹהִ֑ים וְעִמְּךָ֙ בְכָל־מְלָאכָ֜ה לְכָל־נָדִ֤יב בַּֽחָכְמָה֙ לְכָל־עֲבוֹדָ֔ה וְהַשָּׂרִ֥ים וְכָל־הָעָ֖ם לְכָל־דְּבָרֶֽיךָ׃
<b style="color: gray;">רש"י</b> <b>והנה מחלקות הכהנים והלוים לכל עבודת בית האלהים עמך בכל מלאכה .</b> כלומר הכל ערכתי וסדרתי וזמנתי לך מחלקות ופועלים ואין לך לעכב כי אם מיד לבנות הבית : <b>והשרים .</b> הממונים על הפועלים ושוטריהם : <b>וכל העם לכל דבריך .</b> לעשות צווייך :
<b style="color: gray;">מצודת דוד</b> <b>לכל עבודת .</b> המופקדים לכל עבודת בית האלהים : <b>ועמך .</b> הם יהיו עמך לעזור בכל מלאכה : <b>לכל נדיב .</b> את כל מהם אשר נדבו לבו בחכמה להשכיל לעשות את כל העבודה המצטרך אל הבנין : <b>לכל דבריך .</b> המה נכונים לעשות את כל דבריך :
<h2>דברי הימים א פרק-כט</h2>
<h3>{א}</h3>
וַיֹּ֨אמֶר דָּוִ֤יד הַמֶּ֙לֶךְ֙ לְכָל־הַקָּהָ֔ל שְׁלֹמֹ֨ה בְנִ֥י אֶחָ֛ד בָּֽחַר־בּ֥וֹ אֱלֹהִ֖ים נַ֣עַר וָרָ֑ךְ וְהַמְּלָאכָ֣ה גְדוֹלָ֔ה כִּ֣י לֹ֤א לְאָדָם֙ הַבִּירָ֔ה כִּ֖י לַיהוָ֥ה אֱלֹהִֽים׃
<b style="color: gray;">רש"י</b> <b>שלמה בני אחד וגו' .</b> ואפילו אם היו מאה לא די לבנותו ועוד שהוא נער ורך . והמלאכה גדולה . ואם תאמר תקטין הבית זה אי אפשר כי לא לאדם הבירה כי אם לה' אלהים הגדול והנורא אשר לא יכלכלוהו השמים ושמי השמים ואעפ''כ אל תבהל לבנות בית גדול כזה כי אני בכל כחי הכינותי לבית אלהים הזהב לזהב והכסף לכסף וגו' לפיכך אין לך טורח גדול כל כך :
<b style="color: gray;">מצודת דוד</b> <b>אחד .</b> כאומר ואיך יוכל אחר לאסוף הון רב כ''כ לבנות בית לה' : <b>בחר בו אלהים .</b> ואף בו בחר למלוך על ישראל ויטרד מאד בדבר המלוכה : <b>נער ורך .</b> והוא נער בשנים ומעונג ביותר ולא נסה לטרוח הרבה : <b>כי לא לאדם .</b> לא בעבור צורך אדם נעשה הבית כ''א לה' וא''כ מהצורך לפארו מאד :
<b style="color: gray;">מצודת ציון</b> <b>הבירה .</b> הארמון ועל המקדש יאמר :
<b style="color: gray;">רלב"ג</b> <b>כי לא לאדם הבירה .</b> ר''ל זה המגדל והבנין הנפלא בבית המקדש אינו נבנה לאדם שיוכל להקל בו אבל הוא נבנה לה' אלהים וראוי מפני זה להדרו מאד לכבוד ה' יתברך עם שצורת כל דבריו ראויה שתהיה מוגבלת להעיר על סודות האלהות ועל חכמת הנמצאות ומזה נמשך שיהיה זהב רב בזאת המלאכה כי קצת הבנין וכליו יוגבל היותו מזהב לסבה שזכרנו בבאורנו לדברי התורה :
<h3>{ב}</h3>
וּֽכְכָל־כֹּחִ֞י הֲכִינ֣וֹתִי לְבֵית־אֱלֹהַ֗י הַזָּהָ֣ב ׀ לַ֠זָּהָב וְהַכֶּ֨סֶף לַכֶּ֜סֶף וְהַנְּחֹ֣שֶׁת לַנְּחֹ֗שֶׁת הַבַּרְזֶל֙ לַבַּרְזֶ֔ל וְהָעֵצִ֖ים לָעֵצִ֑ים אַבְנֵי־שֹׁ֨הַם וּמִלּוּאִ֜ים אַבְנֵי־פ֣וּךְ וְרִקְמָ֗ה וְכֹ֨ל אֶ֧בֶן יְקָרָ֛ה וְאַבְנֵי־שַׁ֖יִשׁ לָרֹֽב׃
<b style="color: gray;">רש"י</b> <b>אבני שוהם ומלואים .</b> דוגמת המשכן אבני שוהם ואבני וגו' ( שמות כ''ט ) : <b>אבני פוך ורקמה וכל אבן יקרה .</b> לתת בקירות הזהב ובכלי הכסף : <b>ואבני שיש .</b> לעמודים ושלחנות ולרצפה :
<b style="color: gray;">מצודת דוד</b> <b>וככל כחי .</b> כאומר והנה אני עשיתי מה שעלי ובכל כחי הכינותי וכו' : <b>הזהב לזהב .</b> הזהב הכינותי על כלי הזהב וכן כולם : <b>ומלואים .</b> כן יקראו אבני יקר ע''ש שממלאים את הגומא העשוי במשבצות להושיב בו האבן :
<b style="color: gray;">מצודת ציון</b> <b>אבני פוך .</b> אבני יקר ומראיהם כעין הפוך והוא הכחול : <b>ורקמה .</b> יריעות מרוקמות במיני צבעונין : <b>יקרה .</b> חשובה שיש שם מין אבן חשוב לבנין :
<b style="color: gray;">רלב"ג</b> <b>אבני פוך ורקמה .</b> ידמה שהיו שם אבנים נקובים ישימם הרוקם בבגדים אשר יעשה והם נקראים אבני רקמה :
<h3>{ג}</h3>
וְע֗וֹד בִּרְצוֹתִי֙ בְּבֵ֣ית אֱלֹהַ֔י יֶשׁ־לִ֥י סְגֻלָּ֖ה זָהָ֣ב וָכָ֑סֶף נָתַ֤תִּי לְבֵית־אֱלֹהַי֙ לְמַ֔עְלָה מִכָּל־הֲכִינ֖וֹתִי לְבֵ֥ית הַקֹּֽדֶשׁ׃
<b style="color: gray;">רש"י</b> <b>ועוד ברצותי בבית אלהי .</b> פתרון מרוב רצון שרציתי בבית אלהי : <b>יש לי סגולה .</b> קבצתי לי קבוצת זהב וכסף כדפירש לפנינו :
<b style="color: gray;">מצודת דוד</b> <b>ברצותי .</b> בעבור שאני מרוצה וחפץ בבית ה' הנה יש לי עוד סגולה מיוחדת מזהב וכסף נתתי גם אותה לבית ה' : <b>למעלה מכל וכו' .</b> ר''ל נוסף על כל אשר הכינותי מאז לבהמ''ק :
<b style="color: gray;">מצודת ציון</b> <b>סגולה .</b> ענין אוצר כמו וסגולת מלכים ( קהלת ב ) :
<h3>{ד}</h3>
שְׁלֹ֧שֶׁת אֲלָפִ֛ים כִּכְּרֵ֥י זָהָ֖ב מִזְּהַ֣ב אוֹפִ֑יר וְשִׁבְעַ֨ת אֲלָפִ֤ים כִּכַּר־כֶּ֙סֶף֙ מְזֻקָּ֔ק לָט֖וּחַ קִיר֥וֹת הַבָּתִּֽים׃
<b style="color: gray;">רש"י</b> <b>מזוקק .</b> לבן הרבה : <b>לטוח קירות הבית .</b> ואין אדם יכול לטוח שום דבר לא בכסף ולא בזהב כי אם שיהיה מזוקק :
<b style="color: gray;">מצודת דוד</b> <b>שלשת אלפים .</b> ר''ל וזהו חשבון הסגולה שלשת אלפים וכו' : <b>לטוח וכו' .</b> חוזר הוא על הזהב כי לא טחום בכסף , ורז''ל אמרו שהכסף האמור כאן ר''ל זהב טוב המכסיף כל הזהבים . ( ה ) לזהב לזהב . את הזהב לכלי הזהב וכו' : <b>ולכל מלאכה וכו' .</b> ואת כל דבר הנצרך למלאכה הלא המה מסורים ביד החרשים : <b>ומי מתנדב .</b> אמר אל העומדים לפניו מי בכם מתנדב מה לחנך את ידו היום בתת נדבה לה' וכאומר מעתה התחילו להתנדב על בנין הבית :
<b style="color: gray;">מצודת ציון</b> <b>לטוח .</b> מל' טיחה ומשיחה כמו וטח את הבית ( ויקרא יד ) ואמר בדרך השאלה כי בטסים חפו הבית ולא ע''י טיחה ומשיחה כדרך שעושים האומנים ומרבית הזהב יוכיח . קירות . כותלי :
<b style="color: gray;">רלב"ג</b> <b>לטוח קירות הבתי' .</b> אחשוב כי אמרו לטוח קירות הבתי' שב לאמרו ג' אלפי' ככרי זהב כי הבתי' שהם בית הקדש ובית קדש הקדשים היו כלם מצופים זהב ולא היו שם קירות מצופות כסף :
<h3>{ה}</h3>
לַזָּהָ֤ב לַזָּהָב֙ וְלַכֶּ֣סֶף לַכֶּ֔סֶף וּלְכָל־מְלָאכָ֖ה בְּיַ֣ד חָרָשִׁ֑ים וּמִ֣י מִתְנַדֵּ֔ב לְמַלֹּ֥אות יָד֛וֹ הַיּ֖וֹם לַיהוָֽה׃
<b style="color: gray;">רש"י</b> <b>לזהב לזהב ולכסף לכסף ולכל מלאכה .</b> ונתתיו ביד חרשים . אומנים וזהו אשר הכינותי לבית המקדש ואע''פ שקבצתי כל זאת ומי מכם שמתנדב למלאות ידי היום לה' להביא זהב וכסף וכל דבר לבנין דוגמא כל נדיב לבו הביאו חח ונזם ( שמות לה ) : <b>למלאות .</b> דוגמת ומלאת יד אהרן ויד בניו ( שם כט ) ותרגומו ותקריב קרבן דאהרן :
<b style="color: gray;">מצודת ציון</b> <b>חרשים .</b> אומנים : <b>למלאות .</b> ענין חנוך כמו ומלאת יד אהרן ( שמות כט ) :
<h3>{ו}</h3>
וַיִּֽתְנַדְּבוּ֩ שָׂרֵ֨י הָאָב֜וֹת וְשָׂרֵ֣י ׀ שִׁבְטֵ֣י יִשְׂרָאֵ֗ל וְשָׂרֵ֤י הָאֲלָפִים֙ וְהַמֵּא֔וֹת וּלְשָׂרֵ֖י מְלֶ֥אכֶת הַמֶּֽלֶךְ׃
<b style="color: gray;">רש"י</b> <b>ויתנדבו שרי האבות וגו' .</b> אותם שכתוב למעלה על שבט ישראל וגו' וכתוב כן למעלה ( כ''ו ) ובני ישראל למספרם ראשי האבות וגו' : <b>ולשרי מלאכת המלך .</b> וגם שרי עבודת אדמת המלך ועל שבכרמי המלך וגו' כדלעיל :
<b style="color: gray;">מצודת דוד</b> <b>שרי האבות .</b> הם ראשי האבות האמור למעלה : <b>ולשרי .</b> ואת השרים הממונים על מלאכת המלך הם שרי הרכוש האמור למעלה :
<b style="color: gray;">מצודת ציון</b> <b>ואדרכונים .</b> שם מטבע ידוע אצלם וכן לאדרכונים אלף ( עזרא ח ) :
<h3>{ז}</h3>
וַֽיִּתְּנ֞וּ לַעֲבוֹדַ֣ת בֵּית־הָאֱלֹהִ֗ים זָהָ֞ב כִּכָּרִ֣ים חֲמֵֽשֶׁת־אֲלָפִים֮ וַאֲדַרְכֹנִ֣ים רִבּוֹ֒ וְכֶ֗סֶף כִּכָּרִים֙ עֲשֶׂ֣רֶת אֲלָפִ֔ים וּנְחֹ֕שֶׁת רִבּ֛וֹ וּשְׁמוֹנַ֥ת אֲלָפִ֖ים כִּכָּרִ֑ים וּבַרְזֶ֖ל מֵֽאָה־אֶ֥לֶף כִּכָּרִֽים׃
<b style="color: gray;">רש"י</b> <b>ואדרכונים רבו .</b> קצונ''ש בלע''ז :
<b style="color: gray;">מצודת דוד</b> <b>ואדרכונים .</b> שם מטבע ידוע אצלם : <b>רבו .</b> הוא עשרת אלפים ולא באו עדיין למשקל ככר :
<b style="color: gray;">רלב"ג</b> <b>ואדרכונים רבו .</b> היה זה משקל ידוע אצלם והיו כמו דינרי זהב לפי מה שאחשוב :
<h3>{ח}</h3>
וְהַנִּמְצָ֤א אִתּוֹ֙ אֲבָנִ֔ים נָתְנ֖וּ לְאוֹצַ֣ר בֵּית־יְהוָ֑ה עַ֥ל יַד־יְחִיאֵ֖ל הַגֵּרְשֻׁנִּֽי׃
<b style="color: gray;">רש"י</b> <b>ונתנו לאוצר בית ה' על יד יחיאל הגרשוני .</b> שהיה נגיד על האוצרות כדלעיל ( כ''ו ) בני יחיאל זתם ויואל אחיו על אוצרות בית ה' :
<b style="color: gray;">מצודת דוד</b> <b>והנמצא .</b> ואשר נמצא אתו אבנים נתנו אותם לאוצר הבנין : <b>על יד יחיאל .</b> על ידו מסרו האבנים והוא הביאם אל האוצר :
<h3>{ט}</h3>
וַיִּשְׂמְח֤וּ הָעָם֙ עַל־הִֽתְנַדְּבָ֔ם כִּ֚י בְּלֵ֣ב שָׁלֵ֔ם הִֽתְנַדְּב֖וּ לַיהוָ֑ה וְגַם֙ דָּוִ֣יד הַמֶּ֔לֶךְ שָׂמַ֖ח שִׂמְחָ֥ה גְדוֹלָֽה׃
<b style="color: gray;">רש"י</b> <b>בלב שלם .</b> בלב אחד נתנו ברצון נפשם ולא בשני לבבות שיש אדם שנותן בעל כרחו ולא בנפש חפצה או שמתבייש מאחרים והוא נקרא שני לבבות אבל אלו ברצון נפשם נתנו כולם : <b>וגם דויד המלך שמח שמחה גדולה .</b> ושלא תאמר כהם ולא יותר מכולם לכך אמר וגם דוד המלך שמח וגו' יותר מכולם כי הוא בעל המעשה דוגמת ( שופטים ה' ) הרים נזלו מפני ה' זה סיני יותר מכולם מפני אשר ירד עליו ה' באש ( שמות יט ) :
<b style="color: gray;">מצודת דוד</b> <b>על התנדבם .</b> שמחו על הנדבה כי היתה בלב שלם כי המתנדב ולבו בל עמו הוא נעצב על חסרון הממון :
<h3>{י}</h3>
וַיְבָ֤רֶךְ דָּוִיד֙ אֶת־יְהוָ֔ה לְעֵינֵ֖י כָּל־הַקָּהָ֑ל וַיֹּ֣אמֶר דָּוִ֗יד בָּר֨וּךְ אַתָּ֤ה יְהוָה֙ אֱלֹהֵי֙ יִשְׂרָאֵ֣ל אָבִ֔ינוּ מֵעוֹלָ֖ם וְעַד־עוֹלָֽם׃
<b style="color: gray;">רש"י</b> <b>ויברך דויד את ה' לעיני כל הקהל .</b> שהקהיל כדאמר לעיל ( כ''ח ) ויקהל דוד ויברכם על התנדבם : <b>ויאמר דוד ברוך אתה ה' אלהי ישראל אבינו .</b> לפיכך הזכיר ישראל יותר מאברהם ויצחק לפי כי יעקב גם הוא נדר דכתיב וידר יעקב נדר ( בראשית כ''ח ) : <b>ישראל אבינו .</b> ישראל סבא וגם בבראשית רבה מפורש כך נדרתי אני דוד ועמי כמו ישראל סבא וכל הנודר צריך להזכיר בנדרו ישראל וכן אשר נדר לאביר יעקב ( תהלים לב ) : <b>מעולם ועד עולם .</b> אמר דוד גר אחד היה יתרו בין שש מאות אלף ואמר ברוך ה' אשר הציל אתכם גנאי גדול הוא זה לכל ישראל ואני הריני מוסיף לברך את הקב''ה יותר מיתרו :
<b style="color: gray;">מצודת דוד</b> <b>אלהי ישראל אבינו .</b> מלת אבינו חוזר על ישראל ולפי שיעקב היה תחלה לנודרים ובא לדבר דבריו בעבור הנדבה לזה הזכיר שם ה' על ישראל : <b>מעולם וכו' .</b> מהעה''ז עד העוה''ב :
<b style="color: gray;">רלב"ג</b> <b>מעולם ועד עולם .</b> זה מורה על נצחיות ישראל . וזאת היתה צורת הברכה במקדש כמו שזכרנו בספר עזרא :
<h3>{יא}</h3>
לְךָ֣ יְ֠הוָה הַגְּדֻלָּ֨ה וְהַגְּבוּרָ֤ה וְהַתִּפְאֶ֙רֶת֙ וְהַנֵּ֣צַח וְהַה֔וֹד כִּי־כֹ֖ל בַּשָּׁמַ֣יִם וּבָאָ֑רֶץ לְךָ֤ יְהוָה֙ הַמַּמְלָכָ֔ה וְהַמִּתְנַשֵּׂ֖א לְכֹ֥ל ׀ לְרֹֽאשׁ׃
<b style="color: gray;">רש"י</b> <b>לך ה' הגדולה .</b> נתן שבח להקב''ה שנתן לו כל כך לקבוץ ממון כזה לבנין בה''מ וכתיב לעיל הוא יבנה בית וסמיך ליה ה' בעבור עבדך ( וכלבך ) עשית את כל הגדולה וגם ל' גדולה נופל על בנין בית המקדש כדכתיב ( לעיל כב ) והבית לבנות לה' להגדיל למעלה : <b>לך ה' הגדולה .</b> אף על פי שהקבצתי כל הממון הזה לבנין בית המקדש שנקרא גדולה אתה נתת לי כל הגדולה הזאת והגבורה שנתת לי גבורה להלחם עם שונאי ישראל ולבוז שללם לפני לבנות הבית כדלעיל אחר שנלחם עם כל אויביו ונצחם כתיב ( לעיל יח ) גם אותם הקדיש המלך דוד וגומר : <b>והתפארת .</b> כל שבחות אלו שבחו על שנתן לו הקב''ה כח לקבץ ממון לבנין ב''ה שנקרא פאר דכתיב ( ישעיה ס' ) לפאר מקום מקדשי וגם למעלה ( כ''ב ) כתיב לשם ולתפארת : <b>והנצח .</b> שנתן לו הקב''ה נצחון לשלול שלל העובדי כוכבים לצורך הבנין : <b>כי כל בשמים .</b> לך הוא אפילו על מה שעל השמים אתה מושל כל שכן על מה שבארץ לפיכך אתה יכול ליתן גדולה למי שאתה רוצה : <b>ובארץ .</b> אתנחתא ששם מסיים הפסוק ומוסב למעלה הימנו כדפרשתי : <b>לך ה' הממלכה והמתנשא לכל לראש .</b> פתרון מלך אם נתן לעבדו אחד שררה וממשלה במלכות אחר השר הוא עבדו בכל מקום שהוא אבל המלכות אינו של מלך ומי שהמלכות שלו אין העבד המושל שלו אבל הקב''ה שלו הוא העבד הממונה למושל וגם המלכות שלו אקוטריא בלע''ז ולפיכך כתיב לך ה' הממלכה והמתנשא עליהם דאפילו ריש גרגותא משמיא מנו ליה ועוד פירשו והמתנשא לכל לראש כשאנו סבירין ששבחנו לך כל ההודאות ואין לך עוד שבח אחר עדיין אינו כלום שהמשובח עומד לראש השבחות וכן כשסיים דוד כל תשבחותיו בתהלים הוא מתחיל מזמור האחרון שירו לה' שיר חדש כלומר כל השבחות חדשים הם כאילו לא שבחנוהו מעולם' כך פי' לי רבי אלעזר ב''ר מאיר ב''ר יצחק מאורלינ''ש וכן בחגיגת ירושלמי כמדומה לי :
<b style="color: gray;">מצודת דוד</b> <b>לך וכו' .</b> ר''ל שגדולה שאני בה והגבורה והתפארת אשר בי והנצחון שעשיתי וההוד שבי הכל המה מידך : <b>כי כל וכו' .</b> מוסב על לך לומר כי כל לך אשר בשמים ובארץ : <b>לך וכו' .</b> אתה הוא הממליך מלכים ואתה הוא המתנשא את כל אשר הועמד להיות לראש :
<b style="color: gray;">מצודת ציון</b> <b>והתפארת .</b> מל' פאר : <b>והנצח .</b> מל' נצחון : <b>וההוד .</b> ענין הדר ויופי :
<b style="color: gray;">רלב"ג</b> <b>לך ה' הגדולה .</b> על כל הנמצאות כי גדלת מהם לאין יחס ולך הגבורה לעשות כל אשר תחפוץ מה שאינו לזולתך כי פעולותיה מוגבלות ולא ישנו את תפקידם : <b>לך התפארת .</b> ר''ל כי אם יעשה האדם דבר גדול וינצח שכנגדו עם היותם רבים ממנו מאד מאד אין לאיש ההוא התפארת והנצח וההוד . אבל הוא לך כי ממך נהיה כל זה כי כל אשר בשמים ובארץ לך ה' הממלכה עליהם ואתה הוא המתנשא לכל מי שהוא לראש מהם . ר''ל שכל מי שיהיה מהם ולו ראשית מה הנה אתה מתנשא עליו . או יהיה הרצון בזה הממלכה שתהיה לאדם היא לך כי מאתך לבד תהיה הקמתו . וגם כל מי שהוא מתנשא לכל דבר שיהיה לראש עליו הנה הפקודות והממשלה והראשית בא לו מאתך . ולפי זה הפירוש יהיה הרצון באמרו כי כל בשמים ובארץ כי כל אשר בשמים ובארץ הוא לך . ולפי זה הפירוש אפשר שיהיה הרצון באמרו לך ה' הגדולה והגבורה כי כל גדולה וגבורה שתגיע לאדם היא באה לו ממך ויהיה כל זה הפסוק סובב בכונה אחת והיא שכל ההצלחות שתהיינה לאדם הן באות לו מה' ית' :
<h3>{יב}</h3>
וְהָעֹ֤שֶׁר וְהַכָּבוֹד֙ מִלְּפָנֶ֔יךָ וְאַתָּה֙ מוֹשֵׁ֣ל בַּכֹּ֔ל וּבְיָדְךָ֖ כֹּ֣חַ וּגְבוּרָ֑ה וּבְיָ֣דְךָ֔ לְגַדֵּ֥ל וּלְחַזֵּ֖ק לַכֹּֽל׃
<b style="color: gray;">רש"י</b> <b>והעשר הכבוד מלפניך .</b> מידך , והכבוד נופל על העושר כדכתיב בזו כסף בזו זהב וגו' ( נחום ב' ) וכמו ומאשר לאבינו עשה את כל הכבוד הזה ( בראשית לה ) כלומר כל העושר שסגלתי מאתך הוא כי אתה מושל בכל ובידך כח וגבורה וגו' :
<b style="color: gray;">מצודת דוד</b> <b>מלפניך .</b> ממך הם נתונים : <b>לכל .</b> את כל אשר תחפוץ :
<b style="color: gray;">רלב"ג</b> <b>והנה</b> העשר והכבוד הכל בא לאדם מלפניך ואתה מושל בכל האנשים ובידך כח וגבורה לתת גדולה וחזוק לכל מי שתרצה מהם :
<h3>{יג}</h3>
וְעַתָּ֣ה אֱלֹהֵ֔ינוּ מוֹדִ֥ים אֲנַ֖חְנוּ לָ֑ךְ וּֽמְהַֽלְלִ֖ים לְשֵׁ֥ם תִּפְאַרְתֶּֽךָ׃
<b style="color: gray;">רש"י</b> <b>ועתה אלהינו מודים אנחנו לך .</b> על שחלקת לנו מטובך :
<b style="color: gray;">מצודת דוד</b> <b>מודים וכו' .</b> על כל העושר הרב אשר נתת לנו :
<b style="color: gray;">מצודת ציון</b> <b>מודים .</b> מל' הודאה :
<b style="color: gray;">רלב"ג</b> ועתה אלהינו מודים אנחנו לך . שנתת לנו גדולה וחזקתנו על הגוים אויבינו ואנחנו מהללים על זה לשם תפארתך :
<h3>{יד}</h3>
וְכִ֨י מִ֤י אֲנִי֙ וּמִ֣י עַמִּ֔י כִּֽי־נַעְצֹ֣ר כֹּ֔חַ לְהִתְנַדֵּ֖ב כָּזֹ֑את כִּֽי־מִמְּךָ֣ הַכֹּ֔ל וּמִיָּדְךָ֖ נָתַ֥נּוּ לָֽךְ׃
<b style="color: gray;">רש"י</b> <b>וכי מי אני ומי עמי כי נעצר כח להתנדב .</b> שדחקנו עצמנו להתנדב כל כך בזאת הנדבה ולא משלנו אלא ממך הכל וחלקת לנו מעט : <b>ומידך נתנו לך .</b> ומה שנתת לנו מידך נתנו לך מקצת , נו''ן דגושה במקום נו''ן שניה נתננו לך :
<b style="color: gray;">מצודת דוד</b> <b>מי אני וכו' .</b> ר''ל וכי עוצם ידינו גדול כ''כ לעצור כח להתחזק לאסוף הון להתנדב נדבה גדולה כזאת : <b>כי ממך .</b> כל העושר הזה בא ממך והבא מידך חזרנו ונתננו לך :
<b style="color: gray;">מצודת ציון</b> <b>נעצור כח .</b> נעכב אצלנו הכח כמו נעצרה נא אותך ( שופטים יג ) :
<h3>{טו}</h3>
כִּֽי־גֵרִ֨ים אֲנַ֧חְנוּ לְפָנֶ֛יךָ וְתוֹשָׁבִ֖ים כְּכָל־אֲבֹתֵ֑ינוּ כַּצֵּ֧ל ׀ יָמֵ֛ינוּ עַל־הָאָ֖רֶץ וְאֵ֥ין מִקְוֶֽה׃
<b style="color: gray;">רש"י</b> <b>כי גרים אנחנו לפניך .</b> ואין לנו חלק ונחלה בארץ ולא אחוזה אלא לגור בה דוגמא כי גרים ותושבים אתם עמדי ( ויקרא כה ) : <b>ככל אבותינו .</b> אדם שיש לו בנים ונחלות ומכר כל הנחלות ואם באים בניו לגור באותה נחלה לימים ושנים הם נקראים גרים ותושבים אבל אבותינו היו אורחים וכן אמר דוד אין אנו כן אלא גם אנו וגם אבותינו כולנו גרים ותושבים בעולם דכתיב לך שמים אף לך ארץ תבל ומלואה אתה יסדתם ( תהלים פט ) : <b>כצל ימינו על הארץ .</b> מפורש במדרש קהלת ולא כצל האילן ולא כעוף הפורח העושה צל לימים ושנים או לשעה אחת עושה צל אלא כצל כנפי הדבורה שיש לה כנפים ואין לה צל : <b>ואין מקוה .</b> אין מי שיש לו תקוה שלא ימות :
<b style="color: gray;">מצודת דוד</b> <b>כי גרים .</b> למול שנותיך ימי שנותינו מעטים המה כימי הגר בארץ נכריה וא''כ הוא מן הנמנע לאסוף הון רב כזה בזמן מועט בעוצם יד לולי ה' שהיה לנו : <b>ותושבים .</b> ר''ל כל מה שאנחנו תושבים בעולם אין אנו תושבים אלא ככל אבותינו שהלכו להם ומתו וא''כ לגרים נחשב : <b>כצל .</b> הפונה בכל עת בנטית השמש כן ימינו על הארץ בכל עת פונה ועובר מהימים הקצובים : <b>ואין מקוה .</b> ואין תקוה להאדם להאריך ימיו יותר מן הקצוב :
<b style="color: gray;">מצודת ציון</b> <b>ותושבים .</b> היושב זמן רב במקום אחד קרוי תושב מלשון ישב :
<b style="color: gray;">רלב"ג</b> <b>ותושבים ככל אבותינו .</b> ר''ל אע''פ שאנחנו תושבים בארץ הנה ככל אבותינו אנחנו גרים זה שבתנו בארץ מעט כי כצל ימינו על הארץ ואין לקוות לאדם להמלט מהמות :
<h3>{טז}</h3>
יְהוָ֣ה אֱלֹהֵ֔ינוּ כֹ֣ל הֶהָמ֤וֹן הַזֶּה֙ אֲשֶׁ֣ר הֲכִינֹ֔נוּ לִבְנֽוֹת־לְךָ֥ בַ֖יִת לְשֵׁ֣ם קָדְשֶׁ֑ךָ מִיָּדְךָ֥ (היא) [ה֖וּא] וּלְךָ֥ הַכֹּֽל׃
<b style="color: gray;">רש"י</b> <b>אשר הכינונו .</b> דוגמת אשר הביאונו :
<b style="color: gray;">מצודת דוד</b> <b>כל ההמון .</b> מרבית העושר הזה : <b>מידך הוא .</b> מידך באה לנו והכל שלך :
<b style="color: gray;">מצודת ציון</b> <b>ההמון .</b> ענין מרבית ההון כמו ומי אוהב בהמון ( קהלת ה ) :
<h3>{יז}</h3>
וְיָדַ֣עְתִּי אֱלֹהַ֔י כִּ֤י אַתָּה֙ בֹּחֵ֣ן לֵבָ֔ב וּמֵישָׁרִ֖ים תִּרְצֶ֑ה אֲנִ֗י בְּיֹ֤שֶׁר לְבָבִי֙ הִתְנַדַּ֣בְתִּי כָל־אֵ֔לֶּה וְעַתָּ֗ה עַמְּךָ֙ הַנִּמְצְאוּ־פֹ֔ה רָאִ֥יתִי בְשִׂמְחָ֖ה לְהִֽתְנַדֶּב־לָֽךְ׃
<b style="color: gray;">רש"י</b> <b>וידעתי אלהי כי אתה בוחן לבב .</b> אתה בוחן מי שיש לו שני לבבות אחד לטוב ואחד לרע : <b>ומישרים תרצה .</b> ולב טוב ויושר תרצה וכי אני יודע שביושר לבבי שישרתי לטוב לבבי ללב א' בהתנדבתי את כל אלה , ומן עמך שהתנדבו פתרון בשלי אני בקי ויודע ובשל אחרים איני יודע אלא מה שראיתי שבשמחה התנדבו אני אומר : <b>ועתה עמך הנמצאו פה ראיתי בשמחה להתנדב לך .</b> כלומר ראיתי ששמחו בהתנדבם ואיני יודע אם מרצון לבם היה כדכתיב וישמחו העם על התנדבם : <b>הנמצאו פה .</b> הנמצאים כאן הם הכתובים למעלה ויקהל דוד את כל שרי ישראל וגו' אבל עשירי ישראל כולם אשר בכל עיר ועיר לא נמצאו פה ועל כן רבונו של עולם נתמעטה הנדבה שאילו היו שאר כל ישראל כאן אז התרבה הנדבה :
<b style="color: gray;">מצודת דוד</b> <b>וידעתי .</b> אתה אלהי הן ידעתי שאתה בוחן לבב האדם לדעת מחשבתו ורוצה אתה ביושר לבב לכן התנדבתי הנדבה ההיא ביושר לבב : <b>ראיתי בשמחה .</b> ראיתי אני אשר בשמחה נדרו להתנדב לך א''כ גם המה התנדבו ביושר לבב כמוני :
<b style="color: gray;">מצודת ציון</b> <b>בוחן .</b> מל' בחינה ונסיון : <b>הנמצאו .</b> אשר נמצאו הה''א היא במקום אשר וכן ההקדיש שמואל ( לעיל כו ) :
<h3>{יח}</h3>
יְהוָ֗ה אֱ֠לֹהֵי אַבְרָהָ֞ם יִצְחָ֤ק וְיִשְׂרָאֵל֙ אֲבֹתֵ֔ינוּ שֳׁמְרָה־זֹּ֣את לְעוֹלָ֔ם לְיֵ֥צֶר מַחְשְׁב֖וֹת לְבַ֣ב עַמֶּ֑ךָ וְהָכֵ֥ן לְבָבָ֖ם אֵלֶֽיךָ׃
<b style="color: gray;">רש"י</b> <b>שמרה זאת לעולם .</b> זכור לנו זאת הנדבה למצוה רבה ולצדקה : <b>ליצר מחשבות לבב עמך .</b> כי יצר שני לבבם ומחשבותם לטובה ומוסב הוא על כי אתה בוחן לבב וגומר : <b>והכן לבבם אליך .</b> שני לבבם שלם להיות לב א' אליך וכן תפרש :
<b style="color: gray;">מצודת דוד</b> <b>שמרה זאת .</b> זכות הנדבה ההיא שמור לעולם : <b>ליצר מחשבות .</b> את פעולת מחשבות לבב עמך שהיתה במחשבה טובה ורצויה : <b>והכן .</b> אמץ לבבם להפנות אליך :
<b style="color: gray;">מצודת ציון</b> <b>ליצר .</b> הוא ענין פעולה כמו מי יצר אל ( ישעיה מד ) וכן וכל יצר מחשבות לבו ( בראשית ז ) : <b>והכן .</b> מל' הכנה :
<b style="color: gray;">רלב"ג</b> <b>שמרה זאת לעולם .</b> ר''ל זה הרצון הטוב שהיה לעמך באלו הנדבות לכבודך שמרהו להם לעולם שיהיה להם גמול טוב מאתך על זה להכין לבבם אליך תמיד ולהישירם לעבודתך וזה אמנם יהיה כשתוכיחם תכף שיחטאו ותשלח להם עבדיך הנביאים להוכיחם ובזה האופן :
<h3>{יט}</h3>
וְלִשְׁלֹמֹ֣ה בְנִ֗י תֵּ֚ן לֵבָ֣ב שָׁלֵ֔ם לִשְׁמוֹר֙ מִצְוֹתֶ֔יךָ עֵדְוֹתֶ֖יךָ וְחֻקֶּ֑יךָ וְלַעֲשׂ֣וֹת הַכֹּ֔ל וְלִבְנ֖וֹת הַבִּירָ֥ה אֲשֶׁר־הֲכִינֽוֹתִי׃
<b style="color: gray;">רש"י</b> <b>ולשלמה בני תן לבב שלם .</b> להכין לבבו שלם עם אלהיו לשמור מצותיו וגו' וכן בקש שלמה יהי ה' אלהינו עמנו עד והיה לבבכם שלם ( מלכים א' ח' ) : <b>ולבנות הבירה אשר הכינותי .</b> אפרייטש''י בלע''ז ועתה לפי שהכינותי וזמנתי הכל לפיכך נקל לשלמה לבנות ובלבד שתהא ידך בו :
<b style="color: gray;">מצודת דוד</b> <b>ולעשות הכל .</b> את כל דברי התורה וכפל דברו לחזוק : <b>אשר הכינותי .</b> את כל דבר הצריך על הבנין :
<b style="color: gray;">רלב"ג</b> <b>גם</b> כן תתן לב לשלמה לעבדך ולבנות הבירה אשר הכינותי :
<h3>{כ}</h3>
וַיֹּ֤אמֶר דָּוִיד֙ לְכָל־הַקָּהָ֔ל בָּֽרְכוּ־נָ֖א אֶת־יְהוָ֣ה אֱלֹהֵיכֶ֑ם וַיְבָרֲכ֣וּ כָֽל־הַקָּהָ֗ל לַיהוָה֙ אֱלֹהֵ֣י אֲבֹֽתֵיהֶ֔ם וַיִּקְּד֧וּ וַיִּֽשְׁתַּחֲו֛וּ לַיהוָ֖ה וְלַמֶּֽלֶךְ׃
<b style="color: gray;">רש"י</b> <b>ויאמר דויד לכל הקהל .</b> מוסב על ויקהל דוד את כל שרי וגו' : <b>ברכו נא את ה' אלהיכם .</b> אלהי אבותיכם לא נאמר אלא אלהיכם דמשמע ולא אלהי אבותיהם לכך נאמר ברכו את ה' אלהיכם והם אמרו אלהינו ואלהי אבותינו ולכך ויברכו כל הקהל לה' אלהי אבותיהם מתוך ריצוי ל' ומחמת קדושתו :
<b style="color: gray;">מצודת ציון</b> <b>ברכו .</b> שבחו והללו : <b>ויקדו .</b> כפפו הקדקוד :
<h3>{כא}</h3>
וַיִּזְבְּח֣וּ לַיהוָ֣ה ׀ זְ֠בָחִים וַיַּעֲל֨וּ עֹל֜וֹת לַיהוָ֗ה לְֽמָחֳרַת֮ הַיּ֣וֹם הַהוּא֒ פָּרִ֨ים אֶ֜לֶף אֵילִ֥ים אֶ֛לֶף כְּבָשִׂ֥ים אֶ֖לֶף וְנִסְכֵּיהֶ֑ם וּזְבָחִ֥ים לָרֹ֖ב לְכָל־יִשְׂרָאֵֽל׃
<b style="color: gray;">רש"י</b> <b>למחרת היום .</b> אותו היום של וועד זה שדבר דוד כל דבריו כי אותו היום לא היה להם פנאי כי כשהלכו מן הוועד עסקו לקנות בהמות לצורך הקרבנות עד הלילה ולמחר ויזבחו לה' זבחים וגו' : <b>פרים אלף וגו' .</b> כבשים אלף ונסכיהם . דוגמא אילים חמשה עתודים חמשה וגו' ( במדבר ז' ) שיעור אחד לכולם : <b>וזבחים לרב .</b> כן דרך המקרא לדבר כשמדבר בשנים ובג' דברים מניח הראשון עד לסוף ומפרש האחרון מיד וכן ויבא לבן באהל יעקב עד ויבא באהל רחל והלא כבר נאמר ויבא לבן באוהל יעקב הוא אהל רחל ( בראשית לא ) אלא לא מצא הוא מוסב על האמהות האחרונות ושוב מפרש הראשון ויצא מאהל לאה תחלה ויבא באהל רחל מאהל לאה הלך אל אהל רחל לפי שדברים אחרים צריך לומר על זה ורחל לקחה וגו' ושוב אין נופל לומר ובאוהל שתי האמהות ולא מצא הכא נמי צריך לומר על הזבחים דברים אחרים :
<b style="color: gray;">מצודת דוד</b> <b>זבחים .</b> זבחי שלמים זבחו לרוב : <b>לכל ישראל .</b> ר''ל כולם הביאו שלמים :
<h3>{כב}</h3>
וַיֹּאכְל֨וּ וַיִּשְׁתּ֜וּ לִפְנֵ֧י יְהוָ֛ה בַּיּ֥וֹם הַה֖וּא בְּשִׂמְחָ֣ה גְדוֹלָ֑ה וַיַּמְלִ֤יכוּ שֵׁנִית֙ לִשְׁלֹמֹ֣ה בֶן־דָּוִ֔יד וַיִּמְשְׁח֧וּ לַיהוָ֛ה לְנָגִ֥יד וּלְצָד֖וֹק לְכֹהֵֽן׃
<b style="color: gray;">רש"י</b> <b>ויאכלו וישתו וגו' .</b> ביום ההוא וגו' . ואם היה אומר ויזבחו לה' זבחים היה מפסיק בין הזבחים והעולות בדברים אחרים וכדי שלא להפסיק לא אמרן מיד והמתין עד לבסוף ואומר וזבחים לרוב ויאכלו וישתו וכן הרבה דוגמא ויאכלו וישתו לפני ה' דוגמא ויקח יתרו חתן משה וגומר ( שמות ט' ) : <b>וימליכו שנית לשלמה בן דויד .</b> כבר המליכוהו פעם אחד כדכתיב במלכים ( א' א' ) ויקח צדוק הכהן את קרן וגומר מפורש בהוריות מלך ( בן מלך ) אין מושחין אותו ולמה משחו את שלמה דוד צוה למשחו כדי להוציא מלבן של עוזרי אדוניהו להמליכו : <b>וימשחו לה' לנגיד .</b> מלשון נגידו תרגום של משכו ועל שם אשר יצא לפניהם ואשר יבא לפניהם ואשר יוציאם ואשר יביאם ( במדבר כז ) : <b>ולצדוק לכהן .</b> לפי שמשח אביתר את אדוניהו :
<b style="color: gray;">מצודת דוד</b> <b>לפני ה' .</b> כדין בשר זבחי שלמים : <b>וימליכו שנית .</b> כי בפעם הראשון כשנמלך מפני מחלוקת אדוניה כמ''ש במלכים א' לא היו אז כ''א אנשי ירושלים לכן שבו להמליכו בהקהל כל שרי ישראל : <b>וימשחו לה' .</b> ע''פ מצות ה' משחוהו למלך : <b>ולצדוק .</b> ואת צדוק מנו לכ''ג :
<b style="color: gray;">רלב"ג</b> וימשחו לה' לנגיד ולצדוק לכהן . ידמה שכאשר משחוהו שנית משחו צדוק לכהן גדול וגורש אביתר מהיות כהן גדול ואף על פי שאחר זה אמר לו המלך שלמה מנחות לך על שדיך ( מ''א ב' כ''ו ) :
<h3>{כג}</h3>
וַיֵּ֣שֶׁב שְׁ֠לֹמֹה עַל־כִּסֵּ֨א יְהוָ֧ה ׀ לְמֶ֛לֶךְ תַּֽחַת־דָּוִ֥יד אָבִ֖יו וַיַּצְלַ֑ח וַיִּשְׁמְע֥וּ אֵלָ֖יו כָּל־יִשְׂרָאֵֽל׃
<b style="color: gray;">רש"י</b> <b>וישב שלמה על כסא ה' למלך .</b> כאן נופל לומר מלך על כסא ה' שהכסא של ה' הוא להמליך עליו מי שירצה ובמדרש מפורש כסאו היה מלא כמו הלבנה בט''ו בחדש כי מאברהם עד שלמה ט''ו דורות אברהם יצחק יעקב יהודה פרץ חצרון רם עמינדב נחשון שלמה בועז עובד ישי דוד שלמה וזהו שכתוב כסאו כשמש נגדי ( תהלים פט ) שאינו נחסר לעולם ואם אתה רוצה לדמותו לירח יהיה כירח שיכון לעתיד לבא ומשלמה ואילך נתמעטו המלכים מגדולתם כלבנה המחסרת והולך עד צדקיהו ועיני צדקיהו עור : <b>וישמעו אליו כל ישראל .</b> מיד מה שאין כן בשאול כדכתיב ( שמואל א' י' ) ובני בליעל אמרו מה יושיענו זה וגם דוד לא מלך מתחלה כי אם בחברון שבע שנים :
<b style="color: gray;">מצודת דוד</b> <b>על כסא ה' .</b> ר''ל לעשות משפט ה' : <b>כל ישראל .</b> ולא היה מערער עליו :
<h3>{כד}</h3>
וְכָל־הַשָּׂרִים֙ וְהַגִּבֹּרִ֔ים וְגַ֕ם כָּל־בְּנֵ֖י הַמֶּ֣לֶךְ דָּוִ֑יד נָ֣תְנוּ יָ֔ד תַּ֖חַת שְׁלֹמֹ֥ה הַמֶּֽלֶךְ׃
<b style="color: gray;">רש"י</b> <b>וכל השרים והגבורים .</b> מה שאין כן באדוניה כדכתיב במלכים ( א א ) והגבורים אשר לדוד לא היו עם אדוניהו : <b>וגם כל בני המלך דויד נתנו יד .</b> מה שאין כן באדוניהו שלא שמו ידם תחתיו : <b>נתנו יד .</b> אמונה תקעו כף לשלמה לעבדו בלבב שלם :
<b style="color: gray;">מצודת דוד</b> <b>נתנו יד .</b> תקעו כפם להיות תחת ממשלתו :
<h3>{כה}</h3>
וַיְגַדֵּ֨ל יְהוָ֤ה אֶת־שְׁלֹמֹה֙ לְמַ֔עְלָה לְעֵינֵ֖י כָּל־יִשְׂרָאֵ֑ל וַיִּתֵּ֤ן עָלָיו֙ ה֣וֹד מַלְכ֔וּת אֲ֠שֶׁר לֹֽא־הָיָ֧ה עַל־כָּל־מֶ֛לֶךְ לְפָנָ֖יו עַל־יִשְׂרָאֵֽל׃
<b style="color: gray;">רש"י</b> <b>ויתן עליו הוד מלכות .</b> פתרון נתן עליו חן מלכות דוגמא ונתת מהודך עליו ( במדבר כז ) שהכל אמרו הגון זה ובדניאל כתיב ועמד על כנו נבזה ולא נתנו עליו הוד מלכות :
<b style="color: gray;">מצודת דוד</b> <b>לעיני כל ישראל .</b> כולם ראו גדולתו : <b>הוד מלכות .</b> ר''ל שהיה נראה בעיני כל אשר הוא הגון וראוי למלוכה מפאת עצמו : <b>על כל מלך .</b> על שום מלך שהיה לפניו על ישראל :
<b style="color: gray;">מצודת ציון</b> <b>למעלה .</b> מל' עליה והרמה :
<h3>{כו}</h3>
וְדָוִיד֙ בֶּן־יִשָׁ֔י מָלַ֖ךְ עַל־כָּל־יִשְׂרָאֵֽל׃
<h3>{כז}</h3>
וְהַיָּמִ֗ים אֲשֶׁ֤ר מָלַךְ֙ עַל־יִשְׂרָאֵ֔ל אַרְבָּעִ֖ים שָׁנָ֑ה בְּחֶבְר֤וֹן מָלַךְ֙ שֶׁ֣בַע שָׁנִ֔ים וּבִירוּשָׁלִַ֥ם מָלַ֖ךְ שְׁלֹשִׁ֥ים וְשָׁלֽוֹשׁ׃
<b style="color: gray;">מצודת דוד</b> <b>שבע שנים .</b> ולא חש לחשוב עוד ששת החדשים שמלך בחברון או לפי שהיה נרדף ששה החדשים לפני אבשלום בנו ולא היה נחשב למלוכה לכן לא חשב למולם אלה ששת החדשים :
<h3>{כח}</h3>
וַיָּ֙מָת֙ בְּשֵׂיבָ֣ה טוֹבָ֔ה שְׂבַ֥ע יָמִ֖ים עֹ֣שֶׁר וְכָב֑וֹד וַיִּמְלֹ֛ךְ שְׁלֹמֹ֥ה בְנ֖וֹ תַּחְתָּֽיו׃
<b style="color: gray;">מצודת דוד</b> <b>עושר וכבוד .</b> מוסב על מלת שבע לומר שהיה שבע עושר וכבוד :
<h3>{כט}</h3>
וְדִבְרֵי֙ דָּוִ֣יד הַמֶּ֔לֶךְ הָרִאשֹׁנִ֖ים וְהָאֲחרֹנִ֑ים הִנָּ֣ם כְּתוּבִ֗ים עַל־דִּבְרֵי֙ שְׁמוּאֵ֣ל הָרֹאֶ֔ה וְעַל־דִּבְרֵי֙ נָתָ֣ן הַנָּבִ֔יא וְעַל־דִּבְרֵ֖י גָּ֥ד הַחֹזֶֽה׃
<b style="color: gray;">רש"י</b> <b>ודברי דוד המלך הראשונים .</b> מה שאירעהו לדוד מתחלתו עד סופו : <b>הנם כתובים על דברי שמואל .</b> בספר שמואל : <b>ועל דברי גד .</b> במעשה המגפה ולכבוד המלך מגיד ומזכיר לומר כל פרשת גדולתו של מלך כתיב כאן ובמקומות אחרים וכן דמרדכי על ספר דברי הימים למלכי מדי ופרס :
<b style="color: gray;">מצודת דוד</b> <b>הראשונים .</b> כשהיה עוד נרדף מפני שאול : <b>על דברי שמואל .</b> ר''ל בספר שמואל : <b>ועל דברי נתן וכו' .</b> גם הם כתבו ספרים ואינם אתנו :
<b style="color: gray;">רלב"ג</b> <b>הנם כתובים על דברי שמואל הרואה .</b> ר''ל אצל דברי שמואל הרואה וזה הוא בס' שמואל . וידמה ששם גם כן דברי נתן הנביא ודברי גד החוזה אשר זכרם בזה הפסוק . זהו מה שראינו לבאר במה שהגבלנו באורו מזה הספר בזה המקום ממה שלא נזכר בספר שמואל . ואולם התועלות המגיעים ממנו מלבד מה שמנינו מזה בס' שמואל הם אלו . התועלת הראשון . הוא להודיע עוצם ההשגחה האלהית להביא המלוכה לדוד עד שבעת שהיה נרדף משאול הסב לב גבורי ישראל וראשיהם להתחבר עמו ובאלו היו גם כן מבני בנימין אחי שאול והגיע מחשקם לבא אל דוד שעברו את הירדן בחדש הראשון והוצרכו לשום בריחים על כל העמקים באופן שיוכלו לעבור עליהם ולא נתעצלו מלבא אליו עד שיסור רבוי המים כי מאת ה' היה והיו באים אליו יום ביום לעזרו עד שהיה למחנה גדול וגם בעת בואם לחברון באו בני בנימין אחי שאול להמליך את דוד ואע''פ שהיו רבם שומרים משמרת מלכות בית שאול . התועלת השני . הוא להודיע שאין לשאת ארון האלהים כי אם הלוים בכתף ולמדנו מזה כי אמרו בתורה כי עבודת הקדש עליהם בכתף יבאו היא מצות עשה . התועלת השלישי . הוא מה שלמדנו מזה הספור מענין מחלקות הכהנים שהיו מאת ה' כמו שיתבאר מדברי דוד ומזה המקום נתישרנו לעמוד על כונת התורה במה שאמרה חלק כחלק יאכלו לבד ממכריו על האבות וראוי היה להיות כן בזאת העבודה הנכבדת . ר''ל שיהיה מוגבל בה הכל בדרך שלא יחסר ממנה דבר ולזה היה ראוי שידעו מי יעשה העבודה ביום ויום עם שבזה תסור הקטטה והמחלוקת מביניהם . התועלת הרביעי . הוא מה שלמדנו מזה כי עבודת הלוים היתה בשיר בפה להודות לה' על יד מי שיהיה מהם יותר ראוי כאמרו יסור במשא כי מבין הוא ( ט''ו כ''ב ) ומזה עמדנו על הכוונה במה שאמר בתורה לעמד לשרת בשם ה' ( דברים י''ח ה' ) ומזה גם כן נמשך שיהיו מהם משוררים בכל זמר . והנה למדנו מזה עוד כי מה שיסדה התורה על הלוים לשמור משמרת בית ה' כלל שיהיו שוערים . ושישמרו הקדשים מכל טומאה ושישמרו האוצרות וההקדשות וכלי בית המקדש והסולת והיין והשמן המיוחדי' למנחות ויתקנו מלאכת לחם הפנים והסלתות והחביתין של כהן גדול . ובכלל כל מה שהיה אפשר להם לשרת בו הכהנים בעניני המקדש וקדשיו וכבר יסד דוד בזה מחלקות לכל אלו הדברים כדי שיהיה איש על עבודתו כמו שמצאנו שהקפידה התורה בזה שיהיה איש על עבודתו ועל משאו . התועלת החמישי . הוא להודיע שראוי ללכת לפני ה' ית' בלבוש מורה על הנקיות והם הבגדים הלבנים ובלבוש בלתי מורה על שררה ומלכות . ולזה ספר כי לא היה דוד לבוש בגדי מלכות בהיותו הולך לפני ארון האלהים אך היה מכורבל במעיל בוץ והיה חגור אפוד בד ולהמשך לזאת הכוונה היה דוד מרקד ומשחק לפני ה' ולא היה מתנהג כמלך . התועלת הששי . הוא להודיע דבר ההודאה הנפלאה שאמרו המשוררים אשר היא מקפת בפנות עצומות מפנות התורה והאמונה . האחת היא שאשר יבקשו פניו והם הדבקים בו יעשה ה' ית' הנפלאות בעבורם להיטיב להם ולהצילם מהרע כאמרו דרשו ה' ועוזו בקשו פניו תמיד וזאת הפנה כוללת גם כן פנה אחרת והיא שה' ית' משגיח באישי המין האנושי וכבר זכר זה בבאור באמרו אשר כרת את אברהם ושבועתו ליצחק . הפנה השנית היא להודיע שיעדיו על ידי נביאיו הם קימים ולזה אמר ומשפטי פיהו כמו שבארנו . ואמר דבר צוה לאלף דור אשר כרת את אברהם ושבועתו ליצחק וגו' . ומזאת הפנה תתקיים פנה אחרת והיא מציאות הנבואה כי לולא ההודאה בה תפול התורה בכללם . הפנה השלישית היא אמונת חדוש העולם . והוא אמרו וה' שמים עשה . הפנה הרביעית היא שתכלית השמחה והתענוג היא אצל ה' ית' ולזה ראוי לכל אדם שיתחבר לזאת השמחה הנפלאה לפי מה שאפשר לו וזה יהיה לו בשישכיל וידע ה' ית' לפי היכולת . הפנה החמישית היא שעוד יעבדו כל הגוים את ה' כאמרו ויאמרו בגוים ה' מלך והנמשך לזה מהדברים כמו שבארנו אצל באורנו לאלו הדברים וכן אמר הנביא כי ה' ית' יהפך אל עמים שפה ברורה לקרא כלם בשם ה' ולעבדו שכם אחד ( צפניה ג' ט' ) . והנה הישיר בזה גם כן לדבר הגלות אשר אנחנו בו כי הוא יהיה הכלי להביא כל הגוים לאמונה האמתית כי בצאתנו מהגלות הזה יהיה מה שזכר מענין מה שיאמר בגוים ה' מלך כמו שנתבאר מס' דניאל לפי מה שבארנו שם . התועלת השביעי . הוא להודיע שבית המקדש אשר בירושלם הוא נבחר לעולמי עד . ולזה אמר זה בית ה' האלהים וזה מזבח לעולם לישראל ואמר אני עם לבבי לבנות מנוחה לארון ברית ה' . התועלת השמיני . הוא להודיע כי לעוצם חשק דוד לבנות בית המקדש הכין מעת עניו אוצר לבנינו והכין הכל לשלמה בטרם מותו ונתן לו תבנית כל חלקי הבנין ותבנית הכלים ומשקלם ויסד דבר מחלקות הכהנים והלוים להעמיד עבודת הבית בתכלית מה שאפשר מהשלמות והיה כל זה לדוד מפי ה' כמו שזכרנו הנה כמו שמשה כשלא יכול להנחיל לישראל הארץ מפני חטאיהם כמו שזכרנו שם הישיר יהושע והעמידו על כל מה שיעשהו בהנחילו הארץ לישראל כן היה הענין בזה בדוד עם שלמה בשוה וכמו שלא מנע ה' ממשה הנחלתו בארץ לישראל מפני היות יהושע גדול ממנו כן הענין בזה בדוד עם שלמה בשוה כי כבר היתה מעלת דוד גבוהה ממעלת שלמה אלא שלא רצה ה' ית' שיבנהו דוד כי דמים רבים שפך ויחשבו הגוים בבא קץ הבית בעבור חטא ישראל שבעון הדמים ששפך דוד קרה זה הרע לזה הבית כמו שזכרנו . התועלת התשיעי . הוא להודיע שהטוב שיעד ה' ית' לשלמה היה בו תנאי והוא שאם ילך אחר ה' ית' לעשות מצות התורה וחוקיה ומשפטיה ימשך לו זה הטוב . ולזה אמר דוד לשלמה אז תצליח אם תשמור לעשות את החקים ואת המשפטים אשר צוה ה' את משה על ישראל ( כ''ב י''ג ) ויאמר והכינותי את מלכותו עד לעולם אם יחזק לעשות מצותי ומשפטי כיום הזה ( כ''ח ז' ) . התועלת העשירי . הוא לפרסם קיום הברית שכרתה' ית' לפנחס להיו' לו ברית כהנ' עולם עד שכבר תמצא כי הכהונה הגדולה לא היתה כי אם מעט לזרע איתמר ורבה היתה לפנחס . גם תמצא כי במשמרות הכהנים ששש עשרה מחלקות היו שם לאלעזר ולא היו מהם לאיתמר כי אם שמונה . ונתבאר גם כן בס' יחזקאל התקים הכהונה הגדולה לבני צדוק ( מ' מ''ו . מ''ג . י''ט . מ''ד . ט''ו . מ''ח י''א ) שהיו מזרע פנחס . התועלת האחד עשר . הוא להודיע שאין ראוי שישתמש אדם בשתי מלאכות או שתי פקדות יחד כי מפני עסקו באחת ימנע שלמות עסקו בשנית עד שיקרה שיעדר השלמות משתי המלאכות . ולזה תמצא שהגביל דוד לכל מלאכה ומלאכה ללוים אנשים מיוחדים ולכל פקדות ופקדות ממלאכותיו וקניניו שם איש מיוחד . והמשל שמי שהיה ממונה על מלאכת הכרמים לא היה ממונה על שבכרמים לאוצרות היין ואשר היה על הבקר הרועים בשרון לא היה ממונה על הבקר אשר בעמקים . התועלת השנים עשר . הוא לפרסם טוב תכונת דוד ואהבתו ה' ית' ועמו ישראל . ולזה תמצא שצוה שלמה בנו לפני מותו שילך בדרכי ה' ית' ולשמור מצות התורה . ובזה תתקיים לו המלוכה תמיד ולזרעו וימצא לו בכל אשר יקראהו . וצוה גם כן כל ראשי ישראל ללכת בדרכי ה' ית' לשמור ולדרוש כל מצותיו כדי שתתקיים להם ולזרעם ירושת הארץ תמיד . ולזה גם כן תמצא שסבב שהתנדבו השרים כלם לעבודת בית אלהים כדי שיהיה להם גמול טוב מאת ה' ית' . התועלת השלשה עשר . הוא להודיע שמהשגחת ה' ית' בדבקים ימשך להכין לבבם אליו במה שיחדש מהדברים אשר יישירום לעבודתו ית' . וזה הוא אמרו שמרה זאת לעולם ליצר מחשבות לבב עמך והכן לבבם אליך . ולזה אמרו ז''ל בא לטהר מסייעין אותו ( שבת ק''ד ) והיה זה כן כי כמו שישפיע ה' ית' לאוהביו דברים ישמרום מהרעות הגופיות בהשגיחו בהם כן ימצא להם דברים ישמרום מהרעות הנפשיות כמו שבארנו ברביעי מס' מלחמות ה' :
<h3>{ל}</h3>
עִ֥ם כָּל־מַלְכוּת֖וֹ וּגְבוּרָת֑וֹ וְהָעִתִּ֗ים אֲשֶׁ֨ר עָבְר֤וּ עָלָיו֙ וְעַל־יִשְׂרָאֵ֔ל וְעַ֖ל כָּל־מַמְלְכ֥וֹת הָאֲרָצֽוֹת׃
<b style="color: gray;">רש"י</b> <b>והעתים אשר עברו עליו .</b> עתות צרה שעברו עליו וז''ש דוד ( תהלים לא ) בידך עתותי הצילני מיד אויבי ורודפי : <b>ועל ישראל .</b> עתות שעברו על ישראל : <b>ועל כל ממלכות הארצות .</b> שבאו על ישראל דוגמא בשמואל ( א' ז' ) וירעם ה' בקול גדול על פלשתי' ויהומ' וגו' וכן ביהושפט ( ד''ה ב' כ' ) ובעת החלו ברנה ותהלה נתן ה' וגו' וכן בסנחריב ( ישעיה לז ) וישכימו בבקר והנה כולם פגרים מתים :
<b style="color: gray;">מצודת דוד</b> <b>עם כל מלכותו .</b> ר''ל שמה יסופר דברי דוד עם כל הארצות שמלך עליהם : <b>והעתים וכו' .</b> עתים לטובה עתים לרעה :
<b style="color: gray;">מצודת ציון</b> <b>והעתים .</b> מל' עת וזמן :
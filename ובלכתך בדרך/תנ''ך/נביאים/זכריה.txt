<h1>זכריה</h1>

<h2>זכריה פרק-א</h2>
<h3>{א}</h3>
בַּחֹ֙דֶשׁ֙ הַשְּׁמִינִ֔י בִּשְׁנַ֥ת שְׁתַּ֖יִם לְדָרְיָ֑וֶשׁ הָיָ֣ה דְבַר־יְהוָ֗ה אֶל־זְכַרְיָה֙ בֶּן־בֶּ֣רֶכְיָ֔ה בֶּן־עִדּ֥וֹ הַנָּבִ֖יא לֵאמֹֽר׃
<b style="color: gray;">רש"י</b> <b>נבואת זכריה .</b> סתומה היא מאוד כי יש בה מראות דומות לחלום הניתן לפתרון ואין אנו יכולים לעמוד על אמיתת פתרונו עד יבא מורה צדק ולפי היכולת אתן לב ליישב המקראות אחד אחד מן הפתרונות הדומות לו ואחר פתרונות של יונתן : <b>בחדש השמיני .</b> קודם שהתחילו לחזור ולבנות במלאכה שהרי בעשרים וארבע לחדש התחילו בה :
<h3>{ב}</h3>
קָצַ֧ף יְהוָ֛ה עַל־אֲבֽוֹתֵיכֶ֖ם קָֽצֶף׃
<b style="color: gray;">רש"י</b> <b>על אבותיכם .</b> שבדור חורבן הבית :
<b style="color: gray;">מצודת דוד</b> <b>קצף ה' .</b> ר''ל חרבן הבית שהיה בימי אבותיכם לא במקרה היה כי אם ה' קצף עליהם בעבור העון בא בגמול :
<h3>{ג}</h3>
וְאָמַרְתָּ֣ אֲלֵהֶ֗ם כֹּ֤ה אָמַר֙ יְהוָ֣ה צְבָא֔וֹת שׁ֣וּבוּ אֵלַ֔י נְאֻ֖ם יְהוָ֣ה צְבָא֑וֹת וְאָשׁ֣וּב אֲלֵיכֶ֔ם אָמַ֖ר יְהוָ֥ה צְבָאֽוֹת׃
<b style="color: gray;">מצודת דוד</b> <b>ואמרת .</b> עכ''ז תאמר אליהם וגו' שובו אלי ואז אשוב אליכם להשרות שכינתי בתוככם :
<h3>{ד}</h3>
אַל־תִּהְי֣וּ כַאֲבֹֽתֵיכֶ֡ם אֲשֶׁ֣ר קָרְאֽוּ־אֲלֵיהֶם֩ הַנְּבִיאִ֨ים הָרִֽאשֹׁנִ֜ים לֵאמֹ֗ר כֹּ֤ה אָמַר֙ יְהוָ֣ה צְבָא֔וֹת שׁ֤וּבוּ נָא֙ מִדַּרְכֵיכֶ֣ם הָרָעִ֔ים (ומעליליכם) [וּמַֽעַלְלֵיכֶ֖ם] הָֽרָעִ֑ים וְלֹ֥א שָׁמְע֛וּ וְלֹֽא־הִקְשִׁ֥יבוּ אֵלַ֖י נְאֻם־יְהוָֽה׃
<b style="color: gray;">מצודת דוד</b> <b>כאבותיכם .</b> שהיו בימי החרבן : <b>הראשונים .</b> שהיו בימיהם :
<h3>{ה}</h3>
אֲבֽוֹתֵיכֶ֖ם אַיֵּה־הֵ֑ם וְהַ֨נְּבִאִ֔ים הַלְעוֹלָ֖ם יִֽחְיֽוּ׃
<b style="color: gray;">רש"י</b> <b>אבותיכם איה הם .</b> ראו שלקו מכה רעה ברעב בחרב ובשבי : <b>והנביאים הלעולם יחיו .</b> וא''ת אף הנביאים איה הם הרי מתו אני משיב לכם וכי הנביאים היה להם לעולם לחיות אך סופן מוכיח כי אמת היה דבריהם שכל דברי וחוקי גזירות פורענותי אשר צויתי את עבדי הנביאים עליכם הלא השיגו אבותיכם :
<b style="color: gray;">מצודת דוד</b> <b>איה הם .</b> כאומר הלא נלקו בחרב וברעב ובדבר : <b>והנביאים הלעולם יחיו .</b> כאומר ואם תשיבו לומר הנביאים איה הם הלא גם הם מתו עם שלא עשו הרע על זה אשיב לכם וכי הנביאים יחיו עד עולם כי הלא מתו במלאות שנותיהם :
<h3>{ו}</h3>
אַ֣ךְ ׀ דְּבָרַ֣י וְחֻקַּ֗י אֲשֶׁ֤ר צִוִּ֙יתִי֙ אֶת־עֲבָדַ֣י הַנְּבִיאִ֔ים הֲל֥וֹא הִשִּׂ֖יגוּ אֲבֹתֵיכֶ֑ם וַיָּשׁ֣וּבוּ וַיֹּאמְר֗וּ כַּאֲשֶׁ֨ר זָמַ֜ם יְהוָ֤ה צְבָאוֹת֙ לַעֲשׂ֣וֹת לָ֔נוּ כִּדְרָכֵ֙ינוּ֙ וּכְמַ֣עֲלָלֵ֔ינוּ כֵּ֖ן עָשָׂ֥ה אִתָּֽנוּ׃
<b style="color: gray;">מצודת דוד</b> <b>אך דברי וחוקי .</b> אך דברי חוק הגזרה אשר צויתי את הנביאים לנבאות הלא המה השיגו את אבותיכם לבד ולא את הנביאים : <b>וישובו .</b> אבותיכם עצמם שבו לומר בעת החרבן הנה כמו שחשב ה' לעשות לנו כפי מעשינו כן עשה לבד אתנו והנביאים לא נלקו כמונו :
<b style="color: gray;">מצודת ציון</b> <b>זמם .</b> ענין מחשבה כמו זממו אל תפק ( תהלים קמ ) :
<h3>{ז}</h3>
בְּיוֹם֩ עֶשְׂרִ֨ים וְאַרְבָּעָ֜ה לְעַשְׁתֵּֽי־עָשָׂ֥ר חֹ֙דֶשׁ֙ הוּא־חֹ֣דֶשׁ שְׁבָ֔ט בִּשְׁנַ֥ת שְׁתַּ֖יִם לְדָרְיָ֑וֶשׁ הָיָ֣ה דְבַר־יְהוָ֗ה אֶל־זְכַרְיָה֙ בֶּן־בֶּ֣רֶכְיָ֔הוּ בֶּן־עִדּ֥וֹא הַנָּבִ֖יא לֵאמֹֽר׃
<b style="color: gray;">מצודת דוד</b> <b>לאמר .</b> ר''ל שיאמר לישראל את המראה אשר ראה :
<h3>{ח}</h3>
רָאִ֣יתִי ׀ הַלַּ֗יְלָה וְהִנֵּה־אִישׁ֙ רֹכֵב֙ עַל־ס֣וּס אָדֹ֔ם וְה֣וּא עֹמֵ֔ד בֵּ֥ין הַהֲדַסִּ֖ים אֲשֶׁ֣ר בַּמְּצֻלָ֑ה וְאַחֲרָיו֙ סוּסִ֣ים אֲדֻמִּ֔ים שְׂרֻקִּ֖ים וּלְבָנִֽים׃
<b style="color: gray;">רש"י</b> <b>ראיתי הלילה וגו' .</b> רבותינו פירשו מה שפירשו באגדת חלק אך אין סדר הפרשה והלשון מתיישב בו : <b>והנה איש .</b> מלאך : <b>על סוס אדום .</b> רמז הוא ליפרע מכשדים ממדי ופרס בחרב ובדם כמו שהוא אומר כאן וקצף גדול אני קוצף על העכו''ם : <b>ואחריו סוסים אדומים וגו' .</b> מוכנים לשליחותו של מקום ויש בהם מיני צבעים הרבה ושבח הוא לו . שרוקים . לא ידעתי מה צבע הוא וי''ת קווחין : <b>בין ההדסים אשר במצולה .</b> בין אילני דהדסיא דבבל :
<b style="color: gray;">מצודת דוד</b> <b>הלילה .</b> ר''ל בלילה : <b>איש .</b> ר''ל מלאך וכן והאיש גבריאל ( דניאל ט ) : <b>והוא .</b> האיש הרוכב על הסוס עמד בין אילני הדס העומדים במצולה : <b>ואחריו .</b> אחר האיש הרוכב עמדו סוסים אדומים וגומר :
<b style="color: gray;">מצודת ציון</b> <b>ההדסים .</b> שם אילן המריח : <b>במצולה .</b> מקום רבוי המים עניינו כמו ותשליכני מצולה ( יונה ב ) : <b>שרוקים .</b> מצויירים בצבעים מחולפים ודוגמתו בדרז''ל אשה לא תעביר שרק על פניה ( שבת צה ) :
<h3>{ט}</h3>
וָאֹמַ֖ר מָה־אֵ֣לֶּה אֲדֹנִ֑י וַיֹּ֣אמֶר אֵלַ֗י הַמַּלְאָךְ֙ הַדֹּבֵ֣ר בִּ֔י אֲנִ֥י אַרְאֶ֖ךָּ מָה־הֵ֥מָּה אֵֽלֶּה׃
<b style="color: gray;">רש"י</b> <b>ואומר .</b> למלאך אחד אשר היה מראה אותי כל זאת מה אלה אדוני והוא הרוכב על סוס אדום :
<b style="color: gray;">מצודת דוד</b> <b>ואומר .</b> שאלתי את המלאך הדובר בי מה אלה ר''ל על מה מרמז : <b>אני אראך .</b> במראה נבואה אראה לך על מה מרמז וזהו במה שהשמיע לאזניו דברי האיש העומד בין ההדסים האמור במקרא שלאחריו :
<h3>{י}</h3>
וַיַּ֗עַן הָאִ֛ישׁ הָעֹמֵ֥ד בֵּין־הַהֲדַסִּ֖ים וַיֹּאמַ֑ר אֵ֚לֶּה אֲשֶׁ֣ר שָׁלַ֣ח יְהוָ֔ה לְהִתְהַלֵּ֖ךְ בָּאָֽרֶץ׃
<b style="color: gray;">רש"י</b> <b>להתהלך בארץ .</b> לראות את שלוות העכו''ם :
<b style="color: gray;">מצודת דוד</b> <b>ויען האיש וגו' .</b> עם כי הוא שאל אל המלאך הדובר בו ענהו האיש וגו' : <b>אלה .</b> הסוסים האלה הם אשר שלח ה' להתהלך בארץ לארכה ולרחבה לרשת משכנות לא להם כל אחד בזמנו :
<h3>{יא}</h3>
וַֽיַּעֲנ֞וּ אֶת־מַלְאַ֣ךְ יְהוָ֗ה הָֽעֹמֵד֙ בֵּ֣ין הַהֲדַסִּ֔ים וַיֹּאמְר֖וּ הִתְהַלַּ֣כְנוּ בָאָ֑רֶץ וְהִנֵּ֥ה כָל־הָאָ֖רֶץ יֹשֶׁ֥בֶת וְשֹׁקָֽטֶת׃
<b style="color: gray;">מצודת דוד</b> <b>ויענו וגו' .</b> כי המלאך העומד בין ההדסים שאלם מה עשו בארץ כ''א בזמנו ועם כי לא נזכר כי מהתשובה יובן ששאלם על זה : <b>התהלכנו בארץ .</b> ר''ל ירשנו את כל הארץ והנה כולה יושבת בשלוה והשקט ואין מי שערב לבו לגשת למלחמה לקחת מה מידינו ופתרון המראה היא הסוסים הם שלוחי המקום ירמזו על המושלים בכיפה והראה לו בדמות סוסים לרמז על המהירות וקלות התנועה והיה הרבה מכל מין לרמז על מרבית המהירות וכדרך שראה במראה אחרת כמ''ש והנה ארבע מרכבות וגו' במרכבה הראשונה סוסים אדומים וגומר ( לקמן ו ) והאדומים בכללם ירמזו על בבל שנאמר בו אנת הוא ראשה די דהבא ( דניאל ב ) ומראה הזהב אדומה היא והמלאך שרכב על אחד מהאדומים בא לרמז שלא במקרה נפלה בבל אבל ה' שלח מלאכו והוא רכב עליה וכבשה תחתיו והעמידה בין ההדסים אשר במצולה לרמז שמפלת בבל היתה בארצה שעמדה במצולה כמ''ש האומר לצולה חרבי ( ישעיה מד ) ובה גדלו הדסים מרובים והשרוקים ירמזו על מדי ופרס לפי שהיו שתי מלכיות בא הרמז בסוסים בעלי מראה מחולפי הגוונים ולא בעלי גוון אחד והלבנים ירמזו על אנשי יון ויתכן שזהו לפי שמנהגם היה ללבוש מלבושי לבנים וכל טיבם ויופיים שהיו לבנים בהפלגה ( ולא הראה לו במראה ההיא ממשלת טיטוס לפי שממשלתה היתה אחר חורבן בית השני ועדיין לא דבר בו מהחורבן הזה ולאחר שדבר בו מזה הראה לו באמת רמזים גם ממשלת טיטוס ) :
<b style="color: gray;">מצודת ציון</b> <b>יושבת .</b> רצה לומר יושבת בשלוה : <b>ושוקטת .</b> על השקט ומרגוע :
<h3>{יב}</h3>
וַיַּ֣עַן מַלְאַךְ־יְהוָה֮ וַיֹּאמַר֒ יְהוָ֣ה צְבָא֔וֹת עַד־מָתַ֗י אַתָּה֙ לֹֽא־תְרַחֵ֣ם אֶת־יְרוּשָׁלִַ֔ם וְאֵ֖ת עָרֵ֣י יְהוּדָ֑ה אֲשֶׁ֣ר זָעַ֔מְתָּה זֶ֖ה שִׁבְעִ֥ים שָׁנָֽה׃
<b style="color: gray;">רש"י</b> <b>ויען מלאך ה' .</b> הוא הדובר בי :
<b style="color: gray;">מצודת דוד</b> <b>מלאך ה' .</b> העומד בין ההדסים : <b>ה' צבאות עד מתי אתה וגו' .</b> כאומר אף אם המשלח המלכיות ההם כ''א בזמנו ומסרת שרי מעלה מהעכו''ם תחת שר מעלה של כל המושל בזמנו אבל הלא אתה ה' על צבאות מעלה ומטה והכל בידך ומדוע לא תרחם אתה את ירושלים וכו' הלא אתה שר ישראל ואתה מושל בכל : <b>אשר זעמתה .</b> אשר כעסת עליהם זה זמן ע' שנה מעת חורבן הבית וכאומר הלא עדיין הם בכלל הזעם אם הם נכנעים למלכי מדי ופרס :
<b style="color: gray;">מצודת ציון</b> <b>ויען .</b> ענין הרמת קול כמו וענית ואמרת ( דברים כו ) : <b>זעמתה .</b> מל' זעם וכעס :
<h3>{יג}</h3>
וַיַּ֣עַן יְהוָ֗ה אֶת־הַמַּלְאָ֛ךְ הַדֹּבֵ֥ר בִּ֖י דְּבָרִ֣ים טוֹבִ֑ים דְּבָרִ֖ים נִחֻמִֽים׃
<b style="color: gray;">רש"י</b> <b>ויען ה' , את המלאך הדובר בי דברים טובים .</b> לא ששמע הנביא מה ענה אך ממה שאמר המלאך לו קרא לאמר קנאתי וגו' אני יודע שדברים טובים ענהו :
<b style="color: gray;">מצודת דוד</b> <b>את המלאך הדובר בי .</b> למען יאמרם הוא אלי : <b>דברים טובים .</b> הם הדברים שצוה לו המלאך לקרוא אותם לפרסמם ברבים :
<b style="color: gray;">מצודת ציון</b> <b>נחומים .</b> מל' נחמה :
<h3>{יד}</h3>
וַיֹּ֣אמֶר אֵלַ֗י הַמַּלְאָךְ֙ הַדֹּבֵ֣ר בִּ֔י קְרָ֣א לֵאמֹ֔ר כֹּ֥ה אָמַ֖ר יְהוָ֣ה צְבָא֑וֹת קִנֵּ֧אתִי לִירוּשָׁלִַ֛ם וּלְצִיּ֖וֹן קִנְאָ֥ה גְדוֹלָֽה׃
<b style="color: gray;">רש"י</b> <b>קנאתי : לציון .</b> מתפרע אנא פורענות דין ירושלים מן המציקים לה :
<b style="color: gray;">מצודת דוד</b> <b>קנאתי לירושלים .</b> בעבור מה שעשו העכו''ם לירושלים ולציון כועס אני הרבה :
<b style="color: gray;">מצודת ציון</b> <b>קנאתי .</b> ענין כעס כמו הם קנאוני בלא אל ( שם לב ) :
<h3>{טו}</h3>
וְקֶ֤צֶף גָּדוֹל֙ אֲנִ֣י קֹצֵ֔ף עַל־הַגּוֹיִ֖ם הַשַּֽׁאֲנַנִּ֑ים אֲשֶׁ֤ר אֲנִי֙ קָצַ֣פְתִּי מְּעָ֔ט וְהֵ֖מָּה עָזְר֥וּ לְרָעָֽה׃
<b style="color: gray;">רש"י</b> <b>השאננים .</b> אשר אלו אומרים עליהם שהם יושבים ושקטים : <b>אשר אני קצפתי .</b> על עמי מעט : <b>והמה עזרו .</b> על הקצף לרעה :
<b style="color: gray;">מצודת דוד</b> <b>וקצף .</b> עתה יפרש שהקצף היא על העכו''ם היושבים שאנן והשקט על אשר אני קצפתי מעט על ישראל והמה עזרו אל הקצף לעשות רעה עוד יותר ממה שקצפתי :
<b style="color: gray;">מצודת ציון</b> <b>השאננים .</b> מל' שאנן והשקט :
<h3>{טז}</h3>
לָכֵ֞ן כֹּֽה־אָמַ֣ר יְהוָ֗ה שַׁ֤בְתִּי לִירוּשָׁלִַ֙ם֙ בְּֽרַחֲמִ֔ים בֵּיתִי֙ יִבָּ֣נֶה בָּ֔הּ נְאֻ֖ם יְהוָ֣ה צְבָא֑וֹת (וקוה) [וְקָ֥ו] יִנָּטֶ֖ה עַל־יְרוּשָׁלִָֽם׃
<b style="color: gray;">רש"י</b> <b>וקו ינטה .</b> למוד חומותיה ארכה ורחבה :
<b style="color: gray;">מצודת דוד</b> <b>לכן .</b> הואיל ומאד הרעו לישראל לכן כבר שבתי את ישראל לירושלים מפאת הרחמים עם כי לא זכו ועוד יבנה בה ביתי ולא יבטל המלך את הבנין בדרך שבטל כורש : <b>וקו ינטה .</b> הבונה ינטה קו המשקולת לבנות חומת העיר ולא ימחה המלך בידם :
<b style="color: gray;">מצודת ציון</b> <b>וקו .</b> ענינו חוט המשקולת של הבנאי וכן קו לקו ( ישעיה כח ) : <b>ינטה .</b> מל' הטיה :
<h3>{יז}</h3>
ע֣וֹד ׀ קְרָ֣א לֵאמֹ֗ר כֹּ֤ה אָמַר֙ יְהוָ֣ה צְבָא֔וֹת ע֛וֹד תְּפוּצֶ֥ינָה עָרַ֖י מִטּ֑וֹב וְנִחַ֨ם יְהוָ֥ה עוֹד֙ אֶת־צִיּ֔וֹן וּבָחַ֥ר ע֖וֹד בִּירוּשָׁלִָֽם׃
<b style="color: gray;">מצודת דוד</b> <b>עוד קרא לאמר .</b> גם זה מדברי המלאך שאמר להנביא עוד קרא לאמר את זאת : <b>עוד תפוצנה .</b> ר''ל עוד יבוא חרבן וגלות על הבית השני ויפוצו יושבי ערי יהודה מכל טוב ויסחו מן הארץ הטובה : <b>ונחם ה' .</b> ואח''ז בגאולה העתידה ינחם ה' עוד את ציון ויבחר עוד בירושלים וכאומר הנה אז תהיה גאולה שלימה גאולת עולם ואז ימשלו הם על כל האומות :
<b style="color: gray;">מצודת ציון</b> <b>תפוצנה .</b> ענין פזור כמו ומאלה נפצה כל הארץ ( בראשית ט ) :
<h2>זכריה פרק-ב</h2>
<h3>{א}</h3>
וָאֶשָּׂ֥א אֶת־עֵינַ֖י וָאֵ֑רֶא וְהִנֵּ֖ה אַרְבַּ֥ע קְרָנֽוֹת׃
<b style="color: gray;">מצודת דוד</b> <b>וארא .</b> במראה הנבואה : <b>ארבע קרנות .</b> הם רמז שנגחו בימים הקדמונים את ישראל כבעלי קרנים עם הקרן :
<b style="color: gray;">מצודת ציון</b> <b>קרנות .</b> מל' קרן :
<h3>{ב}</h3>
וָאֹמַ֗ר אֶל־הַמַּלְאָ֛ךְ הַדֹּבֵ֥ר בִּ֖י מָה־אֵ֑לֶּה וַיֹּ֣אמֶר אֵלַ֔י אֵ֤לֶּה הַקְּרָנוֹת֙ אֲשֶׁ֣ר זֵר֣וּ אֶת־יְהוּדָ֔ה אֶת־יִשְׂרָאֵ֖ל וִירוּשָׁלָֽם׃
<b style="color: gray;">רש"י</b> <b>אלה הקרנות .</b> אלה העכו''ם אשר בארבע רוחות השמים אשר נגחו בקרניהם את יהודה וירושלים עד אשר זירום :
<b style="color: gray;">מצודת דוד</b> <b>מה אלה .</b> ר''ל על מה מרמז : <b>אלה הקרנות .</b> ר''ל זה מרמז על הבבליים שהרעו לישראל וכאלו נגחו אותם בקרן עד שפזרו אותם הנה והנה : <b>את ישראל .</b> כמו ואת ישראל בוי''ו :
<b style="color: gray;">מצודת ציון</b> <b>זרו .</b> פזרו כמו ואתכם אזרה בגוים ( ויקרא כו ) :
<h3>{ג}</h3>
וַיַּרְאֵ֣נִי יְהוָ֔ה אַרְבָּעָ֖ה חָרָשִֽׁים׃
<b style="color: gray;">רש"י</b> <b>ארבעה חרשים .</b> נגרים היודעים לנסר את הקרנות ורבותינו פירשו במסכת סוכה מי הם :
<b style="color: gray;">מצודת דוד</b> <b>חרשים .</b> אומנים היודעים לגדע ולהפיל את הקרנות :
<b style="color: gray;">מצודת ציון</b> <b>חרשים .</b> אומנים כמו חרש עצים ( ישעיה מד ) :
<h3>{ד}</h3>
וָאֹמַ֕ר מָ֛ה אֵ֥לֶּה בָאִ֖ים לַֽעֲשׂ֑וֹת וַיֹּ֣אמֶר לֵאמֹ֗ר אֵ֣לֶּה הַקְּרָנ֞וֹת אֲשֶׁר־זֵ֣רוּ אֶת־יְהוּדָ֗ה כְּפִי־אִישׁ֙ לֹא־נָשָׂ֣א רֹאשׁ֔וֹ וַיָּבֹ֤אוּ אֵ֙לֶּה֙ לְהַחֲרִ֣יד אֹתָ֔ם לְיַדּ֞וֹת אֶת־קַרְנ֣וֹת הַגּוֹיִ֗ם הַנֹּשְׂאִ֥ים קֶ֛רֶן אֶל־אֶ֥רֶץ יְהוּדָ֖ה לְזָרוֹתָֽהּ׃
<b style="color: gray;">רש"י</b> <b>ואומר מה</b>. אלה הקרנות אשר ראיתי בראשונה : <b>אשר זרו את יהודה</b> . והשפילום עד כפי איש לא נשא ראשו ולא נתנו לאחד מבני עמי להרים ראש : <b>ויבאו אלה .</b> החרשים להחריד אותן הקרנות ולידות אותן : <b>לידות .</b> להשליך :
<b style="color: gray;">מצודת דוד</b> <b>ויאמר לאמר .</b> ר''ל ה' אמר אל המלאך שיאמר לי : <b>אלה הקרנות וגו' .</b> ר''ל על כי אלה הקרנות וכו' הרעו לעשות כשיעור אשר איש מישראל לא נשא ראשו מפניהם ולכן באו אלה החרשים להחריד את הקרנות ולהפיל אותם על אשר שהיו מרימי' קרן על ארץ יהודה לזרותם ולפזרם והחרשים ההם מרמזים על כל מלך בזמנו שהחריד וכבש את המלך שמשל לפניו והחרש האחרון הוא מלך המשיח אשר יחרד ויכבש את המלכות הרביעית ( ואף שכבר נפלה בבל הראה לו המקום כפי הגזרה וכאלו עמד לפני מפלת בבל ) :
<b style="color: gray;">מצודת ציון</b> <b>כפי .</b> כשיעור כמו איש כפי אכלו ( שמות יב ) : <b>לידות .</b> ענין הפלה והשלכה כמו ידו אליה ( ירמיה נ ) : <b>הנושאים .</b> ענין הרמה : <b>לזרותה .</b> לפזרם :
<h3>{ה}</h3>
וָאֶשָּׂ֥א עֵינַ֛י וָאֵ֖רֶא וְהִנֵּה־אִ֑ישׁ וּבְיָד֖וֹ חֶ֥בֶל מִדָּֽה׃
<b style="color: gray;">רש"י</b> <b>חבל מדה .</b> חוט המדה למדוד את ירושלים כמה יהיה ארכה ורחבה :
<b style="color: gray;">מצודת דוד</b> <b>והנה איש .</b> שבא איש ובידו היה חבל מדה שרגילין למדוד בו את החומות :
<b style="color: gray;">מצודת ציון</b> <b>חבל מדה .</b> קו המדה :
<h3>{ו}</h3>
וָאֹמַ֕ר אָ֖נָה אַתָּ֣ה הֹלֵ֑ךְ וַיֹּ֣אמֶר אֵלַ֗י לָמֹד֙ אֶת־יְר֣וּשָׁלִַ֔ם לִרְא֥וֹת כַּמָּֽה־רָחְבָּ֖הּ וְכַמָּ֥ה אָרְכָּֽהּ׃
<b style="color: gray;">מצודת דוד</b> <b>ואומר .</b> שאלתי את האיש להיכן אתה הולך עם חבל המדה : <b>לראות כמה רחבה .</b> ר''ל כמה יש עתה ברחבה ובארכה וכאלו מראה בזה שקטנה היא עכשיו מול הגודל שתהיה לעתיד :
<b style="color: gray;">מצודת ציון</b> <b>אנה .</b> להיכן כמו אנה אנחנו עולים ( דברים א ) :
<h3>{ז}</h3>
וְהִנֵּ֗ה הַמַּלְאָ֛ךְ הַדֹּבֵ֥ר בִּ֖י יֹצֵ֑א וּמַלְאָ֣ךְ אַחֵ֔ר יֹצֵ֖א לִקְרָאתֽוֹ׃
<b style="color: gray;">רש"י</b> <b>והנה המלאך הדובר בי יוצא .</b> הוא אשר בידו חבל המדה :
<b style="color: gray;">מצודת דוד</b> <b>המלאך הדובר בי .</b> אין זה שהיה בידו חבל המדה : <b>יוצא .</b> אל מול המלאך הבא לקראתו לשאול ממנו מהו עניין המדידה כי חשב פן המדידה היא להודיע שכן יהיה לעתיד מבלי תוספת : <b>יוצא .</b> לקראתו . להגיד לו ענין המדידה :
<h3>{ח}</h3>
וַיֹּ֣אמֶר אֵלָ֔ו רֻ֗ץ דַּבֵּ֛ר אֶל־הַנַּ֥עַר הַלָּ֖ז לֵאמֹ֑ר פְּרָזוֹת֙ תֵּשֵׁ֣ב יְרוּשָׁלִַ֔ם מֵרֹ֥ב אָדָ֛ם וּבְהֵמָ֖ה בְּתוֹכָֽהּ׃
<b style="color: gray;">רש"י</b> <b>רוץ דבר אל הנער .</b> אל תצא עוד למוד כי נמלך הקב''ה בפמליא שלו שלא יהא לה קצב ושיעור ועתה רוץ דבר אל זכריה : <b>פרזות תשב .</b> מאין חומה כדי שיתישבו בה כל הבא ותגדל מיום אל יום :
<b style="color: gray;">מצודת דוד</b> <b>ויאמר אליו .</b> המלאך הבא אמר אל המלאך הדובר בי רוץ חיש מהר ודבר אל הנער הזה הוא זכריה כי היה עודנו נער : <b>פרזות .</b> ר''ל אל יחשוב גם הוא כמוך שכן יהיה גם מדת העיר לעתיד כי לא כן הוא אבל המדידה בא להראות שקטנה היא עכשיו מול הגודל שתהיה לעתיד כי אז תהיה ירושלים מיושבת כעיר פרוז אשר אין חומה סביב לה כאלו אין לה קצבה ומדה וזהו ממה שיהיו בתוכה הרבה בני אדם ובהמה רבה וכאלו לא יכילם מקום נגדר :
<b style="color: gray;">מצודת ציון</b> <b>רוץ .</b> ענין מהירת ההליכה : <b>הלז .</b> הזה וכן מה הציון הלז ( מ''ב כג ) : <b>פרזות .</b> ר''ל מבלי חומה סביב וכן ראש פרזיו ( חבקוק ג ) :
<h3>{ט}</h3>
וַאֲנִ֤י אֶֽהְיֶה־לָּהּ֙ נְאֻם־יְהוָ֔ה ח֥וֹמַת אֵ֖שׁ סָבִ֑יב וּלְכָב֖וֹד אֶֽהְיֶ֥ה בְתוֹכָֽהּ׃
<b style="color: gray;">רש"י</b> <b>ואני אהיה לה .</b> למגן כאילו חומת אש סביב לה וגם בתוכה תשכון שכינתי לכבודכם :
<b style="color: gray;">מצודת דוד</b> <b>ואני אהיה לה וגו' .</b> ר''ל ועכ''ז לא ידאגו מפחד הבבליים כי פן יבוא בה הואיל והיא מבלי חומה כי אני אגן עליה מפני האויב כאלו יהיה סביבה חומת אש שאין לקרוב אליה : <b>ולכבוד .</b> ר''ל אל יחשבו שיהיה להם העדר כבוד לשבת בעיר פרוז כי אני אשרה שכינתי בתוכה להיות לה לכבוד אשר אין ערוך אליה כבוד הקפת החומה מסביב :
<h3>{י}</h3>
ה֣וֹי ה֗וֹי וְנֻ֛סוּ מֵאֶ֥רֶץ צָפ֖וֹן נְאֻם־יְהוָ֑ה כִּ֠י כְּאַרְבַּ֞ע רוּח֧וֹת הַשָּׁמַ֛יִם פֵּרַ֥שְׂתִּי אֶתְכֶ֖ם נְאֻם־יְהוָֽה׃
<b style="color: gray;">רש"י</b> <b>הוי הוי .</b> אין הוי אלא לשון הכרזה והזעקת קיבוץ וכן ת''י אכלו למבדריא הכריזו כמו ( שמואל ב כב ) ירעם מן שמים , אכלו מן שמיא : <b>ונוסו מארץ .</b> צאו גליות עמי מתוך בבל ואשור :
<b style="color: gray;">מצודת דוד</b> <b>הוי הוי .</b> יאמר על הגאולה העתידה וכאלו יקרא עליהם אתם בני י' השבטים שגלו לארץ אשור העומדת בצפון צאו משם במרוצה לשוב אל ארצכם : <b>כי כארבע רוחות השמים .</b> כמו שד' רוחות השמים המה רחוקים זו מזו כן פרשתי אתכם לארץ מרחק ולכן מהרו ולכו לפי רוב המרחק :
<b style="color: gray;">מצודת ציון</b> <b>הוי .</b> הוא ענין קריאה וכן הוי כל צמא ( ישעיה נה ) : <b>ונוסו .</b> ענין בריחה ומהירות ההליכה : <b>רוחות .</b> פאה ועבר :
<h3>{יא}</h3>
ה֥וֹי צִיּ֖וֹן הִמָּלְטִ֑י יוֹשֶׁ֖בֶת בַּת־בָּבֶֽל׃
<b style="color: gray;">רש"י</b> <b>הוי ציון המלטי .</b> אף זה ל' הכרזה האספו עם גלות ציון והמלטו מתוך בבל :
<b style="color: gray;">מצודת דוד</b> <b>הוי ציון המלטי .</b> כאלו יקרא ליהודה ויאמר עתה עדת יהודה שגלית מתחלה לבבל לשבת ביניהם המלטי ממקום שאתם עתה לבוא לציון :
<b style="color: gray;">מצודת ציון</b> <b>המלטי .</b> ענין הצלה : <b>בת בבל .</b> עדת בבל :
<h3>{יב}</h3>
כִּ֣י כֹ֣ה אָמַר֮ יְהוָ֣ה צְבָאוֹת֒ אַחַ֣ר כָּב֔וֹד שְׁלָחַ֕נִי אֶל־הַגּוֹיִ֖ם הַשֹּׁלְלִ֣ים אֶתְכֶ֑ם כִּ֚י הַנֹּגֵ֣עַ בָּכֶ֔ם נֹגֵ֖עַ בְּבָבַ֥ת עֵינֽוֹ׃
<b style="color: gray;">רש"י</b> <b>אחר כבוד .</b> אחר כבודכם אני שלוח להגדיל לכם כבוד ומדרש אגדה אחר כבוד אחר שאשלם לעשו כבוד שכיבד את אביו :
<b style="color: gray;">מצודת דוד</b> <b>אחר כבוד .</b> ר''ל אחר שאמר לי שיהיה בתוך ירושלים לה לכבוד כמ''ש למעלה אחר זה שלחני להנבאות על הבבליים השוללים אתכם להודיעם שישלם להם גמול כי כל הנוגע בכם לרעה הרי הוא כאלו נוגע בבבת עינו של המקום ב''ה כביכול , או רצה לומר מזיק לעצמו כי יקבל גמולו והרי הוא כאלו נוגע בבבת עינו שמזיק לעצמו בידים :
<b style="color: gray;">מצודת ציון</b> <b>השוללים .</b> ענין בזה : <b>בבבת עינו .</b> הוא גלגל העין וכן כאישון בת עין ( תהלים יז ) :
<h3>{יג}</h3>
כִּ֠י הִנְנִ֨י מֵנִ֤יף אֶת־יָדִי֙ עֲלֵיהֶ֔ם וְהָי֥וּ שָׁלָ֖ל לְעַבְדֵיהֶ֑ם וִֽידַעְתֶּ֕ם כִּֽי־יְהוָ֥ה צְבָא֖וֹת שְׁלָחָֽנִי׃
<b style="color: gray;">רש"י</b> <b>והיו שלל לעבדיהם .</b> לישראל שהם עתה עבדים להן :
<b style="color: gray;">מצודת דוד</b> <b>כי הנני מניף .</b> כי בעבור זה אניף ידי עליהם להכות בהם והם יהיו לשלל לישראל שהיו עבדים להם : <b>וידעתם .</b> בבוא הדבר תדעו אשר ה' שלחני ומאתו היו דברי :
<b style="color: gray;">מצודת ציון</b> <b>מניף .</b> ענין הרמה כמו והניף הכהן ( ויקרא כג ) :
<h3>{יד}</h3>
רָנִּ֥י וְשִׂמְחִ֖י בַּת־צִיּ֑וֹן כִּ֧י הִנְנִי־בָ֛א וְשָׁכַנְתִּ֥י בְתוֹכֵ֖ךְ נְאֻם־יְהוָֽה׃
<b style="color: gray;">מצודת דוד</b> <b>כי הנני בא .</b> אבוא אל ירושלים ואשכון בתוכך :
<h3>{טו}</h3>
וְנִלְווּ֩ גוֹיִ֨ם רַבִּ֤ים אֶל־יְהוָה֙ בַּיּ֣וֹם הַה֔וּא וְהָ֥יוּ לִ֖י לְעָ֑ם וְשָׁכַנְתִּ֣י בְתוֹכֵ֔ךְ וְיָדַ֕עַתְּ כִּי־יְהוָ֥ה צְבָא֖וֹת שְׁלָחַ֥נִי אֵלָֽיִךְ׃
<b style="color: gray;">רש"י</b> <b>ונלוו .</b> ונתחברו :
<b style="color: gray;">מצודת דוד</b> <b>ונלוו .</b> אז יתחברו עכו''ם רבים אל ה' ויהיו לו לעם להאמין בו ועכ''ז אשכון בתוכך ולא בתוך העכו''ם הרבים : <b>וידעת .</b> אז בהשכינו את שכינתו לבד בתוכך תדע אשר ה' שלחני אליך ר''ל עיקר ייעוד הטובה נאמר עליך ולא על האומות אם כי גם הם יאמינו בה' מכל מקום לא ישוו עמך בדבר הטובה :
<b style="color: gray;">מצודת ציון</b> <b>ונלוו .</b> ענין התחברות כמו ונלוה הגר ( ישעיה יד ) :
<h3>{טז}</h3>
וְנָחַ֨ל יְהוָ֤ה אֶת־יְהוּדָה֙ חֶלְק֔וֹ עַ֖ל אַדְמַ֣ת הַקֹּ֑דֶשׁ וּבָחַ֥ר ע֖וֹד בִּירוּשָׁלִָֽם׃
<b style="color: gray;">רש"י</b> <b>ונחל ה' את יהודה .</b> לנחלתו ולחלקו :
<b style="color: gray;">מצודת דוד</b> <b>ונחל ה' .</b> המקום ינחל את יהודה כמאז להיות חלקו לעולם על אדמת הקודש ולא יגלו עוד ממנה : <b>ובחר עוד בירושלים .</b> להשכין שם שכינתו כמאז :
<h3>{יז}</h3>
הַ֥ס כָּל־בָּשָׂ֖ר מִפְּנֵ֣י יְהוָ֑ה כִּ֥י נֵע֖וֹר מִמְּע֥וֹן קָדְשֽׁוֹ׃
<b style="color: gray;">רש"י</b> <b>הס כל בשר .</b> כל שאר העכו''ם : <b>כי נעור .</b> ל' הערה והקצה :
<b style="color: gray;">מצודת דוד</b> <b>הס כל בשר .</b> שתקו כל האומות מפחד ה' ולא תוסיפו עוד להרחיב פה על ישראל : <b>כי נעור .</b> כי אז יעור ממעון קדשו השמים לרדת לעשות נקם בהאומות כי עד הנה החריש להאומות כאלו היה ישן אבל אז כאלו יעיר משנתו :
<b style="color: gray;">מצודת ציון</b> <b>הס .</b> ענין שתיקה כמו ויהס כלב ( במדבר יג ) : <b>כל בשר .</b> כל אדם : <b>נעור .</b> מלשון הערה והקיצה כמו אשר יעור משנתו ( לקמן ד' ) : <b>ממעון .</b> ענין מדור כמו ה' מעון אתה היית לנו ( תהלי' צ ) :
<h2>זכריה פרק-ג</h2>
<h3>{א}</h3>
וַיַּרְאֵ֗נִי אֶת־יְהוֹשֻׁ֙עַ֙ הַכֹּהֵ֣ן הַגָּד֔וֹל עֹמֵ֕ד לִפְנֵ֖י מַלְאַ֣ךְ יְהוָ֑ה וְהַשָּׂטָ֛ן עֹמֵ֥ד עַל־יְמִינ֖וֹ לְשִׂטְנֽוֹ׃
<b style="color: gray;">רש"י</b> <b>לשטנו .</b> להשטינו על שהיו בניו נשואים נשים נכריות כמו שכ' בספר עזרא וימצא מבני הכהנים אשר הושיבו נשים נכריות מבני יהושע בן יהוצדק :
<b style="color: gray;">מצודת דוד</b> <b>ויראני .</b> במראה הנבואה : <b>על ימינו .</b> על ימין יהושע : <b>לשטנו .</b> לקטרג עליו על מה שלא מיחה בבניו שנשאו נשים נכריות כמ''ש וימצא מבני הכהנים אשר הושיבו נשים וגו' מבני יהושע בן יוצדק ( עזרא י ) כן ארז''ל :
<b style="color: gray;">מצודת ציון</b> <b>השטן .</b> מלאך מקטרג : <b>לשטנו .</b> ענין קטרוג וכן כתבו שטנה ( עזרא ד' ) :
<h3>{ב}</h3>
וַיֹּ֨אמֶר יְהוָ֜ה אֶל־הַשָּׂטָ֗ן יִגְעַ֨ר יְהוָ֤ה בְּךָ֙ הַשָּׂטָ֔ן וְיִגְעַ֤ר יְהוָה֙ בְּךָ֔ הַבֹּחֵ֖ר בִּירֽוּשָׁלִָ֑ם הֲל֧וֹא זֶ֦ה א֖וּד מֻצָּ֥ל מֵאֵֽשׁ׃
<b style="color: gray;">רש"י</b> <b>יגער ה' בך השטן .</b> יגער הקב''ה בך אתה השטן וחוזר ואומר ויגער ה' בך הוא הבוחר בירושלים שלא תכנס לפניו לקטרג על הצדיק הזה הלא ראוי הוא וזכה לכך שהוצל מאש השריפה : <b>הלא זה אוד מוצל מאש .</b> מפורש באגדת חלק ( דף צג ) שהושלך עם אחאב בן קוליה וחבירו לאור :
<b style="color: gray;">מצודת דוד</b> <b>ויאמר ה' .</b> ר''ל מלאך ה' : <b>יגער וגו' .</b> ויגער . ר''ל יגער ויחזור ויגער : <b>הבוחר בירושלים .</b> מוסב על ה' לומר ה' הבוחר בירושלים יגער בך : <b>הלא זה .</b> ר''ל איך תקטרג עליו הלא הוא כאוד המוצל מאש כי הושלך באש ע''י נ''נ עם אחאב וצדקיהו נביאי השקר וניצל מן השריפה כמ''ש חז''ל וא''כ זכותו רב ואיך תקטרג עליו :
<b style="color: gray;">מצודת ציון</b> <b>יגער .</b> ענין צעקה נזיפה : <b>אוד .</b> הוא העץ שמנדנדים בו האש כמו כאוד מוצל משרפה ( עמוס ד' ) :
<h3>{ג}</h3>
וִיהוֹשֻׁ֕עַ הָיָ֥ה לָבֻ֖שׁ בְּגָדִ֣ים צוֹאִ֑ים וְעֹמֵ֖ד לִפְנֵ֥י הַמַּלְאָֽךְ׃
<b style="color: gray;">רש"י</b> <b>לבוש בנדים צואים .</b> כתרגומו הוו ליה בנין דנסבין להון נשין דלא כשרין לכהונתא והיה נענש הוא על שלא מיחה בידם :
<b style="color: gray;">מצודת דוד</b> <b>ויהושע וגו' .</b> ועומד וגו' . ר''ל בשעה שעמד לפני המלאך היה עדיין לבוש בגדים מלוכלכים ר''ל עדיין היה מלובש בזה העון כי עוד ישבו הנשים הנכריות תחת בניו ולא גרשו אותן והוא לא מיחה בהם :
<b style="color: gray;">מצודת ציון</b> <b>צואים .</b> ר''ל מלוכלכים ולפי שהצואה הוא לכלוך קורא לבגדים מלוכלכים בגדים צואים :
<h3>{ד}</h3>
וַיַּ֣עַן וַיֹּ֗אמֶר אֶל־הָעֹמְדִ֤ים לְפָנָיו֙ לֵאמֹ֔ר הָסִ֛ירוּ הַבְּגָדִ֥ים הַצֹּאִ֖ים מֵעָלָ֑יו וַיֹּ֣אמֶר אֵלָ֗יו רְאֵ֨ה הֶעֱבַ֤רְתִּי מֵעָלֶ֙יךָ֙ עֲוֹנֶ֔ךָ וְהַלְבֵּ֥שׁ אֹתְךָ֖ מַחֲלָצֽוֹת׃
<b style="color: gray;">רש"י</b> <b>הסירו הבגדים הצואים מעליו .</b> יבדילו בניו את נשותיהם וימחול לו : <b>מחלצות .</b> חליפות בגדים נאי' כלומר זכיות אבל לפי שדימה העון לבגדים צואים דימה הזכיות למחלצות בגדים נאים ולבנים :
<b style="color: gray;">מצודת דוד</b> <b>ויען ויאמר .</b> המלאך שעמד יהושע לפניו אמר אל המלאכים העומדים לפניו הסירו מיהושע הבגדים המלוכלכים ר''ל הפרישו את בניו מנשותיהם הנכריות למען יוסר העון מיהושע : <b>ויאמר אליו .</b> המלאך אמר ליהושע : <b>ראה העברתי .</b> במה שצויתי להפריש בניך מהנכריות העברתי מעליך העון שהיה בך מה שלא מחית בהם : <b>והלבש .</b> צויתי להלביש אותך : <b>מחלצות .</b> ר''ל כשיוסר העון יגולה הזכות :
<b style="color: gray;">מצודת ציון</b> <b>ויען .</b> ענין הרמת קול כמו וענית ואמרת ( דברים כו ) : <b>מחלצות .</b> כן יקראו מין מלבושים נאים וכן המחלצות והמעטפות ( ישעיה ג ) :
<h3>{ה}</h3>
וָאֹמַ֕ר יָשִׂ֛ימוּ צָנִ֥יף טָה֖וֹר עַל־רֹאשׁ֑וֹ וַיָּשִׂימוּ֩ הַצָּנִ֨יף הַטָּה֜וֹר עַל־רֹאשׁ֗וֹ וַיַּלְבִּשֻׁ֙הוּ֙ בְּגָדִ֔ים וּמַלְאַ֥ךְ יְהוָ֖ה עֹמֵֽד׃
<b style="color: gray;">רש"י</b> <b>ואומר .</b> אני זכריה : <b>ישימו צניף טהור וגו' .</b> בקשתי רחמים עליו :
<b style="color: gray;">מצודת דוד</b> <b>ואומר .</b> זה מאמר זכריה שאמר התפללתי עליו שישימו על ראשו צניף טהור ר''ל שיהיה כתר כהונה גדולה לירושה לזרעו אחריו הואיל ופרשו מן העכו''ם : <b>וישימו וגו' .</b> ר''ל נתקבלה תפילתו ומיד נתנו לו לרשת כתר כהונה גדולה : <b>וילבישהו בגדים .</b> ר''ל היה נגלה זכיותיו : <b>ומלאך ה' עומד .</b> בכל משך הזמן שנעשה כל זה :
<b style="color: gray;">מצודת ציון</b> <b>צניף .</b> מל' מצנפת העשוי לסבב את הראש : <b>טהור .</b> ר''ל ברור ונקי :
<h3>{ו}</h3>
וַיָּ֙עַד֙ מַלְאַ֣ךְ יְהוָ֔ה בִּיהוֹשֻׁ֖עַ לֵאמֹֽר׃
<b style="color: gray;">רש"י</b> <b>ויעד .</b> לשון התראה כמו ( דברים לא ) ואעידה בם את השמים וגו' :
<b style="color: gray;">מצודת דוד</b> <b>ויעד .</b> אחר כל המעשים התרה המלאך ביהושע :
<b style="color: gray;">מצודת ציון</b> <b>ויעד .</b> ענין התראה כי רוב המתרים מתרים בעדים למען לא יכחש לאחר זמן :
<h3>{ז}</h3>
כֹּה־אָמַ֞ר יְהוָ֣ה צְבָא֗וֹת אִם־בִּדְרָכַ֤י תֵּלֵךְ֙ וְאִ֣ם אֶת־מִשְׁמַרְתִּ֣י תִשְׁמֹ֔ר וְגַם־אַתָּה֙ תָּדִ֣ין אֶת־בֵּיתִ֔י וְגַ֖ם תִּשְׁמֹ֣ר אֶת־חֲצֵרָ֑י וְנָתַתִּ֤י לְךָ֙ מַהְלְכִ֔ים בֵּ֥ין הָעֹמְדִ֖ים הָאֵֽלֶּה׃
<b style="color: gray;">רש"י</b> <b>אם בדרכי תלך .</b> וגם אני זאת אעשה לך : <b>אתה תדין את ביתי .</b> תשפוט ותהיה פקיד על בית מקדשי : <b>ונתתי לך מהלכים .</b> כתרגומו ובאחיות מיתיא אחיינך ואתן לך רגלין דמהלכין בין שרפיא האלין ולפי פשוט מבשרו על בניו שיזכו לעתיד : <b>העומדים .</b> שרפים ומלאכי השרת שאין להם ישיבה :
<b style="color: gray;">מצודת דוד</b> <b>אם בדרכי תלך .</b> ר''ל אם זרעך ילכו בדרכי ואמר כמדבר עליו כי זרע האדם יחשב כמוהו וכן אקחך זרובבל ( חגי ב ) : <b>ואם את משמרתי תשמור .</b> ר''ל אם ישמרו הדברים שצויתי לשמרם וכפל הדבר במ''ש : <b>וגם אתה תדין .</b> ר''ל גם זרעך כמוך יהיו כ''ג ופקידים עד עולם לדון את ביתי וע''פ יעשה כל צרכי הבית : <b>וגם תשמור .</b> ר''ל בידם יהיו שמירות חצרי וכפל הדבר במ''ש : <b>ונתתי לך מהלכים .</b> ר''ל ומלבד זאת לא יקופח שכרם בעולם הנשמות כי אתן להם מהלכים וטיולים בין המלאכים האלה העומדים פה כמ''ש למעלה ויאמר אל העומדים לפניו :
<b style="color: gray;">מצודת ציון</b> <b>תדין .</b> מל' דין והוא ענין היישרת הדבר : <b>מהלכים .</b> מל' הלוך וטיול :
<h3>{ח}</h3>
שְֽׁמַֽע־נָ֞א יְהוֹשֻׁ֣עַ ׀ הַכֹּהֵ֣ן הַגָּד֗וֹל אַתָּה֙ וְרֵעֶ֙יךָ֙ הַיֹּשְׁבִ֣ים לְפָנֶ֔יךָ כִּֽי־אַנְשֵׁ֥י מוֹפֵ֖ת הֵ֑מָּה כִּֽי־הִנְנִ֥י מֵבִ֛יא אֶת־עַבְדִּ֖י צֶֽמַח׃
<b style="color: gray;">רש"י</b> <b>אתה ורעיך .</b> חנניה מישאל ועזריה היו : <b>אנשי מופת .</b> גברין כשרין למיעבד להון ניסין שאף להם נעשה נס : <b>כי הנני מביא את עבדי צמח .</b> כי עתה זרובבל פחת יהודה קטן בחצר המלך אני מצמיח לו גדולה ושם נתתיו לחן בעיני המלך למלאות שאלתו בבנין הבית והעיר כמו שמפורש בעזרא דברי נחמיה בן חכליה והוא זרובבל כדאמרינן בסנהד' :
<b style="color: gray;">מצודת דוד</b> <b>אתה ורעיך .</b> גם אתה שמע גם רעיך ישמעו והם חנניה מישאל ועזריה כי גם המה אנשי מופת כי נצולו מכבשן האש כמוך ומהראוי לייחד הדבור גם להם : <b>כי הנני מביא .</b> ר''ל והדבור הוא אשר הנני מביא את עבדי צמח וזהו מלך המשיח כמ''ש והקימותי לדוד צמח צדיק ( ירמיה כג ) :
<b style="color: gray;">מצודת ציון</b> <b>מופת .</b> ענין נס ואות :
<h3>{ט}</h3>
כִּ֣י ׀ הִנֵּ֣ה הָאֶ֗בֶן אֲשֶׁ֤ר נָתַ֙תִּי֙ לִפְנֵ֣י יְהוֹשֻׁ֔עַ עַל־אֶ֥בֶן אַחַ֖ת שִׁבְעָ֣ה עֵינָ֑יִם הִנְנִ֧י מְפַתֵּ֣חַ פִּתֻּחָ֗הּ נְאֻם֙ יְהוָ֣ה צְבָא֔וֹת וּמַשְׁתִּ֛י אֶת־עֲוֹ֥ן הָאָֽרֶץ־הַהִ֖יא בְּי֥וֹם אֶחָֽד׃
<b style="color: gray;">רש"י</b> <b>כי הנה האבן .</b> יסוד הבית אשר יסדתם בימי כורש ובטלו על ידיכם ואותו היסוד ועובי החומה היה מעט בעיניכם כמו שמפורש בעזרא ובנבואת חגי : <b>על אבן אחת שבעה עינים .</b> סופו להרחיב על א' שבעה וכן ת''י על אבנא חדא שבעא עינין חזיין לה ולשון עינים ל' מראו' ולי נראה שבעה עינים על שם עיני הקב''ה שבעיניו ולבו להוסיף עליו על אחד שבעה לפי שדוגמתו בנבואה זו וראו את האבן הבדיל ביד זרובבל שבעה אלה עיני ה' המה משוטטים אלא לימד שנתן עיניו להרבות כבוד הבית בבניינו : <b>הנני מפתח פתוחה .</b> מתיר קישוריה מפיר עצת האויבים אשר כתבו שטנה לבטל המלאכה : <b>ומשתי .</b> והסירותי : <b>ביום אחד .</b> לא ידעתי איזה יום , ( תו' ביום אשר התחילו להוסיף על הבנין ימיש עון הארץ ותהי' ברכה בפירותיו כי עכשיו מאיר' כמו שנ' בנבואת חגי ) :
<b style="color: gray;">מצודת דוד</b> <b>כי הנה האבן וגו' .</b> ר''ל מוכן הוא האבן ההושם ביסוד בנין בית העתיד ע''י כ''ג מזרע יהושע אשר יכהן אז ר''ל כבר הגזירה ההיא גזורה : <b>על אבן אחת .</b> ועל כל אבן מאבני הבנין יהיה שבעה עינים ר''ל שמירות רבות יהיה מאת המקום ב''ה על הבנין ההוא : <b>הנני מפתח פתוחה וגו' .</b> המקום ב''ה בעצמו יחקוק צורות על האבנים ליפותם ר''ל הוא יתן כח ועזר על המלאכה : <b>ומשתי וגו' .</b> ביום אחד . ר''ל בפעם אחת אסיר עון הארץ ההיא כי אחדש בקרבם רוח נכון ולא יחטאו עוד ולא ימצא עוד עון :
<b style="color: gray;">מצודת ציון</b> <b>שבעה עינים .</b> ר''ל הרבה וכן שבע יפול צדיק ( משלי כד ) : <b>מפתח פתוחה .</b> ענין חקיקת הציור כמו ויודע לפתח פתוחים ( ד''ה ב' ב' ) : <b>ומשתי .</b> ענין הסרה כמו לא ימיש עמוד הענן ( שמות יג ) :
<h3>{י}</h3>
בַּיּ֣וֹם הַה֗וּא נְאֻם֙ יְהוָ֣ה צְבָא֔וֹת תִּקְרְא֖וּ אִ֣ישׁ לְרֵעֵ֑הוּ אֶל־תַּ֥חַת גֶּ֖פֶן וְאֶל־תַּ֥חַת תְּאֵנָֽה׃
<b style="color: gray;">מצודת דוד</b> <b>אל תחת גפן .</b> להתעצל לשבת בצילה ולאכול מפריה מרוב הטובה שיהיה אז :
<h2>זכריה פרק-ד</h2>
<h3>{א}</h3>
וַיָּ֕שָׁב הַמַּלְאָ֖ךְ הַדֹּבֵ֣ר בִּ֑י וַיְעִירֵ֕נִי כְּאִ֖ישׁ אֲשֶׁר־יֵע֥וֹר מִשְּׁנָתֽוֹ׃
<b style="color: gray;">מצודת דוד</b> <b>וישב וגו' .</b> כי במראה שלפניה לא דבר עמו המלאך הדובר בי לזה אמר וישב המלאך וגו' : <b>ויעירני .</b> ר''ל הוא הניעני לעוררני ונתעוררתי כאיש אשר יעור משנתו :
<b style="color: gray;">מצודת ציון</b> <b>ויעירני .</b> מל' הערה והקצה :
<h3>{ב}</h3>
וַיֹּ֣אמֶר אֵלַ֔י מָ֥ה אַתָּ֖ה רֹאֶ֑ה (ויאמר) [וָאֹמַ֡ר] רָאִ֣יתִי ׀ וְהִנֵּ֣ה מְנוֹרַת֩ זָהָ֨ב כֻּלָּ֜הּ וְגֻלָּ֣הּ עַל־רֹאשָׁ֗הּ וְשִׁבְעָ֤ה נֵרֹתֶ֙יהָ֙ עָלֶ֔יהָ שִׁבְעָ֤ה וְשִׁבְעָה֙ מֽוּצָק֔וֹת לַנֵּר֖וֹת אֲשֶׁ֥ר עַל־רֹאשָֽׁהּ׃
<b style="color: gray;">רש"י</b> <b>וגולה על ראשה .</b> כמו ( יהושע טז ) גולות עלית לשון מעיין כמין ספל גדול עגול : <b>ושבעה נרותיה .</b> כמין בזיכין שנותנין השמן והפתילה לתוכה : <b>שבעה ושבעה מוצקות .</b> לכל נר ונר באין שבעה צנורות קטנים שהשמן זב מן הגולה דרך אותן מוצקות לכל נר ונר :
<b style="color: gray;">מצודת דוד</b> <b>מה אתה רואה .</b> במראה הנבואה : <b>כולה .</b> כל המנורה היתה זהב : <b>וגולה על ראשה .</b> ממעל על ראשה היה כעין ספל ובה היה השמן : <b>ושבעה נרותיה עליה .</b> ממעל בראשי קני המנורה היו שבעה נרותיה הם כעין בזיכין להשים בהם השמן והפתילות : <b>שבעה ושבעה מוצקות .</b> ר''ל לכל נר ונר היה שבעה צינורות שהשמן ניצק בהם מעצמו מן הגולה להמשך על הנרות שהמה על ראש המנורה :
<b style="color: gray;">מצודת ציון</b> <b>וגולה .</b> ספל עגול וכן וגולת הכותרות ( מ''א ז' ) : <b>נרותיה .</b> כעין בזיכין על השמן והפתילה כמו ועשית את נרותיה ( שמות כה ) : <b>מוצקות .</b> מל' יציקה והם צינורות ודרך שם ניצוק ונמשך השמן :
<h3>{ג}</h3>
וּשְׁנַ֥יִם זֵיתִ֖ים עָלֶ֑יהָ אֶחָד֙ מִימִ֣ין הַגֻּלָּ֔ה וְאֶחָ֖ד עַל־שְׂמֹאלָֽהּ׃
<b style="color: gray;">רש"י</b> <b>ושנים זתים עליה .</b> אצלה שני אילנות שהזיתים גדילים בהם : <b>אחד מימין הגולה ואחד משמאלה וגו' .</b> וכאן לא פירש על שני צנתרות זהב האמורות למטה בפרשה והם כמין עריבות ועדשים של בית הבד שהם עומדים אצל הזיתים והזיתים נחבטים מאיליהם לתוך הצנתרות ומתחממות שם כבמעטן ונעצרים שם בבית הבד והשמן נופל לתוך הצנתרות ומהצנתרות לתוך הגולה ומהגולה אל המוצקות ומהמוצקות אל הנרות והמוצקות והנרות ארבעים ותשע היו רמז לאור שלעתיד לבא אור החמה יהיה שבעתים כאור של שבעת ימים ארבעים ותשע על אור של יום בראשית :
<b style="color: gray;">מצודת דוד</b> <b>ושנים זיתים עליה .</b> שני אילני זית עמדו אצל המנורה :
<h3>{ד}</h3>
וָאַ֙עַן֙ וָֽאֹמַ֔ר אֶל־הַמַּלְאָ֛ךְ הַדֹּבֵ֥ר בִּ֖י לֵאמֹ֑ר מָה־אֵ֖לֶּה אֲדֹנִֽי׃
<b style="color: gray;">רש"י</b> <b>מה אלה אדוני .</b> מה זה שהזיתים נמסקים מאליהם והשמן בא אל הנרות מאליו :
<b style="color: gray;">מצודת דוד</b> <b>ואען ואומר .</b> הרימותי קול ואמרתי אל המלאך על מה באו אלה לרמז :
<b style="color: gray;">מצודת ציון</b> <b>ואען .</b> ענין הרמת קול :
<h3>{ה}</h3>
וַ֠יַּעַן הַמַּלְאָ֞ךְ הַדֹּבֵ֥ר בִּי֙ וַיֹּ֣אמֶר אֵלַ֔י הֲל֥וֹא יָדַ֖עְתָּ מָה־הֵ֣מָּה אֵ֑לֶּה וָאֹמַ֖ר לֹ֥א אֲדֹנִֽי׃
<b style="color: gray;">מצודת דוד</b> <b>הלא ידעת .</b> הלא מעצמך תשכיל לדעת על מה מרמז : <b>לא אדני .</b> לא השכלתי לדעת :
<h3>{ו}</h3>
וַיַּ֜עַן וַיֹּ֤אמֶר אֵלַי֙ לֵאמֹ֔ר זֶ֚ה דְּבַר־יְהוָ֔ה אֶל־זְרֻבָּבֶ֖ל לֵאמֹ֑ר לֹ֤א בְחַ֙יִל֙ וְלֹ֣א בְכֹ֔חַ כִּ֣י אִם־בְּרוּחִ֔י אָמַ֖ר יְהוָ֥ה צְבָאֽוֹת׃
<b style="color: gray;">רש"י</b> <b>זה דבר ה' אל זרובבל .</b> זה סימן לך להבטיח את זרובבל כשם שהזתים והשמן הזה נגמר מאליו לכל דבריו כך לא בחיל ולא בכח שבכם תעשו את בנין ביתי : <b>כי אם ברוחי .</b> אני אתן רוחי על דריוש ויניח לכם ( ס''א ויצוה לכם ) לבנות ולעשות כל צרכי יציאת הבנין משלו ולעזור אתכם בחטין ויין ושמן ועצים כמו שמפורש בעזרא ולא תצטרכו לעזרת אדם :
<b style="color: gray;">מצודת דוד</b> <b>זה דבר ה' .</b> ר''ל בזה ירמז כאלו אמר ה' על מלך המשיח הבא מזרע זרובבל : <b>לא בחיל .</b> ר''ל ממשלתו על העכו''ם לא יהיה בעבור חילו הרב ולא בכח זרועו יכבשם במלחמה אבל ימשול בם מבלי טורח מלחמה כי אם ברצוני כי אתן בלב העכו''ם להיות נכנעים לו וסרים למשמעתו ויהיה דומה לעריכות נרות המנורה שהיו מבלי טורח אבל הכל נעשה מעצמו כי הזיתים נתלשו מעצמם ונדרכו מעצמם ומעצמו נמשך השמן אל הגולה כאשר יאמר עוד למטה ומן הגולה נמשכו מעצמם דרך הצינורות אל הנרות :
<b style="color: gray;">מצודת ציון</b> <b>בחיל .</b> ענין צבאות עם : <b>ברוחי .</b> ענין רצון :
<h3>{ז}</h3>
מִֽי־אַתָּ֧ה הַֽר־הַגָּד֛וֹל לִפְנֵ֥י זְרֻבָּבֶ֖ל לְמִישֹׁ֑ר וְהוֹצִיא֙ אֶת־הָאֶ֣בֶן הָרֹאשָׁ֔ה תְּשֻׁא֕וֹת חֵ֥ן חֵ֖ן לָֽהּ׃
<b style="color: gray;">רש"י</b> <b>מי אתה הר הגדול .</b> שרי עבר הנהר תתני פחת עבר נהרא ושתר בוזני וכנותהון שבטלתם המלאכה עד כה מעתה תהיה לפני זרובבל מישור אין לכם שררה וגדולה עוד עליו : <b>והוציא את האבן הראשה .</b> האדריכל יקח את אבן הבדיל בידו להיות אדריכל בראש הבונים והם יבנו הכל כפי דבריו אשר יצוה בבנין נאה ומפואר : <b>תשואות חן חן .</b> יהיה לה לאותה האבן שהכל יאמרו מה נאה בנין זה העשוי על ידי אבן המשקולת הזאת , תשואות חן כמו תשואות נוי כמו תשואות מליאה עיר הומיה ( ישעיה כב ) קול שאון ( שם סו ) כולם לשון השמעת קול הם :
<b style="color: gray;">מצודת דוד</b> <b>מי אתה הר הגדול .</b> על מלך גוג יאמר מי אתה וגומ' ר''ל מה כח יש בך התחשוב שאתה הר גדול לעמוד בפני המשיח לבל יוכל לעבור לא כן כי למולו תהיה כארץ מישור ובקל יעבור ר''ל לא יהיה בך כח לעכב מה ע''י : <b>והוציא .</b> מלך המשיח יוציא האבן הטובה והחשובה להניחה ביסוד בנין בית העתיד : <b>תשואות .</b> אז ישמע קול המייה אשר כולם יענו ויאמרו הנה להאבן הזה יש לה חן רב כי היא טובה וחשובה עד מאד :
<b style="color: gray;">מצודת ציון</b> <b>למישור .</b> מל' ישר ושוה : <b>הראשה .</b> ר''ל טובה וחשובה וכן וראשית שמנים ימשחו ( עמוס ז' ) : <b>תשואות .</b> ענין המית קול כמו תשואות נוגש ( איוב לט ) :
<h3>{ח}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<h3>{ט}</h3>
יְדֵ֣י זְרֻבָּבֶ֗ל יִסְּד֛וּ הַבַּ֥יִת הַזֶּ֖ה וְיָדָ֣יו תְּבַצַּ֑עְנָה וְיָ֣דַעְתָּ֔ כִּֽי־יְהוָ֥ה צְבָא֖וֹת שְׁלָחַ֥נִי אֲלֵיכֶֽם׃
<b style="color: gray;">רש"י</b> <b>ידי זרובבל יסדו הבית הזה .</b> מתחילה ועד סוף בימי כורש הראשון : <b>וידיו תבצענה .</b> אותו עתה , תבצענה ל' גמר הוא כמו ( שם ) כי יבצע ה' כל מעשהו :
<b style="color: gray;">מצודת דוד</b> <b>ידי זרובבל יסדו וגו' .</b> זרובבל עצמו הניח היסוד מהבית הזה כן ידיו ישלימו את בנין הבית ר''ל ידי המשיח הבא מזרעו ישלימו להניח אבן היסוד מהבית העתיד ואמר ידיו על ידי המשיח הבא מזרעו כדרך שאמר כי הנה האבן אשר נתתי לפני יהושע ( לעיל ג ) הנאמר על כ''ג הבא מזרעו אשר יכהן אז ואמר ענין השלמה על כי יהיה הבית האחרון והוא תשלום הבתים ולפי שבית העתיד תעמוד במקום הבית הזה עצמו אמר תבצענה כאלו ישלים הבית הזה וכמ''ש גדול יהיה כבוד הבית הזה האחרון ( חגי ב ) : <b>וידעת .</b> זה מאמר הנביא לישראל בבוא הדבר תדע אשר ה' שלחני אליכם ומאתו היו דברי :
<b style="color: gray;">מצודת ציון</b> <b>תבצענה .</b> ענין השלמה כמו כי יבצע ה' ( ישעיה י ) :
<h3>{י}</h3>
כִּ֣י מִ֣י בַז֮ לְי֣וֹם קְטַנּוֹת֒ וְשָׂמְח֗וּ וְרָא֞וּ אֶת־הָאֶ֧בֶן הַבְּדִ֛יל בְּיַ֥ד זְרֻבָּבֶ֖ל שִׁבְעָה־אֵ֑לֶּה עֵינֵ֣י יְהוָ֔ה הֵ֥מָּה מְשׁוֹטְטִ֖ים בְּכָל־הָאָֽרֶץ׃
<b style="color: gray;">רש"י</b> <b>כי מי בז ליום .</b> שיוסד הבית אשר הוקטן בעיניהם כמו שנאמר ( בעזרא ג ) ורבים מהכהנים אשר ראו הבית הראשון ביסדו זה הבית בעיניהם בוכים בקול גדול ובנבואת ( חגי ב ) הלא כמוהו כאין בעיניהם ישמחו עתה כשיראו את האבן הבדיל התלויה בחוט המשקולת אשר ביד אדריכל ראש הבונים שמכוון בה ראש הפינה וזו תהיה ביד זרובבל : <b>שבעה אלה .</b> על אחד שבעה ביסוד הראשון שבימי כורש וכן ת''י שבעה נדבכין כאילין : <b>עיני ה' המה משוטטים .</b> ולו נראה לעשות כן והוא ראה את זרובבל זה הגון לדבר :
<b style="color: gray;">מצודת דוד</b> <b>כי מי בז .</b> אשר מי שהיה מבזה בלבו יום בנין הבית הזה לחשבו יום קטנותו לפי קוטן הבנין הנה ישמחו אז כאשר יראו את האבן המשקולת ביד המשיח הבא מזרע זרובבל המייסד את הבית : <b>שבעה אלה .</b> השמחות האלה שישמחו אז תהיה כפול שבעה בערך התוגה שיש להם בעבור בזיון יום קטנות : <b>עיני ה' וגו' .</b> ר''ל לכן רואה הוא תוגת לב המבזה יום קטנות ולפיהן ישמחם בכפל שבעה בערך התוגה :
<b style="color: gray;">מצודת ציון</b> <b>בז .</b> מל' בזיון : <b>האבן הבדיל .</b> הוא האבן התלוי בקו המשקולת וע''י מיישר הבנאי את הבנין ועל שע''פ רוב דרכם לעשותה מאבן אמר האבן הבדיל וכן אבן העופרת ( לקמן ה ) : <b>משוטטים .</b> ענין התנועה הנה והנה וכן שוטטו בחוצות ירושלים ( ירמיה ה ) :
<h3>{יא}</h3>
וָאַ֖עַן וָאֹמַ֣ר אֵלָ֑יו מַה־שְּׁנֵ֤י הַזֵּיתִים֙ הָאֵ֔לֶה עַל־יְמִ֥ין הַמְּנוֹרָ֖ה וְעַל־שְׂמֹאולָֽהּ׃
<b style="color: gray;">רש"י</b> <b>מה שני הזיתים .</b> מה רמז הם ומה רמז שני שבלי זיתים טרוק''א בלע''ז קבוצות זיתים בענף כעין שבולת :
<b style="color: gray;">מצודת דוד</b> <b>אליו .</b> אל המלאך הדובר בי : <b>מה שני הזתים .</b> ר''ל למה בא הרמז בשני אילני זתים ולא באחד : <b>על ימין המנורה .</b> ר''ל על ימין הגולה שעל ראש המנורה ועל שמאלה א' מזה וא' מזה :
<h3>{יב}</h3>
וָאַ֣עַן שֵׁנִ֔ית וָאֹמַ֖ר אֵלָ֑יו מַה־שְׁתֵּ֞י שִׁבֲּלֵ֣י הַזֵּיתִ֗ים אֲשֶׁר֙ בְּיַ֗ד שְׁנֵי֙ צַנְתְּר֣וֹת הַזָּהָ֔ב הַֽמְרִיקִ֥ים מֵעֲלֵיהֶ֖ם הַזָּהָֽב׃
<b style="color: gray;">רש"י</b> <b>אשר ביד שני צנתרות .</b> כלומר אצל שני הצנתרות כמו ראו חלקת יואב ע''י ( שמואל ב יד ) : <b>המריקים מעליהם .</b> את השמן הזה הצלול וטוב להארי כזהב כמו ( איוב לז ) מצפון זהב יאתה :
<b style="color: gray;">מצודת דוד</b> <b>מה שתי שבלי הזתים .</b> כי במראה ההיא ראה כאלו שתי ענפי זיתים נתלשו מעצמם ונפלו בתוך שני צנתרות של זהב ושם היו נדרכים מעצמם והם היו מריקים שמן צלול כזהב אל הגולה וקצר למעלה ופרשו כאן ושאל למה הי' הכל שנים שנים על מה מרמז השניות :
<b style="color: gray;">מצודת ציון</b> <b>שבלי .</b> מל' השבלים הטובות ( בראשית מא ) ובדרך שאלה קורא כן ענפי הזית לפי שהיו מלאים גרגרי זיתים כמו השבולת המלאה גרגרי תבואה : <b>ביד .</b> ר''ל בתוך וכן ביד כל אדם יחתום ( איוב ל''ז ) : <b>צנתרות .</b> הוא שם כלי מה : <b>המריקים .</b> ענין הזלה ושפיכה כמו על הארץ יריקו ( קהלת י''א ) : <b>הזהב .</b> ר''ל שמן מזוקק ונקי כזהב וכן מצפון זהב יאתה ( איוב ל''ז ) :
<h3>{יג}</h3>
וַיֹּ֤אמֶר אֵלַי֙ לֵאמֹ֔ר הֲל֥וֹא יָדַ֖עְתָּ מָה־אֵ֑לֶּה וָאֹמַ֖ר לֹ֥א אֲדֹנִֽי׃
<b style="color: gray;">מצודת דוד</b> <b>הלא ידעת .</b> הלא מעצמך תשכיל לדעת על מה מרמז השניות : <b>לא אדני .</b> לא השכלתי לדעת :
<h3>{יד}</h3>
וַיֹּ֕אמֶר אֵ֖לֶּה שְׁנֵ֣י בְנֵֽי־הַיִּצְהָ֑ר הָעֹמְדִ֖ים עַל־אֲד֥וֹן כָּל־הָאָֽרֶץ׃
<b style="color: gray;">רש"י</b> <b>שני בני היצהר .</b> קרן כהונה ומלכות הנמשחים בשמן המשחה : <b>העומדים על אדון כל הארץ .</b> לבקש מלפניו להחזיר את גדולתם : <b>שני בני היצהר .</b> יצר טוב ויצר הרע מתהפך לטוב בזכות התורה :
<b style="color: gray;">מצודת דוד</b> <b>אלה שני בני היצהר .</b> השניות מרמז על שני בני היצהר ר''ל המלך המשיח וכה''ג אשר ימשחו בשמן המשחה זה למלכות וזה לכהונה גדולה : <b>העומדים על אדון כל הארץ .</b> לבקש רחמים על בית ישראל ובמעשה דריכת הזיתים והמשכת השמן מעצמו ירמוז שיחזור הממשלה לא בחיל ולא בכח כי אם ברוחו :
<b style="color: gray;">מצודת ציון</b> <b>היצהר .</b> הוא השמן כמו תירוש ויצהר ( דברים כ''ח ) : <b>על אדון .</b> אצל אדון :
<h2>זכריה פרק-ה</h2>
<h3>{א}</h3>
וָאָשׁ֕וּב וָאֶשָּׂ֥א עֵינַ֖י וָֽאֶרְאֶ֑ה וְהִנֵּ֖ה מְגִלָּ֥ה עָפָֽה׃
<b style="color: gray;">רש"י</b> <b>מגלה עפה .</b> רבותינו פירשו כפולה ואמרו שהתורה כתובה בה ולמדו מכאן שהעולם אחד מג' אלפים ומאתים בתורה כדאית' בעירובין ( דף כא ) וי''ת מגילתא פורחא פורחת באויר ולפי פשוטו של פרשה מגלת פורענו' היתה והוא שראה ( יחזקאל ג ) וכתוב אליה קנים והגה והי :
<b style="color: gray;">מצודת דוד</b> <b>ואשוב .</b> חזרתי והרימותי עיני כלפי מעלה ואראה והנה מגלה פורחת באויר השמים והיא מגלת פורעניות כעין מה שראה יחזקאל כמ''ש ואראה וגו' והנה בו מגלת ספר ( יחזקאל ב ) :
<b style="color: gray;">מצודת ציון</b> <b>מגלה .</b> אגרת על שם שגוללין אותה : <b>עפה .</b> מל' עפיפה ופריחה :
<h3>{ב}</h3>
וַיֹּ֣אמֶר אֵלַ֔י מָ֥ה אַתָּ֖ה רֹאֶ֑ה וָאֹמַ֗ר אֲנִ֤י רֹאֶה֙ מְגִלָּ֣ה עָפָ֔ה אָרְכָּהּ֙ עֶשְׂרִ֣ים בָּֽאַמָּ֔ה וְרָחְבָּ֖הּ עֶ֥שֶׂר בָּאַמָּֽה׃
<b style="color: gray;">מצודת דוד</b> <b>ארכה עשרים וגו' .</b> כמדת בית קה''ק לרמז שבעת הפורעניות תחרב :
<h3>{ג}</h3>
וַיֹּ֣אמֶר אֵלַ֔י זֹ֚את הָֽאָלָ֔ה הַיּוֹצֵ֖את עַל־פְּנֵ֣י כָל־הָאָ֑רֶץ כִּ֣י כָל־הַגֹּנֵ֗ב מִזֶּה֙ כָּמ֣וֹהָ נִקָּ֔ה וְכָל־הַנִּ֨שְׁבָּ֔ע מִזֶּ֖ה כָּמ֥וֹהָ נִקָּֽה׃
<b style="color: gray;">רש"י</b> <b>זאת האלה .</b> זאת שכתוב בה פורענות נקמת שבועות שקר : <b>היוצאת .</b> עתה מבית קדשי הקדשים מלפני השכינה להתהלך על פני כל הארץ וזהו ארכה עשרים ורחבה עשר כמדת פתח העזרה וההיכל אשר יצאת דרך שם : <b>כי כל הגנב .</b> עד עכשיו : <b>מזה כמוה נקה .</b> מזה הפורענות כמו שהוא מפורש בה נקה ולא נשתלם פורענו' יחידי' העוברים על התורה אלא המתין עד שנתמלאת סאת כולם ולקו כולם כאחד בחורבן ובגולה וכן כל הנשבע לשקר עד הנה מזה הפורענות כמו שהמגילה הזאת מגדת נקה ולא נשתלם אבל מכאן ואילך הוצאתיה לשוט בארץ ולנקום מן הגנבי' והנשבעים לשקר מעכשיו ובא אל בית הגנב וגו' :
<b style="color: gray;">מצודת דוד</b> <b>זאת האלה .</b> במגלה ההיא חקוק וכתוב הקללה היוצאת בגזירה על פני כל א''י כאלו יצא פסק דין מב''ד של מעלה בכתב : <b>כי כל הגונב מזה .</b> כי המגלה היתה כתובה פנים ואחור כעין שראה יחזקאל כמ''ש והיא כתובה פנים ואחור ( שם ) ולכן אמר כי כל הגונב הון רשום הוא מהעבר מזה : <b>כמוה נקה .</b> ר''ל כמו הפורעניות הנאמר בה כן יהיה מנוקה ומטואט מן העולם להיות נכרת ממנה : <b>כל הנשבע מזה .</b> וכל הנשבע לשקר רשום הוא מהעבר מזה וכמו הפורעניות הנאמר בה כן יהיה מנוקה מן העולם :
<b style="color: gray;">מצודת ציון</b> <b>האלה .</b> ענין קללה : <b>נקה .</b> מל' נקי :
<h3>{ד}</h3>
הוֹצֵאתִ֗יהָ נְאֻם֙ יְהוָ֣ה צְבָא֔וֹת וּבָ֙אָה֙ אֶל־בֵּ֣ית הַגַּנָּ֔ב וְאֶל־בֵּ֛ית הַנִּשְׁבָּ֥ע בִּשְׁמִ֖י לַשָּׁ֑קֶר וְלָ֙נֶה֙ בְּת֣וֹךְ בֵּית֔וֹ וְכִלַּ֖תּוּ וְאֶת־עֵצָ֥יו וְאֶת־אֲבָנָֽיו׃
<b style="color: gray;">מצודת דוד</b> <b>הוצאתיה .</b> ר''ל עם כי שעד הנה שלא נתמלאה הסאה הארכתי אפי אבל כאשר נתמלאה הוצאתי המגילה לפסק דין חתוך : <b>ובאה .</b> הפורעניות הנאמר בה תבוא אל בית הגנב וכו' ותחמוד לשבת בבית כ''א ותכלה אותו ועצי בנין ביתו אבניה ולא ישאר שריד :
<b style="color: gray;">מצודת ציון</b> <b>ולנה .</b> ענין התמדה כמו צדק ילין בה ( ישעיה א ) : <b>וכלתו .</b> מל' כליון והשמדה :
<h3>{ה}</h3>
וַיֵּצֵ֕א הַמַּלְאָ֖ךְ הַדֹּבֵ֣ר בִּ֑י וַיֹּ֣אמֶר אֵלַ֔י שָׂ֣א נָ֤א עֵינֶ֙יךָ֙ וּרְאֵ֔ה מָ֖ה הַיּוֹצֵ֥את הַזֹּֽאת׃
<b style="color: gray;">רש"י</b> <b>שא נא עיניך וראה .</b> עוד יוצאת אחרת שתצא מבית קדש הקדשים :
<b style="color: gray;">מצודת דוד</b> <b>ויצא .</b> נראה לו במראה הנבואה כאלו המלאך הדובר בו חלף והלך לו ובא לרמז שבמשך הגלות תסתלק הנבואה : <b>ויאמר אלי .</b> אח''ז חזר המלאך ואמר אלי שא עיניך וראה מה היא הדבר היוצאת מן השמים :
<b style="color: gray;">מצודת ציון</b> <b>שא .</b> הרם : <b>נא .</b> עתה :
<h3>{ו}</h3>
וָאֹמַ֖ר מַה־הִ֑יא וַיֹּ֗אמֶר זֹ֤את הָֽאֵיפָה֙ הַיּוֹצֵ֔את וַיֹּ֕אמֶר זֹ֥את עֵינָ֖ם בְּכָל־הָאָֽרֶץ׃
<b style="color: gray;">רש"י</b> <b>ואומר מה היא .</b> היוצאת שתאמר אלי לראות : <b>ויאמר זאת האיפה .</b> שתראה יוצאת כמין איפה שמודדין בה : <b>ויאמר זאת עינם בכל הארץ .</b> ולאחר שראיתיה אמר זאת היא מדה שלקו בה אותם שעיניהם בכל הארץ לגזול ולעשוק להקטין איפה ולהגדיל שקל ונמדד להם סאה בסאה :
<b style="color: gray;">מצודת דוד</b> <b>מה היא .</b> ר''ל מה היא הדבר שאתה אומר לי לראותה : <b>זאת האיפה היוצאת .</b> ר''ל את זאת אני אומר לך לראות להתבונן בה כי בא לרמז על מה שחטאו בה להקטין איפה לרמות הבריות : <b>ויאמר .</b> חזר המלאך והרים קול ואמר על זאת ישימו עינם היושבים בכל הארץ לראות גמול המעשה למען יוסרו :
<b style="color: gray;">מצודת ציון</b> <b>האיפה .</b> שם מדה :
<h3>{ז}</h3>
וְהִנֵּ֛ה כִּכַּ֥ר עֹפֶ֖רֶת נִשֵּׂ֑את וְזֹאת֙ אִשָּׁ֣ה אַחַ֔ת יוֹשֶׁ֖בֶת בְּת֥וֹךְ הָאֵיפָֽה׃
<b style="color: gray;">רש"י</b> <b>והנה ככר עופרת נשאת .</b> ראיתי שנשאת מעל הארץ לאויר משקל ככר עופרת וראיתי עוד זאת אשה אחת יושבת בתוך האיפה :
<b style="color: gray;">מצודת דוד</b> <b>ככר עפרת נשאת .</b> משקל ככר עופרת נשאה את עצמה מן הארץ : <b>וזאת אשה אחת .</b> ר''ל האשה אחת הזאת שהקטינה את האיפה היתה יושבת בתוך האיפה לקבל שם הגמול במקום הרשע שם המשפט והאשה ההיא מרמזת על כללות האומה וכן ברוב המקומות כינו הנביאים כללות האומה בשם אשה :
<b style="color: gray;">מצודת ציון</b> <b>ככר .</b> שם משקל : <b>נשאת .</b> ענין הרמה :
<h3>{ח}</h3>
וַיֹּ֙אמֶר֙ זֹ֣את הָרִשְׁעָ֔ה וַיַּשְׁלֵ֥ךְ אֹתָ֖הּ אֶל־תּ֣וֹךְ הָֽאֵיפָ֑ה וַיַּשְׁלֵ֛ךְ אֶת־אֶ֥בֶן הָעֹפֶ֖רֶת אֶל־פִּֽיהָ׃
<b style="color: gray;">רש"י</b> <b>ויאמר זאת הרשעה .</b> האשה זאת שאתה רואה בתוך האיפה היא מדת דרך הרשעה אשר ינהגו בה הרשעים והנה עתה נתוני' בתוכה ללקות בתוך הסאה עצמה שמדדו בה מדה במדה : <b>וישלך אותה .</b> עד עתה היתה יושבת והוא השליכה וחבטה לתוכה רמז ליסורים ולעונשים : <b>וישלך את אבן העופרת אל פיה .</b> לשקעה למען לא יגדלו עוד ולא ישמע קולן לשדד עניים ואביונים :
<b style="color: gray;">מצודת דוד</b> <b>ויאמר .</b> המלאך אמר זאת היא הרשעה שהקטינה את האיפה : <b>וישלך אותה .</b> כי בתחלה ישבה בה ועושה המשפט הרודה השליכה וחבטה אל תוך האיפה והשליך אל פיה את אבן העופרת לחנקה והוא הככר העופרת הנשאת הנזכרת למעלה ובא לרמז על מה שחטאו להגדיל שקל ויהיה הגמול מדה במדה בדבר שחטאו ועם כי היה עופרת אמר אבן העופרת כי ע''פ רוב עושים המשקל מאבן וכן האבן הבדיל ( לעיל ד ) :
<h3>{ט}</h3>
וָאֶשָּׂ֨א עֵינַ֜י וָאֵ֗רֶא וְהִנֵּה֩ שְׁתַּ֨יִם נָשִׁ֤ים יֽוֹצְאוֹת֙ וְר֣וּחַ בְּכַנְפֵיהֶ֔ם וְלָהֵ֥נָּה כְנָפַ֖יִם כְּכַנְפֵ֣י הַחֲסִידָ֑ה וַתִּשֶּׂ֙אנָה֙ אֶת־הָ֣אֵיפָ֔ה בֵּ֥ין הָאָ֖רֶץ וּבֵ֥ין הַשָּׁמָֽיִם׃
<b style="color: gray;">רש"י</b> <b>שתים נשים יוצאות .</b> מן הבית : <b>החסידה .</b> דייה לבנה וולטויא''ר בלע''ז :
<b style="color: gray;">מצודת דוד</b> <b>שתים נשים .</b> הן מרמזות על בבל וכשדים : <b>יוצאות .</b> מן השמים : <b>ורוח וגו' .</b> כאלו הרוח קשור בכנפיהן להוליכן מהר וכנפיהן היו רחבות וארוכות ככנפי החסידה והן נשאו את האיפה עם האשה אשר בתוכה והיו מוליכות אותה באויר בין הארץ בין השמים ר''ל הם גלו את יהודה מאז וכונת הרמז היה על אלו שנשארו בבבל ולא עלו לא''י וכאשר יאמר למטה :
<b style="color: gray;">מצודת ציון</b> <b>החסידה .</b> שם עוף : <b>ותשנה .</b> כמו ותשאנה באלף :
<h3>{י}</h3>
וָאֹמַ֕ר אֶל־הַמַּלְאָ֖ךְ הַדֹּבֵ֣ר בִּ֑י אָ֛נָה הֵ֥מָּה מֽוֹלִכ֖וֹת אֶת־הָאֵיפָֽה׃
<b style="color: gray;">מצודת דוד</b> <b>אנה המה וגו' .</b> להיכן מוליכות את האיפה ולא שאל על האשה כי ידע מעצמו שהוא מרמז על הגלות שכבר עבר אבל שאלתו היה על האיפה אשר היא מהנראה שבא למדוד להם מדה במדה ולא ידע האיך הוא :
<b style="color: gray;">מצודת ציון</b> <b>אנה .</b> להיכן :
<h3>{יא}</h3>
וַיֹּ֣אמֶר אֵלַ֔י לִבְנֽוֹת־לָ֥הֿ בַ֖יִת בְּאֶ֣רֶץ שִׁנְעָ֑ר וְהוּכַ֛ן וְהֻנִּ֥יחָה שָּׁ֖ם עַל־מְכֻנָתָֽהּ׃
<b style="color: gray;">רש"י</b> <b>והוכן והניחה שם .</b> והוכן הבית והונחה האיפה עם הרשעים שבתוכה : <b>שם .</b> באותו הבית : <b>על מכונתה .</b> על קביעות' ועל בסיסה כאן רמז לו שבעונם של ישראל שמדדו בסאת עבירות ורשע לקו באותה מדה ובאו שתי אומות שמלכו כאחת הם בבל וכשדי' חיל נבוכדנצר והגלום לבבל ושם עמדו קבועים על מכון בסיס ההוקבע להם והוא לפי מלאות ע' שנה עד עתה שחזרו ונוטה פי' זה אחר יונתן במקצת וכמה דרכים פותרים בה ולא נתיישבו לי ורבותינו פירשו ולמדו מכאן שנמסר להם יצר הרע לאנשי כנסת הגדולה ושדיוה לדודא דאברא וחפוהו באברא משום דשאיב קליה כדאיתא בסנהד' ובמסכת יומא ושפתרתי מלכות נבוכדנצר בכפל שתי אומות ראיתי במדרש תלים שד' מלכיות הללו ששעבדו בישראל כפולות היו בבל וכשדים מדי ופרס אנטיוכס ומוקדון אדום וישמעאל ועל ככה יסד הקלירי רביעית היא שמינית על אדום :
<b style="color: gray;">מצודת דוד</b> <b>לבנות לה בית .</b> ר''ל לבנות בית קבוע בשנער לאלו שגלו שמה ולא עלו : <b>והוכן .</b> היא הכינה שמה לעצמה מקום לשבת ולא עלתה לא''י וכן תהיה מונחת שמה על מקום מכונתה ולא תוסיף עוד לעלות הואיל ותחרב גם הבית השני וכשאומר לכן מוליכות שמה האיפה למדוד לה מדה במדה היא לא רצתה לעלות לכן תשאר שמה :
<b style="color: gray;">מצודת ציון</b> <b>שנער .</b> היא בבל : <b>והוכן .</b> מכונתה . מל' הכנה וקביעות :
<h2>זכריה פרק-ו</h2>
<h3>{א}</h3>
וָאָשֻׁ֗ב וָאֶשָּׂ֤א עֵינַי֙ וָֽאֶרְאֶ֔ה וְהִנֵּ֨ה אַרְבַּ֤ע מַרְכָּבוֹת֙ יֹֽצְא֔וֹת מִבֵּ֖ין שְׁנֵ֣י הֶֽהָרִ֑ים וְהֶהָרִ֖ים הָרֵ֥י נְחֹֽשֶׁת׃
<b style="color: gray;">רש"י</b> <b>וההרים הרי נחושת .</b> סי' על חוזק מלכיות הללו הבא להם מבין שני ההרים שהוא קשה ואמיץ שאלו ד' מרכבות שלוחי הקב''ה לתת ממשלת לד' מלכיות בבל ומדי יון ואדום :
<b style="color: gray;">מצודת דוד</b> <b>ואשוב .</b> חזרתי והרימותי עיני : <b>ארבע מרכבות .</b> הם מרמזים על ארבע מלכיות שמשלו בכיפה וכאלו רוכבים במרכבות שהוא ענין גדולה וממשלה : <b>וההרים הרי נחושת .</b> כאלו המרכבות היו חזקות והלכו בין הרי נחושת ולא נשברו וירמז על חוזק המלכיות ההם :
<b style="color: gray;">מצודת ציון</b> <b>מרכבות .</b> העגלות שהסוסים מושכים אותם :
<h3>{ב}</h3>
בַּמֶּרְכָּבָ֥ה הָרִֽאשֹׁנָ֖ה סוּסִ֣ים אֲדֻמִּ֑ים וּבַמֶּרְכָּבָ֥ה הַשֵּׁנִ֖ית סוּסִ֥ים שְׁחֹרִֽים׃
<b style="color: gray;">רש"י</b> <b>סוסים אדומים .</b> הם שהרכיבו את בבל שהיא אדומה כמו שכתוב אנת הוא ראשה די דהבא ( דניאל ב ) : <b>שחורים .</b> להרכיב את מדי שהשחירה את פניהם של ישראל בימי המן :
<b style="color: gray;">מצודת דוד</b> <b>סוסים אדומים .</b> בה היו קשורים סוסים אדומים למשוך אותה וירמז על בבל שנאמר בה אנת הוא ראשה די דהבא ( דניאל ב ) ומראה הזהב היא אדומה : <b>סוסים שחורים .</b> ירמוז על פרס לפי שהושחרו בימיהם פניהם של ישראל בימי המן :
<h3>{ג}</h3>
וּבַמֶּרְכָּבָ֥ה הַשְּׁלִשִׁ֖ית סוּסִ֣ים לְבָנִ֑ים וּבַמֶּרְכָּבָה֙ הָרְבִעִ֔ית סוּסִ֥ים בְּרֻדִּ֖ים אֲמֻצִּֽים׃
<b style="color: gray;">רש"י</b> <b>לבנים .</b> להרכיב את פרס שבנה את הבית : <b>ברודים .</b> המה מנומרים להרכיב את יון שעינו את ישראל במיני גזרות משונות זו מזה : <b>אמוצים .</b> להרכיב ישמעאל ( ס''א אדום ) ולא ידעתי מהו ל' אמוצים ויונתן תרגם קטמנין :
<b style="color: gray;">מצודת דוד</b> <b>סוסים לבנים .</b> ירמזו על יון ויתבן שהוא לפי שמנהגם היה ללבוש לבנים וכל טובם ויופיים שיהיו לבנים בהפלג' : <b>ברודים אמוצים .</b> ירמזו על ישמעאל והרומיים שהמה מבני אדום ומושלים עם ישמעאל כמ''ש בדניאל , והברודים ירמזו על ישמעאל כי יש בהם מהלובן ובהירות כי מקום מחצבם מאברהם ואוחזים מה במצותו כי מולים הם והאמוצים ירמזו על הרומיים הקדמונים כי שרפו המקדש ועשוה דשן :
<b style="color: gray;">מצודת ציון</b> <b>ברודים .</b> בעלי כתמים לבנים כעין הברד וכן נקודים וברודים ( בראשית ל''א ) : <b>אמוצים .</b> בעלי מראה דשן כן ת''י קטמנין והוא דשן בל' ארמי :
<h3>{ד}</h3>
וָאַ֙עַן֙ וָֽאֹמַ֔ר אֶל־הַמַּלְאָ֖ךְ הַדֹּבֵ֣ר בִּ֑י מָה־אֵ֖לֶּה אֲדֹנִֽי׃
<h3>{ה}</h3>
וַיַּ֥עַן הַמַּלְאָ֖ךְ וַיֹּ֣אמֶר אֵלָ֑י אֵ֗לֶּה אַרְבַּע֙ רֻח֣וֹת הַשָּׁמַ֔יִם יוֹצְא֕וֹת מֵֽהִתְיַצֵּ֖ב עַל־אֲד֥וֹן כָּל־הָאָֽרֶץ׃
<b style="color: gray;">רש"י</b> <b>אלה ארבע רוחות השמים .</b> שרי העכו''ם מלכיות הקדמוניות המושלות בד' רוחות השמים : <b>יוצאות מהתיצב וגו' .</b> באו לפניו ונתן להם רשות מפיו למשול :
<b style="color: gray;">מצודת דוד</b> <b>אלה ארבע רוחות השמים .</b> אלה הולכות לארבע רוחות השמים למשול בכולם כ''א בזמנה : <b>יוצאות .</b> והמה יוצאות ממקום שעמדו לפני אדון כל הארץ לשאול על הממשלה ההוא ונתן להם והנה הולכים למשול :
<b style="color: gray;">מצודת ציון</b> <b>ארבע .</b> כמו לארבע ותחסר הלמ''ד וכן היו בן שאול ( ש''ב ד' ) והראוי לבן שאול : <b>רוחות .</b> פאה ועבר : <b>מהתייצב .</b> ענין עמידה : <b>על אדון .</b> לפני אדון וסמוך לו :
<h3>{ו}</h3>
אֲשֶׁר־בָּ֞הּ הַסּוּסִ֣ים הַשְּׁחֹרִ֗ים יֹֽצְאִים֙ אֶל־אֶ֣רֶץ צָפ֔וֹן וְהַלְּבָנִ֔ים יָצְא֖וּ אֶל־אַֽחֲרֵיהֶ֑ם וְהַ֨בְּרֻדִּ֔ים יָצְא֖וּ אֶל־אֶ֥רֶץ הַתֵּימָֽן׃
<b style="color: gray;">רש"י</b> <b>אשר בה הסוסים השחורים יוצאים אל ארץ צפון .</b> להרכיב את מדי ועל האדומים לא כתב יוצאים שכבר כלתה לה ממשלת בבל : <b>והלבנים יצאו אל אחריהם .</b> להרכיב את פרס שתיהן בצפון ומשלו על בבל : <b>והברודים יצאו אל ארץ התימן .</b> להרכיב את יון ויטלו המלוכ' מיד פרס ובפתרונו לרב סעדיה בדניאל ראיתי מלך הנגב הוא מלך יון :
<b style="color: gray;">מצודת דוד</b> <b>אשר בה .</b> המרכבה אשר בה הסוסים השחורים המרמזים על פרס יוצאים אל בבל העומדת בצפון למשול בה ולהחריבה ( ולא זכר כלום מהסוסים האדומים המרמזים על בבל כי כבר כלתה לה ממשלת בבל ) : <b>והלבנים .</b> המרכבה אשר בה הסוסים הלבנים המרמזים על עכו''ם יצאו אל אחרי הסוסי' השחורים למשול על פרס ולהשחיתם : <b>והברודים .</b> הם המרמזים על ישמעאל יצאו אל ארץ התימן להמשיל את ישמעאל היושב בפאת הדרום ולא נאמר בהם יצאו אל אחריהם כי הם לא השחיתו את יון כי רומה השחיתה את יון והיא גם היא מבני יון כי טיטוס השחית את העכו''ם כמ''ש בדניאל ומושלת כאחת עם ישמעאל :
<h3>{ז}</h3>
וְהָאֲמֻצִּ֣ים יָצְא֗וּ וַיְבַקְשׁוּ֙ לָלֶ֙כֶת֙ לְהִתְהַלֵּ֣ך בָּאָ֔רֶץ וַיֹּ֕אמֶר לְכ֖וּ הִתְהַלְּכ֣וּ בָאָ֑רֶץ וַתִּתְהַלַּ֖כְנָה בָּאָֽרֶץ׃
<b style="color: gray;">רש"י</b> <b>והאמוצים יצאו ויבקשו .</b> מלפניו שיהא אורך גדול לממשלתם ללכת בכל הארץ : <b>ויאמר לכו התהלכו בארץ .</b> נתן להם רשות למשול ממשל רב והוא מלכות אדום :
<b style="color: gray;">מצודת דוד</b> <b>והאמוצים .</b> הם המרמזי' על רומי הקדמוני' יצאו מלפני אדון כל ארץ ובקשו ממנו ללכת ולתוספ' ביאור אמר להתהלך בארץ למשול בה גם הם שלא יהיו נאבדים בכללות עכו''ם מקור מחצבם : <b>ויאמר .</b> המקום אמר להם לכו התהלכו בארץ ומשלו בה גם אתם : <b>ותתהלכנה .</b> ר''ל וכן היה כי משלו הם בארץ כמו ישמעאל :
<h3>{ח}</h3>
וַיַּזְעֵ֣ק אֹתִ֔י וַיְדַבֵּ֥ר אֵלַ֖י לֵאמֹ֑ר רְאֵ֗ה הַיּֽוֹצְאִים֙ אֶל־אֶ֣רֶץ צָפ֔וֹן הֵנִ֥יחוּ אֶת־רוּחִ֖י בְּאֶ֥רֶץ צָפֽוֹן׃
<b style="color: gray;">רש"י</b> <b>ראה היוצאים אל ארץ צפון .</b> להרכיב מדי ופרס : <b>הניחו את רוחי .</b> שככו את חמתי בבבל שהשחיתו את בלשצר וזרעו של נבוכדנצר הוא שאמר ( ישעיה מח ) ה' אהבו ויעשה חפצו בבבל וגו' :
<b style="color: gray;">מצודת דוד</b> <b>ויזעק אותי .</b> ר''ל קרא אלי בקול גדול : <b>ראה .</b> הסתכל אשר היוצאים אל ארץ צפון הוא פרס שיצא לארץ בבל להשחיתה : <b>הניחו את רוחי .</b> הם הניחו את כעסי שהיה לי בארץ בבל כי בהנקם שעשו בה נח כעסי :
<b style="color: gray;">מצודת ציון</b> <b>אותי .</b> ר''ל אלי : <b>הניחו .</b> מל' הנחה והשקטה : <b>רוחי .</b> ענין כעס כמו ינחל רוח ( משלי י''א ) :
<h3>{ט}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<h3>{י}</h3>
לָק֙וֹחַ֙ מֵאֵ֣ת הַגּוֹלָ֔ה מֵחֶלְדַּ֕י וּמֵאֵ֥ת טוֹבִיָּ֖ה וּמֵאֵ֣ת יְדַֽעְיָ֑ה וּבָאתָ֤ אַתָּה֙ בַּיּ֣וֹם הַה֔וּא וּבָ֗אתָ בֵּ֚ית יֹאשִׁיָּ֣ה בֶן־צְפַנְיָ֔ה אֲשֶׁר־בָּ֖אוּ מִבָּבֶֽל׃
<b style="color: gray;">רש"י</b> <b>לקוח מאת הגולה מחלדי וגו' , : אשר באו מבבל .</b> כל האנשים האלה :
<b style="color: gray;">מצודת דוד</b> <b>לקוח .</b> הוא נדבת כסף וזהב האמור במקרא שלאחריו : <b>מאת הגולה .</b> מאת הבאים מהגולה מבבל וחוזר ומפרש ממי ואמר מחלדי ומאת טוביה וגו' : <b>ביום ההוא .</b> מוסב על סוף המקרא לומר שיבוא ביום ההוא אשר יבואו מבבל ועל שאמר ובאת אתה הוצרך לפרש בראשונה להיכן יבא ואמר ובאת לבית יאשיה וגו' כי שם יבואו הבאים מהגולה :
<h3>{יא}</h3>
וְלָקַחְתָּ֥ כֶֽסֶף־וְזָהָ֖ב וְעָשִׂ֣יתָ עֲטָר֑וֹת וְשַׂמְתָּ֗ בְּרֹ֛אשׁ יְהוֹשֻׁ֥עַ בֶּן־יְהוֹצָדָ֖ק הַכֹּהֵ֥ן הַגָּדֽוֹל׃
<b style="color: gray;">מצודת דוד</b> <b>ולקחת כסף וזהב .</b> מה שהביאו הבאים מהגולה לנדבת בה''מ : <b>ועשית עטרות .</b> אחד מהכסף ואחד מהזהב : <b>ושמת בראש יהושע .</b> לרמז שכתר כהונה גדולה שהוא בו עכשיו תהיה שמורה לזרעו אחריו עד עולם וכמ''ש למעלה וישימו הצניף הטהור על ראשו ( לעיל ג ) ויתכן אשר של הכסף אמר להשים בו כי אין מעלת כהונה הגדולה שוותה למעלת המלכות ועטרה השניה של הזהב היתה שמורה לרמז שעוד יוחזר המלוכה בגאולה העתידה למלכות בית דוד ולא צוה להשימה בראש זרובבל עם כי המשיח יהיה מזרעו לפי שהוא עצמו לא מלך עתה ואין להשים בראשו כתר מלכות :
<b style="color: gray;">מצודת ציון</b> <b>עטרות .</b> כתרות :
<h3>{יב}</h3>
וְאָמַרְתָּ֤ אֵלָיו֙ לֵאמֹ֔ר כֹּ֥ה אָמַ֛ר יְהוָ֥ה צְבָא֖וֹת לֵאמֹ֑ר הִנֵּה־אִ֞ישׁ צֶ֤מַח שְׁמוֹ֙ וּמִתַּחְתָּ֣יו יִצְמָ֔ח וּבָנָ֖ה אֶת־הֵיכַ֥ל יְהוָֽה׃
<b style="color: gray;">רש"י</b> <b>צמח שמו .</b> הוא זרובבל האמור למעלה הנני מביא את עבדי צמח ועל שם שצמחה גדולתו מעט מעט ויש פותרים אותו במלך המשיח אבל כל הענין הזה מדבר בבית שני : <b>ומתחתיו יצמח .</b> מזרע המלוכה :
<b style="color: gray;">מצודת דוד</b> <b>ואמרת אליו .</b> אל יהושע כ''ג תאמר הטעם מדוע לא ישימו העטרה השניה בראש זרובבל הואיל והמלוכה ירושה לו לזרעו אחריו כמ''ש ביום ההוא וגו' אקחך זרובבל ושמתיך כחותם ( חגי ב ) ואף לפרש לו הטעם מדוע העטרה ההוש' בו היא מכסף : <b>הנה איש צמח שמו .</b> ר''ל והנה עמך איש גדול וחשוב אשר לבד יקרא בשם צמח כשם המשיח שיקרא כן כמ''ש כי הנני מביא את עבדי צמח ( לעיל ג ) ויקרא זרובבל כן לפי שמתחתיו יצמח ר''ל מזרעו יצמח מלך המשיח ולכן יבנה הוא היכל ה' לסימן שכן יבנהו דמשיח הבא מזרעו כאשר יאמר במקרא שלאחריו וכאומר הואיל וזרובבל יקרא לבד בשם צמח כשם המשיח הבא מזרעו אבל הוא לא ימלוך לכן לא ישימו עטרה בראשו :
<b style="color: gray;">מצודת ציון</b> <b>איש .</b> ר''ל גדול וחשוב : <b>ומתחתיו .</b> ממקומו ר''ל מזרעו :
<h3>{יג}</h3>
וְ֠הוּא יִבְנֶ֞ה אֶת־הֵיכַ֤ל יְהוָה֙ וְהֽוּא־יִשָּׂ֣א ה֔וֹד וְיָשַׁ֥ב וּמָשַׁ֖ל עַל־כִּסְא֑וֹ וְהָיָ֤ה כֹהֵן֙ עַל־כִּסְא֔וֹ וַעֲצַ֣ת שָׁל֔וֹם תִּהְיֶ֖ה בֵּ֥ין שְׁנֵיהֶֽם׃
<b style="color: gray;">רש"י</b> <b>והוא ישא הוד .</b> הוד נשיאות : <b>וישב .</b> כהן גדול על כסא הכהונה : <b>ועצת שלום וגו' .</b> הנשיא והכהן יאהבו זה את זה :
<b style="color: gray;">מצודת דוד</b> <b>והוא יבנה .</b> מוסב למקרא שלמעלה לומ' כמו שבנה זרובבל עתה את ההיכל כן המשיח הבא מזרעו יבנה ההיכל העתיד והוא ישא על ראשו הוד כתר המלוכה והוא ישב על כסא המלוכה למשול : <b>והיה כהן על כסאו .</b> כ''ג מזרעך אשר יכהן אז יהיה לפני כסא המשיח כי הוא יבוא אליו ויכנע לו ובזה יפרש לו הטעם על העטרה ההושם בראשו שהיא מכסף כי לא תשוה מעלת כהונה הגדולה למעלת המלכות כי הכ''ג יכנע למלך וסר למשמעתו ויבא לפניו : <b>ועצת שלום .</b> ר''ל עכ''ז לא יתקנא בכתר המלוכה לעשות עצות ותחבולות להלחם עם המשיח אבל עוד יעצו להתמיד השלום ולאמצו :
<b style="color: gray;">מצודת ציון</b> <b>הוד .</b> ענין הדר ויופי : <b>כהן על כסאו .</b> ר''ל לפני כסאו וכן לרצים הנצבים עליו ( ש''א כב ) :
<h3>{יד}</h3>
וְהָעֲטָרֹ֗ת תִּֽהְיֶה֙ לְחֵ֙לֶם֙ וּלְטוֹבִיָּ֣ה וְלִידַֽעְיָ֔ה וּלְחֵ֖ן בֶּן־צְפַנְיָ֑ה לְזִכָּר֖וֹן בְּהֵיכַ֥ל יְהוָֽה׃
<b style="color: gray;">רש"י</b> <b>והעטרות תהיה לחלם וגו' .</b> מקרא מסורס הוא והעטרות תהיינה בהיכל ה' לזכרון טוב לחלם ולטוביה אשר התנדבו הכסף והזהב ואותן עטרות היו תלויות בחלונות בגובה ההיכל כמו ששנינו במסכת מדות חלם הוא חלדי :
<b style="color: gray;">מצודת דוד</b> <b>והעטרות תהיה .</b> העטרות ההם תהיה כל אחת מהן למנדבי הכסף והזהב לזכרון טוב בהיכל ה' כי שמה היו תלויות כמו ששנינו במסכת מדות והבא בהיכל ורואה את העטרות יזכיר שמה את שמם לטובה : <b>ולחלם .</b> הוא חלדי והיה נקרא בשתי השמות וכן חן הוא יאשיהו ולפי שנתארחו בביתו יוזכר עמהם לטובה :
<h3>{טו}</h3>
וּרְחוֹקִ֣ים ׀ יָבֹ֗אוּ וּבָנוּ֙ בְּהֵיכַ֣ל יְהוָ֔ה וִידַעְתֶּ֕ם כִּֽי־יְהוָ֥ה צְבָא֖וֹת שְׁלָחַ֣נִי אֲלֵיכֶ֑ם וְהָיָה֙ אִם־שָׁמ֣וֹעַ תִּשְׁמְע֔וּן בְּק֖וֹל יְהוָ֥ה אֱלֹהֵיכֶֽם׃
<b style="color: gray;">רש"י</b> <b>והיה אם שמוע .</b> והיה לכם הדבר הזה אם שמוע תשמעו וגו' :
<b style="color: gray;">מצודת דוד</b> <b>ורחוקים יבואו .</b> על בית העתיד יאמר שאז יקבץ נדחי ישראל ונפוצות יהודה ויבואו ממרחק והם יבנו את היכל ה' : <b>וידעתם .</b> אז כאשר כן תהיה תדעו אשר ה' צבאות שלחני אליכם לנבאות אלה הדברים ולא מלבי אמרתי : <b>והיה אם שמוע וגו' .</b> ר''ל ואם תשמעון בקול ה' ללכת בדרכיו אז יהיה הדבר הזה אליכם ובימיכם כי עצם כוונת גאולת בבל היתה למען יהיו במקום המקודש מקום מוכן ביותר לעבוד את ה' ולהתפלל לפניו על גאולה כללית ושלימה גאולת עולם וכן נאמר כי אנכי ידעתי את המחשבות וגו' ( ירמיה כט ) ואם היו עושים כן אז היתה באמת גאולה שלימה :
<h2>זכריה פרק-ז</h2>
<h3>{א}</h3>
וַֽיְהִי֙ בִּשְׁנַ֣ת אַרְבַּ֔ע לְדָרְיָ֖וֶשׁ הַמֶּ֑לֶךְ הָיָ֨ה דְבַר־יְהוָ֜ה אֶל־זְכַרְיָ֗ה בְּאַרְבָּעָ֛ה לַחֹ֥דֶשׁ הַתְּשִׁעִ֖י בְּכִסְלֵֽו׃
<b style="color: gray;">מצודת דוד</b> <b>היה דבר ה' .</b> הוא הדבור האמור למטה :
<h3>{ב}</h3>
וַיִּשְׁלַח֙ בֵּֽית־אֵ֔ל שַׂר־אֶ֕צֶר וְרֶ֥גֶם מֶ֖לֶךְ וַֽאֲנָשָׁ֑יו לְחַלּ֖וֹת אֶת־פְּנֵ֥י יְהוָֽה׃
<b style="color: gray;">רש"י</b> <b>וישלח בית אל שראצר ורגם מלך ואנשיו .</b> אנשים צדיקים היו ושלחו מבבל לקרוביהם שבבית אל לבא לחלות את פני ה' בירושלים בעדם ולשאול מאת הכהנים להודיעם אם יבכו בחדש אב אחרי אשר חזר הבית להבנות :
<b style="color: gray;">מצודת דוד</b> <b>וישלח בית אל .</b> ר''ל הדבור היה על כי שלח הכנסיה שבבבל לבית ה' את שראצר ואת רגם מלך ואנשיו הסרים למשמעתו שהם יחלו פני ה' להשפיע הנבואה על הכהנים והנביאים שימצאו מענה להשיב להם על שאלתם :
<b style="color: gray;">מצודת ציון</b> <b>שראצר .</b> שם איש וכן רגם מלך : <b>לחלות .</b> ענין תפלה כמו ויחל משה ( שמות ל''ב ) :
<h3>{ג}</h3>
לֵאמֹ֗ר אֶל־הַכֹּֽהֲנִים֙ אֲשֶׁר֙ לְבֵית־יְהוָ֣ה צְבָא֔וֹת וְאֶל־הַנְּבִיאִ֖ים לֵאמֹ֑ר הַֽאֶבְכֶּה֙ בַּחֹ֣דֶשׁ הַחֲמִשִׁ֔י הִנָּזֵ֕ר כַּאֲשֶׁ֣ר עָשִׂ֔יתִי זֶ֖ה כַּמֶּ֥ה שָׁנִֽים׃
<b style="color: gray;">רש"י</b> <b>הנזר .</b> לפרוש מן התענוג כאשר עשיתי זה שבעים שנה אין נזירה בכל מקום אלא פרישות :
<b style="color: gray;">מצודת דוד</b> <b>לאמר וגו' .</b> ר''ל שהוא יאמר אל הכהנים המשמשים בבית ה' ואל הנביאים והם חגי זכריה ומלאכי למען יאמרו הם תשובה על שאלתם : <b>האבכה .</b> ר''ל והשאלה היא האם אבכה מעתה בחדש החמישי הוא תשעה באב וה''ה כל ד' צומות ואחזו החמור שבכולן : <b>הנזר .</b> האם אהיה מופרש ביום ההוא מאכילה ושתיה ומתענוג כאשר עשיתי זה הרבה שנים מזמן החורבן וכאומר הואיל ונבנה המקדש אם יש מקום להתאבל עוד כי בנין המקדש ההוא היה קטן בעיניהם על כי היו עדיין משועבדים לפרס :
<b style="color: gray;">מצודת ציון</b> <b>לבית ה' .</b> בבית ה' באה הלמ''ד במקום בי''ת וכן ישבת לכסא ( תהלים ט' ) : <b>הנזר .</b> ענין הפרשה כמו ימי נזרו ( במדבר ז' ) : <b>כמה .</b> ענינו הרבה :
<h3>{ד}</h3>
וַיְהִ֛י דְּבַר־יְהוָ֥ה צְבָא֖וֹת אֵלַ֥י לֵאמֹֽר׃
<b style="color: gray;">מצודת דוד</b> <b>ויהי וגו' .</b> ר''ל ועל זה היה אלי דבר ה' :
<h3>{ה}</h3>
אֱמֹר֙ אֶל־כָּל־עַ֣ם הָאָ֔רֶץ וְאֶל־הַכֹּהֲנִ֖ים לֵאמֹ֑ר כִּֽי־צַמְתֶּ֨ם וְסָפ֜וֹד בַּחֲמִישִׁ֣י וּבַשְּׁבִיעִ֗י וְזֶה֙ שִׁבְעִ֣ים שָׁנָ֔ה הֲצ֥וֹם צַמְתֻּ֖נִי אָֽנִי׃
<b style="color: gray;">רש"י</b> <b>ובשביעי .</b> הוא צום גדליה : <b>הצום צמתוני אני .</b> ה''א נקודה חטף פתח לפי שהיא משמשת ל' תמיהא שמא לכבודי צמתם שתהיו צריכים לצום גם עתה :
<b style="color: gray;">מצודת דוד</b> <b>אמור אל כל עם הארץ .</b> לא צוה להסב הדבור כלפי השלוחים כי היו כנזופים לפניו על שלא עלו לשבת בא''י והוסב הדבור אל מול יושבי ירושלים שלא יסתפקו גם הם בזה הדבר : <b>כי צמתם .</b> אשר צמתם וספדתם בחמישי זה ט' באב ובשביעי זה צ''ג וזה שבעים שנה שנהגתם כן ( וזכר גם צ''ג כאומר הנה לא צדקו מה שזכרו לבד ט''ב שהוא החמור בעיניהם כי גם צ''ג כמוהו כי שקולה מיתת צדיקים כשריפת בית ה' כמ''ש רז''ל ) : <b>הצום צמתוני .</b> וכי צמתם אותי ולתוספת ביאור אמר אני ור''ל וכי הרעבתם אותי בזה לחשוש על צומכם :
<h3>{ו}</h3>
וְכִ֥י תֹאכְל֖וּ וְכִ֣י תִשְׁתּ֑וּ הֲל֤וֹא אַתֶּם֙ הָאֹ֣כְלִ֔ים וְאַתֶּ֖ם הַשֹּׁתִֽים׃
<b style="color: gray;">רש"י</b> <b>וכי תאכלו וכי תשתו .</b> ואם לא תצומו מה לי גם בזו הלא אתם להנאתכם הוא המאכל והמשתה :
<b style="color: gray;">מצודת דוד</b> <b>וכי תאכלו .</b> וכן כאשר תאכלו וכאשר תשתו הלא אתם האוכלים והשותים ולכם יש הנאה בזה אבל אלי לא בא הנאה מזה וכאומר מה זה השאלה על התענית מה לי בזה אם יתענו או יאכלו :
<h3>{ז}</h3>
הֲל֣וֹא אֶת־הַדְּבָרִ֗ים אֲשֶׁ֨ר קָרָ֤א יְהוָה֙ בְּיַד֙ הַנְּבִיאִ֣ים הָרִֽאשֹׁנִ֔ים בִּהְי֤וֹת יְרוּשָׁלִַ֙ם֙ יֹשֶׁ֣בֶת וּשְׁלֵוָ֔ה וְעָרֶ֖יהָ סְבִיבֹתֶ֑יהָ וְהַנֶּ֥גֶב וְהַשְּׁפֵלָ֖ה יֹשֵֽׁב׃
<b style="color: gray;">רש"י</b> <b>הלא את הדברים .</b> מי גרם לכם הצום והמספד הלא דברי תוכחות אשר קרא ה' וגו' הם החריבו אתכם ועל כן צמתם ואלה הדברים אשר קרא משפט אמת שפטו :
<b style="color: gray;">מצודת דוד</b> <b>הלוא את הדברים .</b> כאומר מי בקש מהם הצום הלא בזה חפצתי את הדברים וגו' : <b>יושבת .</b> ר''ל יושבת בהשקט ושאנן : <b>ועריה .</b> וכן עריה שבסביבותיה היו יושבת בהשקט ושלוה : <b>יושב .</b> ר''ל מיושב מבני אדם :
<b style="color: gray;">מצודת ציון</b> <b>והנגב .</b> ערי הנגב : <b>ושפלה .</b> העמק :
<h3>{ח}</h3>
וַֽיְהִי֙ דְּבַר־יְהוָ֔ה אֶל־זְכַרְיָ֖ה לֵאמֹֽר׃
<b style="color: gray;">מצודת דוד</b> <b>ויהי דבר ה' .</b> חזר המקום ואמר לזכריה להזכיר הדברים שקרא ה' מאז ביד הנביאים ולאמר להם :
<h3>{ט}</h3>
כֹּ֥ה אָמַ֛ר יְהוָ֥ה צְבָא֖וֹת לֵאמֹ֑ר מִשְׁפַּ֤ט אֱמֶת֙ שְׁפֹ֔טוּ וְחֶ֣סֶד וְרַֽחֲמִ֔ים עֲשׂ֖וּ אִ֥ישׁ אֶת־אָחִֽיו׃
<b style="color: gray;">מצודת דוד</b> <b>כה אמר ה' .</b> ר''ל כן אמר ה' להנביאים הראשונים לאמר להם משפט אמת שפוטו וגו' :
<h3>{י}</h3>
וְאַלְמָנָ֧ה וְיָת֛וֹם גֵּ֥ר וְעָנִ֖י אַֽל־תַּעֲשֹׁ֑קוּ וְרָעַת֙ אִ֣ישׁ אָחִ֔יו אַֽל־תַּחְשְׁב֖וּ בִּלְבַבְכֶֽם׃
<b style="color: gray;">מצודת דוד</b> <b>ואלמנה וגו' .</b> זכר אלו לפי שהם תשושי כח וכח לעשקם ולגזלם : <b>ורעת וגו' .</b> אל תחשבו זה על זה להרע :
<h3>{יא}</h3>
וַיְמָאֲנ֣וּ לְהַקְשִׁ֔יב וַיִּתְּנ֥וּ כָתֵ֖ף סֹרָ֑רֶת וְאָזְנֵיהֶ֖ם הִכְבִּ֥ידוּ מִשְּׁמֽוֹעַ׃
<b style="color: gray;">מצודת דוד</b> <b>וימאנו .</b> אנשי אותו הדור מאנו להקשיב ונתנו כתף סוררת כדרך האדם הממאן להקשיב דברי חבירו שמסיר כתפו ממנו והולך לו : <b>משמוע .</b> מלשמוע :
<b style="color: gray;">מצודת ציון</b> <b>וימאנו .</b> לא רצו : <b>להקשיב .</b> ענין שמיעה : <b>סוררת .</b> מל' הסרה :
<h3>{יב}</h3>
וְלִבָּ֞ם שָׂ֣מוּ שָׁמִ֗יר מִ֠שְּׁמוֹעַ אֶת־הַתּוֹרָ֤ה וְאֶת־הַדְּבָרִים֙ אֲשֶׁ֨ר שָׁלַ֜ח יְהוָ֤ה צְבָאוֹת֙ בְּרוּח֔וֹ בְּיַ֖ד הַנְּבִיאִ֣ים הָרִֽאשֹׁנִ֑ים וַֽיְהִי֙ קֶ֣צֶף גָּד֔וֹל מֵאֵ֖ת יְהוָ֥ה צְבָאֽוֹת׃
<b style="color: gray;">רש"י</b> <b>שמו שמיר .</b> תולעת חזק מצור מראין אותו על האבן והיא מתבקעת :
<b style="color: gray;">מצודת דוד</b> <b>שמו שמיר .</b> עשו לבם חזק כשמיר מלשמוע את התור' : <b>ברוחו .</b> במלאכו על ידי הנביאים : <b>ויהי קצף .</b> ובעבור זה היה קצף גדול עליהם מאת ה' :
<b style="color: gray;">מצודת ציון</b> <b>שמיר .</b> הוא הברזל החזק וכן כשמיר חזק מצור ( יחזקאל ג ) : <b>ברוחו .</b> במלאכו וכן ה' אלהים שלחני ורוחו ( ישעיה מ''ח ) :
<h3>{יג}</h3>
וַיְהִ֥י כַאֲשֶׁר־קָרָ֖א וְלֹ֣א שָׁמֵ֑עוּ כֵּ֤ן יִקְרְאוּ֙ וְלֹ֣א אֶשְׁמָ֔ע אָמַ֖ר יְהוָ֥ה צְבָאֽוֹת׃
<b style="color: gray;">רש"י</b> <b>ויהי כאשר קרא ולא שמעו .</b> אמר ה' צבאו' עליהן באותן הימים כן יקראו ולא אשמע :
<b style="color: gray;">מצודת דוד</b> <b>ויהי וגו' .</b> אמר ה' צבאות . ר''ל ה' אמר אז להם שגמולם יהיה מדה במדה כאשר קרא הוא להם ע''י הנביאים ולא שמעו כן יקראו הם אלי מתוך הדחק ולא אשמע קול צעקתם :
<h3>{יד}</h3>
וְאֵ֣סָעֲרֵ֗ם עַ֤ל כָּל־הַגּוֹיִם֙ אֲשֶׁ֣ר לֹֽא־יְדָע֔וּם וְהָאָ֙רֶץ֙ נָשַׁ֣מָּה אַֽחֲרֵיהֶ֔ם מֵֽעֹבֵ֖ר וּמִשָּׁ֑ב וַיָּשִׂ֥ימוּ אֶֽרֶץ־חֶמְדָּ֖ה לְשַׁמָּֽה׃
<b style="color: gray;">רש"י</b> <b>ואסערם .</b> בגלות וכן עשיתי : <b>וישימו .</b> בעוונם : <b>ארץ חמדה לשמה .</b> והוא גרם להם הצום והמספד אבל עתה קנאתי לציון בשביל ציון אקנא את הכשדים :
<b style="color: gray;">מצודת דוד</b> <b>ואסערם .</b> אפיצם ברוח סערה על כל ארצות העכו''ם אשר לא ידעו אותם מאז והארץ תהיה שממה אחרי צאתם ממנה מבלי ימצא בה עובר ושב : <b>וישימו .</b> ר''ל והנה הם עצמם עשו ארץ חמדה לשממה כי עם כל הדברים האלה אחזו בדרכם וגלו ממנה בעוונם ונשארה שממה ומוסב למעלה לומר הנה כל חפצי במעשים טובים ועל זה הזהרתי את אבותיכם ובעבור זה הגליתים על שלא שמעו אלי בדבר זה אבל מעולם לא בקשתי ממי דברי הצומות :
<b style="color: gray;">מצודת ציון</b> <b>ואסערם .</b> מל' סערה והוא הרוח החזק : <b>נשמה .</b> מל' שממון : <b>וישימו .</b> ועשו :
<h2>זכריה פרק-ח</h2>
<h3>{א}</h3>
וַיְהִ֛י דְּבַר־יְהוָ֥ה צְבָא֖וֹת לֵאמֹֽר׃
<h3>{ב}</h3>
כֹּ֤ה אָמַר֙ יְהוָ֣ה צְבָא֔וֹת קִנֵּ֥אתִי לְצִיּ֖וֹן קִנְאָ֣ה גְדוֹלָ֑ה וְחֵמָ֥ה גְדוֹלָ֖ה קִנֵּ֥אתִי לָֽהּ׃
<b style="color: gray;">רש"י</b> <b>קנאתי לה .</b> בשבילה ולא תזקקו לצום ולספוד וכן סוף הענין צום החמישי וגומר :
<b style="color: gray;">מצודת דוד</b> <b>קנאתי לציון .</b> בזה ישיב על מה שהיה קטן בעיניהם בנין המקדש הזה והגאולה ההיא ואמר הנה באמת ציון אהובה לי מאד ובעבור מה שעשו לה האומות כועס אני עליהם קנאה גדולה ובחימה גדולה קנאתי על הבבליים בעבורה :
<b style="color: gray;">מצודת ציון</b> <b>קנאתי .</b> ענין כעס :
<h3>{ג}</h3>
כֹּ֚ה אָמַ֣ר יְהוָ֔ה שַׁ֚בְתִּי אֶל־צִיּ֔וֹן וְשָׁכַנְתִּ֖י בְּת֣וֹךְ יְרֽוּשָׁלִָ֑ם וְנִקְרְאָ֤ה יְרוּשָׁלִַ֙ם֙ עִ֣יר־הָֽאֱמֶ֔ת וְהַר־יְהוָ֥ה צְבָא֖וֹת הַ֥ר הַקֹּֽדֶשׁ׃
<b style="color: gray;">מצודת דוד</b> <b>שבתי אל ציון .</b> הנה כבר השבתי בני הגולה אל ציון וגם אני אשכון בתוך ירושלים וזהו כאשר ישמעו בקול ה' כי עצם הגאולה ההיא היתה למען יהיו במקום המקודש מקום מוכן לעבוד את ה' ולהתפלל לפניו על גאולה כללית להיות בימיהם כמ''ש והיה אם שמוע תשמעון ( לעיל ו ) ור''ל הגאולה הכללית תהיה בימיכם אם תשמעון בקול ה' : <b>ונקראה .</b> אז תקרא ירושלים עיר האמת כי אז יעשו אנשיה אמת : <b>והר ה' צבאות .</b> הוא מקום הבית יקרא אז הר הקדש לפי שתשכון שם השכינה :
<h3>{ד}</h3>
כֹּ֤ה אָמַר֙ יְהוָ֣ה צְבָא֔וֹת עֹ֤ד יֵֽשְׁבוּ֙ זְקֵנִ֣ים וּזְקֵנ֔וֹת בִּרְחֹב֖וֹת יְרוּשָׁלִָ֑ם וְאִ֧ישׁ מִשְׁעַנְתּ֛וֹ בְּיָד֖וֹ מֵרֹ֥ב יָמִֽים׃
<b style="color: gray;">רש"י</b> <b>מרוב ימים .</b> יהיו צריכים למשענת בידם :
<b style="color: gray;">מצודת דוד</b> <b>עוד ישבו זקנים וגו' .</b> עוד יבוא זמן הגאולה העתידה וישבו זקנים וזקנות ברחובות ר''ל לא ישיגם החולשה לשבת בית כ''א ברחובות ישבו כדרך הבחורים : <b>ואיש .</b> וכל אחד יהיה בידו משענתו להשען בה מרוב הימים שחיו וכדרך הזקנים ועכ''ז לא ישיגם החולשה לשבת בית :
<b style="color: gray;">מצודת ציון</b> <b>משענתו .</b> מטהו שנשען עליה :
<h3>{ה}</h3>
וּרְחֹב֤וֹת הָעִיר֙ יִמָּ֣לְא֔וּ יְלָדִ֖ים וִֽילָד֑וֹת מְשַׂחֲקִ֖ים בִּרְחֹֽבֹתֶֽיהָ׃
<b style="color: gray;">מצודת דוד</b> <b>ימלאו .</b> כי יפרו וירבו וימלאו רחובות העיר : <b>משחקים .</b> מרוב כל יהיו משחקים ושמחים :
<b style="color: gray;">מצודת ציון</b> <b>משחקים .</b> מל' שחוק ושמחה :
<h3>{ו}</h3>
כֹּ֤ה אָמַר֙ יְהוָ֣ה צְבָא֔וֹת כִּ֣י יִפָּלֵ֗א בְּעֵינֵי֙ שְׁאֵרִית֙ הָעָ֣ם הַזֶּ֔ה בַּיָּמִ֖ים הָהֵ֑ם גַּם־בְּעֵינַי֙ יִפָּלֵ֔א נְאֻ֖ם יְהוָ֥ה צְבָאֽוֹת׃
<b style="color: gray;">רש"י</b> <b>כי יפלא .</b> בעיניהם החסד הגדול אשר אעשה להם : <b>גם בעיני יפלא .</b> איך שבתי מן החרון הגדול ורבותינו דרשוהו על שחיטת יצר הרע במסכת סוכה בעיני יפלא איך יוכלו הצדיקים לעמוד כנגדו בחייהם :
<b style="color: gray;">מצודת דוד</b> <b>כי יפלא .</b> רוב הטובה שיהיה אז אשר יפלא בעיני שארית העם הנה באמת גם בעיני יפלא ר''ל עם שאני עושה נפלאות גדולות אשר אינם ידועים לבני אדם עד שהנפלאות הידועות כמוהם כאין למולם עכ''ז הפלא שאעשה לעתיד יהיה נחשב גם בעיני לפלא כי גדול יהיה מכל הפלאים הידועים והנסתרים :
<h3>{ז}</h3>
כֹּ֤ה אָמַר֙ יְהוָ֣ה צְבָא֔וֹת הִנְנִ֥י מוֹשִׁ֛יעַ אֶת־עַמִּ֖י מֵאֶ֣רֶץ מִזְרָ֑ח וּמֵאֶ֖רֶץ מְב֥וֹא הַשָּֽׁמֶשׁ׃
<b style="color: gray;">מצודת דוד</b> <b>מארץ מזרח .</b> להוציאם מארץ מזרח ממקום גלותם : <b>מבוא השמש .</b> הוא פאת המערב :
<b style="color: gray;">מצודת ציון</b> <b>מבוא השמש .</b> שקיעת השמש כמו ממזרח שמש עד מבואו ( תהלים קי''ג ) :
<h3>{ח}</h3>
וְהֵבֵאתִ֣י אֹתָ֔ם וְשָׁכְנ֖וּ בְּת֣וֹךְ יְרוּשָׁלִָ֑ם וְהָיוּ־לִ֣י לְעָ֗ם וַֽאֲנִי֙ אֶהְיֶ֤ה לָהֶם֙ לֵֽאלֹהִ֔ים בֶּאֱמֶ֖ת וּבִצְדָקָֽה׃
<b style="color: gray;">מצודת דוד</b> <b>בתוך ירושלים .</b> לא בא לומר שכולם ישבו שמה כי הלא תקטן הארץ מהכיל את כולם אבל בא לומר שהעיר ירושלים תהיה ירושה לכולם כי יהיה יד כולם שוה בה כמ''ש בסוף נבואת יחזקאל : <b>והיו לי לעם .</b> לפי שימול לבבם הערל וכולם ידעו את ה' ויאמינו בו : <b>ואני אהיה להם לאלהים .</b> להיות לעזר ומושיע : <b>באמת ובצדקה .</b> בעבור האמת והצדקה שיעשו אז ומוסב למעלה לומר הנה כל הטובה הזאת מוכנת להם ואם ישמעו בקולי ויתפללו בבית הזה על הגאולה הכללית הנה אביאה בימיהם והואיל וכן אין להקטין בנין המקדש הזה כי טובה מרובה תלויה בו :
<h3>{ט}</h3>
כֹּֽה־אָמַר֮ יְהוָ֣ה צְבָאוֹת֒ תֶּחֱזַ֣קְנָה יְדֵיכֶ֔ם הַשֹּֽׁמְעִים֙ בַּיָּמִ֣ים הָאֵ֔לֶּה אֵ֖ת הַדְּבָרִ֣ים הָאֵ֑לֶּה מִפִּי֙ הַנְּבִיאִ֔ים אֲ֠שֶׁר בְּי֞וֹם יֻסַּ֨ד בֵּית־יְהוָ֧ה צְבָא֛וֹת הַהֵיכָ֖ל לְהִבָּנֽוֹת׃
<b style="color: gray;">רש"י</b> <b>תחזקנה ידיכם .</b> לבנות ולהשלים ואל תיראו מעם הארץ המרפים ידיכם ומבהילי' אתכם מלבנות וכמו שמפורש בספר ( עזרא ד ) : <b>השומעים בימים האלה .</b> בשנת ד' לדריוש : <b>את הדברים האלה .</b> של ניחומים מפי הנביאים אשר נבאו להם אז ביום יוסד בית ה' בשנת שתים לדריוש את הדברים להתחיל במלאכה כי נבחנו אותם הנביאים בעיניהם בדבריהם שהם נביאי אמת ולפיכך כדאי הם לסמוך עליהם אף בדברי ניחומים של עכשיו ובמה נבחנוה כי לפני הימים ההם שכר האדם וגומר והם נבאו לכם שמשתתחילו במלאכה תבא ברכה במעשה ידיכם ונתקיימו דבריהם שהרי עתה לא כימים הראשונים :
<b style="color: gray;">מצודת דוד</b> <b>תחזקנה ידיכם השומעים וגו' .</b> לפי ששאלת הבאים מהגולה היתה מחלשת ידי עושי בנין הבית בשמעם המעטת כבוד הבית והפקידה לכן אמר להם הנה אתם השומעים בימים האלה את הדברים האלה מהייעודים הטובים תחזקנה ידיכם בבנין הבית ולא ישיג אתכם הרפיון להניח את הבנין : <b>מפי וגו' .</b> ר''ל עתה שמעתם ייעוד טובה מרובה יותר ממה ששמעתם מפי הנביאים אשר נבאו ביום יוסד בית ה' להבנות ההיכל וכאומר וכמו שנתקיימו דבריהם כן יתקיימו דברי אלה :
<h3>{י}</h3>
כִּ֗י לִפְנֵי֙ הַיָּמִ֣ים הָהֵ֔ם שְׂכַ֤ר הָֽאָדָם֙ לֹ֣א נִֽהְיָ֔ה וּשְׂכַ֥ר הַבְּהֵמָ֖ה אֵינֶ֑נָּה וְלַיּוֹצֵ֨א וְלַבָּ֤א אֵין־שָׁלוֹם֙ מִן־הַצָּ֔ר וַאֲשַׁלַּ֥ח אֶת־כָּל־הָאָדָ֖ם אִ֥ישׁ בְּרֵעֵֽהוּ׃
<b style="color: gray;">מצודת דוד</b> <b>כי לפני הימים .</b> עתה יפרש במה נתקיים ואמר כי לפני הימים ההם עד לא התחילו לבנות הלא לא נהיה שכר האדם כי לא מצא במה להרויח ושכר הבהמה לא נתקיימה כי הלכה למארה ומן הצר הצורר לא היה שלום בין ליוצא מן העיר בין לבא אליה : <b>ואשלח .</b> אני הייתי מגרה את כל בני האדם איש ברעהו להיות מריבה ביניהם ולעשות רע זה לזה :
<b style="color: gray;">מצודת ציון</b> <b>שכר .</b> ענין ריוח : <b>ושכר הבהמה .</b> שכר עבודת הבהמה : <b>הצר .</b> השונא : <b>ואשלח .</b> ענין גרוי והשסה וכן ושן בהמות אשלח בם ( דברים ל''ב ) :
<h3>{יא}</h3>
וְעַתָּ֗ה לֹ֣א כַיָּמִ֤ים הָרִֽאשֹׁנִים֙ אֲנִ֔י לִשְׁאֵרִ֖ית הָעָ֣ם הַזֶּ֑ה נְאֻ֖ם יְהוָ֥ה צְבָאֽוֹת׃
<b style="color: gray;">מצודת דוד</b> <b>ועתה .</b> אחר שהתחילו בהבנין אין אני מול שארית העם הזה כימים הראשונים להצר להם ולשלח איש ברעהו :
<h3>{יב}</h3>
כִּֽי־זֶ֣רַע הַשָּׁל֗וֹם הַגֶּ֜פֶן תִּתֵּ֤ן פִּרְיָהּ֙ וְהָאָ֙רֶץ֙ תִּתֵּ֣ן אֶת־יְבוּלָ֔הּ וְהַשָּׁמַ֖יִם יִתְּנ֣וּ טַלָּ֑ם וְהִנְחַלְתִּ֗י אֶת־שְׁאֵרִ֛ית הָעָ֥ם הַזֶּ֖ה אֶת־כָּל־אֵֽלֶּה׃
<b style="color: gray;">מצודת דוד</b> <b>כי זרע השלום .</b> ר''ל כי הצלחת הזרע מביא השלום כי בהעדר התבואה עין בריה צרה בחברתה והוא סבה אל השנאה והמריבה ולא כן כשהברכה מצויה : <b>פריה .</b> הראויה לתת : <b>את יבולה .</b> התבואה הראויה לפי מיטב השדה : <b>והנחלתי .</b> ר''ל לא במקרה באו הטובות האלה אבל אני הנחלתי את כל אלה וכאשר ייעדו הנביאים כמ''ש העוד הזרע וגו' מן היום הזה אברך ( חגי ב ) ומוסב למעלה לומר כמו שנתקיים הדיבור הזה כן יתקיימו דברי :
<b style="color: gray;">מצודת ציון</b> <b>יבולה .</b> תבואתה כמו ארץ נתנה יבולה ( תהלים ס''ז ) : <b>טלם .</b> מל' טל :
<h3>{יג}</h3>
וְהָיָ֡ה כַּאֲשֶׁר֩ הֱיִיתֶ֨ם קְלָלָ֜ה בַּגּוֹיִ֗ם בֵּ֤ית יְהוּדָה֙ וּבֵ֣ית יִשְׂרָאֵ֔ל כֵּ֚ן אוֹשִׁ֣יעַ אֶתְכֶ֔ם וִהְיִיתֶ֖ם בְּרָכָ֑ה אַל־תִּירָ֖אוּ תֶּחֱזַ֥קְנָה יְדֵיכֶֽם׃
<b style="color: gray;">מצודת דוד</b> <b>והיה כאשר הייתם .</b> ר''ל כמו שהייתם נבזים ומוכים אתם בית יהודה ובית ישראל עד שהייתם קללה בין העכו''ם כי תלו קללתם בכם לאמר בקללותיהם תהיו כיהודים האומללים : <b>כן אושיע .</b> כשיעור הצרה תהיה התשועה כי תהיו מכובדים ומוצלחים עד שתהיו לברכה בין העכו''ם ויתלו ברכתם בכם לאמר בברכותיהם ישימך אלהים כהיהודים המוצלחים : <b>אל תיראו .</b> לכן אל תיראו מדברי שלוחי הבבליים המקטינים כבוד הבית והפקידה ותחזקנה ידיכם לאחוז בבנין הבית ולהשלימה :
<h3>{יד}</h3>
כִּ֣י כֹ֣ה אָמַר֮ יְהוָ֣ה צְבָאוֹת֒ כַּאֲשֶׁ֨ר זָמַמְ֜תִּי לְהָרַ֣ע לָכֶ֗ם בְּהַקְצִ֤יף אֲבֹֽתֵיכֶם֙ אֹתִ֔י אָמַ֖ר יְהוָ֣ה צְבָא֑וֹת וְלֹ֖א נִחָֽמְתִּי׃
<b style="color: gray;">רש"י</b> <b>ולא נחמתי .</b> על אשר זמותי להביא עליכם לחזור בי אלא הביאותיה כן לא אתנחם על הטובה אשר זממתי לכם :
<b style="color: gray;">מצודת דוד</b> <b>כאשר זממתי .</b> כשיעור שחשבתי להרע לכם בעת שהכעיסו אבותיכם אותי ולא נחמתי על הרעה עד אשר הביאותיה :
<b style="color: gray;">מצודת ציון</b> <b>זממתי .</b> ענין מחשבה כמו כאשר זמם ( דברים יט ) : <b>נחמתי .</b> ענין הפוך מחשבה :
<h3>{טו}</h3>
כֵּ֣ן שַׁ֤בְתִּי זָמַ֙מְתִּי֙ בַּיָּמִ֣ים הָאֵ֔לֶּה לְהֵיטִ֥יב אֶת־יְרוּשָׁלִַ֖ם וְאֶת־בֵּ֣ית יְהוּדָ֑ה אַל־תִּירָֽאוּ׃
<b style="color: gray;">מצודת דוד</b> <b>כן שבתי .</b> כשיעור הזה חזרתי וחשבתי בימים האלה להיטיב וגו' ולא אנחם על הטובה לכן אל תיראו מדברי שלוחי הבבליים :
<h3>{טז}</h3>
אֵ֥לֶּה הַדְּבָרִ֖ים אֲשֶׁ֣ר תַּֽעֲשׂ֑וּ דַּבְּר֤וּ אֱמֶת֙ אִ֣ישׁ אֶת־רֵעֵ֔הוּ אֱמֶת֙ וּמִשְׁפַּ֣ט שָׁל֔וֹם שִׁפְט֖וּ בְּשַׁעֲרֵיכֶֽם׃
<b style="color: gray;">רש"י</b> <b>ומשפט שלום .</b> היא הפשרה :
<b style="color: gray;">מצודת דוד</b> <b>אלה הדברים .</b> רק עשו אלה הדברים : <b>אמת ומשפט שלום וגו' שפטו בשעריכם .</b> משפט אמת או משפט שלום וזהו הפשרה שמתווך השלום בין בעלי הדין אבל לא תטו המשפט שאין זה לא אמת ולא שלום :
<b style="color: gray;">מצודת ציון</b> <b>בשעריכם .</b> שם מקום המשפט כמ''ש אל זקני העיר השערה ( שם כב ) :
<h3>{יז}</h3>
וְאִ֣ישׁ ׀ אֶת־רָעַ֣ת רֵעֵ֗הוּ אַֽל־תַּחְשְׁבוּ֙ בִּלְבַבְכֶ֔ם וּשְׁבֻ֥עַת שֶׁ֖קֶר אַֽל־תֶּאֱהָ֑בוּ כִּ֧י אֶת־כָּל־אֵ֛לֶּה אֲשֶׁ֥ר שָׂנֵ֖אתִי נְאֻם־יְהוָֽה׃
<b style="color: gray;">רש"י</b> <b>ואיש את רעת רעהו .</b> הזהירם על שנאת חנם והיא שהחריבה בית המקדש שני :
<b style="color: gray;">מצודת דוד</b> <b>ואיש את רעת רעהו וגו' אל תחשבו .</b> זה על זה להרע : <b>אשר שנאתי .</b> ר''ל המה הדברים ששנאתי אני ולכך אל תאהבו גם אתם :
<h3>{יח}</h3>
וַיְהִ֛י דְּבַר־יְהוָ֥ה צְבָא֖וֹת אֵלַ֥י לֵאמֹֽר׃
<h3>{יט}</h3>
כֹּֽה־אָמַ֞ר יְהוָ֣ה צְבָא֗וֹת צ֣וֹם הָרְבִיעִ֡י וְצ֣וֹם הַחֲמִישִׁי֩ וְצ֨וֹם הַשְּׁבִיעִ֜י וְצ֣וֹם הָעֲשִׂירִ֗י יִהְיֶ֤ה לְבֵית־יְהוּדָה֙ לְשָׂשׂ֣וֹן וּלְשִׂמְחָ֔ה וּֽלְמֹעֲדִ֖ים טוֹבִ֑ים וְהָאֱמֶ֥ת וְהַשָּׁל֖וֹם אֱהָֽבוּ׃
<b style="color: gray;">רש"י</b> <b>צום הרביעי .</b> צום של תמוז שהוא רביעי לחדשים : <b>צום החמישי .</b> של אב : <b>וצום השביעי .</b> שלשה בתשרי שבו נהרג גדליה : <b>וצום העשירי .</b> של טבת :
<b style="color: gray;">מצודת דוד</b> <b>צום הרביעי .</b> זה י''ז בתמוז : <b>וצום החמישי .</b> זה ט' באב : <b>וצום השביעי .</b> זה צ''ג : <b>וצום העשירי .</b> זה עשרה בטבת : <b>יהיה וגו' .</b> בזמן הגאולה העתידה יהיו הימים האלה לששון וגו' כלפי שהיו מצטערים בימים האלה בזמן הגולה ולכן אמר לבית יהודה כי להם ארעו מקראות רעות באלה הימים והצטערו בהם בכל שנה ושנה אבל בני עשרת השבטים הצטערו בימים שאירע להם מקראות רעות והם יתהפכו להם לשמחה : <b>והאמת והשלום אהבו .</b> ובלבד שתהיו אוהבים האמת והשלום :
<h3>{כ}</h3>
כֹּ֥ה אָמַ֖ר יְהוָ֣ה צְבָא֑וֹת עֹ֚ד אֲשֶׁ֣ר יָבֹ֣אוּ עַמִּ֔ים וְיֹשְׁבֵ֖י עָרִ֥ים רַבּֽוֹת׃
<b style="color: gray;">מצודת דוד</b> <b>עוד אשר יבואו .</b> ר''ל עוד יבוא זמן אשר יבואו וגו' :
<h3>{כא}</h3>
וְֽהָלְכ֡וּ יֹשְׁבֵי֩ אַחַ֨ת אֶל־אַחַ֜ת לֵאמֹ֗ר נֵלְכָ֤ה הָלוֹךְ֙ לְחַלּוֹת֙ אֶת־פְּנֵ֣י יְהוָ֔ה וּלְבַקֵּ֖שׁ אֶת־יְהוָ֣ה צְבָא֑וֹת אֵלְכָ֖ה גַּם־אָֽנִי׃
<b style="color: gray;">מצודת דוד</b> <b>יושבי אחת .</b> יושבי עיר אחת אל יושבי עיר אחרת : <b>לאמר .</b> ויאמרו זה לזה נלכה לחלות לפני ה' לשאול ממנו כפרה ולבקש מאתו חסד כי אלכה גם אני בחברתך :
<b style="color: gray;">מצודת ציון</b> <b>לחלות .</b> ענין תפלה כמו ויחל משה ( שמות לב ) : <b>ולבקש .</b> מל' בקשה ושאלה :
<h3>{כב}</h3>
וּבָ֨אוּ עַמִּ֤ים רַבִּים֙ וְגוֹיִ֣ם עֲצוּמִ֔ים לְבַקֵּ֛שׁ אֶת־יְהוָ֥ה צְבָא֖וֹת בִּירוּשָׁלִָ֑ם וּלְחַלּ֖וֹת אֶת־פְּנֵ֥י יְהוָֽה׃
<b style="color: gray;">מצודת דוד</b> <b>ובאו .</b> ר''ל ויהיו נשמעין זה לזה וכן יבואו עמים וגומר :
<b style="color: gray;">מצודת ציון</b> <b>עצומים .</b> ענין רבוי כמו עצמו לי אלמנותיו ( ירמיה טו ) :
<h3>{כג}</h3>
כֹּ֥ה אָמַר֮ יְהוָ֣ה צְבָאוֹת֒ בַּיָּמִ֣ים הָהֵ֔מָּה אֲשֶׁ֤ר יַחֲזִ֙יקוּ֙ עֲשָׂרָ֣ה אֲנָשִׁ֔ים מִכֹּ֖ל לְשֹׁנ֣וֹת הַגּוֹיִ֑ם וְֽהֶחֱזִ֡יקוּ בִּכְנַף֩ אִ֨ישׁ יְהוּדִ֜י לֵאמֹ֗ר נֵֽלְכָה֙ עִמָּכֶ֔ם כִּ֥י שָׁמַ֖עְנוּ אֱלֹהִ֥ים עִמָּכֶֽם׃
<b style="color: gray;">רש"י</b> <b>עשרה אנשים .</b> משבעים לשון הרי שבע מאות לכל כנף וכנף הרי לד' כנפי הטלית אלפים ושמונ' מאו' :
<b style="color: gray;">מצודת דוד</b> <b>בימים ההמה וגו' .</b> ור''ל זה שאמרתי לכם יהיה באותן הימים אשר יחזיקו וגו' ולפי שהפסיק והאריך בדברים חזר לומר והחזיקו וגו' וכן דרך המקרא : <b>מכל לשונות .</b> הרי משבעים לשון שבעה מאות : <b>בכנף .</b> בכל כנף הרי לארבע כנפות אלפים ושמנה מאות : <b>נלכה עמכם .</b> אל ארץ ירושתכם :
<b style="color: gray;">מצודת ציון</b> <b>יחזיקו .</b> ענין אחיזה כמו ויחזק בכנף מעילו ( ש''א טז ) : <b>לשונות הגוים .</b> ר''ל עכו''ם בעלי לשונות נפרדות : <b>בכנף .</b> הוא שולי הבגד : <b>יהודי .</b> כל ישראל נקראים בשם יהודים לפי שהמלוכה היה משבט יהודה וכן תהיה לעתיד :
<h2>זכריה פרק-ט</h2>
<h3>{א}</h3>
מַשָּׂ֤א דְבַר־יְהוָה֙ בְּאֶ֣רֶץ חַדְרָ֔ךְ וְדַמֶּ֖שֶׂק מְנֻחָת֑וֹ כִּ֤י לַֽיהוָה֙ עֵ֣ין אָדָ֔ם וְכֹ֖ל שִׁבְטֵ֥י יִשְׂרָאֵֽל׃
<b style="color: gray;">רש"י</b> <b>בארץ חדרך .</b> דרש רבי יהודה בר אלעאי זה משיח שהוא חד לעכו''ם ורך לישראל אמר לו רבי יוסי בן דורמסקית יהודה בריבי עד מתי אתה מעוות עלינו את הכתובים מעיד אני עלי שמים וארץ שאני מדמשק ויש מקום ששמו חדרך ומה אני מקיים ודמשק מנוחתו שעתידה ירושלים להיות מגעת עד דמשק ואין מנוחתו אלא ירושלים שנאמר זאת מנוחתי עדי עד ( תהלים קלב ) א''ל ומה אני מקיים ונבנתה עיר על תלה אמר לו שאין עתידה לזוז ממקומה כך ברייתא שנויה בסיפרי : <b>כי לה' עין אדם .</b> כי ביום ההוא ישעה האדם על עושיהו ועיניו אל הקב''ה תראינה כמו שאמר למעלה נלכה עמכם ונספחו הם ועריה' על ערי ישראל וכל שבטי ישראל חשובים לה' על כל האומות הקדמונים כיוצא בו ( מלכים א יא ) ושלמ' אהב נשים נכריות רבות ואת בת פרעה והלא בת פרעה בכלל היתה אלא שהיתה בת פרעה חביבה לו כנגד כולם אף כאן כל האומות יהיו להקב''ה וישראל כנגד כול' :
<b style="color: gray;">מצודת דוד</b> <b>משא דבר ה' בארץ חדרך .</b> נבואת ה' תהיה אז גם בארץ חדרך כמו בא''י כי גם היא תהיה אז מא''י : <b>ודמשק מנוחתו .</b> וגם דמשק תהיה מנוחתו ור''ל שכינת כבודו כי גם היא תהיה מא''י : <b>כי לה' עין אדם וגו' .</b> ר''ל לפי שאז עין כל אדם לעצמו יצפה לה' וגם בהתאסף יחד כל שבטי ישראל ולכן תבוא עליהם הטובה ההיא :
<b style="color: gray;">מצודת ציון</b> <b>משא .</b> ענין נבואה ולתוספת ביאור אמר דבר ה' : <b>חדרך .</b> הוא מקום אצל דמשק כן ארז''ל :
<h3>{ב}</h3>
וְגַם־חֲמָ֖ת תִּגְבָּל־בָּ֑הּ צֹ֣ר וְצִיד֔וֹן כִּ֥י חָֽכְמָ֖ה מְאֹֽד׃
<b style="color: gray;">רש"י</b> <b>וגם חמת תגבל בה .</b> תשיג גבול' בגבול ירושלי' : <b>צור וצידון .</b> גם המה בנותיה אע''פ שחכמה מאד שנתחכמה מאד וסבור' להיות לעולם גבר' בחכמתה :
<b style="color: gray;">מצודת דוד</b> <b>וגם חמת תגבל .</b> תהיה מגבול א''י ואליה תחשב ולא זו היא חמת המוזכרת בתורה בגבול א''י אבל היא אחרת גדולה מאד כמ''ש ולכו משם חמת רבה ( עמוס ו ) : <b>צור וצידון .</b> גם צור וצידון הנטפלת לה יכנסו בגבול א''י : <b>כי חכמה מאד .</b> מוסב על צור שהיא העיקר ור''ל אשר היא חכמה מאד וכאומר ולא תועיל בחכמתה לבל תכנס בגבול א''י :
<b style="color: gray;">מצודת ציון</b> <b>תגבל .</b> מל' גבול :
<h3>{ג}</h3>
וַתִּ֥בֶן צֹ֛ר מָצ֖וֹר לָ֑הּ וַתִּצְבָּר־כֶּ֙סֶף֙ כֶּֽעָפָ֔ר וְחָר֖וּץ כְּטִ֥יט חוּצֽוֹת׃
<b style="color: gray;">רש"י</b> <b>ותבן צור מצור לה .</b> ואומרת מי יורדיני לארץ : <b>ותצבר כסף כעפר .</b> ומתהללת בעושרה : <b>וחרוץ .</b> מין מראית זהב :
<b style="color: gray;">מצודת דוד</b> <b>ותבן צור .</b> עם כי צור בנתה לעצמה מבצר חזק להיות לה למשגב ואספה צבורי כסף כעפר וזהב כטיט המושלך בחוצות וזהו עזר רב להתחזק מול האויב :
<b style="color: gray;">מצודת ציון</b> <b>ותבן .</b> מל' בנין : <b>מצור .</b> ענין מבצר וחוזק : <b>ותצבר .</b> ענין כרי וגל כמו שני צבורים ( מ''ב י ) : <b>וחרוץ .</b> מין זהב טוב כמו בירקרק חרוץ ( תהלים סח ) :
<h3>{ד}</h3>
הִנֵּ֤ה אֲדֹנָי֙ יֽוֹרִשֶׁ֔נָּה וְהִכָּ֥ה בַיָּ֖ם חֵילָ֑הּ וְהִ֖יא בָּאֵ֥שׁ תֵּאָכֵֽל׃
<b style="color: gray;">רש"י</b> <b>הנה אד' .</b> שהוא שליט על כל : <b>יורישנה .</b> לשון מוריש ומעשיר ( שמואל א ב ) : <b>והכה בים חילה .</b> והבליע בתוך ימים ממונה , יעלה עליה את הים ויטבענה כמו שאמר יחזקאל :
<b style="color: gray;">מצודת דוד</b> <b>יורישנה .</b> יגרשנה מארצה וחיל צבאות עמה יכה בים ר''ל יטביעם במי הים : <b>והיא .</b> העיר עצמה תשרף באש :
<b style="color: gray;">מצודת ציון</b> <b>יורישנה .</b> ענין שלוח וגרושין , כמו ויורש ה' מפניהם ( יהושע כג ) : <b>והכה .</b> ר''ל יטביע : <b>חילה .</b> מל' חיל וצבאות עם :
<h3>{ה}</h3>
תֵּרֶ֨א אַשְׁקְל֜וֹן וְתִירָ֗א וְעַזָּה֙ וְתָחִ֣יל מְאֹ֔ד וְעֶקְר֖וֹן כִּֽי־הֹבִ֣ישׁ מֶבָּטָ֑הּ וְאָ֤בַד מֶ֙לֶךְ֙ מֵֽעַזָּ֔ה וְאַשְׁקְל֖וֹן לֹ֥א תֵשֵֽׁב׃
<b style="color: gray;">רש"י</b> <b>תרא אשקלון .</b> את מפלת צור ותירא ועקרון אף היא תירא : <b>כי הוביש מבטה .</b> שהית' נשענת על צור שהיתה ראש לבני עשו ועקרון אף היא לאדום כמו שאמרו רבותינו במסכת מגילה ( דף ו ע''ש ) ותחילה היתה משל פלשתים :
<b style="color: gray;">מצודת דוד</b> <b>תרא וגו' .</b> אשקלון תראה מפלת צור ותירא לנפשה שלא יקרה לה כמקרה וגם עזה תראה ותחיל מאד : <b>ועקרון .</b> גם עקרון תחיל כי נתבייש מבטה ר''ל צור שהיתה מבטת אליה לעזרה נתביישה גם היא כי נתגרשה מארצה : <b>ואבד וגו' .</b> ר''ל ומגורתם יבוא להם כי יהיה נאבד מושל מעזה ואשקלון לא תהיה מיושבת באנשים :
<b style="color: gray;">מצודת ציון</b> <b>ותחיל .</b> מל' חיל וחלחלה : <b>הוביש .</b> מל' בושה : <b>מבטה .</b> מל' הבטה והסתכלות :
<h3>{ו}</h3>
וְיָשַׁ֥ב מַמְזֵ֖ר בְּאַשְׁדּ֑וֹד וְהִכְרַתִּ֖י גְּא֥וֹן פְּלִשְׁתִּֽים׃
<b style="color: gray;">רש"י</b> <b>וישב ממזר באשדוד .</b> וישב עם נכרי באשדוד הם ישראל שהיו בה נכרים :
<b style="color: gray;">מצודת דוד</b> <b>וישב וגו' .</b> בזמן הגאולה לא ישבו קבוצת הממזרים בתוך בני ישראל אבל ישבו לבדם באשדוד כי יש מרז''ל שאמרו אין ממזרים טהורים לעתיד לבוא ודרשו ממקרא הזה , או ממזר הוא מל' זרות ור''ל ישראל שהמה זרים ממנה הם ישבו בה : <b>והכרתי וגו' .</b> עוד לא ימשלו הם בארצם :
<b style="color: gray;">מצודת ציון</b> <b>גאון .</b> ענין רוממות וממשלה :
<h3>{ז}</h3>
וַהֲסִרֹתִ֨י דָמָ֜יו מִפִּ֗יו וְשִׁקֻּצָיו֙ מִבֵּ֣ין שִׁנָּ֔יו וְנִשְׁאַ֥ר גַּם־ה֖וּא לֵֽאלֹהֵ֑ינוּ וְהָיָה֙ כְּאַלֻּ֣ף בִּֽיהוּדָ֔ה וְעֶקְר֖וֹן כִּיבוּסִֽי׃
<b style="color: gray;">רש"י</b> <b>והסירותי דמיו מפיו .</b> של עשו אלו בית בימה שלהם שהיו זורקים שם דמי זבחיה' ויש פותרין שפיכת דמים שהיה שופך דמי ישראל : <b>ונשאר גם הוא לאלהינו .</b> אלו בתי כנסיות ובתי מדרשות שבגלות' : <b>והיה כאלוף ביהודה .</b> אלו טרטיאות וקרקסיאות שלהם שעתידים שרי יהודה ללמד בהם תורה ברבים : <b>והיה כאלוף .</b> לשון אלוף ולמוד . ועקרון . תהיה לישראל : <b>כיבוסי .</b> ירושלים :
<b style="color: gray;">מצודת דוד</b> <b>והסירותי וגו' .</b> ר''ל אתן בלבו שלא ישתה עוד דם ושלא יאכל עוד בשר מה שהורגל בהם כי ישוב להאמין בה' ובתורתו : <b>ונשאר וגו' .</b> גם הוא ישאר באמונת אלהינו כשאר הגרים : <b>והיה .</b> כל פלשתים בכללה תהיה כאיש לומד התורה אשר ביהודה כי גם המה ילמדו התורה : <b>ועקרין כיבוסי .</b> עקרון תשוב להיות כמו יבוס היא ירושלים ר''ל אנשיה יהיו נקיי הדעת כאנשי ירושלים :
<b style="color: gray;">מצודת ציון</b> <b>ושקוציו .</b> מל' שקץ ושרץ : <b>כאלוף .</b> ענין למוד כמו פן תאלף ארחותיו ( משלי כב ) : <b>כיבוסי .</b> היא ירושלים :
<h3>{ח}</h3>
וְחָנִ֨יתִי לְבֵיתִ֤י מִצָּבָה֙ מֵעֹבֵ֣ר וּמִשָּׁ֔ב וְלֹֽא־יַעֲבֹ֧ר עֲלֵיהֶ֛ם ע֖וֹד נֹגֵ֑שׂ כִּ֥י עַתָּ֖ה רָאִ֥יתִי בְעֵינָֽי׃
<b style="color: gray;">רש"י</b> <b>וחניתי לביתי מצבה .</b> אחנה אצל ביתי להגין עליה מן המעמידים מבצר ומשחית שלא יציבו עליה ודוגמתו וכל צבי' ומצודת' ( ישעיה כט ) ויש עוד לפתור מצבה כמו מצבא באל''ף : <b>כי עתה ראיתי .</b> צרתם בעיני אע''פ שעד הנה הסתרתי פני מהם :
<b style="color: gray;">מצודת דוד</b> <b>וחניתי לביתי .</b> אשכון סביב לביתי להגן מצבא חיל עם מן העובר ושב דרך עליו ולא יעבור עוד על ישראל מי הנוגש לעבודה כאשר היה מאז כי עתה ראיתי בעיני להשגיח עליהם בעין חמלה עם כי עד הנה הסתרתי פני מהם :
<b style="color: gray;">מצודת ציון</b> <b>מצבה .</b> כמו מצבא באל''ף : <b>נוגש .</b> דוחק ולוחץ :
<h3>{ט}</h3>
גִּילִ֨י מְאֹ֜ד בַּת־צִיּ֗וֹן הָרִ֙יעִי֙ בַּ֣ת יְרוּשָׁלִַ֔ם הִנֵּ֤ה מַלְכֵּךְ֙ יָ֣בוֹא לָ֔ךְ צַדִּ֥יק וְנוֹשָׁ֖ע ה֑וּא עָנִי֙ וְרֹכֵ֣ב עַל־חֲמ֔וֹר וְעַל־עַ֖יִר בֶּן־אֲתֹנֽוֹת׃
<b style="color: gray;">רש"י</b> <b>הנה מלכך יבוא לך .</b> אי אפשר לפותרו אלא על מלך המשיח שנאמר בו ומשלו מים ועד ים ולא מצינו מושל לישראל כזה בימי בית שני : <b>צדיק ונושע .</b> בה' : <b>עני .</b> ענותן : <b>ורוכב על חמור .</b> מדת ענוה היא : <b>ועל עיר .</b> כמו ועירים עשרה ( ראשית לב ) :
<b style="color: gray;">מצודת דוד</b> <b>הריעי .</b> תרועה של שמחה : <b>הנה מלכך .</b> זה מלך המשיח : <b>צדיק .</b> במעשיו יהיה צדיק ובמלחמותיו יהיה נושע ומוצלח : <b>עני .</b> יהיה מוכנע וירכב על חמור או על עיר בן מאחת האתונות והוא מדת ענוה :
<b style="color: gray;">מצודת ציון</b> <b>הריעי .</b> מל' תרועה : <b>עני .</b> ר''ל מוכנע ועניו וכן עם עני תושיע ( תהלים יח ) : <b>עיר .</b> כן יקרא החמור בעודו קטן כמו ועירים עשרה ( בראשית לב ) : <b>אתונות .</b> כן תקרא נקבת החמור וכן ואחת האתונות ( מ''ב ד ) :
<h3>{י}</h3>
וְהִכְרַתִּי־רֶ֣כֶב מֵאֶפְרַ֗יִם וְסוּס֙ מִיר֣וּשָׁלִַ֔ם וְנִכְרְתָה֙ קֶ֣שֶׁת מִלְחָמָ֔ה וְדִבֶּ֥ר שָׁל֖וֹם לַגּוֹיִ֑ם וּמָשְׁלוֹ֙ מִיָּ֣ם עַד־יָ֔ם וּמִנָּהָ֖ר עַד־אַפְסֵי־אָֽרֶץ׃
<b style="color: gray;">רש"י</b> <b>והכרתי רכב .</b> שלא יהיו צריכין לה : <b>ומשלו .</b> וממשל שלו : <b>מים ועד ים .</b> מימא ועד מערבא לסוף העולם : <b>ומנהר .</b> פרת :
<b style="color: gray;">מצודת דוד</b> <b>הכרתי .</b> אז אבטל רכב וסוס וקשת מלחמה כי לא תהיה אז מלחמה ואין צורך לא לקשת ולא לרכב וסוס : <b>ודבר שלום לגוים .</b> המלך המשיח לא יכניע את כולם ע''י מלחמה כ''א בדברי שלום יכניעם להיות סרים למשמעתו וזה יהיה העיקר והמלחמה טפלה לו : <b>ומשלו .</b> ממשלתו תהיה מים הדרומי הנקרא ים האדום עד ים הצפוני הוא ים אוקיינוס : <b>ומנהר .</b> היוצא מן העדן שהוא תחלת המזרח : <b>עד אפסי ארץ .</b> עד סוף המערב :
<b style="color: gray;">מצודת ציון</b> <b>אפסי .</b> קצות כי בקצה הארץ היא אפס וכלה :
<h3>{יא}</h3>
גַּם־אַ֣תְּ בְּדַם־בְּרִיתֵ֗ךְ שִׁלַּ֤חְתִּי אֲסִירַ֙יִךְ֙ מִבּ֔וֹר אֵ֥ין מַ֖יִם בּֽוֹ׃
<b style="color: gray;">רש"י</b> <b>גם את .</b> תוושעי עמו כמו שהוא צדיק ונושע כי בדם בריתך הרי נבאתי לכם לעתיד וגם עתה מגלות בבל שאתם עכשיו בתוכה : <b>בדם בריתיך .</b> בזכות דם הברית שנזרק עליכם בסיני הנה דם הברית אשר כרת : <b>שלחתי אסיריך .</b> מן הגלות :
<b style="color: gray;">מצודת דוד</b> <b>גם את .</b> ר''ל כמו המשיח אשר בעבור צדקתו יהיה נושע ומוצלח במלחמותיו כן גם אתה ישראל בכלל בעבור זכות דם בריתך היא מצות מילה שהחזקת בה בהיותך בגולה בזכות זה אשלח אסיריך עבור אשר אין בו מים ר''ל אוציאך מעומק הגלו' והמשיל הגלות בבל לבור שאין בו מים לפי שבבור כזה מצויים נחשים ועקרבי' המזיקים וכן היו בגולה בין האומות המריעים להם :
<b style="color: gray;">מצודת ציון</b> <b>שלחתי .</b> כמו אשלח עבר במקום עתיד כדרך הנבואה בהרבה מן המקומות : <b>אסיריך .</b> ענין קשירה :
<h3>{יב}</h3>
שׁ֚וּבוּ לְבִצָּר֔וֹן אֲסִירֵ֖י הַתִּקְוָ֑ה גַּם־הַיּ֕וֹם מַגִּ֥יד מִשְׁנֶ֖ה אָשִׁ֥יב לָֽךְ׃
<b style="color: gray;">רש"י</b> <b>שובו לבצרון .</b> לכחכם ולכבודכם אע''פ שאתם עתה ברשות מלכי פרס אתם אסירי התקו' אשר קויתם לי עד הנה למלאות דברי לקץ ע' שנה : <b>גם היום מגיד משנה אשיב לך .</b> עוד היום אני מגיד לך בשורה שנייה לבד זו של בנין ומה היא הגדה השנייה שאני שב לשנות לכם :
<b style="color: gray;">מצודת דוד</b> <b>שובו לבצרון .</b> וכה אומר להם שובו לירושלים עיר מבצרכם אתם האסורים בתקוה ר''ל המקווים לה' בכל זמן כאלו קשורים בתקוה ולא תתפרד מהם והוא ענין מליצה : <b>גם היום .</b> ר''ל כמו בגאולת מצרים הבטחתי לך הגאולה והנקמה בהם כן גם היום אענה ואשיב לך הגדה כפולה לך הגאולה והנקם באומות :
<b style="color: gray;">מצודת ציון</b> <b>לבצרון .</b> מל' מבצר : <b>משנה .</b> ענין כפל כמו וכסף משנה ( בראשית מג ) : <b>אשיב .</b> מל' השבה ומענה :
<h3>{יג}</h3>
כִּֽי־דָרַ֨כְתִּי לִ֜י יְהוּדָ֗ה קֶ֚שֶׁת מִלֵּ֣אתִי אֶפְרַ֔יִם וְעוֹרַרְתִּ֤י בָנַ֙יִךְ֙ צִיּ֔וֹן עַל־בָּנַ֖יִךְ יָוָ֑ן וְשַׂמְתִּ֖יךְ כְּחֶ֥רֶב גִּבּֽוֹר׃
<b style="color: gray;">רש"י</b> <b>כי דרכתי לי יהודה .</b> סוף שאנטיוכס יטול המלוכה מיד מלכי פרס וירעו לכם ואני אדרוך יהודה להיות לי כקשת מלחמה וילחמו באנטיוכ' בימי חשמונאים : <b>קשת מלאתי אפרים .</b> מקרא קצר הוא כמו קשת מלאתי יד אפרים כמו ( מ''ב ט ) ויהוא מלא ידו בקשת אפרים יהיה לי כאשפה מלאה חצים : <b>ועוררתי בניך ציון .</b> על חיל אנטיוכס :
<b style="color: gray;">מצודת דוד</b> <b>כי דרכתי לי .</b> את יהודה אדרוך לי כקשת ר''ל הוא יחשוב לי לכלי זיין להרוג האויב על ידו : <b>מלאתי אפרים .</b> עשרת השבטים הקרואים בשם אפרים בו אשים כל ידי במלואה כאלו היה קשת לירות בו בכח רב והוא ענין מליצה : <b>ועוררתי בניך ציון .</b> אתה ציון אעיר אני את בניך להלחם על בניך ועל מלחמת גוג ומגוג יאמר כי עמו יבוא כי אחים הם כמ''ש בני יפת גומר ומגוג ומדי וגו' ( בראשית י ) : <b>ושמתיך .</b> אני אשים אותך ישראל להיות כחרב של גבור ההורגת ומשכלת כי תהרוג בהם הרג רב :
<b style="color: gray;">מצודת ציון</b> <b>דרכתי .</b> הדרך לדרוך ברגל על הקשת למותחו היטב לירות למרחוק : <b>קשת .</b> בקשת : <b>מלאתי .</b> זה הלשון יאמר על אחיזת הקשת בכח כמו ויהוא מלא ידו בקשת ( מ''ב ט ) : <b>ועוררתי .</b> מל' התעוררות :
<h3>{יד}</h3>
וַֽיהוָה֙ עֲלֵיהֶ֣ם יֵֽרָאֶ֔ה וְיָצָ֥א כַבָּרָ֖ק חִצּ֑וֹ וַֽאדֹנָ֤י יְהֹוִה֙ בַּשּׁוֹפָ֣ר יִתְקָ֔ע וְהָלַ֖ךְ בְּסַעֲר֥וֹת תֵּימָֽן׃
<b style="color: gray;">רש"י</b> <b>וה' עליהם יראה .</b> בספר יוסיפון מצינו בעת ההיא נראה מופת לאנשי ירושל' : <b>בשופ' יתקע .</b> ירעם : <b>בסערות תימן .</b> לסער את אנשי תימן הם חיל אנטיוכס ויש מרבותי' שפתרוהו על אדום לע''ל :
<b style="color: gray;">מצודת דוד</b> <b>וה' עליהם יראה .</b> ה' יגלה עליהם שכינתו להלחם בעבורם וחצו יצא על האויב חיש קל ומבריק כברק : <b>בשופר יתקע .</b> כגבור התוקע במלחמה והוא ענין משל : <b>והלך .</b> ילך ברוח סערה בשטף אף אל תימן להחריבה היא היושבת בדרום א''י :
<h3>{טו}</h3>
יְהוָ֣ה צְבָאוֹת֮ יָגֵ֣ן עֲלֵיהֶם֒ וְאָכְל֗וּ וְכָֽבְשׁוּ֙ אַבְנֵי־קֶ֔לַע וְשָׁת֥וּ הָמ֖וּ כְּמוֹ־יָ֑יִן וּמָֽלְאוּ֙ כַּמִּזְרָ֔ק כְּזָוִיּ֖וֹת מִזְבֵּֽחַ׃
<b style="color: gray;">רש"י</b> <b>ואכלו .</b> שלל אויביהם : <b>וכבשו .</b> תחתיה' אבני קלע , הם היונים שהם מלומדי קשת ולקלע באבן : <b>והמו כמו יין .</b> המיון בקול ששון ושמחה כמו שהומים שתויי יין : <b>ומלאו .</b> נפשותם כל טוב : <b>כמזרק .</b> שמלא דם לפני המזבח : <b>כזויות מזבח .</b> שמנסכין שם יין והיין צף עליו כמו ששנינו במסכת סוכה לשון שביעה ל' שכרות :
<b style="color: gray;">מצודת דוד</b> <b>יגן עליהם .</b> אז יגן על ישראל שלא יהיו נלקים עמהם ועוד הם יאכלו וישחיתו ויכבשו את אבני הקלע ועל שרי אנטיוכס יאמר וכלפי שהמשיל למטה בענין את שרי יהודה וישראל לאבני נזר שהם אבני יקר שמשימים בכתר המשיל שרים לאבנים שמקלעים אותם הנבזים העומדים לזריקה : <b>ושתו והמו .</b> ישתו דמם ויהמו בקול המייה כמו שותה היין כמ''ש לץ היין הומה שכר ( משלי כ ) : <b>ומלאו כמזרק .</b> יהיו מלאים מדם הרוגים כמזרק המלא מדם הזבחים העומד לזרוק : <b>כזויות מזבח .</b> הם הקרנות המלאים ממתן דמי הקרבנות :
<b style="color: gray;">מצודת ציון</b> <b>וכבשו .</b> ענין האחיזה בחזקה כמו ויכבשום לעבדים ( ירמיה לד ) : <b>אבני קלע .</b> האבנים הנזרקים בכף הקלע והוא הכלי המיוחד לזה : <b>המו .</b> מל' המייה : <b>כמזרק .</b> הוא הספל : <b>כזויות .</b> כקרנות :
<h3>{טז}</h3>
וְֽהוֹשִׁיעָ֞ם יְהוָ֧ה אֱלֹהֵיהֶ֛ם בַּיּ֥וֹם הַה֖וּא כְּצֹ֣אן עַמּ֑וֹ כִּ֚י אַבְנֵי־נֵ֔זֶר מִֽתְנוֹסְס֖וֹת עַל־אַדְמָתֽוֹ׃
<b style="color: gray;">רש"י</b> <b>כצאן עמו .</b> כצאן שהסיע ממצרים להיות לו לעם : <b>כי אבני נזר .</b> כי הכהנים בני חשמונאים המתפארים באבני נזר בטורי חושן ואפוד יהיו מתנוססים בניסים על אדמתן :
<b style="color: gray;">מצודת דוד</b> <b>כצאן עמו .</b> ר''ל כמו הצאן שהוא נושע מהרועה כן יהיה עמו נושעים מאתו ית' : <b>כי אבני נזר .</b> שרי יהודה וישראל הנמשלים לאבני יקר המשימים בנזר הם יתרוממו על אדמתו בהיותם בארצו :
<b style="color: gray;">מצודת ציון</b> <b>נזר .</b> כתר כמו את הנזר ( מ''ב י''א ) : <b>מתנוססות .</b> מל' נס והוא ענין הרמה כמו נס להתנוסס ( תהלים ס' ) :
<h3>{יז}</h3>
כִּ֥י מַה־טּוּב֖וֹ וּמַה־יָפְי֑וֹ דָּגָן֙ בַּֽחוּרִ֔ים וְתִיר֖וֹשׁ יְנוֹבֵ֥ב בְּתֻלֽוֹת׃
<b style="color: gray;">רש"י</b> <b>כי מה .</b> רב : <b>טובו .</b> הצפון של אותו הדור : <b>דגן בחורים .</b> הנותן כח לבחורים : <b>ותירוש .</b> אשר ינובב בתולות בניב שיר ושמחה ויש פותרין אשר ינובב ויצמח בקרקע בתולה והוא יין משובח :
<b style="color: gray;">מצודת דוד</b> <b>כי מה טובו .</b> כי מה מאד יתרבה טובו ויפיו של העם הזה : <b>דגן בחורים .</b> ר''ל מרבית הדגן אשר תצמח הארץ יוסיף תת כח ואומץ אל הבחורים ומרבית היין יפתח פי הבתולות לדבר שירות וזמירות עם כי מדרכן למעט בדבור הנה לרוב השמחה ירבו בדברי שיר וזמר :
<b style="color: gray;">מצודת ציון</b> <b>מה טובו .</b> מלת מה יורה על הפלגת הרבוי כמו מה רב טובך ( שם נ''א ) : <b>ותירוש .</b> ענבי היין : <b>ינובב .</b> ענין דבור כמו ינוב חכמה ( משלי י' ) :
<h2>זכריה פרק-י</h2>
<h3>{א}</h3>
שַׁאֲל֨וּ מֵיְהוָ֤ה מָטָר֙ בְּעֵ֣ת מַלְק֔וֹשׁ יְהוָ֖ה עֹשֶׂ֣ה חֲזִיזִ֑ים וּמְטַר־גֶּ֙שֶׁם֙ יִתֵּ֣ן לָהֶ֔ם לְאִ֖ישׁ עֵ֥שֶׂב בַּשָּׂדֶֽה׃
<b style="color: gray;">רש"י</b> <b>שאלו מה' מטר .</b> אם תצטרכו : <b>חזיזים .</b> עננים מביאים מטר : <b>לאיש עשב בשדה .</b> בשביל איש אחד ובשביל עשב אחד הצריך למטר :
<b style="color: gray;">מצודת דוד</b> <b>שאלו מה' מטר .</b> כאלו יאמר אל בני הדור ההוא בחנו הדבר ושאלו מה' מטר בעת ירידת המלקוש כי אז יש בו צורך רב ותראו שיהי' נעתר לכם ויעלה עננים עם כי לא יורה הטבע עליהם ויתן להם מטר להצמיח לכל איש עשב בשדהו וכאומר הנה בזה תדעו שאתם דבוקים במקום והוא משגיח בכם למלאות מחסורכם :
<b style="color: gray;">מצודת ציון</b> <b>שאלו .</b> עניז בקשה : <b>מלקוש .</b> כן יקרא המטר המאוחר כמו יורה ומלקוש ( דברים י''א ) : <b>חזיזים .</b> עננים כמו ודרך לחזיז קולות ( איוב כח ) : <b>ומטר גשם .</b> כפל המלה בשמות נרדפים וכן אדמת עפר ( דניאל יב ) :
<h3>{ב}</h3>
כִּ֧י הַתְּרָפִ֣ים דִּבְּרוּ־אָ֗וֶן וְהַקּֽוֹסְמִים֙ חָ֣זוּ שֶׁ֔קֶר וַֽחֲלֹמוֹת֙ הַשָּׁ֣וא יְדַבֵּ֔רוּ הֶ֖בֶל יְנַֽחֵמ֑וּן עַל־כֵּן֙ נָסְע֣וּ כְמוֹ־צֹ֔אן יַעֲנ֖וּ כִּֽי־אֵ֥ין רֹעֶֽה׃
<b style="color: gray;">רש"י</b> <b>כי התרפים .</b> והקוסמים חזו שקר והחלומות אשר הטעו את אבותיכם לאמר חלמתי והיו מחזיקי' ידיהם למרוד בהקב''ה דברו און והבל דברו לאמר שלום ואין שלום : <b>על כן נסעו .</b> אבל אני נביא להם באמת : <b>יענו .</b> יתכנעו כמו לענות מפני ל' עוני :
<b style="color: gray;">מצודת דוד</b> <b>כי התרפים .</b> כאומר שלא יפה עשו אבותיכם שפסקו בתרפים וקוסמים ובחלומות כי התרפים דברו און ודבר תוהו והקוסמים ראו שקר ובעלי החלומות ידברו שוא : <b>הבל ינחמון .</b> מה שנחמו אותם לאמר שלום יהיה לכם אל תיראו הנה הוא הבל כי לא כן היה : <b>על כן .</b> הואיל ועסקו בהם נסעו מארצם ללכת בגולה כמו צאן שהרועה מסיעם ממקומם בע''כ : <b>יענו .</b> היו מוכנעים אל האויב כי לא היה להם מנהיג טוב להוליכם בדרך הישר ולכן אחזו בדרכם ובגמול זה היו מוכנעים אל האויב :
<b style="color: gray;">מצודת ציון</b> <b>התרפים .</b> עשוים הם בצורת אדם ומדברים עתידות ע''י כשוף : <b>און .</b> שקר ודבר תוהו : <b>והקוסמים .</b> הם חוזי הכוכבים : <b>חזו .</b> ראו : <b>יענו .</b> ענין הכנעה כמו מאנת לענות ( שמות י' ) : <b>רועה .</b> ר''ל מנהיג :
<h3>{ג}</h3>
עַל־הָֽרֹעִים֙ חָרָ֣ה אַפִּ֔י וְעַל־הָעַתּוּדִ֖ים אֶפְק֑וֹד כִּֽי־פָקַד֩ יְהוָ֨ה צְבָא֤וֹת אֶת־עֶדְרוֹ֙ אֶת־בֵּ֣ית יְהוּדָ֔ה וְשָׂ֣ם אוֹתָ֔ם כְּס֥וּס הוֹד֖וֹ בַּמִּלְחָמָֽה׃
<b style="color: gray;">רש"י</b> <b>על הרועים חרה אפי .</b> על מלכי נבוכדנצר וסנחריב (נ''א: מלכי יון) : <b>ועל העתודים .</b> על שריהם וכן ת''י ועל מלכיא הוה רוגזי ועל שלטניא אנא מסער ועכו''ם נמשלו לעתודי' והצפיר והשעיר מלך אנטיוכס ( דניאל ח ) והרוצ' לפרש הענין שלא במלכי עכו''ם יאמר העתודים לשון שרים כמו עורר לך רפאי' כל עתודי ארץ ( ישעיה יד ) : <b>כסוס הודו במלחמה .</b> כסוס אשר יוכר הודו במלחמה :
<b style="color: gray;">מצודת דוד</b> <b>על הרועים .</b> ר''ל עתה בבוא הגאולה חרה אפי על הרועים הם מלכי האומות שהרעו להם : <b>ועל העתודים .</b> על שרי האומות אזכור עונם לשלם גמול : <b>כי פקד .</b> כי זכר ה' את עדרו הם בית יהודה לנקום נקמתם מיד הבבליים : <b>כסוס הודו במלחמה .</b> בעת ילחמו ישים ה' אותם אמיצי לבב כמו הסוס המראה הודו ויוצא לקראת נשק :
<b style="color: gray;">מצודת ציון</b> <b>העתודים .</b> הם הזכרים מן העזים ויאמר על השרים בדרך שאלה : <b>אפקוד .</b> ענין זכרון : <b>הודו .</b> ענין הדר ואמצות הלב :
<h3>{ד}</h3>
מִמֶּ֤נּוּ פִנָּה֙ מִמֶּ֣נּוּ יָתֵ֔ד מִמֶּ֖נּוּ קֶ֣שֶׁת מִלְחָמָ֑ה מִמֶּ֛נּוּ יֵצֵ֥א כָל־נוֹגֵ֖שׂ יַחְדָּֽו׃
<b style="color: gray;">רש"י</b> <b>ממנו פנה .</b> מהם מלכיהם מהם שריהם מהם לוחמי מלחמותם :
<b style="color: gray;">מצודת דוד</b> <b>ממנו פנה .</b> מיהודה יהיה המלך המשובח בעם כמו האבן ההושם בפנת הבית שהוא המשובח שבכולם על כי הוא נראה משני הצדדים ובלשון הזה נאמר על ישראל בכללם כמ''ש אבן מאסו הבונים היתה לראש פנה ( תהלים קיח ) : <b>ממנו יתד .</b> זה הלשון יאמר על הפקיד וממונה שהכל תלוי בו וכן נאמר בכ''ג הממונה על הבית ותקעתיו יתד במקום נאמן ( ישעיה כב ) : <b>ממנו קשת מלחמה .</b> ר''ל לוחמי מלחמתו יהיו ממנו ולא יצטרך לעזרה : <b>כל נוגש יחדיו .</b> כל נוגשי האומות לעבודה כולם יחדיו יצאו ממנו :
<b style="color: gray;">מצודת ציון</b> <b>פנה .</b> זויות : <b>יתד .</b> מסמר : <b>נוגש .</b> דוחק ולוחץ :
<h3>{ה}</h3>
וְהָי֨וּ כְגִבֹּרִ֜ים בּוֹסִ֨ים בְּטִ֤יט חוּצוֹת֙ בַּמִּלְחָמָ֔ה וְנִ֨לְחֲמ֔וּ כִּ֥י יְהוָ֖ה עִמָּ֑ם וְהֹבִ֖ישׁוּ רֹכְבֵ֥י סוּסִֽים׃
<b style="color: gray;">רש"י</b> <b>והיו כגבורים בוסים בטיט חוצות במלחמה .</b> הרי מקרא זה מסורס והיו במלחמה הולכים ודורכים אנשים כגבורים הבוסים טיט חוצות בוסים דורסים כמו יבוס קמינו ( תהלים מד ) בוססו את חלקתי ( ירמיה יב ) : <b>והובישו .</b> בית יהודה את רוכבי הסוסים הבאים להלחם בם :
<b style="color: gray;">מצודת דוד</b> <b>והיו כגבורים וגו' .</b> ר''ל עם כי הם חלשים יהיו כגבורים הרומסים במלחמה בתוך הטיט המושלך בחוצות : <b>ונלחמו .</b> ר''ל עם שאינם מלומדי מלחמה עכ''ז ילחמו דרך אנשי מלחמה כי ה' עמהם והוא ילמד ידם לקרב אצבעותם למלחמה : <b>והובישו .</b> עם כי הם יהיו אנשי רגלי יביישו את האויב רוכבי הסוסים כי יתגברו עליהם :
<b style="color: gray;">מצודת ציון</b> <b>בוסים .</b> ענין רמיסה ברגל כמו יבוס צרינו ( תהלים ס' ) : <b>והובישו .</b> מלשון בושה :
<h3>{ו}</h3>
וְגִבַּרְתִּ֣י ׀ אֶת־בֵּ֣ית יְהוּדָ֗ה וְאֶת־בֵּ֤ית יוֹסֵף֙ אוֹשִׁ֔יעַ וְהֽוֹשְׁבוֹתִים֙ כִּ֣י רִֽחַמְתִּ֔ים וְהָי֖וּ כַּאֲשֶׁ֣ר לֹֽא־זְנַחְתִּ֑ים כִּ֗י אֲנִ֛י יְהוָ֥ה אֱלֹהֵיהֶ֖ם וְאֶעֱנֵֽם׃
<b style="color: gray;">רש"י</b> <b>וגברתי את בית יהודה .</b> במלחמת היוני' : <b>ואת בית יוסף אושיע .</b> במקום שגלו שם בחלח ובחבור בימי סנחריב : <b>והושבותים .</b> כמו והושבתים ל' ישיבה : <b>והיו כאשר לא זנחתים .</b> כאלו לא זנחתים מעולם :
<b style="color: gray;">מצודת דוד</b> <b>ואת בית יוסף .</b> המה בני עשרת השבטים : <b>והושבותים .</b> אושיבם לארצם וישבו בה בהשקט ושאנן כי ארחם עליהם ויהיו כאלו לא זנחתים מעולם כי לפי רוב הטובה לא יזכר ימי הגולה : <b>כי אני וגו' .</b> אשר הכח בידי להרבות טובה : <b>ואענם .</b> וכן אענה להם בכל עת קראם אלי :
<b style="color: gray;">מצודת ציון</b> <b>והושבותים .</b> היא מלה מורכבת מן הושבה ומן יושבת ההשקט מל' בשובה ונחת ( ישעיה ל ) : <b>זנחתים .</b> ענין עזיבה כמו למה זנחתנו ( תהלים מ''ג ) : <b>ואענם .</b> מל' עניה ותשובה :
<h3>{ז}</h3>
וְהָי֤וּ כְגִבּוֹר֙ אֶפְרַ֔יִם וְשָׂמַ֥ח לִבָּ֖ם כְּמוֹ־יָ֑יִן וּבְנֵיהֶם֙ יִרְא֣וּ וְשָׂמֵ֔חוּ יָגֵ֥ל לִבָּ֖ם בַּיהוָֽה׃
<b style="color: gray;">מצודת דוד</b> <b>והיו כגבור אפרים .</b> אף שאינם גבורים יהרגו כגבור וכאשר יראו הצלחתם ישמח לבם כמו ביין אשר ישמח הלב ובניהם יראו הצלחות אבותם וישמחו ויגל לבם בתשועת ה' :
<h3>{ח}</h3>
אֶשְׁרְקָ֥ה לָהֶ֛ם וַאֲקַבְּצֵ֖ם כִּ֣י פְדִיתִ֑ים וְרָב֖וּ כְּמ֥וֹ רָבֽוּ׃
<b style="color: gray;">רש"י</b> <b>אשרקה להם .</b> כדרך השורקים לסי' אות לבא אליו הטועה בדרך : <b>ואקבצם .</b> לעת הקץ לעתיד : <b>כי פדיתים .</b> כשאפדם : <b>ורבו .</b> בגולה כמו שרבו במצרים :
<b style="color: gray;">מצודת דוד</b> <b>אשרקה להם .</b> אצפצף לבני הגולה לרמז שיבואו ובזה אקבצם ר''ל אעיר לבם לשוב לארצם כי אז אפדם מהגולה ויתרבו בבנים ובבנות כמו שרבו מאז במצרים :
<b style="color: gray;">מצודת ציון</b> <b>אשרקה .</b> ענין צפצוף קול הבאה בקבוץ השפתים וכן ושרק לו מקצה הארץ ( ישעיה ה' ) . ( ט ) ואזרעם . מל' זריעה והוא ענין פזור והפצה :
<h3>{ט}</h3>
וְאֶזְרָעֵם֙ בָּֽעַמִּ֔ים וּבַמֶּרְחַקִּ֖ים יִזְכְּר֑וּנִי וְחָי֥וּ אֶת־בְּנֵיהֶ֖ם וָשָֽׁבוּ׃
<b style="color: gray;">רש"י</b> <b>ואזרעם .</b> תחלה בעמים כאדם הזורע סאה להכניס כמה כורין : <b>וחיו את בניהם .</b> עם בניהם :
<b style="color: gray;">מצודת דוד</b> <b>ואזרעם בעמים .</b> אף כי פזרתים כהמפזר לזריעה אעפ ' כ במרחקים במקום שנתפזרו יזכרו בי ולכן יחיו עם בניהם וישובו לארצם :
<h3>{י}</h3>
וַהֲשִֽׁיבוֹתִים֙ מֵאֶ֣רֶץ מִצְרַ֔יִם וּמֵֽאַשּׁ֖וּר אֲקַבְּצֵ֑ם וְאֶל־אֶ֨רֶץ גִּלְעָ֤ד וּלְבָנוֹן֙ אֲבִיאֵ֔ם וְלֹ֥א יִמָּצֵ֖א לָהֶֽם׃
<b style="color: gray;">רש"י</b> <b>ולבנון .</b> זה בהמ''ק : <b>ולא ימצא להם .</b> ולא יסופק להון :
<b style="color: gray;">מצודת דוד</b> <b>והשבותים .</b> אשיבם לארצם מארץ מצרים ואקבצם מאשור מקום שגלו שם עשרת השבטים : <b>ארץ גלעד .</b> הוא עבר הירדן : <b>ולבנון .</b> זה א''י בעבר הירדן המערבי : <b>ולא ימצא .</b> לא יספיק להם להחזיק את כולם :
<b style="color: gray;">מצודת ציון</b> <b>ולבנון .</b> שם יער בא''י לבנון וע''ש זה נקרא כל א''י בשם לבנון כמ''ש ההר הטוב הזה והלבנון ( דברים ב' ) : <b>ימצא .</b> ענין די הספוק כמו לא ימצא לנו ההר ( יהו שע יז ) :
<h3>{יא}</h3>
וְעָבַ֨ר בַּיָּ֜ם צָרָ֗ה וְהִכָּ֤ה בַיָּם֙ גַּלִּ֔ים וְהֹבִ֕ישׁוּ כֹּ֖ל מְצוּל֣וֹת יְאֹ֑ר וְהוּרַד֙ גְּא֣וֹן אַשּׁ֔וּר וְשֵׁ֥בֶט מִצְרַ֖יִם יָסֽוּר׃
<b style="color: gray;">רש"י</b> <b>ועבר בים צרה .</b> ותעבור צרה בצור היושבת בתוך הים והוא ראש למלכות צור : <b>והכה .</b> הקב''ה אשר הוא המכה יכה בים גלים להשקיע את צור : <b>כל מצולות יאור .</b> היא מצרים :
<b style="color: gray;">מצודת דוד</b> <b>ועבר בים צרה .</b> אז תעבור צרה על מצרים הרבים כמי הים והצרה ההיא תכה את הגלים אשר בים ר''ל השרים הרמים והנשאים : <b>והובישו וגו' .</b> כל המקומות העמוקות שביאור יתייבשו ר''ל כל המון מצרים יאבדו ולפי שכל שבח מצרים הוא בהיאור שעולה ומשקה השדות לכן מדמה אבדן אנשיה ליבשות מי היאור : <b>והורד .</b> יושפל רוממות אשור ויסיר ממשלת מצרים :
<b style="color: gray;">מצודת ציון</b> <b>והובישו .</b> מל' יובש : <b>מצולות .</b> עומק המים כמו ירדו במצולות ( שמות טו ) : <b>יאור .</b> כן נקרא נחל מצרים : <b>והורד .</b> מל' ירידה והשפלה : <b>גאון .</b> ענין רוממות והתנשאות : <b>ושבט .</b> ענין ממשלה כמו לא יסור שבט מיהודה ( בראשית מט ) :
<h3>{יב}</h3>
וְגִבַּרְתִּים֙ בַּֽיהוָ֔ה וּבִשְׁמ֖וֹ יִתְהַלָּ֑כוּ נְאֻ֖ם יְהוָֽה׃
<b style="color: gray;">מצודת דוד</b> <b>וגברתים בה' .</b> אגבר את ישראל בתשועת ה' ואף שה' הוא המדבר וגברתים אמר בה' כאחר המדבר ודוגמתו ואל משה אמר עלה אל ה' ( שמות כד ) ואף שה' היה המדבר וכן דרך המקרא : <b>ובשמו .</b> במשענת שמו יתהלכו בטח להלחם מול אשור ומצרים :
<h2>זכריה פרק-יא</h2>
<h3>{א}</h3>
פְּתַ֥ח לְבָנ֖וֹן דְּלָתֶ֑יךָ וְתֹאכַ֥ל אֵ֖שׁ בַּאֲרָזֶֽיךָ׃
<b style="color: gray;">רש"י</b> <b>פתח לבנון דלתיך .</b> תרגם יונתן פתחו עממיא תרעכון :
<b style="color: gray;">מצודת דוד</b> <b>פתח לבנון דלתיך .</b> הנבואה ההיא נאמרה על חורבן בית השני ואמר אתה א''י הקרויה בשם לבנון פתח דלתיך למען יכנסו בך העכו''ם : <b>ותאכל אש בארזיך .</b> ר''ל ויאבד האויב את השרים ולפי שקרא את א''י בשם לבנון המשיל אבדן השרים לשריפת ארזי יער הלבנון :
<h3>{ב}</h3>
הֵילֵ֤ל בְּרוֹשׁ֙ כִּֽי־נָ֣פַל אֶ֔רֶז אֲשֶׁ֥ר אַדִּרִ֖ים שֻׁדָּ֑דוּ הֵילִ֙ילוּ֙ אַלּוֹנֵ֣י בָשָׁ֔ן כִּ֥י יָרַ֖ד יַ֥עַר (הבצור) [הַבָּצִֽיר]:
<b style="color: gray;">רש"י</b> <b>הילל ברוש כי נפל ארז .</b> שהוא גדול מן הברוש הילילו השלטונים כי נפלו המלכים מעכו''ם : <b>אלוני בשן .</b> קישנ''ש בלע''ז : <b>כי ירד .</b> כי נשבר ודומה לו וברד ברדת היער : <b>יער הבציר .</b> יער המבצר תקוף כרכיא :
<b style="color: gray;">מצודת דוד</b> <b>הילל ברוש .</b> אתה אילן ברוש עשה יללה כי הארז נפל ע''י הרוח הנושב ואיך א''כ תעמוד אתה מול הרוח ר''ל הילילו המון העם כי השרים נפלו ואיך תתקיימו אתם : <b>אשר אדירים שדדו .</b> בזה יפרש אמריו מי הוא הארז שנפל ואמר אשר אדירים שדדו : <b>הילילו אלוני בשן .</b> אתם אלוני אלון הגדילים בבשן החלושים מאילני יער הילילו כי ירד והושפל יער החזק וכפל הדבר במ''ש :
<b style="color: gray;">מצודת ציון</b> <b>הילל .</b> מל' יללה : <b>אדירים .</b> חזקים : <b>שדדו .</b> נעשקו : <b>בשן .</b> שם מקום מרעה : <b>ירד .</b> מל' ירידה והשפלה : <b>הבציר .</b> מבצור וחוזק וכן ערים בצורוח ( מ''ב י''ט ) :
<h3>{ג}</h3>
ק֚וֹל יִֽלְלַ֣ת הָרֹעִ֔ים כִּ֥י שֻׁדְּדָ֖ה אַדַּרְתָּ֑ם ק֚וֹל שַׁאֲגַ֣ת כְּפִירִ֔ים כִּ֥י שֻׁדַּ֖ד גְּא֥וֹן הַיַּרְדֵּֽן׃
<b style="color: gray;">רש"י</b> <b>הרועים .</b> המלכים : <b>אדרתם .</b> תפארתם : <b>שאגת כפירים .</b> יבכו השרים : <b>כי שודד גאון הירדן .</b> שהוא מקום הכפירים ואריות ורבותינו פירשו פתח לבנון דלתיך שעל חורבן בית שני נתנבא הנביא ומ' שנה קודם חורבן היו דלתות ההיכל נפתחו' מאיליהן גער בהן ר''י בן זכאי אמר לו היכל היכל עד מתי אתה מבעית את עצמך יודע אני שסופך ליחרב וכבר נתנבא עליך זכריה בן עדוא פתח לבנון דלתיך וגו' :
<b style="color: gray;">מצודת דוד</b> <b>קול יללת הרועים .</b> ר''ל הנה ישמע קול יללת הרועים על כי שדדה מעוזם הם אילני היער שהיו חסים בצלם ר''ל מנהיגי העם ילילו כי נאבדו קהל עדתם אנשי זרועם : <b>קול שאגת כפירים .</b> ר''ל הנה ישמע קול שאגת הכפירים כי שדד ונשחת גאון הירדן הוא מקום מרבץ האריות כמ''ש כארי' יעלה מגאון הירדן ( ירמיה מט ) ר''ל בני המלכים יילילו כי נחרבו ארמנותיהם :
<b style="color: gray;">מצודת ציון</b> <b>אדרתם .</b> חזקה ומעוזם והוא מל' אדיר : <b>כפירים .</b> כן יקראו האריות הקטנים . גאון . ענין גבהות ורוממות ור''ל ככר המעולה הסמוך לירדן :
<h3>{ד}</h3>
כֹּ֥ה אָמַ֖ר יְהוָ֣ה אֱלֹהָ֑י רְעֵ֖ה אֶת־צֹ֥אן הַהֲרֵגָֽה׃
<b style="color: gray;">רש"י</b> <b>רעה את צאן ההרגה .</b> הכן להם רועים כלומר הנבא על פרנסיהם העתידים לרעותם מעתה : <b>צאן ההרגה .</b> ישראל שהרגום רועיהם ואכלום :
<b style="color: gray;">מצודת דוד</b> <b>רעה וגו' .</b> המקום צוה לו שהוא ירעה במעשה ובשועל את צאן ההרגה ר''ל צאן העומד לשחיטה בבית המטבחים שאינן מצליחות לגדל ולדות ולהנות מצמרן ואין בהם סי' ברכה להעשיר את בעליהן :
<h3>{ה}</h3>
אֲשֶׁ֨ר קֹנֵיהֶ֤ן יַֽהֲרְגֻן֙ וְלֹ֣א יֶאְשָׁ֔מוּ וּמֹכְרֵיהֶ֣ן יֹאמַ֔ר בָּר֥וּךְ יְהוָ֖ה וַאעְשִׁ֑ר וְרֹ֣עֵיהֶ֔ם לֹ֥א יַחְמ֖וֹל עֲלֵיהֶֽן׃
<b style="color: gray;">רש"י</b> <b>ולא יאשמו .</b> הבבליים שאגלם לתוכם זה מוכרם והקונה הרוג ואין נותן ללבו שיהא לו אשמה בדבר ומוכרם מתהלל ברוך ה' שמסרם בידי והריני עשיר : <b>ואעשיר .</b> והרי אני עשיר :
<b style="color: gray;">מצודת דוד</b> <b>יהרגון .</b> להיות לו למאכל : <b>ולא יאשמו .</b> ר''ל לא חטא לעצמו לעשות לו היזק והפסד כי עומדים הם לשחיטה ואינם ראויין לגדלן : <b>ברוך ה' .</b> שמכרתי דבר שאין בו סי' ברכה ובמחירי אקנה דבר שיש בו סי' ברכה ואעשיר : <b>לא יחמול עליהן .</b> הואיל ואין בהם סי' ברכה לא יחמול הרועה עליהן להרביצן בנאות דשא ולנהלן על מי מנוחות ולשמור קצתן מקצתן שלא יהדפון ולא ידחקון זו את זו :
<h3>{ו}</h3>
כִּ֠י לֹ֣א אֶחְמ֥וֹל ע֛וֹד עַל־יֹשְׁבֵ֥י הָאָ֖רֶץ נְאֻם־יְהוָ֑ה וְהִנֵּ֨ה אָנֹכִ֜י מַמְצִ֣יא אֶת־הָאָדָ֗ם אִ֤ישׁ בְּיַד־רֵעֵ֙הוּ֙ וּבְיַ֣ד מַלְכּ֔וֹ וְכִתְּתוּ֙ אֶת־הָאָ֔רֶץ וְלֹ֥א אַצִּ֖יל מִיָּדָֽם׃
<b style="color: gray;">מצודת דוד</b> <b>כי לא אחמול עוד .</b> ר''ל זה יהיה לרמז על ישראל שהמה צאן מרעיתו ית' ומעותדים הם להריגה בחורבן הבית השני ולא אחמול עוד עליהם מעתה : <b>ממציא את האדם .</b> את בני ישראל אזמין כל איש מהם ביד רעהו הקם עליו וביד החפץ להשמידו וכן היה בסוף בית השני שמלכיהם השמידום והפריצים נלחמו זה בזה כמוזכר ביוסיפון : <b>וכתתו .</b> מלכיהם ופריצי העם יכתתו את עם הארץ ולא אציל את מי מיד הורגיו וכאומר הואיל ומעותדים להריגה מה לי להצילם קצתן מקצתן :
<b style="color: gray;">מצודת ציון</b> <b>ממציא .</b> מל' מציאה והוא כענין הזמנה כמו וימציאו בני אהרן ( ויקרא ט ) : <b>וכתתו .</b> ענין שבירה ונתיצה :
<h3>{ז}</h3>
וָֽאֶרְעֶה֙ אֶת־צֹ֣אן הַֽהֲרֵגָ֔ה לָכֵ֖ן עֲנִיֵּ֣י הַצֹּ֑אן וָאֶקַּֽח־לִ֞י שְׁנֵ֣י מַקְל֗וֹת לְאַחַ֞ד קָרָ֤אתִי נֹ֙עַם֙ וּלְאַחַד֙ קָרָ֣אתִי חֹֽבְלִ֔ים וָאֶרְעֶ֖ה אֶת־הַצֹּֽאן׃
<b style="color: gray;">רש"י</b> <b>וארעה את צאן ההרגה .</b> כל אלה דברי הקב''ה לנביא ואני רעיתי אותם בימים הקדמונים : <b>לכן עניי הצאן .</b> אמת עניי הצאן היו כשהתחלתי לרעותם : <b>ואקח לי שני מקלות .</b> לסוף ימים חלקתים לשתי ממלכו' בעוונם : <b>לאחד קראתי נועם .</b> ירבעם אמר לנהלם לעט : <b>ולאחד קראתי חובלים .</b> רחבעם אמר להם ליסרם בעקרבים ולפי שדרך צאן לנהלן במקלו' קרא למושליהם מקלות :
<b style="color: gray;">מצודת דוד</b> <b>וארעה .</b> סיפר הנביא שכן עשה כאשר צוהו ה' ורעה את הצאן העומדות להריגה בבית המטבחיים : <b>לכן עניי הצאן .</b> ר''ל חמלתי עליהם לרעותם בעבור כי היו הנכנעים והירודים שבכל הצאן : <b>ואקח לי .</b> לקחתי לי לצורך הנהגתם שתי מקלות : <b>נועם .</b> כי היה נעים ולא הכאיב בהכאתו : <b>חובלים .</b> כי היה מחבל ומשחית ומכאיב הרבה : <b>וארעה .</b> באלו שתי המקלות רעיתי את הצאן פעם במקל נועם בפעם במקל חובלי' הכל לפי הצורך ובא לרמז על הכהנים בני חשמונאי שמשלו בבי' השני שהיו בב' הנהגו' מתחילה משלו ג' בני מתתיהו בן יוחנן כ''ג יהודה ויהונתן ושמעון ומעשיהם והנהגותם היה בנועם ביראת ה' וכשרון מעשים ואחריהם קמו בניהם וזרעם הם הרשיעו לעשות והיו מחבלים ומשחיתים את העם כמוזכר ביוסיפון :
<b style="color: gray;">מצודת ציון</b> <b>לכן .</b> בעבור : <b>עניי .</b> ענין שפלות והכנעה : <b>מקלות .</b> מטות : <b>נועם .</b> מלשון נעימות ומתוק ואהוב : <b>חובלים .</b> מל' חבלה והשחתה :
<h3>{ח}</h3>
וָאַכְחִ֛ד אֶת־שְׁלֹ֥שֶׁת הָרֹעִ֖ים בְּיֶ֣רַח אֶחָ֑ד וַתִּקְצַ֤ר נַפְשִׁי֙ בָּהֶ֔ם וְגַם־נַפְשָׁ֖ם בָּחֲלָ֥ה בִֽי׃
<b style="color: gray;">רש"י</b> <b>ואכחיד את שלשת הרועים בירח אחד .</b> והם השחיתו דרכיהם עד שמאסתים והרגתים בחדש א' כל שלשת הרועים שהרג והוא את כל בית אחאב ואת בית אחזיה מלך יהודה ואת אחיו ואת כל זרע מלכות דוד ועתליה איבדה את השאר זולתי יואש שנטמן ( מלכים ב ט ) : <b>ותקצר נפשי בהם .</b> מאסתים וכל ל' קוצר נפש הוא דבר צרה או דבר מיאוס שאין הדעת סובלתו וקצר הלב והמעים מלהכיל כמו שאליהו אמר הציקתני רוח בטני ( איוב לב ) : <b>גם נפשם בחלה בי .</b> זכרונם היה רב במעי וממלא את רוחי ומציק את בטני ובחלה פי' רבותינו לשון גודל במס' נדה משל משלו חכמים באשה פגה בוחל וצמל פגה עודה תינוקת בוחל אלו ימי הנעורים שכבר היא גדול' והביאו מקרא זה ראיה לדבריהם :
<b style="color: gray;">מצודת דוד</b> <b>ואכחיד את שלשת הרועים .</b> דרך הרועה הגדול להשים תחתיו רועים קטנים להיות לו לעזר וכן עשה זכריה ברעותו את הצאן ואמר הנה בזמן ירח אחד הסרתי ומנעתי שלשת הרועים אשר שמתים תחתי ובא לרמז על שלשת הרועים הנעימים בני מתתיהו בן יוחנן כ''ג ששמשו ל' שנה ונכחדו מן העולם כי יהודה שמש שש שנים ויהונתן שש ושמעון י''ח הרי שלשים שנה ולפי שהשנים קרואים גם בלשון ימים כמ''ש ימים תהיה גאולתו ( ויקרא כה ) לפיכך בא הרמז בירח ימים שהיא שלשים ימים ( ולא זכר מתתיהו אביהם הזקן כי לא שמש אלא שנה אחת וזהו בעזר בניו לפי רוב זקנותו ) : <b>ותקצר נפשי בהם .</b> ר''ל לא היתה דעתו רחבה עליו בעבור טורח הצאן ומאס בהם : <b>וגם נפשם בחלה בי .</b> ר''ל גם נפשות הצאן מאסה בי כי לא שמעו לקול שאגתו כדרך הצאן המכיר קול הרועה ונשמעין אליו והרמז הוא שאחרי מיתת ג' בני מתתיהו מאס ה' בעם ישראל על כי גם המה מאסו בו והשחיתו דרכם :
<b style="color: gray;">מצודת ציון</b> <b>ואכחיד .</b> ענין מניעה והסרה כמו ולא כחדו מאבותם ( איוב ט''ו ) : <b>בירח .</b> בחדש : <b>ותקצר נפשי .</b> כן יאמר על דבר הקשה לסבול וכן ותקצר נפשו למות ( שופטים ט''ז ) : <b>בחלה .</b> ענין מיאוס ותעוב ואין לו דומה :
<h3>{ט}</h3>
וָאֹמַ֕ר לֹ֥א אֶרְעֶ֖ה אֶתְכֶ֑ם הַמֵּתָ֣ה תָמ֗וּת וְהַנִּכְחֶ֙דֶת֙ תִּכָּחֵ֔ד וְהַ֨נִּשְׁאָר֔וֹת תֹּאכַ֕לְנָה אִשָּׁ֖ה אֶת־בְּשַׂ֥ר רְעוּתָֽהּ׃
<b style="color: gray;">רש"י</b> <b>ואומר לא ארעה אתכם .</b> אמרתי באותן הימים אשליכם מעל פני ויהיו הפקר ולבז :
<b style="color: gray;">מצודת דוד</b> <b>ואומר .</b> אמרתי לבעלי הצאן לא ארעה עוד צאן מרעיתכם : <b>המתה תמות .</b> כאומר יהיה מה שיהיה מי שתמות מהן תמות ומי שתהיה מוסרת מן העדר ללכת תועה תהיה מוסרת ותלך תועה והנשארות במקומן תאכלנה אחת בשר חברתה ולא אחשוש בדבר ובא לרמז שכן אמר המקום ב''ה שיסיר השגחתו מהם :
<b style="color: gray;">מצודת ציון</b> <b>והנכחדת .</b> הסרה מן העדר : <b>אשה .</b> ר''ל אחת וכן אשה אל אחותה ( שמות כ''ו ) : <b>רעותה .</b> חברתה :
<h3>{י}</h3>
וָאֶקַּ֤ח אֶת־מַקְלִי֙ אֶת־נֹ֔עַם וָאֶגְדַּ֖ע אֹת֑וֹ לְהָפֵיר֙ אֶת־בְּרִיתִ֔י אֲשֶׁ֥ר כָּרַ֖תִּי אֶת־כָּל־הָעַמִּֽים׃
<b style="color: gray;">רש"י</b> <b>ואקח את מקלי את נועם .</b> שברתי את כח מלכי ישראל בימי יהואחז בן יהוא עד כי אבדם מלך ארם וישימם כעפר לדוש ( מ''ב יג ) ובימי הושע בן אלה שמסרתים ביד סנחרב והגלהו ( שם יז ) : <b>להפר את בריתי אשר כרתי את כל העמים .</b> להראותם שבשביל שבגדו בי הפרתי את בריתי אשר כרתי עם כל העמים עליה' שלא יזיקום שע''מ כן נתתי להם את התורה שאם ישמרוה שיהיו חירות מן המלכיו' שלא תהא אומה ולשון שולטת בהם ואל תתמ' אם דבר המקר' תשועתם מיד שונא בלשון כריתת ברית את השונא שהרי מצינו מקרא דוגמתו וכרתי להם ברית ביום ההוא עם חית השדה וגומר :
<b style="color: gray;">מצודת דוד</b> <b>ואקח .</b> אח ''ז לקחתי מקלי הנועם וכרתי אותו כי מאסתי בהן ולא רציתי עוד להנהיגם בנעימות כ''א ביד חזקה במקל חובלים והרמז הוא לומר אחר שמתו ג' בני מתתיהו בן יוחנן כ''ג נתבטל הנהגת הנעימות : <b>להפר .</b> להיות סבה להפר וכו' כי בעוד משלו ג' האחים על כי הלכו בדרך הישר נתן המקום הכח בידם עד שהעכו''ם כרתו עמהם ברית להיות עמהם בשלום אבל אחרי מותם סרו מהם ונתבטל הנהגת הנעימות בממשלת בניהם וזרעם התיש המקום כחם למען יפרו את הברית ללכת להלחם בה :
<b style="color: gray;">מצודת ציון</b> <b>ואגדע .</b> ענין כריתה כמו שקמים גדעו ( ישעיה ט' ) : <b>להפר .</b> ענין בטול ומניעה :
<h3>{יא}</h3>
וַתֻּפַ֖ר בַּיּ֣וֹם הַה֑וּא וַיֵּדְע֨וּ כֵ֜ן עֲנִיֵּ֤י הַצֹּאן֙ הַשֹּׁמְרִ֣ים אֹתִ֔י כִּ֥י דְבַר־יְהוָ֖ה הֽוּא׃
<b style="color: gray;">רש"י</b> <b>וידעו .</b> כן הבינו הצדיקים שבהם השומרים את חוקי : <b>כי דבר ה' הוא .</b> גזירה זו כבר דיבר לנו הקב''ה ע''י משה יוליך ה' אותך ואת מלכך :
<b style="color: gray;">מצודת דוד</b> <b>ותופר .</b> רצה לומר וכן היה כי הופר הברית ביום שמתו ג' האחים וחזרו לבוא עליהם למלחמה : <b>וידעו כן .</b> רצה לומר ברעותי את הצאן ובעשותי את כל אלה הנה עניי הצאן וחוזר ומפרש השומרים אותו ר''ל הענוים והמוכנעים שבישראל השומרים את דברי הם ידעו אמיתת הדבר אשר דבר ה' הוא ולרמז עשיתי מה שעשיתי ולא היה דבר של מה בכך :
<b style="color: gray;">מצודת ציון</b> <b>כן .</b> ענינו אמיתת הדבר כמו שהיא וכן כן בנות צלפחד דוברות ( במדבר כ''ז ) : <b>עניי .</b> ענוים ומוכנעים : <b>אותי .</b> ר''ל את דברי :
<h3>{יב}</h3>
וָאֹמַ֣ר אֲלֵיהֶ֗ם אִם־ט֧וֹב בְּעֵינֵיכֶ֛ם הָב֥וּ שְׂכָרִ֖י וְאִם־לֹ֣א ׀ חֲדָ֑לוּ וַיִּשְׁקְל֥וּ אֶת־שְׂכָרִ֖י שְׁלֹשִׁ֥ים כָּֽסֶף׃
<b style="color: gray;">רש"י</b> <b>ואומר .</b> אל מלכי יהודה הנותרים : <b>אם טוב בעיניכם הבו שכרי .</b> קיימו מצותי והוא יהיה שכרי על כל הטובה אשר נתתי לכם כמו שנותנין שכר לרועה צאן ואשוב וארעה אתכם : <b>ואם לא חדלו .</b> וגם אני לא אטיב לכם וכן מצינו שאמר הקב''ה ( ליחזקאל ו ) השומע ישמע והחדל יחדל : <b>וישקלו את שכרי שלשים כסף .</b> תירגם יונתן ועבדו ית רעותי גברין מקצת אנשים טובים מעט היו בהם שעשו רצוני כגון החרש והמסגר דניאל חנניה מישאל ועזריה יחזקאל ולשון שלשים כסף לא ידעתי לכוין כאן אלא כסף לשון חמדה ואף רבותינו פירשו כן בחולין והביאו ראיה צרור הכסף לקח בידו ( משלי ז ) ואת השלשים פירשו שמ''ה צדיקים יש בכל דור ודור והביאו ראיה מחומר שעורים ולתך שעורים חמשה עשר בבבל ושלשים בא''י שנא' ואקחה את שלשים כסף ואשליכהו בית ה' בא''י ומנין השלשים מדרש אגדה שהובטח אברהם אבינו בכך שלא יהא דור פחות משלשים צדיקים מנין כה יהיה זרעך יהיה בגמטריא שלשים :
<b style="color: gray;">מצודת דוד</b> <b>ואומר אליהם .</b> אמרתי לבעלי הצאן אם טוב בעיניכם שארעה עוד את הצאן הבו שכרי כדרך שנותנים לרועה ואם לא תאבו לתת שכרי חדלו ממני את הצאן לבל אטרח עוד עמהם : <b>וישקלו .</b> בעלי הצאן שקלו בשכרי ל' שקל כסף ויתכן שכן היה הערך הנתון אל הרועה והרמז הוא שהמקום אמר לישראל אם תרצו שאשגיח אני בכם עשו עבודתי ושמרו מצותי ותחשב לי לשכר ואם לא אסיר השגחתי ול' כסף ירמז על ל' צדיקים שבכל דור ודור אין נגרע כמ''ש רז''ל וכסף הוא ענין חמדה כמו נכסף נכספתה ( בראשית לא ) כי הצדיקים הם מחמדי עין :
<b style="color: gray;">מצודת ציון</b> <b>הבו .</b> תנו כמו הבו מקניכם ( בראשית מז ) : <b>חדלו .</b> מנעו :
<h3>{יג}</h3>
וַיֹּ֨אמֶר יְהוָ֜ה אֵלַ֗י הַשְׁלִיכֵ֙הוּ֙ אֶל־הַיּוֹצֵ֔ר אֶ֣דֶר הַיְקָ֔ר אֲשֶׁ֥ר יָקַ֖רְתִּי מֵֽעֲלֵיהֶ֑ם וָֽאֶקְחָה֙ שְׁלֹשִׁ֣ים הַכֶּ֔סֶף וָאַשְׁלִ֥יךְ אֹת֛וֹ בֵּ֥ית יְהוָ֖ה אֶל־הַיּוֹצֵֽר׃
<b style="color: gray;">רש"י</b> <b>ויאמר ה' אלי השליכהו אל היוצר .</b> כמו אל האוצר שומר האוצר אמר הקב''ה לנביא כתוב והנח את אלו הם וצדקתם להיות שמור לסוף שבעים שנה של גלות בבל ויבנה ב''ה על ידיהם ומהו האוצר אדר היקר בית מקדשי אדר תפארתי : <b>אשר יקרתי מעליהם .</b> אשר הפשטתי מעליה' מהיות להם ליקר ול' יקרתי הוא הסרת כבוד והמ''ם של מעליהם יוכיח והוא כמו ושרשך מארץ חיים כמו מסעף פורה ודוגמת הפירוש שפירשתי מעין תרגום של יונתן הוא וראיתי לשונות הרבה לפירוש נבואה זו ואיני יכול לכוונן :
<b style="color: gray;">מצודת דוד</b> <b>השליכהו .</b> השלך את הכסף אל האוצר המחוזק והחשוב והוא אוצר בית ה' : <b>אשר יקרתי מעליהם .</b> אשר הכבדתי להיות ממעל להם עטרה על ראשם ר''ל צדקת ל' הצדיקים שבכל דור ודור שמורה היא להיות בנוי בזכותם הבית העתיד : <b>ואקחה .</b> עשה כאשר צוהו המקום והשליך הכסף לאוצר בית ה' לרמז הרמז האמור :
<b style="color: gray;">מצודת ציון</b> <b>היוצר .</b> כמו האוצר ובא היו''ד במקום האל''ף כי אהו''י מתחלף : <b>אדר .</b> ענין מעוז וחוזק כמו לגפן אדרת ( יחזקאל י''ז ) : <b>היקר .</b> יקרתי . מל' יקר ומכובד וחשוב :
<h3>{יד}</h3>
וָֽאֶגְדַּע֙ אֶת־מַקְלִ֣י הַשֵּׁנִ֔י אֵ֖ת הַחֹֽבְלִ֑ים לְהָפֵר֙ אֶת־הָֽאַחֲוָ֔ה בֵּ֥ין יְהוּדָ֖ה וּבֵ֥ין יִשְׂרָאֵֽל׃
<b style="color: gray;">רש"י</b> <b>ואגדע את מקלי השני .</b> הגלתי את צדקיהו : <b>את החובלים .</b> את רשעי דורו כי הוא צדיק ודורו רשעים : <b>להפר את האחוה .</b> שנתאחוו בני יהודה ובנימן ונדבקו בתועבות מלכי ישראל :
<b style="color: gray;">מצודת דוד</b> <b>ואגדע .</b> אח''ז כרתי מקלי השני מקל החובלים ולא רציתי עוד להנהיגם כלל והרמז היא לומר אח''ז נתבטל גם הנהגת החובלים כי נלקחה הממשלה מהכהנים בני חשמונאי : <b>להפר .</b> ר''ל גדיעת ממשלת הכהנים בני חשמונאי יהיה סבה לבטל האחוה שהיה בין יהודה ובין ישראל כי הם לבדם היו נקראים אחים אלו לאלו ולא עבר זר בתוכם ולא היה ראוי למלוך עליהם בירושלים כ''א מהם כמ''ש מקרב אחיך תשים עליך מלך וגו' ( דברים יז ) ובהתבטל ממשלת הכהנים בני חשמונאי כאלו בטל גם האחוה מישראל ומיהודה כי עבר זה בתוכם כי הורדוס מלך עליהם ולא היה מזרע ישראל וכאלו בטל האחוה וכל הרוצה להכנס יבוא ויכנס :
<h3>{טו}</h3>
וַיֹּ֥אמֶר יְהוָ֖ה אֵלָ֑י ע֣וֹד קַח־לְךָ֔ כְּלִ֖י רֹעֶ֥ה אֱוִלִֽי׃
<b style="color: gray;">רש"י</b> <b>עוד קח לך וגו' .</b> וזהו שאמר לו למעלה רעה צאן ההריגה סימן הוא שאני עתיד למסור דור חורבן בית שני זה ביד טיטוס :
<b style="color: gray;">מצודת דוד</b> <b>כלי רועה אוילי .</b> ר''ל מקל מה שרועה אויל מנהיג בו את הצאן שהוא משחית ומאבד בו את הצאן :
<b style="color: gray;">מצודת ציון</b> <b>כלי .</b> ר''ל מקל : <b>אוילי .</b> שוטה מבלי דעת :
<h3>{טז}</h3>
כִּ֣י הִנֵּֽה־אָנֹכִי֩ מֵקִ֨ים רֹעֶ֜ה בָּאָ֗רֶץ הַנִּכְחָד֤וֹת לֹֽא־יִפְקֹד֙ הַנַּ֣עַר לֹֽא־יְבַקֵּ֔שׁ וְהַנִּשְׁבֶּ֖רֶת לֹ֣א יְרַפֵּ֑א הַנִּצָּבָה֙ לֹ֣א יְכַלְכֵּ֔ל וּבְשַׂ֤ר הַבְּרִיאָה֙ יֹאכַ֔ל וּפַרְסֵיהֶ֖ן יְפָרֵֽק׃
<b style="color: gray;">רש"י</b> <b>הנכחדות .</b> האובדות לא יפקוד הרועה לבקשם : <b>הנער לא יבקש .</b> תירגם יונתן דאטלטלו לא יתבע הנער השוטות שאינן יודעות לבוא אל הדיר : <b>הנצבה .</b> שיש לה כח קצת לעמוד על רגליה וצריכה סיוע לנהלה לאט ומנחם פירש ונפוחה ל' לצבות בטן : <b>לא יכלכל .</b> תרגם יונתן לא יסובר ודרך הרועה בחיקו ישא : <b>ובשר הבריאה יאכל .</b> את העשירי' יגמור ממונן : <b>ופרסיהן יפרק .</b> עד כלה ודוגמת זו אמר דניאל אכלה ומדקה ושארה ברגלה רפסה :
<b style="color: gray;">מצודת דוד</b> <b>כי הנה אנכי מקים .</b> ר''ל זה יהיה לרמז שאעמיד רשע בארץ ועל מלכות בית הורדוס יאמר : <b>הנכחדות וגו' .</b> המוסרות מן העדר ללכת דרך תועה לא יזכור בהם להשיבם אל העדר : <b>הנער .</b> הטלה הרך בימים ההולכת לאט ונשארת באחורי העדר לא יבקש אותה אנה נשארה : <b>הנצבה .</b> החולה העומדת במקומה ולא תזוז ממקומה לבקש מרעה לא יכלכל אותה במקומה : <b>ובשר הבריאה .</b> את השמנה יהרוג ויאכל בשרה : <b>ופרסיהן יפרק .</b> במקלו ישבר פרסיהן ולא יוכלו ללכת ר''ל לא יחזק הנכשלים ותשושי הכח ואת העשירים ישחית וירדה בם בפרך :
<b style="color: gray;">מצודת ציון</b> <b>לא יפקוד .</b> לא יזכור : <b>הנער .</b> ר''ל הטלה הרך : <b>הנצבה .</b> ענין עמידה : <b>יכלכל .</b> ענין ספוק הצורך כמו ויכלכל יוסף ( בראשית מז ) : <b>הבריאה .</b> השמנה כמו ועגלון איש בריא ( שופטים ג' ) : <b>ופרסיהן .</b> הם כעין מנעלים שברגלי הבהמות כמו פרסות סוסיו ( ישעיה ה' ) : <b>יפרק .</b> ענין שבירה כמו פרק מלאה ( נחום ג' ) :
<h3>{יז}</h3>
ה֣וֹי רֹעִ֤י הָֽאֱלִיל֙ עֹזְבִ֣י הַצֹּ֔אן חֶ֥רֶב עַל־זְרוֹע֖וֹ וְעַל־עֵ֣ין יְמִינ֑וֹ זְרֹעוֹ֙ יָב֣וֹשׁ תִּיבָ֔שׁ וְעֵ֥ין יְמִינ֖וֹ כָּהֹ֥ה תִכְהֶֽה׃
<b style="color: gray;">רש"י</b> <b>הוי .</b> יש לצעוק על זה : <b>רועי האליל .</b> רועי של אין , אליל ל' אל אינו רועה וכן רופאי אליל ( איוב יג ) , רועי האליל יו''ד יתירה במקום ה''א כמו ועוזבי הצאן ( כאן ) שכני סנה ( דברים לג ) שכני לבדד ( מיכה ו ) , עוזבי הצאן נותנן הפקר ליד כל הבא להכות ולהרוג ולבוז : <b>חרב על זרועו ועל עין ימינו .</b> והוא הרועה סכין של שחיטה נושא בידו לשחוט את השמינה ואת הבריאה שנתן עין ימינו בהם לדעת מי העשירים לבוז ולגמור נכסיהם : <b>זרועו יבוש תיבש .</b> לעתיד לבא ונתתי נקמתי וגומר ( יחזקאל כח ) והפותרי' פותרי' אותו בצדקיהו על שם ( ירמיה כב ) ואת עיני צדקיהו עור ואי אפשר לכוון הנני מקים רעה בארץ בצדקיהו שכבר עבר לו שבעים שנה :
<b style="color: gray;">מצודת דוד</b> <b>הוי רעי האליל .</b> אוי לך אתה רועה מבלי מועיל העוזב את הצאן והולך לו ועל אגריפס המלך יאמר האחרון ממלכות בית הורדוס שעזב את עמו והתחבר עם מחריבי המקדש כמ''ש ביוסיפון : <b>חרב על זרועי .</b> חרב יבוא על זרועו ר''ל כוחו ישבר ויוכרת : <b>ועל עין ימינו .</b> ר''ל ומה שהיה מסתכל ומביט ומצפה לשוב למלכותו הנה החרב יבוא על התוחל' ההיא כי תכרת ואין לה : <b>זרועו יבוש תיבש .</b> ר''ל כחו תחלש : <b>כהה תכהה .</b> ר''ל לא יראה הדבר שהוא מצפה לה והוא כפל ענין במילות שונות :
<b style="color: gray;">מצודת ציון</b> <b>הוי .</b> כמו אוי : <b>רועי .</b> כמו רועה בה''א : <b>האליל .</b> ענין דבר שאין בו תועלת כמו רועי אליל ( איוב יג ) : <b>עוזבי .</b> היו''ד יתירה : <b>זרועו .</b> ענין חוזק כי הוא נתון בזרוע : <b>יבוש תיבש .</b> מל' יבשות : <b>כהה תכהה .</b> ענין עכירות ושחרות כמו כהה הנגע ( ויקרא יג ) :
<h2>זכריה פרק-יב</h2>
<h3>{א}</h3>
מַשָּׂ֥א דְבַר־יְהוָ֖ה עַל־יִשְׂרָאֵ֑ל נְאֻם־יְהוָ֗ה נֹטֶ֤ה שָׁמַ֙יִם֙ וְיֹסֵ֣ד אָ֔רֶץ וְיֹצֵ֥ר רֽוּחַ־אָדָ֖ם בְּקִרְבּֽוֹ׃
<b style="color: gray;">רש"י</b> <b>משא דבר ה' .</b> הוא גמר זה הדבר שהתחיל לדבר בפורענותן של אוכלי ישראל על בבל וכיוצא בו :
<b style="color: gray;">מצודת דוד</b> <b>נוטה שמים .</b> הנוטה את השמים לפרשה והמייסד את הארץ ויוצר רוח האדם בקרב גופו וכאומר הואיל וכן הכל שלו ובידו לעשות בכל דבר כרצונו :
<b style="color: gray;">מצודת ציון</b> <b>משא .</b> נבואה ולתוספות ביאור אמר דבר ה' :
<h3>{ב}</h3>
הִנֵּ֣ה אָ֠נֹכִי שָׂ֣ם אֶת־יְרוּשָׁלִַ֧ם סַף־רַ֛עַל לְכָל־הָעַמִּ֖ים סָבִ֑יב וְגַ֧ם עַל־יְהוּדָ֛ה יִֽהְיֶ֥ה בַמָּצ֖וֹר עַל־יְרוּשָׁלִָֽם׃
<b style="color: gray;">רש"י</b> <b>סף רעל .</b> כלי תרעלה כמו בדם אשר בסף ( שמות יב ) רעל ל' שממון אוטם הלב והאברים שאין להם כח כאדם המעוטף בשמלה כמו ( נחום ב ) הברושים הרעלו ( ישעיה ו ) השרות והרעלות , בלשון משנה מצינו מדיות רעולות אונבלופמנט''א בלע''ז : <b>וגם על יהודה .</b> יטילו העכו''ם אשר יהיו במצור על ירושלים שיהיו בית דוד מבפנים ועכו''ם יצורו עליהם ויבאו גם בני יהוד' על כרחם לצור על ירושלי' כן ת''י :
<b style="color: gray;">מצודת דוד</b> <b>סף רעל וגו' .</b> אל מול העכו''ם הצובאים עליה סביב תהיה כספל ממשקה הממית שכל השותה ממנו ימות כן יכלו ויתמו כל הצובאים על ירושלים : <b>וגם על יהודה .</b> הסף הרעל הזה יהיה גם על יהודה אשר יהיה במצור על ירושלים כי הבאים לצור על ירושלים הכריחו לאנשי ערי יהודה לבוא עמהם בעזרת' לצור על ירושלים וגם המה ילקו בתחלה עם העכו''ם :
<b style="color: gray;">מצודת ציון</b> <b>סף .</b> ספל וכן בדם אשר בסף ( שמות יב ) : <b>רעל .</b> ענינו סם הממית והוא מל' יין תרעלה ( תהלים ס ) המטמטם את הלב מרוע תכונתו : <b>במצור .</b> ענין הקפת גייסות סביב לעיר לכבשה :
<h3>{ג}</h3>
וְהָיָ֣ה בַיּוֹם־הַ֠הוּא אָשִׂ֨ים אֶת־יְרוּשָׁלִַ֜ם אֶ֤בֶן מַֽעֲמָסָה֙ לְכָל־הָ֣עַמִּ֔ים כָּל־עֹמְסֶ֖יהָ שָׂר֣וֹט יִשָּׂרֵ֑טוּ וְנֶאֶסְפ֣וּ עָלֶ֔יהָ כֹּ֖ל גּוֹיֵ֥י הָאָֽרֶץ׃
<b style="color: gray;">רש"י</b> <b>אבן מעמסה .</b> אבן משאוי המוטלת על בני אדם מפי המושל לשאתה ולעמס' על כתפים והיא כבידה מאד עד אשר כל עומסיה שרוט ישרטו :
<b style="color: gray;">מצודת דוד</b> <b>אבן מעמסה וגו' .</b> אל מול העכו''ם הצובאים עליה תהיה כבדת המשא שכל העומסים אותה ישרטו שרטת בבשרם ובידיהם לרוב הכובד ר''ל כל הנלחמים עליה ילקו ולפי שהמשילה לאבן כבדת המשא אמר לשון הנופל באנשים המרימים אבן כבד : <b>ונאספו עליה .</b> אצלה בסמוך לא יכלו ויתמו מן הארץ :
<b style="color: gray;">מצודת ציון</b> <b>מעמסה .</b> ענין טעינת משא כבדה כמו אבי העמיס עליכם ( מ''א יב ) : <b>שרוט ישרטו .</b> ענין תלישת הבשר כמו ובבשרם לא ישרטו שרטת ( ויקרא כא ) : <b>ונאספו .</b> ענין כליון ומיתה כמו כל הדור ההוא נאספו ( שופטים ב ) : <b>עליה .</b> אצלה בסמוך :
<h3>{ד}</h3>
בַּיּ֨וֹם הַה֜וּא נְאֻם־יְהוָ֗ה אַכֶּ֤ה כָל־סוּס֙ בַּתִּמָּה֔וֹן וְרֹכְב֖וֹ בַּשִּׁגָּע֑וֹן וְעַל־בֵּ֤ית יְהוּדָה֙ אֶפְקַ֣ח אֶת־עֵינַ֔י וְכֹל֙ ס֣וּס הָֽעַמִּ֔ים אַכֶּ֖ה בַּֽעִוָּרֽוֹן׃
<b style="color: gray;">רש"י</b> <b>אכה כל סוס .</b> הצובאים שם בשגעון ואת רוכביהם בעורון אבל על בית יהודה שהם על כרחם מן הצובאים אפקח עיני להגין עליהם מן המכה הזאת :
<b style="color: gray;">מצודת דוד</b> <b>בתמהון .</b> ר''ל יאבדו אבידת הלב כאדם המתמה ומתייאש : <b>בשגעון .</b> ר''ל לא ילחמו כסדר תכסיסי המלחמה : <b>ועל בית יהודה .</b> והבאים לצבא על ירושלים עם הצובאים עליהם אפקח עיני להשגיח בהם שלא יאבדו עם הצובאים הואיל ובאו שלא בטובתם : <b>אכה בעורון .</b> נוסף על התמהון אכה בעורון לא יראו אנה ילכו וידלגו על אנשיהם וירמסם אבל בית יהודה שיהיו עמהם במחנה לא יהיו נזוקים מהם כי המקום ישגיח בהם :
<b style="color: gray;">מצודת ציון</b> <b>אפקח .</b> עניין פתיחה כמו פקח עיניך ( משלי כ ) : <b>בעורון .</b> מל' עור :
<h3>{ה}</h3>
וְאָֽמְר֛וּ אַלֻּפֵ֥י יְהוּדָ֖ה בְּלִבָּ֑ם אַמְצָ֥ה לִי֙ יֹשְׁבֵ֣י יְרוּשָׁלִַ֔ם בַּיהוָ֥ה צְבָא֖וֹת אֱלֹהֵיהֶֽם׃
<b style="color: gray;">רש"י</b> <b>ואמרו אלפי יהודה בלבם .</b> כשיראו שאר הצובאים נגפים במגפה זו והם ניצולים : <b>אמצה לי יושב ירושלם וגו' .</b> יושבי ירושלים שיודעים שעל כרחנו אנו באים עליהם אמצו לעזרתי בתפילתן בה' אלהיהם :
<b style="color: gray;">מצודת דוד</b> <b>ואמרו וגו' .</b> אלו הבאים עם הצובאים על העיר בראותה שאינם נזוקים עם הצובאים יאמרו בלבם הנה יושבי ירושלים חזקו אותי בהפגיעם בה' להתפלל עלי שלא אהיה נלקה עמהם כי יודעים המה שבאתי הנה שלא בטובתי ולא יתלו הדבר בזכות עצמם כ''א בזכות יושבי ירושלים :
<b style="color: gray;">מצודת ציון</b> <b>אלופי יהודה .</b> שרי יהודה כמו אל תבטחו באלוף ( מיכה ז ) : <b>אמצה .</b> מל' אומץ וחוזק :
<h3>{ו}</h3>
בַּיּ֣וֹם הַה֡וּא אָשִׂים֩ אֶת־אַלֻּפֵ֨י יְהוּדָ֜ה כְּֽכִיּ֧וֹר אֵ֣שׁ בְּעֵצִ֗ים וּכְלַפִּ֥יד אֵשׁ֙ בְּעָמִ֔יר וְאָ֨כְל֜וּ עַל־יָמִ֧ין וְעַל־שְׂמֹ֛אול אֶת־כָּל־הָעַמִּ֖ים סָבִ֑יב וְיָשְׁבָ֨ה יְרוּשָׁלִַ֥ם ע֛וֹד תַּחְתֶּ֖יהָ בִּירוּשָׁלִָֽם׃
<b style="color: gray;">רש"י</b> <b>אשים את אלפי יהודה .</b> ישובו וילחמו עם אותם שהביאום שם : <b>ככיור אש .</b> כמדורות אש גדולה וכיור לשון כירה וכך חברו מנחם : <b>תחתיה .</b> במקומה :
<b style="color: gray;">מצודת דוד</b> <b>את אלופי יהודה .</b> הם הבאים עם העכו''ם אותם יעשה כלפיד אש הבוער בעצים ר''ל הם ישחיתו את הבאים עמהם בראותם שיד ה' היתה בם : <b>וכלפיד וגו' .</b> כפל הדבר במ''ש : <b>ואכלו .</b> ישחיתו מימינם ומשמאלם את העמים מסביב : <b>וישבה ירושלים וגו' .</b> כי ירושלים הבנויה אחר שהחריבה טיטוס לא בנויה במקומה שהיתה מאז ולכן אמר שאז תשב ירושלים במקומה הראשון במקום ירושלים הישנה :
<b style="color: gray;">מצודת ציון</b> <b>ככיור .</b> ענין לפיד ושלהבת וכן תנור וכירים ( ויקרא יא ) הנקרא כן בעבור שמונח עליו תדיר לפידי אש : <b>בעמיר .</b> כן יקרא אגודת השבלים כמו ושכחת עומר בשדה ( דברים כד ) : <b>תחתיה .</b> במקומה :
<h3>{ז}</h3>
וְהוֹשִׁ֧יעַ יְהוָ֛ה אֶת־אָהֳלֵ֥י יְהוּדָ֖ה בָּרִֽאשֹׁנָ֑ה לְמַ֨עַן לֹֽא־תִגְדַּ֜ל תִּפְאֶ֣רֶת בֵּית־דָּוִ֗יד וְתִפְאֶ֛רֶת יֹשֵׁ֥ב יְרוּשָׁלִַ֖ם עַל־יְהוּדָֽה׃
<b style="color: gray;">רש"י</b> <b>והושיע ה' את אהלי יהודה בראשונה .</b> בטרם יבואו בני ירושלים לצאת מן העיר תהיה להם תשועה לשוב אל אהליהם ואל ביתם ואח''כ תבא תשועה לבני העיר היא התשועה שנאמר בה ויצא ה' ונלחם ( לקמן יד ) : <b>למען לא תגדל .</b> להתפאר עליהם ולומר לא נצלתם אלא בשבילנו :
<b style="color: gray;">מצודת דוד</b> <b>את אהלי יהודה .</b> הם הבאים עם הערבים יושבי אוהלים במחנה אותם יושיע ה' בראשונה להכות הבאים עמהם עד לא יצאו אנשי ירושלים להלחם בהם ולהכותם : <b>למען לא תגדל וגו' .</b> כ''א לא ישחיתו בהם עד אשר יצאו מירושלים זרע בית דוד ושאר היושבים שמה תגדל א''כ תפארתם על תפארת בית יהודה הבאים עם העכו''ם הואיל והם היו עמהם ולא השחיתו בהם עד אשר באו בית דוד ושאר יושבי ירושלים :
<b style="color: gray;">מצודת ציון</b> <b>תפארת .</b> מל' פאר והדר :
<h3>{ח}</h3>
בַּיּ֣וֹם הַה֗וּא יָגֵ֤ן יְהוָה֙ בְּעַד֙ יוֹשֵׁ֣ב יְרוּשָׁלִַ֔ם וְהָיָ֞ה הַנִּכְשָׁ֥ל בָּהֶ֛ם בַּיּ֥וֹם הַה֖וּא כְּדָוִ֑יד וּבֵ֤ית דָּוִיד֙ כֵּֽאלֹהִ֔ים כְּמַלְאַ֥ךְ יְהוָ֖ה לִפְנֵיהֶֽם׃
<b style="color: gray;">רש"י</b> <b>הנכשל בהם .</b> החלש שבהם : <b>כאלהים .</b> כרברבין כמלאכים : <b>כמלאך ה' לפניהם .</b> יצלחון כמלאכא דה' קדמיהון :
<b style="color: gray;">מצודת דוד</b> <b>יגן ה' .</b> מפני חיל גוג הצרים עליהם : <b>הנכשל בהם .</b> החלש שבהם יתגבר כדרך שגבר דוד על אנשי מלחמתו : <b>כאלהים .</b> יהיו כאלהים וחוזר ומפרש כמלאך ה' ולפניהם יעברו במלחמה בראש העם :
<b style="color: gray;">מצודת ציון</b> <b>הנכשל .</b> ענין נפילת ההתגברות ותשות הכח :
<h3>{ט}</h3>
וְהָיָ֖ה בַּיּ֣וֹם הַה֑וּא אֲבַקֵּ֗שׁ לְהַשְׁמִיד֙ אֶת־כָּל־הַגּוֹיִ֔ם הַבָּאִ֖ים עַל־יְרוּשָׁלִָֽם׃
<b style="color: gray;">רש"י</b> <b>אבקש להשמיד .</b> אבקש בהשמדתם ואדקדק בעוונם ורבותינו פירשו לזכות אבקש בנוגני שלהם אם יש להם זכות אניחם ואם לאו אשמידם :
<b style="color: gray;">מצודת דוד</b> <b>אבקש להשמיד .</b> אבקש ואעשה כלומר אשים כל רצוני להשמידם :
<h3>{י}</h3>
וְשָׁפַכְתִּי֩ עַל־בֵּ֨ית דָּוִ֜יד וְעַ֣ל ׀ יוֹשֵׁ֣ב יְרוּשָׁלִַ֗ם ר֤וּחַ חֵן֙ וְתַ֣חֲנוּנִ֔ים וְהִבִּ֥יטוּ אֵלַ֖י אֵ֣ת אֲשֶׁר־דָּקָ֑רוּ וְסָפְד֣וּ עָלָ֗יו כְּמִסְפֵּד֙ עַל־הַיָּחִ֔יד וְהָמֵ֥ר עָלָ֖יו כְּהָמֵ֥ר עַֽל־הַבְּכֽוֹר׃
<b style="color: gray;">רש"י</b> <b>רוח חן ותחנונים .</b> שיעלו על רוחם להתחנן לפני והם יהיו לחן בעיני : <b>רוח .</b> טלנ''ט בלע''ז : <b>והביטו אלי את אשר דקרו .</b> תרגם יונתן ויבעון מן קדמי על די איטלטלו : <b>והביטו .</b> להתאונן על אשר דקרו בהם האומות והרגו בהם בגלות' : <b>וספדו עליו .</b> על אותו הרג : <b>כמספד על היחיד .</b> כאשר יספוד איש על בן יחידו ורבותינו דרשוהו על משיח בן יוסף שנהרג במסכת סוכה :
<b style="color: gray;">מצודת דוד</b> <b>ושפכתי .</b> ר''ל אתן בשפע על בית דוד וגו' רצון המשכת חן על עצמם ורצון הפצרת תחנונים לפני : <b>והביטו אלי .</b> לשאול משפט להשיב גמול את אשר דקרו ועל משיח בן יוסף יאמר שמת במלחמה כן ארז''ל : <b>כמספד על היחיד .</b> כמו המספד שאדם עושה על מיתת בן יחיד : <b>והמר .</b> יבכו עליו במרירות לב כמו שממררים בבכי על מיתת הבכור :
<b style="color: gray;">מצודת ציון</b> <b>רוח .</b> רצון : <b>דקרו .</b> ענין נעיצת חרב בגוף כמו כל הנמצא ידקר ( ישעיה יג ) : <b>והמר .</b> כהמר . מל' מרירות :
<h3>{יא}</h3>
בַּיּ֣וֹם הַה֗וּא יִגְדַּ֤ל הַמִּסְפֵּד֙ בִּיר֣וּשָׁלִַ֔ם כְּמִסְפַּ֥ד הֲדַדְ־רִמּ֖וֹן בְּבִקְעַ֥ת מְגִדּֽוֹן׃
<b style="color: gray;">רש"י</b> <b>כמספד הדדרמון בבקעת מגדון .</b> אין ענין הדדרימון בבקע' מגדון אלא שני מספדות הן כמספדא דאחאב בר עמרי דקטל יתיה הדדרמון בר טברימון ברמות גלעד שנאמר ( מ''א כב ) ותעבור הרנה במחנה והוא הספד וכמספדא דיאשיהו בר אמון דקטל יתיה פרעה חגירא בבקעת מגידון שנאמר ( ד''ה ב ל''ה ) ויקונן שם ירמיהו וגו' ויאמרו כל השרים והשרות בקינותיהם וגו' :
<b style="color: gray;">מצודת דוד</b> <b>כמספד הדדרמון וגו' .</b> מספד גדול מפורסם היה בימים קדמונים להדדרימון בבקעת מגדון וכן יהיה המספד על משיח בן יוסף , ורז''ל אמרו כמספד אחאב שהרגו הדדרמון וכמספד יאשיהו שהרגו פרעה בבקעת מגדון :
<h3>{יב}</h3>
וְסָפְדָ֣ה הָאָ֔רֶץ מִשְׁפָּח֥וֹת מִשְׁפָּח֖וֹת לְבָ֑ד מִשְׁפַּ֨חַת בֵּית־דָּוִ֤יד לְבָד֙ וּנְשֵׁיהֶ֣ם לְבָ֔ד מִשְׁפַּ֤חַת בֵּית־נָתָן֙ לְבָ֔ד וּנְשֵׁיהֶ֖ם לְבָֽד׃
<b style="color: gray;">רש"י</b> <b>בית נתן .</b> הנביא וי''א נתן בן דוד כמו שנא' ( ש''א ה ) שמוע ושובב ונתן ושלמה :
<b style="color: gray;">מצודת דוד</b> <b>משפחת וגו' .</b> כל משפחה בפ''ע לפרסם את ההספד : <b>ונשיהם לבד .</b> הוא דרך צניעות שלא יהיו מעורבבים עם הגברים : <b>משפחות בית נתן .</b> כן יהיה שם משפחה יקרה בזה הזמן וכן כולם שחושב והולך וזכרם הנביא בנבואה :
<h3>{יג}</h3>
מִשְׁפַּ֤חַת בֵּית־לֵוִי֙ לְבָ֔ד וּנְשֵׁיהֶ֖ם לְבָ֑ד מִשְׁפַּ֤חַת הַשִּׁמְעִי֙ לְבָ֔ד וּנְשֵׁיהֶ֖ם לְבָֽד׃
<b style="color: gray;">רש"י</b> <b>בית לוי .</b> הכהנים והלוים : <b>משפחת השמעי .</b> שמוע בן דוד , בתחלה כלל הכתוב משפחות בית דוד ואח''כ פרט כל אחת ואחת :
<h3>{יד}</h3>
כֹּ֗ל הַמִּשְׁפָּחוֹת֙ הַנִּשְׁאָר֔וֹת מִשְׁפָּחֹ֥ת מִשְׁפָּחֹ֖ת לְבָ֑ד וּנְשֵׁיהֶ֖ם לְבָֽד׃
<b style="color: gray;">רש"י</b> <b>כל המשפחות הנשארות .</b> לבית דוד : <b>ונשיהם לבד .</b> משום צניעות ולמה משפחות הכהונה והממלכות כדי להחזיר להם כתריהם כמו שנאמר בראש הספר אלה שני בני היצהר העומדים על אדון כל הארץ :
<b style="color: gray;">מצודת דוד</b> <b>כל המשפחות הנשארות .</b> מלבד אותן המשפחות היקרות הנקובות בשמותן : <b>משפחות .</b> גם הם יספדו כל המשפחה בפ''ע ונשיהם לבד :
<h2>זכריה פרק-יג</h2>
<h3>{א}</h3>
בַּיּ֣וֹם הַה֗וּא יִֽהְיֶה֙ מָק֣וֹר נִפְתָּ֔ח לְבֵ֥ית דָּוִ֖יד וּלְיֹשְׁבֵ֣י יְרֽוּשָׁלִָ֑ם לְחַטַּ֖את וּלְנִדָּֽה׃
<b style="color: gray;">רש"י</b> <b>לחטאת ולנדה .</b> לאדיותא וכן ת''י אשבוק לחוביהון כמא דמדכן במי אדיותא ובקטם תורתא דחטאתא באפר חטאת :
<b style="color: gray;">מצודת דוד</b> <b>יהיה מקור נפתח .</b> יהיה נובע מים מתחת מפתן הבית והוא הנחל האמור בנבואת יחזקאל והוא המעיין האמור בנבואת יואל והוא מים החיים האמור בסוף הספר : <b>לבית דוד .</b> לצורך בית דוד ויושבי ירושלים : <b>לחטאת .</b> לקחת ממנו מי חטאת להזות על טמאי מתים כי מי חטאת צריכים שיהיו מים חיים ונובעים : <b>ולנדה .</b> ר''ל לצורך טבילת הנדה ואף שאינה צריכה דוקא ביאת מים חיים או הוא מענין הזיה כמו מי נדה ( במדבר יט ) וכפל בשמות נרדפים :
<b style="color: gray;">מצודת ציון</b> <b>מקור .</b> מעין הנובע הנובע : <b>לחטאת .</b> מי אפר פרה קרוי מי חטאת על כי הוא מטהר הטומאה וכמ''ש הוא יתחטא בו ( במדבר יט ) :
<h3>{ב}</h3>
וְהָיָה֩ בַיּ֨וֹם הַה֜וּא נְאֻ֣ם ׀ יְהוָ֣ה צְבָא֗וֹת אַכְרִ֞ית אֶת־שְׁמ֤וֹת הָֽעֲצַבִּים֙ מִן־הָאָ֔רֶץ וְלֹ֥א יִזָּכְר֖וּ ע֑וֹד וְגַ֧ם אֶת־הַנְּבִיאִ֛ים וְאֶת־ר֥וּחַ הַטֻּמְאָ֖ה אַעֲבִ֥יר מִן־הָאָֽרֶץ׃
<b style="color: gray;">רש"י</b> <b>וגם את הנביאים .</b> נביאי שיקרא : <b>רוח הטומאה .</b> יצר הרע :
<b style="color: gray;">מצודת דוד</b> <b>אכרית וגו' .</b> ולתוספות ביאור אמר ולא יזכרו עוד : <b>את הנביאים .</b> הם נביאי השקר : <b>רוח הטומאה .</b> הוא יצר הרע : <b>אעביר מן הארץ .</b> ר''ל היצה''ר לא יהיה עוד ולא ימצא עוד מי שינבא שקר כי תמלא הארץ דעה ויכירו השקר :
<b style="color: gray;">מצודת ציון</b> <b>העצבים .</b> כן יקראו העכו''ם כי מעצבין לב עובדיהן צועקים אליהן ואינם נענין :
<h3>{ג}</h3>
וְהָיָ֗ה כִּֽי־יִנָּבֵ֣א אִישׁ֮ עוֹד֒ וְאָמְר֣וּ אֵ֠לָיו אָבִ֨יו וְאִמּ֤וֹ יֹֽלְדָיו֙ לֹ֣א תִֽחְיֶ֔ה כִּ֛י שֶׁ֥קֶר דִּבַּ֖רְתָּ בְּשֵׁ֣ם יְהוָ֑ה וּדְקָרֻ֜הוּ אָבִ֧יהוּ וְאִמּ֛וֹ יֹלְדָ֖יו בְּהִנָּבְאֽוֹ׃
<b style="color: gray;">מצודת דוד</b> <b>כי ינבא .</b> ר''ל נבואת שקר : <b>יולדיו .</b> אמר לתוספת ביאור כי כבר זכר אביו ואמו : <b>לא תחיה וגו' .</b> לא מהראוי שתשאר חי כי מה שדברת בשם ה' הוא שקר כי מדעתם יכירו השקר ולכן ידקרו אותו אבותיו בחרב בעבור הנבאו בשקר ולא יחוסו עליו :
<b style="color: gray;">מצודת ציון</b> <b>ודקרהו .</b> ענין נעיצת חרב בגוף :
<h3>{ד}</h3>
וְהָיָ֣ה ׀ בַּיּ֣וֹם הַה֗וּא יֵבֹ֧שׁוּ הַנְּבִיאִ֛ים אִ֥ישׁ מֵחֶזְיֹנ֖וֹ בְּהִנָּֽבְאֹת֑וֹ וְלֹ֧א יִלְבְּשׁ֛וּ אַדֶּ֥רֶת שֵׂעָ֖ר לְמַ֥עַן כַּחֵֽשׁ׃
<b style="color: gray;">רש"י</b> <b>אדרת שער .</b> כן דרך מסיתים ומדיחי' מתעטפי' בטליתם כאילו הם אנשים צדיקים למען יקובלו כחשיהם :
<b style="color: gray;">מצודת דוד</b> <b>יבושו הנביאים וגו' .</b> ר''ל כאשר נביאי השקר ישובו מחטאם ותחול עליהם רוח הנבואה אז הנביאים ההם יבושו כ''א מחזיונו השקר שנבא מאז בהנבאתו עתה נבואת אמת כי יראה ההבדל כיתרון האור מן החשך : <b>ולא ילבשו וגו' .</b> דרך הנביאים היה ללבוש אדרת שער וכן נאמר באליהו וילט פניו באדרתו ( מ''א יט ) ולכן אמר הנביאים ההם לא ילבשו אדרת שער כדרך שאר הנביאים וזהו למען יוכל כ''א לכחש ולומר שאינו נביא כי יבוש להזכיר עליו שם נביא לבל יזכר עליו מעשיו הראשונים שהיה מתנבא בשקר :
<b style="color: gray;">מצודת ציון</b> <b>מחזיונו .</b> מל' חזון ונבואה : <b>אדרת .</b> מלשון אדיר ר''ל מלבוש חשוב עשוי משער : <b>כחש .</b> ענין שקר :
<h3>{ה}</h3>
וְאָמַ֕ר לֹ֥א נָבִ֖יא אָנֹ֑כִי אִישׁ־עֹבֵ֤ד אֲדָמָה֙ אָנֹ֔כִי כִּ֥י אָדָ֖ם הִקְנַ֥נִי מִנְּעוּרָֽי׃
<b style="color: gray;">רש"י</b> <b>כי אדם הקנני .</b> פתר בו מנחם לשון מקנה צאן ובקר כי אני כשאר כל אדם שאינו עסוק בנבואו' הפקידני מנעורי לשמו' את מקנהו :
<b style="color: gray;">מצודת דוד</b> <b>ואמר וגו' .</b> מוסב על המקרא שלמעלה לומר למען יכחש ויאמר לא נביא אנכי : <b>איש עובד וגו' .</b> כאומר ואם תשאלו א''כ מדוע אני מתבודד בשדה כדרך הנביאים הנה אין זה בעבור הנבואה אבל זו היא כי מלאכתי בשדה כי איש עובד אדמה אנכי לחרשה ולזרעה : <b>כי אדם וגו' .</b> ר''ל ומה שנבאתי מנעורי גם אז לא דבר בי ה' אלא אדם כמוני מסית הקנה בי קנין הנבואה לנבאות בשקר פתני ואפת :
<b style="color: gray;">מצודת ציון</b> <b>הקנני .</b> מל' קנין :
<h3>{ו}</h3>
וְאָמַ֣ר אֵלָ֔יו מָ֧ה הַמַּכּ֛וֹת הָאֵ֖לֶּה בֵּ֣ין יָדֶ֑יךָ וְאָמַ֕ר אֲשֶׁ֥ר הֻכֵּ֖יתִי בֵּ֥ית מְאַהֲבָֽי׃
<b style="color: gray;">רש"י</b> <b>בין ידיך .</b> בין כתפיך שם מלקין עוברי עבירה : <b>בית מאהבי .</b> אשר אהובני והוכיחוני לדרך הישרה :
<b style="color: gray;">מצודת דוד</b> <b>ואמר אליו .</b> על כי כל נביא מנביאי השקר כשיעזוב דרכו יוכה בב''ד לכפר אשמותיו לכן אמר ואם מי יאמר אליו מה המכות האלה על הגוף בין כתפות ידיך מקום שלוקין שם מלקות בב''ד כי דרך נביאי השקר המטפלים באלילים להכות עצמם על גביהם ולהתגודד בשרם כמ''ש ויתגודדו כמשפטם ( מ''א יח ) וכאלו יאמר לו מן המכות האלה נראה א''כ שעדיין אתה מחזיק במעשיך הראשונים : <b>ואמר .</b> והוא ישיב לו המכות האלה הם אשר הכו אותי בבית מאהבי ר''ל הבית דין המאהבים אותי לה' הם הכוני על אשמותי לשוב לשם להתאהב אליו :
<h3>{ז}</h3>
חֶ֗רֶב עוּרִ֤י עַל־רֹעִי֙ וְעַל־גֶּ֣בֶר עֲמִיתִ֔י נְאֻ֖ם יְהוָ֣ה צְבָא֑וֹת הַ֤ךְ אֶת־הָֽרֹעֶה֙ וּתְפוּצֶ֣יןָ הַצֹּ֔אן וַהֲשִׁבֹתִ֥י יָדִ֖י עַל־הַצֹּעֲרִֽים׃
<b style="color: gray;">רש"י</b> <b>חרב עורי על רועי .</b> על אותו שהפקדתיו על צאן גלותי : <b>ועל גבר עמיתי .</b> שחברתיו אלי לשמור צאני כמוני : <b>הך את הרועה .</b> את מלך מואב הרשעה : <b>ותפוצנה הצאן .</b> שכבושה תחת ידו : <b>והשיבותי ידי .</b> ואשנה מכותי שנית : <b>על הצוערים .</b> על השלטונים הצעירים מן המלכים ויונתן תרגם ותפוצנה הצאן ויתבדרון שלטוניא ותירגם על הצוערים ממונים שלהם השניים להם וכן ת''י המקרא הזה באומות חרבא איתגלי על מלכא דבבל ועל שלטוניא חבריה דכוותיה דדמי ליה אמר ה' צבאות קטול ית מלכא דבבל ויתבדרון שלטוניא ואין לשון התרגום הזה נופל על ישראל שלא מצינו בתרגום ובמקרא שלטונין בישראל אלא מלך ושרים ותרגום שלהן רברבין :
<b style="color: gray;">מצודת דוד</b> <b>חרב עורי .</b> אתה החרב עורי על כל אחד מהבבליים אשר העמדתיו להיות רועה צאן עמו : <b>ועל גבר עמיתי .</b> ר''ל שהוא עמיתי בדבר זה שהוא רועה צאן עמו כמו שאני רועה ישראל צאן עמי ובדבר זה הוא לי לחבר ודוגמתו שלמה אהיה כעוטיה על עדרי חבריך ( ש''ה א ) והוא כפל ענין במ''ש : <b>הך .</b> אתה החרב הך ויפוצו צאן עמו ויתעו בדרך וילכו לאבדן כי כשמת האוסר המלחמה יאבדו כל אנשי המלחמה הבאים בצבא : <b>והשיבותי .</b> ואני אשיב ידי על הקטנים הנשארים בביתם להכותם נפש לבל ישאר שארית מה :
<b style="color: gray;">מצודת ציון</b> <b>עורי .</b> מלשון התעוררות : <b>גבר .</b> איש : <b>עמיתי .</b> ענין חבר כמו וכחש בעמיתו ( ויקרא ה ) : <b>ותפוצין .</b> ענין פזור : <b>הצוערים .</b> הקטנים כמו צעיר אנכי ( תהלים קיט ) :
<h3>{ח}</h3>
וְהָיָ֤ה בְכָל־הָאָ֙רֶץ֙ נְאֻם־יְהוָ֔ה פִּֽי־שְׁנַ֣יִם בָּ֔הּ יִכָּרְת֖וּ יִגְוָ֑עוּ וְהַשְּׁלִשִׁ֖ית יִוָּ֥תֶר בָּֽהּ׃
<b style="color: gray;">רש"י</b> <b>והשלישית יותר בה .</b> יתגיירו ויחיו :
<b style="color: gray;">מצודת דוד</b> <b>והיה .</b> הדבר הזה יהיה בכל הארץ : <b>והשלישית .</b> היא ישראל :
<b style="color: gray;">מצודת ציון</b> <b>פי שנים .</b> שני חלקים כמו לתת לו פי שנים ( דברים כא ) : <b>יגועו .</b> ענין מיתה כמו כי גוע אהרן ( במדבר כ ) :
<h3>{ט}</h3>
וְהֵבֵאתִ֤י אֶת־הַשְּׁלִשִׁית֙ בָּאֵ֔שׁ וּצְרַפְתִּים֙ כִּצְרֹ֣ף אֶת־הַכֶּ֔סֶף וּבְחַנְתִּ֖ים כִּבְחֹ֣ן אֶת־הַזָּהָ֑ב ה֣וּא ׀ יִקְרָ֣א בִשְׁמִ֗י וַֽאֲנִי֙ אֶעֱנֶ֣ה אֹת֔וֹ אָמַ֙רְתִּי֙ עַמִּ֣י ה֔וּא וְה֥וּא יֹאמַ֖ר יְהוָ֥ה אֱלֹהָֽי׃
<b style="color: gray;">רש"י</b> <b>והבאתי את השלישית באש .</b> ואעיל ית תליתא בעקא בכור דאשא שיסבלו וישאו מקצת הגרים מהעכו''ם בצרות חבלו של משיח ובמלחמות גוג ומגוג עם ישראל ומשם יבחנו כי גרי אמת הם כי הרבה מהם תחלה ישובו לסורם ויתחברו עם גוג כמ''ש באגדה : <b>והוא יאמר ה' .</b> כשיתפלל יתפלל לה' ולא לאלהיו הראשון :
<b style="color: gray;">מצודת דוד</b> <b>והבאתי וגו' .</b> אף את השלישית אביא באש ואצרפה להסיר מהם הסיג כמו שמצרפין את הכסף ר''ל אביא עליהם צרות לכלות מהם הפושעים והמורדים : <b>ובחנתים .</b> ר''ל בהצרות הבאות אבחין את הנשארים אם יעמדו באמונתם כמו שבוחנין את הזהב בכור הצורף לדעת אם הוא נקי מסיג : <b>הוא יקרא .</b> כ''א מהנשארים כאשר יקרא בשמי אז אני אענה אותו למלאות שאלתו : <b>אמרתי .</b> אני אומר שהוא לבד עמי ולא אבחר במי מעכו''ם והוא יאמר ה' הוא אלהי ולא אבחר בזולתו :
<b style="color: gray;">מצודת ציון</b> <b>וצרפתים .</b> ענין זקוק להסיר הסיג : <b>בחנתים .</b> מל' בחינה ונסיון : <b>אענה .</b> אשיב :
<h2>זכריה פרק-יד</h2>
<h3>{א}</h3>
הִנֵּ֥ה יֽוֹם־בָּ֖א לַֽיהוָ֑ה וְחֻלַּ֥ק שְׁלָלֵ֖ךְ בְּקִרְבֵּֽךְ׃
<b style="color: gray;">רש"י</b> <b>הנה יום וגו' .</b> חביב להקב''ה : <b>וחולק שללך בקרבך .</b> שלל שתשללי מאויבים יחלקו יושביך בקרבך וכן ת''י ויפלגון ב''י נכסי עממיא בגויך ירושלם :
<b style="color: gray;">מצודת דוד</b> <b>לה' .</b> ר''ל מיוחד לו ושמור אצלו : <b>וחולק שללך בקרבך .</b> ר''ל כל השלל ששללו האומות ממך מימות עולם תשוב לך ותחולק בקרבך לתת לכ''א חלקו :
<b style="color: gray;">מצודת ציון</b> <b>שללך .</b> ענין ביזה :
<h3>{ב}</h3>
וְאָסַפְתִּ֨י אֶת־כָּל־הַגּוֹיִ֥ם ׀ אֶֽל־יְרוּשָׁלִַם֮ לַמִּלְחָמָה֒ וְנִלְכְּדָ֣ה הָעִ֗יר וְנָשַׁ֙סּוּ֙ הַבָּ֣תִּ֔ים וְהַנָּשִׁ֖ים (תשגלנה) [תִּשָּׁכַ֑בְנָה] וְיָצָ֞א חֲצִ֤י הָעִיר֙ בַּגּוֹלָ֔ה וְיֶ֣תֶר הָעָ֔ם לֹ֥א יִכָּרֵ֖ת מִן־הָעִֽיר׃
<b style="color: gray;">רש"י</b> <b>ויתר העם לא יכרת .</b> לא יגלו כולם ולמה יניחם להגלות חצים ולשסות הבתים כדי שלא יהא להם פתחון פה לאמר לא למלחמה באנו כי אם להשתחוות באנו :
<b style="color: gray;">מצודת דוד</b> <b>ואספתי .</b> עתה יפרש איך תשוב להם שללם ואמר הנה אעיר לבוא כל העובדי כוכבים הם חיל גוג ומגוג להתאסף ולבוא אל ירושלים למלחמה : <b>ונשסו הבתים .</b> ר''ל יפילו הבתים ועל אבניהם ירמסו ברגליהם ויאנסו את הנשים למשכב המשגל : <b>ויתר העם .</b> החצי הנשאר אף מן העיר לא יכרת וישארו במקומם :
<b style="color: gray;">מצודת ציון</b> <b>ונשסו .</b> ענין רמיסה כמו והיו שאסיך למשסה ( ירמיה ל ) : <b>תשגלנה .</b> מל' משגל ומשכב :
<h3>{ג}</h3>
וְיָצָ֣א יְהוָ֔ה וְנִלְחַ֖ם בַּגּוֹיִ֣ם הָהֵ֑ם כְּי֥וֹם הִֽלָּחֲמ֖וֹ בְּי֥וֹם קְרָֽב׃
<b style="color: gray;">רש"י</b> <b>כיום הלחמו ביום קרב .</b> כיום אגחותיה קרב על ימא דסוף :
<b style="color: gray;">מצודת דוד</b> <b>ויצא ה' .</b> אז יוצא ה' מן השמים ונלחם בעובדי כוכבים ההם להומם ולאבדם : <b>כיום הלחמו ביום קרב .</b> ר''ל כמו שנלחם עם מצרים ביום מלחמת ים סוף שנאמר ה' ילחם לכם ואתם תחרישון ( שמות יד ) וכן היה כי ה' טבעם בים וישראל באו לשלול שללם וכן יהיה לעתיד כי ה' יאבדם וישראל ישללו שללם :
<b style="color: gray;">מצודת ציון</b> <b>קרב .</b> ענין מלחמה כמו המלמד ידי לקרב ( תהלים קמד ) :
<h3>{ד}</h3>
וְעָמְד֣וּ רַגְלָ֣יו בַּיּוֹם־הַ֠הוּא עַל־הַ֨ר הַזֵּתִ֜ים אֲשֶׁ֨ר עַל־פְּנֵ֥י יְרוּשָׁלִַם֮ מִקֶּדֶם֒ וְנִבְקַע֩ הַ֨ר הַזֵּיתִ֤ים מֵֽחֶצְיוֹ֙ מִזְרָ֣חָה וָיָ֔מָּה גֵּ֖יא גְּדוֹלָ֣ה מְאֹ֑ד וּמָ֨שׁ חֲצִ֥י הָהָ֛ר צָפ֖וֹנָה וְחֶצְיוֹ־נֶֽגְבָּה׃
<b style="color: gray;">רש"י</b> <b>מחציו .</b> מאמצעיתו : <b>מזרחה וימה .</b> מן המזרח למערב כמו שמסיים והולך : <b>ומש חצי ההר צפונה וגו' .</b> חציו הצפוני ימוש ממקומו וימשך לצד צפון וכן מצינו חציו נגבה לצד דרום ויהיה הגיא ביניהם ראשו למזרח וסופו למערב :
<b style="color: gray;">מצודת דוד</b> <b>ועמדו רגליו .</b> הוא ענין משל שבא לומר שיבקע הר הזיתים אמר במשל כאלו יעמדו רגלי המקום ב''ה על ההר ההוא ויבקעהו ברגליו : <b>אשר על פני .</b> העומד לפני ירושלים במזרחו : <b>ונבקע הר הזיתים .</b> וזהו למען ינוסו הגולים מיד השבאים דרך הבקוע : <b>מחציו .</b> הבקוע יהיה מאמצעית ההר בעבר המזרח ובעבר המערב כי הבקוע יהיה ממזרח למערב ולכן אמר בכל אורך ההר ממזרח למערב יהיה הבקוע באמצעיתו : <b>גיא גדולה מאד .</b> בין החצאים יהיה גיא גדולה מאד בענין העומק : <b>ומש חצי ההר .</b> חציו האחד יסור ממקומו כלפי הצפון וחציו השני כלפי הדרום :
<b style="color: gray;">מצודת ציון</b> <b>ונבקע .</b> מל' בקיעה וסדק : <b>גיא .</b> עמק : <b>ומש .</b> ענין הסרה כמו לא ימושו מפיך ( ישעיה נט ) :
<h3>{ה}</h3>
וְנַסְתֶּ֣ם גֵּֽיא־הָרַ֗י כִּֽי־יַגִּ֣יעַ גֵּי־הָרִים֮ אֶל־אָצַל֒ וְנַסְתֶּ֗ם כַּאֲשֶׁ֤ר נַסְתֶּם֙ מִפְּנֵ֣י הָרַ֔עַשׁ בִּימֵ֖י עֻזִּיָּ֣ה מֶֽלֶךְ־יְהוּדָ֑ה וּבָא֙ יְהוָ֣ה אֱלֹהַ֔י כָּל־קְדֹשִׁ֖ים עִמָּֽךְ׃
<b style="color: gray;">רש"י</b> <b>ונסתם גיא הרי .</b> י''ת ויסתתים גיא הרי לפי שירושלים הרים סביב לה ויש גיא בין הר שבצפון ובין הר הזיתים וכן בדרום וכשימשך חצי ההר הזיתים אצל הר שבצפונו יסתתם הגיא שביניהם וכן בדרום : <b>כי יגיע .</b> גובה גיא שהיה בין ההרים : <b>אל אצל .</b> אל גובה ראשי ההרים שמכאן ומכאן וכן חברו מנחם ( ישעיה מא ) ומאציליה קראתיך ופירושו ל' גובה : <b>ונסתם .</b> בראותכם המופת הגדול הזה : <b>כאשר נסתם מפני הרעש .</b> ( שם ) ויניעו אמות הסיפים ביום שנתנגע עוזיה : <b>כל קדושים .</b> מלאכים :
<b style="color: gray;">מצודת דוד</b> <b>ונסתם .</b> אז תנוסו מיד השבים דרך גיא ההרים שמזה ומזה כי אחר הבקיעה נעשו שני הרים : <b>כי יגיע וגו' .</b> כי הגיא שבין ההרים יהיה ארוך ויגיע אל מקום אצל ולשמה תנוסון בחפזון רב כאשר נסתם ר''ל כמו שנסו אבותיכם בימים האלה מפני רעש הארץ שהיה בימי עזיה וכו' כשנכנס בהיכל להקטיר וכן נאמר בימי עזיה וגומר שנתים לפני הרעש ( עמוס א ) : <b>ובא ה' .</b> ואז יבוא ה' , וכל המלאכים הקדושים להיות עמך בעזרתך ללחום מול גוג :
<b style="color: gray;">מצודת ציון</b> <b>ונסתם .</b> מל' ניסה ובריחה : <b>הרי .</b> כמו הרים : <b>יגיע .</b> מל' הגעה וקרוב : <b>אצל .</b> שם מקום : <b>הרעש .</b> ענין נדנוד ותנועה :
<h3>{ו}</h3>
וְהָיָ֖ה בַּיּ֣וֹם הַה֑וּא לֹֽא־יִהְיֶ֣ה א֔וֹר יְקָר֖וֹת (יקפאון) [וְקִפָּאֽוֹן]:
<b style="color: gray;">רש"י</b> <b>לא יהיה אור יקרות וקפאון .</b> י''ת לא יהיה נהורא אלהין עדי וגליד יהי נהורא לא יהיה אור נוגה כי יקרות וקפאון יהי' יקרות ל' כיקר כרים ( תהלים לז ) הוא כמין אור הנראה שחרית על ההרים וכלה והולך : <b>וקפאון .</b> קפוי וחשוך ועב כקרח שנקפה ומגליד כמו וכגבינה תקפיאני ( איוב י ) :
<b style="color: gray;">מצודת דוד</b> <b>לא יהיה אור יקרות וקפאון .</b> לא יהיה אור בהיר ולא יהיה נקפה ועב כדמות החשך ר''ל ישראל יהיו אז נבובים בדעתם ולא יכירו אם היא הכנה לתשועה או לכליון :
<b style="color: gray;">מצודת ציון</b> <b>אור יקרות .</b> אור בהיר וכן וירח יקר הולך ( איוב לא ) : <b>וקפאון .</b> ר''ל חשך כדבר הנקפה והוא דבר צלול הנהפך להיות עב וכן קפאו תהומות ( שמות טז ) :
<h3>{ז}</h3>
וְהָיָ֣ה יוֹם־אֶחָ֗ד ה֛וּא יִוָּדַ֥ע לַֽיהוָ֖ה לֹא־י֣וֹם וְלֹא־לָ֑יְלָה וְהָיָ֥ה לְעֵֽת־עֶ֖רֶב יִֽהְיֶה־אֽוֹר׃
<b style="color: gray;">רש"י</b> <b>והיה יוט אחד .</b> והיה הדבר הזה יום אחד מיומו של הקב''ה הוא היום ידוע שהוא להכנת ישעו של הקב''ה : <b>לא יום ולא לילה .</b> לא אור נוגה באור של עולם הבא שנא' ( ישעיה ל ) ואור החמה יהיה שבעתים כאור וגומר ולא לילה ולא עת צרה כצרת שיעבוד גליות שמקודם שימי משיחנו יהיו ואין בהם שיעבוד : <b>והיה לעת ערב .</b> קודם שיגמרו אלף שנה יהיה אור הנוגה וכל הטוב האמור על ישראל וכן ת''י לא כנהור יומא ולא כקבל ליליא :
<b style="color: gray;">מצודת דוד</b> <b>והיה יום אחד .</b> זה יתמיד יום אחד ונודע הוא לה' מתי יהיה היום הזה אשר לא יהיה לא יום ולא לילה כי לא ידעו מה הוא הטובה אם רעה : <b>לעת ערב .</b> סמוך לערב יהיה אור ר''ל אז יכירו בטובת התשועה :
<h3>{ח}</h3>
וְהָיָ֣ה ׀ בַּיּ֣וֹם הַה֗וּא יֵצְא֤וּ מַֽיִם־חַיִּים֙ מִיר֣וּשָׁלִַ֔ם חֶצְיָ֗ם אֶל־הַיָּם֙ הַקַּדְמוֹנִ֔י וְחֶצְיָ֖ם אֶל־הַיָּ֣ם הָאַחֲר֑וֹן בַּקַּ֥יִץ וּבָחֹ֖רֶף יִֽהְיֶֽה׃
<b style="color: gray;">רש"י</b> <b>והיה ביום ההוא .</b> כשיבקע הר הזיתים מן המזרח למערב : <b>יצאו מים חיים מירושלים .</b> וילכו למזרח דרך אותה בקיעה עד הים הקדמוני שהוא למזרחו של עולם קדמה וחציו יפנה למערב אל ים המערבי הוא המעיין שניבא יואל ( שם ד ) ומעיין מבית ה' יצא הוא הנחל שניבא ( יחזקאל מז ) וימד אלף ויעבירני במים וגו' :
<b style="color: gray;">מצודת דוד</b> <b>יצאו מים חיים מירושליס .</b> הוא המקור המוזכר למעלה היוצא מתחת מפתן הבית אל ירושלים ומשם תתפשט בעולם : <b>חצים .</b> חצי המים היוצאים ילכו דרך בקע ההר אל הים הקדמוני וגומר : <b>בקיץ ובחורף יהיה .</b> לא יתייבש בחום הקיץ ולא יגלד להקפות בקור החורף :
<b style="color: gray;">מצודת ציון</b> <b>חיים .</b> נובעים כמו אל מים חיים ( ויקרא יד ) : <b>הקדמוני .</b> המזרחי : <b>האחרון .</b> המערבי וכן ועד הים האחרון ( דברים יא ) :
<h3>{ט}</h3>
וְהָיָ֧ה יְהוָ֛ה לְמֶ֖לֶךְ עַל־כָּל־הָאָ֑רֶץ בַּיּ֣וֹם הַה֗וּא יִהְיֶ֧ה יְהוָ֛ה אֶחָ֖ד וּשְׁמ֥וֹ אֶחָֽד׃
<b style="color: gray;">רש"י</b> <b>יהיה ה' אחד .</b> שכל האומות שאין להם תורה האמתית יעזבו הבליהם ויודו לו שהוא אחד ואין עמו אל נכר : <b>ושמו אחד .</b> שיהא שמו נזכר בפי כולם :
<b style="color: gray;">מצודת דוד</b> <b>והיה ה' וגו' .</b> ר''ל אז כל העכו''ם יקבלוהו לאלוה ויאמינו בו : <b>יהיה ה' אחד .</b> ר''ל לא יעבדו עוד לעבודת כוכבים : <b>ושמו אחד .</b> ר''ל לא יזכר שם אלוה כ''א שמו לבדו והוא כפל ענין במ''ש :
<h3>{י}</h3>
יִסּ֨וֹב כָּל־הָאָ֤רֶץ כָּעֲרָבָה֙ מִגֶּ֣בַע לְרִמּ֔וֹן נֶ֖גֶב יְרֽוּשָׁלִָ֑ם וְֽרָאֲמָה֩ וְיָשְׁבָ֨ה תַחְתֶּ֜יהָ לְמִשַּׁ֣עַר בִּנְיָמִ֗ן עַד־מְק֞וֹם שַׁ֤עַר הָֽרִאשׁוֹן֙ עַד־שַׁ֣עַר הַפִּנִּ֔ים וּמִגְדַּ֣ל חֲנַנְאֵ֔ל עַ֖ד יִקְבֵ֥י הַמֶּֽלֶךְ׃
<b style="color: gray;">רש"י</b> <b>יסוב כל הארץ .</b> יהפך להיות כל הארץ כערבה , ישפלו ההרים ויהי כל העולם כולו מישור וירושלים הר כדי שתראה גבוה על הכל : <b>מגבע לרמון נגב ירושלים .</b> שנינו בתוספתא דסוטה נגב ירושלים מישור הוא וגבע רמון טרשין וקרקשין וכן פתרונו מגבע לרמון שהוא מקום הרים משם יתחילו להיות נהפכין לערבה ולמישור ויהיו דומין לנגב ירושלים שהוא מישור : <b>וראמה .</b> מתוך שכל סביבה מישור תראה היא גבוה : <b>וישבה תחתיה .</b> במקומה : <b>עד שער הפנים ומגדל חננאל .</b> גם הוא במקומו ומשם ימשך אורך העיר עד יקבי המלך ת''י שיחי דמלכא פושיי''ן בלע''ז וכמו ( ב''ק נ : ) שיחין ומערות וכן כל יקבים שבמקרא לשון שיחין הם בור שלפני הגת שהיין זב לתוכו ומדרש אגדה יקבי מלך ים אוקיינוס שתגיע ירושלים עד סוף כל העולם יקבים שחצבם מלך מלכי המלכים :
<b style="color: gray;">מצודת דוד</b> <b>יסוב וגו' .</b> עם כי ירושלים הרים סביב לה יהפוך המקום להיות ארץ מישור כערבה וזהו למען תתראה ירושלים גבוהה ורמה על כל הארץ לנוי ולפאר : <b>מגבע לרמון .</b> המישור יתחיל מן הגבעה של רמון העומדת מנגב ירושלים : <b>וראמה .</b> וירושלים תהיה רמה כי ההר שעומדת עליו ישאר בגבהו : <b>וישבה תחתיה .</b> כי ירושלים הבנויה אחר שהחריבוה לא בנוה במקומה הראשון ולכן אמר שאז תשב במקומה הראשון : <b>למשער בנימין .</b> ר''ל תשב במקומה מן שער בנימין עד וגו' ועוד תתרחב מצפון לדרום עד שער הפנים מהעבר מזה ועד מגדל חננאל מהעבר מזה וכן נאמר ונבנתה העיר לה' ממגדל חננאל עד שער הפנה ( ירמיה לא ) והוא שער הפנים : <b>עד יקבי המלך .</b> ר''ל וכלפי המזרח יתארך עד מקום יקבי המלך כי ההוספה תהיה כלפי המזרח כמ''ש עד פנת וגו' מזרחה ( שם ) :
<b style="color: gray;">מצודת ציון</b> <b>יסוב .</b> יהפוך : <b>כערבה .</b> כמדבר שהוא ארץ מישור : <b>מגבע .</b> מל' גבעה והר . וראמה . מל' הרמה : <b>תחתיה .</b> במקימה : <b>שער הפינים .</b> שער העומד בפינה ובזוית : <b>יקבי .</b> בורות שלפני הגת והיין יורד בהן כמו וגם יקב חצב בו ( ישעיה ה ) :
<h3>{יא}</h3>
וְיָ֣שְׁבוּ בָ֔הּ וְחֵ֖רֶם לֹ֣א יִֽהְיֶה־ע֑וֹד וְיָשְׁבָ֥ה יְרוּשָׁלִַ֖ם לָבֶֽטַח׃
<b style="color: gray;">רש"י</b> <b>וחרם לא יהיה .</b> העיר עוד :
<b style="color: gray;">מצודת דוד</b> <b>וישבו בה .</b> ר''ל ישבו בה לעולם : <b>וחרם לא יהיה עוד .</b> לא יהיה בה שממון ואבדון :
<b style="color: gray;">מצודת ציון</b> <b>וחרם .</b> ענין אבדון וכריתה כמו כל הנשמה החרים ( יהושע י ) :
<h3>{יב}</h3>
וְזֹ֣את ׀ תִּֽהְיֶ֣ה הַמַּגֵּפָ֗ה אֲשֶׁ֨ר יִגֹּ֤ף יְהוָה֙ אֶת־כָּל־הָ֣עַמִּ֔ים אֲשֶׁ֥ר צָבְא֖וּ עַל־יְרוּשָׁלִָ֑ם הָמֵ֣ק ׀ בְּשָׂר֗וֹ וְהוּא֙ עֹמֵ֣ד עַל־רַגְלָ֔יו וְעֵינָיו֙ תִּמַּ֣קְנָה בְחֹֽרֵיהֶ֔ן וּלְשׁוֹנ֖וֹ תִּמַּ֥ק בְּפִיהֶֽם׃
<b style="color: gray;">רש"י</b> <b>המק בשרו והוא עומד .</b> זה ניפול איברים :
<b style="color: gray;">מצודת דוד</b> <b>וזאת תהיה .</b> באופן זה תהיה המגפה וגו' : <b>אשר צבאו .</b> אשר יחנו על צבאם לצור על ירושלים : <b>המק בשרו .</b> בשר כ''א ימס כשהוא עומד על רגליו ולא נפל למשכב : <b>בחוריהן .</b> במקום שהן יושבות : <b>בפיהם .</b> בפי כל אחד ואחד :
<b style="color: gray;">מצודת ציון</b> <b>המגפה .</b> ענין הכאה : <b>צבאו .</b> ענין קבוץ חיל עם : <b>המק .</b> תמקנה . ענין המסה כמו ונמקתם בעונותיכם ( יחזקאל כד ) : <b>בחוריהן .</b> מל' חור ובקיעה :
<h3>{יג}</h3>
וְהָיָה֙ בַּיּ֣וֹם הַה֔וּא תִּֽהְיֶ֧ה מְהֽוּמַת־יְהוָ֛ה רַבָּ֖ה בָּהֶ֑ם וְהֶחֱזִ֗יקוּ אִ֚ישׁ יַ֣ד רֵעֵ֔הוּ וְעָלְתָ֥ה יָד֖וֹ עַל־יַ֥ד רֵעֵֽהוּ׃
<b style="color: gray;">רש"י</b> <b>תהיה מהומת ה' רבה בהם .</b> לערבב חכמתם להפכם לשגעון : <b>והחזיקו איש יד רעהו .</b> יאחז בו להרגו : <b>ועלתה ידו .</b> כל דאלים גבר :
<b style="color: gray;">מצודת דוד</b> <b>מהומת ה' .</b> מהומה בהשגחה מה' יהיה רבה בהם : <b>והחזיקו .</b> כאשר יחזיקו איש מהם את יד רעהו לעזרו ולסעדו יחשב זה שכנגדו שהוא אויבו ומבקש רעתו ותעלה ידו על יד רעהו להכותו למען יעזבו כי כן יקרה בעבור בלבול הדעת שאינו מבחין בין אוהב לאויב :
<b style="color: gray;">מצודת ציון</b> <b>מהומת .</b> ענין בלבול הדעת : <b>רבה .</b> גדולה : <b>והחזיקו .</b> ענין אחיזה :
<h3>{יד}</h3>
וְגַ֨ם־יְהוּדָ֔ה תִּלָּחֵ֖ם בִּירֽוּשָׁלִָ֑ם וְאֻסַּף֩ חֵ֨יל כָּל־הַגּוֹיִ֜ם סָבִ֗יב זָהָ֥ב וָכֶ֛סֶף וּבְגָדִ֖ים לָרֹ֥ב מְאֹֽד׃
<b style="color: gray;">רש"י</b> <b>וגם יהודה .</b> על כרחה תלחם על ישראל :
<b style="color: gray;">מצודת דוד</b> <b>וגם יהודה תלחם בירושלים .</b> כי הבאים לצור על ירושלים יכריחו לאנשי ערי יהודה לבוא עמהם בעזרתם לצור על העיר וכאומר הנה בלבול הדעת יהיה בעבור שגם בני יהודה יהיו שמה ולכן כשיאחז מי ביד רעהו לחזקו יחשוב זה שהוא מבני יהודה אשר שבו להיות להם לאויבים : <b>ואוסף חיל וגו' .</b> כי העכו''ם אשר מסביב יבואו למלחמה ובידם חמדת עשרה :
<b style="color: gray;">מצודת ציון</b> <b>חיל .</b> ענין עושר :
<h3>{טו}</h3>
וְכֵ֨ן תִּֽהְיֶ֜ה מַגֵּפַ֣ת הַסּ֗וּס הַפֶּ֙רֶד֙ הַגָּמָ֣ל וְהַחֲמ֔וֹר וְכָ֨ל־הַבְּהֵמָ֔ה אֲשֶׁ֥ר יִהְיֶ֖ה בַּמַּחֲנ֣וֹת הָהֵ֑מָּה כַּמַּגֵּפָ֖ה הַזֹּֽאת׃
<b style="color: gray;">רש"י</b> <b>כמגפה הזאת .</b> המפורשת למעלה המק בשרו :
<b style="color: gray;">מצודת דוד</b> <b>וכן תהיה .</b> וכמו כן תהיה מגפת הסוס וגו' כמו המגפה הזאת האמורה למעלה המק בשרו וגו' :
<b style="color: gray;">מצודת ציון</b> <b>הפרד .</b> הוא הבא מן הסוס ומן החמור :
<h3>{טז}</h3>
וְהָיָ֗ה כָּל־הַנּוֹתָר֙ מִכָּל־הַגּוֹיִ֔ם הַבָּאִ֖ים עַל־יְרֽוּשָׁלִָ֑ם וְעָל֞וּ מִדֵּ֧י שָׁנָ֣ה בְשָׁנָ֗ה לְהִֽשְׁתַּחֲוֹת֙ לְמֶ֙לֶךְ֙ יְהוָ֣ה צְבָא֔וֹת וְלָחֹ֖ג אֶת־חַ֥ג הַסֻּכּֽוֹת׃
<b style="color: gray;">רש"י</b> <b>את חג הסוכות .</b> כמו שפירשו רז''ל במס' עכו''ם מצוה קלה יש לי וסוכה שמה כדאיתא בשמעתא ראשונה ( דף ג' ) :
<b style="color: gray;">מצודת דוד</b> <b>הבאים וגו' .</b> להלחם עליה : <b>ועלו .</b> אל ירושלים : <b>ולחוג .</b> להביא קרבנות בחג הסוכות וזהו לפי שבחג הסוכות תהיה המגפה הזאת לכן יבואו בכל שנה להיות לזכרון :
<b style="color: gray;">מצודת ציון</b> <b>מדי שנה .</b> בכל זמן שנה וכן מדי עלותה ( ש''א א ) : <b>ולחוג .</b> הקרבנות קרויים בל' חג על כי רובם יבואו בחג וכן אסרו חג בעבותים ( תהלים קיח ) :
<h3>{יז}</h3>
וְ֠הָיָה אֲשֶׁ֨ר לֹֽא־יַעֲלֶ֜ה מֵאֵ֨ת מִשְׁפְּח֤וֹת הָאָ֙רֶץ֙ אֶל־יְר֣וּשָׁלִַ֔ם לְהִֽשְׁתַּחֲוֹ֔ת לְמֶ֖לֶךְ יְהוָ֣ה צְבָא֑וֹת וְלֹ֥א עֲלֵיהֶ֖ם יִהְיֶ֥ה הַגָּֽשֶׁם׃
<b style="color: gray;">רש"י</b> <b>הגשם .</b> גשמים ממש להצמיח פירות ארצם ומה ראה לגזור עליהם עצירת גשמים לפי שמצות החג על הגשמים הם ארבעת מינים שבלולב וניסוך המים לרצות על המים על שהחג זמן גשמי שנה הוא ואלו המפקפקין בחג הסוכות לא עליהם יהיה הגשם כך למדתי בתוספתא דסוכה :
<b style="color: gray;">מצודת דוד</b> <b>משפחות הארץ .</b> קרא האומה בשם משפחה וכן המשפחה אשר העליתי מארץ מצרים ( עמוס ג ) : <b>ולא עליהם .</b> אז לא יהיה עליהם הגשם לגדל תבואתם וזהו על שבחג הסוכות נגזר גשמי שנה ועל שלא באו בו ימנע מהם הגשם :
<b style="color: gray;">מצודת ציון</b> <b>ולא עליהם .</b> הוי''ו הוא במקום אז וכן אם בחקותי תלכו ונתתי גשמיכם ( ויקרא כו ) ור''ל אז נתתי וגומר :
<h3>{יח}</h3>
וְאִם־מִשְׁפַּ֨חַת מִצְרַ֧יִם לֹֽא־תַעֲלֶ֛ה וְלֹ֥א בָאָ֖ה וְלֹ֣א עֲלֵיהֶ֑ם תִּֽהְיֶ֣ה הַמַּגֵּפָ֗ה אֲשֶׁ֨ר יִגֹּ֤ף יְהוָה֙ אֶת־הַגּוֹיִ֔ם אֲשֶׁר֙ לֹ֣א יַֽעֲל֔וּ לָחֹ֖ג אֶת־חַ֥ג הַסֻּכּֽוֹת׃
<b style="color: gray;">רש"י</b> <b>ואם משפחת מצרים לא תעלה .</b> והן אין צריכים לגשמים שנילוס עולה ומשקה אותם : <b>ולא עליהם .</b> תהיה הגשם שלהם כלומר לא ישקה אותם נילוס וכן תרגום יונתן לא עליהון יסק נילוס : <b>תהיה המגפה .</b> של רעב : <b>אשר יגוף ה' .</b> זאת תהיה עונש מצרים ועונש כל העכו''ם כמו שאמר לא עליהם יהיה הגשם :
<b style="color: gray;">מצודת דוד</b> <b>לא תעלה ולא באה .</b> הוא כפל ענין במ''ש : <b>ולא עליהם .</b> ר''ל שלא עליהם יורד הגשם כל השנים כי הנילוס משקה שדותיהם תהיה ענשם המגפה וגו' והוא המקת הבשר : <b>אשר לא יעלו .</b> על אשר לא יעלו וגו' ולא יהיו א''כ נקיים מן העונש :
<b style="color: gray;">מצודת ציון</b> <b>ולא עליהם .</b> הוי''ו ההיא באה במקום השי''ן וכן דבר אל בני ישראל ויקחו לי תרומה ( שמות כה ) ור''ל שיקחו וגומר :
<h3>{יט}</h3>
זֹ֥את תִּהְיֶ֖ה חַטַּ֣את מִצְרָ֑יִם וְחַטַּאת֙ כָּל־הַגּוֹיִ֔ם אֲשֶׁר֙ לֹ֣א יַֽעֲל֔וּ לָחֹ֖ג אֶת־חַ֥ג הַסֻּכּֽוֹת׃
<b style="color: gray;">מצודת דוד</b> <b>זאת תהיה .</b> העונש הזאת של המקת הבשר תהיה גמול חטאת מצרים : <b>וחטאת .</b> ר''ל וזאת תהיה העונש הזאת של מניעת הגשם תהיה גמול חטאת כל העכו''ם אשר לא יעלו וגו' ומלת זאת תהיה משמשות בשתים :
<b style="color: gray;">מצודת ציון</b> <b>חטאת .</b> ר''ל גמול חטאת :
<h3>{כ}</h3>
בַּיּ֣וֹם הַה֗וּא יִֽהְיֶה֙ עַל־מְצִלּ֣וֹת הַסּ֔וּס קֹ֖דֶשׁ לַֽיהוָ֑ה וְהָיָ֤ה הַסִּירוֹת֙ בְּבֵ֣ית יְהוָ֔ה כַּמִּזְרָקִ֖ים לִפְנֵ֥י הַמִּזְבֵּֽחַ׃
<b style="color: gray;">רש"י</b> <b>מצילות הסוס .</b> על הנקישות שתולין לסוס לנוי בין עיניו אף אותן יקדישו לעשות כלי שרת למזרקים לדם ולסירות לבשל בשר זבחים לרוב : <b>מצילות הסוס .</b> טנטיני''ר בלע''ז : <b>והיה הסירות .</b> שהם היו לדשן ( את הדשן ) אף הם יהיו של זהב ושל כסף כמזרקים אשר לפני המזבח :
<b style="color: gray;">מצודת דוד</b> <b>יהיה על מצלות הסוס .</b> על הזגים התלויים בסוס המקשקשים ומשמיעים קול כאלו יכתב עליהם קדש לה' כי יקדישו לה' את הזגים ההם מהסוסים המתים במגפה להיות לזכרון : <b>והיה הסירות בבית ה' .</b> כי מזהב הזגים יעשו סירות לבשל ויהיו א''כ מזהב כמו המזרקים שלפני המזבח שהמה מזהב :
<b style="color: gray;">מצודת ציון</b> <b>מצילות .</b> כן יקרא הזגים שבצוארי הסוסים על כי מקשקשים ומשמיעים קול והוא מל' בצלצלי שמע ( תהלים ק''ן ) : <b>הסירות .</b> הקדרות כמו בשבתנו על סיר הבשר ( שמות טז ) : <b>כמזרקים .</b> הם הספלים שמקבלין בהם הדם לזריקה :
<h3>{כא}</h3>
וְ֠הָיָה כָּל־סִ֨יר בִּירוּשָׁלִַ֜ם וּבִֽיהוּדָ֗ה קֹ֚דֶשׁ לַיהוָ֣ה צְבָא֔וֹת וּבָ֙אוּ֙ כָּל־הַזֹּ֣בְחִ֔ים וְלָקְח֥וּ מֵהֶ֖ם וּבִשְּׁל֣וּ בָהֶ֑ם וְלֹא־יִהְיֶ֨ה כְנַעֲנִ֥י ע֛וֹד בְּבֵית־יְהוָ֥ה צְבָא֖וֹת בַּיּ֥וֹם הַהֽוּא׃
<b style="color: gray;">רש"י</b> <b>ולא יהיה כנעני .</b> לא יצטרכו לסחור כמו ( ישעיה כ''ג ) כנעניה נכבדי ארץ , ד''א אין כאן עני :
<b style="color: gray;">מצודת דוד</b> <b>והיה כל סיר וגו' .</b> על כי ירבו זבחי שלמים מהבאים לבה''מ לכן כל הסירות אשר בירושלים וביהודה יהיו קדש : <b>כל הזובחים .</b> זבחי שלמים : <b>ולקחו מהם .</b> יקחו מהסירות ההם ויבשלו בהם מבלי שאלה אם קדשים הם כי כולם יהיו קדשים ולא יהיה א''כ מהצורך לשאול : <b>ולא יהיה כנעני עוד .</b> לפי שמאז היו הגבעונים מבני כנען חוטבי עצים ושואבי מים לבית ה' כי כן נתנם יהושע לכן אמר בבית העתיד לא יהיו הם עוד בבה''מ חוטבי וגו' כי גדולי האומות יתנדבו להיות הם חוטבי עצים ושואבי מים בבית ה' :
<b style="color: gray;">מצודת ציון</b> <b>כנעני .</b> הם הגבעונים מבני כנען :
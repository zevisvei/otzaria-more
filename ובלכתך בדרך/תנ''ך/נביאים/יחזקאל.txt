<h1>יחזקאל</h1>

<h2>יחזקאל פרק-א</h2>
<h3>{א}</h3>
וַיְהִ֣י ׀ בִּשְׁלֹשִׁ֣ים שָׁנָ֗ה בָּֽרְבִיעִי֙ בַּחֲמִשָּׁ֣ה לַחֹ֔דֶשׁ וַאֲנִ֥י בְתֽוֹךְ־הַגּוֹלָ֖ה עַל־נְהַר־כְּבָ֑ר נִפְתְּחוּ֙ הַשָּׁמַ֔יִם וָאֶרְאֶ֖ה מַרְא֥וֹת אֱלֹהִֽים׃
<b style="color: gray;">רש"י</b> <b>ויהי בשלשים שנה .</b> סתם הנביא דבריו ולא פי' שמו מי הוא ולא פירש למנין מה מנה לפיכך הפסיקה רוח הקודש את דבריו בשני מקראות הסמוכין לזה ללמד מי הוא הנביא וללמד למנין מה מנה שנאמר בחמשה לחודש היא השנה החמישית וגו' אין אלה דברי הנביא שהרי כבר אמר שבחמשה לחדש היה עומד ועוד שמתחלה אמר נבואתו בל' עצמו ואני בתוך הגולה ואראה מראות אלהים וכן בסוף וארא והנה רוח סערה וגו' ואלו שני מקראות מפסיקין דבריו כאילו אחר מדבר עליו היה היה דבר א' אל יחזקאל ותהי עליו שם יד ה' : <b>ואני בתוך הגולה .</b> כלומר חוץ לארץ ישראל : <b>על נהר כבר .</b> שם הנהר : <b>מראות אלהים .</b> על שם שלא היה רואה באספקלריא מאירה קורא אותה מראות אלהים כעין חלום ולא ממש וכל הנביאים אף הם מתוך אספקלריא שאינה מאירה ראו חוץ ממשה רבינו הוא שנאמר וביד הנביאי' אדמ' ( הושע י''ב ) :
<b style="color: gray;">מצודת דוד</b> <b>ויהי בשלשים שנה .</b> בשנת השלשים ביובל האחרון שגלו בו שהרי כאן אמר היא השנה החמישית לגלות המלך יויכין וכשראה בנבואה בית העתיד נאמר בעשרים וחמש שנים לגלותינו ( לקמן מ ) והוא היה לגלות יהויכין והנבואה ההיא ראה בשנת היובל שנאמר שם בראש השנה בעשור לחודש איזה הוא שנה שראש השנה שלה הוא בעשור לחדש זהו שנת היובל שהתחלתה ביום הכפורים בעשור לחדש השביעי א''כ הנבואה ההיא שקדמה עשרים שנה היתה בשנת שלשים ליובל העבר ( ותלה הנבואה ההיא ביובל לפי שבשנת היובל ההוא מצא חלקיהו הכ''ג ספר התורה בבית ה' בימי יאשיהו כי בי''ח למלכותו מצאה והוא מלך ל''א שנים א''כ נשארו עוד י''ד שנים אחריו מלך יהויקים י''א שנה הרי כ''ה כי יהואחז שמלך לפניו ויהויכין שמלך אחריו לא מלכו שניהם כ''א ששה חדשים ועשרה ימים ולא היה שנה שלימה ) א''כ בשנה החמישית לגלות יהויכין נשלמו שלשים שנה ולפי כשמצאו ס''ת היתה הרעשה רבה והשנה ההיא היתה רשומה ומפורסמת ונודעת בין האנשים כי אז נגלה להם אשר החורבן מיועד לבוא לכן תלה בה הנבואה ההיא שראה בה נסיעת השכינה מבית ה' כמלך הרוכב על המרכבה : <b>ברביעי .</b> בחדש הרביעי : <b>ואני .</b> אז הייתי אני בין אנשי הגולה על נהר כבר : <b>מראות אלהים .</b> מראות השכינה :
<b style="color: gray;">מצודת ציון</b> <b>כבר .</b> כן שם הנהר :
<b style="color: gray;">מלבי"ם פירוש המילות</b> <b>ויהי בשלשים שנה,</b> בשמונה עשרה ליאשיה מלך יהודה היה שנת היובל כמ''ש בסדר עולם, ואז מצאו ספר התורה בבית ה' שהיה נגלל בפסוק יולך ה' אותך ואת מלכך, ודבר זה עשה רושם גדול והגיע אז הנבואה ע''י חולדה הנביאה שעתיד הבית ליחרב, ובכ''ו ביובל הוגלה יהויכין, ובשלשים שנה ליובל ראה את המרכבה. וספר שהיה אז <b>בתוך הגולה על נהר כבר,</b> ר''ל שלא היה מוכן לנבואה, אם מצד המקום שהיה בח''ל ואם מצד הזמן שהיה בגולה, רק <b>השמים נפתחו</b> מעצמם מבלי הכנתו וראה מראות אלהים :
<h3>{ב}</h3>
בַּחֲמִשָּׁ֖ה לַחֹ֑דֶשׁ הִ֚יא הַשָּׁנָ֣ה הַחֲמִישִׁ֔ית לְגָל֖וּת הַמֶּ֥לֶךְ יוֹיָכִֽין׃
<b style="color: gray;">רש"י</b> <b>היא השנה החמישית לגלות המלך יויכין .</b> נמצינו למדין ששלשים שנה שמנה לתחלת היובל מנה שהיובל האחרון התחיל בתחלת י''ח ליאשיהו היא השנה שמצא חלקיהו את הספר ( מלכים ב' כ''ב ) וכן שנינו בסדר עולם שהיא היתה תחלת היובל יאשיהו מלך ל''א שנה צא מהן י''ז שעברו כבר נשתיירו י''ד שנה יהויקים מלך י''א שנה הרי עשרים וחמש ויכניה בנו לא מלך אלא ג' חדשי' וגלה ושנה שניבא יחזקאל היתה חמישית לגלותו הרי שנת שלשים ביובל וכן מצינו בסוף נבואתו שנתן סימן למנין היובל שנאמר ויהי בכ''ה שנה לגלותנו בראש השנ' בעשור לחדש ( לקמן ב' ) ואמרו רבותינו איזהו שנה שראש השנה שלה בעשור לחודש הוי אומר זו שנת היובל :
<b style="color: gray;">מצודת דוד</b> <b>בחמשה לחדש וגו' .</b> ר''ל בחמשה לחדש האמור היא היתה בשנה החמישית לגלות וגו' :
<b style="color: gray;">מלבי"ם פירוש המילות</b> <b>בחמשה לחדש,</b> ומפרש מדוע היה המראה בחמשה לחדש, מפני שאז התחילה <b>השנה החמישית לגלות המלך יהויכין,</b> שהוגלה בה' תמוז ונכנס ביום ההוא לשנה החמישית. ולכן,
<h3>{ג}</h3>
הָיֹ֣ה הָיָ֣ה דְבַר־יְ֠הוָה אֶל־יְחֶזְקֵ֨אל בֶּן־בּוּזִ֧י הַכֹּהֵ֛ן בְּאֶ֥רֶץ כַּשְׂדִּ֖ים עַל־נְהַר־כְּבָ֑ר וַתְּהִ֥י עָלָ֛יו שָׁ֖ם יַד־יְהוָֽה׃
<b style="color: gray;">רש"י</b> <b>היה היה דבר ה' .</b> אמרו רבותינו היה כבר לפי שאין השכינה שורה על נביא בחוצה לארץ אלא ע''י ששרתה עליו תחלה בארץ ושנינו בברייתא דמכילתא בן אדם עמוד על רגלך ( לקמן י''ב ) הוא היה תחלת הספר אלא שאין מוקדם ומאוחר ויש אומרים בן אדם חוד חידה ( לקמן י''ז ) הוא תחלת הספר ואומר אני שאותה נבואה נאמר' לו קודם שגלו שהיא ראויה ליאמר לו בארץ שאין מפורש בה גולה והיא נכרת תחלת שליחתו אליהם ויונתן אף הוא כך תירגם מהוי הוי פתגם נבואה מן קדם ה' עם יחזקאל בר בוזי כהנא בארעא דישראל תב תניינות אתמלל עמיה במדינת ארעא כשדאי ויחזקאל גלה עם החרש והמסגר שגלו עם יהויכין : <b>יד ה' .</b> כל לשון יד האמורה בספר זה ובכל לשון נבואה אינה אלא לשון תוקף שהנבואה תוקפת על כרחו כאד' משתגע דיישטרי''צא בלע''ז :
<b style="color: gray;">מצודת דוד</b> <b>דבר ה' .</b> הוא הדבור האמור אחר ספור המראה : <b>יד ה' .</b> כח חוזק הנבואה :
<b style="color: gray;">מלבי"ם פירוש המילות</b> <b>היה היה,</b> בא אליו דבר ה' לנחם את הגולים שידעו שהשכינה עמהם גם בהיותם בארץ אויביהם, והיה הדבור <b>בארץ כשדים על נהר כבר,</b> שלדעת המפרשים הוא נהר פרת שנמשך מא''י לבבל, כמ''ש חז''ל מטרא במערבא סהדא רבה פרת, והגם שהיה בארץ כשדים היה מוכן לנבואה מצד הנהר ההוא כמ''ש בכוזרי שנגלה בח''ל במקום מים, ולכן היה עליו שם יד ה' :
<h3>{ד}</h3>
וָאֵ֡רֶא וְהִנֵּה֩ ר֨וּחַ סְעָרָ֜ה בָּאָ֣ה מִן־הַצָּפ֗וֹן עָנָ֤ן גָּדוֹל֙ וְאֵ֣שׁ מִתְלַקַּ֔חַת וְנֹ֥גַֽהּ ל֖וֹ סָבִ֑יב וּמִ֨תּוֹכָ֔הּ כְּעֵ֥ין הַחַשְׁמַ֖ל מִתּ֥וֹךְ הָאֵֽשׁ׃
<b style="color: gray;">רש"י</b> <b>והנה רוח סערה באה מן הצפון .</b> היא מרכבת כסא כבוד השכינה כמה שנאמר בענין ולפי שבאה בחימה להשחית את ישראל לכך נדמית לרוח סערה וענן : <b>באה מן הצפון .</b> חוזרת היתה מארץ כשדים שהיא בצפון שנאמר מצפון תפתח הרעה ( ירמי' א' ) ולמה הלכה שם כדי לכבוש את כל העולם תחת נבוכדנצר שלא יאמרו הבבליים ביד אומה שפלה מסר את בניו שכשדים אומה שפלה היו שנאמר זה העם לא היה ( ישעיה כ''ג ) כך דרשו רבותינו במסכת חגיגה : <b>ונגה לו .</b> לענן סביבו מבחוץ רמז הוא שעתידין ישראל ליגאל משם : <b>כעין החשמל .</b> חשמל מלאך ששמו כך וכעין גוון שלו ראה מתוך האש וכך אמרו רבותינו מעשה בתינוק אחד שהיה דורש במעשה מרכב' והיה מבין בחשמל ויצאה אש מחשמל ואכלתו ועוד אמרו כי המלה מורכבת באמרם מאי חשמל א''ר יהודה חיות אש ממללות במתניתא תנא עתים חשות ועתים ממללות בשעה שהדבור יוצא מפי הקב''ה חשות בשעה שאין הדבור יוצא מפי הקב''ה ממללות כלומ' משבחות ומהללות את השם ויתכן שיהא חשמל שם העין שהוא קרוב לעין האש כי אמר חשמל מתוך האש ואמר כעין חשמל כמראה אש בית לה סביב ממראה מתניו ולמעלה ואמר במראה השניה וממתניו ולמעלה כמראה זוהר כעין החשמל :
<b style="color: gray;">מצודת דוד</b> <b>רוח סערה באה מן הצפון .</b> הוא רמז על מלך בבל והכשדים שהמה מצפון א''י והמה יבואו על א''י בשטף אף : <b>ענן גדול .</b> גם ראה ענן גדול והוא רמז על חשכת הצרות הבאות עליה : <b>ואש מתלקחת .</b> והוא רמז על שריפת בית ה' : <b>ונוגה לו סביב .</b> סביבות הדברים האלה ראה נוגה והארה והוא רמז שאחר כל הצרות יהיו מסובבים באור ישועה : <b>ומתוכה .</b> הדבר שבתוך כל אחת והוא הדבר המסבב ומביא את כל אלה הוא כגוון החשמל הנראה מתוך האש והוא הזך אשר באש המנוקה מן העשן עד שכמעט לא יוכל העין להשיגו כמו שהיא והוא לרמז שבין ההרעה ובין ההטבה לא יבוא במקרה כ''א הכל בגזירת המקום וכנהו בשם חשמל על כי אין להשיגו וגם חשמל היא מלה מורכבת חש מל שראוי לחשות ולשתוק מן המלול והדבור בו כי אין לתארו בשום דמיון :
<b style="color: gray;">מצודת ציון</b> <b>מתלקחת .</b> מתלהב ובוער כמו ואש מתלקחת בתוך הברד ( שמות ט ) והוא מלשון לקיחה כי הלהב נלקח ונאחז בדבר הנשרף : <b>ונוגה .</b> ענין הארה וזריחה כמו מנוגה נגדו ( תהלים יח ) : <b>כעין .</b> כגוון כמו ועינו כעין הבדולח ( במדבר יא ) : <b>ההשמל .</b> הוא הזך אשר באש המנוקה מן העשן , אף היא מלה מורכבת חש מל וחש הוא ענין שתיקה כמו עת לחשות ( קהלת ג ) ומל הוא מלשון מלה ודבור :
<b style="color: gray;">מלבי"ם פירוש המילות</b> <b>וארא,</b> כבר ידענו מסוד קדושים שהמרכבה שראה יחזקאל היה בעולם היצירה שהוא עולם המלאכים, והיה המראה ההוא למטה ממחזה המרכבה שראה ישעיה שהיתה בעולם הכסא, כי באשר ישעיה ראה את המלך בעוד שהיתה השכינה במקומה וישראל על אדמתם, אז היתה ההנהגה ע''י ה' בעצמו, וה' בשמים הכין כסאו ומלכותו בכל משלה, לכן ראה את המלך יושב על כסא רם ונשא, שגם הנהגת המערכת היתה מאתו בבלי אמצעי, וראה שרפים עומדים ממעל לו, שהשרפים עומדים ברום עולם בעולם הכסא שהוא למעלה מעולם החיות שראה יחזקאל, כמלך היושב בביתו ושרי מלכותו עומדים לפניו. אבל יחזקאל ראהו בגולה בח''ל, שאז לא ינהיג לעשות דבר מלך שלטון בדרך הפלאיי הנסיי, רק ינהיג ע''פ סדר הטבע והמערכת שהם האופנים, שזה נעשה ע''י מניעי המערכת שהם המלאכים, לכן ראה חיות הקדש והאופנים מתנשאים לעומתם. והנה עולם החיות שהם המלאכים הוא ממוצע בין עולם הכסא אשר למעלה ממנו ובין עולם האופנים שהוא עולם הגלגלים אשר למטה מהם, והם מקבלים כח ושפע מכסא מלכות ה' אשר למעלה וינהיגו בכח זה ויניעו האופנים למטה, לכן יספר תחלה ההשגה שהשיג בהחיות עצמם, ואח''ז יספר איך יניעו וימשיכו את האופנים אשר תחתיהם, ואח''כ יספר איך יקבלו עוז ותעצומות מן הכסא אשר למעלה מהם. וכבר באר בכוזרי (מאמר חמישי) שהנביאים ישיגו את השם בצורות מתחלפות מיוחסות אל הפעולה שיעשה בעת ההיא, בעת שהוא מהעדה מלכין ומהקם מלכין ראה דניאל (דניאל ז') עד די כרסון רמיו ועתיק יומין יתיב, ובעת הנסיעה שנסע בגולה ראהו יחזקאל רוכב במרכבה, כמנהג המלכים בנסעם ממקום למקום שיכינו לו מרכבה לצאת לדרך, והמשיל כמנהג בני אדם שהמרכבה הגשמיית נמשכת מארבע חיות שיניעו את אופני המרכבה שהמלך יושב עליה. וכן ראה יחזקאל את המרכבה שבה נוסע מלך הכבוד בגולה וד' חיות נושאות את המרכבה אל אשר יהיה שם הרוח ללכת, וכבר אמרו חז''ל שישעיה נדמה כבן כרך שראה את המלך ויחזקאל נדמה כבן כפר שראה את המלך, שבן כרך יראהו בהיכלו יושב על כסא מלכותו ומשרתיו עושי רצונו עומדים סביבו, וכן ראהו ישעיה בעיר מלכותו יושב על כסאו ובן הכפר יראהו בעת יסע המלך דרך הכפר ממקום למקום, שיראהו נוסע במרכבה, וישים לבו על המרכבה ועל החיות והאופנים אשר יוליכו את המלך ויספר את אשר ראה. והנה ראה את המרכבה באה מן הצפון, שזה מורה שאין זה תחלת ביאתו מא''י, שא''י היא דרומית לבבל, רק כבר היה שם עם הגולה שישבו בצפון בתל אביב שהיה בצפון מנהר כבר, וראהו עתה נוסע מצפון לדרום לשוב מבבל אל א''י, אבל ראהו שנוסע על דעת להחריב את ציון ולשרוף את היכלו, כי ראה סביב המרכבה <b>רוח סערה וענן ואש מתלקחת</b> שכולם מורים על חורבן והשחתה ושרפה, רק שראה <b>שסביב האש יש נוגה,</b> שהנוגה הוא מקבל האור ומאיר ואינו שורף שהוא מדת החסד השופע בתוך החשך להאיר את הלילה, <b>ומתוך הנוגה</b> השיג <b>את החשמל</b> שהוא מחנה שכינה, שהיא <b>בתוך האש,</b> ר''ל שהשרפה הזאת לא יהיה ע''י המערכת רק ע''י ה' לבדו, ושעמו ג''כ הרחמים להאיר את החשך ולהציל את הדבקים בקדושה בנוגה סביב. (וגם אליהו שראה את המרכבה חוץ למקומה בח''ל ראה ג''כ כמראה הזה, רוח גדולה וחזק שהוא הרוח סערה, ואחרי הרוח רעש (שהרעש בא מן הענן), ואחרי הרעש אש שהיא אש מתלקחת, ובכל אלה לא היתה עדיין מחנה שכינה כמ''ש לא ברוח ה' וגו' לא באש ה', ואחרי האש קול דממה דקה שהוא החשמל, חש מענין שתיקה ומל מענין דבור, שזה קול דממה, ר''ל מורכב מן קול ודממה, כמ''ש דממה וקול אשמע, שזה חש מל, והם הד' קליפות הסובבים את האגוז ששלשה מהם קשים ומרים, ואחד היא הרכה הדבוקה אל הפרי שמעורב מן טוב ורע שהיא קליפת נוגה, וזה הדקה שראה אליהו. וכן אמר (ישעיה כ''ט ו') מעם ה' צבאות תפקד ברעם <b>ורעש</b> וקול גדול, סופה <b>וסערה</b>, ולהב אש אוכלה, שהוא הרע שבג' יסודות רוח מים אש) :
<h3>{ה}</h3>
וּמִ֨תּוֹכָ֔הּ דְּמ֖וּת אַרְבַּ֣ע חַיּ֑וֹת וְזֶה֙ מַרְאֵֽיהֶ֔ן דְּמ֥וּת אָדָ֖ם לָהֵֽנָּה׃
<b style="color: gray;">רש"י</b> <b>ומתוכה .</b> של אות' האש ראיתי כעין חשמל הנראה מתוך האש ולא נודע מהו ומדרש שדרשו בו רבותינו חיות אש ממללות אינו מיושב על הענין : <b>דמות אדם להנה .</b> יש לתמוה שהרי אף דמות שור ואריה ונשר להנה ונראה בעיני לפי שזה אב לכולם קילס הנביא את המרכבה בו והוא דמות פרצופו של יעקב אבינו :
<b style="color: gray;">מצודת דוד</b> <b>ומתוכה .</b> מתוך הנוגה שזכר למעלה ראה דמות ארבע חיות : <b>וזה מראיהן .</b> ר''ל זה תואר מראה גופן שהיה להן דמות גוף אדם :
<b style="color: gray;">מצודת ציון</b> <b>חיות .</b> ר''ל ממין החי וכת''י בריין : <b>דמות .</b> צורות : <b>להנה .</b> להן :
<b style="color: gray;">מלבי"ם פירוש המילות</b> <b>ומתוכה דמות ארבע חיות,</b> כבר הודיעונו הצופים במראות אלהים כי ארבע מחנות מלאכים סובבים את הכסא, וסימנך מרכבו ארגמן, וכבר בארנו כי ישעיה ראה את המלך בבית מלכותו ושרפים עומדים ממעל לו בעולם הכסא לעשות משלחתם שלא באמצעות האופנים שהוא הטבע והמערכת רק בדרך הפלאיי, אבל יחזקאל ראהו שלא במקומו, וצפה את המרכבה בעולם המלאכים, כי בזמן הגלות לא יעשה דברו על דרך הנס ופלא הנגלה, כי ינהיג ההנהגה לפי סדר הצבא והמערכת שהם האופנים והגלגלים, וכשירצה להנהיג המערכת לפי רצונו בנסים נסתרים יניעה ויוליכה ע''י החיות שהם משרתיו עושי רצונו העומדים למעלה מן האופנים ומוליכים אותם, כדמיון הנוסע במרכבה שינהיג אופני המרכבה באמצעות החיות מוליכי המרכבה, באופן שהחיות שראה יחזקאל הם למטה מן השרפים שראה ישעיה, וכחם למטה מכח השרפים שעושים דבר עליון בלא אמצעי, אבל הם מוליכי מרכבת המלך ולא יעשו רק באמצעות האופנים, וע''כ צייר אותם בדמות חיות שהם למטה במדרגה מהאדם אשר למעלה מהם, ובאשר הנהגה זו להנהיג באמצעות המערכת היא קבועה בעת הגלות שאז שרי האומות מושלים כפי חיוב המערכת, וכח ה' מתלבש בם להטות את ממשלתם והנהגתם כפי רצונו, ובעת ההיא החל ממשלת הארבע מלכיות אשר התעתדו למשול עד עת קץ שתשוב הכסא למקומה ותחזור הממלכה הראשונה ממלכת ה' שיהיה שמו שלם וכסאו שלם להנהיג באמצעות השרפים העומדים סביב הכסא והמלך ישב עליה בהיכלו ובית מלכותו, לכן התלבשה אז ההנהגה בארבע חיות מוליכי המרכבה שיתבאר ענינם אחר זה, שמהם יושפעו שרי האומות כ''א מחיה מיוחדת אשר משם יניקתם וישפיעו על האומה למטה כפי הוראת האופן המתיחס אליו, וכבר בארתי בנבואת זכריה (סימן ב') כי הארבע מלכיות יתיחסו לארבע רוחות השמים, שכל אחד ממשלתו מתגברת ברוח מיוחד, וכל רוח מרוחות העולם מושך כחו ושפעו מאחד מארבע רבעי הגלגל המתיחס אליו שמשם שרשו והצלחתו, והיינו מאופן אחד מארבעה האופנים, וכל אופן חיותו מקושר עם החיה מד' חיות המנהגת אותו, וכן ישפיע השר באמצעות האופן על האומה אשר תחתיו כל ימי זריחת כוכב הצלחתה עד יסוב וירץ הגלגל אל הבור וישקיע ויעלה האופן האחר במקומו. <b>וזה מראיהן דמות אדם להנה</b> שהגם שקראם בשם חיות כי יש לכל אחד פני אריה ופני שור ופני נשר, בכ''ז אחר שיש לכל אחד גם פני אדם לא נוכל לקרותו בשם מצד פניו רק מצד דמותו הכולל, שדמות החיה משונה מדמות האדם ותבניתו, כי הולכת היא על ארבע ופניה למטה ואין לה שכל, והם היו דמות ותבנית גופם כאדם, ניצב הקומה על שתי רגלים ושתי ידים למו, וכן היו מלאים חכמה ותבונה כאדם, ורק בהפנים נמצא פני חיה לא בבנין הגוף. וע''כ אמר שדמות אדם להנה, והמליצה כי יש להם שכל טוב והילדים האלה ארבעתם נתן ה' חכמה ותבונה בהמה להשכיל את יוצרם ולשבחו ולתת כבוד לשמו :
<h3>{ו}</h3>
וְאַרְבָּעָ֥ה פָנִ֖ים לְאֶחָ֑ת וְאַרְבַּ֥ע כְּנָפַ֖יִם לְאַחַ֥ת לָהֶֽם׃
<b style="color: gray;">רש"י</b> <b>וארבעה פנים לאחת .</b> לאחת זו לפרצוף האדם לבדה היו ארבעה פנים וכן לאריה ולנשר ולשור הרי שש עשרה לחיה וכן לכל חיה וחיה וארבע כנפים לכל אחד מן הפנים הרי ששים וארבע כנפי' לחיה והוא שתרגם יונתן מאתן וחמשין ושיתא גפין :
<b style="color: gray;">מצודת דוד</b> <b>וארבעה פנים לאחת .</b> כי לכל חיה היה לה ד' פרצופים והם אדם ואריה ושור ונשר א' לכל רוח וכמ''ש בענין ואמר בזה שכ''א היה כלול מארבע וא''כ לכל החיות בכללה היו ס''ד פנים ולכל אחת מהפנים היו ארבע כנפים נמצא היה בין כולם רנ''ו כנפים כן ת''י :
<b style="color: gray;">מלבי"ם פירוש המילות</b> <b>וארבעה פנים לאחת,</b> שהגם שלכל אחד היו לו פנים אחרים בצד שהולך בו לפניו, לזה פני אריה ולזה פני אדם וכו', בכל זה היה להם בצדיהם ואחוריהם גם יתר השלשה פנים, עד שהיה לכל אחד ארבעה פנים, והמליצה שהגם שכל אחד יש לו כח מיוחד והנהגה מובדלת, זה לחסד וזה לשבט וזה לרחמים, בכל זה היה כלול בכל אחד גם יתר המדות, רק שהפנים שהיו מצד שלפניו הם היו העקר, ר''ל באחד התגבר מדת החסד והלך לפניו ויתר המדות נכללו בו, ובאחד התגבר כח הגבורה וכן כולם (כמו שנודע שבכל מדה כלולים גם יתר המדות, גבורה שבחסד רחמים שבחסד וכדומה,) וכן המלכיות שהשפעו מהם היו כולם כלולים בהראש שהתגבר בעת ההיא והלך לפניהם, שגם בעת שמלכה בבל היו נמצאים גם מלכות פרס ומלכות יון ומלכות רומי, רק שמלכות בבל הלכה בראש והיתה לראש פינה, וכן קבלו השפע משריהם העליונים באופן זה, ששר בבל עמד אז בראש ומשך כחו מגבוה על גבוה בראש כולם ויתר הפנים נכללו בו, וארבע כנפים לאחת להם, כבר בארתי בפי' ישעיה (סי' ו') שצייר את המלאכים בכנפים, אם מצד שהכנפים ישמשו אל העפיפה, ויצייר שיש להם שתי כנפים לעוף כרגע בכ''מ אשר ישולחו מאת יוצרם, ואם מצד שהכנף מורה על ההסתר וההעלם, ומצד זה יש להם עוד שתי כנפים לכסות את גויותיהם, ר''ל שעצמותם נעלם ומסתתר מעין ההשגה, וישעיה ראה לכל אחד ששה כנפים, בשתים יכסה פניו ובשתים יכסה רגליו, כי הוא ראה את השרפים שעומדים ברום עולם הכסא, ויש בהם שני מיני העלמות וסתרים, {{{א}}} ההשפעה אשר יקבלו מאת אשר עליהם ששם עולם האצילות המסתתר בסתר עליון, וע''ז רמז בשתים יכסה פניו, שאין להם השגה במהות זה האצילות ושואלים איה מקום כבודו, {{{ב}}} יעלימו ויכסו את ההשפעה אשר יורידו לאשר תחתיהם, שע''ז רמז בשתים יכסה רגליו שהגם שישכילו המלאכים המקבלים מהות השפע כפי מה שהם מקבלים אותה, (שלכן החיות לא יכסו פניהם) בכ''ז נעלם מהם מהות הכסא כפי מה שהיא בעצמותה, כי העליונים השרפים יכסו רגליהם בל יראום המקבלים אשר תחתיהם, אולם יחזקאל שראה את החיות אשר בעולם היצירה, הם לא יכסו פניהם כי יביטו וישיגו בההשפעה שתרד עליהם כפי מה שהם מקבלים אותה, הגם שעצמותה כמו שהיא בהמשפיע מכוסה ונעלם, וכן לא יכסו רגליהם כי לא יעלימו השפעתם מן האופנים שתחתיהם, כמו שישיגו הגויות החומריות השפעת הנפש המניעה ומחיה אותם, כי גם הם בעלי החומר והנעת הנבדלים היא להם לנפש חיה, רק יש להם שתי כנפים לכסות גויותיהם, כי מהותם כמו שהם בפני עצמם נעלם, כמו שנעלם מהות הנפש כמו שהיא בפני עצמה טרם רדתה בגויה, ואמרו חז''ל מיום שחרב בית המקדש נתמעטו כנפי החיות, כי מאז לא יקבלו וישפיעו בענין הנסיי הנעלם רק ע''י המערכת בענין גלוי ונודע אשר לא יכנף בכנפים וכסוים רבים :
<h3>{ז}</h3>
וְרַגְלֵיהֶ֖ם רֶ֣גֶל יְשָׁרָ֑ה וְכַ֣ף רַגְלֵיהֶ֗ם כְּכַף֙ רֶ֣גֶל עֵ֔גֶל וְנֹ֣צְצִ֔ים כְּעֵ֖ין נְחֹ֥שֶׁת קָלָֽל׃
<b style="color: gray;">רש"י</b> <b>רגל ישרה .</b> רגלין כיונן מכוונין זה כנגד זה , ד''א ישרה שאין להם קפיצים ארכובות לכוף את שוקיהם לפי שאין להם ישיבה ולא שכיבה ואין צריכין להיות קפיצין כעין שיש לבהמה קפץ עליון וקפץ תחתון שבהם היא כופפת שוקיה לשכב : <b>רגל עגל .</b> רגל עגול וכן תרגם יונתן רגלין סגלגלין : <b>ונוצצי' .</b> מתוך זהרוריתם דומה כאלו יוצאות מהם נצוצות כדאמרינן במסכת יומא אף היא עשתה נברשת של זהב וכו' בשע' שהחמ' זורחת נצוצות יוצאין הימנה וכו' : <b>כעין .</b> כמו כמראה : <b>נחושת קלל .</b> מזוקק ומאיר ומנחם חברו עם קלוי באש ( ויקרא ג' ) :
<b style="color: gray;">מצודת דוד</b> <b>רגל ישרה .</b> ר''ל אין בהם פרקים לכוף את שוקיהם לפי שאין להם לא שכיבה ולא ישיבה ואין להם צורך בפרקים : <b>וכף רגליהם .</b> תחתיות רגליהם המה כדמות כף רגל עגל : <b>ונוצצים .</b> הרגלים היו מזהירים וכאלו משליכים ניצוצות כגון נחושת מזוקק המזהיר ביותר וכאלו משליך נצוצות :
<b style="color: gray;">מצודת ציון</b> <b>ישרה .</b> שוה מבלי עקום פרקים : <b>וכף .</b> הוא תחתיות הרגל : <b>ונוצצים .</b> מל' ניצוץ אש : <b>וקלל .</b> מזוקק ומזהיר וכן ומרגלותיו כעין נחושת קלל ( דניאל י ) :
<b style="color: gray;">מלבי"ם פירוש המילות</b> <b>ורגליהם רגל ישרה</b>. הכנפים המעופפים יורו על עת שיגביהו עוף למעלה, שאז יתרוממו גם האופנים עמהם כמ''ש בפסוק י''ט, והרגלים יורו על עת שיעמדו או ילכו על הארץ, שהארץ שתחת החיות היא במקום האופנים, לפ''ז יורו הכנפים על העת שיתרוממו עם האופנים למעלה, והיינו בעת שלא ילכו האופנים כדרכן במסבת המערכת רק יתנשאו למעלה מן חיוב המערכת כפי רצון ה', והליכת הרגלים מורה בעת ינהיגו את האופנים כפי הטבע וכפי חיוב המערכת, ורגל ברוחניים מורה על המסובב מהם (כמ''ש במו''נ פרק כ''ח מראשון ופ''ד משלישי) לכן אמר שרגליהם רגל ישרה, ר''ל שבעת ינהיגו כפי חיוב המערכת ילך המסובב מהם בדרך ישרה, ר''ל לפי חיוב הסבות והמסובבים הקבועים בסדר המערכה מראש הבריאה, ויניעו כפי הסבות הקבועים שלפיהם ילכו מסובביהם, ואין בם פרקים ברגליהם כי הסבות והמסובבים דבוקים זה בזה בלא הפסק. <b>וכף רגליהם ככף רגל עגל,</b> והכף שבו עומד על הרצפה ונוגע בארץ, שהוא מה שהם נוגעים בעולם האופנים שלמטה מהם ומניעים אותם, התנועה הזאת היא התנועה הגלגליית שהיא עגולה ככף רגל עגל, ר''ל שהם ישפיעו התנועה הסבוביית הקבועה לכל האופנים ששרשה מן החיות אשר למעלה שהם מניעים את הגלגלים, <b>ונוצצים כעין נחושת קלל,</b> הניצוצות שיוצאים מן הרגלים דומים כנצוצות של נחושת קלל, בעולם העשיה שהוא עולם הגלגלים שם דרך הנחש נחש הנחושת שהיא נמצאת שם, כי הוא עולם החומרי והמורכב, רק הניצוצות שיבואו לעולם העשיה מרגלי החיות הם מנחושת הזך ומצוחצח שהוא הנקי והזך מן הנחושת, והיינו שהם יבטלו ברוחניותם כח העכור של הנחש והנחושת, והשפעתם זכה וברה לערך עכירת העולם הזה, ובכ''ז יש בה קצת מזוהמת הנחש. שעץ הדעת טו''ר אשר אכלו בעטיו של נחש נמצא קצת גם בעולם היצירה בהשפעה אשר תרד משם אל התחתונים כנודע, ולפי דברי חז''ל במדרש, שם קלל מורה על השרפה, שיען שהיה ענינם אז להחריב את הבהמ''ק ולשרפו, ראה הניצוצות שהושפעה אז מהם שהיו ניצוצי אש מכח הנחש ששלטה אז להטיל ארס ואש אוכלת בקדש :
<h3>{ח}</h3>
(וידו) [וִידֵ֣י] אָדָ֗ם מִתַּ֙חַת֙ כַּנְפֵיהֶ֔ם עַ֖ל אַרְבַּ֣עַת רִבְעֵיהֶ֑ם וּפְנֵיהֶ֥ם וְכַנְפֵיהֶ֖ם לְאַרְבַּעְתָּֽם׃
<b style="color: gray;">רש"י</b> <b>וידי אדם מתחת כנפיה' .</b> כתרגומו למחתי בהון גומרין דאשא וגו' וכן אנו מוצאים בספר זה וישלח הכרוב את ידו אל האש אשר בינות לכרובים וישא ויתן אל מפני לבוש הבדים וכן אחריו ויראו לכרובים תבנית יד אדם וגו' ( לקמן י' ) ידי אדם חותות את האש ונותנות לכרוב והכרוב לשליח כדי שיצטננו הגחלים מיד אל יד להקל הפורעניות מעל ישראל : <b>על ארבעת רבעיהם .</b> לארבעה רוחות העולם שהרי יש להם פנים וכנפים לכל רוח : <b>ופניהם וכנפיהם לארבעתם .</b> כתרגומו שוה לארבעתן :
<b style="color: gray;">מצודת דוד</b> <b>וידי אדם .</b> ידים כידי אדם היה להם מתחת כנפיהם כן היה בכל ארבעת צדדיהם : <b>ופניהם .</b> הפנים והכנפים שהיה להן היו שוים לארבעת החיות זה כזה :
<b style="color: gray;">מצודת ציון</b> <b>רבעיהם .</b> ת''י סטריהון והוא מלשון רבע כי כל צד הוא רבע כי ארבע צדדים יש :
<b style="color: gray;">מלבי"ם פירוש המילות</b> <b>וידי אדם מתחת כנפיהם,</b> באשר אמר שרגליהם הם כרגלי חיות שהכף עגול לא כרגלי אדם, אמר שידיהם אינם כחיות רק כידי אדם, וגם שנדמו לאדם שלו שתי ידים ושתי רגלים ולא כחיה אשר לה ארבע רגלים ואין לה ידים, והידים היו תחת כנפיהם, עד שלא יתגלו הידים רק בעת שיגביהו כנפיהם למעלה ובעת שהכנפים שוכבות על הגוף הידים מכוסות, והמליצה בזה, שבעת ילכו ברגליהם ולא יעופו, שזה מורה שינהיגו המערכת לפי סדרה הטבעי לפי הסבות הקבועות, אז הידים מכוסות ולא נראה למו ידי אדם רק רגלי חיה, כי אז פעולותיהם מוכרחות כפעולות החיות שאין להם בחירה לשנות פעולתם, אבל בעת יגביהו כנפיהם לעוף, דהיינו בעת ישנו את המערכת (כנ''ל פסוק הקודם), שאז ינהיגו כפי רצון ה' וצוויו הבחיריית, אז פעולותיהם פעולת אדם הבוחר ובלתי מוכרח במעשיו, וזה יהיה בעת יעשו ישראל תשובה שאז תשונה המערכת ואז יתראו ידי אדם, ואמרו חז''ל ידי אדם מתחת כנפיהם לקבל בעלי תשובה, <b>על ארבעת רבעיהם,</b> שכמו שהכנפים המעופפים היו קבועים בכל ארבעה צדדי החיה אצל כל פנים שבצד ההוא לעוף בהם לכל צד, כן היו הידים קבועים בכל ארבעה צדדים, והמליצה שבכל צד שנשאו כנף להתנשא על סדרי המערכה בין לחסד בין לדין בין לרחמים היו פעולותיהם בבחירה ורצון, בלתי מוכרחים לפי המערכה רק לפי רצון ה' וחפצו לפעול במדה ההיא, ועז''א <b>ופניהם וכנפיהם לארבעתם</b> שהכנפים היו עם פניהם, שלכל פנים היו כנפים בפ''ע, (לבל נטעה שמה שאמר וארבע כנפים לאחת להם היינו לכל חיה, מפרש שכן היה לכל פנים), וממילא כמספר הכנפים היו הידים וזה כדעת הרד''ק שהיו שתי ידים לכל כנף, ודעת הרמב''ם שהיו רק שתי ידים לכל חיה כמו שלא היה לה רק שתי רגלים, ופי' וידי אדם תחת כנפיהם למטה ממקום שהכנפים קבועים אצל הפנים היו קבועים שתי ידים בגוף החיה, ושתי ידים אלה היו על ארבעת רבעיהם, היינו לכל ארבעה הפנים יחד היה להם רק שתי ידים, כי במקום דיבוק הידים ומשם למטה היו גוף אחד, ורק למעלה מהידים היו פרודות לארבעה ראשים, ולדעה זו מה שכתוב ופניהם וכנפיהם לארבעתם ר''ל שנגד זה למעלה מהידים היו ד' פנים עם כנפיהם לכל פנים ופנים :
<h3>{ט}</h3>
חֹֽבְרֹ֛ת אִשָּׁ֥ה אֶל־אֲחוֹתָ֖הּ כַּנְפֵיהֶ֑ם לֹא־יִסַּ֣בּוּ בְלֶכְתָּ֔ן אִ֛ישׁ אֶל־עֵ֥בֶר פָּנָ֖יו יֵלֵֽכוּ׃
<b style="color: gray;">רש"י</b> <b>חוברת אשה אל אחותה כנפיהם .</b> כנפה של זו פרושה לצד כנפה של זו לכאן וכן לכאן עד שחוברות ומגיעות זו לזו ובכך הם מכסות פניהם שהכנפים פרושות למעלה מן הפנים : <b>לא יסבו בלכתן .</b> אם רוצות ללכת לאיזה רוח שירצו אין צריכות להסב פניהם שהרי יש להם פנים לכל צד לפיכך איש אל עבר פניו ילכו לצד פניו של אותה רוח שהם רוצים ללכת ילכו :
<b style="color: gray;">מצודת דוד</b> <b>חוברות וגו' .</b> כנפיהם היו מחוברות ונוגעות אחת אל אחת לכסות בהם הפנים וכאשר יאמר למטה בענין : <b>ולא יסבו בלכתן .</b> כשירצו לשנות דרכם מעבר אל עבר לא יסבו מצד אל צד לפי שכ''א מהם ילכו אל עבר מול פניו כי יש להם פנים לכל רוח ובכל עבר שילכו הנה ילכו מול פניהם :
<b style="color: gray;">מצודת ציון</b> <b>חוברות .</b> ר''ל נוגעות : <b>אשה אל אחותה .</b> כן יאמר בדברים השווים וכן ופניהם איש אל אחיו ( שמות כה ) : <b>יסבו .</b> מלשון סבוב והפנה : <b>עבר .</b> צד :
<b style="color: gray;">מלבי"ם פירוש המילות</b> <b>חברת אשה אל אחותה כנפיהם,</b> ר''ל הכנפים היו מחוברים, שראשי קצה הכנפים המחוברות אל הגוף נגעו זה בזה, ר''ל באשר מספר הזוגות שהיו בהכנפים היה כדי להורות שאין בהם האחדות כמו שיש לבוראם, בשהם נבראים ומשכילים א''ע ואת עלתם, והגם שלא היה בהם האחדות יש בהם החבור כי הם שכליים מופשטים מחומר והשכלתם פתאומית מחוברת בלתי מופסקת ע''י זמן ההשכלה או המקום. <b>לא יסבו בלכתן איש אל עבר פניו ילכו,</b> ע''י שהיה כנפים לכל פנים לא היו צריכים להסב פניהם גם בעת העפיפה כי היו מעופפים בשתי כנפים אשר בפנים ההוא שילכו לצד ההוא, והמליצה בזה יתבאר בפסוק י''ב :
<h3>{י}</h3>
וּדְמ֣וּת פְּנֵיהֶם֮ פְּנֵ֣י אָדָם֒ וּפְנֵ֨י אַרְיֵ֤ה אֶל־הַיָּמִין֙ לְאַרְבַּעְתָּ֔ם וּפְנֵי־שׁ֥וֹר מֵֽהַשְּׂמֹ֖אול לְאַרְבַּעְתָּ֑ן וּפְנֵי־נֶ֖שֶׁר לְאַרְבַּעְתָּֽן׃
<b style="color: gray;">מצודת דוד</b> <b>ודמות פניהם .</b> מראה פני החיות אחת היה פני אדם והיה כלול מארבע וכן כולם ( ובפני אדם ראה מול עבר פניו ) : <b>אל הימין .</b> בעבר הימין של פני האדם : <b>לארבעתן .</b> כן היה בכל ארבעת החיות : <b>מהשמאל .</b> בעבר השמאלי של פני האדם : <b>לארבעתן .</b> כן היה בכל ארבעת החיות : <b>ופני נשר לארבעתן .</b> בכל ארבעת החיות היה פני נשר והוא היה מאחורי פני האדם :
<b style="color: gray;">מלבי"ם פירוש המילות</b> <b>ודמות פניהם פני אדם ופני אריה,</b> לפניו היה לו פני אדם, ולימין הפנים ההוא היה פני אריה, ולשמאלו פני שור, ומאחוריו היה פני נשר, ולא אמר פני אדם לארבעתם כמ''ש בכ''א מהם, שכבר אמר (בפסוק ה') דמות אדם להנה שידענו שהיה פני אדם לכל אחד ואחד. וכבר בארו חכמי חרשים כי מדת החסד משמש לימין, ומדת הפחד משמאל, ותפארת אדם באמצע ממוזג בין דין וחסד שהוא מדת הרחמים, ואשת חיל בירכתי הבית לאחורי המשכן כנשר על גוזליה תרחף מדת מלכות המקבלת ומשפעת למטה. ובהתפוצץ האור על מלאכיו בעולם היצירה יתראה הימין בצורת אריה, להורות שהחסד יתגבר כארי בכח גדול מאד. (ושם ע''ב שהוא שם החסד בשלש אותיותיו הם רי''ו כמספר אריה וגבורה) והאריה הטורף המושך כחו למטה מזה הצד יחלש ויכנע מפני האריה שבקדושה, והשמאל יתראה בצורת שור, (ושם הראשון משם של מ''ב שהוא חסד שבגבורה עולה כמספר שור) למען לא תצא מדת הדין ביד חזקה ובארס שורף, ובהפך רב תבואות בכח שור, ומוריד גבורות גשמים שיורדים בגבורה כמ''ש חז''ל, והמושך כחו למטה ע''י השר שלו לא יוכל להזיק מפני שאין ארס בשרשו במדת הפחד, ובאמצע אמת ליעקב המכריע בין הצדדים פניו פני אדם ומדתו רחמים, ומאחוריו פני נשר שטבעו להגביה עוף, כן מדה זו תגביה עוף לקבל וכנשר תעיר קינה להשפיע על גוזליה, והנה ארבעה שרי מלכויות קבלו כחם מפני המרכבה, בבל קבל כחו מפני אריה, שכן בבל ואשור שהיו מלכות משותפת נדמו לאריה, עלה אריה מסבכו, ודניאל חזה קדמיתא כאריה, וה' התלבש שם בצורה ההיא להציל את בניו כמ''ש אחרי ה' ילכו כאריה ישאג כמ''ש בפי' שם, ומדי ופרס היו כתפארת אדם והם הטיבו לישראל ונתנו רשות לבנות בהמ''ק, ושר יון קבל מפני שור מהשמאל, ואמרו כתבו לכם על קרן השור וכו', והגם ששרשם ממדת הדין הקשה לא יכלו לשרוף את בהמ''ק כי אין ארס שורף בשרשם למעלה. ורומי היא החיה הרביעית אשר יאריכו ימים כנשר אשר יחדש נעוריו עשר פעמים שכן ראה דניאל קרנין עשר לה, ודגל רומי היה צורת נשר, וה' שם כנשר יעיר קנו. וראה יחזקאל שכל א' מהחיות י''ל ארבעה פנים, כי תמיד נמצאים ד' מלכיות כ''א ברוח א' מרוחות העולם רק שמלכות אחת גוברת על כולם והיא הולכת ראשונה וכולם הולכים אחריה, שתחלה גברה החיה שבימין וכן כולם, כנ''ל :
<h3>{יא}</h3>
וּפְנֵיהֶ֕ם וְכַנְפֵיהֶ֥ם פְּרֻד֖וֹת מִלְמָ֑עְלָה לְאִ֗ישׁ שְׁ֚תַּיִם חֹבְר֣וֹת אִ֔ישׁ וּשְׁתַּ֣יִם מְכַסּ֔וֹת אֵ֖ת גְּוִיֹתֵיהֶֽנָה׃
<b style="color: gray;">רש"י</b> <b>ופניהם וכנפיהם פרודות מלמעלה .</b> אלמלא שראיתי טעם זקף גדול נקוד על ופניהם לא הייתי יודע לפרשו אבל הניקוד למדני להבדילם זו מזו ולהעמיד תיבת ופניהם בפני עצמה וכן פירושו ופניהם להם וכנפיהם היו פרודות למעלה מפניה' ומכסות אותם כיצד לאיש שתים חוברות איש לכל פנים ופנים שתים כנפיהם חוברות לכל אחת כנף חיה זו פרושה לצד כנף חיה זו ושל זו לצד זו והפנים שבינתים מכוסים בהם ודוגמת לשון מקרא זה יש עוד בפרשה זו וגביהם וגובה להם ויראה להם תיבת וגביהם עומדת בעצמה : <b>ושתים מכסות .</b> וב' כנפים הנותרות מכסות את גויותיהנה :
<b style="color: gray;">מצודת דוד</b> <b>ופניהם .</b> ר''ל ופני החיות הנה היו עם כנפיהם פרושות ממעל להם להיות מכוסות בהם : <b>לאיש .</b> לכל פנים היה ב' כנפים חוברות ונוגעות איש אל אחיו לכסות בהם הפנים : <b>ושתים .</b> ושתי כנפים היו מכסות את גופתן :
<b style="color: gray;">מצודת ציון</b> <b>וכנפיהם .</b> באה הוי''ו במקום עם וכן ויוסף היה במצרים ( שם א ) ור''ל עם יוסף שהיה במצרים : <b>פרודות .</b> ענין פרישה כמו מפוזר ומפורד ( אסתר ג ) : <b>גויתיהנה .</b> גופיהן כמו גוית שאול ( ש''א ל''א ) :
<b style="color: gray;">מלבי"ם פירוש המילות</b> <b>ופניהם וכנפיהם פרודות מלמעלה,</b> הגם שלמטה היתה כל חיה גוף אחד דבוק בלי פירוד, למעלה במקום הפנים, ובכנפים הדבוקים מאחורי כל פנים, היו פרודות לארבעה ראשים, ולמטה ממקום הכנפים נתחברו והיו גוף אחד. והמליצה שהגם שבכל חיה גברה מדה מיוחדת שזאת עקר הפנים שלה, למשל בצד ימין היה העקר פני אריה שהלך בראש, בכ''ז נכרו גם שאר השלשה ראשים כ''א בפ''ע, שהגם שפועל מצד החסד, והגבורה והרחמים שבחסד נמשכים אחריו, בכ''ז ניכר כ''א בכחו בפ''ע, ופני אריה פועלים החסד בכח החסד ופני שור פועלים חסד בכח הגבורה וכן כולם. וכן השרים שלמעלה והמלכיות למטה, גם בעת מלך מלך אחד בכפה נכרו גם יתר הראשים בפ''ע, למשל עת משלה בבל היו גם מדי ופרס מלכות בפ''ע ויון בפ''ע ורומי בפ''ע רק שבבל הלך בראש בהנהגה, <b>לאיש שתים חוברות איש,</b> עתה יספר למה היו הד' כנפים, שלכל איש מן החיות היו שתי כנפים לעפיפה, והם היו מחוברים זל''ז בצד שקבועים בגוף (כמ''ש למעלה חוברות אשה אל אחותה כנפיהם), ושתים שלא היו מחוברות בשרשם זל''ז היו <b>מכסות את גויותיהנה,</b> שהכנפים שהיו לכסות היו בלתי מחוברות רק כ''א היה שרשו בפ''ע וכסו את הגוף מראש ועד סוף מכל הצדדים. והכונה שהגם ששתי הכנפים המעופפות מחוברות בשרש אחד כי תעופנה לתכלית אחד בפקודת יוצרם, בכ''ז השתים שנעשו לכסות ולהעלים את ענינם היו מורים שני ענינים מחולקים, {{{א}}} ההעלם וההסתר שיש בענינם ועצמותם ששכל הקשור בחומר לא ישיג שכל מופשט מחומר, {{{ב}}} ההעלם שישאל האור השופע עליהם מהעילה הראשונה אשר עליהם, שכ''ז טמיר וגניז :
<h3>{יב}</h3>
וְאִ֛ישׁ אֶל־עֵ֥בֶר פָּנָ֖יו יֵלֵ֑כוּ אֶ֣ל אֲשֶׁר֩ יִֽהְיֶה־שָׁ֨מָּה הָר֤וּחַ לָלֶ֙כֶת֙ יֵלֵ֔כוּ לֹ֥א יִסַּ֖בּוּ בְּלֶכְתָּֽן׃
<b style="color: gray;">רש"י</b> <b>אל אשר יהיה שמה הרוח .</b> הרצון ללכת :
<b style="color: gray;">מצודת דוד</b> <b>ואיש .</b> כל חיה מהחיות ילכו אל מול עבר פניו רצה לומר בכל רוח שהלכו היה מול עבר הפנים כי היה להם פנים בכל רוח : <b>אל אשר יהיה וגו' .</b> אל המקום אשר יהיה הרצון ללכת הלכו כן ולא יסבו להפנות מצד אל צד בעת לכתן :
<b style="color: gray;">מצודת ציון</b> <b>הרוח .</b> ענין רצון כמו הנני נותן בו רוח ( ישעיה לז ) :
<b style="color: gray;">מלבי"ם פירוש המילות</b> <b>ואיש אל עבר פניו ילכו,</b> ומפרש לבל נטעה שילכו כפי בחירתם, כי רק <b>אל אשר יהיה שמה הרוח ללכת ילכו,</b> שהוא הרוח העליון השופע עליהם, שכמו שרוח החיה באופנים כן רוח היוצר בהחיות, וכפי שירצה הרוח העליון שילכו כן ילכו <b>לא יסבו בלכתם,</b> אחר שי''ל פנים לכל צד, וכבר אמר למעלה (פסוק ט') שלא יסבו בלכתם, אך שם דבר מהכנפים שהכנפים לא יצטרכו להסב כדרך העוף שיצטרך להסב הכנפים אל הרוח שירצה ללכת, כי י''ל כנפים לכל עבר ופה ידבר מהפנים. פה ישמיענו שלא יסבו בלכתם על הארץ, שזה בעת יניעו האופנים כפי סדר המערכת, שיניעו אותם כפי רוח יוצרם בכל צד שיצטרך, ולא יסבו אחור מהרצון העליון כי פניהם מועדים לכל צד וכולם עושים באימה וביראה רצון קונם, ושם למדנו כי גם בעת יעופו בכנפיהם ויגביהו את המערכה למעלה מן הסדר הטבעי (כמ''ש בפסוק ז' בהבדל בין ההילוך ברגל ובין העפיפה) ג''כ לא יסבו בלכתם, וכנפיהם נכונים אל מעשה הנס והפלא אשר יצום אלוה בלא עיכוב. ובנמשל משרי המלכיות (שלתכלית זה הראהו את המראה), ר''ל שכ''א מן המלכויות י''ל פנים מיוחדים ללכת ולהתהלך בארץ לכל רוח מרוחות העולם כפי הרצון האלהי. ולא יסבו בין בלכתם בעת שלום, בין בעופם בעת מלחמה, להרעיש ממלכות ולבטל סדרי הנהגתם לא יסבו בלכתם. וגם הם ענינם מכוסה כי לב מלכים ביד ה' ומאתו מצעדיהם כוננו אל התכלית הנעלם אשר ירצה בו הרוח העליון המרגיז ארץ ממקומה ויהפך כסא ממלכות :
<h3>{יג}</h3>
וּדְמ֨וּת הַחַיּ֜וֹת מַרְאֵיהֶ֣ם כְּגַחֲלֵי־אֵ֗שׁ בֹּֽעֲרוֹת֙ כְּמַרְאֵ֣ה הַלַּפִּדִ֔ים הִ֕יא מִתְהַלֶּ֖כֶת בֵּ֣ין הַחַיּ֑וֹת וְנֹ֣גַהּ לָאֵ֔שׁ וּמִן־הָאֵ֖שׁ יוֹצֵ֥א בָרָֽק׃
<b style="color: gray;">רש"י</b> <b>היא מתהלכת בין החיות .</b> המראה הזאת מתהלכת בכל החיות : <b>ונגה לאש .</b> יותר מאש שלנו : <b>ברק .</b> פלנדור''ש בלע''ז :
<b style="color: gray;">מצודת דוד</b> <b>ודמות החיות .</b> צורות גוון החיות היה מראיהן כגחלי אש הבוערות ולתוספת ביאור אמרו כמראה הלפידים : <b>הוא .</b> המראה ההיא היתה מהלכת בין כל החיות ר''ל בכולן היה המראה ההיא : <b>ונוגה לאש .</b> ר''ל מראה האש שהיה להן היה בו הארה יתירה ומרובה : <b>ומן האש .</b> ומן מראה האש שהיה בהן היה יוצא כעין ברק :
<b style="color: gray;">מצודת ציון</b> <b>בוערות .</b> דולקות : <b>הלפידים .</b> כן יקרא העץ שהשלהבת קשורה בו וכן כלפיד יבער ( שם סב ) :
<b style="color: gray;">מלבי"ם פירוש המילות</b> <b>ודמות החיות,</b> כבר פי' חז''ל שר''ל על פעולות החיות שהם מזומנים לעשות עתה, (כי הנבדלים מכל חומר לא יפול בהם דמות רק לפי פעולותיהם) ראה שהם <b>כגחלי אש בוערות,</b> כי פעולתם לשרוף את בית ה' ובית המלך, <b>וכמראה הלפידים,</b> כי כן יגיחו קרב ומלחמה ולפיד בוז לעשתות שאנן, ומבאר שלא היה זה מהותם שיהיו הם עצמם מחומת האש רק שהאש <b>היא מתהלכת בין החיות,</b> כמ''ש (לקמן י') קח אש מבינות לגלגל וכו', והאש מתיחס להם ע''ש פעולתם, וראה <b>שנוגה לאש,</b> שהנוגה הוא המאיר ואינו שורף, הראו לו שחסדי ה' לא תמו ושכלה חמתו על העצים והאבנים ולא יטוש את עמו ויושיעם לבסוף, <b>ומן האש הזה יוצא ברק,</b> לשרוף את המחריבים את עיר קדשו. וכן פי' חז''ל (במדרש איוב) שמדבר מפעולות המלאכים פעמים שהוא עושה מלאכיו אש פעמים לפידים ופעמים ברקים וכו' :
<h3>{יד}</h3>
וְהַחַיּ֖וֹת רָצ֣וֹא וָשׁ֑וֹב כְּמַרְאֵ֖ה הַבָּזָֽק׃
<b style="color: gray;">רש"י</b> <b>רצוא ושוב כמראה הבזק .</b> פירשו רבותינו רצוא ושוב כלהבת הכבשן שיוצאה תמיד מפי הכבשן וממהרות לחזור וליכנס כך כשמוציאות ראשן מתחת הרקיע הנטויה למעלה מהן כמו שמפורש בענין נרתעות מפני השכינה שלמעלה מן הרקיע וממהרות להשיב את ראשן : <b>כמראה הבזק .</b> דלאטנצי''לא בלע''ז וגוון אש להם כגוון אש היוצא מבין החרסין שמזקקין זהב בכור בתוכן והאש שיוצא' משם צבועה בגוונים ( תו' וי''מ הבזק לשון פיזור כפי שפרשוהו רבותינו כמראה הבזק ר''י אומר בשם ר' סימון בשם ר' לוי בן פרטא כזה שבוזק גפת בכירה כלומר שמפזר גפת שהוא פסולת הזתי' בכירה שהוא מתלהט במהרה ומעלה להב והלהב עולה ויורד וזהו פירוש רצוא ושוב ועוד יש בדבריהם בזק לשון פיזור בזק בהו עפרא והוו חרבי כלומר פזר וכן במשנה בוזקין מלח ע''ג הכבש בשביל שלא יחליקו ויש משמע בזק כמו ברק והוא לשון חפוש ) ע''כ תוס' סא''א :
<b style="color: gray;">מצודת דוד</b> <b>רצוא ושוב .</b> לא עמדו במקום אחד כ''א היו רצים ממקום למקום וחזרו למקומם במהירות רב כברק הזה המבריק ומתכנס מהר ומעט תשיגנו הראות :
<b style="color: gray;">מצודת ציון</b> <b>הבזק .</b> כמו הברק כי זסשר''ץ מתחלף :
<b style="color: gray;">מלבי"ם פירוש המילות</b> <b>והחיות רצוא ושוב,</b> ראה שהם רצים, ר''ל שיעשו פעולתם בזולת זמן ובמרוצה, וראה שישובו תיכף מן השליחות <b>כמראה הבזק,</b> שהוא אש הכבשן הנראה רגע ונעלם תיכף. כי באשר ראה שפעולתם עתה להחריב ולשרוף הראו לו כי פעולה זאת לא תתמיד, ואך כרגע תתראה האש ותשרוף ותשוב תיכף, כי חפץ חסד הוא, ואמרו חז''ל (ברכות דף ד' ע''ב) מיכאל באחת גבריאל בשתים, שמיכאל שהוא מלאך החסד יעוף עפיפה אחת ולא ישוב, כי החסד ישאר לעולם, אבל גבריאל שהוא מלאך הדין ישוב תיכף ולא יתעכב שם ויעוף שתי עפיפות רצוא ושוב :
<h3>{טו}</h3>
וָאֵ֖רֶא הַחַיּ֑וֹת וְהִנֵּה֩ אוֹפַ֨ן אֶחָ֥ד בָּאָ֛רֶץ אֵ֥צֶל הַחַיּ֖וֹת לְאַרְבַּ֥עַת פָּנָֽיו׃
<b style="color: gray;">רש"י</b> <b>אופן אחד בארץ .</b> ברצפת הרקיע : <b>לארבעת פניו .</b> של כל חיה או האופן יש לו ד' פנים , רבותינו אמרו זה סנדלפון העומד בארץ וראשו מגיע לבין החיות אבל לפי הענין אנו למדין שהאופנים ד' הם :
<b style="color: gray;">מצודת דוד</b> <b>וארא החיות .</b> הסתכלתי אל החיות וראיתי והנה דמות אופן אחד בארץ ר''ל למטה מן החיות : <b>אצל החיות .</b> אצל כל חיה מהחיות עמד אופן אחד : <b>לארבעת פניו .</b> ר''ל לכל ארבעת פני החיה לא היה אלא אופן אחד לא לכל פנים אופן :
<b style="color: gray;">מצודת ציון</b> <b>אופן .</b> גלגל כעין של עגלה :
<b style="color: gray;">מלבי"ם פירוש המילות</b> <b>וארא החיות והנה אופן אחד בארץ,</b> אחר שראה את החיות מנהיגי המרכבה וספר כל עניניהם, ראה ויספר ענין אופני המרכבה, שהם הגלגלים של המרכבה שהחיות מושכים אותם, וראה שלכל חיה מיוחד אופן אחד <b>לארבעת פני החיה,</b> ר''ל שהגם שכל חיה היא בעלת ד' פנים האופן הוא רק אחד לכל חיה, והיה לארבע החיות ארבע אופנים, והכוונה שראה ציור הגלגלים שהחיות מניעים אותם בציור מספר הארבעה. וזה, אם בהשקף על הגלגל הכולל שחלקו אותו הקדמונים לארבעה רבעים כוללים כל חלקיו, וכן את גלגל המזלות חלקו לד' חלקים שלש מזלות לכל חלק, ולפיהם תתחלק השנה לד' תקופות, והירח לד' תמורות בחדש, והיום לד' שנוים, ובעולם ד' רוחות, ואם בהשקף הפרטי שהראו לו בארבעה חיות ד' שרי המלכיות אשר יעמודו, וכל אחד מניע כוכב אחד המושל ומשפיע באומה ההיא, כי לכל אומה כוכב מיוחד, ויש אופן אחד לכל חיה, והגם שהתוכנים האחרונים קיימו וקבלו כי אין גלגל במציאות בכ''ז יצויר האויר האית''ר שבו סובבים כוכבי הלכת את מעגלם כגלגל קבוע אשר במסלתו ילכון ולא ימושו לעולם :
<h3>{טז}</h3>
מַרְאֵ֨ה הָאוֹפַנִּ֤ים וּמַעֲשֵׂיהֶם֙ כְּעֵ֣ין תַּרְשִׁ֔ישׁ וּדְמ֥וּת אֶחָ֖ד לְאַרְבַּעְתָּ֑ן וּמַרְאֵיהֶם֙ וּמַ֣עֲשֵׂיהֶ֔ם כַּאֲשֶׁ֛ר יִהְיֶ֥ה הָאוֹפַ֖ן בְּת֥וֹךְ הָאוֹפָֽן׃
<b style="color: gray;">רש"י</b> <b>כעין תרשיש .</b> כמו אבן טובה ששמה תרשיש קרישטא''ל בלע''ז : <b>כאשר יהיה האופן .</b> קבוע בתוך האופן שתי וערב לפי שהן הולכות לכל עבר פניהם לד' רוחות צריך שיהא האופן מגלגל לד' רוחות :
<b style="color: gray;">מצודת דוד</b> <b>מראה האופנים ומעשיהם כעין תרשיש .</b> כי אבן תרשיש הוא בעל גוון יפה כעין התכלת וגם הוא זך בהיר עד שיראה בו מעבר אל עבר ולכן אמר מראה האופנים היה כגוון התרשיש וגם מעשיהם היה כמו מעשה התרשיש כי היו זכים ובהירים לראות דרך בהם כמו שרואים דרך אבן תרשיש : <b>לארבעתן .</b> לארבעת האופנים : <b>ומראיהם ומעשיהם .</b> מראות תואר פניהם ופעולתם היה כאשר יהיה האופן וגו' ר''ל כמראות ופעולת האופן העשוי בתוך האופן זה ממזרח למערב וזה מצפון לדרום שאז יכול הוא להתגלגל לכל רוח מבלי סבוב והחזרה כן היה מראות האופנים ופעולתם :
<b style="color: gray;">מצודת ציון</b> <b>תרשיש .</b> שם אבן יקר :
<b style="color: gray;">מלבי"ם פירוש המילות</b> <b>מראה האופנים,</b> באופנים לא הזכיר לשון דמות כמו שהזכיר בחיות ובמה שלמעלה מהם, כי החיות אינם גשם ולא יראם במראה עיניו רק שכן נדמה לו בחזיונו, אבל האופנים הם גשמיים מושגים במראה העין לא בדמות כח המדמה לבדו, אמר שמראה שהגלילים וכן <b>מעשיהם</b> הם כעין תרשיש שהיא אבן טובה שמראיה כמרה תכלת, כי האויר הדק שבו סובבים הכוכבים יתראה לעין כמראה תכלת, ואמר בשיר ידיו גלילי זהב ממולאים בתרשיש, שהגלילים שהם הגלגלים ממולאים באויר האית''ר הנדמה כתרשיש, (ואמר וגויתו כתרשיש שהמלאך כשיתגלה להתראות לעין הנביא יתראה בלבוש מאויר הדק הנקרא תרשיש ע''ש מראהו, ואמרו תכלת דומה לים ר''ל לים תרשיש, וים דומה לרקיע וכו'), <b>ומראיהם ומעשיהם כאשר יהיה האופן בתוך האופן,</b> שאופן הנקבע תוך אופן יתגלגל לכל צד כן ההנעה הגלגליית תהיה לכל צד, כי בתנועה היומית ינועו כל הגלגלים ממזרח למערב, ובתנועה העצמיית הקבוע לכל כוכב ינוע כ''א בזמנו המיועד, ממערב למזרח, ותנועה הזאת לא יהיה על קו המשוה רק נוטים במעגלותם לצפון ולדרום כל כוכב בנטיה מיוחדת לו והולכים ששה חדשים מצפון לדרום וששה חדשים מדרום לצפון, השמש הולך מגדי לסרטן ומסרטן לגדי בחזרה, ודרך הנלוזה הזאת הוא קרוב למ''ז מעלות, והירח ראש התלי שלו וזנבו רחוק מקו הקדרות יותר מחמש מעלות, וכן כל כוכב י''ל ראש תלי וזנב תלי מיוחד. נמצא שכולם הולכים לכל צד כאילו אופן קבוע תוך אופן :
<h3>{יז}</h3>
עַל־אַרְבַּ֥עַת רִבְעֵיהֶ֖ן בְּלֶכְתָּ֣ם יֵלֵ֑כוּ לֹ֥א יִסַּ֖בּוּ בְּלֶכְתָּֽן׃
<b style="color: gray;">רש"י</b> <b>על ארבעת רבעיהן וגו' .</b> בשביל מעשה האופנים הוצרך לשנותן לומר שאין האופנים מעכבין עליהם שאף הם עשויין לכך :
<b style="color: gray;">מצודת דוד</b> <b>על ארבעת רבעיהן .</b> בזה יפרש המקרא שלפניו לומר הנה פעולתם היה אשר על ד' צדדיהון בחפץ לכתם ילכו ולא יסבו בלכתן הואיל והיו מתגלגלים לכל צד :
<b style="color: gray;">מלבי"ם פירוש המילות</b> <b>על ארבעת רבעיהן בלכתם ילכו,</b> שבכל יום מהלכים ממזרח למערב ופועלים על ארבעה רבעי היום, שבכל שש שעות מתעורר רוח מצד אחר, כמ''ש חז''ל ארבעה רוחות מנשבות בכל יום. וכמ''ש רש''י ז''ל בברכות (דף ג' ע''ב), ובכל חצי שנה ילכו במעגליהם מדרום לצפון ומצפון לדרום ומקיפים בכל שנה את מעגל השנתיי ממערב למזרח, ופועלים השנוים בד' תקופות, והקור והחום בארבע רוחות העולם, וכן כל כוכב פועל לפי פעולתו על ארבעת רבעיו, <b>לא יסבו בלכתן,</b> כי תנועתם מקפת לכל צד וצד :
<h3>{יח}</h3>
וְגַ֨בֵּיהֶ֔ן וְגֹ֥בַהּ לָהֶ֖ם וְיִרְאָ֣ה לָהֶ֑ם וְגַבֹּתָ֗ם מְלֵאֹ֥ת עֵינַ֛יִם סָבִ֖יב לְאַרְבַּעְתָּֽן׃
<b style="color: gray;">רש"י</b> <b>וגביהן .</b> וגב יש להם : <b>וגובה להם ויראה להם .</b> מאוימים הם לרואה אותם ויש פותרין ויראה להם במורא עומדי' : <b>וגבותם .</b> אילוירשורצילי בלע''ז : <b>מלאות עינים סביב .</b> לראות לכל רוח שהרי לא יסבו בלכתם :
<b style="color: gray;">מצודת דוד</b> <b>וגביהן .</b> ר''ל היה להן גב הראויה להן לפי מראיהן שהיו בדמות אופני העגלות ויאמר על המחיצות הגבוהות העולות ממעל להאופנים אשר הרוכב בה יושב שם בין המחיצות האלה : <b>וגובה להם .</b> המחיצות היו גבוהים הרבה ומתוך גובהם היה יראה להם כי הדבר הגובה מאוד מטיל אימה בעיני רואיו בעבור הפלגת הגובה וכן אמר בענין כעין הקרח הנורא על שמטיל אימה בעשור הפלגת הזוהר והלבנינות : <b>וגבותם .</b> המחיצות ההם היו מלאות הרבה גוונים מחולפים : <b>סביב לארבעתן .</b> המחיצות ההם היו מקיפות סביבות ארבעה האופנים וכדרך העגלות :
<b style="color: gray;">מצודת ציון</b> <b>וגביהן .</b> מל' גבוהות וכן וגבותם : <b>עינים .</b> גוונים הרבה והוא מלשון כעין תרשיש :
<b style="color: gray;">מלבי"ם פירוש המילות</b> <b>וגביהן,</b> יש להם לאופנים גב, שהם הכוכבים הקיימים שעומדים עליהם והם רבים לאין חקר ומרחקם אין להם שיעור, והם עומדים ע''ג הגלגלים והאופנים של כוכבי לכת, <b>וגובה להם,</b> הכוכבים ואופניהם גבוהים גבוהים לאין שיעור, וכ''ש גובה הכוכבים הקיימים והמתנוצצים בנתיב החלבי שכולם עומדים ברום עולם בגובה אין תכלית, <b>ויראה להם,</b> מצייר בזה, אם הכח המושך שבו ימשכו הכוכבים הקטנים אל הגדולים, וזה סבת הסיבוב העגולי לפי שטת התכונה החדשה, ומצייר כאלו כ''א ירא מחברו, שהקטן ירא מלהתרחק מן הגדול ונמשך אחריו. או כפי דעת חז''ל שיראים מדבר ה' אשר הניח חק ולא יעבר שימשכו אל נקודה האמצעית אשר שם יוצרם להם למרכז תנועתם סביבה. <b>וגבותם מלאת עינים,</b> באר את הגב שהוא מלא כוכבים קיימים אין מספר ושמשיות רבות המאירות כעינים במרחק אין סוף מכל צד וצד, וגם אחר שכל כוכב ישפיע אל אשר למטה ועל ידו ישגיח ה' בעיניו המשוטטות בכל, הם עיני ה' הפקוחות על כלל המציאות בהנהגתו המתמדת :
<h3>{יט}</h3>
וּבְלֶ֙כֶת֙ הַֽחַיּ֔וֹת יֵלְכ֥וּ הָאוֹפַנִּ֖ים אֶצְלָ֑ם וּבְהִנָּשֵׂ֤א הַֽחַיּוֹת֙ מֵעַ֣ל הָאָ֔רֶץ יִנָּשְׂא֖וּ הָאוֹפַנִּֽים׃
<b style="color: gray;">רש"י</b> <b>מעל הארץ .</b> מעל רצפת הרקיע וכת''י מלרע לרום שמיא כלומר בהנשאם מלמטה למעלה :
<b style="color: gray;">מצודת דוד</b> <b>ובלכת החיות .</b> בעת ילכו החיות ילכו גם האופנים אצלם ובעת ינשאו החיות עצמן מעל הארץ לעלות למעלה ינשאו גם האופנים עמהם :
<b style="color: gray;">מלבי"ם פירוש המילות</b> <b>ובלכת החיות,</b> אחר שבאר איכות האופנים, מספר קישור האופן עם החיה, איך החיות יניעו האופנים. ויש בזה שלשה מינים, שני מהלכים טבעיים, והם {{{א}}} ההילוך הטבעי שיקיפו בכל יום ממזרח למערב, והיא התנועה היותר מהירה שבו ילכו לפנים בכל יום ויום סביב מעגלם היומי, {{{ב}}} ההילוך הטבעי שיקיפו כ''א בזמן מיוחד את מעגלו העצמי ממערב למזרח, שיש משלים הקיפו בחדש ויש בשנה ויש לשלשים שנה, ובהילוך זה יש השבתות שיתראה כאילו עומד ושובת באמצע מהלכו, כמ''ש פעמים בא בארוכה ופעמים בא בקצרה, {{{ג}}} מה שיצויר בשני מיני המהלכים אלה הילוך השגחיי, אשר ישנה ה' סדר המערכה הטבעיי, בין ההילוך היומי ההכרחי, ובין ההילוך הזמני העצמי, ויוליכם כפי הרצון האלהי (כמו שמש בגבעון דום, נטל הקב''ה שני ככבים מכימה) או השבתת כח הכוכב והמחויב ממנו וכדומה, וכל אלה יהיה ע''י החיות שהם המניעים את המערכת בכל אחד משלשה אופנים הנז' ותחלה מדבר מן המהלך היומי שבו לא יצוייר עמידה והשבתה, ויש בו שני אופנים הנ''ל או שילכו לפי הסדר הטבעי, או לפי הרצון ההשגחיי, וכ''ז באמצעות החיות, ועז''א <b>ובלכת החיות,</b> שהוא המהלך הטבעי היומי, שהוא ע''י החיות שע''י לכתם <b>ילכו האופנים אצלם ובהנשא החיות מעל הארץ,</b> שזה מצייר עת יתנשאו מן סדר המערכה הטבעי אל הנהגה השגחיית, (שכבר התבאר בפסוק ז' שההילוך לפי הסדר הטבעי נקרא הליכה, וההילוך ההשגחיי נקרא עפיפה והתנשאות) אז ינשאו האופנים, ויעלו מן הסדר הטבעי אל הנהגה השגחיית :
<h3>{כ}</h3>
עַ֣ל אֲשֶׁר֩ יִֽהְיֶה־שָּׁ֨ם הָר֤וּחַ לָלֶ֙כֶת֙ יֵלֵ֔כוּ שָׁ֥מָּה הָר֖וּחַ לָלֶ֑כֶת וְהָאוֹפַנִּ֗ים יִנָּשְׂאוּ֙ לְעֻמָּתָ֔ם כִּ֛י ר֥וּחַ הַחַיָּ֖ה בָּאוֹפַנִּֽים׃
<b style="color: gray;">רש"י</b> <b>הרוח .</b> הרצון של הקב''ה : <b>שמה הרוח ללכת .</b> אצ''ל להם לצד זה לכו שרוחו של הקב''ה בחיות ורוח החיה באופנים :
<b style="color: gray;">מצודת דוד</b> <b>על אשר וגו' .</b> אל המקום אשר יהיה שם הרצון מהאל יתברך הרוכב בה ללכת ילכו החיות כי שמה גם הרצון מהחיות ללכת : <b>והאופנים .</b> כאשר ינשאו החיות למעלה אז גם האופנים ינשאו לעומת החיות ובשוה להם : <b>כי רוח החיה .</b> רצון כל חיה תקועה היא באופנים ולכן ילכו במקום שהמה הולכים :
<b style="color: gray;">מצודת ציון</b> <b>לעומתם .</b> ר''ל שוה להם וכן לעומת קלעי החצר ( שמות לח ) : <b>החיה .</b> ר''ל כל חיה או שאמר שם הכלל :
<b style="color: gray;">מלבי"ם פירוש המילות</b> <b>על אשר,</b> בא לפרש הדברים שמ''ש שבלכת החיות ילכו האופנים, ר''ל <b>שעל אשר יהיה שם הרוח ללכת ילכו,</b> שאז ילכו אל הרוח הקבוע בטבע, כי <b>שמה הרוח ללכת,</b> כי שם כבר קבוע הרוח אשר הטביע בם יוצר בראשית מראש מקדם חק ולא יעבור, ונגד מ''ש ובהנשא החיות ינשאו האופנים, מפרש שהוא מפני <b>כי רוח החיה באופנים,</b> שרוח החיה היה בהם כנשמה לגוף, שלפעמים תרומם את הגוף מן חקיו הטבעיים אל הנהגה בחיריית כפי כח הממשלה אשר עלה עליו להניע את הגוף כפי רצונה הבוחר והמשכיל :
<h3>{כא}</h3>
בְּלֶכְתָּ֣ם יֵלֵ֔כוּ וּבְעָמְדָ֖ם יַֽעֲמֹ֑דוּ וּֽבְהִנָּשְׂאָ֞ם מֵעַ֣ל הָאָ֗רֶץ יִנָּשְׂא֤וּ הָאֽוֹפַנִּים֙ לְעֻמָּתָ֔ם כִּ֛י ר֥וּחַ הַחַיָּ֖ה בָּאוֹפַנִּֽים׃
<b style="color: gray;">רש"י</b> <b>בלכתם .</b> החיות : <b>ילכו .</b> האופנים :
<b style="color: gray;">מצודת דוד</b> <b>בלכתם .</b> בעת ילכו החיות ילכו גם האופנים וכו' וכפל הדבר לחזוק לומר שלא תשתנה לעולם :
<b style="color: gray;">מלבי"ם פירוש המילות</b> <b>בלכתם</b> עתה ידבר מן התנועה השנית העצמיית שיסובבו הכוכבים ממערב למזרח על פני צפון ודרום, שבסבוב הזה יש לפעמים גם עמידה והשבתה כנ''ל, וא''כ יצוייר בזה שלשה אופנים, {{{א}}} בעת שילכו לפי סדר הטבעיי, ועז''א <b>בלכתם ילכו,</b> {{{ב}}} בעת ההשבתה והאיחור במהלכם, שזה נקרא עמידה, ועז''א <b>ובעמדם יעמדו,</b> {{{ג}}} בעת שיתנשאו מן הסדר הטבעי לפי רצון ההשגחה, שזה יצוייר בהתנשאות, ועז''א <b>ובהנשאם מעל הארץ,</b> שאז ג''כ <b>ינשאו האופנים לעומתם,</b> כי גם במהלך זה הגם שהוא ההילוך העצמי לא ההכרחי, <b>רוח החיה באופנים,</b> הם מונהגים מן החיות כאשר יונהג הגוף מן הנפש :
<h3>{כב}</h3>
וּדְמ֞וּת עַל־רָאשֵׁ֤י הַחַיָּה֙ רָקִ֔יעַ כְּעֵ֖ין הַקֶּ֣רַח הַנּוֹרָ֑א נָט֥וּי עַל־רָאשֵׁיהֶ֖ם מִלְמָֽעְלָה׃
<b style="color: gray;">רש"י</b> <b>הקרח הנורא .</b> ת''י גליד חסין גליא''ה פור''ט בלע''ז :
<b style="color: gray;">מצודת דוד</b> <b>ודמות וגו' .</b> ר''ל ודמות השטוח ופרוש על ראשי החיות היה כגוון הקרח הנורא ר''ל המטיל אימה על רואיו בעבור הפלגת זהרו ולבנינותו : <b>נטוי .</b> והיה נטוי ופרוש על ראשיהם מלמעלה :
<b style="color: gray;">מצודת ציון</b> <b>רקיע .</b> עגין שטיחה ופרישה כמו לרוקע הארץ ( תהלים קלז ) : <b>הקרח .</b> הוא הגליד הנקפה והנקרש ע''פ המים בימי הקור וכן משליך קרחו ( שם קמז ) :
<b style="color: gray;">מלבי"ם פירוש המילות</b> <b>ודמות על ראשי החיה רקיע,</b> עד עתה ראה בעולם המלאכים ובעולם האופנים ואת השפע והקשר שיש להמלאכים מניעי האופנים עם האופנים, עתה צפה במחזה איך יקבלו החיות את השפע מעולם שלמעלה מהם שהוא עולם הכסא, העומד על עולם החיות, ומצייר על ראשי החיות רקיע, שהרקיע היא המחיצה הנבדלת בין העליון והתחתון, כמו שבארץ שלנו יש רקיע עליה, שהוא מקום עליית האדים שעד שם שייך אל הארץ, ומן הרקיע ולמעלה יתחיל גבול השמים ואין כל חי יכול להתקיים שם, כמ''ש ויקרא אלהים לרקיע שמים, כן בכל עולם ועולם יש מסך מבדיל בין העליון והתחתון, שהוא הרקיע של אותו העולם ועומד כאמצעי בין שני העולמות, ודרך שם ירדו גשמי נדבות ושפע רצון ממעל, ולמעלה מן הרקיע הזה מתחיל השמים של עולם שתחתיו, וראה דמות הרקיע שעל ראשי החיות, ומצייר אותו <b>כעין הקרח הנורא,</b> שכמו שברקיע התחתון אשר על הארץ יתקבצו האדים הלחים האויריים, (בין העולים מלמטה כפי הנחת הטבעיים, בין היורדים מלמעלה ממים העליונים כפי הנחת חז''ל), ושם יתעבו ויתגשמו להתהוות אד וענן, ולפעמים יקפאו ויתקשו ויהיו לקרח, כן יצייר שהשפע האלהית היורדת מעולם הכסא ששם הוא רוחני מאד, תתעבה ותקפיא ברקיע ומחיצה הזאת, ותהיה כקרח שהמים הנוזלים ישובו להיות דבר מוצק מקשיי, ודבר מגושם בערך הקודם, כן תתעבה השפע ותקרח לפי ערך העולם ההוא, עד שיוכלו החיות לקבלו, אולם הוא קרח נורא מאד, מרומם מן הקרח הגשמי הידוע לנו, כי היראה והפחד שיגיע להם מן טל אורות השופע מלמעלה תצויר כקרח, כי המורא תקפיא הדמים וחום הטבעי ותשליך קרחה כפתים, וכ''ז משל ומליצה להסביר אל האוזן התקפאות השפע ברדתה לערך דקותה בהיותה במקומה, שלכן אמר ודמות וכו' רקיע, שאינו רקיע בפועל רק כן נתפס בדמיונו, והרקיע הזה <b>נטוי על ראשיהם מלמעלה,</b> שראשי החיות יקבלו השפע דרך הרקיע ההוא וישפיעו אותה אל אשר למטה מהם :
<h3>{כג}</h3>
וְתַ֙חַת֙ הָרָקִ֔יעַ כַּנְפֵיהֶ֣ם יְשָׁר֔וֹת אִשָּׁ֖ה אֶל־אֲחוֹתָ֑הּ לְאִ֗ישׁ שְׁתַּ֤יִם מְכַסּוֹת֙ לָהֵ֔נָּה וּלְאִ֗ישׁ שְׁתַּ֤יִם מְכַסּוֹת֙ לָהֵ֔נָּה אֵ֖ת גְּוִיֹּתֵיהֶֽם׃
<b style="color: gray;">רש"י</b> <b>ישרות .</b> מכוונות :
<b style="color: gray;">מצודת דוד</b> <b>ותחת הרקיע וגו' .</b> ר''ל כנפיהם שהיו ישרות והכוונות להיות חוברות אשה אל אחותה הם היו מתחת הרקיע לאיש וגו' : <b>ולאיש וגו' .</b> ר''ל לפנים הזה היה שתי כנפים מכסים להן ולפנים זה היו וגו' זה כזה דמות אחד להן וחזר ומפרש שהכנפים ההם היו מכסות את גופתם :
<b style="color: gray;">מצודת ציון</b> <b>ישרות .</b> מלשון ישר ושוה :
<b style="color: gray;">מלבי"ם פירוש המילות</b> <b>ותחת הרקיע כנפיהם ישרות,</b> עתה באר איך יקבלו השפע דרך הרקיע מן העולם שלמעלה, שיקבלו השפע ע''י הכנפים, שהכנפים ירמזו על הגבהת עוף לעולם שלמעלה, וע''כ כנפיהם אינם שוכבים על הצד ככנפי עופות רק עומדות ישרות למעלה אל תחת הרקיע לקבל השפע משם דרך כנפיהם אשר היו עשויים לעופף בם, והנה הזוגות שהיו בהכנפים, היה כנף אחד מורה על קבלת השפע מלמעלה, ואחד מורה על השפעתו למטה. שהכנפים היו הצינורות להגרת השפע, באר שהיו הכנפים <b>אשה אל אחותה</b> מעורים זה בזה, המשפיע והמקבל פונים איש אל אחיו, כמו שהיו בשני הכרובים כשהיו ישראל עושים רצונו ש''מ פניהם איש אל אחיו כמ''ש חז''ל, <b>לאיש שתים מכסות להנה,</b> וכן מטעם זה היה לכל איש מהנה לכל איש מהחיות <b>שתים מכסות גויותיהם,</b> הכנפים שנעשו לכיסוי היו שתים, שהכיסוי שהורה על ההעלם היה ג''כ זוגיי מפני שהיה בענינם שני עניני השגה, איך יקבל השפע מעולם הכסא, ואיך יורידוהו למטה, שהיה בזה שני העלמות, לכסות השפע ברדתה מלמעלה, ומן החיות למטה, כסו כל זה בשני הכנפים, ולכן היה צריך שתי כנפים, שכל אחד העלים ענין אחר :
<h3>{כד}</h3>
וָאֶשְׁמַ֣ע אֶת־ק֣וֹל כַּנְפֵיהֶ֡ם כְּקוֹל֩ מַ֨יִם רַבִּ֤ים כְּקוֹל־שַׁדַּי֙ בְּלֶכְתָּ֔ם ק֥וֹל הֲמֻלָּ֖ה כְּק֣וֹל מַחֲנֶ֑ה בְּעָמְדָ֖ם תְּרַפֶּ֥ינָה כַנְפֵיהֶֽן׃
<b style="color: gray;">רש"י</b> <b>כקול מים רבים .</b> יכול קול נמוך ת''ל כקול שדי כקול המפורש בכתובים קול ה' בכח קול ה' שובר ארזים ( תהלי' כ''ט ) : <b>קול המולה כקול מחנה .</b> קל מלוליהן כד מודן ומברכין קדם רבוניהון כקל משריית מלאכי מרומ' : <b>בעמדם תרפינה כנפיהן .</b> מלהשמיע קול וי''ת במקומיהן משתקן גפיהן מן קדם דבורא דיבורו של מקום היוצא ממעל לראשן להשמיע לנביאים שליחותו כמו שמסיים והולך ויהי קול וגומר ומ''א בעמדם מלקלס בשביל צדיקים שיקלסו תחילה :
<b style="color: gray;">מצודת דוד</b> <b>את קול כנפיהם .</b> קול הרעשת כנפיהם : <b>כקול מים רבים .</b> שהיה כמו קול מים רבים השוטפים וכקול שדי בדברו בסיני שנאמר שם את הדברים וגו' קול גדול ( דברים ה ) : <b>בלכתם .</b> ר''ל הקול ההוא שמעתי בעת הלכם : <b>קול המולה .</b> קול שאון המייתם היה כקול מחנה מהמון עם : <b>בעמדם .</b> בעת עמדו במקומם היו מרפים כנפיהם ר''ל לא הרעישו אז בכנפיהם להשמיע קול :
<b style="color: gray;">מצודת ציון</b> <b>המולה .</b> ענין המיה ושאון וכן לקול המולה ( ירמיה יא ) : <b>תרפינה .</b> מלשון רפיון והשקטה :
<b style="color: gray;">מלבי"ם פירוש המילות</b> <b>ואשמע את קול כנפיהם,</b> עתה יספר איך שמע קול הציווי שלהם שהם מצווים על האופנים, כי לא יניעו את האופנים בפגישת גשם בגשם, או ע''י כח מושך או כח דוחה כפי חקירת התוכנים, רק בקול ופקידה שכליית רוחנית, והשיג בזה ג' ענינים, {{{א}}} בעת שיעופו בכנפיהם, שכבר בארתי (בפסוק ז') שהעופפות בכנפיהם מציין העת שלא ינהיגו ע''פ סדרי הטבע והמערכת רק בהנהגה פלאיית לפי רצון אלוה, וז''ש ששמע קול הכנפים המגביהים עוף למעלה מסדר המערכת והקול והציווי הזה דומה <b>כקול שדי,</b> כי אז תצא הציווי מאת ה' המשדד המערכת ע''י השגחתו המיוחדת (שע''ז נקרא בשם שדי,) <b>וכקול</b> שנתן על <b>מים רבים</b> בעת הבריאה שהיתה רוח אלהים מרחפת על פני המים שהיא הבריאה, שאז לא היה עדיין סדרי המערכה {{{ב}}} <b>בלכתם,</b> בעת שילכו החיות ולא יעופו בכנפיהם, שזה בעת שינהיגו ע''פ סדר המערכת, ופי' (<b>ואשמע את הקול</b>) <b>בלכתם</b>. (ולכן כתוב מלת בלכתם בזקף קטן), אז שמעתי <b>קול המולה כקול מחנה,</b> היה קול ההמולה והדבור כקול מחנה, ששם מחנה לא יבוא רק בעת שהם ערוכים בסדר המערכה לצבוא צבא איש על דגלו, ר''ל שאז יפעלו סדרי המערכת הערוכים כמחנה מסודרת, וההמולה והדבור הוא לפי קול המחנה, דהיינו לפי סדר המערכת, (הקול הוא קול פשוט והמולה הוא מלל ודבורים הרבה, כי בצד הא' לא ישמעו רק קול אחד קול ה' ההשגחיי, ובצד השני ישמעו קול ממללים רבים שהם חקי הטבע וסדריה), {{{ג}}} <b>בעמדם,</b> שכבר בארתי (פסוק י''ט וכ''א) שבהילוך שילכו הכוכבים ממערב למזרח ימצאו השבתות ועכובים בדרכם, שנראה כאילו עומדים באמצע דרכם ונחים מתנועתם, והנה החוקרים יחסו זה לכח המושך אשר לכוכבים אחרים אשר יפגשו בדרכם, וישביתו מרוצתם, המסובבת מכח המושך של השמש, והנביא יאמר שגם זה בא ע''י החיות ורצון ה'. שבעת ירפו הכנפים הישרות של החיות, המקבלות הכח מעולם הכסא אשר עליהם ורפה ידם בעת ההיא להניע את האופן, כי לא יניעו את האופן רק ע''י הכח שמקבלים ממעלה מן הרקיע אשר על ראשם באמצעות הכנפים שהם פרושים ביושר אל הרקיע לקבל משם כח וגבורה, וז''ש <b>שבעמדם</b> הסבה לזה היא, מפני שאז <b>תרפינה כנפיהם</b> ולא קבלו כח מלמעלה, וע''כ עמדו ועמדו האופנים עמהם, כי בעמדם <b>יעמודו</b> (כנ''ל פסוק כ''א) :
<h3>{כה}</h3>
וַיְהִי־ק֕וֹל מֵעַ֕ל לָרָקִ֖יעַ אֲשֶׁ֣ר עַל־רֹאשָׁ֑ם בְּעָמְדָ֖ם תְּרַפֶּ֥ינָה כַנְפֵיהֶֽן׃
<b style="color: gray;">רש"י</b> <b>ויהי קול מעל לרקיע .</b> ת''י לזמן דהוה רעוא קדמוהי לאשמעתא דבורא לעבדוהי נביאי היה קלא משתמע מעילוי רקיע מבין כרוביא מתחות רקיעא דעל רישיהון : <b>תרפינה כנפיהן .</b> מאימת הדבור :
<b style="color: gray;">מצודת דוד</b> <b>ויהי קול וגו' .</b> חוזר על מה שאמר בעמדם וגו' , לפרש מתי עמדו ולא הרעישו ואמר כשהיה הקול יוצא מעל הרקיע אשר על ראשם ר''ל כשהיה המקום ב''ה מדבר אל הנביאים ובעמדם בעת ההיא אז תרפינה כנפיהן :
<b style="color: gray;">מלבי"ם פירוש המילות</b> <b>ויהי קול,</b> עתה ספר כי יש עוד ענין רביעי, בעת שינהיג ה' את עולמו בעצמו שלא באמצעות החיות, רק ה' בשמים הכין כסאו, והוא יתן קול דברו על השמים והאופנים, שאז אין כח להחיות לעשות מאומה, כי אז יפעול ע''י השרפים אשר בעולם הכסא כמו שראה ישעיה, או שלא ע''י אמצעי כלל כמו שהיה בעת יציאת מצרים ובדור המדבר, וז''ש <b>ויהי קול מעל לרקיע אשר על ראשם</b> ובעת שיצא הקול (לא מן החיות) רק מלמעלה מהם מהכסא או מהאצילות העליון, אז <b>בעמדם תרפינה כנפיהם,</b> אז עמדו מלפעול וכנפיהם לא יקבלו השפע מלמעלה :
<h3>{כו}</h3>
וּמִמַּ֗עַל לָרָקִ֙יעַ֙ אֲשֶׁ֣ר עַל־רֹאשָׁ֔ם כְּמַרְאֵ֥ה אֶֽבֶן־סַפִּ֖יר דְּמ֣וּת כִּסֵּ֑א וְעַל֙ דְּמ֣וּת הַכִּסֵּ֔א דְּמ֞וּת כְּמַרְאֵ֥ה אָדָ֛ם עָלָ֖יו מִלְמָֽעְלָה׃
<b style="color: gray;">מצודת דוד</b> <b>כמראה .</b> ר''ל ראיתי דבר מזהיר כאבן ספיר והוא כדמות כסא ועל דמות הכסא ראיתי דמות כמראה אדם על הכסא ממעל והוא רמז על האל יתברך ואמר דמות כמראה לומר שאין לו דמות כלל אבל אמרו בלשון דמות להסביר את האוזן שראה את השכינה נוסעת מבה''מ כמלך היושב בכסא על המרכבה :
<b style="color: gray;">מלבי"ם פירוש המילות</b> <b>וממעל לרקיע אשר על ראשם,</b> אחר שהשיג את הרקיע שהוא הפרוכת והמסך המבדיל בין עולם הכסא ובין עולם החיות, וצפה בעולם הכסא אשר ממעל לרקיע, <b>וראה כמראה אבן ספיר דמות כסא</b> ר''ל דמות כסא כמראה אבן ספיר, לא כסא ממש רק דמיון של כסא, שכן נדמה בחזיונו, שראה דמות כסא המיוחד אל המלך לשבת עליו לשפוט מישרים ולהנהיג הנהגת מלכותו, כי משם תצא הנהגת מלכו של עולם ומשפטיו, והכסא נעשה מאבן ספיר, שהוא זך המראה עד שהוא כדמות אספקלריא ומראות הצובאות שיתראו בו התמונות הנצבות נוכחו. כן עניני האלהות אשר בעולם הספירות אשר ממעל יתפלשו באור חוזר במראה המלוטשת וספיריית של הכסא, וכשהסתכל במראה ראה <b>שעל הכסא דמות כמראה אדם עליו מלמעלה,</b> כמו מי שמסתכל במראה ורואה בו את השמש, שאינו מסתכל בגוף השמש עצמו רק בשמש המתראה במראה, כן הביט במראה האבן ספיר וראה בו שמלמעלה מהכסא גבוה מעל גבוה יתראה דמות כמראה אדם, שהוא אצילות הספירות אשר בם התלבש הוד והדר ועטה אור כשלמה, שהם שורש להנהגה שיסד להתנהג עם עולמו שהנביאים בגודל כחם דמו הצורה ליוצרה כמ''ש חז''ל במדרש, ודמהו לצורת אדם, כמו שביארנו ענין זה באורך במק''א (וקצת ממנו רמזתי בקונטרס החרש והמסגר הנדפס בסוף ספר <b>שירי הנפש</b>), איך ערך ה' וסדר קשרי הנהגת המציאות והאדם הגדול מיוחס ונערך אל האדם הקטן אשר נפשו אצולה מראש פינה למעלה מעולם הכסא, ושורש נשמתו למעלה עם המלך במלאכתו ישבו וכמ''ש חז''ל, ועליו אמר נעשה אדם בצלמנו, וכ''ז דייק ואמר <b>דמות כמראה אדם,</b> שהוא רק דמיון, כי נסבור את האזן לדמות הנהגתו המחשביית בחכמה בינה דעת ובהוצאת המדות כחסד דין ורחמים, הכל כתפארת אדם, וכ''ז לא ראה למעלה בעולם האצילות בעצמו רק ראה במראה, שעז''א כמראה אדם, עד שכח המדמה אשר דרך בו תעבור השפע הנבואיית, צייר ורשם במראה ציור האדם המקושר בנפש הנביא בכל כחותיו ומדותיו ואיך תנהיג נפשו את מרכבתה הקטנה, וצייר שכן הוא הנהגת ה' את מרכבתו הגדולה, שהעולם הגדול עם העולם הקטן נערכים זל''ז, וה' מזה הצד שהוא נפש העולמות ומנהיגן, שמזה הצד ראהו יחזקאל רוכב בערבות במרכבה, יש להנהגה זו ערך עם נפש האדם והנהגתה בגויה, ומצד שהוא נפש האדם הגדול שהוא העולם הנערך בכל פרקיו וסדוריו ומערכותיו כתפארת האדם ראה במראה דמיון ומשל של אדם כפי מה שתנהיג הנפש בכחותיה את גוייתה ומרכבתה ועולמה הקטן :
<h3>{כז}</h3>
וָאֵ֣רֶא ׀ כְּעֵ֣ין חַשְׁמַ֗ל כְּמַרְאֵה־אֵ֤שׁ בֵּֽית־לָהּ֙ סָבִ֔יב מִמַּרְאֵ֥ה מָתְנָ֖יו וּלְמָ֑עְלָה וּמִמַּרְאֵ֤ה מָתְנָיו֙ וּלְמַ֔טָּה רָאִ֙יתִי֙ כְּמַרְאֵה־אֵ֔שׁ וְנֹ֥גַֽהּ ל֖וֹ סָבִֽיב׃
<b style="color: gray;">רש"י</b> <b>וארא כעין חשמל .</b> לא נתן רשות להתבונן במקרא זה : <b>בית לה .</b> מלפנים לה כמראה אש :
<b style="color: gray;">מצודת דוד</b> <b>וארא כעין חשמל .</b> ר''ל כאשר הסתכלתי לראות מראה האדם היושב על הכסא ראיתי כגוון חשמל והוא הזך והנקי מן האש אשר מעט תשיגנו הראות וכן אין להשיג את האל יתברך וחשמל היא מלה מורכבת חש מל שראוי לחשות מן המלול בו : <b>בית לה סביב .</b> ר''ל אל החשמל היה לה כעין בית מסביב ומראה הבית היה כמראה אש : <b>ממראה וגו' .</b> כן הוא ממראה מתניו ולמעלה שם הוא כעין חשמל ובית לה מסביב כמראה אש : <b>וממראה וגו' .</b> אבל ממראה מתניו ולמטה ראיתי מראהו כמראה אש וסביב לו היה הארה וזריחה :
<b style="color: gray;">מלבי"ם פירוש המילות</b> <b>וארא כעין חשמל</b> חלילה לשמוע אל דעת מהרי''א שהחשמל מורה על הסבה הראשונה, שמלבד שהוא נגד דעת המקובלים שהחשמל הוא בעולם היצירה, ונגד דעת חז''ל שהם חיות אש ממללות או עתים חשות ועתים ממללות, הוא נגד הכתוב שאמר ומתוכה כעין החשמל. רק החשמל הם החיות שהם מחנה שכינה ששם קול דממה דקה, חשמל כנ''ל והם המקבלים השפע מלמעלה ומשפיעים אותה להחיות אשר הם מניעי האופנים. והנה במראה זו ראה החשמל <b>כמראה אש בית לה סביב ממראה מתניו ולמעלה</b> מבואר שממראה מתניו ולמעלה לא ראה את החשמל עצמו רק את הבית אשר לה סביב שהוא נראה לו כמראה אש, משא''כ מ''ש ממראה מתניו ולמטה ראיתי כמראה אש ונוגה לו סביב משמע ששם ראה גוף החשמל, כי לא הזכיר מבית סביב, וכן משמע שהשיג תחלה ממראה מתניו ולמעלה ואח''כ השיג למטה, שזה הפך הסדר שסדר ההשגה היא מן הנגלה אל הנעלם ממנו, ומן הקל אל החמור, והמעלה בודאי נעלם ופנימי נגד המטה. אך במראה אשר ראה בשנה הששית (לקמן סימן ח') אמר בהיפך <b>ואראה והנה דמות כמראה אש, ממראה מתניו ולמטה אש, וממתניו ולמעלה כמראה זהר כעין החשמלה,</b> שם השיג כסדר ממטה מלמעלה, ממראה מתניו ולמעלה לא ראה בית סביב, ולא ראה שם אש, רק זהר כעין החשמלה. ומבואר כי במראה זו לא השיג כל פנימיות החשמל רק ממראה מתניו ולמטה אבל ממראה מתניו ולמעלה לא השיג רק את הבית אשר לו סביב שהוא מתלבש בו לא את עצמותו, וע''כ סדר את המחזה מלמעלה למטה, כי את הלבוש קל יותר להשיג מלהשיג את הפנימית, אבל במראה השנית השיג כל פנימיות החשמל גם למעלה, וע''כ השיג מלמטה למעלה שמלמטה קל יותר להשיג. ולכן אמר שם שממראה מתניו ולמעלה ראה כמראה זהר לא אש, כי ממתניו ולמעלה מציין השפע שמקבל מעולם הכסא שלמעלה ושם קבל כמראה זהר לא אש שורף כי אין שריפה למעלה, רק ממראה מתניו ולמטה שרומז על השפע שיורד לתחתונים ראה כמראה אש שורף, כי היה ענין ההשגה במדת הדין וראה השריפה שתצא מן החיות אל האופנים לשרוף בית ה', אבל פה שלא השיג פנימית השפע היורד מלמעלה רק הלבוש והבית שמתלבש בו, השיג שהבית אשר סביבו הוא ג''כ כמראה אש ומוכן לשרוף, וכן ממראה מתניו ולמטה, רק השיג שנוגה לו סביב, כי תכלית הדין היה להאיר ולרחם כנ''ל. (וידוע שבעולם היצירה שם עץ הדעת טו''ר, וע''כ השיג ממתניו ולמטה אש רק שנוגה לו סביב שהרע לתכלית טוב, וממראה מתניו ולמעלה זהר והכל טוב, כי רק רגליה יורדות מות, ובאשר טעו בזה המינים ואמרו מפלגא ולמטה דהורמין, הזהירו חז''ל על הדרישה בחשמל, ומעשה בתינוק שהיה מבין בחשמל וכו' ומסיק שאני ינוקא דלאו ארח ארעא, ומשם קצץ אחר בנטיעות וטעה במט''ט שמט''ט הוא בעולם היצירה, ושני הט''ט הם הטוב שבעץ הדעת ורמון הוא הקליפה והרע, ור''מ שלמד תורה מאחר רמון מצא תוכו אכל שהם הט''ט טוב, וקליפתו רמון זרק, כי בתורתו מצא כתנות אור, שהוא הפשיט עור הנחש, ותקן את רבו באש שהוציא מקברו, והמ''י) :
<h3>{כח}</h3>
כְּמַרְאֵ֣ה הַקֶּ֡שֶׁת אֲשֶׁר֩ יִֽהְיֶ֨ה בֶעָנָ֜ן בְּי֣וֹם הַגֶּ֗שֶׁם כֵּ֣ן מַרְאֵ֤ה הַנֹּ֙גַהּ֙ סָבִ֔יב ה֕וּא מַרְאֵ֖ה דְּמ֣וּת כְּבוֹד־יְהוָ֑ה וָֽאֶרְאֶה֙ וָאֶפֹּ֣ל עַל־פָּנַ֔י וָאֶשְׁמַ֖ע ק֥וֹל מְדַבֵּֽר׃
<b style="color: gray;">רש"י</b> <b>ואפול על פני .</b> ואישתטחית : <b>ואשמע קול מדבר .</b> ומה דבר :
<b style="color: gray;">מצודת דוד</b> <b>כמראה .</b> כמו מראה הקשת וכו' כן היה מראה הנוגה אשר מסביב : <b>הוא מראה .</b> המראה הזה שראיתי הוא מראה דמות כבוד ה' כי ראהו נוסע מבה''מ כדמות מלך יושב על המרכבה ונוסע : <b>ואראה .</b> וכאשר ראיתי את כל זה אז נפלתי על פני להשתחוות מול ה' ואז שמעתי קול מדבר והוא האמור במקרא שלאחריו ויאמר אלי בן אדם וכו' :
<b style="color: gray;">מלבי"ם פירוש המילות</b> <b>כמראה הקשת</b> באר בסוף דבריו כי הנוגה אשר השיג שהוא האור החוזר מן האור העליון אור הנעלם המתפלש על המרכבה, נדמה בעניניו, <b>כמראה הקשת אשר יהיה בענן ביום הגשם,</b> כמו שהאור שהוא אחד בעצמותו יתראה מחולק בהתפלשו על הענן בשבעה גוונים כן האור המיוחד בשרשו יתראה מחולק בהבקעו על הנהגת התחתונים בשבעה גוונים הידועים אשר יתנוצץ באור הספירות בשבעה אורות מאירות וכמו שאור הקשת אין לו מציאות בהענן עצמו רק יתרשם עליו ע''י שיתפלש אור השמש ונאחז בעבים וחוזר לאחוריו ויתדמה כמראה הקשת, כן בהתפלש אור העליון על החיות שהם בעב הענן לערכו יתגלה האור להתראה כמו שראהו במחזה באור חוזר, וכמו שלא יתהוה מחזה הקשת אם יעבור האור בלא עיכוב, רק בפגשם בעב הענן, כן בפגוש האור האלהי, שהוא אור שכלי לא יתיחס לו גוון וכל תמונה, ותפלש על נפש הנביא הנתונה בעב וענן שהוא כח המדמה, שממנו יחזור באור חוזר להתרשם על כח השכלי, יתרשם האור ע''י כח הדמיוני במחזות אלה שראה דמותם במראה, כקשת המתרשם בענן ביום הגשם שהוא נוגה החוזר מן האור העצמי, שזה גדר שם נוגה שאינו אור עצמי רק אור חוזר, וז''ש <b>כן מראה הנוגה סביב, הוא מראה דמות כבוד ה',</b> שאינו המראה כמו שהוא בעצם רק מראה הדמות, שכן ידמהו המדמה בעת החזיון, בעת יתרשם האור עליו וישוב אל הכח השכלי, ולכן <b>ואראה ואפול על פני</b> נתבטלו חושיו וכחתיו ונשאר כח הדמיוני מתבודד לחזות ולהשפיע על כח השכלי, שמצד זה ראו הנביאים מחזות ודמיונות כמ''ש המורה בכ''מ, ואז <b>ואשמע קול מדבר,</b> הגיעו דבור הנבואיי :
<h2>יחזקאל פרק-ב</h2>
<h3>{א}</h3>
וַיֹּ֖אמֶר אֵלָ֑י בֶּן־אָדָם֙ עֲמֹ֣ד עַל־רַגְלֶ֔יךָ וַאֲדַבֵּ֖ר אֹתָֽךְ׃
<b style="color: gray;">רש"י</b> <b>ויאמר אלי בן אדם וגו' .</b> בן אדם קורא ליחזקאל מתוך שראה המרכבה הולך בין עלייה ומשתמש בה כמלאכים לומר אין כאן ילוד אשה אלא זה ( וכ''ז הנויגים אי''ש אח''ד לר' והנ''אהו ) ול''נ שלא קראו בן אדם אלא בשביל שלא תהא דעתו רחבה עליו מתוך . שהיה גס לבו במראה המרכבה ובמלאכת עליונים סא''א :
<b style="color: gray;">מצודת דוד</b> <b>בן אדם .</b> קראו בן אדם כדי שלא יתגאה ויחשוב עצמו כאחד מן המלאכים לפי שראה המראה הגדולה הזאת : <b>עמוד .</b> לפי שנפל על פניו אמר לו עמוד על רגליך :
<b style="color: gray;">מצודת ציון</b> <b>אותך .</b> כמו אתך והתי''ו בדג''ש ור''ל עמך :
<h3>{ב}</h3>
וַתָּ֧בֹא בִ֣י ר֗וּחַ כַּֽאֲשֶׁר֙ דִּבֶּ֣ר אֵלַ֔י וַתַּעֲמִדֵ֖נִי עַל־רַגְלָ֑י וָאֶשְׁמַ֕ע אֵ֖ת מִדַּבֵּ֥ר אֵלָֽי׃
<b style="color: gray;">רש"י</b> <b>את מדבר אלי .</b> את המתדבר עמי וכבוד הוא לכתוב מדבר כלפי מעלה שהאומר מדבר בשו''א נשמע כאדם המדבר לחבירו פונה אליו פנים אל פנים והאומר מדבר ( בחיר''ק ) משמעו שהשכינה מדבר בפני עצמו בכבודו ושלוחיו ישמעו בורפאלי''ן בלע''ז :
<b style="color: gray;">מצודת דוד</b> <b>רוח .</b> ר''ל רוח התעוררות ומחזק מן החולשה אשר באתה בעבור המראה שראה : <b>כאשר .</b> בעת אשר דבר אלי : <b>ותעמידני .</b> הרוח הזה החזיק אותי והעמיד אותי על רגלי : <b>את מדבר אלי .</b> רצה לומר את הדבר שהיה מדבר אלי :
<b style="color: gray;">מלבי"ם פירוש המילות</b> <b>ותבא בי רוח</b> שאחר שנבטלו חושיו וכחותיו בנפלו על פניו כתיב ואשמע קול מדבר, ר''ל שלא שמע רק הקול ולא הבין הדברים. לכן חזק אותו ברוח והעמידהו על רגליו, ואז <b>ואשמע את המתדבר אלי</b> והבין דבריו :
<b style="color: gray;">מלבי"ם ביאור המילות</b> <b>מדבר,</b> כמו מתדבר :
<h3>{ג}</h3>
וַיֹּ֣אמֶר אֵלַ֗י בֶּן־אָדָם֙ שׁוֹלֵ֨חַ אֲנִ֤י אֽוֹתְךָ֙ אֶל־בְּנֵ֣י יִשְׂרָאֵ֔ל אֶל־גּוֹיִ֥ם הַמּוֹרְדִ֖ים אֲשֶׁ֣ר מָרְדוּ־בִ֑י הֵ֤מָּה וַאֲבוֹתָם֙ פָּ֣שְׁעוּ בִ֔י עַד־עֶ֖צֶם הַיּ֥וֹם הַזֶּֽה׃
<b style="color: gray;">רש"י</b> <b>אל גוים המורדים .</b> שני שבטים קרויין שני גוים :
<b style="color: gray;">מצודת דוד</b> <b>שולח .</b> עתה אני שולח אותך : <b>אל גוים .</b> הם יהודה ובנימין שהם שני שבטים וכ''א קרוי עם לעצמו : <b>המה ואבותם .</b> ר''ל המה עם אבותם כמו שאבותם פשעו בי כן פשעו בי גם המה עד עצם היום הזה :
<b style="color: gray;">מצודת ציון</b> <b>עצם היום .</b> גוף היום וכן בעצם היום הזה ( בראשית ז ) :
<b style="color: gray;">מלבי"ם פירוש המילות</b> <b>שולח אני אותך אל כל בני ישראל</b> ר''ל ישראל אין דרכם למרוד בה' אבל אם מרדו אינם קרובי תשובה וקשה להשיבם, והגוים דרכם למרוד בה' אבל הם קרובי תשובה ע''י הנביא ומעשה נינוה יוכיח, א''ל שהם י''ל שני חסרונות שהם בני ישראל ולא יקבלו דברי הנביא, ובמעשיהם הם <b>גויים המורדים,</b> ולא מעתה <b>רק אבותם פשעו, והם מרדו</b> שהמרד גדול מן הפשע וזה נמשך <b>עד עצם היום הזה</b> :
<b style="color: gray;">מלבי"ם ביאור המילות</b> <b>מרדו פשעו,</b> הפשע ימצא גם בפ''ע, והמרידה הוא רק העבד המורד במלכו, ואצל ה' המרידה היא מי שפורק לגמרי עול מלכות שמים, והוא גדול מן הפושע :
<h3>{ד}</h3>
וְהַבָּנִ֗ים קְשֵׁ֤י פָנִים֙ וְחִזְקֵי־לֵ֔ב אֲנִ֛י שׁוֹלֵ֥חַ אוֹתְךָ֖ אֲלֵיהֶ֑ם וְאָמַרְתָּ֣ אֲלֵיהֶ֔ם כֹּ֥ה אָמַ֖ר אֲדֹנָ֥י יְהֹוִֽה׃
<b style="color: gray;">רש"י</b> <b>והבנים .</b> לפי שאמר אבותם פשעו בי ואלו בניה' קשי פנים :
<b style="color: gray;">מצודת דוד</b> <b>והבנים .</b> ואלה הבנים אשר הם קשי פנים וחזקי לב מה שלא כן היו אבותיהם אליהם אני שולח אותך : <b>ואמרת וגו' .</b> כאומר ולכן לא תאמר להם דבר מה בשמך כי בודאי לא ישמעו אליך רק בכל פעם תאמר להם בשמי כה אמר ה' :
<b style="color: gray;">מצודת ציון</b> <b>קשי פנים .</b> הוא הפוך מן בושת הפנים כי זהו פניו רכות וממהר להלבין בשביל בושה קטנה ולא כן קשה הפנים :
<b style="color: gray;">מלבי"ם פירוש המילות</b> <b>והבנים</b> י''ל עוד חסרון, שהם <b>קשי פנים</b> להכחיש דברי הנביא מה שיוכיחם מצד השכל <b>וחזקי לב</b> לבל ייראו אם יתרה בם בעונשי ה' ופורענות, בכ''ז <b>אני שולח אותך אליהם, ואמרת אליהם כה אמר ה'</b> שעקר תכלית השליחות הוא שתאמר להם שאתה נביא ה' למען ידעו שה' שולח אליהם נביא ומשגיח בענינם, לבל יאמרו כי הנם ככל העכו''ם בלתי מושגחים מה', ובזה תפיק התכלית, כי.
<h3>{ה}</h3>
וְהֵ֙מָּה֙ אִם־יִשְׁמְע֣וּ וְאִם־יֶחְדָּ֔לוּ כִּ֛י בֵּ֥ית מְרִ֖י הֵ֑מָּה וְיָ֣דְע֔וּ כִּ֥י נָבִ֖יא הָיָ֥ה בְתוֹכָֽם׃
<b style="color: gray;">רש"י</b> <b>והמה .</b> שמא ישמעו שמא יחדלו מלשמוע : <b>כי ידעתי כי בית מרי .</b> הם אנשי קנתורין אלא שאני חפץ שידעו לעת פורענותם כי נביא היה בתוכם שהוכיחם ולא שמעו :
<b style="color: gray;">מצודת דוד</b> <b>והמה .</b> כאומר אתה אמור בשמי בין ישמעו המה את הדבר בין שיחדלו לשמוע כי בית מרי המה וקרוב הדבר שלא ישמעו גם אם תאמר בשמי : <b>וידעו .</b> ר''ל ועכ''ז יבוא תועלת כי בבוא הפורעניות ידעו כי נביא היה בתוכם והזהירם ולא שמעו ולא יהרהרו אחר מדת הדין :
<b style="color: gray;">מצודת ציון</b> <b>מרי .</b> ענין מרד כמו ממרים הייתם ( דברים ט ) :
<b style="color: gray;">מלבי"ם פירוש המילות</b> <b>והמה</b> בין <b>אם ישמעו</b> ובין <b>אם יחדלו</b> מלשמוע ע''י <b>שבית מרי המה</b> עכ''פ <b>ידעו כי נביא היה בתוכם</b> :
<h3>{ו}</h3>
וְאַתָּ֣ה בֶן־אָ֠דָם אַל־תִּירָ֨א מֵהֶ֜ם וּמִדִּבְרֵיהֶ֣ם אַל־תִּירָ֗א כִּ֣י סָרָבִ֤ים וְסַלּוֹנִים֙ אוֹתָ֔ךְ וְאֶל־עַקְרַבִּ֖ים אַתָּ֣ה יוֹשֵׁ֑ב מִדִּבְרֵיהֶ֤ם אַל־תִּירָא֙ וּמִפְּנֵיהֶ֣ם אַל־תֵּחָ֔ת כִּ֛י בֵּ֥ית מְרִ֖י הֵֽמָּה׃
<b style="color: gray;">רש"י</b> <b>סרבי' .</b> לשון מרדות כלומר סרבנים ודונש פתר אותו לשון קוצים ועשרים שמות להם : <b>וסלונים .</b> לשון קוצים וכן סלון ממאיר וקוץ מכאיב ( לקמן כח ) : <b>ואל עקרבים אתה יושב .</b> העם אשר אתה מוכיח ילאוך ויקניטוך כאלו אתה יושב על עקרבים העוקצין אותך מכל צדדיך : <b>עקרבים .</b> אגלינטייר''ש בלע''ז ל''א עקרבים ממש וכן תרגם יונתן ובגו עמא דעובדיהון דמן לעקרבין את יתיב :
<b style="color: gray;">מצודת דוד</b> <b>ומדבריהם .</b> מה שיגזמו לעשות עמך רעה : <b>כי סרבים וגו' .</b> ר''ל אשר נמצאו עמך אנשים סרבנים מכאיבים בדברי קנתור כקוצים : <b>ואל עקרבים .</b> עם בני אדם מכאיבים כקוצים אתה יושב והוא כפל ענין במ''ש : <b>מדבריהם .</b> עכ''ז אל תירא מדבריהם : <b>כי בית מרי המה .</b> ר''ל המה בית מרי לבד אבל לא ירשיעו לעשות עמך רעה :
<b style="color: gray;">מצודת ציון</b> <b>סרבים .</b> מל' סרוב ומיאון : <b>וסלונים .</b> מין קוצים כמו סלון ממאיר ( לקמן כח ) : <b>עקרבים .</b> הם מין קוצים כמו ואני בעקרבים ( דה''ב י ) : <b>תחת .</b> ענין שבר ופחד כמו אל תחת ( ירמיה א ) :
<b style="color: gray;">מלבי"ם פירוש המילות</b> <b>ואתה בן אדם</b> (ציוי ב') באשר הנבואות שישלח על ידו אל העם יהיו דברים קשים צוה <b>בל ירא מהם</b> שיעשו לו רע, ואף <b>מדבריהם</b> אף שידברו לעשות לך רע בכ''ז <b>לא תירא</b> כי הגם <b>כי סרבים וסלונים אותך</b> שיסרבו לשמוע ויקיצו לך כסילון מכאיב, ואף אם <b>אל עקרבים אתה יושב</b> שירצו לעקצך עקיצת עקרב, בכ''ז <b>מדבריהם אל תירא</b> שידברו להרוג אותך, ואף <b>מפניהם אל תחת</b> ולא תשפל בעיניך נגדם, <b>כי בית מרי המה</b> ולא יוכלו לך, וע''כ.
<b style="color: gray;">מלבי"ם ביאור המילות</b> <b>סרבים</b> תרגום של מאן סריב : <b>וסלונים,</b> מענין סילון ממאיר : <b>אל תירא אל תחת,</b> החתת הוא הפך האומץ לב שיושפל בעיני עצמו (ירמיה כ''ג ד', ל' י') :
<h3>{ז}</h3>
וְדִבַּרְתָּ֤ אֶת־דְּבָרַי֙ אֲלֵיהֶ֔ם אִֽם־יִשְׁמְע֖וּ וְאִם־יֶחְדָּ֑לוּ כִּ֥י מְרִ֖י הֵֽמָּה׃
<b style="color: gray;">מצודת דוד</b> <b>אם ישמעו .</b> בין שישמעו בין שיחדלו מלשמעם כי בית מרי המה וקרוב הדבר שיחדלו מלשמוע :
<b style="color: gray;">מלבי"ם פירוש המילות</b> <b>ודברת את דברי אליהם</b> לא תדלג דבר מדברי מחמת יראה, בין <b>אם ישמעו</b> ובין <b>אם יחדלו</b> מצד <b>כי מרי המה</b> לא תחשוב שמוטב שלא לומר דבר שאינו נשמע ושיהיו שוגגין ולא מזידין, כי בל''ז הם מרי ומזידין :
<h3>{ח}</h3>
וְאַתָּ֣ה בֶן־אָדָ֗ם שְׁמַע֙ אֵ֤ת אֲשֶׁר־אֲנִי֙ מְדַבֵּ֣ר אֵלֶ֔יךָ אַל־תְּהִי־מֶ֖רִי כְּבֵ֣ית הַמֶּ֑רִי פְּצֵ֣ה פִ֔יךָ וֶאֱכֹ֕ל אֵ֥ת אֲשֶׁר־אֲנִ֖י נֹתֵ֥ן אֵלֶֽיךָ׃
<b style="color: gray;">רש"י</b> <b>אל תהי מרי .</b> מלילך בשליחותי : <b>פצה .</b> פתח וכן פצו עלינו פיהם ( איכה ג ) : <b>פצה פיך ואכול .</b> משל הוא הטה אזניך ושמע ויערב לך כאילו אתה אוכל מאכל לרעבון : <b>את אשר אני נותן אליך .</b> מה היא הנתינה היא מגילת הספר :
<b style="color: gray;">מצודת דוד</b> <b>אל תהי מרי .</b> אל תהי מורד בדבר השליחות למאן ללכת להיות דומה כבית המרי : <b>פצה פיך .</b> פתח פיך ואכול וכו' היא המגלה הנתונה לו ר''ל למוד הדברים וזכור אותם למען יהיו שגורים בפיך :
<b style="color: gray;">מצודת ציון</b> <b>פצה .</b> פתח כמו פציתי פי ( שופטים יא ) :
<b style="color: gray;">מלבי"ם פירוש המילות</b> <b>ואתה בן אדם</b> (ציוי ג') <b>שמע את אשר אני מדבר אליך,</b> שהוא עצמו ישמע לדבר ה' ולא ילמד ממעשי העם, <b>ולא ימרה כבית המרי פצה פיך ואכל</b> המליצה שישובו דברי ה' להיות אצלו קנין עצמי דבוק בנפשו כמו שישוב המזון להיות גוף עצם הניזון :
<b style="color: gray;">מלבי"ם ביאור המילות</b> <b>מרי כבית המרי,</b> הראשון תואר כמו פתי, והשני שם :
<h3>{ט}</h3>
וָאֶרְאֶ֕ה וְהִנֵּה־יָ֖ד שְׁלוּחָ֣ה אֵלָ֑י וְהִנֵּה־ב֖וֹ מְגִלַּת־סֵֽפֶר׃
<b style="color: gray;">רש"י</b> <b>והנה וגו' .</b> . . ש דברים משמשין ל' זכר ולשון נקיבה כמו השמש יצא על הארץ ( בראשית יט ) וזרחה לכם יראי שמי שמש וגו' ( מלאכי ג ) אל המחנ' האחת והכהו ( בראשי' לב ) :
<b style="color: gray;">מצודת דוד</b> <b>והנה וגו' .</b> בהיד השלוחה היה מגלה כתובה :
<b style="color: gray;">מצודת ציון</b> <b>שלוחה .</b> ענין הושטה כמו ידה ליתד תשלחנה ( שם ה ) : <b>מגלת .</b> מל' גליון ואגרת ויקרא כן ע''ש שגוללין אותו : <b>ספר .</b> ענין כתיבה ע''ש שיש בו ספורי דברים :
<b style="color: gray;">מלבי"ם פירוש המילות</b> <b>ואראה והנה יד שלוחה אלי</b> ראה שהנבואה השלוחה אליו נצטיירה כדמות <b>מגלת ספר</b> שהוא ספר העשוי בגלילה :
<h3>{י}</h3>
וַיִּפְרֹ֤שׂ אוֹתָהּ֙ לְפָנַ֔י וְהִ֥יא כְתוּבָ֖ה פָּנִ֣ים וְאָח֑וֹר וְכָת֣וּב אֵלֶ֔יהָ קִנִ֥ים וָהֶ֖גֶה וָהִֽי׃
<b style="color: gray;">רש"י</b> <b>פנים ואחור .</b> מה דהוה מן שרויא ומה דעתיד למהוי בסופא : <b>קינים .</b> פורענות של צדיקים בעולם הזה : <b>והגה .</b> מתן שכרן שירננו עליו לעתיד לבא : <b>והי .</b> נהי של רשעים לעולם הבא :
<b style="color: gray;">מצודת דוד</b> <b>ויפרוש .</b> היד ההוא פרשה המגלה לפני והיתה כתובה משני עבריה מה שהוא נגד פני האדם הקורא ומה שהוא אחורי המגלה מעבר השני : <b>וכתוב אליה .</b> והיה כתוב עליה קינים והגה והי והם ענין נהי ומספד האמורי' על רעות ישראל וצרותיו בעת החורבן :
<b style="color: gray;">מצודת ציון</b> <b>קינים .</b> מל' קינה : <b>והגה .</b> ענין המיה כעין יללה וכן אהגה כיונה ( ישעיה לח ) : <b>והי .</b> הוא ענין מספד ונהי :
<b style="color: gray;">מלבי"ם פירוש המילות</b> <b>ויפרש אותה לפני,</b> מפני שהיתה נגללת פרש אותה, ר''ל, {{{א}}} שהגיע הנבואה אליו באופן שישיג אותה וידעה, לא כמ''ש ותהי לכם חזות הכל כדברי הספר החתום אשר יתנו אותו אל יודע ספר וכו', {{{ב}}} <b>ראה שהיא כתובה פנים ואחור</b> רצה לומר שיש בה נגלה ונסתר, {{{ג}}} <b>שכתוב אליה קינים והגה והי</b> שה' הכין שפטים לממרים מצותיו ולא ישמעו אל דבריו :
<b style="color: gray;">מלבי"ם ביאור המילות</b> <b>הגה,</b> צפצוף בקול יללה :
<h2>יחזקאל פרק-ג</h2>
<h3>{א}</h3>
וַיֹּ֣אמֶר אֵלַ֔י בֶּן־אָדָ֕ם אֵ֥ת אֲשֶׁר־תִּמְצָ֖א אֱכ֑וֹל אֱכוֹל֙ אֶת־הַמְּגִלָּ֣ה הַזֹּ֔את וְלֵ֥ךְ דַּבֵּ֖ר אֶל־בֵּ֥ית יִשְׂרָאֵֽל׃
<b style="color: gray;">מצודת דוד</b> <b>את אשר תמצא .</b> ר''ל כל הכתוב במגלה בין בפנים בין באחור : <b>אכול .</b> ר''ל למוד וקבל האמרים : <b>אכול וגו' .</b> וכאשר תלמוד ותקבל את דברי המגלה אז לך דבר וכו' את הדברים אשר אצוך :
<b style="color: gray;">מלבי"ם פירוש המילות</b> <b>אכול את המגלה הזאת</b> כי מפני שראה כתוב עליה קנים והגה שהיא יראת העונש והמקבל דבר ה' מפני הכרח העונש אינו קנין דבוק בנפש ולא תתקיים אצלו, א''ל שיאכל את המגלה עד שתבא אל תוך מעיו ותכתב על לוח לבו, כמ''ש ותורתך בתוך מעי, ועל לוח לבם אכתבנה, וז''ש <b>אכל ולך דבר</b> :
<h3>{ב}</h3>
וָאֶפְתַּ֖ח אֶת־פִּ֑י וַיַּ֣אֲכִלֵ֔נִי אֵ֖ת הַמְּגִלָּ֥ה הַזֹּֽאת׃
<b style="color: gray;">מצודת דוד</b> <b>ויאכילני .</b> ר''ל שם בפי ולמדני את דברי המגלה :
<b style="color: gray;">מלבי"ם פירוש המילות</b> <b>ואפתח את פי ויאכילני,</b> כי אי אפשר להגיע אל מדרגה זאת מעצמו רק על ידי עזר ה' :
<h3>{ג}</h3>
וַיֹּ֣אמֶר אֵלַ֗י בֶּן־אָדָם֙ בִּטְנְךָ֤ תַֽאֲכֵל֙ וּמֵעֶ֣יךָ תְמַלֵּ֔א אֵ֚ת הַמְּגִלָּ֣ה הַזֹּ֔את אֲשֶׁ֥ר אֲנִ֖י נֹתֵ֣ן אֵלֶ֑יךָ וָאֹ֣כְלָ֔ה וַתְּהִ֥י בְּפִ֖י כִּדְבַ֥שׁ לְמָתֽוֹק׃
<b style="color: gray;">רש"י</b> <b>ואוכלה ותהי בפי וגו' .</b> וקבילתה' והוו פתגמה' בפומי כדבש חלי :
<b style="color: gray;">מצודת דוד</b> <b>בטנך תאכל וגו' .</b> ואל תקיאם ר''ל קשוב הדבר ואל תסיחם מדעתך לשכחם : <b>ואוכלה .</b> קשבתי דברי המגלה והיתה בפי כדבש לענין המתיקות ר''ל ששמעם בלב רצון ובחשק נפלא על כי היו דבר ה' עם כי היו יעודים רעים ומרים :
<b style="color: gray;">מלבי"ם פירוש המילות</b> <b>ויאמר בטנך תאכל</b> לא כאוכל בפיו לבד רק שירדו חדרי בטן <b>ומעיך תמלא</b> שלא תתקיים התורה עם מחשבות אחרות מהבלי עולם רק בטנך תמלא את המגלה שלא ימצא בקרבך רק דבר ה' לבד. <b>ותהי בפי כדבש למתוק</b> שמלבד הטוב שמצא בדברי ה' מצא בם גם הערב לחיך, כמ''ש ומתוקים מדבש ונופת צופים :
<h3>{ד}</h3>
וַיֹּ֖אמֶר אֵלָ֑י בֶּן־אָדָ֗ם לֶךְ־בֹּא֙ אֶל־בֵּ֣ית יִשְׂרָאֵ֔ל וְדִבַּרְתָּ֥ בִדְבָרַ֖י אֲלֵיהֶֽם׃
<b style="color: gray;">מצודת דוד</b> <b>בדברי .</b> באופן הדברים שאדבר אני ולא תשנה דבר כי יותר מקובל על הלב סדור הדברים עצמם האמורים מפי ה' :
<b style="color: gray;">מלבי"ם פירוש המילות</b> <b>ויאמר, לך בא אל בית ישראל</b> (צוהו ציוי רביעית), <b>ודברת בדברי אליהם</b> כי בני הגולה הורגלו לדבר בלשון כשדים ולשון העמים, צוה אל הנביא שידבר דבריו בלה''ק כמו שקבל מה', ולא תאמר שתצטרך לדבר בלשון כשדים שאין אתה מבין אותה :
<h3>{ה}</h3>
כִּ֡י לֹא֩ אֶל־עַ֨ם עִמְקֵ֥י שָׂפָ֛ה וְכִבְדֵ֥י לָשׁ֖וֹן אַתָּ֣ה שָׁל֑וּחַ אֶל־בֵּ֖ית יִשְׂרָאֵֽל׃
<b style="color: gray;">רש"י</b> <b>עמקי שפה .</b> שיהא להם לשון עמוק שאינך מכיר בו : <b>אל בית ישראל .</b> כי אל בית ישראל אני שולחך אשר לשונם כלשונך :
<b style="color: gray;">מצודת דוד</b> <b>כי לא וגו' .</b> אינך צריך לשנות אופן הדברים לפי ענין ההרגל שלך במליצת הלשון שתאמר אליהם לפי שלא אל עם שלשונם עמוק וכבד ממך שלא הורגלת בו אתה שלוח ממני כי הלא אל בית ישראל אתה שלוח ושפה אחת לכם ולכן דבר בזה הלשון ובזה הסדור שאומר לך :
<b style="color: gray;">מצודת ציון</b> <b>עמקי .</b> ר''ל קשה : <b>שפה .</b> כן יקרא לשון עם כמו ושפה אחת לכולם ( בראשית יא ) :
<b style="color: gray;">מלבי"ם פירוש המילות</b> <b>כי לא אל עם עמקי שפה</b> ר''ל כי הם מבינים לשון הקדש :
<b style="color: gray;">מלבי"ם ביאור המילות</b> <b>עמקי שפה וכבדי לשון,</b> יש לשון שקשה מצד הברתה בשפה, ויש שקשה מצד דקדוק לשונה :
<h3>{ו}</h3>
לֹ֣א ׀ אֶל־עַמִּ֣ים רַבִּ֗ים עִמְקֵ֤י שָׂפָה֙ וְכִבְדֵ֣י לָשׁ֔וֹן אֲשֶׁ֥ר לֹֽא־תִשְׁמַ֖ע דִּבְרֵיהֶ֑ם אִם־לֹ֤א אֲלֵיהֶם֙ שְׁלַחְתִּ֔יךָ הֵ֖מָּה יִשְׁמְע֥וּ אֵלֶֽיךָ׃
<b style="color: gray;">רש"י</b> <b>אם לא אליהם שלחתיך וגו' .</b> ל' שבועה היא אם אליהם שלחתיך חי אני אם לא המה ישמעו אליך ומקרא מסורס הוא :
<b style="color: gray;">מצודת דוד</b> <b>לא אל עמים רבים .</b> אין אתה שלוח אל עמים רבים מתחלפי לשונות אשר עמקו וכבדו ממך אשר לא תשמע דבריהם בטוב לשיהא סיבה לשנות הסדר ולהרחיב הדבור בלשון המובן לכולם למען לא ימצאו מה להשיב ר''ל אין לך צורך לשנות הסדר לא בעבור מאמרך בלשון שלא הורגלת בו ולא בעבור שלא תבין בטוב תשובת השומעים : <b>אם לא .</b> הריני נשבע אילו שלחתיך אל העמים עם כי הייתי מוכרח לשנות סדר הדברים ואינם מקובלים כ''כ על הלב כסדר הדברים היוצאים מפי עכ''ז היו שומעים אליך :
<b style="color: gray;">מצודת ציון</b> <b>תשמע .</b> ענין הבנה : <b>אם לא .</b> הוא ענין שבועה כאדם האומר אם לא כן הוא יהיה כזאת וכזאת וגזם ולא אמר וכן אם לא בתים ( ישעיה ה ) :
<b style="color: gray;">מלבי"ם פירוש המילות</b> <b>לא אל,</b> ואל תאמר כי תצטרך לדבר נבואתי בלשון כשדים כדי שיבינום גם הגויים, כי <b>לא אל עמים רבים עמקי שפה</b> אתה שלוח <b>אשר לא תשמע דבריהם</b> ותצטרך ללמוד לשון כשדים, ובכל זאת אני אומר לך גם <b>אם לא אליהם שלחתיך</b> והגם שאין נבואתך מיוחדת אליהם בכל זאת <b>המה ישמעו אליך</b> כשיודע להם נבואתך ישמעו ויקבלו, ורק.
<b style="color: gray;">מלבי"ם ביאור המילות</b> <b>אם לא,</b> נדחקו המפרשים לפרשו מלשון שבועה, ויל''פ כפשוטו גם אם לא שלחתיך אליהם ישמעו אליך :
<h3>{ז}</h3>
וּבֵ֣ית יִשְׂרָאֵ֗ל לֹ֤א יֹאבוּ֙ לִשְׁמֹ֣עַ אֵלֶ֔יךָ כִּֽי־אֵינָ֥ם אֹבִ֖ים לִשְׁמֹ֣עַ אֵלָ֑י כִּ֚י כָּל־בֵּ֣ית יִשְׂרָאֵ֔ל חִזְקֵי־מֵ֥צַח וּקְשֵׁי־לֵ֖ב הֵֽמָּה׃
<b style="color: gray;">מצודת דוד</b> <b>ובית ישראל .</b> אבל בית ישראל לא יאבו לשמוע אליך כי אם תאמר להם כסדור מאמרי כי אינם רוצים לשמוע גם אלי ר''ל אף סדור הדברים אשר יצא מפי אינם מקובלים על לבביהם : <b>חזקו מצח .</b> כן יאמר על מי שהוא מעיז ביותר שהוא מרים מצחו ומחזקו וכן ומצחך נחושה ( ישעיה מח ) :
<b style="color: gray;">מצודת ציון</b> <b>לא יאבו .</b> לא ירצו כמו לא אבה יבמי ( דברים כה ) :
<b style="color: gray;">מלבי"ם פירוש המילות</b> <b>בית ישראל לא יאבו לשמע אליך</b> וזה לא מצד שאין מבינים לשונך לשון יהודית רק מצד כי אינם אובים לשמוע אלי ולכן יאמרו אמתלא שאין מבינים לשון הנביא, <b>כי כל בית ישראל חזקי מצח</b> להכחיש הראיות והמופתים ע''י עזות מצח, <b>וקשי לב</b> בל ייראו מן העונשים המיועדים להם מפי הנביא :
<h3>{ח}</h3>
הִנֵּ֨ה נָתַ֧תִּי אֶת־פָּנֶ֛יךָ חֲזָקִ֖ים לְעֻמַּ֣ת פְּנֵיהֶ֑ם וְאֶֽת־מִצְחֲךָ֥ חָזָ֖ק לְעֻמַּ֥ת מִצְחָֽם׃
<b style="color: gray;">מצודת דוד</b> <b>את פניך חזקים .</b> להעיז לעולם ביותר בלי הראות להם הכנעה מה : <b>ואת מצחך וגו' .</b> כפל הדבר במ''ש :
<b style="color: gray;">מצודת ציון</b> <b>לעומת .</b> נוכח :
<b style="color: gray;">מלבי"ם פירוש המילות</b> <b>הנה נתתי את פניך חזקים</b> בל תירא מרעתם, <b>ואת מצחך חזק</b> בל תבוש מפניהם :
<h3>{ט}</h3>
כְּשָׁמִ֛יר חָזָ֥ק מִצֹּ֖ר נָתַ֣תִּי מִצְחֶ֑ךָ לֹֽא־תִירָ֤א אוֹתָם֙ וְלֹא־תֵחַ֣ת מִפְּנֵיהֶ֔ם כִּ֛י בֵּֽית־מְרִ֖י הֵֽמָּה׃
<b style="color: gray;">רש"י</b> <b>כשמיר .</b> מין תולעת הוא שמראין אותו על האבן והיא נבקעת כנגדו ( הג''ה ל''א שמיר ל' סלע חזק ובתרגום ירושלמי הוא תרגום של צור וכן תרגום מצור החלמיש ( דברים ח ) שמיר טנרא ויש משמע שמיר הברזל החזק כי כמו שנקרא הצור החזק שמיר כמו כן נקרא הברזל שמיר בשביל חזקו סא''א ) :
<b style="color: gray;">מצודת דוד</b> <b>כשמיר .</b> כמו השמיר שהוא חזק מן הצור כן נתתי את מצחך חזק ממצחם : <b>כי בית מרי המה .</b> ר''ל המה בית מרי לבד אבל לא ירשיעו לעשות עמך רעה :
<b style="color: gray;">מצודת ציון</b> <b>כשמיר .</b> הוא ברזל החזק וכן כצפורן שמיר ( ירמיה יו ) : <b>מצור .</b> מסלע :
<b style="color: gray;">מלבי"ם פירוש המילות</b> <b>כשמיר</b> שהגם שהוא בעצמו חלוש בכ''ז הוא <b>חזק מצר</b> בדרך הסגוליי שיש בו לבקע צור החלמיש, כן <b>נתתי מצחך</b> שתנצחם בצד הסגולה האלהית שיש בך, <b>לא תירא אותם</b> מרעתם <b>ולא תחת</b> לא תשפל בעיני עצמך לפניהם מצד היותם רבים ונכבדים, <b>כי בית מרי המה</b> ויתבטלו נגדך :
<h3>{י}</h3>
וַיֹּ֖אמֶר אֵלָ֑י בֶּן־אָדָ֕ם אֶת־כָּל־דְּבָרַי֙ אֲשֶׁ֣ר אֲדַבֵּ֣ר אֵלֶ֔יךָ קַ֥ח בִּֽלְבָבְךָ֖ וּבְאָזְנֶ֥יךָ שְׁמָֽע׃
<b style="color: gray;">מצודת דוד</b> <b>קח בלבבך .</b> שמור בלבבך והשמירה בלבב תהיה על כי תאזין האמרים באזניך ודוגמתו הקיצותי ואראה ( ירמיה לא ) ור''ל ההקצה היתה על כי ראיתי :
<b style="color: gray;">מלבי"ם פירוש המילות</b> <b>ויאמר אלי</b> (ציוי חמישית הודיעו למי נשתלח) <b>קח בלבבך</b> כי הנביא הזה השיג מחזות הרבה כמו מעשה המרכבה ובנין העתיד, אמר שיקח הדברים בלבבו כי לזה צריך הכנת הלב, <b>ובאזניך שמע</b> מה ששלחו בשליחות להוכיחם :
<b style="color: gray;">מלבי"ם ביאור המילות</b> <b>קח בלבבך ובאזניך שמע,</b> היה ראוי בהפך, ובפי' תקנתיו :
<h3>{יא}</h3>
וְלֵ֨ךְ בֹּ֤א אֶל־הַגּוֹלָה֙ אֶל־בְּנֵ֣י עַמֶּ֔ךָ וְדִבַּרְתָּ֤ אֲלֵיהֶם֙ וְאָמַרְתָּ֣ אֲלֵיהֶ֔ם כֹּ֥ה אָמַ֖ר אֲדֹנָ֣י יְהֹוִ֑ה אִֽם־יִשְׁמְע֖וּ וְאִם־יֶחְדָּֽלוּ׃
<b style="color: gray;">רש"י</b> <b>כה אמר אדני .</b> אלהים . הנבואה הזאת לאומרה אליכם : <b>אם ישמעו .</b> או ישמעו או יחדלו אתה אמור אותה אליהם :
<b style="color: gray;">מצודת דוד</b> <b>אל הגולה .</b> אל אנשי הגולה אשר ישבו במקום אחר על נהר כבר : <b>ודברת אליהם ואמרת אליהם .</b> ר''ל פעם אחר פעם תדבר אליהם ותוכיחם בדבר ה' לומר בכל פעם כה אמר ה' : <b>אם ישמעו .</b> כאומר אתה אמור בשמי בין ישמעו לך בין יחדלו משמוע :
<b style="color: gray;">מלבי"ם פירוש המילות</b> <b>ולך בא אל הגולה</b> הודיעו שאינו שלוח אל בני יהודה היושבים בארץ ישראל כי לשם היה ירמיה מיועד לנבאות. רק אל בני הגולה. ולא שילך לנבאות להעמים רק <b>אל בני עמך,</b> כי גם הנבואות שנבא אל הגוים לא נצטוה להודיע הנבואות להעמים כמו שנצטוה ירמיהו (סי' כ''ו) רק שיודיעם אל בני ישראל, <b>ודברת אליהם</b> באורך, <b>ותאמר אליהם</b> שלא מלבך דברת רק <b>כה אמר ה'</b> :
<h3>{יב}</h3>
וַתִּשָּׂאֵ֣נִי ר֔וּחַ וָאֶשְׁמַ֣ע אַחֲרַ֔י ק֖וֹל רַ֣עַשׁ גָּד֑וֹל בָּר֥וּךְ כְּבוֹד־יְהוָ֖ה מִמְּקוֹמֽוֹ׃
<b style="color: gray;">רש"י</b> <b>ותשאני רוח .</b> לאחר שגמר דבריו צוה אל הרוח לשאתו אל המקום אשר בני הגולה שם :
<b style="color: gray;">מצודת דוד</b> <b>ותשאני רוח .</b> הרוח נשא אותי ממקום מעמדי ושמעתי מאחורי קול ברעש גדול אומר ברוך כבוד ה' ממקומו כאומר אל הנביא אל תחשוב שבסור השכינה ממקומו מבית קה''ק לא יהיה ברוך ומהולל כבוד ה' כמו שהיה בהיותו במקומו בבית קה''ק כי אע''פ שסר ממקומו הוא ברוך ומהולל אבל ישראל הם הם החסרים בהסרת השכינה מביניהם אבל כבוד ה' הוא תמיד ברוך ומהולל :
<b style="color: gray;">מלבי"ם פירוש המילות</b> <b>ותשאני רוח</b> רוח ה' נשא אותו למעלה <b>ואשמע אחרי קול רעש גדול</b> כי אז נסתלקה המרכבה ללכת למקומה, צייר ששמע קול רעש שמורה שהליכת המרכבה עתה הוא להרעיש ממלכות. <b>ברוך כבוד ה' ממקומו</b> ר''ל הגם שיסתלק הכבוד מבהמ''ק והברכה והשפע לא תרד מירושלים כי שם צוה ה' את הברכה עד עתה, בכ''ז הוא מקור הברכה במקומו אשר הוא שם :
<h3>{יג}</h3>
וְק֣וֹל ׀ כַּנְפֵ֣י הַחַיּ֗וֹת מַשִּׁיקוֹת֙ אִשָּׁ֣ה אֶל־אֲחוֹתָ֔הּ וְק֥וֹל הָאוֹפַנִּ֖ים לְעֻמָּתָ֑ם וְק֖וֹל רַ֥עַשׁ גָּדֽוֹל׃
<b style="color: gray;">רש"י</b> <b>משיקות .</b> נשיקה מקישות זו אל זו ושיר נשמע בהקשתן כמו שאומר למעלה ואשמע את קול כנפיהם :
<b style="color: gray;">מצודת דוד</b> <b>וקול כנפי החיות .</b> ר''ל ואז שמעתי קול כנפי החיות שהן נוגעות זו בזו כאלו מנשקות זא''ז וזה היה סלוק השכינה כאלו החיות מוליכי המרכבה עופפים משם ובפריחתן יגעו הכנפים זה בזה ומשמיעים קול : <b>וקול האופנים לעומתם .</b> גם שמעתי קול האופנים כשהם מתגלגלים והיה קולם לעומת קול כנפי החיות ושוה להם : <b>וקול .</b> והיה קול רעש גדול :
<b style="color: gray;">מצודת ציון</b> <b>משיקות .</b> מל' נשיקה כי בהגעתן זו לזו כאלו נושקות זו לזו :
<b style="color: gray;">מלבי"ם פירוש המילות</b> <b>וקול כנפי החיות</b> שמע כי החיות נשאו כנפיהם, שזה מורה על ההנהגה שלא כסדר המערכת (כנ''ל א' ז'), כי מה שיעד עתה להפך כסא ממלכות ולהרגיז גוים לא התחייב ע''פ המערכת רק היה ענין השגחיי מאת ה', ובאופן זה קבלו החיות הכח מלמעלה בכנפיהם, <b>והשיקו הכנפים אשה אל אחותה</b> שהוא הורדת השפע והכח למטה (כנ''ל א' כ''ג), <b>וקול רעש גדול</b> שזה הכח שקבלו והשפיעו אז לעשות רעם ורעש ומלחמה וקול גדול :
<b style="color: gray;">מלבי"ם ביאור המילות</b> <b>משיקות,</b> מתחברות כאילו נושקות זו לזו :
<h3>{יד}</h3>
וְר֥וּחַ נְשָׂאַ֖תְנִי וַתִּקָּחֵ֑נִי וָאֵלֵ֥ךְ מַר֙ בַּחֲמַ֣ת רוּחִ֔י וְיַד־יְהוָ֥ה עָלַ֖י חָזָֽקָה׃
<b style="color: gray;">רש"י</b> <b>ואלך מר .</b> שהיה קשה בעיני לקנתר את בני עמי : <b>ויד ה' עלי חזקה .</b> אכפו וכחו להוליכני על כרחי :
<b style="color: gray;">מצודת דוד</b> <b>ורוח נשאתני .</b> חזר לדבריו לומר הרוח שנשא אותי ממקומו לקח אותי משם אל מקום אחר : <b>ואלך .</b> שם הלכתי במר נפש בחמת רוחי כדרך המיצר ודואג שהוא מלא חימה וכעס ודאגתו היה על כי ראה סלוק השכינה מבית קה''ק : <b>ויד ה' .</b> כח חוזק הנבואה היתה עלי חזקה ללכת אל בני הגולה לנבאו' להם :
<b style="color: gray;">מצודת ציון</b> <b>בחמת .</b> מל' חמה וכעס :
<b style="color: gray;">מלבי"ם פירוש המילות</b> <b>ורוח נשאתני ותקחני</b> כי תחלה נשאתו באויר במקומו ועתה נשאתו לרום והוליכה אותו ממקום זה, <b>ואלך מר בחמת רוחי</b> שרוח הנביא מצד עצמו היה מלא מרורות כי ראה הרעה העתידה לבא, רק שיד ה' וכח הנבואה היתה <b>חזקה עליו</b> לעוררהו בכח גדול אל השליחות :
<h3>{טו}</h3>
וָאָב֨וֹא אֶל־הַגּוֹלָ֜ה תֵּ֣ל אָ֠בִיב הַיֹּשְׁבִ֤ים אֶֽל־נְהַר־כְּבָר֙ (ואשר) [וָֽאֵשֵׁ֔ב] הֵ֖מָּה יוֹשְׁבִ֣ים שָׁ֑ם וָאֵשֵׁ֥ב שָׁ֛ם שִׁבְעַ֥ת יָמִ֖ים מַשְׁמִ֥ים בְּתוֹכָֽם׃
<b style="color: gray;">רש"י</b> <b>תל אביב .</b> לתל אביב שם מקום : <b>משמים .</b> משתומם אדם משותק מלדבר :
<b style="color: gray;">מצודת דוד</b> <b>אל הגולה תל אביב .</b> אל בני הגולה אשר בתל אביב והוא שם מקום : <b>היושבים .</b> אשר היו יושבים על נהר כבר : <b>ואשב .</b> ישבתי במקום אשר המה יושבים שם והנה ישבתי שם שבעת ימים בתוכם תמה ונבהל ומושתק :
<b style="color: gray;">מצודת ציון</b> <b>משמים .</b> ענין תמהון ושתיקה כמו אשתומם כשעה חדא ( דניאל ד ) :
<b style="color: gray;">מלבי"ם פירוש המילות</b> <b>ואבא אל הגולה</b> למקום הנקרא <b>תל אביב,</b> והגם <b>שאשב</b> במקום אשר <b>הם יושבים שם,</b> ר''ל בין העם, <b>והגם שאשב</b> שם <b>שבעת ימים,</b> בכ''ז ישבתי <b>משמים בתוכם</b> ולא דברתי דבר כי לא הגעתני דבר ה' בפרטות :
<h3>{טז}</h3>
וַיְהִ֕י מִקְצֵ֖ה שִׁבְעַ֣ת יָמִ֑ים וַיְהִ֥י דְבַר־יְהוָ֖ה אֵלַ֥י לֵאמֹֽר׃
<b style="color: gray;">מצודת ציון</b> <b>מקצה .</b> מסוף :
<b style="color: gray;">מלבי"ם ביאור המילות</b> <b>ואשב,</b> והמה יושבים, או במקום שהמה יושבים :
<h3>{יז}</h3>
בֶּן־אָדָ֕ם צֹפֶ֥ה נְתַתִּ֖יךָ לְבֵ֣ית יִשְׂרָאֵ֑ל וְשָׁמַעְתָּ֤ מִפִּי֙ דָּבָ֔ר וְהִזְהַרְתָּ֥ אוֹתָ֖ם מִמֶּֽנִּי׃
<b style="color: gray;">רש"י</b> <b>צופה נתתיך .</b> למה אתה שותק הלא כצופה שמעמידים על המגדלים לראות אם יבאו גייסות לעיר יתקע בשופר להזהיר את העם שיתכנסו ויתחזקו כן נתתיך להזהירם להשמר מן הפורענות שלא אביאנו עליהם :
<b style="color: gray;">מצודת דוד</b> <b>צופה .</b> כמו שהצופה הועמד לראות אם גייסות באים להזהיר בני העיר להיות נשמרים מהם כן העמדתיך להזהיר את העם על התשובה להיות נשמרים מן הפורעניות המעותדת לבוא : <b>ושמעת .</b> וכאשר תשמע מפי דבר פורעניות תזהיר אותם בשליחותי לעשות תשובה :
<b style="color: gray;">מצודת ציון</b> <b>צופה .</b> הוא העומד על מגדל העיר ומביט מי ומי הבאים אל העיר : <b>והזהרת .</b> מל' אזהרה :
<b style="color: gray;">מלבי"ם פירוש המילות</b> <b>צופה נתתיך,</b> א''ל על שישב משמים ולא דבר דבר שבזה נפשות הוא חובל, כי הכין אות <b>שיהיה לבית ישראל כצופה</b> העומד בראש המגדל לראות אם יבא צר ואויב ולהזהיר את העם, אולם ואתה לא תזהירם מן חרב אדם, רק עת <b>תשמע ממני דבר</b> שהיא גזרת פורעניות <b>והזהרת אותם ממני</b> שישובו בתשובה :
<h3>{יח}</h3>
בְּאָמְרִ֤י לָֽרָשָׁע֙ מ֣וֹת תָּמ֔וּת וְלֹ֣א הִזְהַרְתּ֗וֹ וְלֹ֥א דִבַּ֛רְתָּ לְהַזְהִ֥יר רָשָׁ֛ע מִדַּרְכּ֥וֹ הָרְשָׁעָ֖ה לְחַיֹּת֑וֹ ה֤וּא רָשָׁע֙ בַּעֲוֹנ֣וֹ יָמ֔וּת וְדָמ֖וֹ מִיָּדְךָ֥ אֲבַקֵּֽשׁ׃
<b style="color: gray;">מצודת דוד</b> <b>באמרי לרשע .</b> ר''ל באמרי לך על הרשע שימות ואתה לא הזהרתו ולא דברת להזהיר את הרשע לשוב מדרכו הרשעה למען ישאר חי : <b>הוא רשע .</b> הנה הרשע ההוא ימות בעבור עונו ואדרוש דמו מידך ר''ל תקבל עונש על מיתתו כי אם היית מזהירו אולי היה שב מדרכו ולא היה מת :
<b style="color: gray;">מצודת ציון</b> <b>אבקש .</b> ר''ל אדרוש לשלם גמול עליה :
<b style="color: gray;">מלבי"ם פירוש המילות</b> <b>באמרי</b> והנה בכל האופנים אין לך להעלים נבואתך, {{{א}}} ברשע העושה במזיד בשאט נפש וידעת כי לא יקבל דבריך, בכ''ז צריך אתה להזהירו, והנה בצד זה <b>אני אומר לרשע מות תמות</b> שאני גוזר עליו עונש מות, ואז אם <b>לא הזהרתו</b> להודיעו שנגזר עליו מיתה, או עכ''פ אם <b>לא דברת להזהיר רשע מדרכו</b> שתוכיחו על דרכו מצד השכל בדרך תוכחה כדי לחיותו, אז <b>הוא רשע</b> ר''ל בל תדמה כי טוב שלא תזהירו אחר שידעת שלא יקבל דברך מוטב שיהיה שוגג ולא יהיה מזיד, לא כן, כי בהפך שהוא רשע בעונו ימות, {{{א}}} שימות, {{{ב}}} שימות רשע, ולא יזכה בזה שהיה שוגג, <b>ודמו מידך אבקש</b> כי אולי היה שב מרשעו :
<h3>{יט}</h3>
וְאַתָּה֙ כִּֽי־הִזְהַ֣רְתָּ רָשָׁ֔ע וְלֹא־שָׁב֙ מֵֽרִשְׁע֔וֹ וּמִדַּרְכּ֖וֹ הָרְשָׁעָ֑ה ה֚וּא בַּעֲוֹנ֣וֹ יָמ֔וּת וְאַתָּ֖ה אֶֽת־נַפְשְׁךָ֥ הִצַּֽלְתָּ׃
<b style="color: gray;">מצודת דוד</b> <b>ואתה .</b> אבל אם אתה הזהרת את הרשע והוא לא שב מרשעתו : <b>את נפשך הצלת .</b> ר''ל לא תקבל עונש על מיתתו הואיל והזהרתו :
<b style="color: gray;">מלבי"ם פירוש המילות</b> <b>ואתה</b> אמנם <b>אם הזהרתו ולא שב</b> בין <b>מרשעו</b> הקודם, ובין <b>מדרכו הרשעה</b> להבא, כי עוד הולך בדרך רשע, אז אל תחשוב שמת על ידך יען שנעשה מזיד, כי <b>הוא רשע בעונו ימות</b> ואתה אינך חייב בדבר, ובהפך <b>אתה את נפשך הצלת</b> במה שהזהרתו :
<h3>{כ}</h3>
וּבְשׁ֨וּב צַדִּ֤יק מִצִּדְקוֹ֙ וְעָ֣שָׂה עָ֔וֶל וְנָתַתִּ֥י מִכְשׁ֛וֹל לְפָנָ֖יו ה֣וּא יָמ֑וּת כִּ֣י לֹ֤א הִזְהַרְתּוֹ֙ בְּחַטָּאת֣וֹ יָמ֔וּת וְלֹ֣א תִזָּכַ֗רְןָ צִדְקֹתָו֙ אֲשֶׁ֣ר עָשָׂ֔ה וְדָמ֖וֹ מִיָּדְךָ֥ אֲבַקֵּֽשׁ׃
<b style="color: gray;">רש"י</b> <b>ונתתי מכשול לפניו .</b> כשהוא עושה דבריו בהצנע ומראה עצמו כצדיק אני נותן עבירה מפורסמת לפניו כדי לגלות מעשיו וכשאביא רעה עליו לא יהרהרו אחרי : <b>ולא תזכרנה .</b> צדקותיו . פירשו רבותינו בתוהא על הראשונות שמתחרט על הצדקות הראשונות שעשה :
<b style="color: gray;">מצודת דוד</b> <b>ובשוב צדיק .</b> כאשר הצדיק יחזור מצדקו ויעשה עול כי יטעה לחשוב שבעבור שהיה צדיק מימים רבים יכפר לו האלהים על העול שעושה עתה : <b>ונתתי מכשול .</b> אזמין לפניו מכשול צרה והוא ימות בה : <b>כי לא הזהרתו .</b> אם לא הזהרתו הנה הוא ימות בעבור חטאתו והצדקות אשר עשה מאז לא תזכרנה לא להגן עליו מן המיתה ואת דמו אדרוש מידך כי אם הזהרתו אולי עמד בצדקו :
<b style="color: gray;">מלבי"ם פירוש המילות</b> <b>ובשוב</b> (ענין ב') מי שהוא צדיק ויצא מצדקו לעשות איזה עול בשוגג, וז''ש <b>ובשוב צדיק מצדקו ועשה עול,</b> שהוא עול רק לפי ערך צדקו, שאצלו ה' מדקדק כחוט השערה ושגגות נעשות לו כזדונות, ואם היה רשע עושה עבירה כזאת לא היה נענש ע''ז וז''ש <b>ונתתי מכשול לפניו</b> הגם שהוא רק מכשול שנכשל בשוגג, בכ''ז אני נותנה לפניו, לפי ערכו, שלפי ערכו יוחשב לחטא באופן <b>שהוא ימות,</b> הוא מצד ערכו מתחייב מיתה, מה שאחר לא היה נענש על דבר כזה, בל תחשוב שעל דבר קטן כזה אינך מחויב להזהיר, {{{א}}} מצד שהוא שוגג, {{{ב}}} מצד שזכיותיו יגינו עליו ולא יענש, דע כי לא כן הוא, רק <b>אם לא הזהרתו</b> {{{א}}} <b>בחטאתו ימות</b> שימות על חטאת השוגג, {{{ב}}} שזכיותיו לא יגינו עליו כי <b>לא תזכרנה צדקותיו אשר עשה</b> להצילו על ידיהם מעונש, וממילא <b>דמו מידך אבקש</b> :
<b style="color: gray;">מלבי"ם ביאור המילות</b> <b>מכשול,</b> הוא בלא דעת, ולפני עור לא תתן מכשול, ואמרו רז''ל האי עון מזיד הוא וקרי ליה מכשול : <b>בחטאתו,</b> סתם חטא הוא שוגג, וזה ההבדל בין מ''ש למעלה בעונו ימות שהוא מזיד :
<h3>{כא}</h3>
וְאַתָּ֞ה כִּ֧י הִזְהַרְתּ֣וֹ צַדִּ֗יק לְבִלְתִּ֥י חֲטֹ֛א צַדִּ֖יק וְה֣וּא לֹא־חָטָ֑א חָי֤וֹ יִֽחְיֶה֙ כִּ֣י נִזְהָ֔ר וְאַתָּ֖ה אֶֽת־נַפְשְׁךָ֥ הִצַּֽלְתָּ׃
<b style="color: gray;">מצודת דוד</b> <b>ואתה .</b> אבל אם אתה הזהרת את הצדיק לבל יחטא בבטחון היותו צדיק עד הנה והוא שמע לך ולא חטא כפי מה שחשב : <b>חיו יחיה .</b> אף שחשב לחטוא הואיל ולא חטא חיה יחיה כי קבל את האזהרה : <b>ואתה את נפשך הצלת .</b> כי אם לא הזהרתו היה עושה כמחשבתו והיה מת בחטאו והיה דמו נדרש ממך :
<b style="color: gray;">מלבי"ם פירוש המילות</b> <b>ואתה כי הזהרתו</b> מצד שהוא <b>צדיק, לבלתי חטא</b> אף חטא קטן שוגג מצד שהוא <b>צדיק</b> והשוגג יחשב לו לזדון, ועי''כ <b>והוא לא חטא</b> את החטא השוגג, אז תרויח בשתים {{{א}}} כי <b>הוא חיה יחיה כי נזהר</b> כי בודאי ישמע לדבריך ותציל נפשו, {{{ב}}} <b>ואתה את נפשך הצלת,</b> (וגם אמר ואתה כי הזהרת צדיק, ר''ל בל תחשוב שלא ישמע אליך וא''כ עי''ז יתהפך להיות רשע, כי גם שתזהיר אותו יהיה צדיק כי בודאי ישמע לדבריך) :
<b style="color: gray;">מלבי"ם ביאור המילות</b> <b>הזהרתו צדיק,</b> הכינוי עם שם הפעול, ולפי מה שכתבתי בפירושי ר''ל הזהרתו מצד שהוא צדיק :
<h3>{כב}</h3>
וַתְּהִ֥י עָלַ֛י שָׁ֖ם יַד־יְהוָ֑ה וַיֹּ֣אמֶר אֵלַ֗י ק֥וּם צֵא֙ אֶל־הַבִּקְעָ֔ה וְשָׁ֖ם אֲדַבֵּ֥ר אוֹתָֽךְ׃
<b style="color: gray;">מצודת דוד</b> <b>יד ה' .</b> כח חוזק הנבואה :
<b style="color: gray;">מלבי"ם פירוש המילות</b> <b>קום צא אל הבקעה,</b> {{{א}}} כדי שיתבודד ויהיה מוכן לנבואה, {{{ב}}} שהעם לא היו ראוים שתחול רוח ה' על הנביא בהיותו ביניהם :
<h3>{כג}</h3>
וָאָקוּם֮ וָאֵצֵ֣א אֶל־הַבִּקְעָה֒ וְהִנֵּה־שָׁ֤ם כְּבוֹד־יְהוָה֙ עֹמֵ֔ד כַּכָּב֕וֹד אֲשֶׁ֥ר רָאִ֖יתִי עַל־נְהַר־כְּבָ֑ר וָאֶפֹּ֖ל עַל־פָּנָֽי׃
<b style="color: gray;">רש"י</b> <b>והנה שם כבוד ה' עומד .</b> הקדים על ידו לילך שם מדת ענוה יתירה מה שאין דרך בשר ודם לעשות כן התלמיד ממתין לרב וכאן הרב ממתין לתלמי' :
<b style="color: gray;">מצודת דוד</b> <b>ככבוד .</b> כדמות מראה המרכבה אשר ראיתי וכו' : <b>ואפול וגו' .</b> להשתחות לה' :
<b style="color: gray;">מלבי"ם פירוש המילות</b> <b>כבוד ה' עומד</b> הראה לו שנית איך השכינה הגם שמוכנת ללכת לירושלים להחריבה, עודו בין הגולה להשגיח עליהם :
<h3>{כד}</h3>
וַתָּבֹא־בִ֣י ר֔וּחַ וַתַּעֲמִדֵ֖נִי עַל־רַגְלָ֑י וַיְדַבֵּ֤ר אֹתִי֙ וַיֹּ֣אמֶר אֵלַ֔י בֹּ֥א הִסָּגֵ֖ר בְּת֥וֹךְ בֵּיתֶֽךָ׃
<b style="color: gray;">רש"י</b> <b>הסגר בתוך ביתך .</b> להראותם שאינם ראויין לתוכח' :
<b style="color: gray;">מצודת דוד</b> <b>רוח .</b> ר''ל רוח התעוררות ומחוזק : <b>ותעמידני .</b> הרוח הזה החזיק אותי והעמיד אותי על רגלי : <b>בוא הסגר וגו' .</b> לשבת מבלי חברת אנשים :
<b style="color: gray;">מלבי"ם פירוש המילות</b> <b>בא הסגר</b> טרם תחל לנבאות תצטרך להסגר כל ימי המצור שצוהו בסי' שאח''ז כדי לשאת ע''י שכיבתו על צדו את עון יהודה וישראל :
<h3>{כה}</h3>
וְאַתָּ֣ה בֶן־אָדָ֗ם הִנֵּ֨ה נָתְנ֤וּ עָלֶ֙יךָ֙ עֲבוֹתִ֔ים וַֽאֲסָר֖וּךָ בָּהֶ֑ם וְלֹ֥א תֵצֵ֖א בְּתוֹכָֽם׃
<b style="color: gray;">רש"י</b> <b>הנה נתנו עליך עבותים .</b> הוי אסור בביתך כאילו נאסרת בעבותים וכן ת''י הא גזירת פתגמי עליך כאסור גדילן וגו' :
<b style="color: gray;">מצודת דוד</b> <b>הנה נתנו וגו' .</b> ר''ל תהא כלוא בביתך כאלו נתנו עליך חבלים עבות ואסרו אותך בהם לכל תוכל לזוז משם : <b>בתוכם .</b> בין אנשי הגולה :
<b style="color: gray;">מצודת ציון</b> <b>עבותים .</b> חבלים עבות בת ג' יתרים : <b>ואסרוך .</b> ענין קשור :
<b style="color: gray;">מלבי"ם פירוש המילות</b> <b>הנה נתנו עליך עבותים,</b> כמ''ש לקמן (ד' ח') והנה נתתי עליך עבותים ולא תהפך מצדך אל צדך ואחר שהוא בחטאם, דומה כאילו הם נתנו עליך עבותים. <b>ולא תצא בתוכם</b>, ואף אם הם יבואו אליך :
<h3>{כו}</h3>
וּלְשֽׁוֹנְךָ֙ אַדְבִּ֣יק אֶל־חִכֶּ֔ךָ וְנֶֽאֱלַ֔מְתָּ וְלֹא־תִֽהְיֶ֥ה לָהֶ֖ם לְאִ֣ישׁ מוֹכִ֑יחַ כִּ֛י בֵּ֥ית מְרִ֖י הֵֽמָּה׃
<b style="color: gray;">מצודת דוד</b> <b>ולשונך אדביק .</b> ר''ל לא תדבר עמהם כאלו הדבקתי לשונך אל חכך לבל תוכל לדבר : <b>ונאלמת .</b> תהיה כאלם ולא תהיה למולם לאיש מוכיח שדרכו למחות ולהוכיח מלבו בעת יראה מי עושה הרע : <b>כי בית מרי המה .</b> לכן לא תוכיחם מלבך כי ימרו בך :
<b style="color: gray;">מצודת ציון</b> <b>חכך .</b> החיך מה שמעל הלשון :
<b style="color: gray;">מלבי"ם פירוש המילות</b> <b>ולשונך אדביק אל חכך, ולא תהיה להם</b> אף <b>לאיש מוכיח</b> הגם שלא תדבר דברי נבואה רק דברי תוכחת השכל גם באופן זה לא תוכיח כי <b>בית מרי המה</b> ובודאי לא ישמעו תוכחות :
<h3>{כז}</h3>
וּֽבְדַבְּרִ֤י אֽוֹתְךָ֙ אֶפְתַּ֣ח אֶת־פִּ֔יךָ וְאָמַרְתָּ֣ אֲלֵיהֶ֔ם כֹּ֥ה אָמַ֖ר אֲדֹנָ֣י יְהֹוִ֑ה הַשֹּׁמֵ֤עַ ׀ יִשְׁמָע֙ וְהֶחָדֵ֣ל ׀ יֶחְדָּ֔ל כִּ֛י בֵּ֥ית מְרִ֖י הֵֽמָּה׃
<b style="color: gray;">רש"י</b> <b>ובדברי אותך .</b> כשאחפוץ לדבר אתך אשלחך אליהם : <b>ואמרת אליהם כה אמר אד' .</b> אלהים . את כל דברי שליחותי : <b>השומע ישמע .</b> אין זה מן השליחו' אלא הרוח הקודש אמר לנבי' אתה אמור אליה' שליחותי והם השומע ישמע והחדל יחדל כי ידעתי כי לא כולם ישמעו כי בית מרי המה :
<b style="color: gray;">מצודת דוד</b> <b>ובדברי אותך .</b> וכשאדבר אני בך לשלחך להתנבאות להם אז אפתח את פיך למהר לדבר צחות עם כי לא תהיה רגיל כ''כ לדבר עם אנשים ליישר דרכם : <b>ואמרת .</b> כאשר אשלחך תאמר להם כה אמר ה' ר''ל לא מלבי אני אומר כ''א דבר ה' המה : <b>השומע .</b> אתה אמור בשמי מי שירצה לשמוע ישמע ומי שיחדל לשמוע יחדל ואין עליך לכופם על השמועה כי בית מרי המה וימרו בך ולא ישמעו אליך אם תרצה לכופם ולכן הנח להם :
<b style="color: gray;">מלבי"ם פירוש המילות</b> <b>ובדברי אותך</b> שהוא אחר שתגמר המעשים שנצטוה לעשות בסי' ד' ובסי' ה', <b>אז אפתח את פיך,</b> אולם אז לא תוכיחם כאיש מוכיח תוכחת מוסר משכלו, רק תאמר אליהם מאמר קצר, <b>כה אמר ה' השומע</b> תוכחת מוסר יזכה <b>שישמע</b> כי חיה יחיה, <b>והחדל</b> משמוע מוסר, <b>יחדל</b> מן העולם. זאת אמר ה' :
<h2>יחזקאל פרק-ד</h2>
<h3>{א}</h3>
וְאַתָּ֤ה בֶן־אָדָם֙ קַח־לְךָ֣ לְבֵנָ֔ה וְנָתַתָּ֥ה אוֹתָ֖הּ לְפָנֶ֑יךָ וְחַקּוֹתָ֥ עָלֶ֛יהָ עִ֖יר אֶת־יְרוּשָׁלִָֽם׃
<b style="color: gray;">רש"י</b> <b>לבנה .</b> טויל''ה בלע''ז ויש מהם שהם גדולות :
<b style="color: gray;">מצודת דוד</b> <b>ונתתה .</b> העמידה מול פניך וחקוק עליה צורת עיר וחזר ופירש את ירושלים :
<b style="color: gray;">מצודת ציון</b> <b>לבנה .</b> עשוי מן הטיט ומייבשים בחמה או שורפים אותו באש וכן נלבנה לבנים ( בראשית יא ) : <b>וחקות .</b> מלשון חקיקה :
<b style="color: gray;">מלבי"ם פירוש המילות</b> <b>קח לך לבנה</b> הורה בזה כי ירושלים אין הוייתה ומציאותה רק ע''י השגחת ה' ורצונו, כי היא בעצמה זולתו היא לבנה היולאנית גולמיית בלי שום צורה, רק ע''י <b>שתתן אותה לפניך</b> שזה רמז על ששם ה' אותה לפניו וישים עיני השגחתו עליה, עי''כ <b>וחקות עליה עיר</b> נבנית על תילה עליה עיר מושב ולהיותה <b>ירושלים</b> קרית מלך רב :
<h3>{ב}</h3>
וְנָתַתָּ֨ה עָלֶ֜יהָ מָצ֗וֹר וּבָנִ֤יתָ עָלֶ֙יהָ֙ דָּיֵ֔ק וְשָׁפַכְתָּ֥ עָלֶ֖יהָ סֹֽלְלָ֑ה וְנָתַתָּ֨ה עָלֶ֧יהָ מַחֲנ֛וֹת וְשִׂים־עָלֶ֥יהָ כָּרִ֖ים סָבִֽיב׃
<b style="color: gray;">רש"י</b> <b>דיק .</b> מגוניי''ל בלע''ז שמשליכין בו אבנים לעיר : <b>סוללה .</b> שופך עפר וסוללו וכובשו במקלות ועושה תל גבוה לעמוד עליו ולראות בתוך העיר ולירות בחצי' : <b>סוללה .</b> בסטי''ון בלע''ז : <b>ושים עליה כרים .</b> ת''י איפרורין והם כפרים שעושים חיילותיו ויושבי' באהלי' לרוחות העיר שלא יהא אדם יוצא ובא ופירוש כרים שרים ממונים על הצב' זה שומר לרוח זה וזה לרוח זה :
<b style="color: gray;">מצודת דוד</b> <b>ונתתה עליה מצור .</b> ר''ל תצייר על העיר ההיא החקוקה צורת מצור כאלו האויבים צרים עליה : <b>ובנית וגו' .</b> ר''ל תצייר עליה כעין דיק וכו' וכולם המה ענייני המצור :
<b style="color: gray;">מצודת ציון</b> <b>מצור .</b> האויבים המקיפים העיר ללכדה יקרא מצור כי מצירים להם : <b>דיק .</b> הוא מגדל הנבנה ללכוד העיר וכן ויבנו עליה דיק ( ירמיה נב ) : <b>סוללה .</b> הוא תל העפר ששופכים מול העיר לעלות עליו ללחום על העיר וכן וישפוך סוללה ( דניאל ) יא ) : <b>מחנות .</b> צבאות עם : <b>כרים .</b> הם אילי ברזל עשויים לנגח בהם בתומה להפילה כמוזכר ביוסיפון :
<b style="color: gray;">מלבי"ם פירוש המילות</b> <b>ונתת עליה מצור</b> אח''כ תצייר שע''י חטאה נתן ה' עליה אויבים אשר יביאוה במצור להחריבה, בענין שה' הבונה אותה מתעסק להחריבה, וספר כל עניני המצור <b>ובנית עליה דיק</b> בל יצאו מן העיר, <b>ושפכת עליה סוללה</b> משם ילחמו על העיר, <b>ונתת עליה מחנות</b> הלוחמים, <b>ושים עליה כרים</b> להפיל החומה :
<b style="color: gray;">מלבי"ם ביאור המילות</b> <b>דיק,</b> חומה דקה סביב חומת העיר בל יוכלו לצאת מן החומה : <b>סוללה,</b> שופכים עפר ועושה מקום גבוה משם יורו אל העיר : <b>כרים,</b> אילי ברזל לנגח החומה :
<h3>{ג}</h3>
וְאַתָּ֤ה קַח־לְךָ֙ מַחֲבַ֣ת בַּרְזֶ֔ל וְנָתַתָּ֤ה אוֹתָהּ֙ קִ֣יר בַּרְזֶ֔ל בֵּינְךָ֖ וּבֵ֣ין הָעִ֑יר וַהֲכִינֹתָה֩ אֶת־פָּנֶ֨יךָ אֵלֶ֜יהָ וְהָיְתָ֤ה בַמָּצוֹר֙ וְצַרְתָּ֣ עָלֶ֔יהָ א֥וֹת הִ֖יא לְבֵ֥ית יִשְׂרָאֵֽל׃
<b style="color: gray;">רש"י</b> <b>קיר ברזל .</b> דוגמא לחומת העי' המפסקת בין הצבא ובין העיר : <b>אות היא .</b> שכך תבא ירושלי' במצור :
<b style="color: gray;">מצודת דוד</b> <b>ונתתה אותה .</b> העמיד אותה להיות כקיר ברזל מפסקת בינך ובין העיר החקוקה והיא דוגמת חומת העיר המפסקת בינה ובין הצרים עליה : <b>והכינותה .</b> תכין אליה פניך כאלו אתה נלחם עליה : <b>והיתה במצור .</b> ר''ל אף כי תהיה במצור אשר ציירת עליה צורת מצור עכ''ז גם אתה תצור עליה ותלחם בה והיא לאות לבני ישראל אשר מלבד האויב הנלחם בם אלחם בם גם אני :
<b style="color: gray;">מצודת ציון</b> <b>מחבת .</b> שם כלי מה : <b>קיר .</b> כותל : <b>והכינותה .</b> מל' הכנה : <b>אות .</b> סימן : <b>לבית ישראל .</b> על בני יהודה יאמר :
<b style="color: gray;">מלבי"ם פירוש המילות</b> <b>ואתה</b> אחר שתצייר ענין האויבים הצרים עליה בדבר ה', <b>תקח מחבת ברזל</b> וזה יהיה לאות שהושם קיר <b>ברזל בין הנביא</b> מלאך ה' <b>ובין העיר</b> רומז כי עונותיהם היו מבדילים כקיר ברזל בין ה' ושלוחי השגחתו ובין העיר, ובכ''ז <b>והכינתה את פניך עליה</b> לרמז שדרך הקיר הזה הכין ה' פניו אליה ע''י נביאיו ששלח אליהם יום יום השכם ושלוח, ומצד זה היא במצור כפול, {{{א}}} מצור נפשי, ע''י הנביאים הצרים עליה יום יום להשיבם אל דרך הטוב, {{{ב}}} המצור של האויבים, וז''ש שע''י הקיר ברזל <b>והיתה במצור</b> מן האויבים כי סרה ההשגחה מהם, וע''י שהכין פניו אל העיר, עי''כ <b>וצרת עליה</b> אתה, להשיבם למוטב באופן שאם ינצח הנביא את העיר לא ינצחום האויבים, ואם לא ינצח רק תשאר הקיר ברזל בינו ובינם אז האויבים ינצחוה, וזה <b>האות לבית ישראל</b> :
<b style="color: gray;">מלבי"ם ביאור המילות</b> <b>והיתה במצור וצרת,</b> כפל ויתור ? ובפי' תקנתיו :
<h3>{ד}</h3>
וְאַתָּ֤ה שְׁכַב֙ עַל־צִדְּךָ֣ הַשְּׂמָאלִ֔י וְשַׂמְתָּ֛ אֶת־עֲוֹ֥ן בֵּֽית־יִשְׂרָאֵ֖ל עָלָ֑יו מִסְפַּ֤ר הַיָּמִים֙ אֲשֶׁ֣ר תִּשְׁכַּ֣ב עָלָ֔יו תִּשָּׂ֖א אֶת־עֲוֹנָֽם׃
<b style="color: gray;">רש"י</b> <b>על צדך השמאלי .</b> לסבול צער וייסורין מניין ימים כמנין שנים אשר הציקתני רוחי כביכול על שהכעיסו לפני ותכפ' על עונם אחרי אשר קשה בעיניך הפורענות שאני אומר להביא עליהם :
<b style="color: gray;">מצודת דוד</b> <b>שכב על צדך השמאלי .</b> כנגד שומרון ראש מלכות אפרים שהיתה משמאלה של ארץ יהודה וכמ''ש ואחותך הגדולה שומרון וכו' היושבת על שמאלך ( לקמן טז ) : <b>ושמת וגו' .</b> עליו . על הצער הזה תשים עון ישראל ר''ל בזה הצער יכופר עון ישראל לבל יהיו כלים בעונותיהם מבלי תקומה : <b>מספר הימים .</b> כחשבון מספר הימים אשר תשכב על צדך השמאלי כחשבון הזה תכפר על עוונם אם הרבה הרבה ואם מעט מעט :
<b style="color: gray;">מצודת ציון</b> <b>תשא .</b> ענין כפרה וסליחה כמו כל תשא עון ( הושע יד ) :
<b style="color: gray;">מלבי"ם פירוש המילות</b> <b>ואתה שכב על צדך השמאלי ושמת את עון בית ישראל עליו</b> לרמוז כי סבת עון בית ישראל כולו שהם עשרת השבטים היה הצד השמאלית, כי ימין ה' מורה על הנהגה הנסיית שבה ימין ה' עושה חיל, והשמאל מורה על ההנהגה הטבעיית, ובאשר נהג עם עשרת השבטים כפי המנהג הטבעי ולא הרבה להם אותותיו ונפלאותיו ולא שלח להם נביאיו תמיד להוכיחם, לכן חטאו בע''ז ובזה ילמד זכות על בית ישראל :
<h3>{ה}</h3>
וַאֲנִ֗י נָתַ֤תִּֽי לְךָ֙ אֶת־שְׁנֵ֣י עֲוֹנָ֔ם לְמִסְפַּ֣ר יָמִ֔ים שְׁלֹשׁ־מֵא֥וֹת וְתִשְׁעִ֖ים י֑וֹם וְנָשָׂ֖אתָ עֲוֹ֥ן בֵּֽית־יִשְׂרָאֵֽל׃
<b style="color: gray;">רש"י</b> <b>נתתי לך את שני עונם וגו' .</b> הקילותי עליך לקבל את צער שסבלתי אני למנין שנים שחטאו לפני הפכתים לך למנין ימים ( לישנא אחרינ' שני כמו שנים וכן תרגם יונתן ואנא יהבית לך על חד תרין בחוביהון סא''א ) : <b>שלש מאות ותשעים יום .</b> שנינו בסדר עולם מלמד שחטאו ישראל שלש מאות ותשעים שנה משנכנסו לארץ עד שגלו ממנו עשרת השבטים ואתה מוצא מהם מפורשים מאתים וארבעי' ושלש משמלך ירבעם עד שגלה הושע בן אלה ובימי שפוט השופטים קי''א שנים והשאר סתומים אלו הש''ץ שנים שמצאתי בתשובות רבי יוסף ריש מתיבתא שחטאו י' שבטים מימות יהושע עד שהגלה סנחרב משומרון חשוב בימי השופטים ח' שנים ביד כושן י''ח ביד עגלון ך' ביד סיסר' ז' ביד מדין י''ח ביד בני עמון מ' ביד פלשתים הרי קי''א מן מיכה עד שנשבה הארון בימי עלי מ' הרי קנ''א חשוב לירבעם בן נבט כ''ב נדב בנו ב' בעשא כ''ד אלה בנו ב' עמרי י''ב אחאב כ''ב אחזיהו בנו ב' ויהור' אחיו י''ב ויהוא כ''ח יהואחז י''ו יהואש בנו י''ו וירבעם בנו מ''א הרי ש''ן שנה ומנחם בן גדי י' פקחיהו בנו ב' ופקח בן רמליהו כ' והושע בן אלה ט' שנים הרי שצ''א ושנה אחרונה להושע אינה מן המנין לפי שבשנת ט' להושע נלכדה שומרון ולא היה חשבון המלכות להושע אלא ח' שנים הרי ש''צ שני' ומ' שנים שחטאו מלכי יהודה אחר גלות סנחרב עד שנאמרה פרשה זו ליחזקאל מפורשים למטה ולא הוצרכתי לפרשם ( סא''א ) :
<b style="color: gray;">מצודת דוד</b> <b>ואני נתתי לך .</b> למולך הקלתי לחשוב את שנות העון למספר ימים ר''ל כל שנה יחשב ליום ובשכבת יום תכפר על עון שנה : <b>שלש וגו' .</b> ר''ל והרי הם שלש מאות ותשעים יום כי כן מספר שנות עוונם משנכנסו לארץ עד שגלו בימי הושע בן אלה כי לא בכל ימיהם חטאו כ''א במספר שנים אלו כן הוא בס''ע ( ואף שעד ימי ירבעם היו בני יהודה במלכות אחת עם אפרים מ''מ יחשב ע''ש מלכות אפרים כי הם הרבים מול יהודה ) : <b>ונשאת וגו' .</b> כאומר הואיל וכן תוכל לכפר עם צער השכיבה על כל שנות עוונם לבל יכלו בעוונם כי תוכל לשכוב כל מספר הימים משא''כ אם היה יום ליום ושנה לשנה כי אז לא היית יוכל לשכוב נגד כל שני עוונם לכפר על כולם כי אם לפי המספר שתוכל לשכוב על צדך :
<b style="color: gray;">מצודת ציון</b> <b>שני .</b> מל' שנה : <b>ונשאת .</b> תכפר :
<b style="color: gray;">מלבי"ם פירוש המילות</b> <b>ואני,</b> ר''ל ועי''כ יוחשבו השנים שחטאו בהם לימים (כי היום והשנה יש להם התדמות שבכ''א השמש סובב את גלגלו, ביום סובב ממזרח למערב ובשנה ממערב למזרח), ז''ש <b>ואני נתתי לך את שני עונם למספר ימים,</b> כי מצד הזכות הזה שהיו נתונים בכל העתים האלה תחת הטבע והמערכה שלא יוכרו שנויהם רק בשנים בשיתחלפו הארבע תקופות, לכן לא יחשבו השנים רק לימים. ולפי חשבון הרי''א במלכים היה מימות ירבעם שהתחילו עשרת השבטים לחטא עד חורבן הבית שלש מאות ותשעים שנה כמבואר מחשבון שנות מלכי יהודה לפי שטתו, ולכן צוהו לשכוב ש''ץ יום :
<h3>{ו}</h3>
וְכִלִּיתָ֣ אֶת־אֵ֗לֶּה וְשָׁ֨כַבְתָּ֜ עַל־צִדְּךָ֤ (הימוני) [הַיְמָנִי֙] שֵׁנִ֔ית וְנָשָׂ֖אתָ אֶת־עֲוֹ֣ן בֵּית־יְהוּדָ֑ה אַרְבָּעִ֣ים י֔וֹם י֧וֹם לַשָּׁנָ֛ה י֥וֹם לַשָּׁנָ֖ה נְתַתִּ֥יו לָֽךְ׃
<b style="color: gray;">רש"י</b> <b>עון בית יהודה ארבעים יום .</b> מלמד שחטאו בית יהודה משגלו עשרת השבטים עד שחרבה ירושלים מ' שנה כ''ב של מנשה שכתוב בו ככל אשר עשה אחאב ( מלכי' ב כא ) ואחאב מלך עשרי' ושתים ושתים דאמון וי''א דיהויקים ונבואה זו נאמר' ליחזקאל בשנ' החמישית לצדקיהו הרי ארבעים סך כולם ארבע מאות ושלשים ואחר הנבואה הזאת שהו שש שנים הרי שמונה יובלות ושלשי' ושש שנה בשמונה יובלות שמונה שבועי שמיטות הרי חמשים ושש שנות שמיטה ושמונה שנות יובל הרי ששים וארבע ובשלשים ושש שנה יש חמש שנות שמטה הרי ס''ט שמיטו' ושנת היובל האחרון נחשבה להם לעון שהרי בעונם גלו ממנה הרי שבעים שנה מקודשי' של שמיטה שלא שמטום ישראל לפיכך גלו ע' שנה לקיים אז תרצה את שבתותיה ( ויקרא כו ) והוא שכתוב בסוף דברי הימים למלאות דבר ה' בפי ירמיה עד רצתה הארץ את שבתותיה כל ימי השמה שבתה למלאות שבעים שנה : <b>צדך השמאלי .</b> לשומרון . צדך הימני . ליהודה לפי שיהודה בדרומה של ארץ ישראל כמה שנא' ואחותך הגדולה שומרון היושבת על שמאלך ( לקמן טו טז ) ואף בספר יהושע תחם מצר שבט יהוד' כל מצר הדרומי :
<b style="color: gray;">מצודת דוד</b> <b>וכלית את אלה .</b> אחר שתכלה לשכוב על צדך השמאלי כל הימים האלה : <b>ושכבת .</b> תשכב על צדך הימני שנית ר''ל אחריו והוא כנגד יהודה שהוא מימין שומרון : <b>ונשאת .</b> בצער השכיבה ההיא תכפר את כל עון בית יהודה לבל יכלו בעונם : <b>ארבעים יום .</b> ר''ל תשכב ארבעים יום כי למולם הקלתי לחשוב צער שכיבת יום לכפרה על שנה משני עוונם כי בני יהודה חטאו ארבעים שנה אחר גלות שומרון עד היום ההוא כי בימי מנשה חטאו כ''ב שנה כי בו נאמר כאשר עשה אחאב ( מ''ב כא ) ור''ל כמספר השנים שעשה אחאב את האשרה ואחאב מלך כ''ב שנים ובכל ימיו עשה את האשרה ושתים של אמון וי''א של יהויקים ( כי יהואחז שמלך לפניו ויהויכין שמלך אחריו לא מלכו שניהם כ''א ששה חדשים ועשרה ימים ולא היה שנה שלימה ) והנבואה ההיא נאמרה בשנה החמישית לגלות יהויכין הדי ארבעים שנה :
<b style="color: gray;">מצודת ציון</b> <b>וכלית .</b> ענין השלמה :
<b style="color: gray;">מלבי"ם פירוש המילות</b> <b>וכלית ושכבת</b> אח''כ יסבול עון יהודה ארבעים יום, וזה נגד ארבעים שנה שהיה מעת התחיל ירמיה לנבאות על החורבן בשלש עשרה שנה ליאשיה עד החורבן, שמאז החליט הגזרה שיוחרב הבית, וירמיה התרה בם יום יום כל משך זמן הזה, ומאז גלה ה' ימינו שהיא ההשגחה שהשגיח עליהם לשלוח להם נביאיו יום יום, והגם שאותם ארבעים שנה היה בכלל ש''ץ שנה הקודמים. הנה בחטאים הקודמים היו משותפים כל ישראל וגם עשרת השבטים והגולים מא''י, אבל בחטא זה שלא שמעו אל ירמיה הנביא המנבא להם על החורבן היה רק בית יהודה לבדם, ועז''א <b>ושכבת על צדך הימני שנית</b> כי כבר שכב בעד השנים האלה, ועתה שכב שנית על צדך הימני, מה שחטאו מזה הצד שגלה להם ה' את ימינו, ובזה לא נחשבו השנים לימים מצד החוטאים כי אין להם לימוד זכות שלא הוכיחם ה' ע''י נביאו, רק עתה נחשבו הימים לשנים, ר''ל שהועיל זכות הנביא שכל יום ששכב וסבל יסורין יחשב לשנה, אחר שהנביאים עשו את שלהם והוכיחו, וז''ש <b>יום לשנה נתתיו לך</b> :
<h3>{ז}</h3>
וְאֶל־מְצ֤וֹר יְרוּשָׁלִַ֙ם֙ תָּכִ֣ין פָּנֶ֔יךָ וּֽזְרֹעֲךָ֖ חֲשׂוּפָ֑ה וְנִבֵּאתָ֖ עָלֶֽיהָ׃
<b style="color: gray;">רש"י</b> <b>ואל מצור ירושלים .</b> אשר חקות על הלבינה תשים פניך כשתשכב על צדך השמאלי תהי הלבינה לנגדך וכן בשכבך על הימני : <b>וזרועך .</b> תהא חשופה . לנגדך כאדם הנלחם הוא אות לנבוכדנצר הנלחם בה : <b>חשופה .</b> כמו גלויה :
<b style="color: gray;">מצודת דוד</b> <b>ואל מצור ירושלים .</b> אל צורת ירושלים החקוקה על הלבנה כאלו נתונה במצור אליה תכין פניך בין בשכבך על השמאל בין בשכבך על הימין : <b>וזרועך חשופה .</b> תגלה זרועך כאלו תלחם בה כדרך הנלחמים בזרוע מגולה : <b>ונבאת עליה .</b> ר''ל ובזה כאלו תנבא עליה על חורבנה כי בזה ירמז אשר מלבד האויב הנלחם בם אלחם בם גם אני :
<b style="color: gray;">מצודת ציון</b> <b>תכין .</b> מל' הכנה : <b>חשופה .</b> גלויה כמו חשפי שובל ( ישעיה מו ) :
<b style="color: gray;">מלבי"ם פירוש המילות</b> <b>ואל מצור ירושלים תכין פניך</b>, הנה הלבנה הונחה לצד שמאלו כ''ז ששכב על צדו השמאלי והיו פניו אל הלבנה (כמ''ש (בפסוק ג') והכינותה את פניך עליה) רק לא היה זרועו חשופה ולא נבא עליה כי אל עשרת השבטים לא חשף ה' זרוע קדשו בנסים ולא שלח נביאיו אליהם שזה רמז יד השמאל, אולם בארבעים יום האחרונים ששכב על צד הימיני הונחה הלבנה לצד ימינו, <b>והכין פניו אל מצור ירושלים וזרועו חשופה ונבא עליה</b> לסימן שה' הכין פניו אליהם בעת ההיא ושלח נביאו וזרועו היתה חשופה ונבא עליה בכל עת ע''י נביאיו :
<h3>{ח}</h3>
וְהִנֵּ֛ה נָתַ֥תִּי עָלֶ֖יךָ עֲבוֹתִ֑ים וְלֹֽא־תֵהָפֵ֤ךְ מִֽצִּדְּךָ֙ אֶל־צִדֶּ֔ךָ עַד־כַּלּוֹתְךָ֖ יְמֵ֥י מְצוּרֶֽךָ׃
<b style="color: gray;">רש"י</b> <b>נתתי עליך עבותים .</b> גזירת מצותי תהא חמורה עליך כאילו נאסרת בעבותים שלא תהפך מצדך אל צדך : <b>עד כלותך ימי מצורך .</b> מניין הימים האלה שגזרתי עליך :
<b style="color: gray;">מצודת דוד</b> <b>והנה נתתי וגו' .</b> ר''ל לא תהפך מצד אל צד כאלו נתתי עליך חבלים עבות לאסרך בהם לבל תוכל להתהפך : <b>עד כלותך .</b> עד אשר תשלים לשכוב כל הימי' אשר אמרתי שאתה תצור עליה בעת שכבך והם ש''ץ יום על צד שמאל ומ' יום על צד ימין :
<b style="color: gray;">מלבי"ם פירוש המילות</b> <b>והנה נתתי עליך עבותים</b>. וזמ''ש (ג' כ''ה) הנה נתנו עליך עבותים שלא תצא מביתך וכן <b>לא תהפך מצדך אל צדך</b> :
<b style="color: gray;">מלבי"ם ביאור המילות</b> <b>מצוריך,</b> ביו''ד הריבוי, כי היו שני מיני מצור, שרמז בשכיבתו על שתי ידיו :
<h3>{ט}</h3>
וְאַתָּ֣ה קַח־לְךָ֡ חִטִּ֡ין וּ֠שְׂעֹרִים וּפ֨וֹל וַעֲדָשִׁ֜ים וְדֹ֣חַן וְכֻסְּמִ֗ים וְנָתַתָּ֤ה אוֹתָם֙ בִּכְלִ֣י אֶחָ֔ד וְעָשִׂ֧יתָ אוֹתָ֛ם לְךָ֖ לְלָ֑חֶם מִסְפַּ֨ר הַיָּמִ֜ים אֲשֶׁר־אַתָּ֣ה ׀ שׁוֹכֵ֣ב עַֽל־צִדְּךָ֗ שְׁלֹשׁ־מֵא֧וֹת וְתִשְׁעִ֛ים י֖וֹם תֹּאכֲלֶֽנּוּ׃
<b style="color: gray;">רש"י</b> <b>חטין ושעורים וגו' .</b> ודוחן וכוסמים . פאני''ץ איאפיילטר''א בלע''ז סי' הרעב שיהא עליהם בימי המצור ויאכלו לחם תערובות ובמיאוס :
<b style="color: gray;">מצודת דוד</b> <b>ונתתה אותם .</b> את כולם יחד תתן בכלי אחד את המקח מהם לעשות לחם : <b>ועשית אותם .</b> מכל המינים יחד תעשה אותם לך ללחם מאכלך והוא לאות לבני יהודה שבימי המצור יאכלו אלו המינים מעורבבים מפני הרעב ולא יבררו החטין למאכלם אבל יאכלו בתערובות המינים הפחותים ההם : <b>מספר .</b> במספר הימים אשר תשכב על צדך השמאלי שהם ש''ץ יום תאכל לחם זה ( וה''ה במספר הימים שישכב על צדו הימני שהם מ' יום ולקצר סמך על המבין כי דרך אחד להם ) :
<b style="color: gray;">מצודת ציון</b> <b>חטין וגו' .</b> שמות מיני תבואה וקטניות : ( , א ) במשורה . כן נקרא מדת הלח כמו במשקל ובמשורה ( ויקרא יט ) : <b>ההין .</b> שם מדה :
<b style="color: gray;">מלבי"ם פירוש המילות</b> <b>ואתה קח לך חטין ושעורים</b> צוה לו עוד שיעשה רמז אל המאכל שיאכלו בימי מצורם, {{{א}}} ממה שיקח חטין ושעורים שהוא סימן הזמנת הלחם לימי המצור, {{{ב}}} <b>ונתת אותם בכלי אחד</b> לסימן שיאכלום בתערובות מינים שונים מחסרון לחם נקי, {{{ג}}} <b>מספר הימים</b> שיכין לחם על ש''ץ יום, כי מלך בבל סמך על ירושלים בי' ימים לחדש העשירי בשנה התשיעית לצדקיהו, וכבשה בחדש הרביעי מהשנה הי''א למלכותו בז' או בט' לחדש, והאריכו ימי המצור י''ח חדש, ומבואר בירמיה כי באמצע ימי המצור יסתלק מלך בבל מירושלים מפני חיל פרעה (שם ל''ו), וכפי הנראה (שם פסוק י''ז וסי' ל''ב א') היה זה בשנה העשירית למלכות צדקיהו, וכפי זה י''ל ששובו אל המצור שנית היה בתחילת אייר שמאז עד י' תמוז לשנת החורבן היה ת''ל יום, ובעת סר נבוכדנצר מן העיר הכינו להם לחם לימי המצור והכינו לש''ץ יום שהוא שנה וחדש, כי לא מצאו יותר, וז''ש <b>מספר הימים אשר אתה שוכב שלש מאות ותשעים יום</b> ואחר ש''ץ יום החל הרעב בעיר וסבלו רעב ארבעים יום, שאז מתו ברעב ודבר וחרב בתוך העיר עד שנבקעה העיר (כמ''ש (ירמיה כ''א ד')) ובכ''מ, ולפ''ז בש''ץ ימים הראשונים אכלו במשקל, וז''ש
<b style="color: gray;">מלבי"ם ביאור המילות</b> (ט-יב) <b>מספר הימים,</b> הלא יפלא שלא הכין לחם לארבעים יום האחרונים ? ומ''ש שיאפה עוגת שעורים הלא היה מעורב חטין ושעורים ויתר מינים בכלי אחד ואכלם ביחד :
<h3>{י}</h3>
וּמַאֲכָֽלְךָ֙ אֲשֶׁ֣ר תֹּאכֲלֶ֔נּוּ בְּמִשְׁק֕וֹל עֶשְׂרִ֥ים שֶׁ֖קֶל לַיּ֑וֹם מֵעֵ֥ת עַד־עֵ֖ת תֹּאכֲלֶֽנּוּ׃
<b style="color: gray;">רש"י</b> <b>במשקול .</b> סימן לאנשי מצור היראים מן הרעב ואוכלי' במשקל ושותין במשור' :
<b style="color: gray;">מצודת דוד</b> <b>ומאכלך .</b> שעור המאכל אשר תאכלנו יהיה במשקול וכו' : <b>מעת .</b> ר''ל לא ליום מלבד הלילה כ''א מעת היום ההוא עד למחרתו בעת ההיא עצמה וגם זה לאות שיאכלו בעת המצור במשקל ולא כדי שביעה כי יחושו פן יתום הלחם :
<b style="color: gray;">מלבי"ם פירוש המילות</b> <b>ומאכלך במשקל עשרים שקל ליום,</b> וכן שתו המים במשורה וזה יהיה רק בש''ץ הראשונים כי אח''כ תצמצם יותר כי לא יהיה להם עוד עשרים שקל ליום :
<h3>{יא}</h3>
וּמַ֛יִם בִּמְשׂוּרָ֥ה תִשְׁתֶּ֖ה שִׁשִּׁ֣ית הַהִ֑ין מֵעֵ֥ת עַד־עֵ֖ת תִּשְׁתֶּֽה׃
<b style="color: gray;">רש"י</b> <b>מעת עד עת .</b> מיום ליום במדה זו תשתה ששית ההין :
<b style="color: gray;">מצודת דוד</b> <b>ששית ההין .</b> המדה תהיה ששית ההין וזה תשתה מעת עד עת וגם זה לאות שבימי המצור ישתו במדה ולא כל הצורך :
<h3>{יב}</h3>
וְעֻגַ֥ת שְׂעֹרִ֖ים תֹּֽאכֲלֶ֑נָּה וְהִ֗יא בְּגֶֽלְלֵי֙ צֵאַ֣ת הָֽאָדָ֔ם תְּעֻגֶ֖נָה לְעֵינֵיהֶֽם׃
<b style="color: gray;">רש"י</b> <b>ועוגת שעורים תאכלנה .</b> עריכת' מנוולת כעריכת שעורי' ולא נאה כעריכת עוגת חטים : <b>בגללי צאת האדם תעגנה .</b> תאפינה בגחליהם שמייבשן ושורפן :
<b style="color: gray;">מצודת דוד</b> <b>ועוגת שעורים תאכלנה .</b> החררה אשר תאכלנה תהיה משעורים וגם זה לאות שמעקת רעבון יאכלו עוגת שעורים שהוא מאכל בהמות : <b>והיא .</b> החררה ההיא תאפינה לעשותה עוגה על גחלים הנעשים מגללי צאת האדם שהדליקו באש אחר שנתייבשו : <b>לעיניהם .</b> בני הגולה יראו בעיניהם כאשר תאפנה על גחלי גללי צאת האדם :
<b style="color: gray;">מצודת ציון</b> <b>ועוגת .</b> היא חררה האפויה ע''ג גחלים וכן עוגה בלי הפוכה ( הושע ז ) : <b>בגללי .</b> כן יקרא הצואה כמו כגללו לנצח יאבד ( איוב כ ) ולתוספת ביאור אמר צאת האדם : <b>תעגנה .</b> מל' עוגה ר''ל תאפינה לעשותה עוגה :
<b style="color: gray;">מלבי"ם פירוש המילות</b> <b>ועגת שעורים</b> צוה לו עוד שבכלות ימי המצור, {{{א}}} יאכל עוגת שעורים שהוא מאכל בהמה, לרמוז על ימי גלותם שיהיה אחרי תום המצור, שיהיה מאכלם מאכל בהמה כמו שהם עזבו צורתם הישראלית ונזורו אחור להיות כבע''ח בלתי מדברים, {{{ב}}} <b>שיאפה העוגה בגללי צאת האדם,</b> להורות שהגם שמאכלם מאכל בהמה, צואתם וטומאתם היא אנושית שהיא טמאה ומוסרחת, כי חטאו בצורתם שהיא הנפש המדברת אשר טמאוה :
<b style="color: gray;">מלבי"ם ביאור המילות</b> <b>בגללי,</b> צואה יבשה המתגלגלת : <b>תעגינה,</b> פעל משם עוגה תעשנה עוגה :
<h3>{יג}</h3>
וַיֹּ֣אמֶר יְהוָ֔ה כָּ֣כָה יֹאכְל֧וּ בְנֵֽי־יִשְׂרָאֵ֛ל אֶת־לַחְמָ֖ם טָמֵ֑א בַּגּוֹיִ֕ם אֲשֶׁ֥ר אַדִּיחֵ֖ם שָֽׁם׃
<b style="color: gray;">רש"י</b> <b>טמא .</b> ל' מאוס :
<b style="color: gray;">מצודת דוד</b> <b>ככה .</b> ר''ל זה לסימן שכן יאכלו בני ישראל את לחמם מאוס במקומות אשר אדיחם שם בגולה כי לא יוכלו לשמרם בנקיות בהיותם גולים וכמו שתאכל אותה חררה אפויה על גחלי גללי צאת האדם שהוא דבר נמאס :
<b style="color: gray;">מצודת ציון</b> <b>טמא .</b> ר''ל נתעב ומאוס : <b>אדיחם .</b> מל' דחיה :
<b style="color: gray;">מלבי"ם פירוש המילות</b> <b>ויאמר ה'</b>. באר לו תחלה המשל האחרון של עוגת השעורים שהיא מורה על ימי גלותם בגוים, <b>שככה יאכלו את לחמם</b> מאכל בהמה, ושיהיה <b>טמא</b> בטומאת הגוים :
<h3>{יד}</h3>
וָאֹמַ֗ר אֲהָהּ֙ אֲדֹנָ֣י יְהוִ֔ה הִנֵּ֥ה נַפְשִׁ֖י לֹ֣א מְטֻמָּאָ֑ה וּנְבֵלָ֨ה וּטְרֵפָ֤ה לֹֽא־אָכַ֙לְתִּי֙ מִנְּעוּרַ֣י וְעַד־עַ֔תָּה וְלֹא־בָ֥א בְּפִ֖י בְּשַׂ֥ר פִּגּֽוּל׃
<b style="color: gray;">רש"י</b> <b>אהה .</b> לשון אנחה : <b>נפשי לא מטומאה .</b> לא הרהרתי ביום ובאתי לידי טומאה בלילה : <b>נבילה וטריפה לא אכלתי .</b> בשר מסוכנת שדומה לנבילה וטריפה : <b>בשר פיגול .</b> בהמה שהורה בה חכם ולא יתכן לומר נבילה וטריפה ממש דאם כן מאי רבותיה :
<b style="color: gray;">מצודת דוד</b> <b>לא מטומאה .</b> לא גמאסה במאכל נמאס : <b>מנעורי .</b> עם כי עוד לא הייתי אז שלם בשכלי להשמר ביותר מנדנוד מאכל איסור מ''מ מאלה הייתי נזהר : <b>ולא בא .</b> מעולם לא בא בפי בשר מתועב ונאסר והוא כפל ענין במ''ש וכאומר ואיך עתה אוכל דבר נמאס כזה אשר לא אכלתי מעולם ואף לא אכלתי מעולם דבר הנאסר לשיהא זה גמול העונש :
<b style="color: gray;">מצודת ציון</b> <b>אהה .</b> ענין לשון צעקת יללה : <b>מטומאה .</b> תעובה ומאוס : <b>פגול .</b> מתועב כמו ומרק פגולים ( ישעיה סו ) :
<b style="color: gray;">מלבי"ם פירוש המילות</b> <b>ואומר,</b> הנביא התרעם על שצוה לו לאכול דבר משוקץ שיהיה למשל על טומאתם, <b>הנה נפשי לא מטומאה</b> ר''ל לא בדברים המטמאים הנפש, ולא במאכלות המטמאים אותה, לא מאכלות האסורות לישראל כי <b>נבלה וטרפה לא אכלתי,</b> ולא המטמאים את הכהן (כי יחזקאל היה כהן) <b>כי בשר פגול לא בא אל פי,</b> וא''כ איך יצויר על ידי אכילתי טומאת הנפש :
<h3>{טו}</h3>
וַיֹּ֣אמֶר אֵלַ֔י רְאֵ֗ה נָתַ֤תִּֽי לְךָ֙ אֶת־(צפועי) [צְפִיעֵ֣י] הַבָּקָ֔ר תַּ֖חַת גֶּלְלֵ֣י הָֽאָדָ֑ם וְעָשִׂ֥יתָ אֶֽת־לַחְמְךָ֖ עֲלֵיהֶֽם׃
<b style="color: gray;">רש"י</b> <b>צפיעי .</b> גללי :
<b style="color: gray;">מצודת דוד</b> <b>נתתי לך .</b> החלפתי לך לקחת גחלי גללי הבקר במקום גחלי גללי האדם ועליהם תעשה לחמך שאינו מאוס כמו גללי האדם :
<b style="color: gray;">מצודת ציון</b> <b>צפיעי .</b> הוא הגלל כי כל דבר היוצא מהגוף קרוי צפיעי כמ''ש הצאצאים והצפיעות ( שם כב ) : <b>תחת .</b> במקום :
<b style="color: gray;">מלבי"ם פירוש המילות</b> <b>ויאמר אלי ראה נתתי לך</b> ר''ל לך לפי קדושתך וטהרתך יספיקו <b>צפיעי הבקר תחת גללי האדם</b> שצפיעי הבקר שהוא משל על טומאת הגוף (שהבקר אין לו נפש) יספיק לצייר הנמשל של גללי האדם שמורה על טומאת הנפש, ויספיק להעיר המשל הנרצה <b>במה שתעשה את לחמך עליהם</b> :
<h3>{טז}</h3>
וַיֹּ֣אמֶר אֵלַ֗י בֶּן־אָדָם֙ הִנְנִ֨י שֹׁבֵ֤ר מַטֵּה־לֶ֙חֶם֙ בִּיר֣וּשָׁלִַ֔ם וְאָכְלוּ־לֶ֥חֶם בְּמִשְׁקָ֖ל וּבִדְאָגָ֑ה וּמַ֕יִם בִּמְשׂוּרָ֥ה וּבְשִׁמָּמ֖וֹן יִשְׁתּֽוּ׃
<b style="color: gray;">רש"י</b> <b>מטה לחם .</b> משען לחם פיצ''א דיפא''ן בלע''ז : <b>ובדאגה .</b> דואגים שמא יכלה הלחם מהם : <b>דאגה .</b> איינש''א בלע''ז ובלשונינו טרוא''ר בלע''ז :
<b style="color: gray;">מצודת דוד</b> <b>הנני שובר .</b> עתה פי' ואמר לו זהו לרמז ואות שאשבור משען לחם בירושלים ר''ל שיהיה הרעב בעבור זה יאכלו במשקל ובדאגה שידאגו פן יכלה הלחם ומים ישתו במדה ובתמהון לבב :
<b style="color: gray;">מצודת ציון</b> <b>מטה לחם .</b> על שנשענים על הלחם לאכול לשבעה אמר מטה בל' שאלה וכן כל מטה לחם שבר ( תהלים קה ) : <b>ובשממון .</b> בתמהון לבב והוא ענין בהלה ופחד :
<b style="color: gray;">מלבי"ם פירוש המילות</b> <b>ויאמר אלי</b> עתה באר המשל הראשון מה שיאכל ש''ץ ימים במשקל זה יורה כי <b>הנני שובר מטה לחם בירושלים</b> בעת המצור <b>ואכלו במשקל ובדאגה</b> כי ידעו שיופסק הלחם אח''כ :
<h3>{יז}</h3>
לְמַ֥עַן יַחְסְר֖וּ לֶ֣חֶם וָמָ֑יִם וְנָשַׁ֙מּוּ֙ אִ֣ישׁ וְאָחִ֔יו וְנָמַ֖קּוּ בַּעֲוֹנָֽם׃
<b style="color: gray;">רש"י</b> <b>למען יחסרו .</b> דאגתם ושממונם בשביל שיהיו חסורי לחם ומים בימי המצור וידאגו פן יכלה :
<b style="color: gray;">מצודת דוד</b> <b>למען יחסרו .</b> זה יהיה בעבור כי יחסרו לחם ומים בימי המצור : <b>ונשמו .</b> יהיו תמהים ונבהלים איש ואחיו ר''ל כל איש ואיש ויהיו נמסים בגמול עוונם :
<b style="color: gray;">מצודת ציון</b> <b>ונשמו .</b> ענין תמהון : <b>ונמקו .</b> ענין המסה והמגה :
<b style="color: gray;">מלבי"ם פירוש המילות</b> <b>למען</b> ור''ל ומה שאחר הש''ץ יום יחסר לחמך מן המשקל הזה, זה לאות <b>למען יחסר לחם ומים</b> ובארבעים יום קודם הבקעת העיר <b>ונשמו איש ואחיו</b> כי אז נעשה ביניהם מהומות ומלחמות כי מקצתם רצו להבקיע העיר, ואז <b>ונמקו</b> ע''י דבר וחרב ורעב כמ''ש הנני מסב את כלי המלחמה אשר בידכם וכו' (ירמיהו כ''א) :
<h2>יחזקאל פרק-ה</h2>
<h3>{א}</h3>
וְאַתָּ֨ה בֶן־אָדָ֜ם קַח־לְךָ֣ ׀ חֶ֣רֶב חַדָּ֗ה תַּ֤עַר הַגַּלָּבִים֙ תִּקָּחֶ֣נָּה לָּ֔ךְ וְהַעֲבַרְתָּ֥ עַל־רֹאשְׁךָ֖ וְעַל־זְקָנֶ֑ךָ וְלָקַחְתָּ֥ לְךָ֛ מֹאזְנֵ֥י מִשְׁקָ֖ל וְחִלַּקְתָּֽם׃
<b style="color: gray;">רש"י</b> <b>חרב חדה .</b> סימן לחרב נבוכדנצר : <b>תער הגלבים .</b> הרצענים ולשון יווני הוא וי''א פרקמציר בלע''ז ומנחם חבר תער הגלבים תער הגולחים ואין לו דמיון בתור' :
<b style="color: gray;">מצודת דוד</b> <b>חרב חדה .</b> וחזר ופירש שתער הגלבים יקח שהיא חריפה מאוד ואותה תעביר על ראשך וכו' לגלח שער הראש והזקן : <b>מאזני משקל .</b> מאזנים העשוי לשקול בהם : <b>וחלקתם .</b> בהם תחלק את השער לחלקים שווים :
<b style="color: gray;">מצודת ציון</b> <b>תער .</b> הוא סכין העשוי לגלח בו וכן והעבירו תער ( במדבר ה ) : <b>הגלבים .</b> הם הספרים ודוגמתו בתרגום ירושלמי כי כל זקן גרועה ( ישעיה טו ) תרגמו ירושלמי גליבא : <b>והעברת .</b> מל' העברה ועל הגלוח יאמר :
<b style="color: gray;">מלבי"ם פירוש המילות</b> <b>ואתה,</b> עתה צוה לו שיעשה סימן אל מה שיתהוה בעיר בסוף ימי המצור, <b>קח לך חרב חדה,</b> ואת החרב הזה תער הגלבים תקחנה ר''ל שתעשה מן החרב תער, <b>והעברת,</b> השער דבוקים אל הגוף ורמז להעם שדבקם ה' אליו ועתה מעביר אותם מאתו, ושער הראש היו רגילים לגלח והיה נוול אל הנושאם וזה משל אל הרשעים, ושער הזקן היה לכבוד והוא משל אל הצדיקים (כמ''ש ישעיה ז') והנמשל שיספה צדיק עם רשע :
<h3>{ב}</h3>
שְׁלִשִׁ֗ית בָּא֤וּר תַּבְעִיר֙ בְּת֣וֹךְ הָעִ֔יר כִּמְלֹ֖את יְמֵ֣י הַמָּצ֑וֹר וְלָֽקַחְתָּ֣ אֶת־הַשְּׁלִשִׁ֗ית תַּכֶּ֤ה בַחֶ֙רֶב֙ סְבִ֣יבוֹתֶ֔יהָ וְהַשְּׁלִשִׁית֙ תִּזְרֶ֣ה לָר֔וּחַ וְחֶ֖רֶב אָרִ֥יק אַחֲרֵיהֶֽם׃
<b style="color: gray;">רש"י</b> <b>בתוך העיר .</b> אשר חקות על הלבינה ככלות ימי מצורך אות היא שיכלו שלישית' בזלעפו' רעב בתוכה שהם כאש כענין שנאמר עורנו כתנור נכמרו מפני זלעפות רעב ( איכה ה ) : <b>תכה .</b> אותה בחרב : <b>סביבותי' .</b> סביב אותה לבינה סימן על הבורחים מן העיר שישיגום כשדים ויהרגום סביב ירושלים : <b>והשלישית תזרה לרוח .</b> סימן לגולים שילכו למצרים ויוחנן בן קרח וחבורתו ושם אריק חרב אחריה' שהלך נבוכדנצר והחריב את מצרים ושם נהרגו :
<b style="color: gray;">מצודת דוד</b> <b>שלישית .</b> חלק שלישי תדליק באור בתוך העיר החקוקה על הלבנה בעת ישלמו ימי המצור שהם ת''ל יום והוא לסימן ששלישית העם ימותו במצור בתוך העיר ברעב ובדבר : <b>את השלישית .</b> החלק השליש השני תקח ותכה אותה בחרב סביבות העיר החקוקה והוא לסימן ששלישית העם ימותו בחרב האויב מחוץ לעיר בעת המלחמה : <b>תזרה לרוח .</b> תפזר לפני הרוח לשיהא הרוח מפזרם במקומות רבות והוא לסימן על ההולכים בגולה הפזורים בכנפות הארץ : <b>וחרב אריק אחריהם .</b> אשלוף חרבי מתערה לרדוף אחריהם להכותם במקום אשר ינוחו והוא לסימן שהמקום יגרה בהם האויב במקום גלותם לשפוך דמם כמים :
<b style="color: gray;">מצודת ציון</b> <b>באור .</b> להב אש : <b>תבעיר .</b> מל' הבערה ושריפה : <b>כמלאות .</b> ענין השלמה כמו ובמלאת ימי טהרה ( ויקרא יב ) : <b>תזרה .</b> ענין פזור כמו וזריתי פרש ( מלאכי ב ) : <b>אריק .</b> מל' ריק ור''ל ארוקן אותה מתערה וכן שמן תורק ( ש''ה א ) :
<b style="color: gray;">מלבי"ם פירוש המילות</b> <b>שלשית באור תבעיר,</b> הוא משל אל מה שבסוף ימי המצור יכלו שליש העם ברעב ודבר בתוך העיר, <b>ולקחת</b> הוא משל אל שהשלישית יכה האויב בחרב סביבות העיר, <b>והשלישית תזרה לרוח</b> הוא משל על אלה שברחו מן האויב ונתפזרו לכל רוח, <b>וחרב אריק אחריהם</b> כי רבים מהם תשיגם חרב בארצות אויביהם :
<b style="color: gray;">מלבי"ם ביאור המילות</b> (ב-ד) <b>באור תבעיר,</b> ושרפת באש, בער, מציין תחלת הבערה, ומצייר שתחלת הבערה תהיה באור שהוא קטן מאש, ושרפה מציין השרפה עצמה כמ''ש (ישעיה ח', ד' י''ז) כי אח''כ כבר היה אש שורף סביבותיו :
<h3>{ג}</h3>
וְלָקַחְתָּ֥ מִשָּׁ֖ם מְעַ֣ט בְּמִסְפָּ֑ר וְצַרְתָּ֥ אוֹתָ֖ם בִּכְנָפֶֽיךָ׃
<b style="color: gray;">רש"י</b> <b>וצרת אותם בכנפיך .</b> אלו מתי מעט שיגלו לבבל ויחיו :
<b style="color: gray;">מצודת דוד</b> <b>ולקחת משם .</b> מאלה הפזורים לרוח תקח מעט אשר יהיה מהאפשר לספרם ותקשור אותם בכנפי בגדיך והוא לסימן שאותם שגלו לבבל שהמה מתי מספר בערך הגולים לשאר הארצות שהם יהיו שמורים לבוא לירושלים בבנין בית השני :
<b style="color: gray;">מצודת ציון</b> <b>וצרת .</b> ענין קשירה כמו מי צרר מים בשמלה ( משלי ל ) : <b>בכנפיך .</b> שולי הבגד כמו על כנפי בגדיהם ( במדבר ט ) :
<b style="color: gray;">מלבי"ם פירוש המילות</b> <b>ולקחת משם מעט במספר</b> הוא משל אל מעט מדלת העם הנשארים שהשאיר נבוזראדן לכורמים וליוגבים תחת יד גדליה, וזה <b>וצרת אותם</b> :
<h3>{ד}</h3>
וּמֵהֶם֙ ע֣וֹד תִּקָּ֔ח וְהִשְׁלַכְתָּ֤ אוֹתָם֙ אֶל־תּ֣וֹךְ הָאֵ֔שׁ וְשָׂרַפְתָּ֥ אֹתָ֖ם בָּאֵ֑שׁ מִמֶּ֥נּוּ תֵצֵא־אֵ֖שׁ אֶל־כָּל־בֵּ֥ית יִשְׂרָאֵֽל׃
<b style="color: gray;">רש"י</b> <b>ומהם עוד תקח .</b> מאותם מתי מעט : <b>ושרפת אותם באש .</b> סימן לאחאב בן קוליה וצדקיה בן מחסיה אשר קלם מלך בבל : <b>ממנו תצא אש .</b> מן הרמזים האלה שאני רומז לך תצא הפורעניות לכל בית ישראל :
<b style="color: gray;">מצודת דוד</b> <b>ומהם .</b> מהקשורים בכנפיך תקח עוד ותשליכם אל תוך האש אשר בתוך העיר החקוקה ושם תשרפם והוא לסימן שרבים מיושבי ירושלים ימותו ברעב ובדבר בעת יצור עליה טיטוס והרומיים הקדמוניים : <b>ממני תצא אש .</b> מלהבת האש הזה תלהט אל כל בית ישראל ר''ל מגלות בית שני יתפזרו בכל הארצות במקום יושבי אנשי הגולה הראשונה ובעון אנשי גולה השניה ילקו גם המה בחרב וברעב ובדבר :
<b style="color: gray;">מלבי"ם פירוש המילות</b> <b>ומהם עוד תקח</b> כי מהם נהרגו רבים ע''י ישמעאל בן נתניה, <b>ממנו תצא אש</b> כי עי''ז הלכו למצרים ושם לא נשאר מהם פליטה כמ''ש ירמיה (סי' מ''ב) :
<h3>{ה}</h3>
כֹּ֤ה אָמַר֙ אֲדֹנָ֣י יְהֹוִ֔ה זֹ֚את יְר֣וּשָׁלִַ֔ם בְּת֥וֹךְ הַגּוֹיִ֖ם שַׂמְתִּ֑יהָ וּסְבִיבוֹתֶ֖יהָ אֲרָצֽוֹת׃
<b style="color: gray;">רש"י</b> <b>בתוך הגוים שמתיה .</b> באמצע העולם :
<b style="color: gray;">מצודת דוד</b> <b>בתוך הגוים .</b> שמתי אותה באמצע היישוב במקום המובחר וארצות הגוים המה סביבותיה :
<b style="color: gray;">מלבי"ם פירוש המילות</b> <b>כה אמר ה',</b> מבאר הנמשל, <b>בתוך הגוים שמתיה</b> גוים רבים שדרו בארץ ישראל משבעה עממין ויתר גוים, <b>וסביבותיה</b> חוץ לא''י <b>ארצות</b> של מלכים אחרים :
<b style="color: gray;">מלבי"ם ביאור המילות</b> <b>בתוך הגוים, ארצות,</b> בכ''מ שבאו נרדפים בזה הספר יציין בארצות ריחוק המקום, עיין לקמן (י''א ט''ז) :
<h3>{ו}</h3>
וַתֶּ֨מֶר אֶת־מִשְׁפָּטַ֤י לְרִשְׁעָה֙ מִן־הַגּוֹיִ֔ם וְאֶ֨ת־חֻקּוֹתַ֔י מִן־הָאֲרָצ֖וֹת אֲשֶׁ֣ר סְבִיבוֹתֶ֑יהָ כִּ֤י בְמִשְׁפָּטַי֙ מָאָ֔סוּ וְחֻקּוֹתַ֖י לֹא־הָלְכ֥וּ בָהֶֽם׃
<b style="color: gray;">רש"י</b> <b>ותמר את משפטי .</b> ותחלף את משפטי : <b>מן הגוים .</b> שכך כתוב במשנה ויתעה מנשה את יהודה ויושבי ירושלים לעשות רע מן הגוים אשר השמיד ה' מפני בני ישראל ( ד''ה ב לג ) ויש פותרי' שהגוים לא קבלו תורתו והם קבלוה עליה' ועברו עליה :
<b style="color: gray;">מצודת דוד</b> <b>ותמר .</b> והיא לא שלמה כגמולי כי החליפה את משפטי לרשעה ר''ל אני נתתי לה משפטים ישרים והיא הרשיעה לעשות יותר מן העמים ואת חוקותי החליפה לרשעה יותר מן הארצות וכו' והוא כפל ענין במ''ש : <b>בהם .</b> בדרך חוקותי :
<b style="color: gray;">מצודת ציון</b> <b>ותמר .</b> מל' תמורה וחלוף :
<b style="color: gray;">מלבי"ם פירוש המילות</b> <b>ותמר</b>, תחת שהיה הכונה האלהית שהיא תהיה לאור עמים בין במשפטים בין אדם לחברו בין בחקים בדברי עבודה למקום, שעז''א בתוך הגוים שמתיה, היה בהפך, <b>כי המירה את המשפטים לרשעה יתר מן הגוים,</b> כי הגוים היה להם משפטים שכליים שיסדו להם חכמיהם, והגם שהנימוסים האנושיים אינם מספיקים, בכ''ז אינם סותרים תמיד אל היושר, רק שנלוזים מן המשפט האלהי, אבל הם שהיה להם משפטים אלהיים ומאסו בהם עשו תמיד הפך המשפט האלהי שהוא הקצה ההפך מן הטוב, וכן בחקים שבין אדם למקום <b>עשו הפך החקים האלהיים,</b> ותחת שהאומות לא הפכו דברי אלהים כי לא ידעו מהם, והגם שחקיהם לא טובים לא יסדו אותם בכונה שיהיה הפך הטוב ולא סרו במזיד ובשאט נפש, (והגוים שלא היה להם מלכות מיוחדת היה להם משפטים גרועים מן הארצות שהיה להם מלך במשפט יעמיד ארץ, וישראל היו גרועים עוד יותר מהם, והארצות הרחוקים מא''י היו להם חקים משונים יותר. ושל ישראל גרועים מהם) :
<b style="color: gray;">מלבי"ם ביאור המילות</b> <b>משפטי,</b> חקותי, בחקים יציין הנמוסים שאין להם טעם, ובמשפטים מציין הדינים שבין אדם לחברו שי''ל טעם, כמ''ש באילת השחר (כלל תסי''ו) עיי''ש : <b>ותמר,</b> מבנין הפעיל, מן כי המרו את רוחו, שהחליפו מצות ה' :
<h3>{ז}</h3>
לָכֵ֞ן כֹּֽה־אָמַ֣ר ׀ אֲדֹנָ֣י יְהוִ֗ה יַ֤עַן הֲמָנְכֶם֙ מִן־הַגּוֹיִם֙ אֲשֶׁ֣ר סְבִיבֽוֹתֵיכֶ֔ם בְּחֻקּוֹתַי֙ לֹ֣א הֲלַכְתֶּ֔ם וְאֶת־מִשְׁפָּטַ֖י לֹ֣א עֲשִׂיתֶ֑ם וּֽכְמִשְׁפְּטֵ֧י הַגּוֹיִ֛ם אֲשֶׁ֥ר סְבִיבוֹתֵיכֶ֖ם לֹ֥א עֲשִׂיתֶֽם׃
<b style="color: gray;">רש"י</b> <b>יען המנכם .</b> יען הזמינכם את עצמכם להפקר מן הגוים : <b>המנכם .</b> לשון וימן להם המלך ( דניאל א ) ומנחם פתרו לשון הומה כמו המו גוים ( תהלים מז ) : <b>וכמשפטי הגוים אשר סביבותיכם לא עשיתם .</b> שהם לא המירו את אלהיהם והמה לא אלהים ואתם המרתם כבודי בלא יועיל ורבותינו פירשו כמתוקנים שבהם לא עשיתם כמקולקלים שבהם עשיתם :
<b style="color: gray;">מצודת דוד</b> <b>יען המנכם .</b> בעבור היותכם המון רב יותר מן העמים וכו' לכן מרוב הטובה בעטתם בי ולא הלכתם בחוקותי וגו' וכענין שנאמר וישמן ישורון ויבעט ( דברים לב ) : <b>וכמשפטי הגוים וגו' .</b> כי הם לא המירו אלהיהם וישראל המירו כבודו בלא יועיל :
<b style="color: gray;">מצודת ציון</b> <b>יען .</b> בעבור : <b>המנכם .</b> מל' המון עם רב :
<b style="color: gray;">מלבי"ם פירוש המילות</b> <b>יען</b> ר''ל מפני שחטאת ישראל כפול, {{{א}}} שלמדו מן הגוים שלא ללכת בחקי ה' ומשפטיו, וז''ש <b>יען המנכם</b> (למדו) <b>מן הגויים</b> במה <b>שבחקתי לא הלכתם</b> {{{ב}}} <b>שכמשפטי הגוים</b> הטובים <b>לא עשיתם</b> וא''כ עשיתם דברים שלא עשה לא מאמין בדת ישראל ולא הנוהגים ע''פ דתות שכליות :
<b style="color: gray;">מלבי"ם ביאור המילות</b> <b>הנכם,</b> שם המון בא לרוב לגנאי, ואתם המון רב (דה''ב י''ג) על עם הומה ובלתי מסודר על צבאו, והוא פחות משם עם, ור''ל המנכם הם פחותים והמונים יותר מן הגוים :
<h3>{ח}</h3>
לָכֵ֗ן כֹּ֤ה אָמַר֙ אֲדֹנָ֣י יְהוִ֔ה הִנְנִ֥י עָלַ֖יִךְ גַּם־אָ֑נִי וְעָשִׂ֧יתִי בְתוֹכֵ֛ךְ מִשְׁפָּטִ֖ים לְעֵינֵ֥י הַגּוֹיִֽם׃
<b style="color: gray;">רש"י</b> <b>גם אני .</b> את בגדת עלי וגם אני הנני עליך :
<b style="color: gray;">מצודת דוד</b> <b>הנני עליך .</b> הנה אני אלחם בך : <b>גם אני .</b> ר''ל כמו שבגדתם בי כן גם אני אבגוד בכם : <b>משפטים .</b> משפט פורעניות :
<b style="color: gray;">מלבי"ם פירוש המילות</b> <b>לכן הנני עליך ועשיתי בתוכך משפטים</b> מה שאעשה יהיה בדרך משפט, {{{ב}}} שיהיו באתגליא <b>לעיני הגוים</b> :
<h3>{ט}</h3>
וְעָשִׂ֣יתִי בָ֗ךְ אֵ֚ת אֲשֶׁ֣ר לֹֽא־עָשִׂ֔יתִי וְאֵ֛ת אֲשֶֽׁר־לֹֽא־אֶעֱשֶׂ֥ה כָמֹ֖הוּ ע֑וֹד יַ֖עַן כָּל־תּוֹעֲבֹתָֽיִךְ׃
<b style="color: gray;">מצודת דוד</b> <b>את אשר לא עשיתי .</b> דבר אשר לא עשיתי מעולם ולא אעשה עוד כמוהו כל ימי הארץ : <b>יען .</b> בעבור כל תועבותיך אשר מאד גדלו :
<b style="color: gray;">מלבי"ם פירוש המילות</b> {{{ג}}} <b>ועשיתי את אשר לא עשיתי</b> עונשים שלא נעשו כמוהם. כמו שאתה עשית דברים שלא נעשו כמוהם. כ''ז אומר דרך כלל, עתה מפרש. <b>יען כל תועבותיך</b> יהיה עונשך בג' דברים :
<h3>{י}</h3>
לָכֵ֗ן אָב֞וֹת יֹאכְל֤וּ בָנִים֙ בְּתוֹכֵ֔ךְ וּבָנִ֖ים יֹאכְל֣וּ אֲבוֹתָ֑ם וְעָשִׂ֤יתִי בָךְ֙ שְׁפָטִ֔ים וְזֵרִיתִ֥י אֶת־כָּל־שְׁאֵרִיתֵ֖ךְ לְכָל־רֽוּחַ׃
<b style="color: gray;">מצודת דוד</b> <b>לכן .</b> בעבור תועבותיך האבות יאכלו את הבנים בתוכך ירושלים כי יהיה בך עקת רעבון : <b>ועשיתי .</b> אח''ז אעשה עוד בך משפט פורעניות כי השארית ממך אפזר לכל רוח מארבע רוחות העולם :
<b style="color: gray;">מצודת ציון</b> <b>וזריתי .</b> אפזר : <b>רוח .</b> פאה ועבר :
<b style="color: gray;">מלבי"ם פירוש המילות</b> {{{א}}} <b>שלכן אבות יאכלו בנים בתוכך,</b> זה פירוש השלישית באור תבעיר בתוך העיר. {{{ב}}} <b>ועשיתי בך שפטים</b> הוא מה שישפוט נבוכדנצר את צדקיהו ויתר הבורחים ויהרגם כמ''ש (ירמיה נ''ב) וידבר אתו משפטים, וזה פי' עמ''ש השלישית תכה בחרב סביבותיה, {{{ג}}} <b>וזריתי את כל שאריתך</b> זה פי' מ''ש והשלישית אזרה לרוח :
<b style="color: gray;">מלבי"ם ביאור המילות</b> <b>שפטים,</b> הוא גרוע מן משפטים, שמציין עונשים קשים :
<h3>{יא}</h3>
לָכֵ֣ן חַי־אָ֗נִי נְאֻם֮ אֲדֹנָ֣י יְהוִה֒ אִם־לֹ֗א יַ֚עַן אֶת־מִקְדָּשִׁ֣י טִמֵּ֔את בְּכָל־שִׁקּוּצַ֖יִךְ וּבְכָל־תּוֹעֲבֹתָ֑יִךְ וְגַם־אֲנִ֤י אֶגְרַע֙ וְלֹא־תָח֣וֹס עֵינִ֔י וְגַם־אֲנִ֖י לֹ֥א אֶחְמֽוֹל׃
<b style="color: gray;">מצודת דוד</b> <b>לכן .</b> בעבור תועבותיך הריני נשבע חי אני וגו' וכפל השבועה לומר אם לא בעבור שטמאת את מקדשי בכל שקוציך כי מנשה שם בבית פסל האשרה וגם טמאת ביתר תועבותיך שעשית שם : <b>וגם אני אגרע .</b> כמו שגרעת את כבודי בשומך פסל האשרה בפני כן גם אני אגרע לחסר אותך ולא תחוס עיני עליך : <b>וגם אני לא אחמול .</b> כמו שלא חמלת על בניך ושחטתם לעבודת כוכבים כן גם אני לא אחמול עליך :
<b style="color: gray;">מצודת ציון</b> <b>אם לא .</b> הוא ענין לשון שבועה כאדם האומר אם לא כן הוא יהיה כזאת וכזאת וגזם ולא אמר וכן אם לא בתים רבים ( ישעיה ה ) : <b>שקוציך .</b> מל' שקץ ותעוב ועל העכו''ם יאמר : <b>אגרע .</b> מל' גרעון וחסרון : <b>תחוס .</b> מל' חס וחמלה :
<b style="color: gray;">מלבי"ם פירוש המילות</b> <b>לכן</b> עוד הוסיף בשלש עונשים אלה להגדיל אותם וזה במה שה' גזר גז''ד בשבועה וז''ש <b>חי אני נאום ה',</b> וזה בעבור שטמאו המקדש, וז''ש <b>יען את מקדשי טמאת בכל שקוציך</b> שהעמידו גלולים בהיכל, <b>ובכל תועבותיך</b> יתר תועבות שחשב לקמן (ס' כ' פ' י''א), לכן <b>גם אני אגרע</b> חוץ ממה שיגרע בך הרעב והאויב גם אני אוסיף לגרע אותך <b>ולא תחוס עיני</b> :
<b style="color: gray;">מלבי"ם ביאור המילות</b> <b>שקוציך, תועבותיך,</b> בבואם נרדפים יציין בשיקוץ הע''ז, ובתועבות יציין יתר תועבות, כמו שבמשכב זכור ובהמה וכל העריות אמר לשון תועבה, ובדברים הבזוים ונמאסים לאכילה תפס לשון שקץ : <b>לא תחוס עיני, לא אחמול,</b> עיין הבדלה לקמן (ז' ד') :
<h3>{יב}</h3>
שְׁלִשִׁתֵ֞יךְ בַּדֶּ֣בֶר יָמ֗וּתוּ וּבָֽרָעָב֙ יִכְל֣וּ בְתוֹכֵ֔ךְ וְהַ֨שְּׁלִשִׁ֔ית בַּחֶ֖רֶב יִפְּל֣וּ סְבִיבוֹתָ֑יִךְ וְהַשְּׁלִישִׁית֙ לְכָל־ר֣וּחַ אֱזָרֶ֔ה וְחֶ֖רֶב אָרִ֥יק אַחֲרֵיהֶֽם׃
<b style="color: gray;">מצודת דוד</b> <b>שלישיתיך .</b> שליש עמך ימותו בדבר וברעב בתוכך ירושלים : <b>יפלו סביבותיך .</b> בעת המלחמה : <b>לכל רוח אזרה .</b> אפזר לכל רוח מארבע רוחות העולם ואשלוף החרב מתערה לרדוף אחריהם להכותם במקום גלותם :
<b style="color: gray;">מצודת ציון</b> <b>אזרה .</b> אפזר : <b>אריק .</b> מל' ריק :
<b style="color: gray;">מלבי"ם פירוש המילות</b> <b>שלשתיך,</b> מפרש איך יוסיף בכ''א מן הג' עונשים הנ''ל, בשליש הראשון שאמר בפ' י' שאבות יאכלו בנים ברעב יוסיף גם דבר וז''ש <b>בדבר ימותו וברעב יכלו</b> וזה יהיה <b>בתוך העיר</b> כנ''ל, <b>והשלישית,</b> שאמר (שם) ועשיתי בך שפטים <b>בחרב יפלו סביבותיך</b> יהרגום חיל כשדים סביבות העיר. וזה מ''ש (פסוק ב') ולקחת את השלישית תכה בחרב סביבותיה, <b>והשלישית</b>, שאמר (פסוק י') וזריתי את כל שאריתך לכל רוח, <b>לכל רוח אזרה וחרב אריק אחריהם,</b> וכמ''ש בפסוק ב' :
<h3>{יג}</h3>
וְכָלָ֣ה אַפִּ֗י וַהֲנִחוֹתִ֧י חֲמָתִ֛י בָּ֖ם וְהִנֶּחָ֑מְתִּי וְֽיָדְע֞וּ כִּי־אֲנִ֣י יְהוָ֗ה דִּבַּ֙רְתִּי֙ בְּקִנְאָתִ֔י בְּכַלּוֹתִ֥י חֲמָתִ֖י בָּֽם׃
<b style="color: gray;">רש"י</b> <b>והניחותי חמתו .</b> כשאנקם בם תנוח חמתי ולא תציקני רוחי : <b>והנחמתי .</b> ואתנחם על הצער שצערתם אותי :
<b style="color: gray;">מצודת דוד</b> <b>וכלה אפי .</b> אשלים חרון אפי עליהם ואניח חמתי בם ואז אתנחם על הכעס שהכעיסו אותי : <b>וידעו וגו' .</b> ר''ל בעת אשלים בם חמתי אז ידעו שאני ה' דברתי בקנאתי שרעה תבוא עליהם ולא הנביא בדא הדבר מלבו :
<b style="color: gray;">מצודת ציון</b> <b>וכלה .</b> ענין השלמה : <b>והניחותי .</b> מל' הנחה : <b>והנחמתי .</b> מל' תנחומין : <b>בקנאתי .</b> ענין כעס כמו הס קנאוני בלא אל ( דברים לב ) :
<b style="color: gray;">מלבי"ם פירוש המילות</b> <b>וכלה,</b> מפרש ע''י שהשליש הראשון שימותו בעיר <b>יכלה אפי</b> החיצון, וע''י שהשליש השני יפלו סביבות העיר <b>אניח חמתי</b> הפנימית, וע''י שהשליש השלישי יזרה לכל רוח <b>והנחמתי</b>, וכ''ז יהיה לתכלית <b>שידעו כי אני דברתי</b> שהעונש השגחיי, ושהיה העונש <b>בקנאתי בכלותי חמתי בם,</b> ע''י שיכלה חמתו הפנימית שאין זה ממדת רחמיו שמדתו הוא שלא יעיר כל חמתו, ידעו שזה בא מסבת הקנאה שקנא על כבוד המקדש כמ''ש יען את מקדשי טמאת :
<b style="color: gray;">מלבי"ם ביאור המילות</b> <b>אפי וחמתי,</b> החמה הוא שמירת הכעס בלב, והאף הוא אשר יצא לפועל להעניש, ויש אף בלא חמה כמו האב המכה את בנו, ויש חמה בלא אף אם נוטר בלבו, ובאו עוד בס' זה (ז' ח', י''ג י''ג, כ' ח' כ''א, כ''ב כ', ל''ח י''ח) :
<h3>{יד}</h3>
וְאֶתְּנֵךְ֙ לְחָרְבָּ֣ה וּלְחֶרְפָּ֔ה בַּגּוֹיִ֖ם אֲשֶׁ֣ר סְבִיבוֹתָ֑יִךְ לְעֵינֵ֖י כָּל־עוֹבֵֽר׃
<b style="color: gray;">רש"י</b> <b>ולחרפה .</b> דישטרוי''ר בלע''ז :
<b style="color: gray;">מצודת דוד</b> <b>לחרבה .</b> להיות חרבה ולהיות לחרפה בגוים כי כולם יחרפו אותך בפני כל העובר דרך עליהם :
<b style="color: gray;">מצודת ציון</b> <b>לחרבה .</b> מל' חורבן :
<b style="color: gray;">מלבי"ם פירוש המילות</b> <b>ואתנך,</b> ומזה יתחיל לפרש מ''ש בפסוק ד' ומהם עוד תקח והשלכת אותם אל תוך האש וכו' ממנו תצא אש אל כל בית ישראל, <b>שאתנך לחרבה ולחרפה בגוים אשר סביבותיך</b> שהנשארים אחרי מות גדליה הלכו למצרים ונתפזרו ביתר ארצות, והיו לחרבה ר''ל שנהרגו בחרב נבוכדנצר במצרים והנשארים היו לחרפה :
<h3>{טו}</h3>
וְֽהָ֨יְתָ֜ה חֶרְפָּ֤ה וּגְדוּפָה֙ מוּסָ֣ר וּמְשַׁמָּ֔ה לַגּוֹיִ֖ם אֲשֶׁ֣ר סְבִיבוֹתָ֑יִךְ בַּעֲשׂוֹתִי֩ בָ֨ךְ שְׁפָטִ֜ים בְּאַ֤ף וּבְחֵמָה֙ וּבְתֹכְח֣וֹת חֵמָ֔ה אֲנִ֥י יְהוָ֖ה דִּבַּֽרְתִּי׃
<b style="color: gray;">רש"י</b> <b>וגדופה .</b> בזיון : <b>מוסר .</b> יסורין : <b>ומשמה .</b> תמהון :
<b style="color: gray;">מצודת דוד</b> <b>והיתה .</b> ירושלים תהיה לחרפה ובזיון : <b>מוסר .</b> ייסרו זה את זה עם ירושלים כי יאמרו במוסרם אל תעשו את הרע שלא יבוא עליכם כדרך שבא על ירושלים : <b>ומשמה .</b> תהיה לתמהון כולם יתמהו על חורבנה : <b>לגוים וגו' .</b> מוסב על כולם חרפה וגדופה וכו' : <b>בעשותי .</b> בעת אעשה בך משפט פורעניות אז תהיה חרפה גדופה וכו' : <b>ובתוכחות חמה .</b> בגמול עונש אביא חמה ולא על חנם : <b>אני ה' דברתי .</b> בידי לקיים :
<b style="color: gray;">מצודת ציון</b> <b>וגדופה .</b> ענין בזיון כמו את מי חרפת וגדפת ( ישעיה לז ) : <b>מוסר .</b> ענין תוכחה : <b>ומשמה .</b> ענין תמהון : <b>ובתוכחות .</b> ענין גמול עונש כמו והוכח במכאוב ( איוב לג ) :
<b style="color: gray;">מלבי"ם פירוש המילות</b> <b>והיתה חרפה וגדופה,</b> ר''ל החרפה והגדופה שלך מה שיחרפו ויגדפו אותך, זה יהיה <b>מוסר ומשמה לגוים אשר סביבותיך,</b> שיענשו על מה שמגדפים קדושת ישראל, ויש הבדל בין <b>חרפה</b> ובין <b>גדופה</b>, שהמגדף הוא מחרף דבר שיש בו קדושה, ור''ל החרפה תהיה מוסר, והגדופה תהיה משמה לגוים, שע''י מה שיחרפו אותך על רוע מעשיך ראוי שיקחו מוסר איך ענש ה' אותך על רוע המעשים, אבל במה שיגדפו גם תורתך ואת אלהי ישראל עי''ז יהיו שממה ויענשו ע''ז כי היה להם לקחת מוסר ולדעת אשר <b>בעשותי בך שפטים באף ובחמה ובתוכחת חמה</b> שהיו שפטים רעים ע''י אף נגלה וחמה נסתרת וע''י תוכחות מגולות שידעו כולם כי שפכתי חמתי עליהם הלא מזה היה להם לדעת <b>שאני</b> ה' <b>דברתי</b> ושהוא עונש השגחיי, ולא היה להם לגדף את אלהי ישראל ותורתם :
<h3>{טז}</h3>
בְּֽשַׁלְּחִ֡י אֶת־חִצֵּי֩ הָרָעָ֨ב הָרָעִ֤ים בָּהֶם֙ אֲשֶׁ֣ר הָי֣וּ לְמַשְׁחִ֔ית אֲשֶׁר־אֲשַׁלַּ֥ח אוֹתָ֖ם לְשַֽׁחֶתְכֶ֑ם וְרָעָב֙ אֹסֵ֣ף עֲלֵיכֶ֔ם וְשָׁבַרְתִּ֥י לָכֶ֖ם מַטֵּה־לָֽחֶם׃
<b style="color: gray;">רש"י</b> <b>ורעב אוסיף עליכם .</b> הוא רעב הפרוטה הכלה מן הכיס כך שמעתי : <b>מטה לחם .</b> משען לחם :
<b style="color: gray;">מצודת דוד</b> <b>בשלחי .</b> מוסב למעלה לומר שיהיה חרפה וגדופה וכו' לגוים בעת אשלח בהם את חצי ר''ל מכאובי הרעב הרעים אשר היו פעם למשחית לגוים שפעמים בא חצי הרעב בהם והשחיתם וכעין חצי הרעב האלה בעצמם יהיו חצי הרעב אשר אשלח אותם לשחת את ישראל ועוד אוסף עליכם רעב במדה מרובה יותר מהבא על העכו''ם ואשבור לכם משען לחם מכל וכל בעבור זה ירבו לחרף ולגדף בראותם שבא עליהם חצי הרעב כמו שבא על העכו''ם ועוד יותר :
<b style="color: gray;">מצודת ציון</b> <b>חצי .</b> ר''ל מכאובי ואמר בל' שאלה על השדפון והירקון והארבה : <b>מטה לחם .</b> משען לחם ועל כי נשענים על הלחם לאכול לשבעה אמר מטה בלשון שאלה :
<b style="color: gray;">מלבי"ם פירוש המילות</b> <b>בשלחי</b> מבאר איך היה להם להאומות להכיר שהעונש שבא על ישראל הוא השגחיי ושבא בתוכחות חמה, ר''ל שיש הוכחות רבות על חמת ה', ושאין הרעה טבעיית או מקרית, וזה יוכר משתי הכרות, {{{א}}} שאם תבא על ישראל רעה שתבא גם על האומות יראו שבאה על ישראל בהפלגה יותר, וז''ש <b>בשלחי את חצי הרעב הרעים בהם אשר היו למשחית</b> באו''ה, אז יראו כי בעת <b>אשר אשלח אותם לשחתכם</b> ר''ל עת שאת הרעב ששלחתי על או''ה אשלח על ישראל אז <b>ורעב אוסיף עליכם</b> יבא בתוספת מאשר בא על האומות <b>ושברתי לכם כל מטה לחם</b> לגמרי, וזה ראיה שבא עליכם בהפלגה ע''י ההשגחה, (הוכחה ב') מצד שעל או''ה לא שלח רק רעה אחת רעב לבדו, אבל על ישראל ילוה אל הרעב עוד רעות אחרות, וז''ש.
<b style="color: gray;">מלבי"ם ביאור המילות</b> <b>חרפה וגדופה,</b> כבר בארתי (ישעיה ל''ז כ''ג) שהמחרף יהיה גם מאדם לאדם, אבל המגדף עקרו את ה' הוא מגדף, או אם מגדף קדושת ישראל ותורתם, ומלת והיתה מוסב על החרפה והגדופה (כי לפי' המפ' היל''ל והיית בנוכח) ומשמה הוא יוצא, דבר הגורם שממה לאחרים :
<h3>{יז}</h3>
וְשִׁלַּחְתִּ֣י עֲ֠לֵיכֶם רָעָ֞ב וְחַיָּ֤ה רָעָה֙ וְשִׁכְּלֻ֔ךְ וְדֶ֥בֶר וָדָ֖ם יַעֲבָר־בָּ֑ךְ וְחֶ֙רֶב֙ אָבִ֣יא עָלַ֔יִךְ אֲנִ֥י יְהוָ֖ה דִּבַּֽרְתִּי׃
<b style="color: gray;">מצודת דוד</b> <b>ושכלוך .</b> החיות ישכלו וימיתו אותך : <b>ודם .</b> הנשפך מן ההרוגים : <b>וחרב וגו' .</b> הוא כפל ענין במ''ש : <b>אני ה' דברתי .</b> ובידי לקיים :
<b style="color: gray;">מצודת ציון</b> <b>ושכלוך .</b> ענין מיתה והריגה כמו ושכלה אתכם ( ויקרא כו ) :
<b style="color: gray;">מלבי"ם פירוש המילות</b> <b>ושלחתי עליכם רעב וחיה רעה ודבר</b> וכו' ומזה ראוי לדעת כי <b>אני ה' דברתי</b> שאין הרעה מקרית רק בא ע''י דבור ה' וגזרתו :
<h2>יחזקאל פרק-ו</h2>
<h3>{א}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<h3>{ב}</h3>
בֶּן־אָדָ֕ם שִׂ֥ים פָּנֶ֖יךָ אֶל־הָרֵ֣י יִשְׂרָאֵ֑ל וְהִנָּבֵ֖א אֲלֵיהֶֽם׃
<b style="color: gray;">מצודת דוד</b> <b>שים פניך .</b> החזר פניך מול ההרים :
<h3>{ג}</h3>
וְאָ֣מַרְתָּ֔ הָרֵי֙ יִשְׂרָאֵ֔ל שִׁמְע֖וּ דְּבַר־אֲדֹנָ֣י יְהוִ֑ה כֹּה־אָמַ֣ר אֲדֹנָ֣י יְ֠הוִה לֶהָרִ֨ים וְלַגְּבָע֜וֹת לָאֲפִיקִ֣ים (ולגאית) [וְלַגֵּאָי֗וֹת] הִנְנִ֨י אֲנִ֜י מֵבִ֤יא עֲלֵיכֶם֙ חֶ֔רֶב וְאִבַּדְתִּ֖י בָּמֽוֹתֵיכֶֽם׃
<b style="color: gray;">רש"י</b> <b>ולגבעות .</b> לשון רמה : <b>ולגאיות .</b> לשון גיא :
<b style="color: gray;">מצודת דוד</b> <b>חרב .</b> אחוזי חרב מלומדי מלחמה : <b>במותיכם .</b> הבמות העשויות לעבודת כוכבים העומדים בכל המקומות ההם :
<b style="color: gray;">מצודת ציון</b> <b>לאפיקים .</b> הוא מקום שנגרים שם המים בחוזק וכן כאפיקים בנגב ( תהלים קכו ) : <b>ולגאיות .</b> מל' גיא ועמק : <b>במותיכם .</b> מל' במה והיא מזבח אבנים :
<b style="color: gray;">מלבי"ם פירוש המילות</b> <b>להרים ולגבעות</b> הגבעות סביב ההרים וקטנות מהם, ובין ההרים ילכו <b>אפיקי מים</b> ובין הגבעות יש <b>גאיות, במותיכם</b> של היחידים :
<b style="color: gray;">מלבי"ם ביאור המילות</b> <b>להרים ולגבעות לאפיקים ולגאיות,</b> הרים גדולים מגבעות והגבעות סביב ההרים (ישעיה ב' ב') : אפיקי ואפיקיו, מקום שהמים מוגרים בשטף והוא בין ההרים הרמים שמי ההרים מוגרים באפיקים : וגאיות, מקביל עם גבעות שהגיא הוא בין הגבעות :
<h3>{ד}</h3>
וְנָשַׁ֙מּוּ֙ מִזְבְּח֣וֹתֵיכֶ֔ם וְנִשְׁבְּר֖וּ חַמָּֽנֵיכֶ֑ם וְהִפַּלְתִּי֙ חַלְלֵיכֶ֔ם לִפְנֵ֖י גִּלּוּלֵיכֶֽם׃
<b style="color: gray;">רש"י</b> <b>חמניכם .</b> מין תבנית צלמי עכו''ם העשויין על הגגות לחמה :
<b style="color: gray;">מצודת דוד</b> <b>ונשמו .</b> יהיו שממה כי לא יהיה עוד מי יבוא להקטיר בה : <b>חמניכם .</b> צורת חמה היו עושים להם לפסל כי עבדו לחמה וכן נאמר וישבת וכו' אשר נתנו מלכי יהודה לשמה ( מ''ב כג ) : <b>לפני גלוליכם .</b> במקום הרשע שם העונש :
<b style="color: gray;">מצודת ציון</b> <b>ונשמו .</b> מל' שממון : <b>חמניכם .</b> מל' חמה : <b>גלוליכם .</b> דמות עובדי גלולים המאוס כגלל של רעי :
<b style="color: gray;">מלבי"ם פירוש המילות</b> <b>ונשמו מזבחותיכם</b> של רבים ונשברו חמניכם צורת החמה שעבדו לה :
<b style="color: gray;">מלבי"ם ביאור המילות</b> <b>במותיכם מזבחותיכם,</b> הבמות הם של יחידים, והמזבחות הם לרבים, והשממה היא הפך קיבוץ הרבים, אמר שהמזבחות ישמו באין איש דורש אותם : <b>חלליכם,</b> פגרי בני ישראל, החללים הם מוכי חרב, והפגרים כולל כל פגר מת, וכן (ישעיה ל''ד ג') :
<h3>{ה}</h3>
וְנָתַתִּ֗י אֶת־פִּגְרֵי֙ בְּנֵ֣י יִשְׂרָאֵ֔ל לִפְנֵ֖י גִּלּֽוּלֵיהֶ֑ם וְזֵרִיתִי֙ אֶת־עַצְמ֣וֹתֵיכֶ֔ם סְבִיב֖וֹת מִזְבְּחוֹתֵיכֶֽם׃
<b style="color: gray;">מצודת דוד</b> <b>ונתתי וגו' .</b> ר''ל שמה יהיו ולא יקברו :
<b style="color: gray;">מצודת ציון</b> <b>פגרי .</b> כן נקרא גוף ההרוג : <b>וזריתי .</b> אפזר :
<b style="color: gray;">מלבי"ם פירוש המילות</b> <b>ונתתי פגריכם</b> אחר ההריגה ישארו מונחים לפני הגלולים, וגם העצמות יהיו מפוזרות שם כמו שהיו זובחים הבהמות לפני הגלולים ועצמות הקרבנות היו לפני המזבחות, עד הנה דבר מן ההרים הבלתי מיושבים, עתה יאמר גם.
<h3>{ו}</h3>
בְּכֹל֙ מוֹשְׁב֣וֹתֵיכֶ֔ם הֶעָרִ֣ים תֶּחֱרַ֔בְנָה וְהַבָּמ֖וֹת תִּישָׁ֑מְנָה לְמַעַן֩ יֶחֶרְב֨וּ וְיֶאְשְׁמ֜וּ מִזְבְּחֽוֹתֵיכֶ֗ם וְנִשְׁבְּר֤וּ וְנִשְׁבְּתוּ֙ גִּלּ֣וּלֵיכֶ֔ם וְנִגְדְּעוּ֙ חַמָּ֣נֵיכֶ֔ם וְנִמְח֖וּ מַעֲשֵׂיכֶֽם׃
<b style="color: gray;">רש"י</b> <b>ויאשמו .</b> יהיו נכרים באשמתם :
<b style="color: gray;">מצודת דוד</b> <b>למען יחרבו .</b> ר''ל החורבן יהיה גדול באופן שיחרבו וישממו מזבחותיכם וכו' וכל מעשיכם יהיו נמוחים ונשחתים :
<b style="color: gray;">מצודת ציון</b> <b>תחרבנה .</b> מל' חורבן : <b>תישמנה .</b> מל' שממון : <b>למען .</b> ענינו כמו באופן ודוגמתו למען ינוח שורך וחמורך ( שמות כג ) ופירושו באופן שינוח : <b>יחרבו .</b> מל' חורבן : <b>ויאשמו .</b> מל' שממון : <b>ונשבתו .</b> ענין בטול כמו שבת נוגש ( ישעיה יד ) : <b>ונגדעו .</b> ענין כריתה כמו שקמים גדעו ( שם ט ) : <b>ונמחו .</b> ענין המסה והשחתה כמו וימח את כל היקום ( בראשי' ז ) :
<b style="color: gray;">מלבי"ם פירוש המילות</b> <b>בכל מושבותיכם,</b> שגם במקומות שהיו מיושבים <b>יחרבו הערים</b> כדי <b>שישומו הבמות,</b> ותכלית החורבן יהיה <b>למען יחרבו ויאשמו מזבחותיכם,</b> שע''י שיחרבו ידעו שהיו אשמים לה', <b>ונשברו ונשבתו</b> ר''ל ע''י שישברו עי''כ ישבתו <b>גלוליכם</b> ולא תעשו עוד גלולים, וע''י <b>שנגדעו חמניכם</b> עי''כ ונמחו מעשיכם ולא תוסיפו לעשותם עוד :
<b style="color: gray;">מלבי"ם ביאור המילות</b> <b>ויאשמו,</b> מענין חטא ואשם, וגדר אשם המכיר שראוי לעונש על חטאו (ישעיה כ''ד ו') :
<h3>{ז}</h3>
וְנָפַ֥ל חָלָ֖ל בְּתֽוֹכְכֶ֑ם וִֽידַעְתֶּ֖ם כִּֽי־אֲנִ֥י יְהוָֽה׃
<b style="color: gray;">מצודת דוד</b> <b>ונפל חלל .</b> רב חלל יפול בתוככם : <b>וידעתם .</b> אז תדעו שאני ה' והכל בידי :
<b style="color: gray;">מלבי"ם פירוש המילות</b> <b>ונפל</b> וע''י שיפול חלל בתוככם עי''כ <b>וידעתם כי אני ה',</b> תכירו כי יש אלהים שופטים בארץ :
<h3>{ח}</h3>
וְהוֹתַרְתִּ֗י בִּהְי֥וֹת לָכֶ֛ם פְּלִ֥יטֵי חֶ֖רֶב בַּגּוֹיִ֑ם בְּהִזָּרֽוֹתֵיכֶ֖ם בָּאֲרָצֽוֹת׃
<b style="color: gray;">מצודת דוד</b> <b>והותרתי .</b> אבל אשאיר מהם במה שיהיה לכם בין הגוים אנשים פליטי חרב כשתהיו פזורים בארצות הגוים :
<b style="color: gray;">מצודת ציון</b> <b>והותרתי .</b> מל' נותר : <b>פליטי .</b> ענין המלטה כמו ויבא הפליט ( שם יד ) : <b>בהזרותיכם .</b> ענין פזור :
<b style="color: gray;">מלבי"ם פירוש המילות</b> <b>והותרתי</b> ר''ל וא''כ יהיה לי יתרון וריוח ע''י העונשים שאעניש אתכם, שעי''ז <b>בהיות לכם פליטי חרב בגוים</b> :
<b style="color: gray;">מלבי"ם ביאור המילות</b> <b>והותרתי,</b> כמו בכל עצב יהיה מותר, ר''ל ריוח ותועלת : <b>בגוים,</b> בארצות בספר זה יציין תמיד שמן הגוים הסמוכים נפוצו לארצות רחוקות כנ''ל (ה' ה') :
<h3>{ט}</h3>
וְזָכְר֨וּ פְלִֽיטֵיכֶ֜ם אוֹתִ֗י בַּגּוֹיִם֮ אֲשֶׁ֣ר נִשְׁבּוּ־שָׁם֒ אֲשֶׁ֨ר נִשְׁבַּ֜רְתִּי אֶת־לִבָּ֣ם הַזּוֹנֶ֗ה אֲשֶׁר־סָר֙ מֵֽעָלַ֔י וְאֵת֙ עֵֽינֵיהֶ֔ם הַזֹּנ֕וֹת אַחֲרֵ֖י גִּלּֽוּלֵיהֶ֑ם וְנָקֹ֙טּוּ֙ בִּפְנֵיהֶ֔ם אֶל־הָֽרָעוֹת֙ אֲשֶׁ֣ר עָשׂ֔וּ לְכֹ֖ל תּוֹעֲבֹתֵיהֶֽם׃
<b style="color: gray;">רש"י</b> <b>וזכרו פליטיכם אותי .</b> את חסדי ואת רחמי שהייתי מרחם עליהם בהעוותם לפני בארצם : <b>אשר נשברתי את לבם הזונה .</b> אשר נכנעתי אצלם אע''פ שזונה לבם וסר מעלי הייתי מבקש מהם ע''י נביאי לשוב אלי ואטיב להם ולא אבו : <b>ונקוטו בפניהם .</b> מנחם חברו עם ראיתי בוגדים ואתקוטט' ( שם קי''ט ) יתקוטטו על עצמם על אשר לא שמעו אלי וי''ת וידנקון ואינון יהון חזן וכן תרגם הנאנקים דמדנקים ובכי ואנק' דמדנקן דמוניי''ר בלע''ז :
<b style="color: gray;">מצודת דוד</b> <b>וזכרו פליטיכם .</b> הפליטים מהם יזכרו בי בהיותכם בין הגוים אשר נשבו שם וחוזר ומפרש שיזכרו את אשר נשברתי ונעצבתי מלבם הזונה ולתוספת ביאור אמר אשר סר מעלי : <b>ואת עיניהם .</b> ר''ל ומעיניהם הזונות אחרי העבודת כוכבים ר''ל אז יזכרו העצבות שהיו לפני מלבם הזונה ומעיניהם הזונות : <b>ונקוטו בפניהם .</b> יכרתו בעיני עצמם ר''ל הם ישפטו הכריתה על עצמם על הרעות אשר עשו להוסיף על כל תועבותיהם שעשו מאז :
<b style="color: gray;">מצודת ציון</b> <b>נשבו .</b> מל' שבי : <b>נשברתי .</b> ענינו שברון רוח ועצבון : <b>את לבם .</b> מלבם וכן ואת עיניהם כמו כצאתי את העיר ( שמות ט ) ופירושו מהעיר : <b>הזונה .</b> הוא ענין הסרה ולכן נקראת מנאפת בשם זונה על כי סרתה מדרכי הצניעות : <b>ונקוטו .</b> ענין כריתה כמו ונקטתם בפניכם ( לקמן כ ) : <b>אל הרעות .</b> על הרעות ר''ל בעבור הרעות :
<b style="color: gray;">מלבי"ם פירוש המילות</b> <b>וזכרו פליטיכם אותי בגוים אשר נשבו,</b> שהנשארים מכם אשר ישארו בגולה ישימו על לב וישכילו ויזכרו את ה', <b>אשר נשברתי</b> אחרי ששברתי את לבם ואת עיניהם (כי לבא ועינא תרי סרסורי דחטאה אינון העין רואה והלב חומד ובעת ישברו ולא יתורו אחרי לבבם ואחרי עיניהם אשר הם זונים אחריהם) אז <b>ונקטו בפניהם אל הרעות אשר עשו לכל תועבותיהם</b> ר''ל שאז יראו שע''י תועבותיהם באו עליהם הרעות, עד שהם בעצמם עשו להם את הרעות שבאו עליהם בתועבותיהם שעשו, ויתחרטו מאד ע''ז :
<b style="color: gray;">מלבי"ם ביאור המילות</b> <b>אשר נשברתי את לבם,</b> פי' כמו שברתי (בפועל) והוא יוצא, ובא בצורת הנפעל לכונה תאומית, שכביכול נשבר לבו בשברון לבם, ע''ד עמו אנכי בצרה, ויל''פ בגוים אשר נשבו שם, אשר שם נשברתי, יזכרו את לבם הזונה, מציין שבגוים נשבר כח אל מעוזם מעשות חיל, כי שם נשבו בניו והצל לא יצילם : <b>ונקטו,</b> משורש קטט (כי הט' דגושה) כמו בתקוממך אתקוטט, ובא גם מנחי העי''ן, ארבעים שנה אקוט בדור, מענין מריבה, והבדלו שתכונת הקטטה נמצא בכחות נפשו על דבר בלתי מרוצה אל הנפש, כמו ראיית בוגדי ה' ומתקוממיו, וע''כ בא בהתפעל ובנפעל. וכן נקטה נפשי בחיי (איוב י') ופה יקוטו עם פניהם, פי' עם עצמם :
<h3>{י}</h3>
וְיָדְע֖וּ כִּֽי־אֲנִ֣י יְהוָ֑ה לֹ֤א אֶל־חִנָּם֙ דִּבַּ֔רְתִּי לַעֲשׂ֥וֹת לָהֶ֖ם הָרָעָ֥ה הַזֹּֽאת׃
<b style="color: gray;">מצודת דוד</b> <b>וידעו .</b> אז יתנו לב לדעת אשר אני ה' הנאמן בתשלום גמול המעשה : <b>לא אל חנם וגו' .</b> כ''א בגמול המעשה :
<b style="color: gray;">מצודת ציון</b> <b>אל חנם .</b> בחנם כמו ואל הארון ( שמות כה ) :
<b style="color: gray;">מלבי"ם פירוש המילות</b> <b>וידעו,</b> וגם אז ידעו כי אני ה', לתת שכר ועונש, וא''כ אחר שיהיה לי היתרון הזה מן העונשים, שעל ידם יחזרו בתשובה וידעו את ה', וא''כ <b>לא אל חנם דברתי לעשות להם הרעה הזאת,</b> ר''ל א''כ אין הבאת העונשים פועל ריק ודבר של חנם לבלי תכלית, כי אשיג על ידי גזרתי זאת שדברתי עליהם הרעה התכלית הנרצה אצלי :
<b style="color: gray;">מלבי"ם ביאור המילות</b> <b>לא אל חנם,</b> היה לו לומר על חנם. ומזה ראיה שר''ל לא אל לא תועלת עשיתי, והאתנח שבא על אני ה', לעד שנפסק הענין :
<h3>{יא}</h3>
כֹּֽה־אָמַ֞ר אֲדֹנָ֣י יְהוִ֗ה הַכֵּ֨ה בְכַפְּךָ֜ וּרְקַ֤ע בְּרַגְלְךָ֙ וֶֽאֱמָר־אָ֔ח אֶ֛ל כָּל־תּוֹעֲב֥וֹת רָע֖וֹת בֵּ֣ית יִשְׂרָאֵ֑ל אֲשֶׁ֗ר בַּחֶ֛רֶב בָּרָעָ֥ב וּבַדֶּ֖בֶר יִפֹּֽלוּ׃
<b style="color: gray;">רש"י</b> <b>ורקע .</b> עניינו יורה עליו מכה רגלו על הארץ ומרדד את הטיט והוא דרך אבל : <b>ואמר אח .</b> צעקת יגון ואוי :
<b style="color: gray;">מצודת דוד</b> <b>הכה בכפך .</b> כף אל כף כאשר יעשו המקוננות : <b>ורקע ברגלך .</b> בעט רגלך בארץ כי אז נראה כאלו מרקע ומרדד הארץ והוא ענין צער ואבלות : <b>ואמר אח .</b> אמור כמתאונן האח על כל תועבות הרעות שעשו בית ישראל אשר בעבורם יפלו בחרב וברעב ובדבר :
<b style="color: gray;">מצודת ציון</b> <b>ורקע .</b> ענין שטיחה ורדוד כמו כסף מרוקע ( ירמיה י ) : <b>אח .</b> כמו האח ויאמר על השמחה ועל הצער :
<b style="color: gray;">מלבי"ם פירוש המילות</b> <b>כה אמר ה'</b> עפ''ז אמר לי ה', <b>הכה בכפך,</b> שיעור הכתוב <b>הכה בכפך ורקע ברגלך אל תועבות רעות בית ישראל ואמר אח אשר בחרב ברעב יפלו,</b> שיכה בכף וירקע ברגל על הארץ מתוך כעסו על תועבות רעות של בית ישראל, אבל בצד האחר יאמר אח ושמחה על מה שיעניש ה' אותם ויפלו בחרב ורעב ודבר :
<b style="color: gray;">מלבי"ם ביאור המילות</b> <b>אח,</b> מענין שמחה, האח חמותי, האח האח ראתה עינינו : <b>תועבות רעות,</b> סמוך על סמוך תועבות הרעות, ויל''פ הכה ברגלך אל תועבות, ואמור אח אל רעות (ר''ל הצרות) של בית ישראל, ומפרש הרעות אשר בחרב ובדבר יפולו, עיין בפי' :
<h3>{יב}</h3>
הָרָח֞וֹק בַּדֶּ֣בֶר יָמ֗וּת וְהַקָּרוֹב֙ בַּחֶ֣רֶב יִפּ֔וֹל וְהַנִּשְׁאָר֙ וְהַנָּצ֔וּר בָּרָעָ֖ב יָמ֑וּת וְכִלֵּיתִ֥י חֲמָתִ֖י בָּֽם׃
<b style="color: gray;">רש"י</b> <b>והנצור .</b> הנאסף אל העיר ויצורו עליו : <b>וכליתי חמתי .</b> אשלי' כל חרוני וחפצי ברעתם :
<b style="color: gray;">מצודת דוד</b> <b>הרחוק .</b> המרחיק עצמו מן המלחמה ויברח לארצות הגוים להמלט שמה הנה לא ימלט מן הדבר וימות בה : <b>והקרוב .</b> המקריב עצמו למלחמה יפול בחרב האויב : <b>והנשאר והנצור .</b> הנשאר בהעיר והוא בתוך המצור כי האויבים צרים עליה הנה הוא ימות ברעב מחסרון הלחם : <b>וכליתי .</b> אשלים בם כל חמתי :
<b style="color: gray;">מצודת ציון</b> <b>והנצור .</b> מלשון מצור :
<b style="color: gray;">מלבי"ם פירוש המילות</b> <b>הרחוק,</b> מי שהוא במדבר רחוק מן האויב <b>ימות בדבר, והקרוב</b> אל העיר ששם יעמוד האויב <b>יפול בחרב</b> אויב, והנשאר בעיר שיהיה <b>נצור</b> במצור <b>יפול ברעב,</b> על כל זה תאמר אח ושמחה, כי עי''ז ירויחו שני דברים, {{{א}}} שעי''ז <b>וכליתי חמתי בם,</b> ע''י שיקבלו ענשם תכלה החמה שהיה לי עליהם {{{ב}}} שעי''ז.
<b style="color: gray;">מלבי"ם ביאור המילות</b> <b>והנצור,</b> נפעל משורש צור, כמו כעיר נצורה (ישעיה א) :
<h3>{יג}</h3>
וִֽידַעְתֶּם֙ כִּֽי־אֲנִ֣י יְהוָ֔ה בִּֽהְי֣וֹת חַלְלֵיהֶ֗ם בְּתוֹךְ֙ גִּלּ֣וּלֵיהֶ֔ם סְבִיב֖וֹת מִזְבְּחֽוֹתֵיהֶ֑ם אֶל֩ כָּל־גִּבְעָ֨ה רָמָ֜ה בְּכֹ֣ל ׀ רָאשֵׁ֣י הֶהָרִ֗ים וְתַ֨חַת כָּל־עֵ֤ץ רַֽעֲנָן֙ וְתַ֙חַת֙ כָּל־אֵלָ֣ה עֲבֻתָּ֔ה מְק֗וֹם אֲשֶׁ֤ר נָֽתְנוּ־שָׁם֙ רֵ֣יחַ נִיחֹ֔חַ לְכֹ֖ל גִּלּוּלֵיהֶֽם׃
<b style="color: gray;">רש"י</b> <b>אלה .</b> פלנצו''ן בלע''ז : <b>עבתה .</b> לשון עץ עבות ( לקמן כ ) שענפיו מרובין :
<b style="color: gray;">מצודת דוד</b> <b>וידעתם וגו' .</b> כשיהיו חלליהם בין גלוליהם במקום הרשע שם המשפט אז תדעו שאני ה' הנאמן בתשלום גמול המעשה : <b>אל כל .</b> החללים יהיו על כל גבעה רמה ובכל ראשי וכו' : <b>אלה עבתה .</b> אילן אלה המרובה בענפים וקלועים זה בזה : <b>ריח ניחוח .</b> הקטרת שמעלה ריח להיות לה לנחת רוח ואמר זה לפי מחשבת עובדיה :
<b style="color: gray;">מצודת ציון</b> <b>רמה .</b> גבוהה : <b>רענן .</b> ענין לחות ורטיבות כמו בשמן רענן ( תהלים צב ) : <b>אלה .</b> שם אילן סרק : <b>עבותה .</b> קלועה כעין גדיל כמו וענף עץ עבות ( ויקרא כג ) : <b>ניחוח .</b> מל' נחת רוח :
<b style="color: gray;">מלבי"ם פירוש המילות</b> <b>וידעתם כי אני ה',</b> תכירו את ה' המשגיח ומעניש, וזה {{{א}}} תכירו ע''י <b>שיהיה חלליהם בתוך גלוליהם,</b> וכן יהיו <b>במקום</b> שחטאו <b>ונתנו ריח ניחוח לכל גלוליהם,</b> ובזה ידעו שבא להם העונש בעבור החטא, {{{ב}}} תכירו זה ע''י במה.
<b style="color: gray;">מלבי"ם ביאור המילות</b> <b>בכל,</b> כמו ובכל : <b>עבתה,</b> מן עץ עבות, ובא במשקל עקבה מדם (הושע ו') :
<h3>{יד}</h3>
וְנָטִ֤יתִי אֶת־יָדִי֙ עֲלֵיהֶ֔ם וְנָתַתִּ֨י אֶת־הָאָ֜רֶץ שְׁמָמָ֤ה וּמְשַׁמָּה֙ מִמִּדְבַּ֣ר דִּבְלָ֔תָה בְּכֹ֖ל מוֹשְׁבֽוֹתֵיהֶ֑ם וְיָדְע֖וּ כִּֽי־אֲנִ֥י יְהוָֽה׃
<b style="color: gray;">רש"י</b> <b>שממה .</b> מאין יושב : <b>משמה .</b> תמהון שיתמהו עליה רואיה :
<b style="color: gray;">מצודת דוד</b> <b>ונטיתי וגו' .</b> להכות בם : <b>ומשמה .</b> הכל יתמהו מגודל חורבנה : <b>ממדבר דבלתה .</b> משם תתחיל מקומות שוממות וכן יהיה בכל מושבותיהם : <b>וידעו .</b> אז ידעו שאני ה' נאמן לשלם גמול :
<b style="color: gray;">מצודת ציון</b> <b>ומשמה .</b> ענין תמהון : <b>דבלתה .</b> כמו רבלתה ברי''ש וכן דעואל רעואל ( במדבר א ב ) והוא המקום שישב בה נ''נ בעת שהביאו לו את צדקיהו כמ''ש ויעלו אותו אל מלך בבל רבלתה בארץ חמת ( ירמיה נב ) ויתכן שהיא חמת רבה והיא בצפון א''י ונזכר בסוף הספר בגבולי א''י לעתיד :
<b style="color: gray;">מלבי"ם פירוש המילות</b> <b>שאטה ידי עליהם ונתתי הארץ שממה</b> ותהיה <b>משמה</b> יותר <b>ממדבר דבלתה</b> שהיתה שממה מאד, וזה יהיה <b>במקומות מושבותיהם</b> בענין שמקום שהיה יותר מיושב יגדל חורבנו ביותר, ובזה ידעו <b>כי אני ה'</b> :
<b style="color: gray;">מלבי"ם ביאור המילות</b> <b>שממה ומשמה,</b> משמה גדול מן שממה, מורה על התמדת השממון, ועל שישמו ע''י אחרים שזה גדר בנין הכבד. ועל כן כפל שמה ומשמה (לקמן כ''ג ל''ג, ל''ג כ''ח, ל''ה ג') :
<h2>יחזקאל פרק-ז</h2>
<h3>{א}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<h3>{ב}</h3>
וְאַתָּ֣ה בֶן־אָדָ֗ם כֹּה־אָמַ֞ר אֲדֹנָ֧י יְהוִ֛ה לְאַדְמַ֥ת יִשְׂרָאֵ֖ל קֵ֑ץ בָּ֣א הַקֵּ֔ץ עַל־(ארבעת) [אַרְבַּ֖ע] כַּנְפ֥וֹת הָאָֽרֶץ׃
<b style="color: gray;">רש"י</b> <b>בא הקץ .</b> שאמרתי ונושנתם בארץ והשחתם וגו' העידותי בכם היום כי אבוד תאבדון ( דברים ד ) ונושנתם בגי' תתנ''ב והם נשתהו בה תת''ן ד' מאות ומ' משנכנסו לה עד שנבנה הבית ות''י שנים עמד הבית :
<b style="color: gray;">מצודת דוד</b> <b>לאדמת .</b> על אדמת מושבותיהם : <b>על ארבע .</b> ר''ל לא תשאר אף עיר אחת מא''י :
<b style="color: gray;">מצודת ציון</b> <b>כנפות .</b> קצות :
<b style="color: gray;">מלבי"ם פירוש המילות</b> <b>לאדמת ישראל קץ,</b> כפל הדבר ר''ל שני קצוות, ומצייר כאילו ישראל הם קצה האחד והאומות הם הקצה השני, ומבאר שהפורעניות שבא אז לעולם בא בשביל ישראל, אם מצד שהם היו הסבה שבעבור עונותיהם בא הרעה, אם מצד שהם היו התכלית שבא הרעה והתחילה באומות כדי שיוכו ישראל לבסוף עפ''ז אמר שהקץ בא לאדמת ישראל ר''ל בסבתם ובשבילם, שעל ידיהם <b>בא הקץ על ארבע כנפות הארץ,</b> ואחר שבא על ארבע כנפות הארץ יחזור לבסוף עליהם שזה הוא תכלית הרעה, וז''ש.
<h3>{ג}</h3>
עַתָּה֙ הַקֵּ֣ץ עָלַ֔יִךְ וְשִׁלַּחְתִּ֤י אַפִּי֙ בָּ֔ךְ וּשְׁפַטְתִּ֖יךְ כִּדְרָכָ֑יִךְ וְנָתַתִּ֣י עָלַ֔יִךְ אֵ֖ת כָּל־תּוֹעֲבֹתָֽיִךְ׃
<b style="color: gray;">מצודת דוד</b> <b>עתה .</b> ר''ל בזמן קרוב יבוא הקץ עליך : <b>כדרכיך .</b> כפי דרכיך : <b>ונתתי עליך .</b> ר''ל אשלם לך :
<b style="color: gray;">מלבי"ם פירוש המילות</b> <b>עתה הקץ עליך,</b> ושלחתי אפי בך שאינו ענין טבעי רק השגחיי ע''י אף ה', <b>ושפטתיך</b> ר''ל שיענישם מצד שני השקפות, {{{א}}} בהשקף על תכונת נפש החוטאים, אם השתרשו החטאים במדות נפשו ותכונותיו עד שנפשו ומחשבותיו מלאים ממזימת החטא ואינם מקריים מצד התאוה לפי שעה וז''ש <b>ושפטתיך כדרכיך,</b> {{{ב}}} בהשקף על כמות החטאים עצמם ורבוים, וז''ש <b>ונתתי עליך את כל תועבותיך</b> :
<b style="color: gray;">מלבי"ם ביאור המילות</b> (ג-ד) <b>כדרכיך,</b> הדרכים הם המדות ודרכי הנפש, שהם שורש להמעללים והפעולות, וזה ההבדל תמיד בין דרכים ומעללים, דרכים ותועבות, כמ''ש (ירמיה י''א י''ח) ולפעמים יעשה אדם מעשה רע מצד הכרח טבעו, למשל מצד שטבעו נוטה לכעס או לגאוה או תאוה וכד', ואז אין כל המעשה מתיחסת אליו, כי טבע יצירתו הכריחו לזה, אבל אחר שאשפט על פי דרכיך אתן את כל תועבותיך עליך, כי לא חטאת מפני הכרח הטבע, רק מרצון ומשרירות לבך ולכן אמר דרכיך עליך אתן, ר''ל שאינם מצד טבע יצירתך רק מבחירתך, ועי''כ ותועבותיך בתוכך תהיינה, כי חטאת בזדון ובשאט נפש : <b>לא תחוס עיני ולא אחמול,</b> ההבדל בין חמל חוס ורחם, בארתי (ישעיה י''ג. ירמיה י''ג י''ד כ''א ז'. יחזקאל סימן ח', וסי' ט', וסי' ט''ז) :
<h3>{ד}</h3>
וְלֹא־תָח֥וֹס עֵינִ֛י עָלַ֖יִךְ וְלֹ֣א אֶחְמ֑וֹל כִּ֣י דְרָכַ֜יִךְ עָלַ֣יִךְ אֶתֵּ֗ן וְתוֹעֲבוֹתַ֙יִךְ֙ בְּתוֹכֵ֣ךְ תִּֽהְיֶ֔יןָ וִידַעְתֶּ֖ם כִּֽי־אֲנִ֥י יְהוָֽה׃
<b style="color: gray;">מצודת דוד</b> <b>כי דרכיך .</b> גמול דרכיך : <b>ותועבותיך .</b> תשלומי תועבותיך יבואו בתוכך : <b>וידעתם .</b> אז תדעו שאני ה' נאמן לשלם גמול :
<b style="color: gray;">מצודת ציון</b> <b>תחוס .</b> מל' חס וחמלה :
<b style="color: gray;">מלבי"ם פירוש המילות</b> <b>ולא תחוס</b> המאמרים מקבילים, כי יש הבדל בין חמלה ובין חוסה, החס לא ישחית את הדבר מצד שישיג ממנו צורך ותועלת, כמו ועינכם אל תחוס על כליכם, והחומל לא ישחית מצד שהדבר עצמו טוב ויפה ואין ראוי להשחיתו, (כמו כי חמל העם על מיטב הצאן והבקר לזבוח אל לה' לקרבן), ומבאר <b>שלא יחמול</b> מפני שהדבר טוב ויפה, <b>כי דרכיך עליך אתן</b> שדרכי הנפש נשחתים ואין ראוים מצד עצמם כי משחתם בהם מום בם לא ירצו, וגם <b>לא אחוס</b> מפני תועלת שאשיג ממך <b>כי תועבותיך בתוכך תהיינה</b> שכולם רעים וא''א שיצמח ממך צורך ותועלת :
<h3>{ה}</h3>
כֹּ֥ה אָמַ֖ר אֲדֹנָ֣י יְהוִ֑ה רָעָ֛ה אַחַ֥ת רָעָ֖ה הִנֵּ֥ה בָאָֽה׃
<b style="color: gray;">רש"י</b> <b>רעה אחת רעה .</b> רעה שלימה ומיוחדת למעלה מכל הרעות והוא חורבן הבית : <b>הנה באה .</b> טעמו באל''ף הוא לשון פועלת :
<b style="color: gray;">מצודת דוד</b> <b>רעה אחת רעה .</b> ר''ל רעה שהיא אחת ומיוחדת שברעות הנה באה וזהו חורבן בה''מ :
<b style="color: gray;">מלבי"ם פירוש המילות</b> <b>כה אמר ה' רעה אחת</b> הודיעם כי משונה הרעה הזאת מכל הרעות שבאו עד הנה, כי עד הנה לא נחתם גז''ד, ועתה שנחתם גז''ד יש ג' הבדלים, {{{א}}} שעד עתה לא באה הרעה בפעם אחת כי תחלה נלקו בממון ואח''כ ביסורים, כי אין בעל הרחמים פוגע בנפשות תחלה אולי ישובו, ועתה <b>רעה אחת</b> שבא תיכף עונש הגוף, {{{ב}}} עד עתה בא הרע לתכלית טוב ר''ל כדי שישובו בתשובה ושלא תבא הרעה, ועתה <b>רעה אחת רעה</b> ר''ל שהרעה היא רעה היינו לתכלית רע, {{{ג}}} עד עתה לא באה הרעה תיכף רק הזהירם תחילה והמתין אולי ישובו, ועתה <b>הנה באה</b> תיכף :
<h3>{ו}</h3>
קֵ֣ץ בָּ֔א בָּ֥א הַקֵּ֖ץ הֵקִ֣יץ אֵלָ֑יִךְ הִנֵּ֖ה בָּאָֽה׃
<b style="color: gray;">מצודת דוד</b> <b>קץ בא בא הקץ .</b> כפל הדבר לחזק הענין : <b>הקיץ אליך .</b> כאלו התעורר מן השינה לבוא עליך והנה באה :
<b style="color: gray;">מצודת ציון</b> <b>הקיץ .</b> מל' הקצה והערה מן השינה :
<b style="color: gray;">מלבי"ם פירוש המילות</b> <b>קץ בא</b> מבאר כי אינה כיתר רעות שבאו לתקן את העם שישובו בתשובה ויתקיימו, רק היא קץ וכליון, <b>בא הקץ הקיץ</b> ידמה במליצתו יום המיועד להרעה כיום שלם מחובר מלילה ויום, וכבר עברה הלילה שבה ישן הקץ והכליון כי לילה עת שינה, ועתה <b>הקיץ הקץ</b> משנתו <b>אליך,</b> ר''ל שהגיע אשמורה האחרונה שהקיץ הישן ומתעורר לפעול פעולתו, <b>והנה באה</b> עד כי.
<b style="color: gray;">מלבי"ם ביאור המילות</b> <b>הקיץ,</b> שרשו קוץ מנחי העי''ן, וקץ הוא מן הכפולים :
<h3>{ז}</h3>
בָּ֧אָה הַצְּפִירָ֛ה אֵלֶ֖יךָ יוֹשֵׁ֣ב הָאָ֑רֶץ בָּ֣א הָעֵ֗ת קָר֛וֹב הַיּ֥וֹם מְהוּמָ֖ה וְלֹא־הֵ֥ד הָרִֽים׃
<b style="color: gray;">רש"י</b> <b>באה הצפירה .</b> טעמו למעלה בבי''ת והוא לשון פעלה כבר באה הצפירה כמו בא ושקע מאור השחר והתפארת בא : <b>ולא הד הרים .</b> ולא לאישתיזבא במצדי טוריא והד לשון צעקת הכרזה לקום לברוח אל ראשי ההרים כמו הידד השבתי ( ישעיה יז ) וענו עליו הידד ( ירמיה כא ) השמעת קול נושא משא ענבים אל הגת וטועני הקורה :
<b style="color: gray;">מצודת דוד</b> <b>באה הצפירה וגו' .</b> אתה יושב הארץ באה עליך הבוקר של יום הרעה : <b>קרוב היום מהומה .</b> קרוב היום של מהומה : <b>ולא הד הרים .</b> לא יהיה עוד הוד והדר על ההרים כ''א געול וטנוף מדמי החללים :
<b style="color: gray;">מצודת ציון</b> <b>הצפירה .</b> ענין שחר ובוקר כמו ישוב ויצפור ( שופטים ז ) : <b>מהומה .</b> ענין רעש ובלבול : <b>הד .</b> הוא מל' הוד והדר :
<b style="color: gray;">מלבי"ם פירוש המילות</b> <b>באה הצפירה,</b> שגם כל הלילה חלפה ובא אור השחר, מוסיף <b>בא העת</b> שיצא לפעלו, <b>קרוב היום מהומה</b> שכבר נכון היום, <b>מהומה ולא הד הרים</b> ר''ל שבא בין היום והזמן ובין המהומה, והמהומה אינה הד הרים כדרך דבר הבא ממרחק שטרם יתקרב ישמע קולו מבין ההרים ע''י קול ההד, ויודעים תחילה שבא ויכינו א''ע להמלט על נפשם, אבל פה לא נשמע קול הד מן ההרים רק פתאום באה עד עיר מושב :
<b style="color: gray;">מלבי"ם ביאור המילות</b> <b>הצפירה,</b> תרגום בקר צפרא : <b>בא העת קרוב היום,</b> יום הוא פרטי יותר מן עת, שעת יציין הזמן הכולל המיוחד לאיזה דבר, ויום מציין היום הפרטי, כמ''ש בס' התורה והמצוה אחרי (סי' ו'), ומלת בא נמשך לשתים, בא מהומה :
<h3>{ח}</h3>
עַתָּ֣ה מִקָּר֗וֹב אֶשְׁפּ֤וֹךְ חֲמָתִי֙ עָלַ֔יִךְ וְכִלֵּיתִ֤י אַפִּי֙ בָּ֔ךְ וּשְׁפַטְתִּ֖יךְ כִּדְרָכָ֑יִךְ וְנָתַתִּ֣י עָלַ֔יִךְ אֵ֖ת כָּל־תּוֹעֲבוֹתָֽיִךְ׃
<b style="color: gray;">רש"י</b> <b>מקרוב .</b> במהרה :
<b style="color: gray;">מצודת דוד</b> <b>עתה מקרוב .</b> ר''ל מיד בזמן קרוב : <b>ונתתי עליך .</b> ר''ל אשלם לך :
<b style="color: gray;">מלבי"ם פירוש המילות</b> <b>עתה מקרוב</b> ר''ל שבא הדבר פתאום בין בזמן, שעז''א <b>עתה,</b> בין במקום שעז''א <b>מקרוב,</b> ר''ל ממקום קרוב, פתאום <b>אשפך חמתי,</b> לא בהדרגה לאט לאט, והנמשל כי מה שיסבב ה' ע''י המערכת י''ל משך בזמן עד שיתחייב הדבר מן המערכת, ומה שבא ע''י אויבים י''ל משך במקום עד שיבא האויב מארץ רחוקה, אבל פה בא בהשגחה פתאום, ויש הבדל בין אף ובין חמה, שהחמה היא החמה הפנימית, והאף היא חיצוני, ואם בא האף בלא חמה לא ימהר לענוש רק ישים גבולים בזמן ובמקום אולי ישובו בתשובה, אבל אני <b>אשפך חמתי וכליתי אפי ושפטתיך</b> וכו', כנ''ל (פסוק ג').
<b style="color: gray;">מלבי"ם ביאור המילות</b> <b>מקרוב,</b> ר''ל ממקום קרוב. <b>חמתי, אפי.</b> עי' הבדלם למעלה (ה' י''ב) :
<h3>{ט}</h3>
וְלֹא־תָח֥וֹס עֵינִ֖י וְלֹ֣א אֶחְמ֑וֹל כִּדְרָכַ֜יִךְ עָלַ֣יִךְ אֶתֵּ֗ן וְתוֹעֲבוֹתַ֙יִךְ֙ בְּתוֹכֵ֣ךְ תִּֽהְיֶ֔יןָ וִֽידַעְתֶּ֕ם כִּ֛י אֲנִ֥י יְהוָ֖ה מַכֶּֽה׃
<b style="color: gray;">מצודת דוד</b> <b>כדרכיך .</b> כגמול דרכיך : <b>ותועבותיך .</b> תשלומי תועבותיך יבואו בתוכך : <b>וידעתם .</b> אז תדעו ותבינו אשר אני ה' המכה בגמול העון ולא בא במקרה :
<b style="color: gray;">מלבי"ם פירוש המילות</b> <b>כדרכיך</b> ר''ל שיהיה העונש מכוון נגד החטאים וכמדתם, ובזה תכיר כי העונש לא בא ע''י אמצעי רק <b>כי אני ה' מכה</b> :
<h3>{י}</h3>
הִנֵּ֥ה הַיּ֖וֹם הִנֵּ֣ה בָאָ֑ה יָֽצְאָה֙ הַצְּפִרָ֔ה צָ֚ץ הַמַּטֶּ֔ה פָּרַ֖ח הַזָּדֽוֹן׃
<b style="color: gray;">רש"י</b> <b>הנה היום .</b> הנה בא היום : <b>הנה באה .</b> הרעה : <b>יצאה הצפירה .</b> עלה השחר של יום הרעה : <b>צץ המטה .</b> להכות אתכם : <b>פרח הזדון .</b> נתגלה נבוכדנצר הרשע :
<b style="color: gray;">מצודת דוד</b> <b>הנה היום .</b> הנה קרבה היום והנה באה : <b>יצאה הצפירה .</b> יצאה השחר מיום הרעה : <b>צץ המטה .</b> המטה ההוכן להכות בהם הוציא ציץ והוא קרוב לעשות פרי ופרי המטה הוא ההכאה בו ועל הכשדים יאמר וכן נאמר באשור ומטה הוא בידם זעמי ( ישעיה י ) : <b>פרח הזדון .</b> נ''נ איש זדון כבר פרח ומהר יעשה פרי הזדון והוא הכליון והאבדון :
<b style="color: gray;">מצודת ציון</b> <b>צץ .</b> מל' ציץ והוא גלוי הפרח כמו ויצץ ציץ ( במדבר יז ) :
<b style="color: gray;">מלבי"ם פירוש המילות</b> <b>הנה היום,</b> עתה מצייר היום בעצמו, <b>כבר בא היום</b> שהוא אחר עלות השחר, וכבר <b>יצאה הצפירה</b> שהוא עמוד השחר יצא והתרחק כי כבר הוא באמצע היום, <b>צץ המטה</b> תמורת עמוד השחר צץ המטה המכה, שהוא חיל כשדים, ובכ''ז <b>פרח הזדון</b> גם הזדון פורח ואינם שבים בתשובה :
<b style="color: gray;">מלבי"ם ביאור המילות</b> היציאה הוא הפך הביאה שאמר באה הצפירה, והיום הוא אחר הבקר, שבהיות נכון היום כבר יצאה הצפירה :
<h3>{יא}</h3>
הֶחָמָ֥ס ׀ קָ֖ם לְמַטֵּה־רֶ֑שַׁע לֹא־מֵהֶ֞ם וְלֹ֧א מֵהֲמוֹנָ֛ם וְלֹ֥א מֶהֱמֵהֶ֖ם וְלֹא־נֹ֥הַּ בָּהֶֽם׃
<b style="color: gray;">רש"י</b> <b>החמס קם וגו' .</b> החמס אשר בידכם הוא קם עליכם למטה רשע לשחתכם : <b>לא מהם .</b> כך אמר הקב''ה למשחית אינך זקוק להשאיר נפש מרשעי ישראל כי אין טובה יוצאת לא מהם ולא מבניהם ולא מהמונם : <b>ולא נה בהם .</b> אין בהם נוהה אחרי מגעגע ונותן לב אלי כמו וינהו כל בית ישראל אחרי ה' ( שמואל א ו ) ולשון ארמי הוא ואיתנהיאו לפולחנא ל' תאוה וגעגועין ומנח' חברו לשון יללה וכן וינהו כל בית ישראל פירש לשון יללה ואין בתיבה רק ה''א יסוד :
<b style="color: gray;">מצודת דוד</b> <b>החמס .</b> נ''נ איש חמס קם להיות מטה המכה ברשע באכזריות רב : <b>לא מהם .</b> ר''ל אין הכליון בא מנצחון הכשדים ולא מהמון עם הרב אשר עמהם ולא מהמיית' בקול שאון המבהיל ומפחיד כי לא בכח זרועם עשו מה שעשו כ''א יד ה' עשתה כל זאת : <b>ולא נה בהם .</b> ר''ל אין ראוי שיהיה הנהי והיללה בעבורם כי לא עשו ברוע בחירתם ובעוצם ידם :
<b style="color: gray;">מצודת ציון</b> <b>מהמונם .</b> המון עם רב : <b>מהמהם .</b> הוא מל' הומיה : <b>נה .</b> מל' נהי ויללה וכן וינהו וכו' אחרי ה' ( ש''א וז ) :
<b style="color: gray;">מלבי"ם פירוש המילות</b> <b>החמס</b> עצמו <b>קם</b> להיות <b>למטה רשע</b> שעון החמס שעשו הוא עומד ליסרם ולענשם, עד שלא ישאר שארית <b>לא מהם ולא מהמונם</b> ובכ''ז <b>ולא נוה בהם</b> אין בהם איש ינהה לבבו לשוב בתשובה :
<b style="color: gray;">מלבי"ם ביאור המילות</b> <b>לא מהם,</b> ר''ל לא נמצא מהם, פירוש שכלו כולם, וגם לא נמצא שארית מהמון העם שלהם שהם הפחותים (כנ''ל ה' ז') : <b>ולא מהמהם,</b> שרשו המה במשקל יפה קשה, ר''ל אף לא נשאר דבר מהמיתם : <b>ולא נה בהם,</b> מלשון וינהו כל בית ישראל אחרי ה', או מלשון נהי, אין אחד שימשך אחר ה', או שישא נהי על הצרות האלה וישוב בתשובה :
<h3>{יב}</h3>
בָּ֤א הָעֵת֙ הִגִּ֣יעַ הַיּ֔וֹם הַקּוֹנֶה֙ אַל־יִשְׂמָ֔ח וְהַמּוֹכֵ֖ר אַל־יִתְאַבָּ֑ל כִּ֥י חָר֖וֹן אֶל־כָּל־הֲמוֹנָֽהּ׃
<b style="color: gray;">רש"י</b> <b>והמוכר אל יתאבל .</b> אע''פ שדרך המוכר שדהו להיות עצב אל יתעצב כי סופכם לגלות :
<b style="color: gray;">מצודת דוד</b> <b>בא העת .</b> ר''ל הנה באה בגמול כי נתמלאה הסאה ובא העת אשר הקונה לא ישמח בקניית השדה וכדרך הקונה כי יגלה ממנה ולא תשאר בידו והמוכר לא יתאבל על מה שמכר שדהו כי אף בזולת המכירה לא תשאר בידו : <b>כי חרון .</b> כי חרון אף ה' יהיה על כל המון העם ולא ישאר מי בארצו :
<b style="color: gray;">מלבי"ם פירוש המילות</b> <b>בא העת</b> אשר <b>הקונה אל ישמח</b> בעבור שהתעשר, <b>והמוכר</b> אין צריך <b>להתאבל</b> כמו שיבאר בפסוק שאח''ז מפני שילכו כולם בגולה. ומדוע בא העת הזאת? משיב כי <b>חרון על כל המונה</b> מפני עונותיהם :
<h3>{יג}</h3>
כִּ֣י הַמּוֹכֵ֗ר אֶל־הַמִּמְכָּר֙ לֹ֣א יָשׁ֔וּב וְע֥וֹד בַּחַיִּ֖ים חַיָּתָ֑ם כִּֽי־חָז֤וֹן אֶל־כָּל־הֲמוֹנָהּ֙ לֹ֣א יָשׁ֔וּב וְאִ֧ישׁ בַּעֲוֹנ֛וֹ חַיָּת֖וֹ לֹ֥א יִתְחַזָּֽקוּ׃
<b style="color: gray;">רש"י</b> <b>כי המוכר אל הממכר לא ישוב .</b> כשיגלה בגולה לא ישוב ויראה עוד השדה שמכר ולמה יתאבל : <b>ועוד בחיים חיתם .</b> כל ימי חייהם לא ישיבו אל מקומם : <b>כי חזון אל כל המונה וגו' .</b> ארי נבייא מתנבן על כל אתרגושתהון למיתב בתיובתא ולא תייבין : <b>ואיש בעונו חיתו .</b> כל אחד מהם חיתו ונפשו דבוקה בעונו : <b>לא יתחזקו .</b> לא יחזקו לבם על יצרם הרע לשוב לתורתם :
<b style="color: gray;">מצודת דוד</b> <b>כי המוכר .</b> אף כי אם לא מכר שדהו לא היה שב אל השדה הזה שמכר להחזיק בה : <b>ועוד בחיים חייתם .</b> ר''ל ואע''פ שיהיו נפשם עוד בחיים לא ישוב אליו אף בזולת המכירה : <b>כי חזון .</b> כי כשנאמר החזון ההוא אל כל המון עמה לא היה מי ששב לה' וכל איש היתה נפשו קשורה בעונו ולא תתפרד ממנו לכן לא יתחזקו לשוב לארצם להחזיק בנחלתם :
<b style="color: gray;">מצודת ציון</b> <b>חייתם .</b> נפשם כמו וחיתו באור תראה ( איוב לג ) : <b>חזון .</b> נבואה :
<b style="color: gray;">מלבי"ם פירוש המילות</b> <b>כי</b> מבאר מדוע המוכר אל יתאבל כי לא יפסיד במה שמכר כי בל''ז <b>המוכר לא ישוב אל הממכר,</b> כי תהיה הארץ שממה, אבל עוד ירויח במה שמכר כי עי''ז <b>עוד חייתם בחיים</b> שע''י שמכר שדהו ויצא מן הארץ נשאר בחיים, וגם מי שמכר והיה בארץ מדלת העם השאיר נבוזראדן לכורמים וליוגבים, אבל את בעלי השדות והעשירים הכה בחרב, <b>כי חזון</b> הנבואה שנבאו הנביאים <b>על כל המונה</b> החזון הזה <b>לא ישוב</b> אחור, ובוא יבא עליהם, ומהו החזון? <b>איש ואיש,</b> אשר <b>בעונו חייתו</b> שנפשו נקשרה בעונו, שחי חיי העון והפשע, <b>לא יתחזקו</b> לקראת האויב. (גם יל''פ שאומר <b>הלא חזון</b> וחזות קשה נבאו <b>על כל המונה</b> ומדוע <b>לא ישוב</b> כל איש מדרכו הרעה, והלא כל <b>איש חייתו</b> תלוי בעונו שע''י עונו יאבד חייו, ומדוע לא יתחזקו לשוב בתשובה?) :
<b style="color: gray;">מלבי"ם ביאור המילות</b> <b>חיתם,</b> נפשם, כמו וחיתם בקדשים (איוב ל''ו) :
<h3>{יד}</h3>
תָּקְע֤וּ בַתָּק֙וֹעַ֙ וְהָכִ֣ין הַכֹּ֔ל וְאֵ֥ין הֹלֵ֖ךְ לַמִּלְחָמָ֑ה כִּ֥י חֲרוֹנִ֖י אֶל־כָּל־הֲמוֹנָֽהּ׃
<b style="color: gray;">רש"י</b> <b>תקעו בתקוע .</b> כשיבוא עליהם הצר הכינו עצמם למלחמה ואין יוצא להלחם :
<b style="color: gray;">מצודת דוד</b> <b>תקעו בתקוע .</b> הנה בבוא האויב יתקעו הם בשופר להשמיע את העם לרדת אל המלחמה מול האויב וגם יכינו כל דבר המצטרך אל המלחמה אבל אין מי הולך למלחמה כי חרוני על כל המון עמה והבאתי מורך בלבבם ויראו לגשת אל המלחמה :
<b style="color: gray;">מצודת ציון</b> <b>בתקוע .</b> כן יקרא השופר על כי יתקעו בו : <b>חרוני .</b> חרון אפי :
<b style="color: gray;">מלבי"ם פירוש המילות</b> <b>תקעו</b> הלא כבר <b>תקעו בשופר והכינו הכל</b> לקראת האויב, ומדוע אין איש הולך למלחמה? למה יתחבאו בבתיהם? משיב, <b>כי חרוני אל כל המונה</b> ואנכי הסבותי את כלי המלחמה אשר בידם :
<b style="color: gray;">מלבי"ם ביאור המילות</b> <b>בתקוע,</b> כן נקרא השופר, לפי שתוקעים בו :
<h3>{טו}</h3>
הַחֶ֣רֶב בַּח֔וּץ וְהַדֶּ֥בֶר וְהָרָעָ֖ב מִבָּ֑יִת אֲשֶׁ֤ר בַּשָּׂדֶה֙ בַּחֶ֣רֶב יָמ֔וּת וַאֲשֶׁ֣ר בָּעִ֔יר רָעָ֥ב וָדֶ֖בֶר יֹאכֲלֶֽנּוּ׃
<b style="color: gray;">מצודת דוד</b> <b>החרב .</b> חרב האויב תהיה בחוץ לעיר והדבר והרעב יהיו מבפנים בתוך העיר : <b>אשר בשדה וכו' .</b> אשר יהיה בשדה וכו' :
<b style="color: gray;">מצודת ציון</b> <b>מבית .</b> מבפנים : <b>יאכלנו .</b> ישחיתנו :
<b style="color: gray;">מלבי"ם פירוש המילות</b> <b>החרב,</b> שואל למה לא ילכו למלחמה, הלא הגם שהחרב בחוץ, הלא גם <b>בבית הדבר והרעב</b> ומה ירויחו בשבתם בית, והלא טובים חללי חרב מחללי רעב, והגם <b>שאשר בשדה בחרב ימות,</b> הלא גם <b>אשר בעיר רעב ודבר יאכלנו</b> וטוב יותר שימותו מות גבורים? :
<h3>{טז}</h3>
וּפָֽלְטוּ֙ פְּלִ֣יטֵיהֶ֔ם וְהָי֣וּ אֶל־הֶהָרִ֗ים כְּיוֹנֵ֧י הַגֵּאָי֛וֹת כֻּלָּ֖ם הֹמ֑וֹת אִ֖ישׁ בַּעֲוֹנֽוֹ׃
<b style="color: gray;">רש"י</b> <b>כיוני הגאיות .</b> דרך היונים להקבץ בגאיות והומות שם והיו הומים אל ההרים אשר ינוסו שם איש בעוונו כיוני הגאיות אשר כולם הומות :
<b style="color: gray;">מצודת דוד</b> <b>ופלטו פליטיהם .</b> הפלטים מהם ימלטו ויהיו פזורים בהרים ויהמו בקול נהי כיונים המתקבצים בעמקים וכולם יהמו : <b>איש בעונו .</b> כ''א יהמה בעונו ר''ל יתודה לומר עונו הטה אלה :
<b style="color: gray;">מצודת ציון</b> <b>ופלטו .</b> ענין המלטה : <b>אל ההרים .</b> בהרים : <b>הגאיות .</b> מל' גיא ועמק :
<b style="color: gray;">מלבי"ם פירוש המילות</b> <b>ופלטו,</b> גם <b>פליטיהם אשר יפלטו</b> הן הם <b>היו על ההרים כיונים המצוים בגאיות</b> ובקעות שאין רגילים בהרים, ועי''כ <b>כולם הומות,</b> שואל מדוע היה זה? משיב <b>איש בעונו</b> שכ''ז היה ע''י עונותיהם :
<h3>{יז}</h3>
כָּל־הַיָּדַ֖יִם תִּרְפֶּ֑ינָה וְכָל־בִּרְכַּ֖יִם תֵּלַ֥כְנָה מָּֽיִם׃
<b style="color: gray;">רש"י</b> <b>תלכנה מים .</b> מזיעת אימה :
<b style="color: gray;">מצודת דוד</b> <b>תרפינה .</b> יחלשו מלהלחם : <b>תלכנה מים .</b> מזיעת אימה כאלו תמסינה והיו למים :
<b style="color: gray;">מצודת ציון</b> <b>תרפינה .</b> מלשון רפיון :
<b style="color: gray;">מלבי"ם פירוש המילות</b> <b>כל</b> אינם יכולים להלחם כי <b>כל הידים תרפינה,</b> ולא לברוח כי <b>כל ברכים תלכנה מים</b> :
<b style="color: gray;">מלבי"ם ביאור המילות</b> <b>תלכנה מים,</b> כמו מים יתהלכו למו, או יזיעו מים מרוב הפחד :
<h3>{יח}</h3>
וְחָגְר֣וּ שַׂקִּ֔ים וְכִסְּתָ֥ה אוֹתָ֖ם פַּלָּצ֑וּת וְאֶ֤ל כָּל־פָּנִים֙ בּוּשָׁ֔ה וּבְכָל־רָאשֵׁיהֶ֖ם קָרְחָֽה׃
<b style="color: gray;">מצודת דוד</b> <b>וחגרו שקים .</b> דרך אבל וצער : <b>ואל כל פנים .</b> בכל פנים : <b>קרחה .</b> כי ימרטו שער ראשם דרך צער ואבל :
<b style="color: gray;">מצודת ציון</b> <b>פלצות .</b> רעדה וחרדה כמו ועמודים יתפלצון ( איוב ט ) : <b>קרחה .</b> ענין מריטת השער וכן באה קרחה ( ירמיה מז ) :
<b style="color: gray;">מלבי"ם פירוש המילות</b> <b>וחגרו שקים</b> לקונן על רוע מעשיהם, <b>וכסתה אותם פלצות</b> על ידי הפורעניות, <b>ואל כל פנים בושה</b> בעבור עונותיהם, <b>ובכל ראשיהם קרחה</b> לאבל על הפורעניות :
<h3>{יט}</h3>
כַּסְפָּ֞ם בַּחוּצ֣וֹת יַשְׁלִ֗יכוּ וּזְהָבָם֮ לְנִדָּ֣ה יִֽהְיֶה֒ כַּסְפָּ֨ם וּזְהָבָ֜ם לֹֽא־יוּכַ֣ל לְהַצִּילָ֗ם בְּיוֹם֙ עֶבְרַ֣ת יְהוָ֔ה נַפְשָׁם֙ לֹ֣א יְשַׂבֵּ֔עוּ וּמֵעֵיהֶ֖ם לֹ֣א יְמַלֵּ֑אוּ כִּֽי־מִכְשׁ֥וֹל עֲוֹנָ֖ם הָיָֽה׃
<b style="color: gray;">רש"י</b> <b>לנדה יהיה .</b> לשקוץ יהיה להם :
<b style="color: gray;">מצודת דוד</b> <b>לנדה .</b> לרחוק ולתעוב : <b>כספם וגו' .</b> ר''ל למה ישליכו כספם ויתעבו זהבם לפי שלא יוכלו להציל את נפשם ביום בוא עברת ה' כי האויב לא יקח כסף וזהב לפדיון נפש : <b>נפשם לא ישבעו .</b> רצה לומר לא ימצאו לחם לקנות בהם להשביע הנפש ולמלאות המעים : <b>כי מכשול .</b> כי המכשול הרע הזה היה בעוונם ולא על חנם :
<b style="color: gray;">מצודת ציון</b> <b>לנדה .</b> לרחוק ולתעוב כנדה והוא מל' נדידה והרחקה : <b>עברת .</b> מל' עברה וזעם :
<b style="color: gray;">מלבי"ם פירוש המילות</b> <b>כספם בחוצות ישליכו</b> כי לא יוכלו לשאתו בגולה, וגם <b>זהבם</b> שלא ישליכו אותו <b>לנדה יהיה</b> שמי שימצא אצלו זהב יהרג, ומבאר כי <b>כספם וזהבם לא יוכל להצילם</b> מן האויב, וגם לא יסיר מהם הרעב כי <b>נפשם לא ישבעו</b> על ידו, ואף <b>מעיהם לא ימלאו</b> שהוא פחות מן השביעה, ומבאר הטעם <b>כי מכשול עונם היה</b> שע''י רוב הזהב והכסף נכשלו בעונות כמ''ש וכסף הרביתי להם וזהב עשו לבעל :
<b style="color: gray;">מלבי"ם ביאור המילות</b> <b>נפשם לא ישבעו,</b> שביעת נפש היא יותר ממליאת בטן ומעים, שימלא בטנו גם בדברים בלתי ערבים לו, ונפשו לא תשבע במו, ואמר צדיק אוכל לשובע נפשו, ובטן רשעים תחסר, שלא לבד שלא תשבע נפשם כי גם לא ימלאו בטנם :
<h3>{כ}</h3>
וּצְבִ֤י עֶדְיוֹ֙ לְגָא֣וֹן שָׂמָ֔הוּ וְצַלְמֵ֧י תוֹעֲבֹתָ֛ם שִׁקּוּצֵיהֶ֖ם עָ֣שׂוּ ב֑וֹ עַל־כֵּ֛ן נְתַתִּ֥יו לָהֶ֖ם לְנִדָּֽה׃
<b style="color: gray;">רש"י</b> <b>וצבי עדיו .</b> של הקב''ה אשר לגאון שמהו להם הוא בית המקדש שנקרא גאון עוזם כמה שנאמ' ( לקמן כד ) הנני מחלל את מקדשי גאון עוזכם הם גלולי תועבות עשו בו ע''כ וגו' :
<b style="color: gray;">מצודת דוד</b> <b>וצבי עדיו .</b> הדר קשוטו אשר שמהו האל בינותם להיות להם לגאון ולתפארת וזהו בה''מ : <b>וצלמי .</b> ר''ל והם העמידו בה גלולי תועבותם המשוקצים : <b>נתתיו להם .</b> ר''ל לפניהם נתתיו לנדה כי בעיניהם יראו שתעבתי בו להרחיקו ממנו למסרו ביד האויב :
<b style="color: gray;">מצודת ציון</b> <b>וצבי .</b> ענין הדר ויופי וכן לצבי ולכבוד ( ישעיה ד ) : <b>עדיו .</b> מל' עדי וקשוט וכן ועדית עדי ( לקמן כג ) : <b>לגאון .</b> ענין רוממות :
<b style="color: gray;">מלבי"ם פירוש המילות</b> <b>וצבי</b> מבאר איך חטאו ע''י הזהב, שזה היה בשתי ענינים, {{{א}}} <b>שצבי</b> עדיו של הזהב זאת <b>שמו</b> להם <b>לגאון</b> ותפארת, שכל גאונם היה ע''י צבי עדיו, ע''י חמדת הזהב ועדי עדיים, {{{ב}}} כי <b>צלמי תועבותם ושקוציהם עשו בו</b> בהזהב שעשו ממנו ע''ז, <b>על כן נתתיו להם לנדה</b> מדה כנגד מדה :
<b style="color: gray;">מלבי"ם ביאור המילות</b> <b>וצבי עדיו,</b> החמדה של תכשיטיו של הזהב, שמו לגאון, שגאון נעלה מן צבי כמ''ש (ישעיה ד' ב') עיי''ש בהערה : <b>וצלמי תועבותם שקוציהם עשו בו,</b> חסר ו' ושקוציהם, ר''ל וצלמי שקוציהם, וע''ד המליצה, הצלמים הם עשו בו את שקוציהם, כי עובדי ע''ז היו מהבילים שהצלמים ישמשו בזהב וכסף שנודרים להם לעשות בם מאויי לבם ושקוציהם, כי היו מיחסים להצלמים תאוות וחפצים ואהבת זהב וכסף ועשות נבלות בעזרת הזהב כמו בני אדם כידוע בספורי הבלי (המיטאלאגיע) ושירי היונים, והיו נודרים כסף וזהב להצלמים להפיק מהם רצון. וכמו שנדרוהו לנדה שהוא הע''ז, כן נתתיו להם לנדה. ועז''א וחללוהו שיוציאוהו לחול כי מה שנדרו לע''ז היה בעיניהם קדש :
<h3>{כא}</h3>
וּנְתַתִּ֤יו בְּיַֽד־הַזָּרִים֙ לָבַ֔ז וּלְרִשְׁעֵ֥י הָאָ֖רֶץ לְשָׁלָ֑ל (וחללה) [וְחִלְּלֽוּהוּ]:
<b style="color: gray;">מצודת דוד</b> <b>לבז .</b> לקחת כל הנמצא בה : <b>וחללוהו .</b> עשאוהו חולין ומבוזה :
<b style="color: gray;">מצודת ציון</b> <b>הזרים .</b> העכו''ם : <b>וחללוהו .</b> מל' חולין ובזיון :
<b style="color: gray;">מלבי"ם פירוש המילות</b> <b>ונתתיו,</b> שיבואו זרים על ארצם ויבוזו את הכסף, ויש הבדל בין <b>בז ושלל</b> שהנשאר אחר שנפלו הבעלים במלחמה נקרא שלל, ומה שהאויב בוזז ולוקח ביד חזקה נקרא בז, <b>הזרים</b> יבואו <b>ויבוזו</b> את כספם, <b>והשלל</b> הנשאר שלא יבוזו זרים <b>יקחו רשעי הארץ, וחללוהו</b> ובזה יחללו הגאון והעדי הזה (כמו וחללו יפעתך לקמן כ''ח) :
<b style="color: gray;">מלבי"ם ביאור המילות</b> <b>לבז,</b> לשלל. השלל הוא הנשאר אחר המלחמה, ואם בוזזים אותו אנשי החיל איש לו, נקרא בז, כמ''ש (ישעיה ח' ב'), ופה מה שישאר ולא יבוזו הזרים הוא השלל, ויקחוהו רשעי הארץ :
<h3>{כב}</h3>
וַהֲסִבּוֹתִ֤י פָנַי֙ מֵהֶ֔ם וְחִלְּל֖וּ אֶת־צְפוּנִ֑י וּבָאוּ־בָ֥הּ פָּרִיצִ֖ים וְחִלְּלֽוּהָ׃
<b style="color: gray;">רש"י</b> <b>את צפוני .</b> את המקום שהייתי צפון שם ביניהם :
<b style="color: gray;">מצודת דוד</b> <b>והסבותי .</b> סלקתי שכינתי משם ואח''ז חללו מקום הצפון שלי זה ההיכל וקה''ק : <b>וחללוהו .</b> כפל הדבר וכדרך המתאונן המכפיל אמריו :
<b style="color: gray;">מצודת ציון</b> <b>והסבותי .</b> מל' סביב והפנה : <b>צפוני .</b> מל' הסתר וכן תצפון אתך ( משלי ב ) : <b>פריצים .</b> רשעים הפורצים גדר האמת והנכוחה :
<b style="color: gray;">מלבי"ם פירוש המילות</b> <b>והסבתי,</b> חשב כסדר, תחלה חשב מה שהיה בסוף ימי המצור, כמ''ש תקעו בתקוע, החרב בחוץ וכו', ואח''כ חשב מה שהיה עת נבקעה העיר וברח צדקיהו וחילו, ועז''א ופלטו פליטיהם וכו', ואח''כ כספם בחוצות ישליכו, כי האויבים בזזו הכל, וזה היה בחדש הרביעי, ואח''כ <b>והסבותי פני מהם</b> שנדדה השכינה מן ההיכל, <b>וחללו את צפוני</b> שיחללו בית קה''ק <b>ובאו בה פריצים</b> לקחת כלי המקדש <b>וחללוהו</b> ויוציאום לחולין כמ''ש חז''ל בעבודה זרה שכיון שבאו בה פריצים יצאו מקדושתם :
<b style="color: gray;">מלבי"ם ביאור המילות</b> <b>צפוני,</b> דבר שאין העין יכול לראות, הארון ובית קה''ק והשכינה, ועז''א מלת בה, וכן וחללוה, בלשון נקבה, על שכינת הכבוד :
<h3>{כג}</h3>
עֲשֵׂ֖ה הָֽרַתּ֑וֹק כִּ֣י הָאָ֗רֶץ מָֽלְאָה֙ מִשְׁפַּ֣ט דָּמִ֔ים וְהָעִ֖יר מָלְאָ֥ה חָמָֽס׃
<b style="color: gray;">רש"י</b> <b>עשה הרתוק .</b> שלשלת אות הוא שילכו בגולה אסורים בזיקים : <b>משפט דמים .</b> חייבי קטול :
<b style="color: gray;">מצודת דוד</b> <b>עשה הרתוק .</b> הכן שלשלאות לאסור הגולים : <b>משפט דמים .</b> כולם חייבים מיתה : <b>חמס .</b> כולם ראוים לחמס ושלל :
<b style="color: gray;">מצודת ציון</b> <b>הרתוק .</b> שלשלאות כמו ורתוקות כסף צורף ( ישעיה מ ) :
<b style="color: gray;">מלבי"ם פירוש המילות</b> <b>עשה הרתוק,</b> אח''כ יעשו שלשלאות להוציא הנשארים אל הגולה, <b>כי מלאה הארץ משפט דמים</b> שהרצח היה מצוי בארץ, <b>והעיר</b> ירושלים שלא היה שם רצח מ''מ <b>מלאה חמס</b> עד שנתחייבו כליה בעבור רצח וחמס :
<b style="color: gray;">מלבי"ם ביאור המילות</b> <b>הרתוק,</b> שלשלת כפולה, ועז''א רתקו בזקים (נחום ג') זקים כפולים ומשולשים :
<h3>{כד}</h3>
וְהֵֽבֵאתִי֙ רָעֵ֣י גוֹיִ֔ם וְיָרְשׁ֖וּ אֶת־בָּֽתֵּיהֶ֑ם וְהִשְׁבַּתִּי֙ גְּא֣וֹן עַזִּ֔ים וְנִחֲל֖וּ מְקַֽדְשֵׁיהֶֽם׃
<b style="color: gray;">רש"י</b> <b>רעי גוים .</b> רעים שבעכו''ם ואכזרים : <b>ונחלו .</b> ויתנחלו לאחרים : <b>מקדשיהם .</b> בתי היכל הבמות שהיו נועדים שם ל' בית זמונם :
<b style="color: gray;">מצודת דוד</b> <b>רעי גוים .</b> ר''ל רעים ואכזרים הם הכשדים : <b>והשבתי גאון עזים .</b> אבטל גאות עזי הפנים הם ישראל : <b>ונחלו .</b> יחללו ויבזו בתי מקדשיהם הם הבית וההיכל ובית קה''ק :
<b style="color: gray;">מצודת ציון</b> <b>והשבתי .</b> אבטל כמו שבת נוגש ( שם לח ) : <b>ונחלו .</b> מל' חלול :
<b style="color: gray;">מלבי"ם פירוש המילות</b> <b>והבאתי</b> אחר שיגלו אביא <b>הרעים</b> והפחותים מכל <b>הגוים</b> והם <b>יירשו את בתיהם</b> ויתישבו בארץ, <b>והשבתי גאון עזים</b> שיושבתו מלכיהם ושריהם וכן תופסק הכהונה, ועז''א <b>ונחלו מקדשיהם</b> כי היו נוהגים כמנהג עע''ז שהכהנים היו מקדשים את העם שכל שנגע בהם היו קדוש כמ''ש (לקמן מ''ד) ולא יקדשו את העם בבגדיהם, ושם (מ''ו כ') לבלתי הוציא אל החצר החיצונה לקדש את העם, כמ''ש אל תגש בי כי קדשתיך (ישעיה ס''ה) המקדשים האלה עתה יתחלל קדושתם :
<b style="color: gray;">מלבי"ם ביאור המילות</b> <b>ונחלו,</b> מענין חילול, והיה ראוי לכתוב ונחלו, כמו ונסבו בדגש, והוקל וכן ונחלת בך (רד''ק), וכן הוקל הדגש במלת מקדשיהם :
<h3>{כה}</h3>
קְפָ֖דָה־בָ֑א וּבִקְשׁ֥וּ שָׁל֖וֹם וָאָֽיִן׃
<b style="color: gray;">רש"י</b> <b>קפדה בא .</b> כמו ( ישעיה לח ) קפדתי כאורג חיי לשון כריתה :
<b style="color: gray;">מצודת דוד</b> <b>קפדה בא .</b> כריתה בא להם וכאשר יבקשו שלום לא ימצאו אותו :
<b style="color: gray;">מצודת ציון</b> <b>קפדה .</b> ענין כריתה כמו קפדתי כאורג חיי ( שם לח ) : <b>ואין .</b> ואיננו :
<b style="color: gray;">מלבי"ם פירוש המילות</b> <b>קפדה בא,</b> לעומת מ''ש עשה הרתוק שכולל ג''כ שלשלאות של קשר הסבות של הרעות, אמר כי בא הקפדה שהוא קשר השלשלת הזאת, שיהיו החוליות והפרקים קשורים אחד באחד, רעה ברעה חברתה, עד שאם <b>יבקשו שלום ואין,</b> כי.
<b style="color: gray;">מלבי"ם ביאור המילות</b> <b>קפדה,</b> וחברו קפדתי כאורג חיי (ישעיה ל''ח י''ב), ופירשתי שם מענין קשירת וכריכת הרתוק :
<h3>{כו}</h3>
הֹוָ֤ה עַל־הֹוָה֙ תָּב֔וֹא וּשְׁמֻעָ֥ה אֶל־שְׁמוּעָ֖ה תִּֽהְיֶ֑ה וּבִקְשׁ֤וּ חָזוֹן֙ מִנָּבִ֔יא וְתוֹרָה֙ תֹּאבַ֣ד מִכֹּהֵ֔ן וְעֵצָ֖ה מִזְּקֵנִֽים׃
<b style="color: gray;">רש"י</b> <b>הוה על הוה .</b> מאורע על מאורע הויה אחר הויה ומנחם חברו לשון שבר : <b>ותורה תאבד מכהן .</b> הרגילים בהוראה כמו שנאמר ותורה יבקשו מפיהו ( מלאכי ב ) :
<b style="color: gray;">מצודת דוד</b> <b>הוה על הוה תבוא .</b> זה אחר זה וסמוכה לה : <b>ושמועה .</b> ר''ל שמועה רעה : <b>ובקשו .</b> כאומר הם יבקשו אבל לא ימצאו : <b>תאבד .</b> כי מגודל הצרות יסתמו מהם מעיינות החכמה : <b>מכהן .</b> כי על הכהן להורות וכמ''ש כי שפתי כהן ישמרו דעת ותורה יבקשו מפיהו ( מלאכי ב ) : <b>מזקנים .</b> תאבד מזקנים :
<b style="color: gray;">מצודת ציון</b> <b>הוה .</b> ענין שבר כמו עד יעבור הוות ( תהלים נז ) : <b>תבהלנה .</b> מל' בהלה ופחד :
<b style="color: gray;">מלבי"ם פירוש המילות</b> <b>הוה על הוה תבא,</b> שלא יהיה שלשלת הרעות בדרך הטבע שיבואו הסבות והמסובבים זה אח''ז, רק הרע ההוה ומתחדש יבא על חברו, זה על זה לא זה אחר זה כמנהג העולם, וכן <b>השמועה תהיה אל שמועה,</b> עת ישמעו צרה מתרגשת ישמעו תיכף שמועה מצרה אחרת, ובקשו ואז יתחילו <b>לבקש חזון מנביא,</b> תחת שעד עתה לא שמעו לדברי הנביאים, <b>ותורה</b> שעורו (<b>ובקשו</b>) <b>תורה</b> (<b>אשר</b>) <b>תאבד מכהן,</b> (<b>ובקשו</b>) <b>עצה</b> (<b>אשר</b>) <b>תאבד מזקנים</b> ר''ל שאחר שלא ימצאו חזון יתחילו לבקש עצת התורה שהיא אחר החזון, ואח''כ יבקשו עכ''פ עצה מזקנים שייעצו אותם ע''פ שכלם כי הזקנים בחנו תולדות הימים, וגם התורה והעצה תאבד אז, וגם לא יוכלו לסמוך על הנהגת המנהיגים אותם, כי.
<b style="color: gray;">מלבי"ם ביאור המילות</b> <b>הוה,</b> דבר ההוה ומתחדש ובא על השבר המתהוה פתאום, מלת ובקשו נמשך לכל המאמר, ובקשו תורה אשר תאבד מכהן :
<h3>{כז}</h3>
הַמֶּ֣לֶךְ יִתְאַבָּ֗ל וְנָשִׂיא֙ יִלְבַּ֣שׁ שְׁמָמָ֔ה וִידֵ֥י עַם־הָאָ֖רֶץ תִּבָּהַ֑לְנָה מִדַּרְכָּ֞ם אֶעֱשֶׂ֤ה אוֹתָם֙ וּבְמִשְׁפְּטֵיהֶ֣ם אֶשְׁפְּטֵ֔ם וְיָדְע֖וּ כִּֽי־אֲנִ֥י יְהוָֽה׃
<b style="color: gray;">מצודת דוד</b> <b>ונשיא .</b> הוא המלך וכפל הענין במ''ש לחזוק : <b>שממה .</b> תמהון לבב : <b>מדרכם .</b> כמו דרכם כן אעשה עמהם וכמשפט הראוי להם אשפטם ואז ידעו כי אני ה' הנאמן לשלם גמול :
<b style="color: gray;">מלבי"ם פירוש המילות</b> <b>המלך יתאבל</b> כי תופסק מלכותו, וגם <b>הנשיא</b> שמינה נבוכדנצר עליהם <b>ילבש שממה</b> לבוש הנשיאות שלו תהיה השממה כי כל הארץ שממה תהיה, ועי''כ <b>ידי עם הארץ תבהלנה</b> ולא ידעו מה לעשות, <b>מדרכם אעשה אותם</b> כל זה יהיה כפי מדת דרכם הרע, <b>ואשפטם במשפטיהם</b> כפי המשפט הראוי להם בדין ובמשפט מדה כנגד מדה עד שיכירו <b>וידעו כי אני ה'</b> :
<b style="color: gray;">מלבי"ם ביאור המילות</b> <b>מדרכם אעשה אותם,</b> מלת אותם תחת אתם. ויל''פ שר''ל על צד המליצה יעשה אותם בריה חדשה, דהיינו שינוי צורתם ומלכותם מן השלימות אל הפחיתות, והחומר שממנו יעשה הכלי הגרוע הזה יהיה מדרכם הרע, ר''ל כי חומר הרע אין נמצא אצל ה' לעשות ממנו דבר רק האדם יכינהו במעשיו הרעים :
<h2>יחזקאל פרק-ח</h2>
<h3>{א}</h3>
וַיְהִ֣י ׀ בַּשָּׁנָ֣ה הַשִּׁשִּׁ֗ית בַּשִּׁשִּׁי֙ בַּחֲמִשָּׁ֣ה לַחֹ֔דֶשׁ אֲנִי֙ יוֹשֵׁ֣ב בְּבֵיתִ֔י וְזִקְנֵ֥י יְהוּדָ֖ה יוֹשְׁבִ֣ים לְפָנָ֑י וַתִּפֹּ֤ל עָלַי֙ שָׁ֔ם יַ֖ד אֲדֹנָ֥י יְהֹוִֽה׃
<b style="color: gray;">רש"י</b> <b>בשנה הששית .</b> לגלות יכניה :
<b style="color: gray;">מצודת דוד</b> <b>בשנה הששית .</b> לגלות יהויכין : <b>בששי .</b> בחודש הששי : <b>וזקני יהודה .</b> אותם שגלו לבבל : <b>ותפול .</b> חנתה עלי שם כח חוזק הנבואה :
<b style="color: gray;">מצודת ציון</b> <b>ותפול .</b> ענין חניה :
<b style="color: gray;">מלבי"ם פירוש המילות</b> <b>ויהי בשנה הששית,</b> הנה בשנה החמישית ברביעי בחמשה בחדש ראה המראה הראשונה, ואחר שבעה ימים צוה לו לשכב על צדו ת''ל יום, ומוכרח שאותה שנה מעוברת היתה, ואחר שכלו הת''ל יום ישב בביתו, כמ''ש (ג' כ''ו) ולשונך אדביק אל חכך וכו' ובדברי אותך אפתח את פיך וכו' :
<h3>{ב}</h3>
וָאֶרְאֶ֗ה וְהִנֵּ֤ה דְמוּת֙ כְּמַרְאֵה־אֵ֔שׁ מִמַּרְאֵ֥ה מָתְנָ֛יו וּלְמַ֖טָּה אֵ֑שׁ וּמִמָּתְנָ֣יו וּלְמַ֔עְלָה כְּמַרְאֵה־זֹ֖הַר כְּעֵ֥ין הַחַשְׁמַֽלָה׃
<b style="color: gray;">רש"י</b> <b>ממראה מתניו וגו' .</b> אסור להתבונן בפסוק זה :
<b style="color: gray;">מצודת דוד</b> <b>והנה דמות .</b> והנה לפני צורה כמראה אש וחוזר ומפרש ממראה מתניו ולמטה כעין אש : <b>כעין החשמלה .</b> הוא הזך והנקי מן האש אשר מעט ישיגנו הראות וירמז על הסבה הראשונה שאין להשיגו וגם חשמלה היא מלה מורכבת חש מלה ר''ל שתוק ובלום פיך מן המלול בו :
<b style="color: gray;">מצודת ציון</b> <b>זהר .</b> הארה וזריחה : <b>כעין .</b> כגוון :
<b style="color: gray;">מלבי"ם פירוש המילות</b> <b>ואראה,</b> במראה הראשונה השיג תחלה מראה החיות ואח''כ את האופנים ואח''כ את הכסא ואח''כ את החשמל, ועתה השיג בהפך תחלה את החשמל, ואח''כ את הכסא (לקמן י' א') ואח''כ את האופנים (שם ט') ואח''כ את החיות (שם י''ד), וגם שעתה השיג פנימיות החשמל ותחלה לא השיג רק הבית אשר לה סביב כמש''ש פ' כ''ז והוא ע''פ מ''ש והנה מלאכי אלהים עולים ויורדים בו, שתחלה יעלו במעלות הסולם מלמטה למעלה מן המאוחר אל הקודם, ואח''ז ירדו בהשגתם מן הקודם אל המאוחר :
<b style="color: gray;">מלבי"ם ביאור המילות</b> <b>החשמלה,</b> הה''א נוספת לפיכך המלה מלעיל :
<h3>{ג}</h3>
וַיִּשְׁלַח֙ תַּבְנִ֣ית יָ֔ד וַיִּקָּחֵ֖נִי בְּצִיצִ֣ת רֹאשִׁ֑י וַתִּשָּׂ֣א אֹתִ֣י ר֣וּחַ ׀ בֵּֽין־הָאָ֣רֶץ וּבֵ֣ין הַשָּׁמַ֡יִם וַתָּבֵא֩ אֹתִ֨י יְרוּשָׁלְַ֜מָה בְּמַרְא֣וֹת אֱלֹהִ֗ים אֶל־פֶּ֜תַח שַׁ֤עַר הַפְּנִימִית֙ הַפּוֹנֶ֣ה צָפ֔וֹנָה אֲשֶׁר־שָׁ֣ם מוֹשַׁ֔ב סֵ֖מֶל הַקִּנְאָ֥ה הַמַּקְנֶֽה׃
<b style="color: gray;">רש"י</b> <b>בציצית ראשי .</b> בשער ראשי פלוציי''ל בלע''ז : <b>במראות אלהים .</b> הראני כאלו נושא אותי ומביאני לירושלי' : <b>שער הפנימית הפונה צפונה .</b> שער העזרה שהיא פנימית להר הבית והיו לה שערים לכל רוחותיה : <b>סמל הקנאה .</b> צורת הקנאה מקנא ומקניט להקב''ה שנתנוה שם להקנאות להקב''ה להרגיזו וכן ת''י צלם דקנאתא דמרגזין :
<b style="color: gray;">מצודת דוד</b> <b>וישלח .</b> הדמות שראה הושיט תבנית יד ולקח אותי בשער הראש : <b>ותשא .</b> הרוח הרימו באויר והביאו לירושלים : <b>במראות אלהים .</b> ר''ל לא הביאו באמת רק נראה לו במראה הנבואה כאלו הביאו : <b>שער הפנימית .</b> הוא שער העזרה שהיא פנימית להר הבית : <b>הפונה צפונה .</b> כי ד' שערים היו לעזרה אחד לכל רוח : <b>סמל הקנאה המקנה .</b> פסל הקנאה ולתוספת ביאור אמר המקנה ר''ל המקניא ומכעיס למקום להיות במשכן ביתו :
<b style="color: gray;">מצודת ציון</b> <b>תבנית .</b> דמות כמו תבנית המשכן ( שמות כה ) : <b>בציצית ראשי .</b> ר''ל שער ראשי כי כל דבר היוצא מן הגוף קרוי ציץ וכן תנו ציץ למואב ( ירמיה מח ) : <b>סמל .</b> ענין צורה וכן תמונת כל סמל ( דברים ד ) : <b>הקנאה המקנה .</b> ענין כעס והקנטה כמו הם קנאוני בלא אל ( שם לב ) :
<b style="color: gray;">מלבי"ם פירוש המילות</b> <b>וישלח</b> ראה במראה הנבואה <b>שה' שלח תבנית יד ויביאהו במראה ירושלימה, אל פתח שער</b> וכו' <b>אשר שם מושב סמל הקנאה,</b> לא מצאנו שהעמידו צלם בהיכל אחרי מנשה, שהוא לבדו העמיד סמל בבית ה', וחטא הזה היה שמור עדיין ולא נמחל כי לא עשו עליו תשובה שלמה, כמו שכתבתי (ירמיהו ט''ו, מ''ב כ''ג), והנה המינים היו אומרים שיש פועל טוב ופועל רע ויחסו צד צפון למושב פועל הרע, והביאו את הקרבנות לרצות כעסו וחמתו של סמל הקנאה, וה' צוה לשחוט את הקרבנות על ירך המזבח צפונה לפני ה' בעל הרחמים, וזובח לאלהים יחרם, וכמו שכתב בספרא (ויקרא פ''ב) שנאמר בכל מקום קרבן לה' שלא ליתן פתחון פה למינים, וכמ''ש בס' התורה והמצוה (שם ס' י''ד), ומנשה העמיד שם סמל הקנאה, והיו נמשכים עוד אחרי דעותיו ומכונים במחשבתם אל סמל הקנאה, אשר בצפון לרצותו בקרבנות הנקרבים, וא''ל ה' שסמל הקנאה הזה הוא מקנא את ה', שעל ידו מקנא ה' הפועל טוב לעשות בם שפטים, ונראה החשמל מתוך האש להורות כי באש ה' נשפט :
<b style="color: gray;">מלבי"ם ביאור המילות</b> <b>פתח שער הפנימית. שער החצר הפנימית,</b> (וחסר המתואר כמו ומאכלו בריאה, כי חמודות אתה), והיא העזרה שהיא פנימית נגד הר הבית כמ''ש (מ''א ו') ויבן את החצר הפנימית : <b>המקנה,</b> כמו המקניא :
<h3>{ד}</h3>
וְהִ֨נֵּה־שָׁ֔ם כְּב֖וֹד אֱלֹהֵ֣י יִשְׂרָאֵ֑ל כַּמַּרְאֶ֕ה אֲשֶׁ֥ר רָאִ֖יתִי בַּבִּקְעָֽה׃
<b style="color: gray;">מצודת דוד</b> <b>והנה שם .</b> בבואי אל הפתח ההוא ראיתי שם כבוד ה' כמו המראה שראיתי בבקעה ושם נאמר ככבוד אשר ראיתי על נהר כבר ( לעיל ג ) :
<h3>{ה}</h3>
וַיֹּ֣אמֶר אֵלַ֔י בֶּן־אָדָ֕ם שָׂא־נָ֥א עֵינֶ֖יךָ דֶּ֣רֶךְ צָפ֑וֹנָה וָאֶשָּׂ֤א עֵינַי֙ דֶּ֣רֶךְ צָפ֔וֹנָה וְהִנֵּ֤ה מִצָּפוֹן֙ לְשַׁ֣עַר הַמִּזְבֵּ֔חַ סֵ֛מֶל הַקִּנְאָ֥ה הַזֶּ֖ה בַּבִּאָֽה׃
<b style="color: gray;">רש"י</b> <b>שא נא עיניך דרך צפונה .</b> להר הבית מחוץ לעזרה שהרי בפתח שער הצפוני של עזרה מבחוץ היה עומד ודרך צפונה לשער חוץ לעזרה הוא : <b>מצפון לשער המזבח .</b> בהר הבית מצפון לאותו שער העזרה הצפוני ואומר אני שהיה אותו שער מכוון כנגד המזבח : <b>בבאה .</b> כשאדם בא ליכנס לעזרה מוצאו שם , בביאה אלאנטריא''ה בלע''ז :
<b style="color: gray;">מצודת דוד</b> <b>דרך צפונה .</b> לרוח צפון : <b>מצפון לשער המזבח .</b> שער הצפוני קרוי שער המזבח לפי שהיה מכוון מול המזבח ומצפון השער חוצה לו בחלל הר הבית היה מושב סמל הקנאה הזה : <b>בבאה .</b> בבוא אדם ליכנס בעזרה מצאו בדרך כניסתו :
<b style="color: gray;">מלבי"ם פירוש המילות</b> <b>סמל הקנאה הזה בבאה</b> שהיו מכוונים שיעמוד הסמל אצל הפתח, שלא יבא פנימה לקנא בם ולהאבידם כי היו הקרבנות אליו שיתרחק מאתם ולא יעשה רע :
<b style="color: gray;">מלבי"ם ביאור המילות</b> <b>בבאה,</b> בכניסת השער מבחוץ :
<h3>{ו}</h3>
וַיֹּ֣אמֶר אֵלַ֔י בֶּן־אָדָ֕ם הֲרֹאֶ֥ה אַתָּ֖ה (מהם) [מָ֣ה] [הֵ֣ם] עֹשִׂ֑ים תּוֹעֵב֨וֹת גְּדֹל֜וֹת אֲשֶׁ֥ר בֵּֽית־יִשְׂרָאֵ֣ל ׀ עֹשִׂ֣ים פֹּ֗ה לְרָֽחֳקָה֙ מֵעַ֣ל מִקְדָּשִׁ֔י וְעוֹד֙ תָּשׁ֣וּב תִּרְאֶ֔ה תּוֹעֵב֖וֹת גְּדֹלֽוֹת׃
<b style="color: gray;">רש"י</b> <b>לרחקה מעל מקדשי .</b> כדי שאתרחק מעל מקדשי :
<b style="color: gray;">מצודת דוד</b> <b>הרואה .</b> הוא בה''א השאלה כי שאל אותו אם הוא רואה מה הם עושים : <b>תועבות גדולות וגו' .</b> ר''ל התועבות הגדולות אשר המה עושים פה מעמידת הסמל תוכן כוונתם הוא למען הרחיק אותי מעל מקדשי כי לא אשרה שכינתי במקום הסמל : <b>ועוד וגו' .</b> ומלבד זה חשוב לראות תועבות גדולות מזה :
<b style="color: gray;">מלבי"ם פירוש המילות</b> <b>הרואה אתה</b> ר''ל שהתועבות שהם עושים פה, <b>הם עושים כדי לרחקה מעל מקדשי</b> כדי שיתרחק פועל הרע ולתכלית זה עבודתם פה להרחיק הקנאה, ובזה הם מרחיקים את ה' באמת, <b>ועוד תשוב תראה תועבות גדולות</b> שהם עושים לתכליות אחרות להריק עליהם הטוב והשפע מן המערכת לפי דעתם :
<h3>{ז}</h3>
וַיָּבֵ֥א אֹתִ֖י אֶל־פֶּ֣תַח הֶֽחָצֵ֑ר וָאֶרְאֶ֕ה וְהִנֵּ֥ה חֹר־אֶחָ֖ד בַּקִּֽיר׃
<b style="color: gray;">רש"י</b> <b>אל פתח החצר .</b> הקריבני עד פתח אותו שער עצמו : <b>חור אחד בקיר .</b> חומת העזרה :
<b style="color: gray;">מצודת דוד</b> <b>אל פתח .</b> בחלל הפתח כי מתחלה הביאו אל הפתח מבחוץ ועתה הביאו בחלל הפתח : <b>בקיר .</b> באחד מכותלי העזרה היה בו חור :
<b style="color: gray;">מצודת ציון</b> <b>חור .</b> פתן ( ישעיה יא ) : <b>בקיר .</b> בכותל :
<b style="color: gray;">מלבי"ם פירוש המילות</b> <b>ויבא אותי אל פתח החצר</b> הוא פתח הר הבית, <b>וראה חור בקיר</b> :
<h3>{ח}</h3>
וַיֹּ֣אמֶר אֵלַ֔י בֶּן־אָדָ֖ם חֲתָר־נָ֣א בַקִּ֑יר וָאֶחְתֹּ֣ר בַּקִּ֔יר וְהִנֵּ֖ה פֶּ֥תַח אֶחָֽד׃
<b style="color: gray;">רש"י</b> <b>חתר נא בקיר .</b> והרחב את החור : <b>והנה פתח אחד .</b> דרך החור ראיתי פתח לשכה אחת :
<b style="color: gray;">מצודת דוד</b> <b>חתר נא בקיר .</b> עתה חפור בקיר במקום החור להרחיב את החור : <b>והנה פתח אחד .</b> ר''ל מצאתי שם פתח אחד פתוחה ללשכה אחת :
<b style="color: gray;">מצודת ציון</b> <b>חתר .</b> ענין חפירה כמו חתר בחושך בתים ( איוב כד ) : <b>נא .</b> עתה :
<b style="color: gray;">מלבי"ם פירוש המילות</b> <b>ואחתור,</b> נדמה לו שע''י חתירתו נעשה פתח :
<h3>{ט}</h3>
וַיֹּ֖אמֶר אֵלָ֑י בֹּ֤א וּרְאֵה֙ אֶת־הַתּוֹעֵב֣וֹת הָרָע֔וֹת אֲשֶׁ֛ר הֵ֥ם עֹשִׂ֖ים פֹּֽה׃
<b style="color: gray;">מצודת דוד</b> <b>בא .</b> דרך הפתח וראה וכו' :
<b style="color: gray;">מלבי"ם פירוש המילות</b> <b>ויאמר אלי,</b> מציין שדור הזה עשו במחשך מעשיהם ועבדו ע''ז בסתר, וה' גלה לו סתריהם כאילו חתר במחתרת ומצא הפתח לראות את מעשיהם, וע''ז המליץ לא במחתרת מצאתים (ירמיה ב') כי נדמה להם שהנביא חותר לדעת מצפוניהם :
<h3>{י}</h3>
וָאָבוֹא֮ וָֽאֶרְאֶה֒ וְהִנֵּ֨ה כָל־תַּבְנִ֜ית רֶ֤מֶשׂ וּבְהֵמָה֙ שֶׁ֔קֶץ וְכָל־גִּלּוּלֵ֖י בֵּ֣ית יִשְׂרָאֵ֑ל מְחֻקֶּ֥ה עַל־הַקִּ֖יר סָבִ֥יב ׀ סָבִֽיב׃
<b style="color: gray;">רש"י</b> <b>שקץ .</b> עשוין לשקוץ עכו''ם : <b>מחוקה .</b> חקוקין על הקיר :
<b style="color: gray;">מצודת דוד</b> <b>כל תבנית .</b> ר''ל כל מין תבנית רמש וכו' : <b>וכל גלולי .</b> וכל שאר הגלולים של בית ישראל אשר יעבדו להם : <b>מחוקה .</b> כל אחת מהן היתה חקוקה על הקיר מהלשכה ההיא בכל סביבה :
<b style="color: gray;">מצודת ציון</b> <b>תבנית .</b> דמות : <b>רמש .</b> כן יקראו בריות קטנות קצרי רגל שאין הלוכם ניכר וכן כל רמש אשר הוא חי ( בראשית ט ) : <b>שקץ .</b> הוא כמו שרץ : <b>מחוקה .</b> מל' חקיקה :
<b style="color: gray;">מלבי"ם פירוש המילות</b> <b>ואבוא</b> נדמה לו שנכנס דרך הפתח ורראה שכ''א מהם היה לו חקוק על הקיר כל מיני ע''ז וכל מיני גלולים :
<h3>{יא}</h3>
וְשִׁבְעִ֣ים אִ֣ישׁ מִזִּקְנֵ֣י בֵֽית־יִ֠שְׂרָאֵל וְיַאֲזַנְיָ֨הוּ בֶן־שָׁפָ֜ן עֹמֵ֤ד בְּתוֹכָם֙ עֹמְדִ֣ים לִפְנֵיהֶ֔ם וְאִ֥ישׁ מִקְטַרְתּ֖וֹ בְּיָד֑וֹ וַעֲתַ֥ר עֲנַֽן־הַקְּטֹ֖רֶת עֹלֶֽה׃
<b style="color: gray;">רש"י</b> <b>ויאזניהו בן שפן .</b> חשוב היה ולמדין דורו הימנו לפיכך הקפיד עליו : <b>ועתר ענן הקטרת .</b> תמור קטור ענן הקטורת ולשון עתר מרבית וכן העתרתם עלי דבריכ' ( לקמן ל''ה ) וכן ונעתרות נשיקות שונא ( משלי כ''ד ) וכן חברו מנחם במחלוקת אחת שלשתן ופירוש ענין מרובה המה אך כל אחד לשון בני אדם :
<b style="color: gray;">מצודת דוד</b> <b>ויאזניהו .</b> הוא היה הראש על כולם : <b>עומדים .</b> היו עומדים לפני הצורות ההם וכל איש היה בידו המחתה שמקטיר בה ומרבית עשן הקטורת עולה למעלה :
<b style="color: gray;">מצודת ציון</b> <b>מקטרתו .</b> המחבת שמקטירין בו : <b>ועתר .</b> ענין רבוי כמו עתרת שלום ( ירמיה לג ) : <b>ענן .</b> עשן :
<b style="color: gray;">מלבי"ם פירוש המילות</b> <b>ושבעים איש</b> שהם הסנהדרין, <b>ויאזניה</b> שהיה ראש הסנהדרין <b>עומדים לפניהם</b> לפני הגלולים ומקטירים לפניהם :
<b style="color: gray;">מלבי"ם ביאור המילות</b> <b>מקטרתו,</b> עיין מ''ש התו''ה אחרי (סי' ל''א) בהבדל בין מחתה ובין מקטרת :
<h3>{יב}</h3>
וַיֹּ֣אמֶר אֵלַי֮ הֲרָאִ֣יתָ בֶן־אָדָם֒ אֲשֶׁ֨ר זִקְנֵ֤י בֵֽית־יִשְׂרָאֵל֙ עֹשִׂ֣ים בַּחֹ֔שֶׁךְ אִ֖ישׁ בְּחַדְרֵ֣י מַשְׂכִּית֑וֹ כִּ֣י אֹמְרִ֗ים אֵ֤ין יְהוָה֙ רֹאֶ֣ה אֹתָ֔נוּ עָזַ֥ב יְהוָ֖ה אֶת־הָאָֽרֶץ׃
<b style="color: gray;">רש"י</b> <b>בחדרי משכיתו .</b> משוכה ברצפת אבני שיש לשון ושכתי כפי ( שמות ל''ב ) :
<b style="color: gray;">מצודת דוד</b> <b>הראית .</b> אם ראית כאומר עוד יותר היית מתפלא אם היית רואה מה שהמה עושים בחשך ר''ל בהסתר במקום מוצנע כ''א בחדרי משכיתו כי על שהמה מעשים מגונים מאד מאד יסתירו עצמם מבני אדם בעת עשותם ומה' לא יראו כי אומרים אין ה' רואה מעשה הבריות כי עזב את הארץ ביד מערכת השמים ולא ישגיח בה :
<b style="color: gray;">מצודת ציון</b> <b>משכיתו .</b> מל' סכך ור''ל רצוף ברצפת אבנים וכן והחומה נשגבה במשכיתו ( משלי יח ) כי הדרך לעשות רצפת אבנים בחדר נסתר כי שמה יצפון האוצר :
<b style="color: gray;">מלבי"ם פירוש המילות</b> <b>הראית</b> מה שכ''א עושה בביתו בסתר, בחשבם <b>שה' עזב את הארץ</b> בידי המערכה ואינו רואה ומשגיח, ולכן יעבדו גלולים להפיק רצון משרי המערכה וצבאות מערכת השמים :
<b style="color: gray;">מלבי"ם ביאור המילות</b> <b>בחדרי משכיתו,</b> שם שכה בא על הבנת הלב וכח הדמיון דברים הגיונים בדרך הציור, והיו רגילים להגביל לזה ציורים גשמיים, אבן משכית, חדרי משכית, ר''ל מצויירים בתמונות מגבילות אל הרוחניות :
<h3>{יג}</h3>
וַיֹּ֖אמֶר אֵלָ֑י ע֣וֹד תָּשׁ֥וּב תִּרְאֶ֛ה תּוֹעֵב֥וֹת גְּדֹל֖וֹת אֲשֶׁר־הֵ֥מָּה עֹשִֽׂים׃
<b style="color: gray;">מצודת דוד</b> <b>תועבות גדולות .</b> ממה שראית :
<h3>{יד}</h3>
וַיָּבֵ֣א אֹתִ֗י אֶל־פֶּ֙תַח֙ שַׁ֣עַר בֵּית־יְהוָ֔ה אֲשֶׁ֖ר אֶל־הַצָּפ֑וֹנָה וְהִנֵּה־שָׁם֙ הַנָּשִׁ֣ים יֹֽשְׁב֔וֹת מְבַכּ֖וֹת אֶת־הַתַּמּֽוּז׃
<b style="color: gray;">רש"י</b> <b>אל פתח שער בית ה' .</b> תוך חלל העזרה אל פתח ההיכל אשר בצפון דאמר מר שני פשפשין היו בבית החליפות אחד בצפון ואחד בדרום : <b>מבכות את התמוז .</b> דמות א' שמחממו' אותו מבפני' והיו עיניו של עופר' והם נתוכין מחום ההיסק ונראה כאלו בוכה ואומרת תקרובת הוא שואל : <b>תמוז .</b> לשון היסק כמו על די חזה למזיה ( דניאל ג' ) ואתונא אזה יתירה ( שם ) : <b>מבכות את התמוז .</b> פיישנ''ט פלורי''ר לא''ל קאלפי''ץ בלע''ז :
<b style="color: gray;">מצודת דוד</b> <b>שער בית ה' .</b> זה שער ההיכל וחוזר ומפרש אשר אל הצפונה ר''ל אל הפשפש הצפוני כי שני פשפשים היה לו להשער הגדול אחד בצפונו ואחד בדרומו : <b>מבכות את התמוז .</b> שם עכו''ם שהיו הנשים מסיקות אותו מבפנים ועיניו היו עשויות מעופרת והיו נתוכין מחום ההיסק והיה נראה להרואים כאלו בוכה ומוריד דמעות והיו אומרות שהוא שואל תקרובות :
<b style="color: gray;">מצודת ציון</b> <b>מבכות .</b> מל' בכיה : <b>התמוז .</b> כן שמו ע''ש ההיסק שעושים בו כמו למזא לאתונא ( דניאל ג ) :
<b style="color: gray;">מלבי"ם פירוש המילות</b> <b>פתח שער</b> פירש''י בתאים הצפונים של העזרה, <b>והנה</b> וכו' <b>מבכות את התמוז,</b> פירש במורה שמצא בספרי הצאב''א שהיה איש מנביאי ע''ז שמו תמוז וקרא למלך אחד לעבוד לכוכבי לכת ולמזלות וצוה להרגו במיתה משונה, ובליל מותו התקבצו כל הצלמים מכל קצות הארץ אל היכל בבל לצלם הזהב שהוא צלם השמש וספדו על התמוז, והיה זה להם לחק לבכות בא' בתמוז על מות הנביא התמוז, וגם שהראה לו עבודת המלך שהיה ג''כ לשמש שחממו הצלם באש ותמוז לשון חימום בארמי ונותנים בניהם על הצלם והם בוכות לקול ילדיהן :
<h3>{טו}</h3>
וַיֹּ֥אמֶר אֵלַ֖י הֲרָאִ֣יתָ בֶן־אָדָ֑ם ע֣וֹד תָּשׁ֥וּב תִּרְאֶ֛ה תּוֹעֵב֥וֹת גְּדֹל֖וֹת מֵאֵֽלֶּה׃
<b style="color: gray;">מצודת דוד</b> <b>הראית .</b> בה''א השאלה כי שאלו אם השגיח לראות : <b>מאלה .</b> אשר כבר ראית :
<b style="color: gray;">מלבי"ם פירוש המילות</b> <b>ויבא אתי אל חצר בית ה' הפנימית,</b> שהוא פתח ההיכל, <b>והנה אחריהם אל היכל ה',</b> כי ה' צוה שיהיה פתח בהמ''ק במזרח וקדש הקדשים במערב להשתחוות לצד מערב לבטל דעות עובדי השמש המשתחוים למזרח, והם הפכו פניהם למזרח אל עבודת השמש ואחוריהם אל היכל ה', וזה התועבה היותר גדולה שעזבו את ה' לגמרי נזורו אחור. ומלת <b>משתחויתם</b> מורכב מהשתחויה והשחתה שמשחיתים דרכם קדמה כי עבודת השמש היה בו גם עבודת הפעור והזנות להשחית :
<h3>{טז}</h3>
וַיָּבֵ֣א אֹתִ֗י אֶל־חֲצַ֣ר בֵּית־יְהוָה֮ הַפְּנִימִית֒ וְהִנֵּה־פֶ֜תַח הֵיכַ֣ל יְהוָ֗ה בֵּ֤ין הָֽאוּלָם֙ וּבֵ֣ין הַמִּזְבֵּ֔חַ כְּעֶשְׂרִ֥ים וַחֲמִשָּׁ֖ה אִ֑ישׁ אֲחֹ֨רֵיהֶ֜ם אֶל־הֵיכַ֤ל יְהוָה֙ וּפְנֵיהֶ֣ם קֵ֔דְמָה וְהֵ֛מָּה מִשְׁתַּחֲוִיתֶ֥ם קֵ֖דְמָה לַשָּֽׁמֶשׁ׃
<b style="color: gray;">רש"י</b> <b>ויבא אותי אל חצר בית ה' הפנימי' .</b> היא העזרה כי הר הבית נקרא החצר החצונה ועד עכשיו בתוכה היה עומד אלא שהוא נכנס בשע' הצפוני והראהו בבית החליפות את צורת התמוז וחזר והוליכו למזרח לפני ההיכל והמזבח : <b>ופניהם קדמה וגו' .</b> ממשמע שנאמר ופניהם קדמה יודע אני שאחוריה' אל ההיכל אלא מגיד שהיה אחוריהם מגולה שהיו פוערין עצמם ומתריזין כלפי מטה : <b>משתחויתם .</b> בשתי תיבות הוא משמש לשון השחתה ולשון השתחויה כן הוא בירושלמי משחיתי' ההיכל ומשתחוי' לחמה וכן ת''י ואינון מתחבלין וסגדין , ומנחם חברו לשון שחוח כמו שחי ונעבור' ( ישעי' נ''א ) :
<b style="color: gray;">מצודת דוד</b> <b>אל חצר בית ה' הפנימית .</b> ר''ל חצר הפנימית של בית ה' והוא עזרת כהנים : <b>פתח היכל ה' .</b> ר''ל מול פתח ההיכל בחלל העזרה בין האולם ובין המזבח : <b>כעשרים .</b> ר''ל עמדו כעשרים וחמשה איש : <b>משתחויתם .</b> היא מלה מורכבת מהשחתה ומהשתחויה ור''ל היו משחיתים ההיכל לבזותו כי פרעו אחוריהם למולו והתריזו והיו משתחוים לשמש :
<b style="color: gray;">מלבי"ם ביאור המילות</b> <b>משתחויתם,</b> עיין בפירוש :
<h3>{יז}</h3>
וַיֹּ֣אמֶר אֵלַי֮ הֲרָאִ֣יתָ בֶן־אָדָם֒ הֲנָקֵל֙ לְבֵ֣ית יְהוּדָ֔ה מֵעֲשׂ֕וֹת אֶת־הַתּוֹעֵב֖וֹת אֲשֶׁ֣ר עָֽשׂוּ־פֹ֑ה כִּֽי־מָלְא֨וּ אֶת־הָאָ֜רֶץ חָמָ֗ס וַיָּשֻׁ֙בוּ֙ לְהַכְעִיסֵ֔נִי וְהִנָּ֛ם שֹׁלְחִ֥ים אֶת־הַזְּמוֹרָ֖ה אֶל־אַפָּֽם׃
<b style="color: gray;">רש"י</b> <b>הנקל לבית יהודה .</b> המעט להם וקל בעיניהם שאר עבירות שבידם : <b>מעשות את התועבות .</b> אם היו חדלים מעשות את כל התועבות אשר עשו בביתי פה : <b>כי מלאו את הארץ חמס .</b> ונקל בעיניהם אותו עון וישובו להכעיסני בתוך ביתי בתועבות האלה : <b>והנם שולחים את הזמורה אל אפם .</b> והנה שולחי' אל חוטמם את ריח רע של זמורה זו שהם מזמרים ברוח היוצא מפי טבעת כלומר בושתם זה אל פניהם ישוב , ומנחם פי' והנם שולחים את הזמורה אל אפם ענין דופי וקלון הוא לפירושו השוה ריח מקטרתם וכעס קרבנם וניחוחים למלאכת דופי נקבים ואחוריהם אל היכל ה' יורה על הענין :
<b style="color: gray;">מצודת דוד</b> <b>הראית .</b> בה''א השאלה : <b>הנקל .</b> ר''ל אשר נקל לבית יהודה המעשים שעשו מאז מבלי עשות את התועבות האלה אשר עשו פה כאומר וכי לא די להם במה שעשו מאז : <b>וישובו להכעיסני .</b> בתועבות האלה : <b>והנם שולחים .</b> והנה עתה הם שולחים אל אפם ריח הרע בזמר הרוח היוצא מפי הטבעת בעת יתריזו והוא תקון סופרים והראוי אל אפי :
<b style="color: gray;">מצודת ציון</b> <b>הנקל .</b> באה הה''א במקום אשר וכן ההלכוא אתו ( יהושע י ) : <b>מעשות .</b> במ''ם השלילה ור''ל מבלי עשות וכן מהמטיר עליו מטר ( ישעיה ה ) : <b>הזמורה .</b> מל' זמר : <b>אפם .</b> חוטמם :
<b style="color: gray;">מלבי"ם פירוש המילות</b> <b>ויאמר הנקל לבית יהודה,</b> ר''ל גם חטא זה נקל לערכם כי הוסיפו לחטא גם בין אדם לחבירו במה <b>שמלאו הארץ חמס וישובו להכעיסני</b> ביתר עברות, <b>והנם שלחים,</b> חוץ מזה הם הורגים זה בזה באף ובחמה, כמו שיתבאר (בס' כ''א) שרוב ההרוגים ביניהם היה מה שהרגו זה את זה בימי המצור שהיה ביניהם שנאה ומלחמה, <b>ואל אפם</b> וכעסם הם <b>שולחים את הזמורה,</b> היינו החרב הזומרת וכורתת כל ענפי היער, ובסי' הבא יפרש הדבר איך זמרו וכרתו איש את אחיו :
<b style="color: gray;">מלבי"ם ביאור המילות</b> <b>הזמורה,</b> מענין וחניתותיהם למזמרות, סכין קטן היה להם בתבנית מזמורה שכורתים בו ענבי הגפן, ובו היו הורגים ודוקרים זא''ז בצנעה : <b>אל אפם,</b> ר''ל אל כעסם וקצפם. ויל''פ מלת שלחים מענין דקירה, כמו וישלחו את כתונת הפסים, או מענין חרב, כמו ויעש שלח ומגנים (שהשלח הוא חרב העשוי גם לדקור בו) שהורגים ודוקרים בהזמורה. ונודע שבבית שני היה להם סכינים קצרים שהיו דוקרים בו זא''ז, והיא קרויה זמורה בלשון הנביא :
<h3>{יח}</h3>
וְגַם־אֲנִי֙ אֶעֱשֶׂ֣ה בְחֵמָ֔ה לֹֽא־תָח֥וֹס עֵינִ֖י וְלֹ֣א אֶחְמֹ֑ל וְקָרְא֤וּ בְאָזְנַי֙ ק֣וֹל גָּד֔וֹל וְלֹ֥א אֶשְׁמַ֖ע אוֹתָֽם׃
<b style="color: gray;">מצודת דוד</b> <b>וגם אני וגו' .</b> ר''ל כמו שהם עושים שלא כהוגן כן גם אני אעשה בחמה שלא כהוגן כי לא תחוס וכו' : <b>וקראו באזני .</b> בעת בוא עליהם משפט הגמול :
<b style="color: gray;">מלבי"ם פירוש המילות</b> <b>וגם אני אעשה בחמה,</b> כמו שהם עושים באף ובחמה כן אעשה אני :
<b style="color: gray;">מלבי"ם ביאור המילות</b> <b>לא תחוס עיני ולא אחמול,</b> עיין הבדלה למעלה (ז' ג') :
<h2>יחזקאל פרק-ט</h2>
<h3>{א}</h3>
וַיִּקְרָ֣א בְאָזְנַ֗י ק֤וֹל גָּדוֹל֙ לֵאמֹ֔ר קָרְב֖וּ פְּקֻדּ֣וֹת הָעִ֑יר וְאִ֛ישׁ כְּלִ֥י מַשְׁחֵת֖וֹ בְּיָדֽוֹ׃
<b style="color: gray;">רש"י</b> <b>קרבו פקדות העיר .</b> הקריבו את הפקודים אשר הפקדתי לשחת את העיר :
<b style="color: gray;">מצודת דוד</b> <b>ויקרא .</b> קול גדול קרא באזני : <b>קרבו פקדות העיר .</b> אתם הממונים על העיר להשחיתה קרבו ובואו וכ''א יביא בידו כלי המיוחד לו להשחית בה :
<b style="color: gray;">מצודת ציון</b> <b>פקודות .</b> מל' פקיד וממונה :
<b style="color: gray;">מלבי"ם פירוש המילות</b> <b>קרבו פקדות העיר</b> ראה שה' הפקיד מחבלים להשחית את העיר וקרא ואתם שיקרבו לשמור ולהכרית <b>בכלי משחיתם</b> :
<b style="color: gray;">מלבי"ם ביאור המילות</b> <b>פקדות,</b> ממוני העיר. כמו וישם הכהן פקודות על בית ה' (מ''ב י''א) :
<h3>{ב}</h3>
וְהִנֵּ֣ה שִׁשָּׁ֣ה אֲנָשִׁ֡ים בָּאִ֣ים ׀ מִדֶּרֶךְ־שַׁ֨עַר הָעֶלְי֜וֹן אֲשֶׁ֣ר ׀ מָפְנֶ֣ה צָפ֗וֹנָה וְאִ֨ישׁ כְּלִ֤י מַפָּצוֹ֙ בְּיָד֔וֹ וְאִישׁ־אֶחָ֤ד בְּתוֹכָם֙ לָבֻ֣שׁ בַּדִּ֔ים וְקֶ֥סֶת הַסֹּפֵ֖ר בְּמָתְנָ֑יו וַיָּבֹ֙אוּ֙ וַיַּ֣עַמְד֔וּ אֵ֖צֶל מִזְבַּ֥ח הַנְּחֹֽשֶׁת׃
<b style="color: gray;">רש"י</b> <b>ששה אנשים .</b> רבותינו פרשום במסכת שבת קצף אף וחימה משחית משבר מכלה : <b>מפצו .</b> שהוא משבר את הכל כמו ונפץ את עולליך ( תהלים קלז ) : <b>וקסת הסופר .</b> פנקס הם לוחות שמחופין בשעוה וחורתין בם בעט : <b>אצל מזבח הנחשת .</b> הוא מזבח אבנים שעשה שלמה תחת מזבח הנחוש' שעשה משה במדבר :
<b style="color: gray;">מצודת דוד</b> <b>והנה .</b> כאשר קרא הנה היו באים דמות ששה אנשים וארז''ל שהם אף וחמה קצף משחית משבר ומכלה : <b>שער העליון .</b> כן שם השער וכן נאמר הוא בנה את שער בית ה' העליון ( מ''ב טו ) : <b>מפנה צפונה .</b> הפונה לצפון : <b>ואיש .</b> כ''א היה בידו כלי המשבר ומשחית המיוחד לו : <b>ואיש אחד בתוכם .</b> בתוך ששת האנשים היה עוד איש אחד מלובש בגדי בד ובהאזור אשר במתניו היה תלוי קסת המיוחד לסופר והוא מכלי כתיבה : <b>ויבואו .</b> אלה הששה עם האיש לבוש הבדים : <b>מזבח הנחושת .</b> הוא המזבח אבניה שעשה שלמה תחת מזבח הנחושת שעשה משה במדבר :
<b style="color: gray;">מצודת ציון</b> <b>מפנה .</b> מל' פניה : <b>מפצו .</b> משבר ומפצץ וכן מפץ אתה לי ( ירמיה נא ) : <b>בדים .</b> פשתים כמו מדו בד ( ויקרא ו ) : <b>וקסת .</b> הוא מכלי הכתיבה :
<b style="color: gray;">מלבי"ם פירוש המילות</b> <b>והנה ששה אנשים</b> ראה ששה מחבלים שהפקדו על העיר <b>באים מדרך שער העליון</b> ששם בית המלך, <b>ואיש כלי מפצו בידו</b> להשחית, <b>ואיש אחד בתוכם לבוש בדים</b> שהוא מלאך המלמד זכות, <b>וקסת הסופר במתניו,</b> לכתוב זכיותיהם בספר זכרון, והמליצה בזה כי ששה פקודי העיר רואי פני המלך הם השחיתו את העם והרגו הרג רב (ע''פ פקודתם) בסוף ימי המצור, כאילו ששה מלאכי משחית נתלבשו באלה לבלע ולהשחית, והם באו מבית המלך כי היו מרואי פניו, וירמיה היה כהן לבוש בגדי הבד לשרת בקדש וקסת הסופר במתניו לכתוב נבואותיו על ספר, כמו שאמר לו ה' שיכתוב על ספר דברי נחמות אשר ראה (ירמיהו סי' ל') והוא התעסק להשקיט את העם וליעצם עצת שלום ואמת :
<b style="color: gray;">מלבי"ם ביאור המילות</b> <b>מפנה.</b> הפעל בשקל אשר אתה מראה בהר : <b>מפצו,</b> כלי המנפץ ומשבר, כמו מפץ אתה לי (ירמיה י''א) :
<h3>{ג}</h3>
וּכְב֣וֹד ׀ אֱלֹהֵ֣י יִשְׂרָאֵ֗ל נַעֲלָה֙ מֵעַ֤ל הַכְּרוּב֙ אֲשֶׁ֣ר הָיָ֣ה עָלָ֔יו אֶ֖ל מִפְתַּ֣ן הַבָּ֑יִת וַיִּקְרָ֗א אֶל־הָאִישׁ֙ הַלָּבֻ֣שׁ הַבַּדִּ֔ים אֲשֶׁ֛ר קֶ֥סֶת הַסֹּפֵ֖ר בְּמָתְנָֽיו׃
<b style="color: gray;">רש"י</b> <b>מעל הכרוב .</b> מעל הכפרת שהשכינה היתה שורה שם עד הנה והתחילה להסתלק ולצאת לחוץ מעט מעט עשר מסעו' וזה מסע הראשון ( עיין עמוס ט פ' א ברש''י וצ''ע יוש''ה ) מן הכרוב למפתן בית קדשי הקדשים :
<b style="color: gray;">מצודת דוד</b> <b>וכבוד וגו' .</b> השכינה נסתלקה מן הכרוב שעל הכפורת אשר היה עליו וירד אל מפתן בית קה''ק ומשם קרא אל האיש וכו' :
<b style="color: gray;">מצודת ציון</b> <b>נעלה .</b> ענין סלוק כמו ונעלה הענן ( במדבר ט ) : <b>הכרוב .</b> הם הכרובים שעל הכפורת וקראם בשם כולל כרוב וכן כי רוח החיה ( לעיל א ) : <b>מפתן .</b> אסקופה כמו הדולג על המפתן ( צפניה א' ) :
<b style="color: gray;">מלבי"ם פירוש המילות</b> <b>וכבוד אלהי ישראל,</b> ראה שהשכינה התחילה לנסוע מן הבית שזה סימן שהבית יוחרב, <b>ויקרא אל האיש לבוש הבדים</b> שהוא המלמד זכות :
<h3>{ד}</h3>
וַיֹּ֤אמֶר יְהוָה֙ (אלו) [אֵלָ֔יו] עֲבֹר֙ בְּת֣וֹךְ הָעִ֔יר בְּת֖וֹךְ יְרֽוּשָׁלִָ֑ם וְהִתְוִ֨יתָ תָּ֜ו עַל־מִצְח֣וֹת הָאֲנָשִׁ֗ים הַנֶּֽאֱנָחִים֙ וְהַנֶּ֣אֱנָקִ֔ים עַ֚ל כָּל־הַתּ֣וֹעֵב֔וֹת הַֽנַּעֲשׂ֖וֹת בְּתוֹכָֽהּ׃
<b style="color: gray;">רש"י</b> <b>והתוית תו .</b> ורשמת רושם : <b>על מצחות האנשים .</b> הצדיקים כדי להיות לאות שלא יפגעו בם המשחיתים :
<b style="color: gray;">מצודת דוד</b> <b>בתוך העיר .</b> ולתוספת ביאור אמר בתוך ירושלים : <b>והתוית תו .</b> תרשום סימן על מצחות הצדיקים הנאנחים ומצטערי' בעבור כל התועבות הנעשות בתוכה :
<b style="color: gray;">מצודת ציון</b> <b>והתוית תו .</b> ענין רושם וסימן כמו ויתו על דלתות השער ( ש''א כא ) : <b>מצחות .</b> מל' מצח : <b>והנאנקים .</b> גם הוא ענין אנחה כמו אנקת אסיר ( תהלים קב ) :
<b style="color: gray;">מלבי"ם פירוש המילות</b> <b>ויאמר אליו</b> צוה <b>שהוא יעבר</b> תחלה <b>ויתוה תו</b> וסימן <b>על מצחות האנשים</b> הצדיקים שהם <b>נאנחים על התועבות הנעשות בעיר</b> כדי שמלאכי חבלה לא ישלטו בהם :
<b style="color: gray;">מלבי"ם ביאור המילות</b> <b>והתוית תו.</b> רושם וסימן כמו הן תוי שדי יענני (איוב ל''א) : <b>הנאנחים והנאנקים,</b> הנאנח יהיה גם על רעת הכלל, והנואק הוא מפני לחצו ומכתו, כמו נאקת חלל, נאקת הנלחץ לעבודה קשה, ר''ל שהם נאנחים על עונות העם. ונאנקים מפני שנלחצים ונענים על שבלתי מסכימים אל מעשי הרשעים :
<h3>{ה}</h3>
וּלְאֵ֙לֶּה֙ אָמַ֣ר בְּאָזְנַ֔י עִבְר֥וּ בָעִ֛יר אַחֲרָ֖יו וְהַכּ֑וּ (על־)[אַל־]תָּחֹ֥ס (עיניכם) [עֵינְכֶ֖ם] וְאַל־תַּחְמֹֽלוּ׃
<b style="color: gray;">רש"י</b> <b>ולאלה אמר באזני .</b> לששת המחבלים :
<b style="color: gray;">מצודת דוד</b> <b>ולאלה .</b> הם ששת האנשים הבאים בכלי מפצם : <b>אמר באזני .</b> ר''ל שמעתי כשהיה מדבר להם : <b>אחריו .</b> אחרי לבוש הבדים : <b>והכו .</b> באנשי העיר :
<b style="color: gray;">מלבי"ם פירוש המילות</b> (ה-ו) <b>ולאלה</b> הששה מחבלים <b>אמר באזני שיעברו בעיר אחריו ויכו את כולם וצוה שלא יגשו אל הצדיקים שעליהם התו והסימן, וצוה שיחלו להכות אצל הבית המקדש, וכן היה שהחלו להכות האנשים הזקנים שעמדו לפני הבהמ''ק,</b> והיו ממונים שם או עובדים עבודת המקדש, והנמשל ששרי העם שהם פקודות העיר בעונות הדור נתן להם רשות מאת ה' להרוג בעיר, רק שה' צוה לירמיה שיעבור בתוך העיר להחזירם בתשובה, ושיתוה סימן על מצחות האנשים שישמעו בקולו, כמ''ש היוצא ונפל על הכשדים והיתה לו נפשו לשלל וחי, ולהמשחיתים אמר שיהרגו בעיר, כמ''ש הנני מסב את כלי המלחמה אשר בידכם אשר אתם נחלמים בם עם הכשדים וכו' ואספתי אותם אל העיר ונלחמתי אני אתכם (ירמיה כ''א ה') ר''ל שילחמו איש באחיו ע''י ה' ששם חרב מלחמה ביניהם, ושם אמר שהיוצא ונפל אל הכשדים וחי, וז''ש <b>ועל כל איש אשר עליו התו אל תגשו,</b> ר''ל שהוא ינצל מידם, ואמר <b>וממקדשי תחלו</b> כי החל המרד וההריגה בבהמ''ק בעת שנתאספו העם שמה, ושם החלו להכות בזקנים שהיו לפני הבית :
<b style="color: gray;">מלבי"ם ביאור המילות</b> <b>אל תחוס, ואל תחמלו,</b> עיין הבדלה למעלה (ז' ג') :
<h3>{ו}</h3>
זָקֵ֡ן בָּח֣וּר וּבְתוּלָה֩ וְטַ֨ף וְנָשִׁ֜ים תַּהַרְג֣וּ לְמַשְׁחִ֗ית וְעַל־כָּל־אִ֨ישׁ אֲשֶׁר־עָלָ֤יו הַתָּו֙ אַל־תִּגַּ֔שׁוּ וּמִמִּקְדָּשִׁ֖י תָּחֵ֑לּוּ וַיָּחֵ֙לּוּ֙ בָּאֲנָשִׁ֣ים הַזְּקֵנִ֔ים אֲשֶׁ֖ר לִפְנֵ֥י הַבָּֽיִת׃
<b style="color: gray;">רש"י</b> <b>וממקדשי תחלו .</b> מן העומדי' לפני מקדשי ורבותינו אמרו אל תקרי ממקדשי אלא ממקודשי מן המקודשים לי הם אותם חקוקי התיו שהתרה בהם מלהזיקם חזר וצוה לחבלם לפי שאמרה מדת הדין לפניו מה נשתנו אלו מאלו הרי לא מיחו בהם כדאיתא במסכת שבת :
<b style="color: gray;">מצודת דוד</b> <b>למשחית .</b> להשחי' מן העולם : <b>ועל כל איש .</b> אבל על כל מי שיהיה עליו הסימן אל תגשו אליו להכותו : <b>וממקדשי תחלו .</b> תתחילו להכות מהאנשים העומדים לפני מקדשי : <b>ויחלו .</b> התחילו להכות מהזקני' שעמדו לפני הבית אשר קטרו לגלולים כמ''ש ושבעים איש מזקני וגו' ואיש מקטרתו בידו ( לעיל ח ) :
<b style="color: gray;">מצודת ציון</b> <b>תחלו , ויחלו .</b> מלשון התחלה :
<h3>{ז}</h3>
וַיֹּ֨אמֶר אֲלֵיהֶ֜ם טַמְּא֣וּ אֶת־הַבַּ֗יִת וּמַלְא֧וּ אֶת־הַחֲצֵר֛וֹת חֲלָלִ֖ים צֵ֑אוּ וְיָצְא֖וּ וְהִכּ֥וּ בָעִֽיר׃
<b style="color: gray;">מצודת דוד</b> <b>טמאו את הבית .</b> כאומר אל תחושו לטומאת בה''מ ומלאו חצרות בה''מ מן החללים ואח''ז צאו והכו בעיר : <b>ויצאו .</b> אחר שהכו בהחצרות יצאו והכו בעיר :
<b style="color: gray;">מלבי"ם פירוש המילות</b> <b>ויאמר,</b> אח''כ צוה <b>שיטמאו הבהמ''ק עצמו ע''י שימלאו חצרות המקדש בחללי חרב, ואח''כ יצאו להרג בעיר, וכן עשו והכו בעיר,</b> והמליצה שאחר שהחל המרד סביב המקדש, יתפשט ההריגה ביניהם בחצרות המקדש, ומשם התפשטו בעיר והרגו איש את אחיו :
<h3>{ח}</h3>
וַֽיְהִי֙ כְּהַכּוֹתָ֔ם וְנֵֽאשֲׁאַ֖ר אָ֑נִי וָאֶפְּלָ֨ה עַל־פָּנַ֜י וָאֶזְעַ֗ק וָֽאֹמַר֙ אֲהָהּ֙ אֲדֹנָ֣י יְהוִ֔ה הֲמַשְׁחִ֣ית אַתָּ֗ה אֵ֚ת כָּל־שְׁאֵרִ֣ית יִשְׂרָאֵ֔ל בְּשָׁפְכְּךָ֥ אֶת־חֲמָתְךָ֖ עַל־יְרוּשָׁלִָֽם׃
<b style="color: gray;">רש"י</b> <b>ואשאר אני .</b> ונשארתי אני :
<b style="color: gray;">מצודת דוד</b> <b>ונאשאר אני .</b> לא נשאר כ''א אני כי לא רשם סימן אף על אחד כי לא מצא צדיק , ורז''ל אמרו שנענשו על שלא מיחו בהם : <b>המשחית .</b> כי תשחית את כולם בעת תשפוך חמתך על ירושלים :
<b style="color: gray;">מצודת ציון</b> <b>ונאשאר .</b> כמו ונשאר : <b>אהה .</b> ענין ל' צעקת יללה :
<b style="color: gray;">מלבי"ם פירוש המילות</b> <b>ויהי כהכותם,</b> וראיתי כי <b>לא ישאר רק אני לבדי</b> שלא היו צדיקים ביניהם, <b>ואמר, המשחית אתה</b> וכו' <b>בשפכך חמתך על ירושלם,</b> ר''ל אחר שאתה רוצה לשפוך חמתך על ירושלים העיר עצמה לשרפה באש, ובזה תשוכך חמתך ותכלהו על העצים והאבנים ודי בזה ולא תשחית את ישראל :
<b style="color: gray;">מלבי"ם ביאור המילות</b> <b>ונאשאר אני.</b> י''מ מן הנפעל נשארתי, ובא מלת אני תחת הכינוי תי והא' נוספת, ועיין רד''ק :
<h3>{ט}</h3>
וַיֹּ֣אמֶר אֵלַ֗י עֲוֹ֨ן בֵּֽית־יִשְׂרָאֵ֤ל וִֽיהוּדָה֙ גָּדוֹל֙ בִּמְאֹ֣ד מְאֹ֔ד וַתִּמָּלֵ֤א הָאָ֙רֶץ֙ דָּמִ֔ים וְהָעִ֖יר מָלְאָ֣ה מֻטֶּ֑ה כִּ֣י אָמְר֗וּ עָזַ֤ב יְהוָה֙ אֶת־הָאָ֔רֶץ וְאֵ֥ין יְהוָ֖ה רֹאֶֽה׃
<b style="color: gray;">רש"י</b> <b>מלאה מטה .</b> דין מעוקל :
<b style="color: gray;">מצודת דוד</b> <b>בית ישראל .</b> הם הנשארים בארצם אחר גלות מלכות אפרים ונטפלו למלכות יהודה : <b>דמים .</b> אנשי שופכי דמים : <b>מוטה .</b> הטיית משפט : <b>עזב ה' .</b> ביד מערכת השמים : <b>ראה .</b> מה הנעשה בארץ :
<b style="color: gray;">מצודת ציון</b> <b>מטה .</b> מל' הטיה :
<b style="color: gray;">מלבי"ם פירוש המילות</b> <b>ויאמר אלי</b> השיב <b>שהעון שלהם גדול במאד מאד שכל הארץ מלאה דמים ורציחה והעיר</b> ששם השופטים לעשות משפט בארץ <b>מלאה הטיית דין</b> כי מכחישים ההשגחה <b>שאומרים שאין ה' משגיח בארץ</b> ולכן :
<h3>{י}</h3>
וְגַ֨ם־אֲנִ֔י לֹא־תָח֥וֹס עֵינִ֖י וְלֹ֣א אֶחְמֹ֑ל דַּרְכָּ֖ם בְּרֹאשָׁ֥ם נָתָֽתִּי׃
<b style="color: gray;">מצודת דוד</b> <b>וגם אני .</b> כמו שהם אומרים שאין אני רואה כן לא תראה עיני לחוס עליהם : <b>דרכם .</b> גמול דרכם אשלם על ראשם :
<b style="color: gray;">מלבי"ם פירוש המילות</b> <b>גם אני לא תחוס עיני</b> כמו שהם אין חסים זה על זה כן <b>דרכם בראשם נתתי</b> מדה כנגד מדה :
<h3>{יא}</h3>
וְהִנֵּ֞ה הָאִ֣ישׁ ׀ לְבֻ֣שׁ הַבַּדִּ֗ים אֲשֶׁ֤ר הַקֶּ֙סֶת֙ בְּמָתְנָ֔יו מֵשִׁ֥יב דָּבָ֖ר לֵאמֹ֑ר עָשִׂ֕יתִי (כאשר) [כְּכֹ֖ל] [אֲשֶׁ֥ר] צִוִּיתָֽנִי׃
<b style="color: gray;">מצודת דוד</b> <b>משיב דבר .</b> היה משיב תשובה אל ה' המשלחו : <b>עשיתי וגו' .</b> כאומר הנה לא צוית לרשום כ''א על מצחות הצדיקים ולא על זולתם והנה כן עשיתי כי לא רשמתי על מצחות זולתם ומן הצדיקים הנה לא מצאתי :
<b style="color: gray;">מלבי"ם פירוש המילות</b> <b>והנה</b> ע''ז בא מלאך המלמד זכות לסייע אותי, <b>ואמר שעשה כמו שנצטוה,</b> ושמצא שם צדיקים ראוים להנצל, והמליצה שירמיה בא בתפלתו, והודיע כי הוכיח את העם ושיש גם צדיקים השומעים לקולו, כמו שמבואר בירמיה שנמצאו ג''כ שרים שהצילו אותו, ושהאמינו לדבריו :
<h2>יחזקאל פרק-י</h2>
<h3>{א}</h3>
וָאֶרְאֶ֗ה וְהִנֵּ֤ה אֶל־הָרָקִ֙יעַ֙ אֲשֶׁר֙ עַל־רֹ֣אשׁ הַכְּרֻבִ֔ים כְּאֶ֣בֶן סַפִּ֔יר כְּמַרְאֵ֖ה דְּמ֣וּת כִּסֵּ֑א נִרְאָ֖ה עֲלֵיהֶֽם׃
<b style="color: gray;">רש"י</b> <b>על ראש הכרובים .</b> על ראש ארבעה חיות המרכבה ובפרשה זו חזר לקרותם כרובי' לפי שנהפכו פני השור לפני כרוב כמו שכתוב בפרשה זו , ואמרו רבותינו יחזקאל בקש רחמי' והפכו לכרוב אמר לפניו רבונו של עולם אין קטיגור נעשה סניגור :
<b style="color: gray;">מצודת דוד</b> <b>על ראש הכרובים .</b> הם ארבע חיות המרכבה וכן נאמר שם ודמות על ראשי החיה רקיע ( לעיל א ) וקראם כרובים כי תינוק הוא בל' ארמי רביא ותואר מראה גוף כל החיות היו בדמות בן אדם כמ''ש וזה מראיהן דמות אדם להנה ( שם ) : <b>כאבן ספיר .</b> הרקיע היה על דבר מזהיר כאבן ספיר כמראה דמות כסא : <b>נראה עליהם .</b> על הכרובים ברקיע אשר ממעל להם וכפל הדבר לתוספת ביאור :
<b style="color: gray;">מצודת ציון</b> <b>אל הרקיע .</b> על הרקיע : <b>הכרובים .</b> תרגום של תנוק הוא רביא :
<b style="color: gray;">מלבי"ם פירוש המילות</b> <b>ואראה</b> אז ראה מראה הכסא הכבוד, כאילו ישב ה' על כסא רחמים להקל עונשם מעט ע''י לימוד זכות הנ''ל ולהשאיר להם פליטה, ובאשר לפי הנהגת האופנים שהוא עולם הגלגלים והמערכת והטבע היה ראוי שיפלו כולם בחרב, ואז לא היה שורף את העיר והמקדש רק היה הורג את כולם בקצפו עליהם, שינה ה' את בחירתו של נבוכדנצר שישרוף את העיר והמקדש וישאיר פליטה מן העם תחת יד גדליה, ושיגלה מקצתם, ולא יהרוג את כולם, וכלה חמתו על העצים והאבנים, ובאשר היה זה ענין השגחיי לא מערכיי נראה לו שיצתה פקודה זו מעולם הכסא, שהוא למעלה ממנהיגי האופנים.
<h3>{ב}</h3>
וַיֹּ֜אמֶר אֶל־הָאִ֣ישׁ ׀ לְבֻ֣שׁ הַבַּדִּ֗ים וַיֹּ֡אמֶר בֹּא֩ אֶל־בֵּינ֨וֹת לַגַּלְגַּ֜ל אֶל־תַּ֣חַת לַכְּר֗וּב וּמַלֵּ֨א חָפְנֶ֤יךָ גַֽחֲלֵי־אֵשׁ֙ מִבֵּינ֣וֹת לַכְּרֻבִ֔ים וּזְרֹ֖ק עַל־הָעִ֑יר וַיָּבֹ֖א לְעֵינָֽי׃
<b style="color: gray;">רש"י</b> <b>בינות לגלגל .</b> בין האופנים כל מקום שנאמ' ויאמר ויאמר אינו אלא לדרוש הקב''ה אמר לגבריאל והוא בקש מן הכרוב לתתם לו כדי שיצטננו הגחלים ותקל הגזירה וכן הוא מפורש בענין וישא ויתן אל חפני לבוש הבדים : <b>וזרוק על העיר .</b> לא זרקם מיד ואע''פ שקבלם לבוש הבדי' לא השליכם עד לאחר שש שנים לקבלתו שנתעממו הגחלים בידו כל שש שנים ותדע שהרי נבואה זו בשנה הששית נאמרה והעיר חרבה בשנת אחת עשרה :
<b style="color: gray;">מצודת דוד</b> <b>ויאמר .</b> היושב על הכסא ולקצר סמך על המבין וכפל מלת ויאמר יורה על הזרוז : <b>אל בינות לגלגל .</b> אל בין האופנים : <b>אל תחת לכרוב .</b> ר''ל אל חלק המקום מהם שהוא מתחת לכרוב והוא בשפולי האופנים : <b>ומלא .</b> ר''ל בהיותך שם תושיט ידך למלא חפניך גחלי אש מבין הכרובים וזרוק אותם על העיר והוא סימן השחתה כאכולה באש : <b>ויבוא לעיני .</b> לבוש הבדים בא שמה ואני ראיתיו בא :
<b style="color: gray;">מצודת ציון</b> <b>בינות .</b> מלשון בין : <b>לגלגל .</b> למ''ד במקום ה''א הידיעה והם האופנים וקראם בשם הכללי : <b>לכרוב .</b> כמו הכרוב : <b>חפניך .</b> כן יקרא פיסת היד כמו מלא חפניכם ( שמות ט ) : <b>לכרובים .</b> כמו הכרובים :
<b style="color: gray;">מלבי"ם פירוש המילות</b> <b>ויאמר אל האיש לבוש הבדים,</b> באשר שריפת העיר והמקדש היתה מצד הרחמים כנ''ל, צוה זאת אל המלמד זכות שהוא יעשה זאת, ובנמשל שצוה לירמיה שינבא על שריפת העיר והקדש כי זה לטובת ישראל והצלתם, <b>ויאמר בא אל בינות לגלגל,</b> הגלגל אינו האופן עצמו כמ''ש בבאה''מ רק הדבר המגלגל את האופן, שהוא רגלי החיות שכף רגליהם ככף רגל עגל, שהם מגלגלים את האופנים, ולכן אמר <b>אל תחת לכרוב,</b> במקום כף רגלי הכרוב, <b>ושימלא חפניו גחלי אש</b> משם, כי א''א למלאת אש מן האופנים והמערכת עצמו שלפי המערכת לא התחייב השריפה רק כליון האומה, רק שהכרובים הניעו את המערכת חוץ מטבעם ושדדו את המערכת בפקודת רם יושב על כסא, לשרוף את העיר ולהציל שאריתם מישראל :
<b style="color: gray;">מלבי"ם ביאור המילות</b> <b>אל בינות לגלגל,</b> אא''ל שהגלגל הוא האופן, שאיך אומר (בפסוק ו') מבינות לגלגל מבינות לכרובים, והלא הכרובים למעלה מן האופנים ? ואיך אמר (בפסוק י''ג) לאופנים להם קורא הגלגל, והלא הוא אופן הוא גלגל ? אך יש הבדל בין אופן ובין גלגל, שגלגל כולל כל דבר המתגלגל יהיה אופן עגלה או כל דבר, כמו כגלגל לפני סופה, קול רעמך בגלגל, והאופן הוא מיוחד לאופן מרכבה לבד. ועיין בפירוש :
<h3>{ג}</h3>
וְהַכְּרֻבִ֗ים עֹֽמְדִ֛ים מִימִ֥ין לַבַּ֖יִת בְּבֹא֣וֹ הָאִ֑ישׁ וְהֶעָנָ֣ן מָלֵ֔א אֶת־הֶחָצֵ֖ר הַפְּנִימִֽית׃
<b style="color: gray;">רש"י</b> <b>מימין לבית .</b> בדרום : <b>החצר הפנימית .</b> היא העזרה :
<b style="color: gray;">מצודת דוד</b> <b>מימין לבית וגו' .</b> כשבא שמה לבוש הבדים עמדו הכרובים ברוח דרומי מהבית : <b>והענן מלא .</b> הענן היה ממלא את החצר הפנימית והיא עזרת כהנים :
<b style="color: gray;">מלבי"ם פירוש המילות</b> <b>והכרובים עומדים מימין לבית,</b> כי אז למדו זכות על ישראל ועמדו מימין, <b>והענן מלא</b> עדיין <b>את החצר הפנימית</b> שעדין לא נסתלק הכבוד מן ההיכל :
<b style="color: gray;">מלבי"ם ביאור המילות</b> <b>בבואו האיש,</b> כמו ותראהו את הילד :
<h3>{ד}</h3>
וַיָּ֤רָם כְּבוֹד־יְהוָה֙ מֵעַ֣ל הַכְּר֔וּב עַ֖ל מִפְתַּ֣ן הַבָּ֑יִת וַיִּמָּלֵ֤א הַבַּ֙יִת֙ אֶת־הֶ֣עָנָ֔ן וְהֶֽחָצֵר֙ מָֽלְאָ֔ה אֶת־נֹ֖גַהּ כְּב֥וֹד יְהוָֽה׃
<b style="color: gray;">רש"י</b> <b>על מפתן הבית .</b> הוא הסילוק עצמו האמור למעלה :
<b style="color: gray;">מצודת דוד</b> <b>וירם כבוד ה' .</b> השכינה נסתלקה מעל הכרוב שעל הכפורת וירדה על מפתן בית קה''ק , ( ואולי זהו הסילוק האמור למעלה או שחזרה על הכרובים וחזרה ונסתלקה ) : <b>והחצר .</b> הוא החצר הפנימי : <b>את נוגה .</b> הארה וזריחה מכבוד ה' :
<b style="color: gray;">מצודת ציון</b> <b>וירם .</b> מל' הרמה וסלוק : <b>הכרוב .</b> קראם בשם הכללי : <b>מפתן .</b> אסקופה : <b>נוגה .</b> ענין הארה וזריחה :
<b style="color: gray;">מלבי"ם פירוש המילות</b> <b>וירם,</b> ועתה <b>נסתלק הכבוד מן הכרוב על המפתן,</b> ר''ל שהענין שיעשה עתה אינו בכח הכרוב רק בכח ה' והשגחתו לבדו, שהוא יעשה זאת לצוות על שריפת ההיכל, וכאילו הוא בעצמו יעשה זאת להחריב את ביתו, ולכלות בו את חמתו למען יוקל העונש מישראל, <b>וימלא הבית את הענן,</b> שהכבוד נסע אל הבית כנוסע מקה''ק לחוץ, <b>והנוגה נראה בחצר החיצונה</b> שלשם יצא הכבוד, כמוכן לעזוב את ביתו ונוסע מחדר הפנימי לחדר החיצון :
<b style="color: gray;">מלבי"ם ביאור המילות</b> <b>נגה כבוד ה',</b> כבוד ה' שוכן בענן. וציירו הנביא כאור ואש (עמ''ש בפי' מ''א ח' י''א), והנוגה אינו אור עצמי רק אור חוזר, כמ''ש בכ''מ, והאור החוזר התפלש עד החצר מן האור העצמי אשר בבית, ותמיד מצייר הנוגה סביב האור (כמ''ש בסימן א' פסוק ד', י''ג, כ''ז, כ''ח) :
<h3>{ה}</h3>
וְקוֹל֙ כַּנְפֵ֣י הַכְּרוּבִ֔ים נִשְׁמַ֕ע עַד־הֶחָצֵ֖ר הַחִיצֹנָ֑ה כְּק֥וֹל אֵל־שַׁדַּ֖י בְּדַבְּרֽוֹ׃
<b style="color: gray;">רש"י</b> <b>עד החצר החיצונה .</b> הר הבית יכול מפני שהקול נמוך ת''ל כקול אל שדי בדברו אלא משהוא מגיע לחצר החיצונה הוא נפסק :
<b style="color: gray;">מצודת דוד</b> <b>וקול כנפי הכרובים .</b> ואז היה נשמע קול כנפי הכרובים מוליכי המרכבה כשהן עופפים משם ובפריחתן יגעו הכנפים זה בזה ומשמיעים קול : <b>עד החצר החיצונה .</b> הקול לא היה נשמע אלא עד החצר החיצונה והוא עזרת הנשים ובהגיע שמה היה נפסק הקול : <b>כקול אל שדי בדברו .</b> במקום שהיה הקול נשמע היה חזק מאד כקול אל שדי בדברו בסיני שנאמר שם את הדברים וכו' קול גדול ( דברים ה ) :
<b style="color: gray;">מלבי"ם פירוש המילות</b> <b>וקול כנפי הכרובים</b> כבר בארתי (א' כ''ד) שבעת ישדד המערכה אז יצייר שהכרובים יגביהו כנפיהם, ואמר שם ואשמע את קול כנפיהם כקול מים רבים כקול שדי. כי אז ישדדו המערכה בגזרת עליון, ואחר שעתה הוצרך לשנות המערכה <b>נשמע קול כנפי הכרובים כקול שדי,</b> והקול הוא הפקודה שיצא על ידם לתחתונים :
<h3>{ו}</h3>
וַיְהִ֗י בְּצַוֹּתוֹ֙ אֶת־הָאִ֤ישׁ לְבֻֽשׁ־הַבַּדִּים֙ לֵאמֹ֔ר קַ֥ח אֵשׁ֙ מִבֵּינ֣וֹת לַגַּלְגַּ֔ל מִבֵּינ֖וֹת לַכְּרוּבִ֑ים וַיָּבֹא֙ וַֽיַּעֲמֹ֔ד אֵ֖צֶל הָאוֹפָֽן׃
<b style="color: gray;">מצודת דוד</b> <b>ויהי בצותו .</b> מיד כשצוה המקום ב''ה את האיש לבוש הבדים שממקום עמדו בין האופנים יושיט יד לקחת האש מבין הכרובים מיד בא ועמד אצל האופן ר''ל בין האופנים :
<b style="color: gray;">מלבי"ם פירוש המילות</b> <b>ויהי בצותו</b> וכו' <b>ויבא ויעמד אצל האופן</b> באשר האיש היה המלמד זכות, לא רצה לקחת אש לשרוף, שאין זה שליחותו מצד שהוא מוכן לחסד, לכן עמד אצל האופן שמצד האופן והמערכה לא יחויב שריפת המקדש, עמד אצלו שיגן גם על המקדש מצד המערכה שאין השריפה מחויבת, ורצה שיעשה ה' חסד עם ישראל מצד ההשגחה, ויגין גם על המקדש מצד הטבע :
<h3>{ז}</h3>
וַיִּשְׁלַח֩ הַכְּר֨וּב אֶת־יָד֜וֹ מִבֵּינ֣וֹת לַכְּרוּבִ֗ים אֶל־הָאֵשׁ֙ אֲשֶׁר֙ בֵּינ֣וֹת הַכְּרֻבִ֔ים וַיִּשָּׂא֙ וַיִּתֵּ֔ן אֶל־חָפְנֵ֖י לְבֻ֣שׁ הַבַּדִּ֑ים וַיִּקַּ֖ח וַיֵּצֵֽא׃
<b style="color: gray;">מצודת דוד</b> <b>וישלח הכרוב .</b> אחד מן הכרובים הושיט ידו בין הכרובים אל האש אשר ביניהם : <b>וישא .</b> לקח משם אש ונתן אל חפני לבוש הבדים : <b>ויקח .</b> לבוש הבדים לקח האש מיד הכרוב ויצא משם :
<b style="color: gray;">מצודת ציון</b> <b>וישלח .</b> ענין הושטה : <b>וישא .</b> ענין לקיחה כמו ישא ברכה ( תהלים כד ) :
<b style="color: gray;">מלבי"ם פירוש המילות</b> <b>וישלח הכרוב את ידו,</b> צייר שאז שלח הכרוב ידו <b>והניח האש בחפניו,</b> שבא האש מצד גזרה של מעלה, והניחו בחפני האיש לבוש הבדים שהוא יקרר האש במליצת זכות, וכמ''ש חז''ל שנתקררה מדה''ד בידי האיש לבוש הבדים, ולא נחרב המקדש תיכף :
<h3>{ח}</h3>
וַיֵּרָ֖א לַכְּרֻבִ֑ים תַּבְנִית֙ יַד־אָדָ֔ם תַּ֖חַת כַּנְפֵיהֶֽם׃
<b style="color: gray;">מצודת דוד</b> <b>וירא .</b> היה נראה שיש אל הכרובים תבנית יד אדם יוצא תחת כנפיהם אשר בו לקח אחד מהם את האש :
<b style="color: gray;">מלבי"ם פירוש המילות</b> <b>וירא לכרבים</b>, אמר שעתה נשאו כנפים, שר''ל שהיה עניני פעולתם בענין השגחיי למעלה מסדר הטבעי שזה יצוייר בעפיפה, ואז נתראו ידי אדם כמ''ש למעלה (א' ח'), שר''ל שאז פעולותיהם בבחירה ורצון לא בהכרח הטבעי שזה ציור ידי אדם, שהם מוכנים לקבל תשובה ולהתהפך לעשות טוב לפי הכנת המקבל כנ''ל שם :
<h3>{ט}</h3>
וָאֶרְאֶ֗ה וְהִנֵּ֨ה אַרְבָּעָ֣ה אוֹפַנִּים֮ אֵ֣צֶל הַכְּרוּבִים֒ אוֹפַ֣ן אֶחָ֗ד אֵ֚צֶל הַכְּר֣וּב אֶחָ֔ד וְאוֹפַ֣ן אֶחָ֔ד אֵ֖צֶל הַכְּר֣וּב אֶחָ֑ד וּמַרְאֵה֙ הָא֣וֹפַנִּ֔ים כְּעֵ֖ין אֶ֥בֶן תַּרְשִֽׁישׁ׃
<b style="color: gray;">רש"י</b> <b>והנה ארבעה אופנים .</b> לפי שנשתנית אחת מן הפנים הוזקק לחזור ולשנות כאן כל מעשה החיות כבראשונה שלא תאמר מרכבה אחרת היא :
<b style="color: gray;">מצודת דוד</b> <b>אופן אחד .</b> אצל כל כרוב היה אופן אחד : <b>כעין .</b> כגוון אבן תרשיש הוא מראה התכלת :
<b style="color: gray;">מצודת ציון</b> <b>כעין .</b> כגוון :
<b style="color: gray;">מלבי"ם פירוש המילות</b> <b>ואראה והנה ארבעה אופנים</b> כבר כתבתי (ח' ב') כי במראה זו השיג מלמעלה למטה, שמה שהשיג במראה הראשונה בסוף השיג במראה זו בתחלה, והשיג תחלה את החשמל ואח''כ הכסא ואח''כ את האופנים, ואח''כ החיות, ובפעם הראשון קראם בשם חיות ובפעם הזה קראם בשם כרובים, כי בפעם הראשון ראה איך ינהיגו החיות את האופנים לפי סדר המערכה ושכן ההנהגה בימי הגלות, והיה עיקר הנהגת החיות את האופנים בסדרם הטבעיי שזה יצוייר בהליכה לא בעפיפה כמש''ש (שהגם שהראו לו גם את כנפיהם לא השתמשו אז בהכנפים) לכן נקראו בשם חיות מהלכות על רגליהם, ועתה שהראו לו הנהגה שהוא חוץ מחיוב המערכה שהוא שריפת המקדש והצלת ישראל, שזה נרמז בעפיפה שיעופו מעל הארץ והסדר הטבעי לכן קראם כרובים, שהכרוב עקר הם כנפיו המעופפים ובאשר השפעה זו יקבלו החיות מכסא הכבוד מלמעלה, לכן ראה את הכסא תחלה כי הוא העקר בהנהגה זאת, והראו לו שגם בהנהגה זו שישדד המערכה, האופנים קשורים עם הכרובים, ולזה הראו לו את האופנים שנית, ומ''ש <b>והנה ארבעה אופנים</b> כבר התבאר במרכבה הראשונה בפרטות על מה רומז, עיי''ש (פסוק ט''ו ט''ז י''ז) :
<h3>{י}</h3>
וּמַ֨רְאֵיהֶ֔ם דְּמ֥וּת אֶחָ֖ד לְאַרְבַּעְתָּ֑ם כַּאֲשֶׁ֛ר יִהְיֶ֥ה הָאוֹפַ֖ן בְּת֥וֹךְ הָאוֹפָֽן׃
<b style="color: gray;">מצודת דוד</b> <b>ומראיהם .</b> מראה ציורם של ארבעת האופנים היה אחד זה כזה והיו כמראית האופן העשוי בתוך האופן זה ממזרח למערב וזה מצפון לדרום שאז יכול הוא להתגלגל לכל רוח מבלי סבוב והחזרה :
<h3>{יא}</h3>
בְּלֶכְתָּ֗ם אֶל־אַרְבַּ֤עַת רִבְעֵיהֶם֙ יֵלֵ֔כוּ לֹ֥א יִסַּ֖בּוּ בְּלֶכְתָּ֑ם כִּ֣י הַמָּק֞וֹם אֲשֶׁר־יִפְנֶ֤ה הָרֹאשׁ֙ אַחֲרָ֣יו יֵלֵ֔כוּ לֹ֥א יִסַּ֖בּוּ בְּלֶכְתָּֽם׃
<b style="color: gray;">מצודת דוד</b> <b>בלכתם .</b> בזה יפרש המקרא שלפניו לומר הנה בעבור זה על ארבעת צדדיהם בחפץ לכתם ילכו ולא יסבו בלכתם הואיל והיו מתגלגלים לכל צד : <b>אשר יפנה הראש .</b> הוא הכרוב שהוא המניע וראש התנועה : <b>אחריו ילכו .</b> אחר הראש ילכו האופנים ולא היו מסבבים עצמם בלכתם כי יכולים היו ללכת לכל צד מבלי סבוב :
<b style="color: gray;">מצודת ציון</b> <b>רבעיהם .</b> ת''י סטריהון והוא מלשון רבע כי כל צד הוא רבע כי ארבע צדדים יש : <b>יסבו .</b> מלשון סבוב והפנה :
<h3>{יב}</h3>
וְכָל־בְּשָׂרָם֙ וְגַבֵּהֶ֔ם וִֽידֵיהֶ֖ם וְכַנְפֵיהֶ֑ם וְהָאֽוֹפַנִּ֗ים מְלֵאִ֤ים עֵינַ֙יִם֙ סָבִ֔יב לְאַרְבַּעְתָּ֖ם אוֹפַנֵּיהֶֽם׃
<b style="color: gray;">רש"י</b> <b>וידיהם .</b> של אופנים הם החור שהמרכב' מתגלגל' בתוכן שקורין בויי''ל בלע''ז וי''ת ואשדתהון ושפוכיה' : <b>לארבעת' .</b> אופניה' לארבעת אופני החיות :
<b style="color: gray;">מצודת דוד</b> <b>וכל בשרם .</b> של גופי החיות : <b>וגבהם .</b> הוא הגובה מאחורי הגוף : <b>מלאים עינים סביב .</b> היו מלאים הרבה גוונים מחולפים בכל סביבם אבל מראיהם העיקרי המיוחד אל האופנים היה כעין אבן תרשיש כמ''ש למעלה ומראה העיקרי המיוחד אל החיות היה כגחלי אש כמ''ש ודמות החיות מראיהם כגחלי אש ( לעיל א ) : <b>לארבעתם אופניהם .</b> ר''ל כן היה לכל ארבעת החיות ולאופניהם שמלבד המראה המיוחד להם היו מלאים מהרבה גוונים מחולפים :
<b style="color: gray;">מצודת ציון</b> <b>בשרם .</b> על גופם יאמר בלשון שאלה : <b>וגביהם .</b> כן נקרא אחורי הגוף כמו על גבי חרשו חורשים ( שם קכט ) : <b>עינים .</b> מלשון עין :
<b style="color: gray;">מלבי"ם פירוש המילות</b> <b>וכל בשרם</b> שעורו <b>כל בשרם וגביהם ילכו אל אשר יפנה הראש,</b> ר''ל לפי שיפנו הכרובים המנהיגים אותם שהם יפנו לפי מה שיפנה הראש אשר עליהם בעולם הכסא עד שבין האופנים ובין הכרובים ועצם האופן וגביהן, וכן ידי החיות וכנפיהם (כי הנהגה זו מכונה בכנפים ידי אדם כנ''ל) הכל יפנה אל מקום פניית הראש הרוכב על הכסא, <b>והאופנים גם הם מלאות עינים</b> עיני ה' המשוטטים בהשגחה פרטיית :
<b style="color: gray;">מלבי"ם ביאור המילות</b> <b>וכל בשרם,</b> עיין בפירוש. ויל''פ ג''כ שר''ל וכל בשרם וכו'. וכן האופנים מלאים עינים. ור''ל בין הכרובים בכל פרטיהם שהם בשר גופם וגביהם מה שעליהם, וכן כנפיהם וידיהם של הכרובים וכן האופנים הם מלאים עינים. שבמראה הראשונה אמר וגבותם מלאות עינים, על גב האופנים לבד כי אז השיג הנהגת האופנים ע''י החיות, וצייר שעיני ההשגחה בא מן החיות אל האופנים והעינים הם על גבי האופנים. ועתה השיג שההנהגה יוצאת מן הכסא והעינים הם למעלה מן החיות, משגיחות על החיות, ולכן צייר העינים גם בהחיות, ומן החיות ישגיחו העינים על האופנים, ועז''א שהעינים הם סביב לארבעתם, ר''ל לארבע החיות ואופניהם :
<h3>{יג}</h3>
לָא֖וֹפַנִּ֑ים לָהֶ֛ם קוֹרָ֥א הַגַּלְגַּ֖ל בְּאָזְנָֽי׃
<b style="color: gray;">רש"י</b> <b>להם קורא הגלגל באזני .</b> אני שמעתי שהמלאך היה קורא את האופן גלגל : <b>קורא הגלגל .</b> להם נקרא שם גלגל :
<b style="color: gray;">מצודת דוד</b> <b>לאופנים להם .</b> ר''ל להאופנים ההם שמעתי באזני קול קורא אותם בשם גלגל :
<b style="color: gray;">מלבי"ם פירוש המילות</b> <b>לאופנים,</b> באר כי <b>הגלגל</b> שהוא רגלי החיות המגלגלים את האופנים, <b>הוא קורא לאופנים,</b> בל תאמר שמגלגלו בפגישת גשם בגשם, כי שם אין גוף, רק מגלגלו ע''י קולו ופקידתו ויניעהו הנעה שכליית, שיקרא להם ויצוום אל אשר ילכו כפי פקודתו :
<b style="color: gray;">מלבי"ם ביאור המילות</b> <b>קורא,</b> מבנין פועל, רמז שהגלגל מקבל הקריאה מהכסא למעלה וקורא אל האופנים :
<h3>{יד}</h3>
וְאַרְבָּעָ֥ה פָנִ֖ים לְאֶחָ֑ד פְּנֵ֨י הָאֶחָ֜ד פְּנֵ֣י הַכְּר֗וּב וּפְנֵ֤י הַשֵּׁנִי֙ פְּנֵ֣י אָדָ֔ם וְהַשְּׁלִישִׁי֙ פְּנֵ֣י אַרְיֵ֔ה וְהָרְבִיעִ֖י פְּנֵי־נָֽשֶׁר׃
<b style="color: gray;">רש"י</b> <b>פני האחד פני הכרוב .</b> הם היו פני השור שנהפכו לכרוב :
<b style="color: gray;">מצודת דוד</b> <b>לאחד .</b> לכל חיים היו ארבעה פנים : <b>פני הכרוב .</b> הוא הנהפך מפני השור כי ארז''ל יחזקאל בקש רחמים ואמר אין קטגור נעשה סנגור כי פני השור יזכיר מעשה העגל שחטאו בו ישראל ונהפך פני השור לפני כרוב והוא אפי זוטרי מבן אדם : <b>פני אדם .</b> הוא אפי רברבי מבן אדם :
<b style="color: gray;">מצודת ציון</b> <b>הכרוב .</b> תרגום של תינוק הוא רביא :
<b style="color: gray;">מלבי"ם פירוש המילות</b> <b>וארבע פנים לאחד,</b> באשר השיג עתה את החיות מצד שמקבלים מעולם הכסא וינהיגו הנהגה נסיית, ושם אין דין למעלה כי שם הרחמים גובר, לא ראה פני שור מהשמאל, רק פני כרוב, כי גם השמאל שם מעורר רחמים, ואחר שהיה הפעולה הנשפעת מלמעלה פעולת הדין לשרוף במה''ק, שבזה הלך פני השמאל ראשונה, ובכ''ז הי' מדתו רחמים לכלות חמתו על העצים ואבנים, ראה פני שמאל ראשונה וראהו בצורת כרוב :
<h3>{טו}</h3>
וַיֵּרֹ֖מּוּ הַכְּרוּבִ֑ים הִ֣יא הַחַיָּ֔ה אֲשֶׁ֥ר רָאִ֖יתִי בִּֽנְהַר־כְּבָֽר׃
<b style="color: gray;">מצודת דוד</b> <b>וירומו הכרובים .</b> ראה שהכרובים נסתלקו ממקומם : <b>היא החיה .</b> ר''ל אין זה ענין אחר אלא היא החיה בעצמה אשר ראיתי על נהר כבר עם כי אז ראה פני שור ועתה ראה במקומו פני כרוב :
<b style="color: gray;">מצודת ציון</b> <b>וירמו .</b> ענין סלוק והפרשה : <b>החיה .</b> קרא בשם כללי :
<b style="color: gray;">מלבי"ם פירוש המילות</b> <b>וירמו הכרובים</b> כי ענינם היה עתה לא ללכת רק להתרומם מעל הארץ ר''ל להנהיג בדרך השגחיי שזה מצויר בהתרוממות ובעפיפה, שלכן נקראו עתה בשם כרובים, <b>והיא החיה אשר ראיתי בנהר כבר</b> כי אז השיג אותם כחיות מהלכות, ר''ל מנהיגים ע''פ סדרי המערכה, ופה השיג אותם מעופפים למעלה מן המערכה, לכן נשתנה ענינם עתה מחיות לכרובים :
<h3>{טז}</h3>
וּבְלֶ֙כֶת֙ הַכְּרוּבִ֔ים יֵלְכ֥וּ הָאוֹפַנִּ֖ים אֶצְלָ֑ם וּבִשְׂאֵ֨ת הַכְּרוּבִ֜ים אֶת־כַּנְפֵיהֶ֗ם לָרוּם֙ מֵעַ֣ל הָאָ֔רֶץ לֹא־יִסַּ֧בּוּ הָאוֹפַנִּ֛ים גַּם־הֵ֖ם מֵאֶצְלָֽם׃
<b style="color: gray;">מצודת דוד</b> <b>ובלכת .</b> ר''ל לא נשתנה התנועה ממה שהיתה ובעת ילכו הכרובים ילכו גם האופנים אצלם ובעת ינשאו הכרובים את כנפיהם להתרומם מעל הארץ לעלות למעלה לא יסבו גם האופנים מאצלם :
<b style="color: gray;">מצודת ציון</b> <b>ובשאת .</b> מלשון נשיאה והרמה :
<b style="color: gray;">מלבי"ם פירוש המילות</b> <b>ובלכת</b> ובכ''ז בין <b>בעת ילכו</b> ר''ל שינהיגו ע''פ סדרי המערכה ובין <b>בעת יעופו</b> למעלה מסדר המערכה <b>לא יסבו האופנים מאצלם</b> כי אז יוכרחו האופנים ללכת כפי רוח החיות שעליהם המשדדים סדר המערכה, וכמו שנתבאר כ''ז במרכבה הראשונה בפרטות :
<h3>{יז}</h3>
בְּעָמְדָ֣ם יַעֲמֹ֔דוּ וּבְרוֹמָ֖ם יֵר֣וֹמּוּ אוֹתָ֑ם כִּ֛י ר֥וּחַ הַחַיָּ֖ה בָּהֶֽם׃
<b style="color: gray;">מצודת דוד</b> <b>בעמדם .</b> בעת יעמדו הכרובים יעמדו גם האופנים ובעת ירומו למעלה ירומו עמהם כי רצון החיה הוא בהאופנים וכאשר יעשו החיות יעשו גם האופנים :
<b style="color: gray;">מצודת ציון</b> <b>אותם .</b> עמהם : <b>רוח .</b> ענין רצון :
<h3>{יח}</h3>
וַיֵּצֵא֙ כְּב֣וֹד יְהוָ֔ה מֵעַ֖ל מִפְתַּ֣ן הַבָּ֑יִת וַֽיַּעֲמֹ֖ד עַל־הַכְּרוּבִֽים׃
<b style="color: gray;">מצודת דוד</b> <b>מעל מפתן הבית .</b> כי שם היה כמ''ש למעלה :
<b style="color: gray;">מלבי"ם פירוש המילות</b> (יח-יט) <b>ויצא,</b> עתה <b>נסעה השכינה שלישית ממפתן לכרוב,</b> לעוף מעל הארץ ולהתרחק עוד מן המקדש העתיד ליחרב, <b>ויעמד פתח שער בית ה' הקדמוני,</b> כאילו יוצא מן המקדש, ובאשר בצאתו מן המקדש ללכת עמהם בגולה אז תתעטף ההשגחה להנהיג נסים נסתרים כפי המערכה, ועתיד להתהפך מכרוב לחיה, שכן נקראים בעת ההליכה ר''ל בעת ינהיגו כפי הטבע, וז''ש.
<h3>{יט}</h3>
וַיִּשְׂא֣וּ הַכְּרוּבִ֣ים אֶת־כַּ֠נְפֵיהֶם וַיֵּר֨וֹמּוּ מִן־הָאָ֤רֶץ לְעֵינַי֙ בְּצֵאתָ֔ם וְהָאֽוֹפַנִּ֖ים לְעֻמָּתָ֑ם וַֽיַּעֲמֹ֗ד פֶּ֣תַח שַׁ֤עַר בֵּית־יְהוָה֙ הַקַּדְמוֹנִ֔י וּכְב֧וֹד אֱלֹהֵֽי־יִשְׂרָאֵ֛ל עֲלֵיהֶ֖ם מִלְמָֽעְלָה׃
<b style="color: gray;">רש"י</b> <b>פתח שער בית ה' .</b> פתח ההיכל : <b>הקדמוני .</b> שבמזרח וזה היה מסע סילוק השני ממפתן בית קדשי הקדשים לעזרה :
<b style="color: gray;">מצודת דוד</b> <b>וישאו .</b> נשאו כנפיהם למעלה : <b>לעיני בצאתם .</b> בעיני ראיתי בעת יצאו מבית קה''ק מעל המפתן : <b>והאופנים לעומתם .</b> גם האופנים היו מתרוממים לעומת הכרובים ובשוה להם : <b>ויעמוד .</b> דמות המרכבה עמד בפתח שער בית ה' המזרחית ר''ל בפתח ההיכל הפונה למזרח לא הפתח הפונה למערב לבית קה''ק : <b>עליה' .</b> על הכרובי' :
<b style="color: gray;">מצודת ציון</b> <b>לעומתם .</b> ר''ל בשוה להם : <b>הקדמוני .</b> המזרחי :
<h3>{כ}</h3>
הִ֣יא הַחַיָּ֗ה אֲשֶׁ֥ר רָאִ֛יתִי תַּ֥חַת אֱלֹהֵֽי־יִשְׂרָאֵ֖ל בִּֽנְהַר־כְּבָ֑ר וָאֵדַ֕ע כִּ֥י כְרוּבִ֖ים הֵֽמָּה׃
<b style="color: gray;">רש"י</b> <b>היא החיה .</b> מתוך שראיתי במרכבה זו כל מעשה המרכבה הראשונה אני אומר היא אשר ראיתי בנהר כבר : <b>ואדע .</b> כי נהפך פני השור לפני כרוב והיו בה שני פני אדם פנים קטנים של ילד ופנים גדולים של אדם :
<b style="color: gray;">מצודת דוד</b> <b>היא החיה .</b> ר''ל היא עצמה החיה אשר ראיתי וכו' עם כי עתה היה פני כרוב במקום פני שור : <b>ואדע .</b> ידעתי אז אשר הכרובים שראיתי המה החיה עצמה :
<b style="color: gray;">מלבי"ם פירוש המילות</b> <b>היא החיה אשר ראיתי</b> שעתה השיגם שנית בצורת חיות, <b>ואדע כי כרובים המה,</b> בזה ידע שגם בעת ישיגם בתואר חיות הם מושפעים מלמעלה והם ג''כ כרובים, וז''ש <b>אשר ראיתי תחת אלהי ישראל</b> ר''ל שגם אז הם תחת אלהי ישראל, שכן נקרא בעת ישגיח על ישראל בהשגחה פרטית, רק שבעת שהם חיות הנסים נסתרים והכרוב נסתר וצפון, ועתה יספר שנית צורתם כפי שהשיגם בלכתם לגולה :
<h3>{כא}</h3>
אַרְבָּעָ֨ה אַרְבָּעָ֤ה פָנִים֙ לְאֶחָ֔ד וְאַרְבַּ֥ע כְּנָפַ֖יִם לְאֶחָ֑ד וּדְמוּת֙ יְדֵ֣י אָדָ֔ם תַּ֖חַת כַּנְפֵיהֶֽם׃
<b style="color: gray;">מצודת דוד</b> <b>ארבעה וגו' .</b> ר''ל כי כ''א מארבעה הפנים אשר בכל צד היה כלול מארבעה ולכ''א מהפנים היה ארבעה כנפים ודמות ידי אדם היו תחת כנפיה' :
<b style="color: gray;">מלבי"ם פירוש המילות</b> (כא-כב) <b>ארבעה פנים לאחד</b> וכו' ודמות פניהם וכו', שהוא הפנים שהשיג ראשונה במרכבה הראשונה :
<h3>{כב}</h3>
וּדְמ֣וּת פְּנֵיהֶ֔ם הֵ֣מָּה הַפָּנִ֗ים אֲשֶׁ֤ר רָאִ֙יתִי֙ עַל־נְהַר־כְּבָ֔ר מַרְאֵיהֶ֖ם וְאוֹתָ֑ם אִ֛ישׁ אֶל־עֵ֥בֶר פָּנָ֖יו יֵלֵֽכוּ׃
<b style="color: gray;">מצודת דוד</b> <b>ודמות פניהם .</b> צורת פניהם המה דמיון הפנים אשר ראיתי על נהר כבר : <b>מראיהם .</b> ר''ל זהו מראיהם שראיתי על נהר כבר : <b>ואותם .</b> והם עצמם אשר ראיתים אז : <b>איש .</b> כל אחד מהם הלכו אל עבר מול פניו כי היו להם פנים לכל רוח ובכל עבר שילכו הנה הלכו מול פניהם וכאומר בעבור כל זה שפטתי לדעת שזו היא החיה בעצמה אשר ראיתי על נהר כבר :
<b style="color: gray;">מצודת ציון</b> <b>ואותם .</b> ועצמם וכן והשיאו אותם עון אשמה ( ויקרא כב ) : <b>עבר .</b> פאה וצד :
<b style="color: gray;">מלבי"ם ביאור המילות</b> <b>ואותם,</b> מלשון אות וסימן, הסימנים והאותיות שלהם שבם יוכרו לעין החוזה :
<h2>יחזקאל פרק-יא</h2>
<h3>{א}</h3>
וַתִּשָּׂ֨א אֹתִ֜י ר֗וּחַ וַתָּבֵ֣א אֹ֠תִי אֶל־שַׁ֨עַר בֵּית־יְהוָ֤ה הַקַּדְמוֹנִי֙ הַפּוֹנֶ֣ה קָדִ֔ימָה וְהִנֵּה֙ בְּפֶ֣תַח הַשַּׁ֔עַר עֶשְׂרִ֥ים וַחֲמִשָּׁ֖ה אִ֑ישׁ וָאֶרְאֶ֨ה בְתוֹכָ֜ם אֶת־יַאֲזַנְיָ֧ה בֶן־עַזֻּ֛ר וְאֶת־פְּלַטְיָ֥הוּ בֶן־בְּנָיָ֖הוּ שָׂרֵ֖י הָעָֽם׃
<b style="color: gray;">רש"י</b> <b>והנה בפתח השער וגו' .</b> הם הם שאמר למעלה אחוריהם אל היכל ה' אלא שלא פירש שם מי היו וכאן פירש את שמות שנים מהם :
<b style="color: gray;">מצודת דוד</b> <b>ותשא .</b> רוח אלהים נשא אותי במראה הנבואה : <b>אל שער בית ה' הקדמוני .</b> ר''ל אל שער ההיכל המזרחי ולתוספת ביאור אמר הפונה קדימה לא השער הפונה למערב לבית קה''ק : <b>עשרים וגו' .</b> ר''ל שם עמדו כ''ה איש ובין האנשים ההם ראיתי את יאזניה וכו' :
<b style="color: gray;">מלבי"ם פירוש המילות</b> <b>ותבא אתי אל שער הקדמוני,</b> כי תחלה עמד בההיכל ועתה הוציאו לחוץ אל שער המזרחי, <b>ושם ראה בפתח השער עשרים וחמשה איש</b> שראה אותם תחלה בין האולם ולמזבח שהם משתחוים לשמש, עתה ראה אותם בשער הר הבית המזרחי שהיו יוצאים מן ההיכל לשער המזרחי לקראת השמש להשתחוות לו בצאתו כמ''ש (מ''ב כ''ג י''א) <b>ואראה בתוכם את יאזניה,</b> כי תחלה עמד הנביא לפנים מהם וראה אותם מאחוריהם ולא הכירם, ועתה עמד נגד פניהם והכיר בתוכם את יאזניהו ואת פלטיהו שהיו שרי העם :
<h3>{ב}</h3>
וַיֹּ֖אמֶר אֵלָ֑י בֶּן־אָדָ֕ם אֵ֣לֶּה הָאֲנָשִׁ֞ים הַחֹשְׁבִ֥ים אָ֛וֶן וְהַיֹּעֲצִ֥ים עֲצַת־רָ֖ע בָּעִ֥יר הַזֹּֽאת׃
<b style="color: gray;">מצודת דוד</b> <b>החושבים .</b> אשר חושבים און ויועצים בעיר הזאת עצת רע :
<b style="color: gray;">מלבי"ם פירוש המילות</b> <b>ויאמר אלי</b> כי תחלה אמר לו ה' הנקל לבית יהודה וכו' כי מלאו את הארץ חמס, והודיע לו שהם שולחים הזמורה להכרית את העם, עתה פי' דבריו ששרי העם אלה <b>הם החושבים און ויועצים רע</b> :
<b style="color: gray;">מלבי"ם ביאור המילות</b> <b>החשבים און והיעצים עצת רע,</b> העצה היא אחר המחשבה, והיא ההסכמה איך לפעול כמ''ש (ישעיה י''ד כ''ד עיי''ש), והרע יצדק יותר על דבר פעליי והאון על המחשבה, און יחשב (תהלים ל''ו), לבו יקבץ און (שם מ''א) און אם ראיתי בלבי (שם ס''ו), וכן (משלי ו' י''ח) (ישעיה ל''ב ו', נ''ה ז') (ירמיה ד' י''ד) וכן אמר (מיכה ב' א') חושבי און ופועלי רע :
<h3>{ג}</h3>
הָאֹ֣מְרִ֔ים לֹ֥א בְקָר֖וֹב בְּנ֣וֹת בָּתִּ֑ים הִ֣יא הַסִּ֔יר וַאֲנַ֖חְנוּ הַבָּשָֽׂר׃
<b style="color: gray;">רש"י</b> <b>האומרים לא בקרוב .</b> יבאו דברי הנביאים עלינו : <b>בנות בתים .</b> אין לחוש להם אלא בנות בתים ושבת בתוכם כי לא נגלה מן העיר הזאת עד מותנו : <b>היא הסיר ואנחנו הבשר .</b> כשם שאין הבשר יוצא מן הסיר עד גמר בישולו כך לא נצא ממנה עד שנמות :
<b style="color: gray;">מצודת דוד</b> <b>האומרים .</b> אשר יאמרו בעצתם לא בזמן קרוב יהיה היעוד הרע שהנביא מייעד על העיר הזאת ולכן בנות בתים ר''ל א''כ אין לנו עסק כ''א לבנות בתים כי בהם נשב ימים רבים : <b>היא הסיר .</b> ירושלים היא הסיר שמבשלין בו ואנחנו הבשר ההושם בסיר ר''ל כשם שאין הבשר יוצא מן הסיר עד גמר בישולו כן אנחנו לא נצא מן העיר הזאת עד גמר הבישול והוא ביום המיתה :
<b style="color: gray;">מצודת ציון</b> <b>הסיר .</b> הקדרה כמו סיר נפוח ( ירמיה א ) :
<b style="color: gray;">מלבי"ם פירוש המילות</b> <b>האומרים,</b> כי הם היו יועצים בל ישלימו עם נבוכדנצר, והיו מבטיחים שהחומה תגן עליהם ולא יוכל האויב לכבשה, והיו ממשילים את החומה לסיר [כמו שכתוב (ירמיה א') סיר נפוח אני רואה, ולקמן (כ''ד) שפות הסיר שפות] שכמו שהסיר מגין על הבשר בל ישלוט בו האש כן תגן החומה בפני אש האויב בל ישלוט בבני העיר, וע''כ אמרו <b>לא בקרוב בנות בתים,</b> ר''ל שהזהירו את העם שלא יבנו בתים בקרוב אל החומה כי שם אוכלת אש האויב, ובארו הטעם כי <b>היא הסיר ואנחנו הבשר,</b> וכמו שאין לקרב את הבשר אל דופני הסיר בלא אמצעי שהוא המים המפסיקים בין הבשר והסיר כן אין לקרב הבתים אל החומה :
<h3>{ד}</h3>
לָכֵ֖ן הִנָּבֵ֣א עֲלֵיהֶ֑ם הִנָּבֵ֖א בֶּן־אָדָֽם׃
<b style="color: gray;">מצודת דוד</b> <b>לכן .</b> הואיל וכן יאמרו הנבא עליהם הפוך אמריהם : <b>הנבא וגו' .</b> כפל הדבר לזרזו :
<h3>{ה}</h3>
וַתִּפֹּ֣ל עָלַי֮ ר֣וּחַ יְהוָה֒ וַיֹּ֣אמֶר אֵלַ֗י אֱמֹר֙ כֹּה־אָמַ֣ר יְהוָ֔ה כֵּ֥ן אֲמַרְתֶּ֖ם בֵּ֣ית יִשְׂרָאֵ֑ל וּמַעֲל֥וֹת רֽוּחֲכֶ֖ם אֲנִ֥י יְדַעְתִּֽיהָ׃
<b style="color: gray;">רש"י</b> <b>כן אמרתם .</b> ידעתי כי זאת אמרתם שירושלים הסיר ואתם הבשר ואני אומר לכם כי לחללים שנתתם בה היא לסיר שהם נגמרו בה אבל לכם לא תהיה לסיר לקלוט אתכם עד יום מיתה כי אתכם אוציא מתוכה : <b>ומעלות רוחכם .</b> העולה על דעתכם בוטר''א טלנ''ט בלע''ז :
<b style="color: gray;">מצודת דוד</b> <b>ותפול .</b> חנתה עלי רוח הנבואה : <b>אמור .</b> אל אנשי ירושלים : <b>כן אמרתם .</b> כדבר הזה לא בקרוב וגו' אמרתם אתם בית ישראל ועל בני יהודה יאמר : <b>ומעלות רוחכם .</b> ר''ל לא בלבד ידעתי אמריכם כי אף המחשבות העולות על רוחכם ידעתי אני בכל פרט ופרט :
<b style="color: gray;">מצודת ציון</b> <b>ותפול .</b> ענין חניה : <b>ומעלות .</b> מל' עליה : <b>רוחכם .</b> ענין מחשבה ורצון :
<b style="color: gray;">מלבי"ם פירוש המילות</b> <b>כן אמרתם</b> וכו' <b>ומעלות רוחכם</b> ר''ל אמרתם בפיכם וכן עולה ברוחכם, ר''ל כן תחשבו גם בלבבכם ותסמכו בכל לב על מבצר החומה כמ''ש (ישעיה כ''ב) ותתצו הבתים לבצר החומה ולא הבטתם אל עושיה, שלא תאמינו בדבר ה' שגזר עליכם גזירה שיכבוש האויב אתכם, <b>ואני ידעתיה,</b> כי אין הדבר כמו שאתם חושבים שאיני משגיח ואיני יודע מה בלבכם :
<h3>{ו}</h3>
הִרְבֵּיתֶ֥ם חַלְלֵיכֶ֖ם בָּעִ֣יר הַזֹּ֑את וּמִלֵּאתֶ֥ם חוּצֹתֶ֖יהָ חָלָֽל׃
<b style="color: gray;">מצודת דוד</b> <b>הרביתם .</b> ר''ל ובעבור הדברים והמחשבות האלו אשר תחשובו שלא תגלו מן העיר תוסיפו לעשות הרע ותרבו חללים בעיר הזאת ותמלאו החוצות חללים :
<b style="color: gray;">מלבי"ם פירוש המילות</b> <b>הרביתם</b> ועי''כ <b>הרביתם בעיר הזאת</b> כי רבים שהיו רוצים להשלים את נבוכדנצר ונלחמו עמם והרגום (כנ''ל סי' ד' וסי' ט'), <b>ומלאתם חוצותיה חלל</b> החוץ הוא אחורי הבתים ושם אין רואים כמו בעיר ואותם מלאו חלל שהרגום בצנעה :
<b style="color: gray;">מלבי"ם ביאור המילות</b> <b>חוצותיה.</b> הם מקומות הצרות אחרי הבתים הפך הרחוב הרחב לפני הבתים (ישעיה ט''ו) :
<h3>{ז}</h3>
לָכֵ֗ן כֹּֽה־אָמַר֮ אֲדֹנָ֣י יְהוִה֒ חַלְלֵיכֶם֙ אֲשֶׁ֣ר שַׂמְתֶּ֣ם בְּתוֹכָ֔הּ הֵ֥מָּה הַבָּשָׂ֖ר וְהִ֣יא הַסִּ֑יר וְאֶתְכֶ֖ם הוֹצִ֥יא מִתּוֹכָֽהּ׃
<b style="color: gray;">רש"י</b> <b>הוציא .</b> כמו להוצי' ולשוא בניתם הבתי' כי בגלות תלכו האבות והבנים ואין יורש את הבתים :
<b style="color: gray;">מצודת דוד</b> <b>לכן .</b> הואיל וכן עשיתם לכן כה אמר ה' חלליכם וגו' ר''ל הנה עתה נתקיים אמריכם שאמרתם היא הסיר וגו' כי חלליכם אשר הרגתם בתוכה המה הבשר ולעומת פגרי החללים דימה העיר אל הסיר שמשימים בה את הבשר כי כן שמתם בה פגרי חללים : <b>ואתכם .</b> אבל עליכם גזרתי להוציא מתוכה או אתכם אוציא מתוכה ללכת גולה ולא יתקיים אמריכם בעצמכם :
<b style="color: gray;">מצודת ציון</b> <b>הוציא .</b> כמו להוציא או כמו אוציא :
<b style="color: gray;">מלבי"ם פירוש המילות</b> <b>לכן כה אמר ה' חלליכם המה הבשר,</b> מה שהיא תהיה כסיר לא תהיה כפי דעתכם להגן עליכם שלא ישלוט בכם האויב, רק החללים הם הבשר שישאר בסיר, אבל לא אתם, לא תשארו שם כי <b>אתכם אוציא מתוכה</b> :
<b style="color: gray;">מלבי"ם ביאור המילות</b> <b>הוציא.</b> מקור, אשתדל להוציא, ע''י שחרב אביא והוצאתי וכו' :
<h3>{ח}</h3>
חֶ֖רֶב יְרֵאתֶ֑ם וְחֶ֙רֶב֙ אָבִ֣יא עֲלֵיכֶ֔ם נְאֻ֖ם אֲדֹנָ֥י יְהוִֽה׃
<b style="color: gray;">רש"י</b> <b>חרב יראתם .</b> כשפניתם לעזרה למלך מצרים כמו שנאמר בצדקיהו וימרד בו לשלוח מלאכיו למצרי' ( לקמן יו ) :
<b style="color: gray;">מצודת דוד</b> <b>חרב יראתם .</b> מחרב מלך בבל יראתם וחרב אביא עליכם ממנו :
<b style="color: gray;">מלבי"ם פירוש המילות</b> <b>חרב,</b> וכן לא תהיה כסיר להגן בפני חרב אויב כי <b>חרב אביא עליכם</b> :
<h3>{ט}</h3>
וְהוֹצֵאתִ֤י אֶתְכֶם֙ מִתּוֹכָ֔הּ וְנָתַתִּ֥י אֶתְכֶ֖ם בְּיַד־זָרִ֑ים וְעָשִׂ֛יתִי בָכֶ֖ם שְׁפָטִֽים׃
<b style="color: gray;">מצודת ציון</b> <b>זרים .</b> עמים עכו''ם : <b>שפטים .</b> משפט גמול :
<b style="color: gray;">מלבי"ם פירוש המילות</b> <b>והוצאתי,</b> ולא תחשבו שמ''ש שאוציא אתכם מתוכה היינו שתברחו למקום שתרצו, כי באמת יצאו בלילה בין החומותים כדי לברוח, אבל <b>אחר שאוציא אתכם אתן אתכם ביד זרים,</b> כמ''ש וישיגו את צדקיה בערבות ירחו, ועשיתי בכם שפטים, כמש''ש וידבר אתו משפטים :
<h3>{י}</h3>
בַּחֶ֣רֶב תִּפֹּ֔לוּ עַל־גְּב֥וּל יִשְׂרָאֵ֖ל אֶשְׁפּ֣וֹט אֶתְכֶ֑ם וִֽידַעְתֶּ֖ם כִּֽי־אֲנִ֥י יְהוָֽה׃
<b style="color: gray;">רש"י</b> <b>על גבול ישראל .</b> בסוף הגבול והיא רבלה ארץ חמת היא אנטוכיא שם נשפט צדקיהו ביד נבוכדנצר כמו שנא' בספר ( מלכים ב כה ) שם שחט את בניו שם נקר את עיניו והיא סוף הגבול שנא' במרגלים ובכמה מקומות עד לבא חמת ( במדבר יג ) :
<b style="color: gray;">מצודת דוד</b> <b>על גבול ישדאל .</b> סמוך לגבול ישראל אשפוט אתכם והוא ברבלה בארץ חמת כמ''ש ויעלהו וגו' דבלתה וגו' וישחט מלך בבל את בני צדקיהו וגו' ואת כל חורי יהודה שחט מלך בבל ואת עיני צדקיה עור ( ירמיה לט ) : <b>וידעתם .</b> אז תדעו שאני ה' הנאמן לשלם גמול :
<b style="color: gray;">מצודת ציון</b> <b>על גבול .</b> סמוך לגבול :
<b style="color: gray;">מלבי"ם פירוש המילות</b> <b>בחרב תפלו,</b> כמ''ש ויכה אותם מלך בבל ברבלה, ועז''א <b>על גבול ישראל אשפוט אתכם</b> כי זה היה בגבול ישראל ששם הרג את בני צדקיה והשרים :
<h3>{יא}</h3>
הִ֗יא לֹֽא־תִהְיֶ֤ה לָכֶם֙ לְסִ֔יר וְאַתֶּ֛ם תִּהְי֥וּ בְתוֹכָ֖הּ לְבָשָׂ֑ר אֶל־גְּב֥וּל יִשְׂרָאֵ֖ל אֶשְׁפֹּ֥ט אֶתְכֶֽם׃
<b style="color: gray;">רש"י</b> <b>לא תהיה לכם לסיר .</b> המשמרת נתחיה עד גמר בישולם : <b>ואתם תהיו בתוכה לבשר .</b> שחותכו בתוכה ותשברו בתוכה כבשר בסיר ובתוך קלחת : <b>אל גבול ישראל אשפוט אתכם .</b> ולא בתוכה תמותו :
<b style="color: gray;">מצודת דוד</b> <b>היא .</b> ירושלים לא תהיה לעומתכם כסיד המשמרת הבשר ההושם בתוכה עד גמר הבישול כי לא תהיו בה עד יום המיתה : <b>ואתם .</b> אבל אתם תהיו בתוכה דומה לבשר המצטמק בתוך הסיר כי שמה תהיו נמקים ונמסים אבל לא תמותו בה כי על גבול ישראל ברבל' בארץ חמת שם אשפוט אתכם משפט מות :
<b style="color: gray;">מצודת ציון</b> <b>אל גבול .</b> כמו על גבול :
<b style="color: gray;">מלבי"ם פירוש המילות</b> <b>היא לא תהיה לכם לסיר</b> כי לא תגן עליכם כי תבקע החומה, אבל <b>אתם תהיו בתוכה לבשר</b> מצד <b>שאל גבול ישראל אשפוט אתכם</b> ושם תמותו, באופן שלא יוציאכם מגבול ישראל לבבל וכאילו נשארתם בתוכה :
<h3>{יב}</h3>
וִֽידַעְתֶּם֙ כִּֽי־אֲנִ֣י יְהוָ֔ה אֲשֶׁ֤ר בְּחֻקַּי֙ לֹ֣א הֲלַכְתֶּ֔ם וּמִשְׁפָּטַ֖י לֹ֣א עֲשִׂיתֶ֑ם וּֽכְמִשְׁפְּטֵ֧י הַגּוֹיִ֛ם אֲשֶׁ֥ר סְבִיבוֹתֵיכֶ֖ם עֲשִׂיתֶֽם׃
<b style="color: gray;">מצודת דוד</b> <b>וידעתם .</b> אז תדעו אשר אני ה' הנאמן לשלם גמול על אשר לא הלכתם בחוקי : <b>וכמשפטי הגוים וגו' .</b> לעבוד עבודת כוכבים כמותם :
<b style="color: gray;">מלבי"ם פירוש המילות</b> <b>וידעתם,</b> ואז <b>תדעו שאני ה'</b> הענשתי אתכם <b>על אשר בחקי לא הלכתם, וכמשפטי הגוים</b> הרעים <b>עשיתם</b>, שמ''ש למעלה וכמשפטי הגוים לא עשיתם היינו כמתוקנים שבהם לא עשיתם כמקולקלים שבהם עשיתם כמש''פ חז''ל :
<h3>{יג}</h3>
וַֽיְהִי֙ כְּהִנָּ֣בְאִ֔י וּפְלַטְיָ֥הוּ בֶן־בְּנָיָ֖ה מֵ֑ת וָאֶפֹּ֨ל עַל־פָּנַ֜י וָאֶזְעַ֣ק קוֹל־גָּד֗וֹל וָאֹמַר֙ אֲהָהּ֙ אֲדֹנָ֣י יְהוִ֔ה כָּלָה֙ אַתָּ֣ה עֹשֶׂ֔ה אֵ֖ת שְׁאֵרִ֥ית יִשְׂרָאֵֽל׃
<b style="color: gray;">מצודת דוד</b> <b>כהנבאי .</b> כאשר נבאתי הנבואה שהיא כי במראה הנבואה היה נראה לו כאלו מתנבא הדבר הזה וכאשר צוה לו המקום כמ''ש למעלה לכן הנבא עליהם וכו' : <b>ופלטיהו .</b> אחד מן השרים שעמדו בפתח השער : <b>מת .</b> מיתה פתאומית : <b>ואפול וגו' .</b> להשתחוות ולבקש רחמים : <b>כלה אתה עושה .</b> וכי אתה עושה כלה את השארית לבל יותר מי ועל שראהו מת פתאום והיה מראשי העם חשב שמא כן ימותו כולם :
<b style="color: gray;">מצודת ציון</b> <b>אהה .</b> הוא ענין לשון יללה : <b>כלה .</b> כמו הכלה בה''א התימא :
<b style="color: gray;">מלבי"ם פירוש המילות</b> <b>ויהי כהנבאי</b> ראה שפלטיהו מת, <b>ואפל על פני</b> כי תחלה חשב שמ''ש שיפלו בחרב נבא על העשרים וחמשה איש שראה משתחוים לשמש לא על כלל יהודה אבל אחר שראה שפלטיהו מת בירושלים קודם שכבש האויב את העיר, הבין שהנבואה הזאת אינה דוקא על הכ''ה אנשים שראה עתה, שא''כ לא היה ראוי שימות פלטיה בא''י וא''כ הנבואה היא על כלל העם ולכן זעק, <b>כלה אתה עשה את שארית ישראל,</b> שגזרת מיתה על יושבי ירושלים שם לבדם אשר נשארו מכל ישראל :
<h3>{יד}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<b style="color: gray;">מלבי"ם פירוש המילות</b> (יד-טו) <b>ויהי דבר ה' אחיך אחיך,</b> השיב לו ה', שלא מאנשי ירושלים תצא שארית ופליטה לישראל, כי הם יכלו ויהיו כתאנים השוערים, רק מבני הגולה שגלו לבבל עם יכניה מהם תצא שארית כמו שהראה ה' לירמיה (שם כ''ד) במשל שני דודאי תאנים, וז''ש <b>אחיך</b> הם <b>אחיך</b> ר''ל הגולה אשר בבבל שהם אחיך והם היטיבו דרכם והם <b>אשני גאולתך</b> שעליהם התנבאת שיגאלו וזה יתקיים בם, וכן <b>כל בית ישראל</b> וכו' שהם יתר השבטים שגלו תחלה ע''י סנחריב שגם מהם תצא שארית שהגם שלא יגאלו בגאולה שבבית שני ישובו לעת קץ, <b>אשר</b> ר''ל הגם שאמרו להם אנשי ירושלים <b>שהם רחקו מעל ה'</b> אחר שהם על אדמת נכר ושלא ישובו מן הגולה רק <b>לנו היא נתנה הארץ למורשה</b> אנחנו לבד נירש את הארץ, והם אבדה תקותם, ע''ז משיב להם שתי תשובות :
<h3>{טו}</h3>
בֶּן־אָדָ֗ם אַחֶ֤יךָ אַחֶ֙יךָ֙ אַנְשֵׁ֣י גְאֻלָּתֶ֔ךָ וְכָל־בֵּ֥ית יִשְׂרָאֵ֖ל כֻּלֹּ֑ה אֲשֶׁר֩ אָמְר֨וּ לָהֶ֜ם יֹשְׁבֵ֣י יְרוּשָׁלִַ֗ם רַֽחֲקוּ֙ מֵעַ֣ל יְהוָ֔ה לָ֥נוּ הִ֛יא נִתְּנָ֥ה הָאָ֖רֶץ לְמוֹרָשָֽׁה׃
<b style="color: gray;">רש"י</b> <b>אחיך אחיך .</b> גלות שומרון וגלות יכניה וכל בית ישראל שהלכו בגולה : <b>אשר אמרו להם .</b> אשר אמרו עליהם יושבי ירושלי' שלא גלו עם יכני' שהמליך עליהם נבוכדנצר את צדקיהו ועתה גם הם משחקים על אחיהם שגלו ואומרי' עליהם רחקו מעל ה' :
<b style="color: gray;">מצודת דוד</b> <b>אחיך אחיך אנשי גאולתך .</b> אמר שלש פעמים אחד נגד גלות ארץ זבולון וארץ נפתלי בימי פקח בן רמליהו כמ''ש ( במ''ב ) ואחד נגד גלות אנשי עבר הירדן כמ''ש בדה''א ואחד נגד גלות יהודה בימי יהויקים ובימי יהויכין : <b>וכל בית ישראל כלה .</b> הוא הגלות הכללי בימי הושע בן אלה כמ''ש במ''ב : <b>אשר אמרו להם .</b> אשר יושבי ירושלים אמרו על כל אנשי הגליות האלה הנה הם רחקו מעל ה' וממקדשו והשליכם לארצות רחוקות ולא ישגיח בהם מעתה וכל א''י בכללה נתנה לנו למורשה ואנחנו נשב בכולה עד עולם וא''כ שמחים הם בצרתם וחושבים לרשת ארצם וכאומר איך א''כ תצעק על מות האנשים הרשעים ההמה :
<b style="color: gray;">מצודת ציון</b> <b>גאולתך .</b> כן יקרא הקרוב על כי הוא ראוי לגאול נחלתו מיד הלוקח וכן כי גואל אתה ( רות ג ) : <b>למורשה .</b> מל' ירושה :
<b style="color: gray;">מלבי"ם ביאור המילות</b> <b>רחקו.</b> ציווי, ע''י שאתם רחוקים במקום אל תקרבו עוד אליו : <b>לנו היא,</b> ר''ל הארץ, ומוסיף נתנה למורשה ירושת עולם :
<h3>{טז}</h3>
לָכֵ֣ן אֱמֹ֗ר כֹּֽה־אָמַר֮ אֲדֹנָ֣י יְהוִה֒ כִּ֤י הִרְחַקְתִּים֙ בַּגּוֹיִ֔ם וְכִ֥י הֲפִֽיצוֹתִ֖ים בָּאֲרָצ֑וֹת וָאֱהִ֤י לָהֶם֙ לְמִקְדָּ֣שׁ מְעַ֔ט בָּאֲרָצ֖וֹת אֲשֶׁר־בָּ֥אוּ שָֽׁם׃
<b style="color: gray;">רש"י</b> <b>למקדש מעט .</b> לבתי כנישתא דאינון יתבין תניין לבית מקדשא :
<b style="color: gray;">מצודת דוד</b> <b>לכן .</b> הואיל ואומרים שלא אשגיח בהם מעתה אמור להם כה אמר ה' עם כי הרחקתים ממקדשי ומארצם להיות גולים ועם כי פזרתים בארצות העמים אבל הנה מהשגחתי לא רחקו כי בהארצות אשר באו שמה אהיה להם למקדש מעט ר''ל אשרה שכינתי בבתי הכנסיות שלהם ועם כי רחקו מן מקדשי שהוא המקדש הגדול אשר בירושלים יהיה להם במקומו מקדש מעט :
<b style="color: gray;">מצודת ציון</b> <b>הפיצותים .</b> ענין פזור כמו כי נפץ העם ( ש''א יג ) :
<b style="color: gray;">מלבי"ם פירוש המילות</b> <b>לכן,</b> נגד מ''ש <b>שרחקו</b> מעל ה' משיב שבכ''ז קרוב ה' להם, <b>שהגם שהרחקתים בגוים</b> והם רחוקים מן הארץ, <b>והגם שהפיצותים</b> מן הגוים <b>אל הארצות</b> בכ''ז אינם רחוקים ממני, כי <b>אהיה להם למקדש מעט</b> שאשרה שכינתי בתוכם גם שמה, והגם שלא תשרה שכינתי עליהם באיתגליא ובאותות ובמופתים כמו במקדש הגדול, תשרה בסתר והשגחה מוסתרת עד שאהיה למקדש מעט, ותחת המקדש יהיו הבתי כנסיות ובתי מדרשות כמ''ש חז''ל ואהי להם למקדש מעט אלו בתי כנסיות ובתי מדרשות :
<b style="color: gray;">מלבי"ם ביאור המילות</b> <b>הרחקתים בגוים,</b> הפיצותים בארצות. בספר הזה כ''מ שבאו נרדפים גוים וארצות, הארצות רחוקים יותר מן הגוים, שתחלה גלו בגוים וכבר היו רחוקים, ואח''ז נפוצו מן הגוים לארצות רחוקות יותר עד שבארצו נפזרו יותר (עי' לקמן י''ב ט''ז, ולמעלה ו' ט') :
<h3>{יז}</h3>
לָכֵ֣ן אֱמֹ֗ר כֹּֽה־אָמַר֮ אֲדֹנָ֣י יְהוִה֒ וְקִבַּצְתִּ֤י אֶתְכֶם֙ מִן־הָ֣עַמִּ֔ים וְאָסַפְתִּ֣י אֶתְכֶ֔ם מִן־הָ֣אֲרָצ֔וֹת אֲשֶׁ֥ר נְפֹצוֹתֶ֖ם בָּהֶ֑ם וְנָתַתִּ֥י לָכֶ֖ם אֶת־אַדְמַ֥ת יִשְׂרָאֵֽל׃
<b style="color: gray;">מצודת דוד</b> <b>לכן אמור .</b> הואיל ואומרים שאנשי הגליות האלה לא ישובו לעולם לארצם והם יירשוה לכן אמור אליהם כה אמר ה' וקבצתי וגו' ר''ל כן אמר ה' וכן יעשה ואקבץ אתכם וגו' ואז אחזיר לכם את אדמת ישראל ועל ימי המשיח יאמר :
<b style="color: gray;">מלבי"ם פירוש המילות</b> <b>לכן,</b> ונגד מ''ש לנו היא נתנה הארץ למורשה, שחושבים שהנדחים האלה אבדה תקותם, משיב <b>וקבצתי אתכם מן העמים,</b> שמן העמים הקרובים אקבץ אותם בגאולת בית שני שנקבצו גולי בבל ושבו לא''י, <b>ואספתי</b> שלעתיד יאסוף את עשרת השבטים שהם בארצות רחוקות ולא שבו בבית שני, <b>ונתתי לכם את אדמת ישראל</b> לא כמו שאמרו לנו נתנה הארץ למורשה :
<b style="color: gray;">מלבי"ם ביאור המילות</b> <b>וקבצתי אתכם מן העמים ואספתי אתכם מן הארצות.</b> כבר בארתי (ישעיה י''א) שיש הבדל בין אסף ובין קבץ, שהמקבץ יקבץ נפזרות, והאוסף מכניס את הנדח חוץ למקומו אל מקומו, ואחר שהארצות הם רחוקות יותר מן העמים, יצייר בספר זה תמיד שבארצות נפזרו יותר, כמ''ש (לקמן י''ב ט''ז ובכ''מ) בהפיצי אותם בגוים וזריתים בארצות, שהזריה היא יותר מן ההפצה עיי''ש. וכן אמר פה מן הארצות אשר נפוצותם, רק שבארצות חוץ מן קיבוץ המפוזר גם האסיפה אל א''י הוא חידוש, הוסיף החידוש שיאסף אותם כמ''ש ואסף נדחי ישראל ונפוצות יהודה יקבץ (ישעיה י''א) :
<h3>{יח}</h3>
וּבָ֖אוּ־שָׁ֑מָּה וְהֵסִ֜ירוּ אֶת־כָּל־שִׁקּוּצֶ֛יהָ וְאֶת־כָּל־תּוֹעֲבוֹתֶ֖יהָ מִמֶּֽנָּה׃
<b style="color: gray;">מצודת דוד</b> <b>והסירו וכו' .</b> ר''ל השקוצים והתועבות הנעשים בה עתה יסירו מתוכה כלומר אז לא יהיה נעשה בה עוד :
<b style="color: gray;">מצודת ציון</b> <b>שקוציה .</b> ענין תעוב ומאוס :
<b style="color: gray;">מלבי"ם פירוש המילות</b> <b>ובאו שמה והסירו את כל שקוציה,</b> זה היה בגאולת בית שני שאז הסירו השקוצים שאנשי כנה''ג בטלו יצרא דע''ז, <b>ואת כל תועבותיה,</b> זה יהיה בגאולה העתידה שאז יבטל יצרא דעריות ויתר תועבות :
<b style="color: gray;">מלבי"ם ביאור המילות</b> <b>שקוציה תועבותיה,</b> ע''ל (ה' י''א) :
<h3>{יט}</h3>
וְנָתַתִּ֤י לָהֶם֙ לֵ֣ב אֶחָ֔ד וְר֥וּחַ חֲדָשָׁ֖ה אֶתֵּ֣ן בְּקִרְבְּכֶ֑ם וַהֲסִ֨רֹתִ֜י לֵ֤ב הָאֶ֙בֶן֙ מִבְּשָׂרָ֔ם וְנָתַתִּ֥י לָהֶ֖ם לֵ֥ב בָּשָֽׂר׃
<b style="color: gray;">רש"י</b> <b>לב בשר .</b> לב רך ונוח להכנע :
<b style="color: gray;">מצודת דוד</b> <b>לב אחד .</b> ר''ל לא יהיה עוד לבם חלוק ומסופק להאמין בה' כי בכל לב יאמינו בה' : <b>ורוח חדשה .</b> רצון חדש ללכת בחוקי : <b>לב האבן .</b> לב קשה כאבן : <b>מבשרם .</b> ר''ל מגופם : <b>לב בשר .</b> רך כבשר ר''ל מוכנע ונוח :
<b style="color: gray;">מלבי"ם פירוש המילות</b> <b>ונתתי להם לב אחד ורוח חדשה</b> עד עתה היו הסבות אל החטא הרוח והלב, שהרוח היא המעלה הציורים מעומק הנפש אל פני הלב, ורובי הציורים הם נוטים לרעה כמ''ש כי יצר לב האדם רע מנעוריו, שיעלה ציורי קנאה וגאוה ונקמה ותאוה ואז יתעורר הלב שהוא הכח המושל בנפש ותעמוד מלחמה בקרבו, כי ציורי השכל והבינה יטו אל הטוב וציורי היצר הרע יטוהו אל הרע, ויש לו שני לבבות, ר''ל שני מושלים ומנהיגים א' יפתהו לרע וא' לטוב, ואז יהיה לכם לב אחד שכח המושל בנפש לא יתעורר רק אל הטוב כפי עצת השכל והבינה, וגם אתן בקרבכם רוח חדשה שהרוח לא יעלה ציורים רעים כלל רק ציורי ענוה וקדושה ויראת חטא, <b>והסירותי את לב האבן מבשרם</b> שעד עתה היה לבבם כאבן שקשה לפתח עליו פתוחים ורושמים, וכן לא היה מוכן לקבל הרושמים האלהיים וציורי המוסר והחכמה, ואז אתן להם לב בשר רך לקבל עליו מכתב אלהים וציורי הקדושה והרוחניות, וע''י ההכנה הזאת.
<h3>{כ}</h3>
לְמַ֙עַן֙ בְּחֻקֹּתַ֣י יֵלֵ֔כוּ וְאֶת־מִשְׁפָּטַ֥י יִשְׁמְר֖וּ וְעָשׂ֣וּ אֹתָ֑ם וְהָיוּ־לִ֣י לְעָ֔ם וַאֲנִ֕י אֶהְיֶ֥ה לָהֶ֖ם לֵאלֹהִֽים׃
<b style="color: gray;">מצודת דוד</b> <b>למען .</b> באופן שילכו בחוקותי וישמורו משפטי בלבם ויעשו אותם : <b>והיו לי לעם .</b> להאמין בי ולשמור מצותי : <b>ואני אהיה להם לאלהים .</b> להציל ולהושיע אותם :
<b style="color: gray;">מצודת ציון</b> <b>למען .</b> ענינו כמו באופן וכן למען יחרבו ( לעיל ו ) :
<b style="color: gray;">מלבי"ם פירוש המילות</b> <b>בחקתי ילכו</b> כי לא יעכב היצר בפניהם, ועל ידי כן <b>והיו לי לעם</b> ואני אשרה שכינתי עליהם :
<h3>{כא}</h3>
וְאֶל־לֵ֧ב שִׁקּוּצֵיהֶ֛ם וְתוֹעֲבוֹתֵיהֶ֖ם לִבָּ֣ם הֹלֵ֑ךְ דַּרְכָּם֙ בְּרֹאשָׁ֣ם נָתַ֔תִּי נְאֻ֖ם אֲדֹנָ֥י יְהוִֽה׃
<b style="color: gray;">רש"י</b> <b>ואל לב שקוציהם וגו' .</b> ואותם אשר אל לב שקוץ ותועבות לבם הולך שנשארו בירושלים שלא גלו וטועים בעכו''ם ושקוצי' : <b>דרכם בראשם נתתי .</b> שאוציא עליהם חרב ושבי וילכו בגולה :
<b style="color: gray;">מצודת דוד</b> <b>ואל לב וגו' .</b> ר''ל אבל האנשים הרשעים הנשארים בירושלים אשר לבם הולך אל תוכיות השקוצים והתועבות לא ישארו בה לעולם לרשת חלקם כי גמול דרכם אתן בראשם ויגלו ממנה למרק עוונם :
<b style="color: gray;">מצודת ציון</b> <b>לב .</b> תוכיות הדבר ועקרו יקרא לב וכן בלב ים ( שמות טו ) : <b>נתתי .</b> כמו אתן כי דברי הנבואה ברורה כאלו כבר נעשתה :
<b style="color: gray;">מלבי"ם פירוש המילות</b> <b>ואל לב,</b> חוזר אל הדבור שדבר אליו בפסוק י''ב (שדבור הזה נפסק באמצע על ידי שפלטיהו מת והנביא זעק וה' השיב לו על צעקתו, וכשגמר התשובה חזר לדבריו הקודמים) שאמר אשר בחקי לא הלכתם, רק <b>אל לב שקוציהם ותועבותיהם לבם הלך</b> לבם הולך לדבק בע''ז שהם שקוצים ובעריות ויתר תועבות, ולכן <b>דרכם בראשם נתתי,</b> שלמתי להם כפי דרכם, והם אשמים בעצמם :
<b style="color: gray;">מלבי"ם ביאור המילות</b> <b>ואל לב שקוציהם,</b> הלב הוא עקרו של דבר ומרכזו, לא עשו השקוצים בחיצוניותם לבד רק עשו לבם ועקרם. לא עבדו ע''ז מאהבה ומיראה רק דבקו בה בעצמה :
<h3>{כב}</h3>
וַיִּשְׂא֤וּ הַכְּרוּבִים֙ אֶת־כַּנְפֵיהֶ֔ם וְהָאֽוֹפַנִּ֖ים לְעֻמָּתָ֑ם וּכְב֧וֹד אֱלֹהֵֽי־יִשְׂרָאֵ֛ל עֲלֵיהֶ֖ם מִלְמָֽעְלָה׃
<b style="color: gray;">רש"י</b> <b>וישאו הכרובים .</b> לאחר שגמר דבריו אלי נסתלק :
<b style="color: gray;">מצודת דוד</b> <b>וישאו הכרובים .</b> הרימו כנפיהם להסתלק מן המקום ההוא : <b>לעומתם .</b> לעומת הכרובים בשוה להם : <b>עליהם .</b> על הכרובים :
<b style="color: gray;">מלבי"ם פירוש המילות</b> <b>וישאו הכרובים</b> ראה שנסעה השכינה מן העיר וכבוד ה' התרחק מאתם : <b>מנחת שי</b>
<h3>{כג}</h3>
וַיַּ֙עַל֙ כְּב֣וֹד יְהוָ֔ה מֵעַ֖ל תּ֣וֹךְ הָעִ֑יר וַֽיַּעֲמֹד֙ עַל־הָהָ֔ר אֲשֶׁ֖ר מִקֶּ֥דֶם לָעִֽיר׃
<b style="color: gray;">רש"י</b> <b>על ההר אשר מקדם לעיר .</b> הוא הר הזיתים שהוא במזרחו של העיר וזה מסע שלישית :
<b style="color: gray;">מצודת דוד</b> <b>ויעל .</b> נסתלק מעל תוך העיר : <b>על ההר .</b> הוא הר הזיתים העומד במזרח העיר :
<b style="color: gray;">מצודת ציון</b> <b>ויעל .</b> נסתלק :
<h3>{כד}</h3>
וְר֣וּחַ נְשָׂאַ֗תְנִי וַתְּבִיאֵ֤נִי כַשְׂדִּ֙ימָה֙ אֶל־הַגּוֹלָ֔ה בַּמַּרְאֶ֖ה בְּר֣וּחַ אֱלֹהִ֑ים וַיַּ֙עַל֙ מֵֽעָלַ֔י הַמַּרְאֶ֖ה אֲשֶׁ֥ר רָאִֽיתִי׃
<b style="color: gray;">רש"י</b> <b>במראה ברוח אלהים .</b> נדמה לי כאלו עכשיו הוא מחזירני מירושלים לבבל :
<b style="color: gray;">מצודת דוד</b> <b>ורוח .</b> רוח הנבואה לקחני משם והביאני אל ארץ כשדים : <b>במראה ברוח אלהים .</b> במראה הנבואה נראה לי כאלו הביאני אל ארץ כשדים כי באמת שם היה אבל מתחלה נראה לי במראה הנבואה כאלו בא לירושלים כמ''ש ותבא אותי ירושלמה במראות אלהים ( לעיל ח ) ועתה נראה לו במראה הנבואה כאלו חזר למקומי : <b>ויעל מעלי .</b> ואז נסתלק מעלי המראה אשר ראיתי :
<b style="color: gray;">מצודת ציון</b> <b>נשאתני .</b> ענין לקיחה כמו ישא ברכה ( תהלים כד ) :
<b style="color: gray;">מלבי"ם פירוש המילות</b> <b>ורוח</b> נדמה לו שהרוח שהביא אותו לירושלים נשא אותו אל הגולה עם המראה, כי גם השכינה הלכה אתו, ושם עלה המראה מעליו :
<h3>{כה}</h3>
וָאֲדַבֵּ֖ר אֶל־הַגּוֹלָ֑ה אֵ֛ת כָּל־דִּבְרֵ֥י יְהוָ֖ה אֲשֶׁ֥ר הֶרְאָֽנִי׃
<b style="color: gray;">מצודת דוד</b> <b>אל הגולה .</b> אל אנשי הגולה למען ישלחו הדברים לקרוביהם לירושלים : <b>את כל דברי ה' וגו' .</b> כל הדברים אשר הראוהו בשנה הששית שאז הובא לירושלים במראה הנבואה :
<b style="color: gray;">מלבי"ם פירוש המילות</b> <b>ואדבר אל הגולה,</b> לנחמם שהשכינה עמם, ושעוד ישובו לארצם :
<h2>יחזקאל פרק-יב</h2>
<h3>{א}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<h3>{ב}</h3>
בֶּן־אָדָ֕ם בְּת֥וֹךְ בֵּית־הַמֶּ֖רִי אַתָּ֣ה יֹשֵׁ֑ב אֲשֶׁ֣ר עֵינַיִם֩ לָהֶ֨ם לִרְא֜וֹת וְלֹ֣א רָא֗וּ אָזְנַ֨יִם לָהֶ֤ם לִשְׁמֹ֙עַ֙ וְלֹ֣א שָׁמֵ֔עוּ כִּ֛י בֵּ֥ית מְרִ֖י הֵֽם׃
<b style="color: gray;">מצודת דוד</b> <b>בתוך בית המרי .</b> על אנשי הגולה יאמר : <b>אשר עינים להם .</b> אשר יש להם עינים לראות בהם ואינם רואים ר''ל הלא בעיניהם ראו גלותם מן הארץ ולא לקחו מוסר : <b>ולא שמעו .</b> אל דברי הנביא המזהירם :
<b style="color: gray;">מצודת ציון</b> <b>המרי .</b> ענין מרד וסרוב :
<b style="color: gray;">מלבי"ם פירוש המילות</b> <b>בתוך בית המרי אתה יושב</b> והראיה לזה <b>אשר עינים להם לראות ולא ראו</b> כי מי שלא הוכן בטבעו להכיר נסי ה' ונפלאותיו מתוך מעשיו ואין לו השרשים של האמונה אינו נקרא ממרה, רק אויל וסכל, אבל הם עינים להם לראות וכשאינם רואים הם ממרים, (כמ''ש החרשים שמעו והעורים הביטו לראות. (ישעיה מ''ג) עממ''ש) : <b>אזנים</b> ר''ל עכ''פ הגם שאין רואים בעיניהם הלא <b>יש להם אזנים לשמע</b> מפי הנביאים שהם יגידו למו, <b>ולא שמעו</b> וזה מצד <b>כי בית מרי המה</b> לא מצד הסכלות :
<h3>{ג}</h3>
וְאַתָּ֣ה בֶן־אָדָ֗ם עֲשֵׂ֤ה לְךָ֙ כְּלֵ֣י גוֹלָ֔ה וּגְלֵ֥ה יוֹמָ֖ם לְעֵֽינֵיהֶ֑ם וְגָלִ֨יתָ מִמְּקוֹמְךָ֜ אֶל־מָק֤וֹם אַחֵר֙ לְעֵ֣ינֵיהֶ֔ם אוּלַ֣י יִרְא֔וּ כִּ֛י בֵּ֥ית מְרִ֖י הֵֽמָּה׃
<b style="color: gray;">רש"י</b> <b>כלי גולה .</b> כלי לשתות ומקידה קטנה ללוש בה חררה אות לבית ישראל שבירושלים שיעשו כן ולא יצטרכו ללוש בצק בגומא על גבי קרקע והחצצים נכנסים בתוכו והם לא שמעו לו והוצרכו לכך והוא הכתוב בספר קינות ויגרס בחצץ שני ( איכה ג ) במדרש קינות : <b>וגלה יומם .</b> מיום אל יום שנים שלשה ימים נהוג בעצמך כאדם המכין צעדיו לגלות שיראו בני הגולה וישאלו מה מעשיך ואתה תגיד להם שסימן הוא לצדקיהו ועמו וישלחו להם אלו את שלוחיהם ויודיעו לאחיהם וקרוביהם אשר שם ככל אשר ישמעו מפיך וכן כל יומם שבמקרא לשון יום יום הוא דבר הנוהג ימים רבים כך שמעתי משמו של רבי מנחם ואמת דבריו : <b>אולי יראו .</b> שמא יבינו אפרצברונ''ט בלע''ז : <b>כי בית מרי המה .</b> לפיכך עדיין הוא שמא :
<b style="color: gray;">מצודת דוד</b> <b>כלי גולה .</b> כלים המיוחדים לאנשי גולה והם תרמיל וכד וקערה וכדומה : <b>וגלה יומם .</b> בעצם היום תהיה גולה לעיניהם וחוזר ומפרש איך יהיה הגלות ואמר שתהיה גולה ומועתק ממקומך : <b>אל מקום אחר .</b> ר''ל מביתו אל בית אחר העומד ממרחק והוא לרמז על גלות ירושלים כאשר יפרש בענין : <b>אולי יראו .</b> ר''ל אולי יתנו לב על מה שיראו הרמז בפועל כי בית מרי המה ואינם מקבלים תוכחת הנביא בפה וכאומר לכן עשה הרמז הזה אולי תועיל בזה ואף שכל הנבואה הזאת והרמזים האלה נאמרו על יושבי ירושלים עכ''ז אולי מהם יקחו מוסר ויכנע לבבם :
<b style="color: gray;">מלבי"ם פירוש המילות</b> <b>ואתה בן אדם</b> לכן צוה שיעשה הנביא מעשים שיראו בעינים את המעותד לבא עליהם וגם שישמעו באזניהם כי הנביא יפרש להם את הדבר שיראה, להם. <b>עשה לך,</b> צוהו לעשות ג' דברים. {{{א}}} <b>שיעשה כלי גולה, ויגלה יומם,</b> ר''ל יום אחד, <b>לעיניהם,</b> דהיינו שיגלה ממקום למקום בתוך העיר, {{{ב}}} <b>וגלית ממקומך אל מקום אחר לעיניהם</b> היינו שיגלה ממקום שהוא שם היינו מן העיר הזאת אל עיר אחרת, וזה יהיה סימן על שני הגליות שעברו כבר כמ''ש גלו בשמונה גלו בתשעה <b>אולי יראו כי בית מרי המה</b> כי מזה יזכרו בשני הגליות שעברו עליהם :
<b style="color: gray;">מלבי"ם ביאור המילות</b> <b>וגלה יומם,</b> כ''מ שנאמר יומם בא לילה עמו, והוא הפך של לילה, אבל יום כולל לפעמים גם הלילה : <b>לעיניהם.</b> כי לפעמים צוה ה' לנביא לעשות מעשים בפ''ע לתת תוקף לנבואתו, כמו האזור פשתים של ירמיה, ופה לא היה לקיום הנבואה רק כדי שישאלו העם, ואמר ששה פעמים לעיניהם, כי צוהו לעשות ששה דברים לעיניהם :
<h3>{ד}</h3>
וְהוֹצֵאתָ֨ כֵלֶ֜יךָ כִּכְלֵ֥י גוֹלָ֛ה יוֹמָ֖ם לְעֵֽינֵיהֶ֑ם וְאַתָּ֗ה תֵּצֵ֤א בָעֶ֙רֶב֙ לְעֵ֣ינֵיהֶ֔ם כְּמוֹצָאֵ֖י גּוֹלָֽה׃
<b style="color: gray;">רש"י</b> <b>כמוצאי .</b> קומ''א אישוא''ש בלע''ז :
<b style="color: gray;">מצודת דוד</b> <b>והוצאת כליך .</b> כלי הגולה שתעשה תוציא בעצם היום לעיניהם כמו שמוציאים כלי גולה ד''ל בענין דרך הוצאת כלי גולה : <b>ואתה תצא .</b> ד''ל תצא שוב בערב ממקומך אל מקום האחד : <b>כמוצאי גולה .</b> כדרך המוציאים לגולה שיוציאם אף בלילה ולא ימתינו עד יאיר היום :
<b style="color: gray;">מלבי"ם פירוש המילות</b> <b>והוצאת,</b> {{{ג}}} צוהו עוד שיגלה פעם שלישית בגלות קבוע. <b>שיוציא את כליו ככלי גולה</b> שזה סימן על גלות השלישי שעתיד להיות שאז יוציאו כל כליהם ולא ישאר מאומה, כאדם שיוצא לגלות עם כל אשר לו על מנת שלא ישוב עוד. <b>ואתה</b> צוה לו עוד שבגלות הזה הג' יעשה א''ע כאילו רוצה לברוח מן הגלות ההכרחי שיגלה ע''י האויב, <b>ויצא בערב</b> בהחבא לצד אחר שלא אל הצד שיצא יומם בג' פעמים הראשונים עד שידמה <b>כמוצאי גולה,</b> כהיוצא לגולה ברצון לגולה אחרת, שלא אל הגולה ההכרחי שרוצה האויב להוליכו, וזה היה משל על צדקיהו שרצה לברוח בלילה, עד שבעת שנבקעה העיר והיו העם מוכנים לצאת לגולה לבבל רצה הוא לצאת בלילה בהחבא לצד אחר ובזה צוה לו שיעשה ג''כ ג' סימנים, {{{א}}} שיצא בערב בחשך ולא ביום, {{{ב}}} שלא יצא דרך שער העיר רק דרך מחתרת, וז''ש.
<b style="color: gray;">מלבי"ם ביאור המילות</b> <b>כמוצאי גולה.</b> היוצא ברצון כמו לדעת את מוצאך (ש''ב ג') שעל ההכרח היל''ל מוצאי כמו היא מוצאת :
<h3>{ה}</h3>
לְעֵינֵיהֶ֖ם חֲתָר־לְךָ֣ בַקִּ֑יר וְהוֹצֵאתָ֖ בּֽוֹ׃
<b style="color: gray;">רש"י</b> <b>חתר לך בקיר .</b> סימן לצדקיהו שיצא דרך מחתרת מערה כי ירא לצאת דרך בפרהסיא מפני הכשדים :
<b style="color: gray;">מצודת דוד</b> <b>חתר לך .</b> עשה לך חתירה בקיר הבית ודרך בו יוציא את עצמו והוא לרמז על צדקיה שיצא מן העיר דרך מערה :
<b style="color: gray;">מצודת ציון</b> <b>חתר .</b> ענין חפירה וכן חתר נא בקיר ( לעיל ח ) : <b>בקיד .</b> בכותל :
<b style="color: gray;">מלבי"ם פירוש המילות</b> <b>לעיניהם חתר לך בקיר</b> כמ''ש ויצאו דרך שער בין החומותים, {{{ג}}} באיכות נשיאת כליו, ועל זה אמר.
<h3>{ו}</h3>
לְעֵ֨ינֵיהֶ֜ם עַל־כָּתֵ֤ף תִּשָּׂא֙ בָּעֲלָטָ֣ה תוֹצִ֔יא פָּנֶ֣יךָ תְכַסֶּ֔ה וְלֹ֥א תִרְאֶ֖ה אֶת־הָאָ֑רֶץ כִּֽי־מוֹפֵ֥ת נְתַתִּ֖יךָ לְבֵ֥ית יִשְׂרָאֵֽל׃
<b style="color: gray;">רש"י</b> <b>בעלטה תוציא .</b> לכשתחשך תוציא את כליך :
<b style="color: gray;">מצודת דוד</b> <b>על כתף תשא .</b> את כלי הגולה ומטלטליו : <b>בעלטה תוציא .</b> הכלים והמטלטלים תוציא באופל החושך מבלי קחת ביד דבר המאיר כדרך הולכי גולה : <b>פניך תכסה .</b> כאדם הבוש להראות פניו : <b>ולא תראה .</b> כי בכלל הפנים יכוסה העינים ולא יראה דבר : <b>כי מופת .</b> ר''ל עשה כן כי אותך נתתי למופת לבית ישראל כמו שתעשה אתה מנהג גולים כן יגלו הם ויעשו כמו שעשית :
<b style="color: gray;">מצודת ציון</b> <b>בעלטה .</b> ענין חושך אפלה כמו ועלטה היה ( בראשית טו ) : <b>מופת .</b> סימן ואות :
<b style="color: gray;">מלבי"ם פירוש המילות</b> <b>לעיניהם על כתף תשא</b> שישא כל כליו בפעם א' על כתפו כדרך הבורח, <b>ושיוציאם בעלטה,</b> שכ''ז סימנים על הבריחה, עוד צוהו ענין אחר <b>פניך תכסה ולא תראה את הארץ</b> שאחר שיעשה הסימנים האחרונים המורים על בריחת צדקיהו יכסה פניו להיות לאות שיכוסה פני צדקיהו הבורח ולא יראה מהלכו עד שישוב ליד האויב ולארץ בבל, <b>כי מופת נתתיך</b> שכ''ז מופת <b>לבית ישראל</b> מה שיקרה להם ולמלכם :
<h3>{ז}</h3>
וָאַ֣עַשׂ כֵּן֮ כַּאֲשֶׁ֣ר צֻוֵּיתִי֒ כֵּ֠לַי הוֹצֵ֜אתִי כִּכְלֵ֤י גוֹלָה֙ יוֹמָ֔ם וּבָעֶ֛רֶב חָתַֽרְתִּי־לִ֥י בַקִּ֖יר בְּיָ֑ד בָּעֲלָטָ֥ה הוֹצֵ֛אתִי עַל־כָּתֵ֥ף נָשָׂ֖אתִי לְעֵינֵיהֶֽם׃
<b style="color: gray;">רש"י</b> <b>כלי הוצאתי ככלי גולה יומם .</b> יום יום הייתי מראה להם שאני מתקן לעצמי כלי גולה :
<b style="color: gray;">מצודת דוד</b> <b>ככלי גולה .</b> בענין דרך הוצאת כלי גולה : <b>יומם .</b> בעצם היום : <b>ביד .</b> עם ידי חתרתי בקיר לצרכי לצאת דרך בו :
<b style="color: gray;">מלבי"ם פירוש המילות</b> <b>ואעש כן כלי הוצאתי</b> ספר העקר של הוצאת הכלים שמורה על גלות הג' כי שני הגליות הראשונים שעליהם רמז במ''ש שני פעמים וגלה יומם, וגלית ממקומך, כבר היו, <b>ובערב</b> שאחר שגלה יומם מן העיר שב כמתגנב בערב אל העיר וברח לצד האחר דרך מחתרת, וספר שעשה את המחתרת ביד בל ישמע קול מקבות וכלי ברזל :
<h3>{ח}</h3>
וַיְהִ֧י דְבַר־יְהוָ֛ה אֵלַ֖י בַּבֹּ֥קֶר לֵאמֹֽר׃
<b style="color: gray;">מלבי"ם פירוש המילות</b> (ח-ט) <b>ויהי דבר ה' אלי בבקר</b> אחר שהראם זאת לעיניהם (נגד מ''ש אשר עינים להם לראות) הניח להם זמן כל הלילה שישימו זאת על לבם, וישאלו, כמ''ש <b>הלא אמרו אליך מה אתה עושה</b> ובבקר צוהו שיאמר להם הנמשל בפירוש, (נגד מ''ש אשר אזנים להם לשמוע) :
<h3>{ט}</h3>
בֶּן־אָדָ֕ם הֲלֹ֨א אָמְר֥וּ אֵלֶ֛יךָ בֵּ֥ית יִשְׂרָאֵ֖ל בֵּ֣ית הַמֶּ֑רִי מָ֖ה אַתָּ֥ה עֹשֶֽׂה׃
<b style="color: gray;">מצודת דוד</b> <b>הלא אמרו .</b> הלא שאלו אותך על מה אתה עושה כדברים האלה וכאומר הם שאלו ואתה לא השיבות להם :
<h3>{י}</h3>
אֱמֹ֣ר אֲלֵיהֶ֔ם כֹּ֥ה אָמַ֖ר אֲדֹנָ֣י יְהֹוִ֑ה הַנָּשִׂ֞יא הַמַּשָּׂ֤א הַזֶּה֙ בִּיר֣וּשָׁלִַ֔ם וְכָל־בֵּ֥ית יִשְׂרָאֵ֖ל אֲשֶׁר־הֵ֥מָּה בְתוֹכָֽם׃
<b style="color: gray;">רש"י</b> <b>הנשיא המשא הזה .</b> על המלך צדקיהו אני מראה המשא הזה לשון נבואה :
<b style="color: gray;">מצודת דוד</b> <b>אמור .</b> תשובה על שאלתם : <b>הנשיא המשא וגו' .</b> ר''ל על הנשיא הוא המלך עליו מרמז משא הנבואה ההוא מה שיקרהו בירושלים אותו ואת כל בית ישראל וגו' : <b>בתוכם .</b> ר''ל בחוצות העיר :
<b style="color: gray;">מלבי"ם פירוש המילות</b> <b>הנשיא המשא הזה,</b> פירש לו שהנושא שעליו מרמז המשא הזה הוא הנשיא צדקיהו, והמקום שבו יתהוה הדבר שעליו רמז במשא הוא <b>בירושלים</b> שהוא יצא לערב כמוצאי גולה ויכסה פניו, ויתר הנושאים שרמז עליהם במשא הוא <b>כל בית ישראל, אשר המה בתוכם</b> ר''ל בכ''מ שגרים שם בא''י :
<h3>{יא}</h3>
אֱמֹ֖ר אֲנִ֣י מֽוֹפֶתְכֶ֑ם כַּאֲשֶׁ֣ר עָשִׂ֗יתִי כֵּ֚ן יֵעָשֶׂ֣ה לָהֶ֔ם בַּגּוֹלָ֥ה בַשְּׁבִ֖י יֵלֵֽכוּ׃
<b style="color: gray;">מצודת דוד</b> <b>אני מופתכם .</b> אני לכם למופת : <b>כאשר עשיתי .</b> ללכת כדרך הגולים : <b>כן יעשה להם .</b> וחוזר ומפרש שילכו גולה בשבי :
<b style="color: gray;">מלבי"ם פירוש המילות</b> <b>אמר אני מופתכם, שכל המעשים שעשיתי כן יעשה להם,</b> שנגד מה שגלה הנביא ג' פעמים, הוא הסימן כי <b>בגולה בשבי ילכו,</b> ר''ל שני פעמים הראשונים מורה על הגולה היינו שני הגליות שעברו, והפעם השלישי שיצא עם כליו מורה שילכו בשבי בימי צדקיה, שהשבי קשה מן הגולה. שהוא ע''מ שלא ישוב עוד מארץ שביו :
<b style="color: gray;">מלבי"ם ביאור המילות</b> <b>בגולה בשבי.</b> יש גולה שיכול ללכת לכ''מ שירצה, ויש גולה שהוא שבוי בארץ שביו, כמ''ש העולים משבי הגולה (עזרא ב' א') :
<h3>{יב}</h3>
וְהַנָּשִׂ֨יא אֲשֶׁר־בְּתוֹכָ֜ם אֶל־כָּתֵ֤ף יִשָּׂא֙ בָּעֲלָטָ֣ה וְיֵצֵ֔א בַּקִּ֥יר יַחְתְּר֖וּ לְה֣וֹצִיא ב֑וֹ פָּנָ֣יו יְכַסֶּ֔ה יַ֗עַן אֲשֶׁ֨ר לֹא־יִרְאֶ֥ה לַעַ֛יִן ה֖וּא אֶת־הָאָֽרֶץ׃
<b style="color: gray;">רש"י</b> <b>פניו יכסה .</b> מחמת כלימה שהוא בורח מן העיר לילה :
<b style="color: gray;">מצודת דוד</b> <b>והנשיא .</b> זה המלך צדקיה : <b>אל כתף .</b> על הכתף ישא כלי הגולה מטלטליו באופל החושך וכן יצא מן העיר : <b>בקיר .</b> יעשו לו חתירה בקיר להוציא בו את עצמו ועל המערה יאמר כי דרך בו ברח : <b>יען אשר וגו' .</b> ר''ל למען לא יראה הוא בעיניו את עם הארץ כשהוא בורח שהוא לו לבושת ולכלימה לכן יכסה פניו :
<b style="color: gray;">מצודת ציון</b> <b>לעין .</b> כמו בעין למ''ד במקום בית וכן ישבת לכסא ( תהלים ט ) :
<b style="color: gray;">מלבי"ם פירוש המילות</b> <b>והנשיא</b> ומ''ש ואתה תצא בערב כמוצאי גולה זה מרמז על הנשיא שירצה לברוח, <b>ואל כתף ישא</b> כל אשר לו, ושיהיה <b>בעלטה</b> ואופל <b>ושיחתרו בקיר</b> בין החומותים, ונגד מ''ש פניך תכסה, כן <b>פניו יכסה למען אשר לא יראה לעין הוא את הארץ,</b> בזה כלל שני רמזים, {{{א}}} כמו שהנביא כסה פניו ברצונו כן המלך כסה עד עתה פניו ברצונו ולא השגיח על עניני העם והנהגתם, וז''ש שלא יראה לעין הוא בעצמו את הארץ להשגיח עליה לעשות צדק ומשפט, {{{ב}}} כמו שע''י שכסה פניו לא יכול לראות את הארץ כן יען שכסה המלך פניו עד עתה לא יראה עתה הדרך הנכון :
<b style="color: gray;">מלבי"ם ביאור המילות</b> <b>יען אשר.</b> מלת יען מורה על התיחדות דבר מסבה קודמת <b>על צד הגמול,</b> שכר או עונש, ולא יצדק פה ? ומוכרח כמ''ש בפירוש :
<h3>{יג}</h3>
וּפָרַשְׂתִּ֤י אֶת־רִשְׁתִּי֙ עָלָ֔יו וְנִתְפַּ֖שׂ בִּמְצֽוּדָתִ֑י וְהֵבֵאתִ֨י אֹת֤וֹ בָבֶ֙לָה֙ אֶ֣רֶץ כַּשְׂדִּ֔ים וְאוֹתָ֥הּ לֹֽא־יִרְאֶ֖ה וְשָׁ֥ם יָמֽוּת׃
<b style="color: gray;">רש"י</b> <b>ופרשתי את רשתי עליו .</b> מערה היתה לו מביתו עד ערבות יריחו ויצא דרך המערה מה עשה הקב''ה הביא צבי אחד לפני חיל כשדי' והולך לפניהם על גג המערה והם רודפים אותו וכשיצא צדקיהו מן המערה בערבות יריחו ראוהו יוצא ותפשוהו : <b>ואותה לא יראה .</b> כי ברבלה בארץ חמת דבר אתו משפטים ועיור את עיניו ואח''כ הביאו לבבל כמה שנא' בספר ( מלכי' ב כה ובירמיה לט ) :
<b style="color: gray;">מצודת דוד</b> <b>ופרשתי וגו' .</b> ארז''ל מערה היתה לו מביתו עד ערבות יריחו וברח דרך בו ונזדמן צבי הולך ממעל על המערה ורדפו כשדים אחר הצבי ובבואה לפתח המערה מצאו את המלך יוצא ותפשוהו : <b>בבלה ארץ כשדים .</b> לבבל שהיא מארץ כשדים : <b>ואותה לא יראה .</b> כי נ''נ עיור את עיניו עד לא הביאו לבבל וא''כ לא ראה את בבל :
<b style="color: gray;">מצודת ציון</b> <b>ונתפש .</b> ענין לכידה : <b>במצודה .</b> שם כלי מכלי הצדיה וכן מצודים וחרמים ( קהלת ז ) :
<b style="color: gray;">מלבי"ם פירוש המילות</b> <b>ופרשתי את רשתי עליו</b> ויפול ביד האויב אשר השיגוהו בערבות ירחו <b>והבאתי אותו בבלה ואותה לא יראה</b> כי ינקרו עיניו, וזה משל השני על כיסויו הפנים וחסרון הראיה :
<b style="color: gray;">מלבי"ם ביאור המילות</b> <b>במצודתי.</b> יש ששרשו מצד ומורה על חוזק ומבצר, ה' סלעי ומצודתי, ויש ששרשו צוד, ומורה על שצדים שם, כמו כדגים שנאחזים במצודה רעה, וי''ל שהכלא שישימו שם מלכים אסורים היה בנוי במבצר סביב בל יקרב איש להוציאו משם, וצדקיהו הושם במבצר, כמ''ש עליו לשון זה (לקמן י''ז כ', י''ט ט') :
<h3>{יד}</h3>
וְכֹל֩ אֲשֶׁ֨ר סְבִיבֹתָ֥יו (עזרה) [עֶזְר֛וֹ] וְכָל־אֲגַפָּ֖יו אֱזָרֶ֣ה לְכָל־ר֑וּחַ וְחֶ֖רֶב אָרִ֥יק אַחֲרֵיהֶֽם׃
<b style="color: gray;">רש"י</b> <b>וכל אגפיו .</b> שריו ומנחם פתר בו לשון כנפים : <b>אזרה לכל רוח .</b> אפנדר''י בלע''ז הם יוחנן בן קרח ושרי החיילי' שגלו למצרי' ושם השיגתם חרבו של נבוכדנצר כשהחריב את מצרי' :
<b style="color: gray;">מצודת דוד</b> <b>אשר סביבותיו .</b> המסבבים אותו להיות לו לעזר : <b>וכל אגפיו .</b> צבאות חיילותיו אפזר לכל רוח וחרב האויב אשלוף מתערה לרדוף אחריהם :
<b style="color: gray;">מצודת ציון</b> <b>אגפיו .</b> כנפיו וכן אתה וכל אגפיך ( לקמן לט ) ועל התפשטות החיילות יאמר וכמ''ש מוטות כנפיו ( ישעיה ח ) : <b>אזרה .</b> ענין פזור כמו וזריתי פרש ( מלאכי ב ) : <b>רוח .</b> פאה ועבר : <b>אריק .</b> מל' ריק ור''ל אוציא וארוקן חרב מתיקה וכן שמן תורק ( ש''ה א ) :
<b style="color: gray;">מלבי"ם פירוש המילות</b> <b>וכל אשר סביבתיו</b> בין <b>עזרו</b> שהם חיילותיו, ובין <b>בכל אגפיו</b> היוצאים אתו <b>אזרה לכל רוח</b> כמש''ש וכל חילו נפוצו מעליו <b>וחרב אריק אחריהם</b> כי נהרגו אח''כ בארצות שונות :
<b style="color: gray;">מלבי"ם ביאור המילות</b> <b>אגפיו,</b> תרגום כנפים גפין. הנלוים אליו ככנף אל הגוף, כמו והיו מוטות כנפיו (ישעיהו ח')
<h3>{טו}</h3>
וְיָדְע֖וּ כִּֽי־אֲנִ֣י יְהוָ֑ה בַּהֲפִיצִ֤י אוֹתָם֙ בַּגּוֹיִ֔ם וְזֵרִיתִ֥י אוֹתָ֖ם בָּאֲרָצֽוֹת׃
<b style="color: gray;">מצודת דוד</b> <b>כי אני ה' .</b> הנאמן לשלם גמול : <b>בהפיצי .</b> בעת אפזרם בגרים בארצות העמים אז ידעו שאני ה' :
<b style="color: gray;">מלבי"ם פירוש המילות</b> <b>וידעו</b> ר''ל ובזה ארויח שני דברים {{{א}}} שהם עצמם <b>ידעו כי אני ה' בעת שאפיץ אותם בגוים,</b> ויכירו שיש אלהים שופטים בארץ :
<b style="color: gray;">מלבי"ם ביאור המילות</b> <b>בהפיצי אותם בגוים וזריתי אותם בארצות.</b> הזריה בא בדבר שאינם מחוברים יחד, כמו אשר זורה ברחת ובמזרה, והניפוץ הוא בדברים מחוברים ככלי יוצר תנפצם, וכבר כתבתי למעלה (ו' ט', י''א ט''ז) שיצייר תמיד שגלו אל הגוים ומשם אל הארצות, אל הגוים נפוצו ממקום דבוקם אמר לשון נפוץ, ואל הארצות כבר היו נפוצים, ויזרו כמוץ לפני רוח, וכן תפס לשון זה לקמן (כ' כ''ג, כ''ב ט''ו, כ''ט י''ב, ל' כ''ג כ''ו, ל''ו י''ט) :
<h3>{טז}</h3>
וְהוֹתַרְתִּ֤י מֵהֶם֙ אַנְשֵׁ֣י מִסְפָּ֔ר מֵחֶ֖רֶב מֵרָעָ֣ב וּמִדָּ֑בֶר לְמַ֨עַן יְסַפְּר֜וּ אֶת־כָּל־תּוֹעֲבֽוֹתֵיהֶ֗ם בַּגּוֹיִם֙ אֲשֶׁר־בָּ֣אוּ שָׁ֔ם וְיָדְע֖וּ כִּֽי־אֲנִ֥י יְהוָֽה׃
<b style="color: gray;">רש"י</b> <b>למען יספרו את כל תועבותיהם .</b> ויאמרו בעונינו לקינו כי כזאת וכזאת עשינו ואודיע כי לא על חנם כליתים :
<b style="color: gray;">מצודת דוד</b> <b>והותרתי .</b> אשאיר מהם אנשים מעטים אשר יקל לספרם : <b>למען יספרו .</b> הנשארים ההם : <b>אשר באו שם .</b> בשבי הגולה : <b>וידעו .</b> האומות ידעו שאני ה' נאמן לשלם גמול :
<b style="color: gray;">מלבי"ם פירוש המילות</b> <b>והותרתי,</b> {{{ב}}} שלכן <b>אותיר מהם אנשי מספר</b> גם מן הרשעים שגם בגלותם לא יכירו את ה' (כמו אלה שהלכו למצרים והקטירו שם למלכת השמים. (ירמיה מ''ד)), <b>למען יספרו את כל תועבותיהם בגוים</b> ויראו גם הגוים ויכירו שהענשתי אותם בדין ובמשפט על תועבותם, <b>וידעו כי אני ה'</b> ועיני משוטטות בכל הארץ :
<h3>{יז}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<h3>{יח}</h3>
בֶּן־אָדָ֕ם לַחְמְךָ֖ בְּרַ֣עַשׁ תֹּאכֵ֑ל וּמֵימֶ֕יךָ בְּרָגְזָ֥ה וּבִדְאָגָ֖ה תִּשְׁתֶּֽה׃
<b style="color: gray;">מצודת דוד</b> <b>ברעש תאכל .</b> הראה עצמך לפניהם כאלו תאכל ברעש :
<b style="color: gray;">מצודת ציון</b> <b>לחמך .</b> מאכלך : <b>ברעש .</b> ענין תנועת הרעדה : <b>ברגזה .</b> ענין חרדה ופחד :
<b style="color: gray;">מלבי"ם פירוש המילות</b> <b>לחמך</b> צוהו שיאכל לחמו ברעש, שמתירא מן האויב וכדואג שיכלה לחמו :
<b style="color: gray;">מלבי"ם ביאור המילות</b> <b>ברגזה ובדאגה.</b> הרוגז על ההוה, והדאגה על העתיד :
<h3>{יט}</h3>
וְאָמַרְתָּ֣ אֶל־עַ֣ם הָאָ֡רֶץ כֹּֽה־אָמַר֩ אֲדֹנָ֨י יְהוִ֜ה לְיוֹשְׁבֵ֤י יְרוּשָׁלִַ֙ם֙ אֶל־אַדְמַ֣ת יִשְׂרָאֵ֔ל לַחְמָם֙ בִּדְאָגָ֣ה יֹאכֵ֔לוּ וּמֵֽימֵיהֶ֖ם בְּשִׁמָּמ֣וֹן יִשְׁתּ֑וּ לְמַ֜עַן תֵּשַׁ֤ם אַרְצָהּ֙ מִמְּלֹאָ֔הּ מֵחֲמַ֖ס כָּֽל־הַיֹּשְׁבִ֥ים בָּֽהּ׃
<b style="color: gray;">רש"י</b> <b>ממלואה .</b> מעושרה : <b>מחמס כל היושבים בה .</b> בעון חמס יושביה :
<b style="color: gray;">מצודת דוד</b> <b>אל עם הארץ .</b> הם אנשי הגולה : <b>ליושבי ירושלים .</b> על יושבי ירושלים : <b>אל אדמת .</b> על אדמת ר''ל אותם היושבים עדיין על אדמת ישראל ולא גלו ממנה : <b>בשממון .</b> בתמהון לבב ובעצב : <b>למען תשם .</b> ר''ל דאגתם תהיה על כי תהיה ארצם שממה מן האנשים הממלאים אותה בעון החמס של היושבים בה :
<b style="color: gray;">מצודת ציון</b> <b>בשממון .</b> תמהון לבב : <b>תשם .</b> לשון שממה : <b>מחמס .</b> ענין גזל ועושק :
<b style="color: gray;">מלבי"ם פירוש המילות</b> <b>ואמרת</b> שזה סימן <b>ליושבי ירושלם</b> שבעת המצור <b>יאכלו לחמם בדאגה</b> וזה יהיה סבה <b>למען תשם ארצם,</b> כי אם לא היו באים במצור ולא היו נלחמים עם נבוכדנצר רק היו משלימים אתו לא היה מחריב ארצם, וכ''ז יהיה <b>מחמס כל היושבים בה</b>. שע''י החמס אתן בלבם שילחמו עם נבוכדנצאר ושיוחרב ארצם, ויהיה החורבן, {{{א}}} לעונש על החמס העבר :
<h3>{כ}</h3>
וְהֶעָרִ֤ים הַנּֽוֹשָׁבוֹת֙ תֶּחֱרַ֔בְנָה וְהָאָ֖רֶץ שְׁמָמָ֣ה תִֽהְיֶ֑ה וִֽידַעְתֶּ֖ם כִּֽי־אֲנִ֥י יְהוָֽה׃
<b style="color: gray;">רש"י</b> <b>הנושבות .</b> לי''ש אשייא''ש בלע''ז :
<b style="color: gray;">מצודת דוד</b> <b>הנושבות .</b> המיושבות מאנשים : <b>תחרבנה .</b> תהיינה חרבות : <b>כי אני ה' .</b> הנאמן לשלם גמול :
<b style="color: gray;">מצודת ציון</b> <b>הנושבות .</b> מיושבות באנשים : <b>תחרבנה .</b> מל' חורבן :
<b style="color: gray;">מלבי"ם פירוש המילות</b> <b>והערים</b> {{{ב}}} ועוד יושג בזה תועלת שע''י <b>שהערים הנושבות תחרבנה</b> עי''כ <b>ידעו כי אני ה',</b> וישימו לב להאמין בה' ובהשגחה ושכר ועונש :
<h3>{כא}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<b style="color: gray;">מלבי"ם פירוש המילות</b> <b>ויהי דבר ה'</b> הנה באו אל הנביא שתי דברות הדבור הראשון לעומת שהיו אומרים שדבר הנביא לא תתקיים כלל, והיו ממשילים דבריו אל דברי החוזים בכוכבים שהיו בטלים ברבות הימים, והדבור השני לעומת מה שהיו אומרים על כל פנים לא יתקיימו במהרה רק לימים רבים :
<h3>{כב}</h3>
בֶּן־אָדָ֗ם מָֽה־הַמָּשָׁ֤ל הַזֶּה֙ לָכֶ֔ם עַל־אַדְמַ֥ת יִשְׂרָאֵ֖ל לֵאמֹ֑ר יַֽאַרְכוּ֙ הַיָּמִ֔ים וְאָבַ֖ד כָּל־חָזֽוֹן׃
<b style="color: gray;">רש"י</b> <b>מה המשל הזה .</b> למה אתם מושלים כן תמיד בפיכם למשול דבר זה : <b>יארכו הימים .</b> ולא תבוא הפורעניות ובתוך כך יאבד החזון הרע שהנביאים נבאים לנו וישתכח וישתקע :
<b style="color: gray;">מצודת דוד</b> <b>מה המשל הזה .</b> ר''ל למה אתם מושלים המשל הזה על ענין אדמת ישראל : <b>יארכו הימים .</b> על כי ייעודי הנביאים לזמן רחוק היו אומרים הנה באריכות הימים יהיה נאבד כל הנבואה כי לא יזכר בה ובדרך לעג אמרו בל' הנוהג בבן אדם המרחיק דבר מה שלא יזהר בה בזמן שקבע ולא יעשה :
<b style="color: gray;">מצודת ציון</b> <b>מה .</b> כמו למה וכן מה יתאונן אדם חי ( איכה ג ) : <b>חזון .</b> נבואה :
<b style="color: gray;">מלבי"ם פירוש המילות</b> <b>בן אדם מה המשל הזה,</b> שהם לקחו משל ודמיון ממה שקרה להגדת הוברי שמים החוזים בכוכבים, שלפעמים לא יבוא דבריהם, כי העתידות שיגידו חוזי כוכבים שיחויבו מצד המערכת נקשרות עם הזמן, ועת יארך הזמן ישתנה המערכת ויחויבו ענינים אחרים הפך ממה שראו בזמן הקודם, וז''ש <b>יארכו הימים,</b> {{{ב}}} העתידות שיגידו מצד המערכת נקשרות עם הסבות ומסובבי הטבע ועת ישתנה אחד מן הסבות ברבות הימים יאבד החזון ולא יבא, וז''ש <b>ואב כל חזון,</b> וזאת לקחו למשל אל נבואת הנביאים אשר נבאו בשם ה', אמר להם <b>מה המשל הזה לכם</b> ר''ל הלא המשל הזה אינו נאות לכם בית ישראל שאתם אינכם תחת המזל, רק תחת ההשגחה, וכן מה המשל הזה <b>על אדמת ישראל</b> הלא ארץ ישראל אינה תחת המערכה רק ארץ אשר ה' דורש אותה :
<h3>{כג}</h3>
לָכֵ֞ן אֱמֹ֣ר אֲלֵיהֶ֗ם כֹּֽה־אָמַר֮ אֲדֹנָ֣י יְהוִה֒ הִשְׁבַּ֙תִּי֙ אֶת־הַמָּשָׁ֣ל הַזֶּ֔ה וְלֹֽא־יִמְשְׁל֥וּ אֹת֛וֹ ע֖וֹד בְּיִשְׂרָאֵ֑ל כִּ֚י אִם־דַּבֵּ֣ר אֲלֵיהֶ֔ם קָֽרְבוּ֙ הַיָּמִ֔ים וּדְבַ֖ר כָּל־חָזֽוֹן׃
<b style="color: gray;">רש"י</b> <b>ימשלו .</b> ל' משל :
<b style="color: gray;">מצודת דוד</b> <b>קרבו הימים .</b> ר''ל היעוד לעשות הרע יהיה בזמן קרוב ויהיה א''כ דבר כל הנבואה ולא תשכח :
<b style="color: gray;">מצודת ציון</b> <b>השבתי .</b> ענין בטול כמו שבת נוגש ( ישעיה יד ) :
<b style="color: gray;">מלבי"ם פירוש המילות</b> <b>לכן אמר אליהם</b>. <b>השבתי את המשל הזה,</b> ר''ל {{{א}}} שלא ימשלו המשל הזה אף לפי שטתם שהענין תלוי במערכת, {{{ב}}} <b>ולא ימשלו אותו עוד בישראל,</b> כי יכירו שאף אם יצדק המשל הזה בעכו''ם שהם תחת המערכה אינו צודק בישראל שאינם תחת המערכה, ומפרש (נגד מ''ש השבתי את המשל) <b>כי אם דבר אליהם קרבו הימים</b> שהדבר קרוב בין בזמן ובין בסבות הטבע, שעז''א <b>ודבר כל חזון,</b> וא''כ אף אם יהיה תלוי במערכה בוא יבוא ולא יתבטל, {{{ב}}} נגד מ''ש ולא ימשלו אותו עוד בישראל, אמר.
<h3>{כד}</h3>
כִּ֠י לֹ֣א יִֽהְיֶ֥ה ע֛וֹד כָּל־חֲז֥וֹן שָׁ֖וְא וּמִקְסַ֣ם חָלָ֑ק בְּת֖וֹךְ בֵּ֥ית יִשְׂרָאֵֽל׃
<b style="color: gray;">רש"י</b> <b>כי לא יהיה עוד כל חזון שוא .</b> לא יוכלו עוד נביאי השקר להבטיח אתכם שלום על שקר כי מהרה אקדים את דברי נביאי האמת לבוא : <b>מקסם חלק .</b> דבנייל''א בלע''ז קסם של חלקלקות :
<b style="color: gray;">מצודת דוד</b> <b>כל חזון שוא .</b> ר''ל מעתה לא יוכלו נביאי השקר לנבאות על השלום בשוא ולא יקסמו עוד חלקלקות אמרים להבטיח את השלום כמאז בהיות עוד הנבואה על זמן רחוק :
<b style="color: gray;">מצודת ציון</b> <b>ומקסם .</b> מל' קסם והוא ענין כשוף : <b>חלק .</b> חלקלקות ודברי חנף :
<b style="color: gray;">מלבי"ם פירוש המילות</b> <b>כי לא יהיה עוד חזון שוא</b> לא חזון ע''י כוכבים שרואין דבר שוא <b>ולא מקסם חלק בתוך בני ישראל</b> ר''ל ולא קסם על ידי חכמי התולדה וכח המשער שידברו חלקות להחניף את העם :
<h3>{כה}</h3>
כִּ֣י ׀ אֲנִ֣י יְהוָ֗ה אֲדַבֵּר֙ אֵת֩ אֲשֶׁ֨ר אֲדַבֵּ֤ר דָּבָר֙ וְיֵ֣עָשֶׂ֔ה לֹ֥א תִמָּשֵׁ֖ךְ ע֑וֹד כִּ֣י בִֽימֵיכֶ֞ם בֵּ֣ית הַמֶּ֗רִי אֲדַבֵּ֤ר דָּבָר֙ וַעֲשִׂיתִ֔יו נְאֻ֖ם אֲדֹנָ֥י יְהוִֽה׃
<b style="color: gray;">רש"י</b> <b>תמשך .</b> שר''א אלונגי''א בלע''ז :
<b style="color: gray;">מצודת דוד</b> <b>כי אני ה' אדבר .</b> ר''ל עתה אני מדבר לומר דעו את אשר אדבר דבר יהיה נעשה מהרה ולא תמשך עוד להאריך הזמן כמאז : <b>אדבר דבר .</b> אדבר אל הנביאים ועשיתיו בזמן קרוב :
<b style="color: gray;">מצודת ציון</b> <b>תמשך .</b> ענין אריכת זמן :
<b style="color: gray;">מלבי"ם פירוש המילות</b> <b>כי אני ה' אדבר</b> כי ידעו שהנבואה היא רק מה' ע''י ההשגחה האישיית הבלתי נקשרת עם הזמן והטבע ומסובביה, ויש הבדל בין דבר החוזה בכוכבים ובין דבר הצופה ברוח אלהים, שהחוזה בכוכבים יגיד מה שמחויב לפי סדר המערכה להשתלשל ממצב הכוכבים שיהיה בזמן פלוני, שיעמוד כוכב פלוני נגד פלוני במצב איבה ויחויב ממנו כו''כ, ויוכל להיות שהחוזה לא ידע שאר התולדות הנקשרות עמו ושיהיה סבה אחרת ומצב אחר נעלם מעיניו שלפיהו ישתנה הענין, או שהחוזה לא כוון הזמן היטב, אבל הנביא בשם ה' כשיאמר שה' דבר להביא רע בזמן פלוני, אינו אומר שהרע מחויב לבא ומוכרח מצד התולדה, רק שאומר שאז יגזור ה' שיבא הרע, כי גזרת ה' היא המעשה המביא את הרע אל המציאות, וה' דבר אל הנביא שבעת פלוני ידבר ויגזור שתבא הרעה, וזה עצמו יהיה המעשה שיביא את הרע, וזה אין תלוי בשום סבה אפשריית השינוי, כי רצון ה' לא ישתנה, וז''ש <b>כי אני ה' אדבר את אשר אדבר</b> אני אדבר אל הנביא ואודיע אותו את אשר אדבר בזמן פלוני ואת אשר אגזור אז, והדבור עצמו שאדבר אז יהיה המעשה, וז''ש <b>אשר אדבר דבר ויעשה,</b> שע''י הדבור יעשה, וממילא <b>לא תמשך עוד,</b> כי אין שום סבה שיעכב ביד ה', שהגם שלפעמים יעכב ה' את הגזרה ומאריך אף ולא ידבר דבר הגזרה אולי ישובו העם בתשובה, אבל <b>בימיכם בית המרי</b> שאין תקוה שתשובו בתשובה כי נתמלאה הסאה, <b>אדבר דבר ועשיתיו,</b> ר''ל והדבור עצמו יהיה המעשה :
<b style="color: gray;">מלבי"ם ביאור המילות</b> <b>תמשך.</b> לשון נקבה על הגזרה :
<h3>{כו}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<b style="color: gray;">מלבי"ם פירוש המילות</b> <b>ויהי דבר ה',</b> עתה בא אליו הדבור השני לעומת מה שהיו אומרים שהגם שדברי הנביא באו בשם ה' ודבר ה' לא תשוב ריקם, בכ''ז הלא גם ה' ידבר לפעמים מה שיהיה לימים רבים ולא יביא הרעה תיכף אולי ישובו, כמו שהיה ברוב היעודים הקשים שארך זמנם, וז''ש.
<h3>{כז}</h3>
בֶּן־אָדָ֗ם הִנֵּ֤ה בֵֽית־יִשְׂרָאֵל֙ אֹֽמְרִ֔ים הֶחָז֛וֹן אֲשֶׁר־ה֥וּא חֹזֶ֖ה לְיָמִ֣ים רַבִּ֑ים וּלְעִתִּ֥ים רְחוֹק֖וֹת ה֥וּא נִבָּֽא׃
<b style="color: gray;">רש"י</b> <b>לימים רבים .</b> הנבואה לא תתקיים אלא לזמן מרובה :
<b style="color: gray;">מצודת דוד</b> <b>אשר הוא חוזה .</b> אשר הנביא מתנבא : <b>לימים רבים .</b> ר''ל הוא אומר שתהיה הדבר אחר ימים רבים וכאלו יאמרו א''כ יארכו הימים ואבד כל חזון כמ''ש למעלה : <b>ולעתים וגו' .</b> כפל הדבר במ''ש :
<b style="color: gray;">מצודת ציון</b> <b>ולעתים .</b> מל' עת וזמן :
<b style="color: gray;">מלבי"ם פירוש המילות</b> <b>הנה בית ישראל אמרים החזון אשר הוא חזה לימים רבים, החזון</b> הוא מה שרואה במחזה הנבואה, <b>והנבואה</b> היא מה שנשלח לנבא ולהודיע אל העם, והם אומרים שהחזון הוא לימים רבים, <b>וגם מה שהוא מנבא</b> בשליחות אל העם ג''כ הוא <b>לעתים רחוקות</b> :
<b style="color: gray;">מלבי"ם ביאור המילות</b> <b>לימים ולעתים,</b> ימים מציין המשך הזמן, ועתים מציין חלות הדבר בנקודה מיוחדת מן הזמן כמ''ש (ירמיה נ' ד'), והחזון מה שרואה במחזה. ואמרו שמה שיקרה במשך ימים רבים רואה במחזה בפעם אחת ונדמה לו שיעשה כאחד, ובאמת יעשה במשך ימים רבים דבר אחר דבר, והנבואה היא מה שישולח לנבאות ולהודיע שבזה ע''כ שיעשה בפעם אחד, אמרו שהעת שיחול הדבר הוא רחוק באחרית הימים :
<h3>{כח}</h3>
לָכֵ֞ן אֱמֹ֣ר אֲלֵיהֶ֗ם כֹּ֤ה אָמַר֙ אֲדֹנָ֣י יְהוִ֔ה לֹא־תִמָּשֵׁ֥ךְ ע֖וֹד כָּל־דְּבָרָ֑י אֲשֶׁ֨ר אֲדַבֵּ֤ר דָּבָר֙ וְיֵ֣עָשֶׂ֔ה נְאֻ֖ם אֲדֹנָ֥י יְהוִֽה׃
<b style="color: gray;">מצודת דוד</b> <b>כל דברי .</b> ר''ל אף אחד מדברי וכן לא תעשה כל מלאכה ( שמות כ ) : <b>ויעשה .</b> מהרה :
<b style="color: gray;">מלבי"ם פירוש המילות</b> <b>לכן אמר אליהם כה אמר ה' לא תמשך עוד כל דברי,</b> ר''ל הגם שעד עתה פעמים שנמשך כלל הגזרה אולי ישובו בתשובה, ולפעמים נמשך מקצת הדבר, שלא הביא הרעה כולה תיכף רק מקצתה אולי ישובו, כ''ז היה עד עתה שלא נחתם גז''ד ומה שדבר את הרע לא היה כדי שיעשה רק כדי שלא יעשה, ר''ל כדי שישובו בתשובה ולא יעשה הרע, אבל עתה <b>לא תמשך עוד כל דברי</b> ר''ל אף מקצת מדברי, כי <b>אשר אדבר דבר</b> יהיה כדי <b>שיעשה</b> ולא אמתין פן ישובו בתשובה כי נחתם גז''ד :
<h2>יחזקאל פרק-יג</h2>
<h3>{א}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<h3>{ב}</h3>
בֶּן־אָדָ֕ם הִנָּבֵ֛א אֶל־נְבִיאֵ֥י יִשְׂרָאֵ֖ל הַנִּבָּאִ֑ים וְאָֽמַרְתָּ֙ לִנְבִיאֵ֣י מִלִּבָּ֔ם שִׁמְע֖וּ דְּבַר־יְהוָֽה׃
<b style="color: gray;">מצודת דוד</b> <b>אל נביאי ישראל .</b> על נביאי השקר יאמר : <b>לנביאי מלבם .</b> לאלו המתנבאים לבדות מלבם לאמור שמעו דבר ה' כאלו ה' שלחם :
<b style="color: gray;">מלבי"ם פירוש המילות</b> <b>הנבא,</b> צוהו לנבאות על נביאי השקר שבדו נבואות שקר מליבם ומחזיקים ידי מריעים בל ישובו מדרכם הרעה :
<b style="color: gray;">מלבי"ם ביאור המילות</b> <b>הנבאים,</b> לא נמצא בקמץ, ושאר כל הנבאים בשו''א, כי הנבואה המדומה יאמר תמיד בהתפעל, כל איש משוגע ומתנבא כמ''ש בפי' ש''א, וכן בנפעל מורה שאינם נבאים באמת רק עושים עצמם כן :
<h3>{ג}</h3>
כֹּ֤ה אָמַר֙ אֲדֹנָ֣י יְהוִ֔ה ה֖וֹי עַל־הַנְּבִיאִ֣ים הַנְּבָלִ֑ים אֲשֶׁ֥ר הֹלְכִ֛ים אַחַ֥ר רוּחָ֖ם וּלְבִלְתִּ֥י רָאֽוּ׃
<b style="color: gray;">רש"י</b> <b>הנבלי' .</b> השוטים : <b>רוחם .</b> כמו רצונם :
<b style="color: gray;">מצודת דוד</b> <b>הוי .</b> יש להתאונן על הנביאים האלה הנבלים אשר הולכים אחר רצונם לומר מה שיש עם רצונם ומה שלא ראו בנבואה :
<b style="color: gray;">מצודת ציון</b> <b>הוי .</b> הוא ענין לשון יללה : <b>הנבלים .</b> הפחותים ונבזים כמו ונבל נבלה ידבר ( שם לב ) : <b>רוחם .</b> ענין רצון :
<b style="color: gray;">מלבי"ם פירוש המילות</b> <b>הוי על הנביאים הנבלים</b> ר''ל כי הנביא מתנאו, {{{א}}} שישיג נבואה אמיתית, {{{ב}}} שתכלית נבואתו תהיה לתקן את העם, ונגד הא' אמר שהם נביאים נבלים שלא דבר ה' בם, והנה הנביא האמת ישיג נבואתו או ברוח ה' שיחול עליו וידבר בו, לעומת זה אמר שהם <b>הולכים אחר רוחם,</b> ר''ל רוח דמיונם, ולא רוח ה' דבר בם, או שיראה מחזות גדולות שמטעם זה נקראו רואים חוזים צופים, אבל הם <b>לבלתי ראו,</b> מאומה :
<b style="color: gray;">מלבי"ם ביאור המילות</b> <b>הולכים אחר רוחם.</b> כמו איש הולך רוח (מיכה ב' י''א) :
<h3>{ד}</h3>
כְּשֻׁעָלִ֖ים בָּחֳרָב֑וֹת נְבִיאֶ֥יךָ יִשְׂרָאֵ֖ל הָיֽוּ׃
<b style="color: gray;">רש"י</b> <b>כשועלים בחרבות .</b> כשיבא אדם על פרץ החורבה בורח השועל על דרך פרץ אחרת ואינו עומד בפרץ להלחם :
<b style="color: gray;">מצודת דוד</b> <b>כשועלים בחרבות .</b> כמו השועלים כשהם בחרבות כשאדם בא בפרצת החורבה אין מי עומד למולו לעכבו מליכנס שמה אבל כלם יברחו דרך פרצה אחרת וכמו השועלים ההם כן היו נביאיך אתה ישראל וכאשר יפרש במקרא שלאחריו :
<b style="color: gray;">מצודת ציון</b> <b>כשועלים .</b> שם חיה מה : <b>בחרבות .</b> מל' חורבה :
<b style="color: gray;">מלבי"ם פירוש המילות</b> <b>כשועלים</b> ונגד הענין השני צריך שיתקן פרצת העם, אמר <b>שנביאיך ישראל</b> דומים <b>כשועלים בחרבות,</b> שהשועל טוב לו הפרצה מן הגדר, {{{א}}} שדרך הפרצה יכנס אל הכרם להשחיתו, {{{ב}}} שדרך הפרצה יברח, שאם יבא אדם כנגדו ברפצה זו יברח בפרצה שכנגדה בערמתו, וכן היו נביאי השקר שדרך הפרצות אשר היו בעם נכנסו אליהם וקבלו דבריהם אשר החניפו להם שדרכם טובה, {{{ג}}} שדרך הפרצות ברחו בעת נתפשו בדבריהם ושקרותם תלו הדבר בפרצות העם :
<h3>{ה}</h3>
לֹ֤א עֲלִיתֶם֙ בַּפְּרָצ֔וֹת וַתִּגְדְּר֥וּ גָדֵ֖ר עַל־בֵּ֣ית יִשְׂרָאֵ֑ל לַעֲמֹ֥ד בַּמִּלְחָמָ֖ה בְּי֥וֹם יְהוָֽה׃
<b style="color: gray;">רש"י</b> <b>לא עליתם בפרצות .</b> לא עשיתם מעשים טובים שתוכלו לעכב את הרעה מלבא :
<b style="color: gray;">מצודת דוד</b> <b>לא עליתם בפרצות .</b> אתם הנביאים הנבלים לא עמדת' בפרצו' לעכב על האויב לבל יבוא ר''ל לא עמדתם בתפלה לעכב הפורעניות : <b>ותגדרו .</b> מלת לא משמשת בשתים לומר לא גדרתם גדר במקום הפרצה ר''ל לא החזרתם את ישראל למוטב לעשות תשובה : <b>לעמוד .</b> למען יכלו עמוד במלחמה מול האויב בעת בוא מה' תשלום גמול העון :
<b style="color: gray;">מצודת ציון</b> <b>בפרצות .</b> מל' פרצה ושבר : <b>ותגדרו גדר .</b> ענין בנין כותל :
<b style="color: gray;">מלבי"ם פירוש המילות</b> <b>לא עליתם בפרצות</b> ר''ל כי נביאי האמת משתדלים, {{{א}}} לגדור גדר שלא ימצא פרץ בין העם, {{{ב}}} לעמוד בפרץ, שגם במקום שנשאר פרוץ שלא נגדר, אם בא האויב (היינו המקטרג על העם) עמדו בפרץ ללחום עם האויב, דהיינו ילמדו זכות ויתפללו וישיבו חמה ויגינו בזכותם על הדור (כמ''ש (לקמן כ''ב) ואבקש איש גודר גדר ועומד בפרץ לפני), כמשל הגבור העומד במקום שהחומה פרוצה ולוחם עם האויב, אבל אתם <b>לא עליתם בפרצות</b> להשיב מלחמה בעצמכם נגד האויב, כי להפך הייתם כשועלים בחרבות שבבוא באויב בורחים בעד הפרצה, ולא <b>גדרתם גדר על בית ישראל</b> לגדר פרצה ר''ל לתקן את הדור, כי הייתם כשועלים שטוב להם הפרצה ליכנס דרך שם, <b>לעמד במלחמה</b> שמצד שני אלה יעמדו במלחמה ביום שגזר ה' שיבא האויב, אם ע''י הגדר שיכליא האויב מלבא, אם ע''י גבורי כח לעמוד בפרץ :
<h3>{ו}</h3>
חָ֤זוּ שָׁוְא֙ וְקֶ֣סֶם כָּזָ֔ב הָאֹֽמְרִים֙ נְאֻם־יְהוָ֔ה וַֽיהוָ֖ה לֹ֣א שְׁלָחָ֑ם וְיִֽחֲל֖וּ לְקַיֵּ֥ם דָּבָֽר׃
<b style="color: gray;">רש"י</b> <b>חזו .</b> לשון נבואה : <b>ויחלו לקיים דבר .</b> ואיך סבורים לקיים דבריהם , לשון תוחלת וי''א איקוויירירא''ט בלע''ז , ל' אחר ל' המתנה :
<b style="color: gray;">מצודת דוד</b> <b>חזו שוא .</b> בשוא נבאו ובכזב קסמו כי גם הקסם לא אמרו באמת : <b>האומרים .</b> בדבריהם אמרו נאום ה' ולא כן הוא כי ה' לא שלחם : <b>ויחלו .</b> ר''ל ואיך א''כ מבטיחים תוחלתם אל העם שיתקיים הדבר שאומרים :
<b style="color: gray;">מצודת ציון</b> <b>ויחלו .</b> מלשון תוחלת ותקוה :
<b style="color: gray;">מלבי"ם פירוש המילות</b> <b>חזו שוא</b> ר''ל {{{א}}} החזון שיחזו הוא דבר שוא וריק שאין לו מציאות רק ברוח דמיונם, <b>והקסם</b> שבו יגידו העתידות הוא דבר <b>כזב</b> שלא יהיה הדבר כמו שאמרו, עד שאין ממש בדבריהם לא מצד הדבר עצמו שהוא שוא, ולא מצד התועלת שידעו על ידו את העתיד כי הוא כזב, {{{ב}}} שחוץ מזה הם מיחסים השוא הזה לדבר ה', וז''ש <b>ואומרים נאום ה',</b> ובאמת <b>ה' לא שלחם,</b> וא''כ אחר שאין לדבריהם מציאות לא מצד עצמם ולא מצד משלחם <b>איך ייחלו לקיים דבר,</b> איך יתקיימו דבריהם :
<b style="color: gray;">מלבי"ם ביאור המילות</b> <b>שוא, כזב.</b> שוא דבר שאין בו ממש, וכזב דבר בלתי מתקיים :
<h3>{ז}</h3>
הֲל֤וֹא מַֽחֲזֵה־שָׁוְא֙ חֲזִיתֶ֔ם וּמִקְסַ֥ם כָּזָ֖ב אֲמַרְתֶּ֑ם וְאֹֽמְרִים֙ נְאֻם־יְהוָ֔ה וַאֲנִ֖י לֹ֥א דִבַּֽרְתִּי׃
<b style="color: gray;">מצודת דוד</b> <b>מחזה .</b> נבואת שוא נבואתם כי לא היתה נבואה : <b>ומקסם כזב .</b> ר''ל אף הקסם אמרתם בשקר :
<b style="color: gray;">מלבי"ם פירוש המילות</b> <b>הלוא</b> א''א שיתקיים מצד עצמו כי <b>מחזה שוא חזיתם</b> ולא מצד המשלח כי <b>אמרים נאום ה' ואני לא דברתי</b> שלא לבד שלא שלחתים בשליחות כי לא דברתי כלל :
<b style="color: gray;">מלבי"ם ביאור המילות</b> <b>לא דברתי.</b> מוסיף על לא שלחם (פסוק ו'), כמ''ש (ירמיה כ''ג כ''א) לא שלחתי, לא דברתי :
<h3>{ח}</h3>
לָכֵ֗ן כֹּ֤ה אָמַר֙ אֲדֹנָ֣י יְהוִ֔ה יַ֚עַן דַּבֶּרְכֶ֣ם שָׁ֔וְא וַחֲזִיתֶ֖ם כָּזָ֑ב לָכֵן֙ הִנְנִ֣י אֲלֵיכֶ֔ם נְאֻ֖ם אֲדֹנָ֥י יְהוִֽה׃
<b style="color: gray;">מצודת דוד</b> <b>הנני .</b> הנה אני אלחם עמכם :
<b style="color: gray;">מלבי"ם פירוש המילות</b> <b>לכן</b> יאמר שמגיע להם עונש כפול, {{{א}}} על מה שינבאו כזה בשם ה', שגם אם לא היו מחטיאים את העם בנבואתם הלא נביא השקר מיתתו בחנק, {{{ב}}} על מה שבדבריהם מתעים את העם מדרכי ה', ותחלה יגיד ענשם על נבואת השקר, וז''ש <b>יען דברכם שוא וחזיתם כזב הנני אליכם</b> כי זה הנוגע לכבודי :
<h3>{ט}</h3>
וְהָיְתָ֣ה יָדִ֗י אֶֽל־הַנְּבִיאִ֞ים הַחֹזִ֣ים שָׁוְא֮ וְהַקֹּסְמִ֣ים כָּזָב֒ בְּס֧וֹד עַמִּ֣י לֹֽא־יִהְי֗וּ וּבִכְתָ֤ב בֵּֽית־יִשְׂרָאֵל֙ לֹ֣א יִכָּתֵ֔בוּ וְאֶל־אַדְמַ֥ת יִשְׂרָאֵ֖ל לֹ֣א יָבֹ֑אוּ וִידַעְתֶּ֕ם כִּ֥י אֲנִ֖י אֲדֹנָ֥י יְהוִֽה׃
<b style="color: gray;">מצודת דוד</b> <b>ידי .</b> מכת ידי : <b>בסוד .</b> לא יהיו בקבוצת עמי להכנס יחד עמהם להחשב עם ה' כמותם : <b>ובכתב וגו' .</b> להיות נכתב עמהם להחיות בעולם הנצחי כמ''ש כל הכתוב לחיים בירושלים ( ישעיה ד ) : <b>לא יבאו .</b> בתוך הבאים בזמן הגאולה : <b>כי אני אד' .</b> הנאמן לשלם גמול :
<b style="color: gray;">מצודת ציון</b> <b>בסוד .</b> ענין קבוץ ואסיפה כמו בסוד משחקים ( ירמי' ט ) :
<b style="color: gray;">מלבי"ם פירוש המילות</b> <b>והיתה ידי,</b> חושב ג' עונשים {{{א}}} <b>בסוד עמי לא יהיו</b> שלא יהיה להם חלק בסוד עם ה' שהיא תורתם וקדושתם שבעבורם נקראו עם ה', {{{ב}}} <b>בכתב בית ישראל לא יכתבו</b> שלא יהיה להם חלק לעוה''ב שזה נמלץ בדברי הנביאים בכתיבה כמ''ש כל הכתוב לחיים בירושלים (ישעיה ד'), כל הכתוב לחיים (דניאל י''ב), ויכתב בספר זכרון לפניו והיו לי ליום אשר אני עושה סגולה (מלאכי ג'), {{{ג}}} שלא יהיה להם חלק בארץ וז''ש <b>ואל אדמת ישראל לא יבאו</b> (והוא נגד מ''ש ג' מתנות טובות נתן הקב''ה לישראל תורה וארץ ישראל ועוה''ב, שא''י בא לתקן חיי הגוף וחיים המדיניים, ועוה''ב על חיי הנפש, והתורה הנר המאיר לשני השלמיות האלה ומקשרם יחד) :
<h3>{י}</h3>
יַ֣עַן וּבְיַ֜עַן הִטְע֧וּ אֶת־עַמִּ֛י לֵאמֹ֥ר שָׁל֖וֹם וְאֵ֣ין שָׁל֑וֹם וְהוּא֙ בֹּ֣נֶה חַ֔יִץ וְהִנָּ֛ם טָחִ֥ים אֹת֖וֹ תָּפֵֽל׃
<b style="color: gray;">רש"י</b> <b>והוא בונה חיץ .</b> והנה עמי כבונים בנין מחיצה והנביאים טחים אותו תפל קרקע הדומה לסיד ואינו מתקיים לפני הגשמים : <b>תפל .</b> אוטומנ''ץ בלע''ז וי''א בלאשטניי''א בלע''ז :
<b style="color: gray;">מצודת דוד</b> <b>יען וביען .</b> הכפל לחזק ולומר בעבור זה העון לבד ראוים הם לגמול העונש הזה : <b>הטעו את עמי .</b> היו מטעים אותם לאמר שלום יהיה לכם ובעבור זה אחזו בדרכם ולא עשו תשובה : <b>ואין שלום .</b> ר''ל ובשקר הבטיחו השלום כי אין שלום מיועד להם : <b>והוא בונה חיץ .</b> כ''א מהנביאים ההם היה בונה חיץ שהוא כותל לבנים גרועה וקלושה והיא הנבואה שהיו אומרים : <b>והנם .</b> והנה הם טחים על הכותל טיח תפל שאינו מתוקן כהלכתו לייפות הכותל ולהחליקו ר''ל מייפים הנבואה במליצה נאותה ומזויפת להיות מקובל על הלב :
<b style="color: gray;">מצודת ציון</b> <b>הטעו .</b> מל' הטעאה ומתעה : <b>חיץ .</b> הוא מל' מחיצה המוזכר בדרז''ל : <b>טחים .</b> ענין מריחה לסתום הנקב וכן וטח את הבית ( ויקרא יד ) : <b>תפל .</b> כל דבר שאינו מתוקן כל צרכו קרוי תפל וכן היאכל תפל מבלי מלח ( איוב ו ) :
<b style="color: gray;">מלבי"ם פירוש המילות</b> <b>יען,</b> עתה יודיע העונש ע''מ שהתעו את העם, וז''ש <b>יען וביען</b> ר''ל עונש תוך עונש, עונש כפול על פרי המעשה חוץ מן המעשה עצמו, <b>יען שהתעו את עמי לאמר שלום</b>, שהבטיחו אותם על שלומם הפנימי שדרכם טובה ועל שלום החיצון שלא יבוא עליהם האויב, ובזה חזקו ידיהם בל ישובו, ובאמת אין שלום, <b>והוא בונה חיץ,</b> מצייר שהעם בונה מחיצה של קנים חלושה, ונביאי השקר טחים את המחיצה הזאת <b>בתפל,</b> טיח עב המכביד על הקיר ובלתי מתקיים, והנמשל י''ל פנימי וחיצון, {{{א}}} שהקיר רומז ע''מ שחזקו ובצרו חומת ירושלים מפני האויב וחשבו שלא יכול לכבשה ובאמת הוא חיץ חלש, והם בדבריהם טחים את הקיר שיתראה חזק ובאמת הוא טיח תפל המכביד על הקיר ולא יתקיים כמו שיבאר, וגם ירמוז בהקיר אל קיר הברזל ששם ה' בינו לבין העיר (כמ''ש למעלה סי' ד'), ור''ל שהם שמו חיץ ומחיצה בינם לבין אלהיהם, כמ''ש כי אם עונותיכם היו מבדילים ביניכם לבין אלהיכם ובאשר שדרך המחיצה של קנים שיש בה נקבים יכול עדיין להביט אליהם דרך הנקבים כמציץ מן החרכים, הם טחים אותו תפל, ר''ל גורמים שתסור ההשגחה מהם לגמרי ע''י שמשחיתים דרך העם :
<b style="color: gray;">מלבי"ם ביאור המילות</b> <b>יען וביען.</b> עונש במדה ובמשקל, ועמ''ש התו''ה בחקותי (סימן נ''א) : <b>חיץ,</b> מענין מחיצת הקנים בלשון משנה, שחוצה המקום לשנים ע''י מחיצה :
<h3>{יא}</h3>
אֱמֹ֛ר אֶל־טָחֵ֥י תָפֵ֖ל וְיִפֹּ֑ל הָיָ֣ה ׀ גֶּ֣שֶׁם שׁוֹטֵ֗ף וְאַתֵּ֜נָה אַבְנֵ֤י אֶלְגָּבִישׁ֙ תִּפֹּ֔לְנָה וְר֥וּחַ סְעָר֖וֹת תְּבַקֵּֽעַ׃
<b style="color: gray;">רש"י</b> <b>ואתנה .</b> כמו ואתן : <b>אבני אלגביש .</b> אבני ברד גדולות ואומר אני לפי שהם מזהירות ככל אבני גביש ( ברד ) הוא מדמה אותם אל גביש שהיא אבן טובה כענין שנאמר ראמות וגביש ( איוב כח ) ורבותינו אמרו אל גביש שעמדו באויר על גב איש וזהו משה רבינו שנאמר ומטר לא נתך ארצה ( שמות ט ) אותם שהתחילו לירד לא הגיעו לארץ : <b>תפולנה .</b> על הקיר :
<b style="color: gray;">מצודת דוד</b> <b>אמור וכו' .</b> ויפול . ר''ל אמור על טחי התפל למה אתה טחים הבנין הלא תדעו שיפיל ולא יתקיים כלומר מה תועלת מיופי המליצה הלא אין ממש בנבואה : <b>היה גשם שוטף .</b> הנה אם יהיה גשם שוטף וכן אם אתן אני אבני אלגביש שתפולנה עליה וגם רוח סערה שתבקע את הקיר ר''ל אם יבוא אויב חזק יהיה א''כ נראה לכל בטול הנבואה :
<b style="color: gray;">מצודת ציון</b> <b>היה .</b> כמו יהיה : <b>שוטף .</b> יורד בחוזק : <b>ואתנה .</b> כמו ואתן : <b>אלגביש .</b> הוא כמו שתי מלות אל גביש ור''ל אבני ברד דומות אל גביש והוא אבן יקר כמו ראמות וגביש ( שם כח ) :
<b style="color: gray;">מלבי"ם פירוש המילות</b> <b>אמר לאותם אשר טחים תפל אשר יפול</b> ר''ל שהתפל הלא הוא מצד עצמו מוכן ליפול ובלתי מתקיים, מכ''ש אם <b>היה גשם שוטף</b> שכשיהיה גשם בודאי הגשם ידיח את התפל מן הקיר, ובפרט כי עם הגשם הטבעי <b>אתן אני</b> בהשגחתי דבר הבלתי טבעי, כי <b>אבני אלגביש תפלנה</b> שהם שוברים את הקיר בעצמו <b>ורוח סערות תבקע</b> את הקיר :
<b style="color: gray;">מלבי"ם ביאור המילות</b> <b>ויפל.</b> אשר יפול : <b>ואתנה.</b> כמו ואתן, כמו ואתנה ידעתן (בראשית ל''א) :
<h3>{יב}</h3>
וְהִנֵּ֖ה נָפַ֣ל הַקִּ֑יר הֲלוֹא֙ יֵאָמֵ֣ר אֲלֵיכֶ֔ם אַיֵּ֥ה הַטִּ֖יחַ אֲשֶׁ֥ר טַחְתֶּֽם׃
<b style="color: gray;">רש"י</b> <b>איה הטיח .</b> כך כשתבא הרעה יאמר לכם איה השלום שהבטחתם :
<b style="color: gray;">מצודת דוד</b> <b>והנה נפל הקיר .</b> כשיפול הקיר הלא יאמר מה תועלת היה בטיח ר''ל כשתבוטל הנבואה הלא יאמר מה תועלת ביופי המליצה מיטב הדבור :
<b style="color: gray;">מצודת ציון</b> <b>הקיר .</b> הכותל והוא החיץ שזכר :
<b style="color: gray;">מלבי"ם פירוש המילות</b> <b>והנה</b> עי''כ נפל הקיר בעצמו <b>הלוא</b> אז <b>יאמר אליכם איה הטיח אשר טחתם</b> שאם תפול הקיר כ''ש שלא יתקיים התפל, ועתה יבאר דבריו :
<h3>{יג}</h3>
לָכֵ֗ן כֹּ֤ה אָמַר֙ אֲדֹנָ֣י יְהוִ֔ה וּבִקַּעְתִּ֥י רֽוּחַ־סְעָר֖וֹת בַּֽחֲמָתִ֑י וְגֶ֤שֶׁם שֹׁטֵף֙ בְּאַפִּ֣י יִֽהְיֶ֔ה וְאַבְנֵ֥י אֶלְגָּבִ֖ישׁ בְּחֵמָ֥ה לְכָלָֽה׃
<b style="color: gray;">מצודת דוד</b> <b>ובקעתי .</b> ר''ל כן אעשה ואבקע את הקיר בחמתי ע''י רוח סערה ובאפי יהיה עליה גשם שוטף ואבני אלגביש אוריד עליה בחמה לכלותה ר''ל אביא אויב חזק ותבוטל הנבואה :
<b style="color: gray;">מלבי"ם פירוש המילות</b> <b>כה אמר ה' ובקעתי רוח סערות בחמתי,</b> שיש הבדל בין חמה ובין אף, <b>שהחמה</b> היא הכעס הפנימי השמור בלב, <b>ואף</b> הוא התגלות הכעס ע''י עונש, וכשיהיה האף בלא חמה פנימית, אינו רע, אבל האף שיצא ע''י חמה פנימית הוא רע, ובכ''ז לפעמים אחר שיצא האף ויעניש תשוכך החמה כי אז תתקרר דעת הקוצף ע''י שהעניש וכלה חמתו, אבל אם אחר שיצא האף עוד החמה קיימת אין תקוה, וז''ש שע''י החמה הפנימית אבקע רוח סערות, ובצאת החמה לחוץ להיות <b>אף</b> חיצון אז יתגשם להיות <b>גשם שוטף,</b> ר''ל לא גשם רגיל רק שישטוף הכל ע''י האף, ובכ''ז לא תשוכך החמה בזה רק תתעורר שנית עד שהגשם יתגשם ויגלד להתהוות ממנו <b>אבני אלגביש ע''י החמה</b> וזה יהיה <b>לכלה</b> :
<b style="color: gray;">מלבי"ם ביאור המילות</b> <b>ובקעתי.</b> פעל יוצא לשלישי : <b>בחמתי, באפי,</b> עי' הבדלם למעלה (ה' י''ג) :
<h3>{יד}</h3>
וְהָ֨רַסְתִּ֜י אֶת־הַקִּ֨יר אֲשֶׁר־טַחְתֶּ֥ם תָּפֵ֛ל וְהִגַּעְתִּ֥יהוּ אֶל־הָאָ֖רֶץ וְנִגְלָ֣ה יְסֹד֑וֹ וְנָֽפְלָה֙ וּכְלִיתֶ֣ם בְּתוֹכָ֔הּ וִֽידַעְתֶּ֖ם כִּֽי־אֲנִ֥י יְהוָֽה׃
<b style="color: gray;">רש"י</b> <b>הקיר .</b> היא ירושלים :
<b style="color: gray;">מצודת דוד</b> <b>והגעתיהו .</b> את הקיר אגיע עד הארץ כי תפול למטה : <b>ונגלה יסודו .</b> על כי תפול הכותל ממעל שעל היסוד יהיה א''כ נראה היסוד : <b>ונפלה .</b> כאשר תפול הקיר אז גם אתם טחי התפל תכלו בתוכה רוצה לומר כשיבוא האויב ותבוטל הנבואה אז יכלו הנביאים ההם : <b>כי אני ה' .</b> הנאמן לשלם גמול :
<b style="color: gray;">מצודת ציון</b> <b>והרסתי .</b> מל' הריסה ונתיצה : <b>ונגלה .</b> מלשון גלוי :
<b style="color: gray;">מלבי"ם פירוש המילות</b> <b>והרסתי</b> צייר ג' ענינים, {{{א}}} <b>הירוס הקיר,</b> שהוא התפוררות שלא תהיה שלמה, והוא בקיעת העיר, {{{ב}}} <b>והגעתיהו אל הארץ</b> שהיא הנפילה לגמרי, {{{ג}}} <b>ונגלה יסודו</b> שלא ישאר שארית עד היסוד בה, ובל תחשוב שתפול הקיר לבדה ולא יוזקו האנשים, ע''כ אמר <b>ונפלה וכליתם בתוכה</b> שתפול הקיר על האנשים, ובזה <b>וידעתם כי אני ה'</b> :
<h3>{טו}</h3>
וְכִלֵּיתִ֤י אֶת־חֲמָתִי֙ בַּקִּ֔יר וּבַטָּחִ֥ים אֹת֖וֹ תָּפֵ֑ל וְאֹמַ֤ר לָכֶם֙ אֵ֣ין הַקִּ֔יר וְאֵ֖ין הַטָּחִ֥ים אֹתֽוֹ׃
<b style="color: gray;">מצודת דוד</b> <b>וכליתי .</b> אשלים את חמתי בקיר ר''ל אבטל את כל דברי הנבואה : <b>ובטחים .</b> ר''ל בהנביאים המייפים נבואת השקר במליצ' נאותה ומזויפת : <b>ואומר לכם .</b> אז אומר לכם אין הקיר ר''ל הנה לא נתקיימה הנבואה ואין תקומה אל הטחים אותו הם הנביאים ההם כי אז יכלו גם המה :
<b style="color: gray;">מצודת ציון</b> <b>וכליתי .</b> ענין השלמה :
<b style="color: gray;">מלבי"ם פירוש המילות</b> <b>וכליתי</b> מודיע כי אחרית החמה אכלה רק בקיר ובטחים תפל, שהוא בירושלים ובנביאי שקר שבה לא בכלל ישראל :
<h3>{טז}</h3>
נְבִיאֵ֣י יִשְׂרָאֵ֗ל הַֽנִבְּאִים֙ אֶל־יְר֣וּשָׁלִַ֔ם וְהַחֹזִ֥ים לָ֖הּ חֲז֣וֹן שָׁלֹ֑ם וְאֵ֣ין שָׁלֹ֔ם נְאֻ֖ם אֲדֹנָ֥י יְהֹוִֽה׃
<b style="color: gray;">מצודת דוד</b> <b>נביאי ישראל .</b> יפרש אמריו לומר הבונים והטחים הם נביאי ישראל וכו' : <b>חזון שלום .</b> נבואה מהבטחת שלום : <b>ואין שלום .</b> ר''ל ובשקר יבטיחו כי אין שלום מיועד להם :
<b style="color: gray;">מלבי"ם פירוש המילות</b> <b>נביאי ישראל</b> ר''ל עונש זה יבא ע''י נביאי ישראל יען <b>שנבאים אל ירושלים והחוזים לה חזון שלום</b> וע''יכ אינם שבים בתשובה <b>ואין שלום</b> :
<h3>{יז}</h3>
וְאַתָּ֣ה בֶן־אָדָ֗ם שִׂ֤ים פָּנֶ֙יךָ֙ אֶל־בְּנ֣וֹת עַמְּךָ֔ הַמִּֽתְנַבְּא֖וֹת מִֽלִּבְּהֶ֑ן וְהִנָּבֵ֖א עֲלֵיהֶֽן׃
<b style="color: gray;">מצודת דוד</b> <b>המתנבאות מלבהן .</b> אשר בודות מלבהן ואומרות בנבואה :
<h3>{יח}</h3>
וְאָמַרְתָּ֞ כֹּה־אָמַ֣ר ׀ אֲדֹנָ֣י יְהוִ֗ה הוֹי֩ לִֽמְתַפְּר֨וֹת כְּסָת֜וֹת עַ֣ל ׀ כָּל־אַצִּילֵ֣י יָדַ֗י וְעֹשׂ֧וֹת הַמִּסְפָּח֛וֹת עַל־רֹ֥אשׁ כָּל־קוֹמָ֖ה לְצוֹדֵ֣ד נְפָשׁ֑וֹת הַנְּפָשׁוֹת֙ תְּצוֹדֵ֣דְנָה לְעַמִּ֔י וּנְפָשׁ֖וֹת לָכֶ֥נָה תְחַיֶּֽינָה׃
<b style="color: gray;">רש"י</b> <b>הוי למתפרות כסתות .</b> קוטרא''ש בלע''ז כמין כסתות קטנות היו תופרות ותולות לנשאלים אליהם על אצילי ידיהם וקוסמות להם באותן כסתות קסם שקרי' ולמי שהם חפצות אומרות קסם טוב ולמי שרוצות אומרות קסם רע : <b>אצילי .</b> איישיל''ש בלע''ז : <b>אצילי ידי .</b> כמו אצילי ידים וכמו תלמי שדי ( הושע יא ) : <b>ועושות המספחות .</b> על ראשי האנשים אף הם לקסום בהם ולא ידעתי מה הם מתוך שנאמר וקרעתי אותם אומר אני שהן של בגד ויונתן תרגמו פת כומרים וכן תרגם במות טלואות מחפיין פת כומרים : <b>המספחות .</b> כמו ספחני נא ( שמואל א ב ) לישאגמנ''ץ בלע''ז ויש לועזים פלטראיי''ש בלע''ז : <b>לצודד נפשות .</b> בהן . הן צדות הנפשות לגיהנם שמחזיקות ידי הרשעים לקסום להם שלום ומרפות ידי צדיקים לקסום להם רעה : <b>הנפשות תצודדנה וגו' .</b> תמיה היא : <b>ונפשות לכנה תחיינה .</b> לכנה כמו לכם שאתנה נוטלות שכר על כך ומתפרנסות בכך :
<b style="color: gray;">מצודת דוד</b> <b>הוי למתפרות כסתות .</b> יש להתאונן על המתפרות כסתות וכו' כן היה דרכם לתפור כסתות קטנות והיו תולות להנשאלין על אצילי ידיהם ובאותן כסתות היו קוסמות ולמי שחפצות אומרות קסם טוב ולמי שחפצות אומרות קסם רע : <b>על כל וגו' .</b> על הנשאלין : <b>ועושות המספחות .</b> כעין מטפחות היו עושות לקסום קסמים להשימם על ראש כל קומה ר''ל על ראש כל אדם מהבאים לשאול קסמיה ( ויקרא האדם קומה על כי הוא לבד הולך בקומה זקופה ולא כן שאר הבריות ) : <b>לצודד נפשות .</b> ר''ל לרמות אותם להביא עליה' עון אשמה במה שמאמינים בקסמים : <b>הנפשות .</b> וכי מהראוי לצודד נפשות של עמי להחטיאם בעון הקסם ולהחיות בזה נפש עצמיכן לקחת על זה שכר להתפרנס בה וכי הגון הדבר שבעבור השכר תחטיאו אנשים :
<b style="color: gray;">מצודת ציון</b> <b>למתפרות .</b> מל' תפירה : <b>כסתות .</b> כעין כרים העשוים למצעות המטה ובדרז''ל ובא למעטה בכרים ובכסתות ( סוכה ג ) : <b>אצילי .</b> הם בתי השחי תחת הזרועות וכן תחת אצילות ידיך ( ירמיה לא ) : <b>ידי .</b> כמו ידים ונפלה המ''ם וכן וקרע לו חלוני ( שם כב ) : <b>המספחות .</b> היא כמו מטפחות והוא כעין צעיף כמו והמטפחות והחריטים ( ישעיה ג ) ולפי שהן נדבקות ונצמדות על הראש אמר מספחות מל' ספחני נא ( ש''א ב ) : <b>לצודד .</b> מל' צדיה ולכידה : <b>לכנה .</b> שלכן :
<b style="color: gray;">מלבי"ם פירוש המילות</b> <b>הוי למתפרות כסתות,</b> שכמו שבקדושה מניחים תפילין על היד כנגד הלב לשעבד תאות ומחשבת הלב לה', ומניחים על הראש כנגד המוח לשעבד כח השכל והמחשבה אליו יתברך, כן היו הנשים הקוסמות <b>מתפרות כסתות על אצילי היד</b> במקום תפש''י, והיו קוסמות שהן מצודדות לשם נפשות החיים של העם וכח לבבם שיהיו שבוים תחת רשותם, ללכת אחרי זימה וכל תאוה רעה, <b>והיו עושות מספחות על ראש כל קומה</b> לצודד שם כחות המחשבה שיסורו העם אל מחשבות כוזבות להכחיש את ה' ותורתו, על הראשון <b>אמר הנפשות תצודדנה לעמי</b> וכי יהיה בכחכם לצודד נפשות עמי תחת רשותכן, ובזה <b>תחיינה נפשות</b> השייכות <b>לכנה</b> להיות לכם מזון ומחיה, ונגד השני שצודדו מחשבותיהם למינות ולכפירה אמר.
<b style="color: gray;">מלבי"ם ביאור המילות</b> <b>אצילי ידי.</b> בית השחי. וידי כמו ידים, כמו וקרע בו חלוני :
<h3>{יט}</h3>
וַתְּחַלֶּלְ֨נָה אֹתִ֜י אֶל־עַמִּ֗י בְּשַׁעֲלֵ֣י שְׂעֹרִים֮ וּבִפְת֣וֹתֵי לֶחֶם֒ לְהָמִ֤ית נְפָשׁוֹת֙ אֲשֶׁ֣ר לֹֽא־תְמוּתֶ֔נָה וּלְחַיּ֥וֹת נְפָשׁ֖וֹת אֲשֶׁ֣ר לֹא־תִֽחְיֶ֑ינָה בְּכַ֨זֶּבְכֶ֔ם לְעַמִּ֖י שֹׁמְעֵ֥י כָזָֽב׃
<b style="color: gray;">רש"י</b> <b>בשעלי שעורים .</b> כמו מי מדד בשעלו מים ( ישעיה מ ) אונגיאלוניא''ש בלע''ז , לשון אחר לשון מדה : <b>ובפתותי לחם .</b> איאנפיצא''ש בלע''ז שאתן נוטלות בשכרכן : <b>להמית נפשות אשר לא תמותנה .</b> כלומר לאמר על נפשות אשר לא תמותנה אלו ימותו ולאמ' על אשר לא תחיינ' יחיו כי קסמיכם שקר ועמי מקבלים את קסמי כזב שלכם :
<b style="color: gray;">מצודת דוד</b> <b>ותחללנה .</b> אתן מחללים אותי בפני עמי להסיר מלבם בטחון ה' ולפנות אל הקסם ואת זה תעשו בשכר מלא אגרוף שעורים ובחתיכות לחם : <b>להמית נפשות .</b> לקסום שוא לשפוט מיתה על נפשות אשר באמת לא תמותנה ולשפוט החיים על נפשות אשר באמת לא תחיינה ולא יהיה א''כ כדבריכן : <b>בכזבכם .</b> ר''ל הדברים האלה תאמרו ותשפטו בעת תכזבו אל עמי השומעים כזב ומאמינים לה :
<b style="color: gray;">מצודת ציון</b> <b>ותחללנה .</b> מל' חלול ובזיון : <b>בשעלי .</b> כן יקרא האגרוף וכן מי מדד בשעלו מים ( ישעיה מ ) : <b>ובפתותי .</b> ענין חתיכות ופריסות כמו פתות אותה פתים ( ויקרא ב ) :
<b style="color: gray;">מלבי"ם פירוש המילות</b> <b>ותחללנה אתי אל עמי</b> שתוציאו קדושת שמי לחולין שתגרמו לחלל שמי, וזאת תעשו <b>בעבור שעלי שעורים ופתותי לחם</b> שיתנו לכן, <b>להמית נפשות</b> במיתת הנפש ועי''כ להחיות נפשות שלכן, או שתנבאו על נפשות הצדיקים שימותו ועל הרשעים שיחיו על ידי <b>שתכזבו לעמי</b> בדברי כזב ואמונות כוזבות והם <b>שומעי כזב</b> ומקבלים דברי כזבכם :
<b style="color: gray;">מלבי"ם ביאור המילות</b> <b>ותחללנה.</b> כמו לחלל את שם קדשי :
<h3>{כ}</h3>
לָכֵ֞ן כֹּה־אָמַ֣ר ׀ אֲדֹנָ֣י יְהוִ֗ה הִנְנִ֤י אֶל־כִּסְּתוֹתֵיכֶ֙נָה֙ אֲשֶׁ֣ר אַ֠תֵּנָה מְצֹדְד֨וֹת שָׁ֤ם אֶת־הַנְּפָשׁוֹת֙ לְפֹ֣רְח֔וֹת וְקָרַעְתִּ֣י אֹתָ֔ם מֵעַ֖ל זְרוֹעֹֽתֵיכֶ֑ם וְשִׁלַּחְתִּי֙ אֶת־הַנְּפָשׁ֔וֹת אֲשֶׁ֥ר אַתֶּ֛ם מְצֹדְד֥וֹת אֶת־נְפָשִׁ֖ים לְפֹרְחֹֽת׃
<b style="color: gray;">רש"י</b> <b>לפורחות .</b> להיות פורחות על ידיכן לגיהנם : <b>ושלחתי את הנפשות .</b> כתרגומו ואשזיב ית נפשתא דאתון מחרשן ית נפשיהן לאבדותה' : <b>את נפשים .</b> את אנשים להיות הנפשות פורחות :
<b style="color: gray;">מצודת דוד</b> <b>הנני .</b> הנה אני אפנה אל הכסתות שלכן אשר אתן מצודדות עמהם את הנפשות להחטיא אנשים להוציא ולהפריח מהם נפשותם : <b>וקרעתי .</b> כי אקרע אותם מעל הזרועות אשר שמתן עליהם אותם הכסתות ר''ל שתחרב ירושלים ותתבטל כל התחבולות והכזבים כאלו יקרעו מעל הזרועות והיו כלא היו : <b>ושלחתי .</b> אז אשלח חפשי את הנפשות אשר אתם מצודדות ר''ל אז לא תוכלו עוד לרמות ולהחטיא : <b>את נפשים לפורחות .</b> אמר לתוספת ביאור את הנפשות הנצדות בידכן להוציאן ולהפריחן מן הגוף להיות אבודות בעוונם אותם אשלח חפשי :
<b style="color: gray;">מצודת ציון</b> <b>שם .</b> ר''ל בהם : <b>לפורחות .</b> מל' הפרחה ועפיפה : <b>ושלחתי .</b> כן יאמר על דבר הנעזב לרצון עצמו וכן קן משולח ( ישעיה טז ) :
<b style="color: gray;">מלבי"ם פירוש המילות</b> <b>לכן כה אמר ה'</b> נגד הכסתות, <b>הנני אל כסתותיכנה</b> וכו' <b>ושלחתי את הנפשות אשר אתם מצודדים את נפשים,</b> ר''ל שאתן מצודדים נפשות ביד נפשים. ר''ל ברשות כחות הטומאה שהם נפשים לפורחות לשדים ומזיקין הפורחים באויר :
<b style="color: gray;">מלבי"ם ביאור המילות</b> <b>נפשים.</b> לא בא דוגמתו, וע' בפי' :
<h3>{כא}</h3>
וְקָרַעְתִּ֞י אֶת־מִסְפְּחֹֽתֵיכֶ֗ם וְהִצַּלְתִּ֤י אֶת־עַמִּי֙ מִיֶּדְכֶ֔ן וְלֹֽא־יִהְי֥וּ ע֛וֹד בְּיֶדְכֶ֖ן לִמְצוּדָ֑ה וִֽידַעְתֶּ֖ן כִּֽי־אֲנִ֥י יְהוָֽה׃
<b style="color: gray;">מצודת דוד</b> <b>וקרעתי וגו' .</b> ר''ל גם התחבולה של המטפחות תתבטל כאלו אקרעם והיו כלא היו : <b>והצלתי וגו' .</b> לבל יהיו נלכדים בידכן להכשילם בעון הקסם ולתוספת ביאור אמר ולא יהיו עוד בידכן להיות נצודים : <b>כי אני ה' .</b> שהכל בידי :
<b style="color: gray;">מצודת ציון</b> <b>למצדה .</b> מל' צדיה ולכידה :
<b style="color: gray;">מלבי"ם פירוש המילות</b> <b>וקרעתי,</b> ונגד מספחות הראש <b>אקרע מספחתיכם, והצלתי את עמי</b> שלא תטעו אותם באמונות כוזבות, <b>וידעתן כי אני ה'</b> ותכירו אלהותי :
<h3>{כב}</h3>
יַ֣עַן הַכְא֤וֹת לֵב־צַדִּיק֙ שֶׁ֔קֶר וַאֲנִ֖י לֹ֣א הִכְאַבְתִּ֑יו וּלְחַזֵּק֙ יְדֵ֣י רָשָׁ֔ע לְבִלְתִּי־שׁ֛וּב מִדַּרְכּ֥וֹ הָרָ֖ע לְהַחֲיֹתֽוֹ׃
<b style="color: gray;">רש"י</b> <b>יען הכאות לב צדיק שקר .</b> כשאתן קוסמות לו רעה הוא מצטער ולבו נכאה :
<b style="color: gray;">מצודת דוד</b> <b>יען .</b> בעבור שהיו משברות לב צדיק לצערו באמרי שקר שאמרו לו מות תמות : <b>ואני .</b> אבל אני לא הכאבתי לבו כי לא גזרתי עליו המיתה : <b>ולחזק .</b> והיו עוסקות לחזק ידי רשע להבטיחו על השלום והיה זה סבה לבלתי ישוב מדרכו הרע להשיג החיים ע''י התשובה וא''כ עשו רעה גם לצדיק גם לרשע :
<b style="color: gray;">מצודת ציון</b> <b>הכאות .</b> ענין שבירה כמו ונכאה לבב ( תהלים קט ) : <b>הכאבתיו .</b> מל' מכאוב וחלי :
<b style="color: gray;">מלבי"ם פירוש המילות</b> <b>יען</b> חוץ מזה <b>יען שתכאו לב צדיק בשקר</b> שתפחידו אות בקסמיכם שתבא עליו רעה הגם <b>שאני לא הכאבתיו ואת ידי הרשע תחזקו</b> שתנבאו עליו טובות :
<b style="color: gray;">מלבי"ם ביאור המילות</b> <b>הכאות.</b> כמו ונכאה לבב :
<h3>{כג}</h3>
לָכֵ֗ן שָׁ֚וְא לֹ֣א תֶחֱזֶ֔ינָה וְקֶ֖סֶם לֹא־תִקְסַ֣מְנָה ע֑וֹד וְהִצַּלְתִּ֤י אֶת־עַמִּי֙ מִיֶּדְכֶ֔ן וִֽידַעְתֶּ֖ן כִּֽי־אֲנִ֥י יְהוָֽה׃
<b style="color: gray;">מצודת דוד</b> <b>לא תחזינה .</b> לא תנבאו עוד שוא : <b>וקסם וגו' .</b> מוסב על שוא לומר וקסם שוא לא תקסמנה : <b>והצלתי וגו' .</b> לבל יהיו נלכדים בידכן : <b>כי אני ה' .</b> שהכל בידי :
<b style="color: gray;">מלבי"ם פירוש המילות</b> <b>לכן שוא לא תחזינה</b> כי אכלה אתכם :
<h2>יחזקאל פרק-יד</h2>
<h3>{א}</h3>
וַיָּב֤וֹא אֵלַי֙ אֲנָשִׁ֔ים מִזִּקְנֵ֖י יִשְׂרָאֵ֑ל וַיֵּשְׁב֖וּ לְפָנָֽי׃
<b style="color: gray;">רש"י</b> <b>ויבוא אלי אנשים .</b> כולם בלב אחד לרעה לכך נאמר ויבוא , ומדרש אגדה אומר על שם שהקב''ה גלה אזן הנביא תחלה הנה יבואו אליך פלוני ופלוני :
<b style="color: gray;">מצודת דוד</b> <b>ויבוא אלי .</b> בא אלי קבוצת אנשים מזקני ישראל : <b>וישבו לפני .</b> התעכבו לפני :
<b style="color: gray;">מלבי"ם פירוש המילות</b> <b>ויבא אלי אנשים מזקני ישראל</b> יש הבדל בין זקני יהודה שישבו לפניו [למעלה ח] שהיו צדיקים וזקני ישראל היו רשעים :
<b style="color: gray;">מלבי"ם ביאור המילות</b> <b>ויבוא, אנשים.</b> יחיד על רבים, שלא באו בפעם א', כפי הכלל באילת השחר (סי' קס''ו) :
<h3>{ב}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<b style="color: gray;">רש"י</b> <b>העלו גלוליהם על לבם .</b> לבם אל גלוליהם לעבוד : <b>נתנו נכח פניהם .</b> להיות להם עכו''ם תמיד למורא ולאלוה : <b>האדרש אדרש .</b> התראה כי אני אדרוש להם ואשיב על דבריהם הרבה תמיהות מתקיימות :
<h3>{ג}</h3>
בֶּן־אָדָ֗ם הָאֲנָשִׁ֤ים הָאֵ֙לֶּה֙ הֶעֱל֤וּ גִלּֽוּלֵיהֶם֙ עַל־לִבָּ֔ם וּמִכְשׁ֣וֹל עֲוֹנָ֔ם נָתְנ֖וּ נֹ֣כַח פְּנֵיהֶ֑ם הַאִדָּרֹ֥שׁ אִדָּרֵ֖שׁ לָהֶֽם׃
<b style="color: gray;">מצודת דוד</b> <b>העלו וגו' .</b> ר''ל מחשבות לבם לעבודת כוכבים ונגד פניהם נתנו מכשול עון העבודת כוכבים כאומר לא במחשבה לבד כי עושים גם בפועל : <b>האדרש .</b> וכי מהראוי שאהיה נדרש להם למלא משאלותם בתמיה :
<b style="color: gray;">מצודת ציון</b> <b>נוכח .</b> נגד כמו לנוכח אשתו ( בראשית כה ) :
<b style="color: gray;">מלבי"ם פירוש המילות</b> <b>האנשים האלה העלו גלוליהם על לבם</b> ר''ל שעבודת האלילים אינו אצלם במעשה לבד כי הם מצויירים אצלם בציור הלב שמאמינים ודבוקים בם בכל לבבם, <b>ומכשול עונם נתנו נכח פניהם,</b> שגם בחטאים שחוטאים בפועל לא לבד שחוטאים כי גם נתנו נכח פניהם את המכשול שמכשיל אותם בחטא והמסבב אותו, עד שמשתדלים שימצא תמיד הסבה שמביאה אותם אל החטא, וכיון שדבוקים כ''כ בחטאים בין במחשבה בין במעשה <b>האדרש אדרש להם,</b> הלא אחר שהם מומרים לעברות בפועל וכופרים מצד מחשבת ע''ז לא יש תקוה עוד שישובו :
<b style="color: gray;">מלבי"ם ביאור המילות</b> <b>האדרש.</b> י''א שהוא כמו ההדרש בה', וי''א שהוא מבנין התפעל ומשפטו האתדרש :
<h3>{ד}</h3>
לָכֵ֣ן דַּבֵּר־א֠וֹתָם וְאָמַרְתָּ֨ אֲלֵיהֶ֜ם כֹּה־אָמַ֣ר ׀ אֲדֹנָ֣י יְהוִ֗ה אִ֣ישׁ אִ֣ישׁ מִבֵּ֣ית יִשְׂרָאֵ֡ל אֲשֶׁר֩ יַעֲלֶ֨ה אֶת־גִּלּוּלָ֜יו אֶל־לִבּ֗וֹ וּמִכְשׁ֤וֹל עֲוֹנוֹ֙ יָשִׂים֙ נֹ֣כַח פָּנָ֔יו וּבָ֖א אֶל־הַנָּבִ֑יא אֲנִ֣י יְהוָ֗ה נַעֲנֵ֧יתִי ל֦וֹ (בה) [בָ֖א] בְּרֹ֥ב גִּלּוּלָֽיו׃
<b style="color: gray;">רש"י</b> <b>נעניתי לו .</b> שויי''ש רפונדו''ץ בלע''ז אע''פ שהוא בא לפני ברוב גלוליו כן ת''י :
<b style="color: gray;">מצודת דוד</b> <b>דבר אותם .</b> דבר עמהם : <b>ובא אל הנביא .</b> לשאול ממנו דבר ה' : <b>נעניתי לו .</b> אקבל מענהו אשר לו להשיב עליו עם כי בא לשאול במחשבות רוב גלוליו :
<b style="color: gray;">מצודת ציון</b> <b>נעניתי .</b> ענין אמירה כמו ומה' מענה לשון ( משלי טז ) ור''ל אקבל מענהו ודוגמתו ונעתר להם ( ישעיה יט ) ופי' יקבל עתר תפלתם :
<b style="color: gray;">מלבי"ם פירוש המילות</b> <b>לכן דבר, איש איש</b> וכו' <b>אני ה' נעניתי לו,</b> ר''ל הוא אינו בא אל הנביא לדרוש ולדעת האמת, רק רוצה לעשות מזה עסק וענין, כי <b>בא ברב גלוליו</b> אינו בא ע''ד לעזוב את גלוליו, בהפך ע''י רוב גלוליו בא אל הנביא להתוכח עמו ולהכחיש דבריו :
<b style="color: gray;">מלבי"ם ביאור המילות</b> <b>נעניתי לו.</b> א''א לפרשו מענין עניה ותשובה שאיך בא בנפעל, והלא ה' הוא הפועל והעונה ? וכבר נלחץ בזה הרד''ק, רק הוא לשון ענין והתעסקות כמו ענין רע נתן אלהים לבני אדם לענות בו (קהלת א') נעשיתי לו ענין והתעסקות לענות בו. ומלת בה במקצת ספרים בא' ובמקצת ספרים בה' בלא מפיק, ונחלף הא' בה''א ובמק''ס בה כתיב בא קרי :
<h3>{ה}</h3>
לְמַ֛עַן תְּפֹ֥שׂ אֶת־בֵּֽית־יִשְׂרָאֵ֖ל בְּלִבָּ֑ם אֲשֶׁ֤ר נָזֹ֙רוּ֙ מֵֽעָלַ֔י בְּגִלּֽוּלֵיהֶ֖ם כֻּלָּֽם׃
<b style="color: gray;">רש"י</b> <b>למען תפוש את בית ישראל וגו' .</b> בדיל לקרבא ית בית ישראל למתן תיובתא בלבהון : <b>נזורו .</b> כמו נזיר אחיו ( ראשית מט ) פורינ''ט אשיברי''ץ בלע''ז :
<b style="color: gray;">מצודת דוד</b> <b>למען תפוש .</b> ר''ל לא אשיב למלאות שאלתו רק למען לאחוז אותם בלבותם להקריב אלי אשר כולם פרשו מעלי במחשבות גלוליהם כי בראותם שאקבל מענם ואשיבם ידעו שיש אלהים בישראל :
<b style="color: gray;">מצודת ציון</b> <b>תפוש .</b> ענין אחיזה : <b>נזורו .</b> ענין הפרשה כמו נזורו אחור ( שם א ) :
<b style="color: gray;">מלבי"ם פירוש המילות</b> <b>למען תפש את בית ישראל בלבם,</b> שעד עתה כבר <b>נזרו</b> בית ישראל <b>מעלי כולם בגלוליהם</b> במעשה הגלולים, והזקנים האלה רוצים לתפוש אותם גם בלבם שגם במחשבתם יתרחקו מעל ה', ועי''ז באים אל הנביא להתוכח אתו, וי''ל שבזקנים האלה היו בעצמם נביאי שקר ובאו לשמוע דבר הנביא ולהפוך אותם כפי רצונם כמ''ש (ירמיהו כ''ג) מגנבי דברי איש מאת רעהו :
<b style="color: gray;">מלבי"ם ביאור המילות</b> <b>למען תפש את בית ישראל בלבם.</b> יל''פ שמלת בלבם מוסב על הזקנים, שהזקנים חושבים בלבם לתפוש את בית ישראל. ור''ל את בית ישראל אשר נזורו מעלי רוצים לתפוש כולם בגלוליהם, שבלבם לתפשם כולם אל ע''ז :
<h3>{ו}</h3>
לָכֵ֞ן אֱמֹ֣ר ׀ אֶל־בֵּ֣ית יִשְׂרָאֵ֗ל כֹּ֤ה אָמַר֙ אֲדֹנָ֣י יְהוִ֔ה שׁ֣וּבוּ וְהָשִׁ֔יבוּ מֵעַ֖ל גִּלּֽוּלֵיכֶ֑ם וּמֵעַ֥ל כָּל־תּוֹעֲבֹתֵיכֶ֖ם הָשִׁ֥יבוּ פְנֵיכֶֽם׃
<b style="color: gray;">רש"י</b> <b>שובו .</b> מדרכיכם : <b>והשיבו .</b> את לבבכם : <b>מעל גלוליכם .</b> אשר העליתם אל לבבכם : <b>השיבו פניכם .</b> אשר שמתם מכשול עווניכם לנכחם :
<b style="color: gray;">מצודת דוד</b> <b>שובו .</b> אתם עצמיכם : <b>והשיבו .</b> את נשיכם ובניכם : <b>השיבו פניכם .</b> לבל תסתכלו בהם וכאומר אם כן יעשו אז אשיב על מענם למלאותם :
<b style="color: gray;">מלבי"ם פירוש המילות</b> <b>לכן אמר אל בית ישראל</b> אחר שהשיב אל הזקנים צוה לו נבואה ואזהרה אל בית ישראל. <b>שובו</b> בעצמיכם <b>והשיבו</b> את אחרים <b>מעל גלוליכם</b> שהוא ע''ז <b>ומעל כל תועבותיכם</b> יתר התועבות שעושים במעשה :
<h3>{ז}</h3>
כִּי֩ אִ֨ישׁ אִ֜ישׁ מִבֵּ֣ית יִשְׂרָאֵ֗ל וּמֵהַגֵּר֮ אֲשֶׁר־יָג֣וּר בְּיִשְׂרָאֵל֒ וְיִנָּזֵ֣ר מֵֽאַחֲרַ֗י וְיַ֤עַל גִּלּוּלָיו֙ אֶל־לִבּ֔וֹ וּמִכְשׁ֣וֹל עֲוֹנ֔וֹ יָשִׂ֖ים נֹ֣כַח פָּנָ֑יו וּבָ֤א אֶל־הַנָּבִיא֙ לִדְרָשׁ־ל֣וֹ בִ֔י אֲנִ֣י יְהוָ֔ה נַֽעֲנֶה־לּ֖וֹ בִּֽי׃
<b style="color: gray;">רש"י</b> <b>נענה לו בי .</b> משתאל ליה במימרי אדרש לו :
<b style="color: gray;">מצודת דוד</b> <b>לדרש לו בי .</b> לדרוש את הנביא בדברי : <b>נענה לו בי .</b> אקבל המענה אשר לו להשיב עליו בעבור כבוד שמו :
<b style="color: gray;">מצודת ציון</b> <b>נענה .</b> אקבל המענה :
<b style="color: gray;">מלבי"ם פירוש המילות</b> <b>כי איש וכו' ובא אל הנביא לדרש לו בי,</b> שהנביא <b>ידרוש בי</b> לדעת העתידות <b>לו</b> בשבילו, <b>אני ה' נענה לו בי,</b> ר''ל <b>לו</b> נדמה כי <b>הוא נענה בי,</b> שמתעסק בי, ועושה לו ענין לדעת על ידי עתידות, לא לשמוע אל דברי ולשוב מחטאיו כי עדן גלוליו על לבו :
<b style="color: gray;">מלבי"ם ביאור המילות</b> <b>לדרש לו בי.</b> כמו לדרש בי לו. ולו, היינו בעבורו : <b>אני ה' נענה לו בי.</b> מלת נענה ג''כ מלשון ענין ועסק, ור''ל הוא עונה בי, היינו עושה בי ענין והתעסקות וא''כ ה' הוא הנענה שיעשה ממנו עסק לענות בו, ושעורו לו אני נענה, שאני לו לענין ולעסק :
<h3>{ח}</h3>
וְנָתַתִּ֨י פָנַ֜י בָּאִ֣ישׁ הַה֗וּא וַהֲשִֽׂמֹתִ֙יהוּ֙ לְא֣וֹת וְלִמְשָׁלִ֔ים וְהִכְרַתִּ֖יו מִתּ֣וֹךְ עַמִּ֑י וִֽידַעְתֶּ֖ם כִּֽי־אֲנִ֥י יְהוָֽה׃
<b style="color: gray;">רש"י</b> <b>ונתתי פני באיש ההוא .</b> אחרי כן אם לא ישמע אל דברי הנביא : <b>פני .</b> מישאירא''ש בלע''ז : <b>והשימותיהו .</b> תרגום יונתן ואשציניה :
<b style="color: gray;">מצודת דוד</b> <b>ונתתי פני .</b> רצה לומר אולם לא למלאות שאלתו כי אדרבה עוד אתן פני באיש ההוא ואתן אותו לשממה להיות למופת לבני מרי שלא יהיו כמותו לדרש בדבר ה' במחשבת עבודת כוכבים : <b>ולמשלים .</b> מן השממון שיבוא עליו יקחו משל להדמות אליה שוממות אחרות : <b>כי אני ה' .</b> נאמן לשלם גמול :
<b style="color: gray;">מצודת ציון</b> <b>פני .</b> ענין כעס כמו אכפרה פניו ( בראשית לב ) ע''ש שהכעס ניכר בפני האדם : <b>והשמתיהו .</b> מל' שממון :
<b style="color: gray;">מלבי"ם פירוש המילות</b> <b>ונתתי פני באיש ההוא</b> אפנה השגחתי להענישו <b>והשמתיהו לאות ולמשלים,</b> בדור הזה יהיה הוא עצמו <b>לאות</b> שיראו הנגעים שעליו ויהיה לאות לבני מרי, ואחרי מותו יהיה <b>למשל</b> שימשלו שיקרה לרשעים כמו שקרה לרשע זה, ואח''כ בדורות הבאים <b>והכרתיו מתוך עמי</b> ויאבד שמו וזכרו :
<h3>{ט}</h3>
וְהַנָּבִ֤יא כִֽי־יְפֻתֶּה֙ וְדִבֶּ֣ר דָּבָ֔ר אֲנִ֤י יְהוָה֙ פִּתֵּ֔יתִי אֵ֖ת הַנָּבִ֣יא הַה֑וּא וְנָטִ֤יתִי אֶת־יָדִי֙ עָלָ֔יו וְהִ֨שְׁמַדְתִּ֔יו מִתּ֖וֹךְ עַמִּ֥י יִשְׂרָאֵֽל׃
<b style="color: gray;">רש"י</b> <b>והנביא כי יפותה ודבר דבר .</b> שאינו אמת : <b>פתיתי .</b> פתחתי לו פתח לאיזו שירצ' ומכאן יש לומר בא ליטמא פותחין לו :
<b style="color: gray;">מצודת דוד</b> <b>והנביא כי יפתה .</b> הנדרש יהיה נפתה מלבו וידבר דברו מנפשו להשיב אל השואל שימלא שאלתו : <b>אני .</b> כמו האני ותחסר ה''א התימא וכמוהו רבים ור''ל האם אני ה' פתיתי את הנביא לדבר שקר בתמיה הלא הבחירה חפשית ולכן אטה ידי עליו להכותו ואשמידו מתוך עמי ישראל :
<b style="color: gray;">מצודת ציון</b> <b>יפותה .</b> מל' פתוי והסתה : <b>והשמדתיו .</b> ענין אבדון וכליון :
<b style="color: gray;">מלבי"ם פירוש המילות</b> <b>והנביא כי יפותה,</b> שיצרו או ריעיו יפתוהו <b>לדבר נבואות שקר ודבר דבר אני ה' פתיתי</b> והוא ידבר ויאמר שאני פתיתיו לילך בשליחות לנבאות, אז <b>ונטיתי את ידי עליו</b> להענישו :
<b style="color: gray;">מלבי"ם ביאור המילות</b> <b>אני ה' פתיתי.</b> כמו פתתני ה' ואפת (ירמיה כ'), הוא ידבר שאני פתיתיו. והמפרשים נלחצו שהפיתוי הוא הערת החפץ כדי שיכשלו בנבואתם, כמו מי יפתה את אחאב, או קרוי פיתוי על שלא המית אותו, ורחוק שייחס לה' פיתוי לרעה. והרי''א פירש בתמיהה וכי אני פתיתי, והמעיין יבחר :
<h3>{י}</h3>
וְנָשְׂא֖וּ עֲוֹנָ֑ם כַּֽעֲוֹן֙ הַדֹּרֵ֔שׁ כַּעֲוֹ֥ן הַנָּבִ֖יא יִֽהְיֶֽה׃
<b style="color: gray;">רש"י</b> <b>כעין הדורש כעין הנביא .</b> כחוב דאתי למילף ולא אליף כחוב נביי שקרא יהי :
<b style="color: gray;">מצודת דוד</b> <b>ונשאו עונם .</b> הם יסבלו גמול עוונם זה כזה : <b>כעון הדורש .</b> כגמול עון הדורש בדבר ה' במחשבת עבודת כוכבים כן יהיה גמול עון הנביא המשקר :
<b style="color: gray;">מצודת ציון</b> <b>ונשאו .</b> מל' משא וסבל : <b>כעון הדורש כעון הנביא .</b> בא בשני כפ''י הדמיון להורות על דמיון גמור וכן כמוך כפרעה ( שם מד ) :
<b style="color: gray;">מלבי"ם פירוש המילות</b> <b>ונשאו עונם,</b> ובכ''ז גם המקבלים נבואתו ישאו עונם, ואין להם תירוץ שהתעה אותם, כי <b>עון הדורש</b> יהיה <b>דומה אל עון הנביא,</b> שלא היה להם לדרוש בנביאי שקר, וזאת אעשה.
<h3>{יא}</h3>
לְ֠מַעַן לֹֽא־יִתְע֨וּ ע֤וֹד בֵּֽית־יִשְׂרָאֵל֙ מֵאַֽחֲרַ֔י וְלֹֽא־יִטַּמְּא֥וּ ע֖וֹד בְּכָל־פִּשְׁעֵיהֶ֑ם וְהָ֥יוּ לִ֣י לְעָ֗ם וַֽאֲנִי֙ אֶהְיֶ֤ה לָהֶם֙ לֵֽאלֹהִ֔ים נְאֻ֖ם אֲדֹנָ֥י יְהוִֽה׃
<b style="color: gray;">מצודת דוד</b> <b>למען לא יתעו וכו' .</b> כשיראו שאני משלם גמול : <b>והיו לי לעם .</b> אז יהיו נקראים עמי : <b>לאלהים .</b> להצילם ולהושיעם :
<b style="color: gray;">מצודת ציון</b> <b>יתעו .</b> מל' תועה ועניינו ההולך בדרך שאינו ישר :
<b style="color: gray;">מלבי"ם פירוש המילות</b> <b>למען לא יתעו עוד בית ישראל</b> בעניני האמונה, <b>ולא יטמאו</b> בעברות ע''י נביאי השקר ולכן אעניש את נביאי השקר, וכיון בזה על אחאב בן קולי' שקלם מלך בבל באש והיו לאות ולמשלים :
<h3>{יב}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<h3>{יג}</h3>
בֶּן־אָדָ֗ם אֶ֚רֶץ כִּ֤י תֶחֱטָא־לִי֙ לִמְעָל־מַ֔עַל וְנָטִ֤יתִי יָדִי֙ עָלֶ֔יהָ וְשָׁבַ֥רְתִּי לָ֖הּ מַטֵּה־לָ֑חֶם וְהִשְׁלַחְתִּי־בָ֣הּ רָעָ֔ב וְהִכְרַתִּ֥י מִמֶּ֖נָּה אָדָ֥ם וּבְהֵמָֽה׃
<b style="color: gray;">רש"י</b> <b>מטה לחם .</b> משען לחם :
<b style="color: gray;">מצודת דוד</b> <b>למעל מעל .</b> ר''ל אם החטא יהיה לכחש בי ולשקר בי : <b>ונטיתי .</b> אז אטה ידי עליה להכותה ואשבור לה משען לחם ולתוספת ביאור אמר והשלחתי בה רעב והכרתי כי ימותו ברעב :
<b style="color: gray;">מצודת ציון</b> <b>למעל מעל .</b> ת''א ישקר שקר : <b>מטה לחם .</b> על כי הלחם ישען ויסעד לבב אנוש אמר בו לשון מטה בדרך שאלה :
<b style="color: gray;">מלבי"ם פירוש המילות</b> <b>ארץ כי תחטא לי,</b> הנה בתוכחה שבת''כ חשב ארבעה סדרים של מיני רעות, וכולם כלולים בארבעה שפטים הרעים שחשב פה, שבהם נכללו כל הרעות שבעולם, כי הרעות יהיו או שמיימים, והם דבר ורעב, או יבואו ע''י בעלי רצון שהם חיה רעה, או ע''י בני אדם שהם בעלי בחירה, והוא חרב, וכשתדקדק שם תראה שבסדר ראשון חשב תולדות דבר שהם מיני חולאים, ותולדות חרב ונגפתם לפני אויביכם, ובסדר שני חשב תולדות רעב ולא תתן ארצכם את יבולה, ובסדר ג' חשב חיה רעה, ואח''כ בסדר ד' חשב שנית חרב ואח''כ דבר ואחר כך רעב, הרי שרעב היא התוכחה הקשה שבכולם, ובזה התחיל פה, <b>ארץ כי תחטא למעל מעל</b> שהוא כשילכו קרי ארבעה פעמים, שאז יבואו עליהם כל סדרי המכות עד <b>שאטה ידי עליה ושברתי לה מטה לחם והשלחתי בה רעב</b> כמ''ש בסדר הד', בזה''ל בשברי לכם מטה לחם וכו', <b>והכרתי ממנה אדם ובהמה</b> כמש''ש בסדר החמישי ואכלתם בשר בניכם שהיא הקללה היותר גדולה, (וכבר אמר הן כל אלה יפעל אל פעמים שלש עם גבר, אבל בפעם רביעית אין תקנה כמ''ש ועל ארבעה לא אשיבנה) :
<h3>{יד}</h3>
וְ֠הָיוּ שְׁלֹ֨שֶׁת הָאֲנָשִׁ֤ים הָאֵ֙לֶּה֙ בְּתוֹכָ֔הּ נֹ֖חַ (דנאל) [דָּנִיאֵ֣ל] וְאִיּ֑וֹב הֵ֤מָּה בְצִדְקָתָם֙ יְנַצְּל֣וּ נַפְשָׁ֔ם נְאֻ֖ם אֲדֹנָ֥י יְהוִֽה׃
<b style="color: gray;">רש"י</b> <b>נח דניאל ואיוב .</b> לפי שאלו שלשה ראו שלשה עולמות נח ראה העולם בנוי וחרב ובנוי ודניאל את בית המקדש או את עצמו תחלה שר על כל השרים סוף הושלך לגוב אריות וחזר לגדולתו וכן איוב ראה את עצמו מיושב וחרב ומיושב לפיכך הביאו דוגמא לדורו של יכניה שראו את הבית בבניינו וחורבנו ובנין שני וכן אמר להם הקב''ה חיבה יתירה אני מראה לכם אתם יכניה וגלותו אילו תחטא לי אחת מארצו' העכו''ם וגזרתי עליהם אחת מארבעת שפטים אלה או רעב או חיה רעה או חרב או דבר כמו שמסודרין בפרשה זו זה אחר זה ושלשת הצדיקים אלו בתוכה לא יצילו לא בן ולא בת ואני אביא ארבעתן על ירושלים ואשאיר לכם מבניכם אשר שם ואע''פ שאינכ' בתוכם ולא שהם ראוים להצל' אלא לנחם אתכם כשיגלו אצליכם ותראו מעשיהם הרעים ותתנחמו על הרעה אשר הבאתי עליהם כי תראו שלא היו כדי לסובלם עוד , ( הרי זה מהלך סדר פרשה זו כולה לשון זה אין ליישבו ונראה שאינו לשון הרב ועוד נראה שבספר זה חסר אחת מארבע שפטים מאז ועד אז , ס''א מאו ועד או ) ל''א ארץ כי תחטא לי וגו' והיו שלשת האנשים האלה בתוכה נח דניאל ואיוב לפי ששלשת האנשים האלה הצילם הקב''ה משלשת ( מארבעת ) שפטים האלה הזכיר הכתוב את אלו נח נמלט משלשתן מחיה רעה מניין אתה אומר בשעה שנכנס לתיב' בקשו כל החיות ליכנס ולא הניחן הקב''ה דכתיב ויסגור ה' בעדו ( שם ז ) אין ויסגור אלא מחיות כד''א וסגר פום אריותא ולא חבלונני ( דניאל ז ) ארי בא ליכנס והיו שיניו כהות דוב בא ליכנס והיו רגליו מתערסלות כו' בב''ר , מן הרעב מניין שנא' מן האדמה אשר אררה ( ראשית ה ) צא ולמד בב''ר במקו' שחושב עשרה רעבון שירדו לעולם ותמצא שבימי נח היה אחד מהם ומביא ראיה מן האדמה אשר אררה , מן החרב זה המבול ועוד שהיו דורו מבקשין ליזדווג לו והיו אומרים אין אנו מניחין אותו ליכנס אלא שהצילו הקב''ה אמר הקב''ה אין אני מניחו ליכנס אלא בחצי היום ודרגיש לי' ימלל הה''ד בעצם היום הזה בא נח ( שם ז ) בעצומו של יום דניאל בשעה שנכנס נבוכדנצר להיכל בימי יהויקים והרג יהויקים והניח לדניאל והגלה לדניאל הגלת שלומי' לפי שמצאו מלא רוח חכמה , מן הרעב שהרי עד שלא נכבשה ירושלים בימי יהויקי' צר עליה נבוכדנצר ג' שנים שנאמר ויהי הרעב גדול בעיר ( מלכים ב ה ) וגם ( בירמיה נב ) ויחזק הרעב , מן החיות מניין וסגר פום אריותא ( דניאל ז ) ולא חבלונני וכן אתה מוצא איוב שנמלט משלשתן מן הרעב מניין לדברי האומר איוב בימי יעקב היה מצינו שהיה רעב בימיו , מן החיה מניין דכתיב ומקנהו פרץ בארץ פרץ גדרו של עולם , מן החרב מניין יפלח כליותי ולא יחמול . והיו שלשת האנשים האלה בתוכה נח דניאל ואיוב המה בצדקתם ינצלו נפשם , מפני מה לא הוזכרו במיתת הרעב בנים ובנות שלא נאמר בהם אם בנים אם בנות יצילו כמו שהוזכרו בשני שפטים האחרונים דוגמא לדניאל שהוא אחד מהם והוא היה מדורו של יכניה ולא נמלטו עמו לא בנים ולא בנות ועליו נתנבא ישעיה ( נו ) כה אמר ה' לסריסים אשר ישמרו את שבתותי :
<b style="color: gray;">מצודת דוד</b> <b>והיו .</b> ואף אם יהיו בארץ ההיא שלשת האנשים הצדיקים האלה והם נח דניאל ואיוב : <b>המה בצדקתם .</b> ר''ל שורת הדין הוא שהם יצילו את עצמם בצדקת' לבל יכרתו ברעב אבל אין שורת הדין מחייבת להגן על כולם , ( וזכר אלו השלשה לפי שנח לבד נשאר מן המבול ולא הגין על כל בני דורו ודניאל לא הגין על כל בני עמו כי הוא לבד היה בגדולה בבבל ואיוב לא הגין אף על בני ביתו כי כולם נאבדו ונשאר הוא לבדו לכן אמר אף אם יהיו שלשתם יחד אין שורת דין מחייבת להגן על אחרים ) :
<b style="color: gray;">מלבי"ם פירוש המילות</b> <b>והיו שלשת האנשים האלה בתוכה,</b> כי נח דניאל ואיוב היו בדור שהיו בלתי זכאים והם היו צדיקים בדור ההוא, נח בדור המבול, ודניאל בדור החרבן, ואיוב בדור שבא השטן לקטרג כמ''ש משוט בארץ ומהתהלך בה, וכן פגע אותם ד' שפטים אלה, המבול היה רעה שמיימית, ואיוב נענש ע''י יסודות רוח ואש שהיו ג''כ רעה שמיימית, וע''י חרב שבא וכשדים, ודניאל ניצול מחרב ומחיה רעה. <b>המה בצדקתם ינצלו נפשם,</b> פה אמר רבותא שהגם שבא התוכחה היותר קשה בכ''ז יועיל צדקתם להציל נפשם, ואין צריך לומר פה שלא יצילו בנים שזה פשיטא :
<h3>{טו}</h3>
לֽוּ־חַיָּ֥ה רָעָ֛ה אַעֲבִ֥יר בָּאָ֖רֶץ וְשִׁכְּלָ֑תָּה וְהָיְתָ֤ה שְׁמָמָה֙ מִבְּלִ֣י עוֹבֵ֔ר מִפְּנֵ֖י הַחַיָּֽה׃
<b style="color: gray;">רש"י</b> <b>לו חיה .</b> אם חיה :
<b style="color: gray;">מצודת דוד</b> <b>לו חיה רעה .</b> ר''ל אם גמול העון יהיה אשר אעביר בארץ קבוצות חיות טורפות לשכל עמה ותהיה שממה מבלי עובר בה מפחד החיות :
<b style="color: gray;">מצודת ציון</b> <b>לו .</b> ענינו כמו אם וכן לו החייתם אותם ( שופטים ח ) : <b>ושכלתה .</b> ענין מיתה ואבדון :
<b style="color: gray;">מלבי"ם פירוש המילות</b> <b>לו חיה רעה אעביר</b>. ואף אם אביא חיה רעה שהיא קלה מרעב ובאה קודם לו, וה''א שבזה יועיל צדקתם להציל אחרים :
<b style="color: gray;">מלבי"ם ביאור המילות</b> <b>לו חיה.</b> כמו אם כמו לו החייתם אותם (שופטים ט') ובכ''ז נכלל שם וכאן גם ל' הלואי לרמז שהחיה או דבר או חרב קלים מרעב :
<h3>{טז}</h3>
שְׁלֹ֨שֶׁת הָאֲנָשִׁ֣ים הָאֵלֶּה֮ בְּתוֹכָהּ֒ חַי־אָ֗נִי נְאֻם֙ אֲדֹנָ֣י יְהוִ֔ה אִם־בָּנִ֥ים וְאִם־בָּנ֖וֹת יַצִּ֑ילוּ הֵ֤מָּה לְבַדָּם֙ יִנָּצֵ֔לוּ וְהָאָ֖רֶץ תִּהְיֶ֥ה שְׁמָמָֽה׃
<b style="color: gray;">מצודת דוד</b> <b>שלשת .</b> רצה לומר אף אם בתוכה ימצאו שלשת האנשים האלה האמורים למעלה : <b>חי אני .</b> הריני נשבע חי אני אם שורת הדין מחייבת שיצילו בזכותם בין בנים בין בנות רק המה לבדם ינצלו :
<b style="color: gray;">מלבי"ם פירוש המילות</b> <b>שלשת</b> ואף שיהיו <b>שלשת האנשים</b> ביחד, מ''מ <b>אם בנים ואם בנות יצילו,</b> ואמר רבותא אף שיהיו בנים ובנות רבים שקל יותר שיצלו מן החיה כי אריה אבי תרי לא נפיל, בכ''ז <b>רק המה ינצלו,</b> וכן אמר בחרב הגם שקל עוד יותר שבא תחלה בסדרי התוכחות בכ''ז לא יצילו את אחרים :
<b style="color: gray;">מלבי"ם ביאור המילות</b> <b>אם בנים ואם בנות.</b> ר''ל אפי' בניהם ובנותיהם ויל''פ של אחרים, ובנים ובנות מורים על הקטנים כמ''ש באילת השחר (סי' רס''ב) שאף קטנים שלא חטאו לא יצילו :
<h3>{יז}</h3>
א֛וֹ חֶ֥רֶב אָבִ֖יא עַל־הָאָ֣רֶץ הַהִ֑יא וְאָמַרְתִּ֗י חֶ֚רֶב תַּעֲבֹ֣ר בָּאָ֔רֶץ וְהִכְרַתִּ֥י מִמֶּ֖נָּה אָדָ֥ם וּבְהֵמָֽה׃
<b style="color: gray;">רש"י</b> <b>חרב .</b> גייסות למלחמה :
<b style="color: gray;">מצודת דוד</b> <b>או חרב .</b> אם גמול העון יהיה אשר אביא על הארץ אחוזי חרב : <b>ואמרתי וגו' .</b> כפל הדבר לחזק :
<h3>{יח}</h3>
וּשְׁלֹ֨שֶׁת הָאֲנָשִׁ֣ים הָאֵלֶּה֮ בְּתוֹכָהּ֒ חַי־אָ֗נִי נְאֻם֙ אֲדֹנָ֣י יְהוִ֔ה לֹ֥א יַצִּ֖ילוּ בָּנִ֣ים וּבָנ֑וֹת כִּ֛י הֵ֥ם לְבַדָּ֖ם יִנָּצֵֽלוּ׃
<b style="color: gray;">מצודת דוד</b> <b>לא יצילו .</b> ר''ל אין שורת הדין מחייבת להציל בזכותם בנים ובנות :
<h3>{יט}</h3>
א֛וֹ דֶּ֥בֶר אֲשַׁלַּ֖ח אֶל־הָאָ֣רֶץ הַהִ֑יא וְשָׁפַכְתִּ֨י חֲמָתִ֤י עָלֶ֙יהָ֙ בְּדָ֔ם לְהַכְרִ֥ית מִמֶּ֖נָּה אָדָ֥ם וּבְהֵמָֽה׃
<b style="color: gray;">מצודת דוד</b> <b>או דבר .</b> אם גמול העון יהיה אשר אשלח דבר על הארץ : <b>בדם .</b> להפסיד אותו כי מהות הדבר הוא שנפסד הדם מהאויר המופסד :
<b style="color: gray;">מלבי"ם פירוש המילות</b> (יט-כ) <b>או דבר אשלח אם בן או בת יצילו</b> (פה תפס רבותא אף בן אחד לא יצילו כי הדבר ידבק יותר כשהרבה אנשים ביחד), <b>המה בצדקתם יצילו נפשם</b> שאפילו להציל נפשם יהיה צריך להביט על רוב צדקתם כי כיון שניתן רשות למשחית אינו מבחין :
<h3>{כ}</h3>
וְנֹ֨חַ (דנאל) [דָּנִיאֵ֣ל] וְאִיּוֹב֮ בְּתוֹכָהּ֒ חַי־אָ֗נִי נְאֻם֙ אֲדֹנָ֣י יְהוִ֔ה אִם־בֵּ֥ן אִם־בַּ֖ת יַצִּ֑ילוּ הֵ֥מָּה בְצִדְקָתָ֖ם יַצִּ֥ילוּ נַפְשָֽׁם׃
<b style="color: gray;">מצודת דוד</b> <b>אם בן וגו' .</b> ר''ל אם שורת הדין מחייבת להציל בזכותם בין בן בין בת :
<h3>{כא}</h3>
כִּי֩ כֹ֨ה אָמַ֜ר אֲדֹנָ֣י יְהֹוִ֗ה אַ֣ף כִּֽי־אַרְבַּ֣עַת שְׁפָטַ֣י ׀ הָרָעִ֡ים חֶ֠רֶב וְרָעָ֞ב וְחַיָּ֤ה רָעָה֙ וָדֶ֔בֶר שִׁלַּ֖חְתִּי אֶל־יְרוּשָׁלִָ֑ם לְהַכְרִ֥ית מִמֶּ֖נָּה אָדָ֥ם וּבְהֵמָֽה׃
<b style="color: gray;">רש"י</b> <b>שפטי .</b> מישגושטיש''ש בלע''ז : <b>אף כי .</b> לשון קל וחומר וכ''ש הוא וכן בכל המקרא כגון הנה אנחנו פה ביהודה יראים ( שמואל א כג ) ואף כי נלך קעילה וכן בפרשה זו ( יחזקאל ט''ו ) הנה בהיותו תמים לא יעשה למלאכה אף כי אש אכלתהו וכו' :
<b style="color: gray;">מצודת דוד</b> <b>כי כה אמר אד' .</b> אשר כן אמר ה' אשר כל שכן הדבר שהנה אשלח על ירושלים בגמול עוונם את ארבעת שפטי הרעים להכריתם שכ''ש הוא שאין שורת הדין מחייבת שיהיה מי מהם ניצל בזכות הצדיקים :
<b style="color: gray;">מצודת ציון</b> <b>אף כי .</b> ענינו כמו כל שכן וק''ו וכן אף כי הבית הזה ( מ''א ח ) :
<b style="color: gray;">מלבי"ם פירוש המילות</b> <b>ואף כי ארבעת שפטי הרעים</b> כמו שהיו בירושלים ששלח כל ארבעה שפטים בפעם א' (ותפס הסדר חרב רעב חיה רעה דבר, שכסדר זה באו לירושלים, שע''י חרב האויב נעשה רעב בעיר, וחיה רעה אכלה ההרוגים בחוץ, ודבר בפנים).
<h3>{כב}</h3>
וְהִנֵּ֨ה נֽוֹתְרָה־בָּ֜הּ פְּלֵטָ֗ה הַֽמּוּצָאִים֮ בָּנִ֣ים וּבָנוֹת֒ הִנָּם֙ יוֹצְאִ֣ים אֲלֵיכֶ֔ם וּרְאִיתֶ֥ם אֶת־דַּרְכָּ֖ם וְאֶת־עֲלִֽילוֹתָ֑ם וְנִחַמְתֶּ֗ם עַל־הָֽרָעָה֙ אֲשֶׁ֤ר הֵבֵ֙אתִי֙ עַל־יְר֣וּשָׁלִַ֔ם אֵ֛ת כָּל־אֲשֶׁ֥ר הֵבֵ֖אתִי עָלֶֽיהָ׃
<b style="color: gray;">רש"י</b> <b>נותרה .</b> איירטרמאי''ש בלע''ז : <b>המוצאים .</b> בשביה ויביאום כאן : <b>עלילותם .</b> מעשיהם :
<b style="color: gray;">מצודת דוד</b> <b>והנה נותרה בה .</b> ר''ל עכ''ז בחסדי תשאר בה פליטה והם הבנים והבנות המוצאים מירושלים ללכת בגולה : <b>הנם יוצאים אליכם .</b> אל מול בני הגולה יאמר הנה הם יוצאים מירושלים לבוא אליכם בבלה : <b>את דרכם .</b> אשר לא טובים : <b>ונחמתם .</b> יהיה לכם תנחומין על מה שהתאבלתם על הרעה אשר הבאתי על ירושלים כי בהבאים תראו שהיו ראויים לאבדון : <b>את כל .</b> ר''ל על כל מיני הרעות שהבאתי עליהם על כולם יהיה לכם תנחומין :
<b style="color: gray;">מצודת ציון</b> <b>פליטה .</b> שארית כמו פליט ושריד ( איכה ב ) : <b>בנים ובנות .</b> ר''ל קטנים וקטנות וכן או בן יגח או בת יגח ( שמות כא ) ור''ל עם שאינם מורגלים בעבירה כגדולים : <b>עלילותם .</b> מעשיהם כמו ועולל למו ( איכה א ) :
<b style="color: gray;">מלבי"ם פירוש המילות</b> <b>והנה נותרה בה פלטה</b> והם <b>בנים ובנות המוצאים</b> לגולה, ומדוע נותרו אלה? אמר שזה היה בההשגחה מפני שני טעמים {{{א}}} להצדיק דין שמים שלא יאמרו בני בבל מדוע שפך ה' חמתו עליהם כ''כ, ולכן <b>הנם יוצאים אליכם וראיתם את דרכם</b> ואז <b>ונחמתם על הרעה אשר הבאתי</b> כי תראו שהיה בדין ובמשפט, (טעם ב') שבני גלות יכניה היו מצטערים על שהגלה אתהם קודם לכן, אבל עתה.
<b style="color: gray;">מלבי"ם ביאור המילות</b> <b>דרכם, עלילותם.</b> הדרך היא תכונת הנפש ומנהגיה שהוא שורש אל הפעולות. והעלילות הם הפעולות היוצאים מהם, כמ''ש (ירמי' י''ח) וכן הוכפל לקמן (סי' כ' וסי' ל''ו), ולמעלה (סי' ז'), ולקמן (ט''ז מ''ז). דרכיך תועבותיך ג''כ על כוונה זו : <b>אשר הבאתי, אשר הבאתי.</b> הוא מגביל נגד מ''ש אחר כך לא חנם עשיתי את כל אשר עשיתי, שר''ל שעשה עם גלות יכניה לטובה, אבל לגלות צדקיה הבאתי את כל אשר הבאתי. שהיתה ההבאה כדי להביא עליה רעה לא לעשות טובה :
<h3>{כג}</h3>
וְנִחֲמ֣וּ אֶתְכֶ֔ם כִּֽי־תִרְא֥וּ אֶת־דַּרְכָּ֖ם וְאֶת־עֲלִֽילוֹתָ֑ם וִֽידַעְתֶּ֗ם כִּי֩ לֹ֨א חִנָּ֤ם עָשִׂ֙יתִי֙ אֵ֣ת כָּל־אֲשֶׁר־עָשִׂ֣יתִי בָ֔הּ נְאֻ֖ם אֲדֹנָ֥י יְהֹוִֽה׃
<b style="color: gray;">מצודת דוד</b> <b>ונחמו אתכם .</b> הבאים הנה ינחמו אתכם על הרעה כי תראו את דרכם הרעים וכפל הדבר לתוספת ביאור : <b>וידעתם .</b> אז תדעו אשר לא בחנם עשיתי את כל הרעה שעשיתי בה כ''א בגמול העון :
<b style="color: gray;">מלבי"ם פירוש המילות</b> <b>ונחמו אתכם כי תראו את דרכם וידעתם כי לא על חנם עשיתי,</b> כי היה זה לתועלת גדול שהוציא אתכם קודם לכן, שאם היו נשארים בארץ היו גם הם משחיתים דרכם כי דורו של צדקיהו היו רשעים, כמ''ש חז''ל שהיה לטובה מה שהוציא גלות יהויכין והחרש והמסגר קודם לכן :
<h2>יחזקאל פרק-טו</h2>
<h3>{א}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<h3>{ב}</h3>
בֶּן־אָדָ֕ם מַה־יִּֽהְיֶ֥ה עֵץ־הַגֶּ֖פֶן מִכָּל־עֵ֑ץ הַזְּמוֹרָ֕ה אֲשֶׁ֥ר הָיָ֖ה בַּעֲצֵ֥י הַיָּֽעַר׃
<b style="color: gray;">רש"י</b> <b>מה יהיה עץ הגפן מכל עץ .</b> מה סופו מכל שאר עצים : <b>הזמורה אשר היה בעצי היער .</b> לא על גפן הכרמים שעושה פרי אני אומר לך אלא על זמורות גפן הגדילה ביערים :
<b style="color: gray;">מצודת דוד</b> <b>מה יהיה וכו' .</b> ר''ל מה הוא הגרעון של עץ הגפן מכל שאר העצים : <b>הזמורה וגו' .</b> ר''ל לא על גפן הכרמים בעלת פרי אני אומר אלא על הזמורה הגדילה ביער שהוא עץ גפן מדברי שאינו עושה פירות :
<b style="color: gray;">מצודת ציון</b> <b>הזמורה .</b> כן יקרא ענף מעץ הגפן וכן ויכרתו משם זמורה ( במדבר יג ) :
<b style="color: gray;">מלבי"ם פירוש המילות</b> <b>מה יהיה עץ הגפן,</b> דרך הנוטעים להרכיב ולהבריך זמורות עץ פרי בעץ פרי אחר שע''י ההרכבה הזאת ימשך אליו יניקה מהעץ שנברך לתוכה ויוציא פרי משונה ממוצעת בין שניהם למשל שיבריך זמורות גפן באילן תאנה ימשוך אל זמורות הגפן מתיקות התאנה, או כמ''ש (כלאים פ''א) אין תוחבין זמורה של גפן לתוך האבטיח שתהיה זורקת מימיה לתוכה, וכן ירכיבו אילן סרק חלוש באילן סרק חזק שעי''כ נעשה העץ עב יותר כפי העץ שהורכב לתוכה, אולם אם ירקיבו עץ הגפן באילן סרק לא ירויח מאומה שעי''כ יפסיד הפרי כי תנובת הגפן יובטל באילן הסרק, ולא ירויח בעצו כי עץ הגפן רך וחלוש וא''א שיתקשה ויתעבה ע''י האילן הסרק שהורכב בו, וז''ש <b>מה יהיה עץ הגפן מכל עץ,</b> ר''ל מה יתהוה ממנו אם יורכב בעץ אחר, ומפרש <b>הזמורה</b> של הגפן <b>אשר היה</b> והורכב <b>בעצי היער</b> מה יהיה ממנו, שאם ירכיבו עץ סרק חלש בעצי היער העבים יתהוה ממנו עץ עב וחזק, אבל מה יתהוה מעץ הגפן שחמרו חלוש מאד :
<b style="color: gray;">מלבי"ם ביאור המילות</b> <b>מה יהיה עץ הגפן מכל עץ.</b> לדעת המפ' היל''ל מה ההבדל בין עץ הגפן ובין כל עץ ולשון יהיה מורה מה יתהוה ממנו, כמו והיה לדם ביבשת, ושם זמורה מורה על ענף שנכרת מן העץ, או ענף שכורתים להרכיב באילן אחר כמו וזמורת זר תזרענו (ישעיה י''ח) :
<h3>{ג}</h3>
הֲיֻקַּ֤ח מִמֶּ֙נּוּ֙ עֵ֔ץ לַעֲשׂ֖וֹת לִמְלָאכָ֑ה אִם־יִקְח֤וּ מִמֶּ֙נּוּ֙ יָתֵ֔ד לִתְל֥וֹת עָלָ֖יו כָּל־כֶּֽלִי׃
<b style="color: gray;">רש"י</b> <b>היוקח ממנו וגו' .</b> אינו ראוי לכך : <b>כל כלי .</b> שום כלי :
<b style="color: gray;">מצודת דוד</b> <b>היוקח .</b> וכי יוקח ממנו עץ לעשות למלאכה וכי יקחו ממנה עץ לעשות יתד לתלות עליו שום כלי בתמיה וזהו על כי העץ הזה הוא חלוש ורך ואינו ראוי לכלום :
<b style="color: gray;">מצודת ציון</b> <b>יתד .</b> הוא כעין מסמר : <b>לתלות .</b> מל' תליה : <b>כל כלי .</b> שום כלי וכן כל חלב וכל דם לא תאכלו ( ויקרא ד ) :
<b style="color: gray;">מלבי"ם פירוש המילות</b> <b>היקח ממנו,</b> וכי ירויח עי''כ שיתעבה ויתקשה עד <b>שיקח ממנו עץ לעשות למלאכה,</b> או עכ''פ <b>שיקח ממנו יתד לתלות עליו כל כלי,</b> רצה לומר כלי כל שהוא הלא לא ירויח בזה דבר רק יפסיד, שתחת שעד עתה היה עומד לעשות ענבים, מעתה לא יעשה פרי עוד :
<b style="color: gray;">מלבי"ם ביאור המילות</b> <b>כל כלי.</b> כלי כל שהוא. שמלת כל הבא במשפט שולל הוא שולל כללי :
<h3>{ד}</h3>
הִנֵּ֥ה לָאֵ֖שׁ נִתַּ֣ן לְאָכְלָ֑ה אֵת֩ שְׁנֵ֨י קְצוֹתָ֜יו אָכְלָ֤ה הָאֵשׁ֙ וְתוֹכ֣וֹ נָחָ֔ר הֲיִצְלַ֖ח לִמְלָאכָֽה׃
<b style="color: gray;">רש"י</b> <b>הנה לאש נתן לאכל' .</b> ארבירי''ר בלע''ז הנה שאלתיך על התמים ואינו ראוי לכלום עתה עוד אני מוסיף על השאלה הנה אם נתנו זמורה ממנו באש ואכלה האש בשני קצות הקיפה עד כי נחר תוכו : <b>נחר .</b> נשאר מן האש ברואי''ר בלע''ז נחר לשון ועצמי חרה ( איוב ל ) ויש לועזין אשאר''ט בלע''ז וכן ויחר עלי אפו ( שם יט ) חברו מנחם עם עצמי חרה , היצלח עוד למלאכה :
<b style="color: gray;">מצודת דוד</b> <b>הנה לאש .</b> ר''ל ועתה אוסיף לומר הנה אם העץ ההוא ניתן אל האש לשריפה והאש שרפה בה בשתי הקצוות ונתייבש בתוכו וכי אפשר שיצלח למלאכה :
<b style="color: gray;">מצודת ציון</b> <b>לאכלה .</b> על השרפה יאמר בל' שאלה : <b>נחר .</b> ענין יובש כמו נחר מפוח ( ירמיה ו ) : <b>היצלח .</b> ר''ל הראוי ואמר בלשון שאלה :
<b style="color: gray;">מלבי"ם פירוש המילות</b> (ד-ה) <b>הנה לאש נתן,</b> אחר שאין בו תועלת לא לשאת פרי ולא שיעשה מלאכה מעצו אינו ראוי רק לאש, וגם זה לא להבעירו כדי להחם ולבשל ולאפות בחומו רק <b>לאכלה,</b> כי גם חומו חלוש ואין בו תועלת, מוסיף לאמר, אמנם אחר שנתן לאש <b>והאש אכלה את שני קצותיו וגם נחר תוכו, היצלח אז למלאכה</b> זה ודאי א''א, כי <b>הנה בהיותו תמים לא יעשה למלאכה</b> ואיך יעשה למלאכה אחר <b>שאש יאכלהו</b>
<h3>{ה}</h3>
הִנֵּה֙ בִּֽהְיוֹת֣וֹ תָמִ֔ים לֹ֥א יֵֽעָשֶׂ֖ה לִמְלָאכָ֑ה אַ֣ף כִּי־אֵ֤שׁ אֲכָלַ֙תְהוּ֙ וַיֵּחָ֔ר וְנַעֲשָׂ֥ה ע֖וֹד לִמְלָאכָֽה׃
<b style="color: gray;">רש"י</b> <b>אף כי .</b> לשון ק''ו וכ''ש הוא וכן בכל המקרא כגון הנה אנחנו פה ביהודה יראים ואף כי נלך קעילה ( שמואל א כ''ג ) :
<b style="color: gray;">מצודת דוד</b> <b>בהיותו תמים .</b> הלא בהיותו עוד שלם עד לא משלה בו האש לא היה ראוי לעשותו למלאכה וכ''ש עתה שהאש שרפתהו ונתייבש איך אם כן יהיה נעשה עוד למלאכה :
<b style="color: gray;">מצודת ציון</b> <b>תמים .</b> שלם : <b>אף כי .</b> ענין כ''ש וק''ו : <b>אכלתהו .</b> שרפתהו : <b>ויחר .</b> נתייבש :
<h3>{ו}</h3>
לָכֵ֗ן כֹּ֤ה אָמַר֙ אֲדֹנָ֣י יְהוִ֔ה כַּאֲשֶׁ֤ר עֵץ־הַגֶּ֙פֶן֙ בְּעֵ֣ץ הַיַּ֔עַר אֲשֶׁר־נְתַתִּ֥יו לָאֵ֖שׁ לְאָכְלָ֑ה כֵּ֣ן נָתַ֔תִּי אֶת־יֹשְׁבֵ֖י יְרוּשָׁלִָֽם׃
<b style="color: gray;">רש"י</b> <b>כן נתתי .</b> את ירושלים שתי קצותיה אכל' האש שתי גליות כשגלה יהויקים גלו עמו מזרע המלוכה ומן הפרתמים כמו שנאמר בדניאל אחריו גלה יכניה בנו והחרש והמסגר ותוכו נחר צדקיהו הנותר בה כבר גזרתו עליו מלא חפניך גחלי אש וזרוק על העיר ( לעיל י ) :
<b style="color: gray;">מצודת דוד</b> <b>לכן .</b> ר''ל הואיל ואמרתי שכ''ש הוא שאין עץ כזה ראוי למלאכה לכן כה אמר ה' כמו עץ הגפן הזה האכול באש כן אתן את יושבי ירושלים שלא יצלחו עוד לשום דבר כי כן דומים הם להעץ הזה כי גם שני קצותיו אכלה האש כי כבר גלו אותם שבעבר הירדן ומלכות אפרים שבארץ ישראל וגם הם נחרו מהאש כי הרבה מהם גלו עם יהויקים ויכניה ואם כשהיו עדיין בתוקפם שלא גלה מי מהם בחזקתי עליהם האויב וגלו ומכ''ש עתה שנשארו מעט מהרבה :
<b style="color: gray;">מלבי"ם פירוש המילות</b> <b>לכן כה אמר ה',</b> עתה באר הנמשל, כי ישראל נמשלים לעץ הגפן, שהוא חלוש מצד חמרו והוא נכבד מצד צורתו שהוא מוכן לשאת פרי, שהוא משפט וצדקה, כמ''ש כרם היה לידידי וכו' ויקו לעשות ענבים, כי כרם ה' צבאות בית ישראל ויקו למשפט לצדקה (ישעיה ה'), וכבר באר החוקר כי שלמי הצורה הם חלושי החומר, כי כח ישראל ותקפם היא מפאת הצורה האלהית אם הם שומרים תורה ומצות ודבקים באלהים חיים, לא מפאת חומרם שהם המעט מכל העמים. אולם הם נתערבו בעצי היער, שהלכו לבקש עזר ממצרים ומאשור, שזה נמשל להרכבה כמ''ש ע''כ תטעי נטעי נעמנים וזמורת זר תזרענו (ישעיה י''ז) ואמר ואנכי נטעתיך שורק כולה זרע אמת ואיך נהפכת לי סורי הגפן נכריה (ירמיה ב'), ונדמו בזה כמו שמרכיבין זמורות הגפן בעצי היער שהפסיד צורתו ולא הרויח בחמרו כן לא השיגו עזר וחוזק מהעמים האלה רק סר מהם צורתם ונתנו לאש לאכלה שבא עליהם נבוכדנצר והגלה מהם בגלות יהויכין ויהויקים, אולם אשר נשארו בימי צדקיהו נדמו כזמורה שאכלה האש שני קצותיו ותוכו נחר, וז''ש.
<h3>{ז}</h3>
וְנָתַתִּ֤י אֶת־פָּנַי֙ בָּהֶ֔ם מֵהָאֵ֣שׁ יָצָ֔אוּ וְהָאֵ֖שׁ תֹּֽאכְלֵ֑ם וִֽידַעְתֶּם֙ כִּֽי־אֲנִ֣י יְהוָ֔ה בְּשׂוּמִ֥י אֶת־פָּנַ֖י בָּהֶֽם׃
<b style="color: gray;">רש"י</b> <b>מהאש יצאו .</b> על פתגמי אוריתא דיהיבין מגו אשתא עברו ועממיא דתקיפין כאישתא ישיצינון :
<b style="color: gray;">מצודת דוד</b> <b>מהאש יצאו .</b> ר''ל עם כי בעת שצר עליהם מלך אשור אחר שכבש את שומרון היו אז נצולים מיד המכלה כל העובדי כוכבים כדבר הנאכל באש אולם עתה בבוא נ''נ המכלה גם הוא את העובדי כוכבים כאש הוא יאכל וישחית גם אותה : <b>בשומי .</b> כשאשים כעסי בהם אז ידעו שאני ה' הנאמן לשלם גמול :
<b style="color: gray;">מצודת ציון</b> <b>פני .</b> ענין כעס כמו ונתתי פני ( לעיל יד ) :
<b style="color: gray;">מלבי"ם פירוש המילות</b> <b>ונתתי פני בהם</b> שמוכן עוד להענישם בהשגחתו, <b>כי מהאש יצאו</b> ר''ל הנשאר בימי צדקיהו כבר יצאו מהאש, ואין ראוים עוד למלאכה רק להחזירם שנית אל האש עד <b>שהאש תאכלם</b> כולם, ועי''ז ארויח שני דברים, {{{א}}} <b>וידעתם כי אני ה' בשומי פני בהם,</b> שע''י העונש ההשגחיי תכירו את ה' המשגיח ומעניש :
<h3>{ח}</h3>
וְנָתַתִּ֥י אֶת־הָאָ֖רֶץ שְׁמָמָ֑ה יַ֚עַן מָ֣עֲלוּ מַ֔עַל נְאֻ֖ם אֲדֹנָ֥י יְהוִֽה׃
<b style="color: gray;">מצודת דוד</b> <b>יען .</b> בעבור שמעלו וכחשו בה' :
<b style="color: gray;">מלבי"ם פירוש המילות</b> {{{ב}}} <b>ונתתי את ארץ שממה</b> שזה מגיע להם ע''פ מעשיהם הרעים <b>יען מעלו מעל</b> ויחוייב להענישם כפי המשפט :
<h2>יחזקאל פרק-טז</h2>
<h3>{א}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<h3>{ב}</h3>
בֶּן־אָדָ֕ם הוֹדַ֥ע אֶת־יְרוּשָׁלִַ֖ם אֶת־תּוֹעֲבֹתֶֽיהָ׃
<b style="color: gray;">רש"י</b> <b>הודע .</b> פיישבויי''ר בלע''ז :
<b style="color: gray;">מצודת דוד</b> <b>הודע .</b> ר''ל אמור להם תועבותיהם להתווכח עמהם :
<b style="color: gray;">מלבי"ם פירוש המילות</b> <b>הודע</b> את ירושלים, ימשיל את ענין ה' עם ישראל כמי שמצא אסופי ילדה נעזבת מאבותיה אשר השליכוה בגועל נפשה למדבר שממה, ונדיב אחד עבר שם וחמל על הילדה ושם עיניו עליה לטובה עד שגדלה, ואז נשא אותה לאשה והטיב לה בכל מיני טובות, והיא שכחה את כל תגמולוהי עליה וזנתה תחתיו להכעיסו, כמ''ש ימצאהו בארץ מדבר וכו' יצרנהו כאישון עינו וכו' ירכיבהו על במתי ארץ וכו' וישמן ישורון ויבעט וכו' :
<h3>{ג}</h3>
וְאָמַרְתָּ֞ כֹּה־אָמַ֨ר אֲדֹנָ֤י יְהוִה֙ לִיר֣וּשָׁלִַ֔ם מְכֹרֹתַ֙יִךְ֙ וּמֹ֣לְדֹתַ֔יִךְ מֵאֶ֖רֶץ הַֽכְּנַעֲנִ֑י אָבִ֥יךְ הָאֱמֹרִ֖י וְאִמֵּ֥ךְ חִתִּֽית׃
<b style="color: gray;">רש"י</b> <b>מכורותיך .</b> כמו מגורותיך ומנחם חברו לשון תולדה וכן פי' כלי חמס מכורותיהם ( בראשית מ''ט ) איש מאת מכרו ( מלכים ב' י''ב ) לבד ממכריו ( דברים יח ) כולם לשון תולדות : אביך : <b>ואמך .</b> אברהם ושרה משם נטלו גדולתם ובני חת נתנו לה קבר :
<b style="color: gray;">מצודת דוד</b> <b>מכורותיך ומולדותיך .</b> ארץ מגורך ומקום תולדתך המה מארץ הכנעני ר''ל ברוע מעשיך אתה ניכרת שארץ מגורך ומקום תולדתך המה מארץ הכנעני כי מעשיך דומים למעשיהם כאלו מהם למדת : <b>אביך האמורי .</b> וכאלו אביך היה מאנשי האמורי וכאלו אמך היתה מבנות חת כי מעשיך מורים כאלו כן הוא :
<b style="color: gray;">מצודת ציון</b> <b>מכורותיך .</b> מגורותיך כי גיכ''ק מתחלף וכן כלי חמס מכרותיהם ( בראשי' מט ) :
<b style="color: gray;">מלבי"ם פירוש המילות</b> <b>מכרתיך,</b> מצייר ענינה במצרים כאילו הושלכה הילדה הזאת מארץ נכריה, שמקום <b>ומגורת אבותיה היה מארץ הכנעני,</b> וגם אביה ואמה לא היו מעם אחד, כי <b>אביה היה אמורי ואמה היתה מבנות חת,</b> שע''י שהיו מעמים שונים לא חסו על הילד הנולד להם, וצייר שאביה היה אמורי שהאמוריים היו רעים יותר מיתר עמים, ושאמה היתה חתית, שבנות חת היו רעים יותר מנשי האמוריים במדותיהם, כמ''ש קצתי בחיי מפני בנות חת, והנמשל שאז לא הובררו עדיין לגוי מיוחד רק דבוקים בתועבת אביהם ואמם שמהם נולדו, שלמדו דרכי האמוריים עד שהאמורי היה אביהם ומוריהם, והיה בם תכונת הארץ שנולדו שם שהיא ארץ חת, כי חברון ששם גרו אברהם ויצחק היתה לבני חת, והמליצה תצייר את העם הכללי כאב לאנשים הפרטיים של האומה, כי האנשים ילמדו דרכי העם אשר יצאו מהם, ואת הארץ ששם יולד האיש תצייר כאם, כי ממנה יונק מזונו, ותכונת הולד ידמה לתכונת האדמה ופירותיה ואוירה, שמן שדיה חפר אוכל, שע''ז כפל <b>מכרתיך ומולדתיך</b> נגד האב והאם, שהם העם ששם נולדו ומקום מכורתם ששם גרו, ור''ל שעדיין לא הובדלו מטומאת הכנענים ומעשיהם :
<b style="color: gray;">מלבי"ם ביאור המילות</b> <b>מכרתיך.</b> כמו מגורותיך חילוף גימ''ל בכ''ף, רק מגורה דרך עראי ומכירה היא בקביעות, כמו שנראה לקמן (כ''א ל''ח, כ''ט י''ד) :
<h3>{ד}</h3>
וּמוֹלְדוֹתַ֗יִךְ בְּי֨וֹם הוּלֶּ֤דֶת אֹתָךְ֙ לֹֽא־כָרַּ֣ת שָׁרֵּ֔ךְ וּבְמַ֥יִם לֹֽא־רֻחַ֖צְתְּ לְמִשְׁעִ֑י וְהָמְלֵ֙חַ֙ לֹ֣א הֻמְלַ֔חַתְּ וְהָחְתֵּ֖ל לֹ֥א חֻתָּֽלְתְּ׃
<b style="color: gray;">רש"י</b> <b>ביום הולדת אותך .</b> פושניא''ה בלע''ז כשבחרתי בך במצרים היית בלי שום תיקון ולפי שדימה הדבר ללידה הזכיר כאן תיקוני הולד : <b>שרך .</b> כמו שררך : <b>למשעי .</b> לצחצוח צחיח הסלע תרגומו שעיעות כיפא אפלצמנ''ט בלע''ז ומנחם חבר למשעי לשון שעשועים : <b>לא המלחת .</b> מכאן שמולחין את הולד כדי שיתקש' בשרו : <b>והחתל .</b> לשון כריכה בבגדים וכן ( איוב ל''ח ) וערפל חתולתו הוא שמלפפין את הוולד :
<b style="color: gray;">מצודת דוד</b> <b>ומולדתיך וגו' .</b> כאומר הלא אין מהראוי לבגוד בי כי אני הטבתי עמך כי מולדותיך ר''ל התולדה שלך ולתוספת ביאור אמר ביום הולדת אותך הנה אז לא נכרת שרך כדרך הנהוג לכרות המעי היוצא מן הטבור ולא רחצו אותך במים להחליק את הבשר ולא מלחו את בשרך כי הדרך הוא למלוח את בשר הגוף להקשותו ולאמצו : <b>והחתל לא חתלת .</b> לא כרכו אותך בבגדים ליישר האיברים וכדרך שעושים בתקון הולד ( המשיל את ישראל בהיותם במצרים והגאולה מהם לילדה שנולדה בשדה מקום שלא מצאה מי יחמול עליה לעשות לה תקון דת הילדים בעת הוולדם וכמו שיצאה מבטן המלאה מוגעלת בדם הלידה כן הושלכה ע''פ השדה ועבר עליה אדם נכבד וראה אותה בענין רע וחמל עליה לשלא תמות ואמר לה בהבטחה שתחיי עם שאת מוגעלת בדם ותהיה עוד לרבבה כי תולדי בנים ובנות ובהיותה ע''פ השדה גדלה עד שהגיע לפרקה להיות ראויה לנשואין ועבר עליה שוב האדם הנכבד הזה וראה כי כן הוא לקחה לו לאשה ושטף ממנה לכלוך הדם והלבישה וקשטה א''כ החומל הזה עשה עמה תכלית ההטבה והחסד וכן עשה המקום עם ישראל כי אחרי מות יוסף ואחיו היו עם בני ישראל כילד שאין בו כח לפרנס עצמו ולא מצאו חונן וחומל והושלכו ע''פ השדה לעבוד עבודתם ובא הקב''ה וחמל עליהם והבטיח' על הגאולה והפרם והרבם ובבוא הזמן הוציאם ממצרים וקרבם לפני הר סיני ונתן להם התורה כאלו לקחם לו לאשה בכתובה וקדושין והביאם לארץ הקדושה ועשה א''כ עמהם חסד הרבה ) :
<b style="color: gray;">מצודת ציון</b> <b>שרך .</b> הוא הטבור כמו שררך אגן הסהר ( ש''ה ז ) : <b>למשעי .</b> ענין החלקה כי חלקת צואריו ( בראשית כז ) תרגם אונקלוס שעיעות צוארוהי : <b>והחתל .</b> ענין כריכה כריכה בבגדים וכן וערפל חתולתו ( איוב לח ) :
<b style="color: gray;">מלבי"ם פירוש המילות</b> <b>ומולדותיך,</b> עתה צייר איך נולדה, שעז''א ומולדותיך, ומה נעשה עמה ביום לדתה, שעז''א <b>ביום הולדת אותך לא כרת שרך,</b> המנהג לעשות להנולד ארבעה תקונים {{{א}}} שכורתים הטבור, שעד עתה ענק מזונותיו דרך הטבור והיה במדרגות הצומח שיונק מזונו דרך שרשו, וכשנולד כורתים הטבור וקושרים אותו כי מעתה יקח המזון דרך פיו, וכשלא נכרת טבורו הוא עדין במדרגתו הראשונה, והנמשל שהאומה כאשר תולד להיות גוי מיוחד צריך שתתפרד מן האומה שבאה משם והיתה דבוקה שם בשרשה, אבל את <b>לא כרך שרך,</b> כי עדן דבוקה בשורש מעשה הכנענים. {{{ב}}} אח''כ רוחצים אותו במים להסיר הדמים והגיעול, ובנמשל של האומה, שחכמי לב ירחצו מדותיהם הנשחתות ע''י מי החכמה והדעת שיקבעו ביניהם נמוסים טובים ומשפטים ישרים, <b>ואת במים לא רחצת</b>. {{{ג}}} אחר כך מולחים אותו לחזק הבשר, {{{ד}}} וחותלים אותו לישר האיברים, כי במעי אמו היה הבשר ספוגיי, והאיברים כפופים ראשו בין ברכיו. ובנמשל האומה, שישתדלו לחזק האישים הפרטיים בגבורה ואומץ הלב, ולישר את הכלל לשום עליהם ראשים שופטים ושוטרים, עד שיהיה כגוף נצב הקומה אמיץ וחזק ואיבריו מיושרים, וכ''ז לא נעשה לך :
<b style="color: gray;">מלבי"ם ביאור המילות</b> <b>הולדת אותך.</b> מקור מההפעל. כמו יום הולדת את פרעה, ושם בא הדגש תמורת הנח, ופה בא דגש עם הנח שלא כמשפט : <b>שרך,</b> הוא הטבור, כמו שררך אגן הסהר : <b>למשעי.</b> לנקות הבשר, ובלשון משנה שעטנז שוע טוי ונוז :
<h3>{ה}</h3>
לֹא־חָ֨סָה עָלַ֜יִךְ עַ֗יִן לַעֲשׂ֥וֹת לָ֛ךְ אַחַ֥ת מֵאֵ֖לֶּה לְחֻמְלָ֣ה עָלָ֑יִךְ וַֽתֻּשְׁלְכִ֞י אֶל־פְּנֵ֤י הַשָּׂדֶה֙ בְּגֹ֣עַל נַפְשֵׁ֔ךְ בְּי֖וֹם הֻלֶּ֥דֶת אֹתָֽךְ׃
<b style="color: gray;">רש"י</b> <b>לחומלה .</b> לחוס : <b>בגועל .</b> אנבורישמנ''ט בלע''ז :
<b style="color: gray;">מצודת דוד</b> <b>לא חסה עליך עין .</b> שום עין אדם לא חסה עליך לעשות לך אחת מאלה התקונים שעושים לולד ביום הולדו : <b>לחומלה עליך .</b> להיות חומל עליך להתעסק עמך וכפל הדבר במ''ש לתוספת ביאור : <b>בגועל נפשך וגו' .</b> ר''ל ביום שנולדת הושלכת ע''פ השדה כמו שהיה גופך מוגעל ומלוכלך בדם הלידה :
<b style="color: gray;">מצודת ציון</b> <b>חסה .</b> מל' חס וחמלה : <b>בגועל .</b> ענין מאוס ותיעוב כמו וגעלה נפשי אתכם ( ויקרא כו ) : <b>נפשך .</b> ר''ל גופך וכן וריקה נפשו ( ישעיה כט ) :
<b style="color: gray;">מלבי"ם פירוש המילות</b> <b>לא חסה עליך עין,</b> יש הבדל בין חוס ובין חמל, שהחס הוא מפני צרכו אל הדבר, והחומל רוצה בקיום הדבר מצד עצמו כי הוא טוב בעיניו, ר''ל שלא חסה עליה עין אביה מצד צרכו להקים לו זרע, ולא אחר מצד החמלה שלא תשחת. עד כאן פירש איכות ההולדה שעז''א ומולדותיך, עתה יפרש מ''ש ביום הולדת אותך, כי תיכף <b>ביום הולדת הושלכת אל פני השדה בגעל נפשך,</b> ובנמשל שהושלכה מארצה לשדה ארץ מצרים ושם עבדו בם בפרך בכל עבודה בשדה :
<b style="color: gray;">מלבי"ם ביאור המילות</b> <b>לא חסה עליך עין לחמלה עליך.</b> החס הוא מפני צרכו אל הדבר, כמו ועינכם אל תחוס על כליכם, אתה חסת על הקיקיון, והחומל הוא מצד טוב הדבר בעצמו, כמו כי חמל העם על מיטב הצאן והבקר ולא אבו החרימם :
<h3>{ו}</h3>
וָאֶעֱבֹ֤ר עָלַ֙יִךְ֙ וָֽאֶרְאֵ֔ךְ מִתְבּוֹסֶ֖סֶת בְּדָמָ֑יִךְ וָאֹ֤מַר לָךְ֙ בְּדָמַ֣יִךְ חֲיִ֔י וָאֹ֥מַר לָ֖ךְ בְּדָמַ֥יִךְ חֲיִֽי׃
<b style="color: gray;">רש"י</b> <b>מתבוססת .</b> נרפסת כמו יבוס קמינו : <b>בדמיך חיי .</b> אף בנווליך זה לא תמותי וששינה לומר שני פעמים לפי שבדם פסח ודם מילה נגאלו ל' אחר מתבוססת שוייליא''ה בלע''ז :
<b style="color: gray;">מצודת דוד</b> <b>מתבוססת בדמיך .</b> מתגלגלת ורמוסה בטנוף דם שיצא עמך בעת הלידה : <b>בדמיך חיי .</b> ר''ל אף שאתה מוגעל בדם לידה עכ''ז תחיי ולא תמות בעבור הגעול והלכלוך וכפל הדבר לחזק הענין ור''ל בעוד עבדו ישראל במצרים את כל עבודתם בשדה מעונים בפרך היה משפיע נבואתו על אהרן והבטיחם הגאולה כמ''ש ואודע להם בארץ מצרים וכו' ( לקמן כ' ) :
<b style="color: gray;">מצודת ציון</b> <b>מתבוססת .</b> ענין גלגול ורמיסה כמו כפגר מובס ( שם וז ) : <b>חיי .</b> כמו תחיי :
<b style="color: gray;">מלבי"ם פירוש המילות</b> <b>ואעבר עליך,</b> אז עבר הנדיב העליון וראה אותה <b>מתבוססת בדמיה</b> שעל ידי ההשלכה נפצעה בפצעים ויצאו ממנה דמי המכה חוץ מדמי הלידה, והיא מלוכלכת בשני מיני דמים, והאיש בעל החסד עבר בכל פעם והשגיח אליה מידי עברו <b>והיה אומר לה שתחיה בדם הפצעים</b> ולא תמות, והנמשל שה' השגיח עליהם בעת גלותם והגם שפרעה הרג ילדיהם והכה ופצוע בם, השגיח ה' עליהם שיחיו ולא יסופו :
<b style="color: gray;">מלבי"ם ביאור המילות</b> <b>מתבוססת,</b> כמו מאלהים היתה תבוסת אחזיהו (דה''ב כ''ב ז'), ובדברי חז''ל דם תבוסה :
<h3>{ז}</h3>
רְבָבָ֗ה כְּצֶ֤מַח הַשָּׂדֶה֙ נְתַתִּ֔יךְ וַתִּרְבִּי֙ וַֽתִּגְדְּלִ֔י וַתָּבֹ֖אִי בַּעֲדִ֣י עֲדָיִ֑ים שָׁדַ֤יִם נָכֹ֙נוּ֙ וּשְׂעָרֵ֣ךְ צִמֵּ֔חַ וְאַ֖תְּ עֵרֹ֥ם וְעֶרְיָֽה׃
<b style="color: gray;">רש"י</b> <b>רבבה כצמח .</b> כמו שנא' ובני ישראל פרו וישרצו וירבו ( שמות א' ) : <b>בעדי .</b> לשון מכלול ומנחם פי' בעדי עדיים לשון עד כמו בטחו בה' עדי עד אנגוק''א אשיגל''א בלע''ז אבל דונש פתר אותו לשון עדי ומשקל עדי עדים הוא מן י' שמות ארי אריים צבי צביים גדי גדיים : <b>נכונו .</b> פורינ''ט אפייטיאש בלע''ז : <b>ושערך צמח .</b> סימני נערות : <b>ואת ערום ועריה .</b> מן המצות :
<b style="color: gray;">מצודת דוד</b> <b>רבבה .</b> החומל הזה הבטיחם שתהיה לרבבה להרבות בנים ובנות כצמח השדה ר''ל המקום הפרם והרבם במצרים כמ''ש ובני ישראל פרו וישרצו וירבו ויעצמו במאד מאד ( שמות א' ) : <b>ותרבי .</b> בהיותך ע''פ השדה היית מגודלת ומאומנת ותגדלי בקומה ובאת לזמן הראוי להתקשט בקשוטים יפים הם ימי הנערות : <b>שדים נכונו .</b> השדים שלך היו גדולים כל צרכן ושער במקום בית הערוה היה מצמיח והם סימני נערות : <b>ואת ערום ועריה .</b> ועוד היית ערומה מבלי כסות כעת שנולדה ר''ל שהיו מרובים באוכלוסין וגדולים בכח ובא זמן הגאולה אבל היו ערומים מבלי זכות ומע''ט :
<b style="color: gray;">מצודת ציון</b> <b>רבבה .</b> ר''ל הרבה רבבות ורבוא הוא עשרת אלפים : <b>ותרבי .</b> ענין גדול ואמון כמו רבתה גוריה ( לקמן יט ) : <b>בעדי עדיים .</b> ענין קשוט כמו ותעד נזמה ( הושע ב ) ור''ל בהטוב והיפה שבעדיים ודוגמתו מלך מלכים ( לקמן כו ) : <b>נכונו .</b> מל' הכנה ר''ל מתוקן כל צרכן בענין הגדול : <b>ערום .</b> הוא המחוסר המלבוש : <b>ועריה .</b> מגולה כמו מקורה הערה ( ויקרא כ ) :
<b style="color: gray;">מלבי"ם פירוש המילות</b> <b>רבבה,</b> ובמשל הזה שמצא אותה בשדה מדמה אותה שתהיה <b>רבבה כצמח השדה,</b> וכן היה <b>שרבתה</b> בריבוי <b>וגדלה</b> עד שהגיע עת הפרח שאז <b>יבואו הצמחים בעדיים,</b> פרחים יפים וציצים מקושטים אשר יקשטו זרעם בם, ומה היו העדיים, מפרש <b>שדים נכנו ושערך צמח</b> שזה זמן הפרח אצל האשה וצבי עדיה, רק <b>שהיתה ערום ועריה</b> ר''ל ערותה מגולה ובנמשל שה' השגיח שיפרו וירבו כמ''ש כאשר יענו אותו כן ירבה וכן יפרץ, עד שהגיע עת התור וזמן הגאולה והיו שדים נכונו שהם משה ואהרן כמ''ש חז''ל שהם השדים המוכנים להניק דבש וחלב, רק שהם היו עדין ערומים שלא היה בידם תורה ומצות וזכיות שהם הבגדים המליציים בגדי הנפש :
<b style="color: gray;">מלבי"ם ביאור המילות</b> <b>ותבאי בעדי עדיים.</b> כמו בא בימים, ותבואי עד שנותיך, בעת וזמן שראוי לעדות עדים, ועדי מקור : <b>ערום ועריה.</b> עריה הוא גלוי בית הערוה, שהוא יותר מערום שיבא גם על המכוסה קצת, כמו כאשר הלך עבדי ישעיה ערום ויחף :
<h3>{ח}</h3>
וָאֶעֱבֹ֨ר עָלַ֜יִךְ וָאֶרְאֵ֗ךְ וְהִנֵּ֤ה עִתֵּךְ֙ עֵ֣ת דֹּדִ֔ים וָאֶפְרֹ֤שׂ כְּנָפִי֙ עָלַ֔יִךְ וָאֲכַסֶּ֖ה עֶרְוָתֵ֑ךְ וָאֶשָּׁ֣בַֽע לָ֠ךְ וָאָב֨וֹא בִבְרִ֜ית אֹתָ֗ךְ נְאֻ֛ם אֲדֹנָ֥י יְהוִ֖ה וַתִּ֥הְיִי לִֽי׃
<b style="color: gray;">רש"י</b> <b>דודים .</b> אמיטיא''ש בלע''ז : <b>ואפרוש כנפי .</b> כנף בגדי : <b>ואשבע לך .</b> לכן אמור לבני ישראל אני ה' והוצאתי אתכם ( שם ו ) ואין לכן אלא שבועה כמו שנאמר ( שמואל א ו ) לכן נשבעתי לבית עלי : <b>ואבא בברית אותך .</b> הנה דם הברית אשר כרת ה' עמכם :
<b style="color: gray;">מצודת דוד</b> <b>ואעבור .</b> ואז עברתי עליך וראיתי שכבר את בעת הראוי להראות לך אהבה וידידות ר''ל לקחת אותך לאשה : <b>ואפרוש .</b> ופרשתי עליך כנף בגדי לחסות בצילי והוא ענין נשואין וכן ופרשת כנפיך ( רות ג' ) : <b>ואכסה ערותך .</b> לבל תהיה ערומה בגלוי ערוה : <b>ואשבע לך .</b> שלא אבגוד בך : <b>ואבוא .</b> כרתי עמך ברית על זאת : <b>ותהיי לי .</b> ר''ל והנה כן היה כי היית לי לאשה ר''ל בעת בוא זמן הגאולה לקחתיך ממצריך לחסות בצילי ועשיתי עמך נפלאות כאלו היית ראויה להם ונתתי לך התורה ונשבעתי לך וכרתי עמך ברית להיות לי לעם וכן היית עמי :
<b style="color: gray;">מצודת ציון</b> <b>דודים .</b> ענין אהבה וחיבה : <b>כנפי .</b> הוא שולי הבגד :
<b style="color: gray;">מלבי"ם פירוש המילות</b> <b>ואעבר עליך,</b> אז עבר הדוד שנית, וראה <b>שהגיע עתה עת דדים,</b> שראה שהגיע עת הגאולה <b>ויפרש כנפיו עליה,</b> והמליצה כמו ופרשת כנפיך על אמתך היינו שיחד אותם לשמו כמ''ש בני בכורי ישראל, <b>ואכסה ערותך</b> ע''י מצות מילה שנתן להם, <b>ואשבע לך ואבוא בברית אתך,</b> כמ''ש ואזכור את בריתי, <b>ותהיי לי,</b> כמו שכתוב ולקחתי אתכם לי לעם :
<h3>{ט}</h3>
וָאֶרְחָצֵ֣ךְ בַּמַּ֔יִם וָאֶשְׁטֹ֥ף דָּמַ֖יִךְ מֵֽעָלָ֑יִךְ וָאֲסֻכֵ֖ךְ בַּשָּֽׁמֶן׃
<b style="color: gray;">רש"י</b> <b>ואסוכך .</b> לשון משיחה וכל הענין אינו אלא לשון משל ויונתן פי' את כולה ואין להוסיף על התרגום וכן פירשה מכורותיך ומולדותיך וגומר תותבותכון וילדותכון מארעא כנענאי תמן איתגליתי אל אברהם אבוכון בין בתריא ואודעתיה דאתון נחתין למצרים ובדרע מרומם אנא פריק יתכון ובזכות אבהתכון אנא מתריך ית אמוראי ומשיצי ית חתאי : <b>ומולדותיך ביום הולדת אותך וגו' .</b> ואף כד נחתו אבהתכון למצרים תותבון בארעא דלא דילהון משעבדין ומענן להון הות כנישתא דישראל דמיא לולדא דרטיש על אפי ברא דלא איתפסק שוריה ובמיא לא אישתטיף לאיתנקהא ובמלח לא איתמלח ובאיסורין לא איתאסא : <b>לא חסה עליך עין וגו' .</b> לא חסת עליכון עינא דפרעה רשיעא למעבד לכון טבא חדא לאנחא לכון משעבודכון לרחמא עליכון וגזר עליכון גזירת גמירא למרמי ית דכוריכון בנהרא לאבדא יתכון בעידן דהויתון במצרים . ואעבר עליך וגו' . ועל דוכרן קים אבהתכון קדמי איתגליתי למפרקכון ארי גלי קדמי ארי אתון מענן בשיעבודיכון ואמרית לכון בדמא דמהולת' אחוס עליכון ואמרית לכון בדם פסחא אפרוק יתכון . רבבה כצמח השדה נתתיך . ריבבת כצמחי חקלא יהבתיכון וסגיתון ותקיפתון והויתון לזרעין ולשבטין ובעובדי אבהתכון תקניא עידן פורקן כנישתכון מטא ארי אתון משעבדין ומענן . ואעבור עליך ואראך . ואיתגליתי על משה באסנא וארי גלי קדמי ארי מטא זמן פורקנכון ואגנית במימרי עליכון ואעדיתי חוביכון וקיימית במימרי למפרק יתכון כמה דקיימית לאבהתכון אמר ה' אלהים למהויכון עם משמש קדמי . וארחצך במים . ופריקית יתכון משעבוד מצראי ואעדיתי תקוף מרוותא מנכון ודברית יתכון בחירותא :
<b style="color: gray;">מצודת דוד</b> <b>וארחצך .</b> עד לא לקחתיך לאשה רחצתי אותך במים להסר ממך הגעול והלכלוך ושטפתי ממך דם הלידה וסכתי אותך בשמן ר''ל עד לא קבלת התורה צויתי אותך להתקדש ולכבס השמלות כמ''ש וקדשתם היום ומחר וכבסו שמלותם ( שמות י''ט ) :
<b style="color: gray;">מצודת ציון</b> <b>ואשטוף .</b> ענין הדחה ורחיצת הטנוף : <b>ואסוכך .</b> מלשון סיכה ומשיחה :
<b style="color: gray;">מלבי"ם פירוש המילות</b> <b>וארחצך במים,</b> נגד מ''ש במים לא רחצת <b>רחצתי אותך ואשטף דמיך,</b> ונגד מ''ש והמלח לא המלחת, <b>ואסכך בשמן</b> לעדן הבשר, ונגד מ''ש והחתל לא חתלת אמר <b>ואלבישך רקמה,</b> ובנמשל שהעביר מהם דעות הכוזבות ע''י רחיצה במי ים סוף שאז ויאמינו בה', ואח''כ סך אותם בשמן משחת קדש, כמ''ש שם שם לו חק ומשפט, ואח''כ הלבישם רקמה במעמד המובחר שנתן להם תורה ומצות והחליפו שמלותם ויהיו לו ממלכת כהנים וגוי קדוש :
<h3>{י}</h3>
וָאַלְבִּישֵׁ֣ךְ רִקְמָ֔ה וָאֶנְעֲלֵ֖ךְ תָּ֑חַשׁ וָאֶחְבְּשֵׁ֣ךְ בַּשֵּׁ֔שׁ וַאֲכַסֵּ֖ךְ מֶֽשִׁי׃
<b style="color: gray;">רש"י</b> <b>ואלבישך רקמה .</b> ואלבישית יתכון לבושי ציורין מחמדת סנאיכון : <b>ואנעלך תחש .</b> איקאלצייטוי''י טיישו''ן בלע''ז ויהיבית מסן דיקר ברגליכון : <b>ואחבשך בשש .</b> איפוציינישטוי בלע''ז וקדשת מנכון כהניא למהוי משמשין קדמי במצנפן דבוץ : <b>ואכסך משי .</b> שווייא''ה בלע''ז וית כהנא רבא בלבושי צבעונים ומ''א ואכסך משי אלו שבעת ענני כבוד דכתיב לא ימיש עמוד הענן יומם ( שמות יג ) :
<b style="color: gray;">מצודת דוד</b> <b>ואלבישך .</b> לבשתי אותך בגדי רקמה ושמתי ברגליך נעלים מעור תחש וחגרתי אותך באזור משש וכסיתי אותך במלבושי משי :
<b style="color: gray;">מצודת ציון</b> <b>רקמה .</b> מעשה רוקם בחלוף הגוונים : <b>ואנעלך .</b> מל' נעל : <b>תחש .</b> שם בריה כמו ועורות תחשים ( שמות כה ) : <b>ואחבשך .</b> ענין חגורת האזור כמו ויחבש את חמורו ( בראשי' כב ) ור''ל קשר אזורו : <b>בשש .</b> הוא פשתים :
<b style="color: gray;">מלבי"ם פירוש המילות</b> <b>ואלבשך רקמה</b> נגד ד' בגדי כהונה, <b>הלבוש</b> התחתון שהוא הכתונת היה <b>רקמה</b> ונגד המכנסים באיש והם הנעלים באשה <b>אנעלך תחש,</b> ונגד האבנט <b>אחבשך בשש,</b> ונגד המצנפת באיש <b>אכסך משי,</b> כיסוי העוטה הראש והגוף :
<b style="color: gray;">מלבי"ם ביאור המילות</b> <b>ואלבשך ואכסך,</b> כשבאו ביחד, יהיה הכיסוי על הלבוש, כמו וכסה חמס על לבושו, וכולל גם כיסוי הראש, ותכס בצעיף :
<h3>{יא}</h3>
וָאֶעְדֵּ֖ךְ עֶ֑דִי וָאֶתְּנָ֤ה צְמִידִים֙ עַל־יָדַ֔יִךְ וְרָבִ֖יד עַל־גְּרוֹנֵֽךְ׃
<b style="color: gray;">רש"י</b> <b>ואעדך עדי .</b> איפאריטו''י בלע''ז ותקנית יתכון תיקון פתגמי אורייתא כתיבין על תרין לוחי אבניא : <b>ואתנה .</b> על ידי משה : <b>צמידים .</b> חברתי' דבור כנגד חברו חמשה כנגד חמשה :
<b style="color: gray;">מצודת דוד</b> <b>ואעדך עדי .</b> קשטתי אותך בקשוטים ונתתי על ידיך צמידי הזרוע ורביד נתתי על גרונך :
<b style="color: gray;">מצודת ציון</b> <b>צמידים .</b> הם הנתונים על הזרוע וכן ושני צמידים על ידיה ( שם כד ) : <b>ורביד .</b> ענק לתכשיט וכן וישם רביד הזהב ( שם מא ) : <b>גרונך .</b> צוארך וכן קרא בגרון ( ישעיה נח ) :
<b style="color: gray;">מלבי"ם פירוש המילות</b> <b>ואעדך עדי</b> על המלבושים, שהם התרי''ג מצות שנתן להם, על המצות התליוית בפעולות הידים, אמר <b>נתתי צמידים על ידיך,</b> ועל מצות התלויות בקול ודבור, אמר <b>רביד</b> על <b>גרונך</b> :
<b style="color: gray;">מלבי"ם ביאור המילות</b> <b>ורביד על גרונך,</b> יש הבדל בין גרון ובין צואר, שצואר היא חיצונית הצואר, והגרון הוא הגרגרת מבפנים, קרא בגרון, וגרונך מצמאה והיל''ל כמ''ש (בראשית מ''א) רביד הזהב על צוארו, מזה מבואר שלפי המליצה מדבר מן הגרון הפנימי המוציא קול, וכן (משלי א' ט') וענקים לגרגרותיך. תכשיטי הקול והדבור בחכמה :
<h3>{יב}</h3>
וָאֶתֵּ֥ן נֶ֙זֶם֙ עַל־אַפֵּ֔ךְ וַעֲגִילִ֖ים עַל־אָזְנָ֑יִךְ וַעֲטֶ֥רֶת תִּפְאֶ֖רֶת בְּרֹאשֵֽׁךְ׃
<b style="color: gray;">רש"י</b> <b>ואתן נזם על אפיך .</b> ויהבית ארון קיימי ביניכון : <b>ועגילים על אזניך .</b> לשון נזם וענן יקרי מטל עלויכון על שם שהיו מוקפין בעגול : <b>ועטרת תפארת בראשך .</b> ומלאך שליח מן קדמי מדבר ברישיכון שנאמר ויעבור מלכם לפניהם וה' בראשם ( מיכה ב ) :
<b style="color: gray;">מצודת דוד</b> <b>ועגילים .</b> הם נזמי האוזן : <b>בראשך .</b> נתתי על ראשך ר''ל אז נתתי לך מצות וחוקים טובים ומשפטים ישרים :
<b style="color: gray;">מצודת ציון</b> <b>נזם .</b> שם העדי הנתון על החוטם : <b>ועגילים .</b> כן יקראו נזמי האוזן על שהם עגולים במראיהם :
<b style="color: gray;">מלבי"ם פירוש המילות</b> <b>ואתן</b> על המצות התלויות בעינים וחוש הריח, אמר <b>נזם על אפך,</b> שחוש הריח מציין הראיה הרוחניית כמ''ש והריחו ביראת ה' ולא למראה עיניו ישפוט, ועל מצות התלויות בשמיעת האזן, אמר <b>ועגילים על אזניך</b> :
<h3>{יג}</h3>
וַתַּעְדִּ֞י זָהָ֣ב וָכֶ֗סֶף וּמַלְבּוּשֵׁךְ֙ (ששי) [שֵׁ֤שׁ] וָמֶ֙שִׁי֙ וְרִקְמָ֔ה סֹ֧לֶת וּדְבַ֛שׁ וָשֶׁ֖מֶן (אכלתי) [אָכָ֑לְתְּ] וַתִּ֙יפִי֙ בִּמְאֹ֣ד מְאֹ֔ד וַֽתִּצְלְחִ֖י לִמְלוּכָֽה׃
<b style="color: gray;">רש"י</b> <b>ותעדי זהב וכסף .</b> ויהבי' משכני ביניכון מתקן בדהב וכסף ויריעת בוץ וצבעונין וציורין ומנא דטב כסולתא וכדבש וכמשח אוכלית יתכון ועתרתון ותקפתון לחדא ואצלחתון ושלטתון בכל מלכוות' : <b>סלת ודבש ושמן אכלת .</b> המן שהיה משתנה לכל הטעמים לסלת ודבש ושמן אכלת , ומ''א י''ג דברים יש כאן וכנגדן אמר להם הקב''ה להביא י''ג דברים המנויין בתרומת המשכן ואף על פי כן הוא פורע להם כנגדם לע''ל י''ג דברים וברא ה' על מכון הר ציון וגו' וסוכה תהיה לצל יומם מחורב מזרם וממטר וגו' ( ישעיה ד ) : <b>ותיפי .</b> לשון יופי :
<b style="color: gray;">מצודת דוד</b> <b>ותעדי .</b> קשטת עצמך עם העדי שנתתי לך ומלבושך היה שש ומשי ורקמה ואכלת סולת ודבש ושמן ונעשית יפה עד מאד והיית מצלחת עד הגעת למלכות ר''ל מתחלה קיימת המצות והמשפטים ואני נתתי לך ארץ זבת חלב ודבש ומאד נתגדלת להעמיד מלכים אדירים :
<b style="color: gray;">מלבי"ם פירוש המילות</b> <b>ותעדי,</b> ואחר כך <b>עדית</b> מעצמך <b>זהב וכסף</b> כאשה המושלת בבית (והנמשל על התקנות שעשו הזקנים והנביאים) עד כי <b>ותיפי במאד מאד ותצלחי למלוכה</b> בימי דוד ושלמה :
<h3>{יד}</h3>
וַיֵּ֨צֵא לָ֥ךְ שֵׁ֛ם בַּגּוֹיִ֖ם בְּיָפְיֵ֑ךְ כִּ֣י ׀ כָּלִ֣יל ה֗וּא בַּֽהֲדָרִי֙ אֲשֶׁר־שַׂ֣מְתִּי עָלַ֔יִךְ נְאֻ֖ם אֲדֹנָ֥י יְהוִֽה׃
<b style="color: gray;">רש"י</b> <b>כי כליל הוא .</b> לשון מכלול ד''א כי כליל הוא כי שלם היה ד''א כי כליל קרונ''א בלע''ז כמו נזר דמתרגמינן כלילא :
<b style="color: gray;">מצודת דוד</b> <b>ויצא לך .</b> בין העכו''ם נתפרסם שמך במרבית יפיך : <b>כי כליל הוא .</b> ר''ל היופי שבך היה כל היופי שאפשר להיות : <b>בהדרי .</b> בסבת ההוד וההדר אשר שמתי עליך במרבית העדי ורוב התענוגים ר''ל נתפרסם שמך במרבית הצלחתך שהיה בך בשעור מרובה בסבת ההדר ששמתי עליך לתת בך כח לעשות חיל :
<b style="color: gray;">מצודת ציון</b> <b>כליל .</b> מל' כל וכן כליל תקטר ( ויקרא ו ) :
<b style="color: gray;">מלבי"ם פירוש המילות</b> <b>ויצא לך שם בגוים</b> כמ''ש ויצא שם דוד בכל הארצות, וכל העמים מביאים מנחה לשלמה, ובאמת היופי לא היה מצד עצמך רק ע''י <b>הדרי אשר שמתי עליך,</b> ר''ל שהיתה השגחיית על ידי הופעת כבוד ה' עליהם :
<h3>{טו}</h3>
וַתִּבְטְחִ֣י בְיָפְיֵ֔ךְ וַתִּזְנִ֖י עַל־שְׁמֵ֑ךְ וַתִּשְׁפְּכִ֧י אֶת־תַּזְנוּתַ֛יִךְ עַל־כָּל־עוֹבֵ֖ר לוֹ־יֶֽהִי׃
<b style="color: gray;">רש"י</b> <b>ותזני על שמך .</b> בטחת על שם היופי שיצא לך : <b>ותשפכי את תזנותיך .</b> הראית יופיך לכל עובר עד נשפכה עליהם תאוות זנותך לפתות אותך לזנות עמם : <b>לו יהי .</b> ומשנתאוו לך אתה הפקרת להם עצמך ולכל אשר שאל זנותך לו היה , וי''ת ולא כשר ליך למעבד כן כאלו היה כתיב לא יהי וכל משל הזה על עגל המדבר ועל שאר עכו''ם שעבדו שבטו של דן במדבר כמו שכתוב כל הנחשלים אחריך ( דברים כה ) ומצינו בפסיקתא זה שבטו של דן שהענן פולטו שהיו כולם עובדי עכו''ם :
<b style="color: gray;">מצודת דוד</b> <b>ותבטחי ביפיך .</b> ר''ל חשבת שלא אמאסך כי בטחת ברוב יפיך ובעבור זה זנית על בטחון שם היופי שיצא לך שאין מהדרך להיות נמאס יופי כזה : <b>ותשפכי .</b> גלית תאות זנותיך כדבר הנשפך הגלוי לעין כל : <b>על כל עובר .</b> על כל מי שעב' עליך היה לו תאות זנותיך כי לכולם חשקת ר''ל בטחת במרבית הצלחתך ופרסום שמך וחשבת שלא תסור ממך ולכן עבדת עכו''ם בגלוי ולכל מין עכו''ם שראית :
<b style="color: gray;">מלבי"ם פירוש המילות</b> <b>ותבטחי,</b> אולם את <b>בטחת ביפיך</b> כאילו היופי היא טבעיית לך מצד עצמך לא ממני, <b>ותזני על שמך,</b> ר''ל תחלה לא זנית עדיין בעצמך רק זנית על שמך כמ''ש רחב בשמה זנתה, <b>ותשפכי את תזנותיך על כל עובר</b> שכל העובר וראה אותך בוערת בו אש התשוקה לזנות, באופן שתזנותיך <b>לו יהי,</b> שהגם שלא זנית עמו נשארה תזנותיך לו, הינו שחשק בך והתאוה והחשק נהיה אצלו ונקבעה בלבו :
<b style="color: gray;">מלבי"ם ביאור המילות</b> <b>ותשפכי את תזנותיך.</b> יש הבדל בין זנות ותזנות, שתזנות היא שמעוררת העוגבים להתאוות לה, ולפעמים יחזור התזנות אליה שמזנה עמה, ופה אמר לו יהי כי לא תזנה עמו רק ישאר התאוה אצלו :
<h3>{טז}</h3>
וַתִּקְחִ֣י מִבְּגָדַ֗יִךְ וַתַּֽעֲשִׂי־לָךְ֙ בָּמ֣וֹת טְלֻא֔וֹת וַתִּזְנִ֖י עֲלֵיהֶ֑ם לֹ֥א בָא֖וֹת וְלֹ֥א יִהְיֶֽה׃
<b style="color: gray;">רש"י</b> <b>במות טלואות .</b> מכוסות בבגדים מנומרין של מיני צבעונין פלטריא''ש בלע''ז : <b>לא באות .</b> לא היתה ראויה זאת לבא , נו''ן אבני''ר אינו''ן אייטר''א בלע''ז :
<b style="color: gray;">מצודת דוד</b> <b>ותקחי מבגדיך .</b> מן הבגדים שעשיתי לך מהם לקחת ועשית לך מקומות גבוהות במקום פרסום ומהבגדים ההם עשית עליהם מכסאות מנומרות חלופי הגוונים ועליהם זנית ר''ל העמידו העכו''ם במקום פרסום וציפום בכסף וזהב אשר נתתי להם ושם עבדו לו : <b>לא באות ולא יהיה .</b> מעשים כאלה לא באו עדיין בעולם ולא יהיו נעשים עוד דוגמתן :
<b style="color: gray;">מצודת ציון</b> <b>במות .</b> מקומות גבוהות כמו במתי ארץ ( דברים לב ) : <b>טלואות .</b> ענין חלוף הגוונים כמו ונעלות בלות ומטולאות ( יהושע ט ) :
<b style="color: gray;">מלבי"ם פירוש המילות</b> <b>ותקחי,</b> אח''כ <b>לקחת מבגדיך</b> וקרעת אותם לטלאים וחתיכות, <b>ותעשי מן הטלאים במות,</b> ר''ל כרים וכסתות גבוהות לזנות עליהם בצנעה, <b>לא באות ולא יהיה,</b> ר''ל הגם שהבגדים האלה לא יבואו עוד ולא יהיה לך אחרים תחתיהם בכל זאת קרעת אותם לזנות עליהם :
<b style="color: gray;">מלבי"ם ביאור המילות</b> <b>טלאות.</b> כמו נעלות בלות ומטולאות (יהושע ט' ה') לא באות ולא יהיה. לא יבואו בבגדים האלה אליך הגם שיהיה במציאות ומוסיף שלא יהיה עוד במציאות כלל כי לא ירד ה' עוד על הר סיני להשמיע תורתו ומצותיו לבני אדם עוד הפעם :
<h3>{יז}</h3>
וַתִּקְחִ֞י כְּלֵ֣י תִפְאַרְתֵּ֗ךְ מִזְּהָבִ֤י וּמִכַּסְפִּי֙ אֲשֶׁ֣ר נָתַ֣תִּי לָ֔ךְ וַתַּעֲשִׂי־לָ֖ךְ צַלְמֵ֣י זָכָ֑ר וַתִּזְנִי־בָֽם׃
<b style="color: gray;">רש"י</b> <b>צלמי זכר .</b> לפי שדימה אות' לנקבה זונה דימה את הגלולים לזכר הנואף עמה :
<b style="color: gray;">מצודת דוד</b> <b>כלי תפארתך .</b> כלי הקשוט : <b>ותעשי לך .</b> מהם עשית דמות צלמי זכר וזנית עמהם כדרך זונה מופלגת בתכלית הזנות וההפקר ר''ל מהכסף והזהב אשר הרביתי להם עשו צלמי עכו''ם להשתחוות להם :
<b style="color: gray;">מלבי"ם פירוש המילות</b> <b>ותקחי כלי תפארתך,</b> מן כלי הזהב והכסף עשתה צלמי זכר שעמהם זנתה, צייר שעוד לא זנתה עם איש, רק עם צלם הנעשה כתבנית איש, ושלא זנתה עדיין בגלוי רק בצנעה על הכרים שעשתה מן הבגדים (לא על גב ורמה ברחובות כמו שיאמר אח''ז) ועם אנשים לא זנתה עדיין רק ששפכה תזנותה עליהם להכניס בהם רוח תאוה, וכ''ז משל על הע''ז שעבדו מימי רחבעם עד ימי אחז שעדיין לא עבדו ע''ז בפרהסיא רק בצנעה, ולא עבדו לע''ז לשם אלהות רק היתה אצלם כעין טלמסאות להמשיך על ידם השפע מלמעלה שזה ימליץ שזנתה עם צלמי זכר שאינו זנות ממש רק נראה כזנות, וצייר שעשה הצלמים מן בגדי תפארתה, ר''ל עם עשותה אז מצות ה' ושומרת התורה שהם בגדי תפארתה עבדו העבודות האלה ג''כ בחשבם שה' ירצה בם ושיהיה כעין אמצעי בינם לבין ה', אבל בזה השחיתה בגדי תפארתה, כמ''ש לא באות ולא יהיה, והגם שהיא לא זנתה ממש כי היו רק צלמי זכר, בכל זאת כבר זנתה על שמה, כי יצא השם שהיא עובדת ע''ז ככל גויי הארצות, ושפכה תזנותה על כל עובר ללמוד ממעשיה :
<b style="color: gray;">מלבי"ם ביאור המילות</b> <b>ותזני בם.</b> לא מצאנו פעל זנה שאחריו ב' ?, וע''כ פירוש שתזני על ידי כמו ויזנו במעלליהם, כי לא יזנו עם הצלם רק על ידו :
<h3>{יח}</h3>
וַתִּקְחִ֛י אֶת־בִּגְדֵ֥י רִקְמָתֵ֖ךְ וַתְּכַסִּ֑ים וְשַׁמְנִי֙ וּקְטָרְתִּ֔י (נתתי) [נָתַ֖תְּ] לִפְנֵיהֶֽם׃
<b style="color: gray;">מצודת דוד</b> <b>ותכסים .</b> בהם כסות הזונים עמך : <b>ושמני וקטרתי .</b> השמן והקטרת שנתתי לך נתת לפני הזונים :
<b style="color: gray;">מצודת ציון</b> <b>וקטרתי .</b> הוא מיני בושם מעורבבים ונותנים על האש להריח :
<b style="color: gray;">מלבי"ם פירוש המילות</b> <b>ותקחי את בגדי רקמתך,</b> מצייר שאחר שעשתה מן כל בגדיה במות טלואות, לא נשארו לה רק בגדי רקמתה שאמר ואלבישך רקמה שהוא הכתונת כנ''ל, לקחה אח''כ גם הכתונת שהוא הבגד המכסה את בשרה וכסתה בו את הצלמים, וגם נתנה לפניהם את השמן והקטורת של ה' :
<h3>{יט}</h3>
וְלַחְמִי֩ אֲשֶׁר־נָתַ֨תִּי לָ֜ךְ סֹ֣לֶת וָשֶׁ֤מֶן וּדְבַשׁ֙ הֶֽאֱכַלְתִּ֔יךְ וּנְתַתִּ֧יהוּ לִפְנֵיהֶ֛ם לְרֵ֥יחַ נִיחֹ֖חַ וַיֶּ֑הִי נְאֻ֖ם אֲדֹנָ֥י יְהוִֽה׃
<b style="color: gray;">רש"י</b> <b>ולחמי אשר נתתי לך וגו' .</b> יום שעשו את העגל ירד להם המן ונתנו ממנו לפני העגל ואעפ''כ ויהי ביום מחר ולא פסק ואף כן מפורש בספר עזרא ( נחמיה ט ) אף כי עשו להם עגל מסכה וגו' ואתה ברחמיך הרבי' לא עזבת' וגו' ומנך לא מנעת מפיהם כדי הוא למנוע מהם ולא מנעת אף כאן ויהי נאם ה' אלהים היה הלחם ולא פסק מלירד ליום מחר כך דרש רבי תנחומא :
<b style="color: gray;">מצודת דוד</b> <b>האכלתיך .</b> אשר נתתי לך למאכל : <b>ונתתיהו .</b> אתה נתת את כל אחד מהם לפני הזונים להיות להם לריח טוב ולנחת רוח ר''ל מה שנתתי לך הבאת לקרבן לפני העכו''ם : <b>ויהי .</b> ר''ל כן היה באמת לא תוכלי להכחישו כי אני היודע ועד :
<b style="color: gray;">מצודת ציון</b> <b>ניחוח .</b> מל' נחת רוח :
<b style="color: gray;">מלבי"ם פירוש המילות</b> <b>ולחמי,</b> וגם <b>הלחם שנתתי לך</b> לאכלה וגם <b>הסלת ושמן ודבש אשר האכלתיך הוכרחתי לתת לפניהם לריח ניחח,</b> ומפרש איך נתן אותו ה' לפניהם, כי <b>ויהי</b> אחר שהלחם היה ולא נשבת, שעדיין נתתי לך הלחם ויהי ולא נבטל. הרי כאילו אני נותנו לפני הע''ז שאתה מקריב אותו לפניהם, (ונגד מ''ש אצל הבגדים לא באות ולא יהיה שהבגדים לא יהיו אחרים תחתם אמר שהלחם היה גם אח''ז), וכ''ז ממליץ מה שעשו עד ימי אחז שלא נתפקרו עדיין לגמרי ובכל זה כבר עבדו ע''ז בימי רחבעם ובימי אביה שאשתו אם אסא עשתה מפלצת לאשרה שהוא צלם זכר לזנות עמו, שעז''א ותעשי צלמי זכר ותזני בם, ובימי עתליה שכתוב כי עתליה המרשעת בניה פרצו את בית האלהים וגם כל קדשי בית ה' עשו לבעלים, שעז''א ושמני וקטרתי נתת לפניהם וכן אמציה שהקטיר לאלהי שעיר ובכ''ז היה כ''ז בצנעה ועבודת בית ה' היה עדיין על מכונו :
<h3>{כ}</h3>
וַתִּקְחִ֞י אֶת־בָּנַ֤יִךְ וְאֶת־בְּנוֹתַ֙יִךְ֙ אֲשֶׁ֣ר יָלַ֣דְתְּ לִ֔י וַתִּזְבָּחִ֥ים לָהֶ֖ם לֶאֱכ֑וֹל הַמְעַ֖ט (מתזנתך) [מִתַּזְנוּתָֽיִךְ]:
<b style="color: gray;">רש"י</b> <b>אשר ילדת לי .</b> היו לו חמשה בנים ד' מהם לעבוד עכו''ם ואחד מוקצה לבית הספר ובא להקרי' אחד מבניו למולך מקרי' לו את זה שהקצה ללמוד תורה במדרש רבי תנחומא , ואני אומ' אשר ילדת לי אלו הבכורו' וכן הוא אומר בספר הזה ( לקמן כ' ) ואטמא אותם במתנותם בהעבי' כל פטר רחם :
<b style="color: gray;">מצודת דוד</b> <b>ילדת לי .</b> ילדת ממני : <b>להם לאכול .</b> להזונים להיות להם למאכל : <b>המעט .</b> וכי מעט בעיניך ממה שהלכת אחר הזנות עד שגם עשית את זאת :
<b style="color: gray;">מלבי"ם פירוש המילות</b> <b>ותקחי,</b> עתה יספר מה שעשו בימי אחז שעבד ע''ז בפרהסיא והעביר את בניו באש למולך, ועז''א <b>ותקחי את בניך,</b> ר''ל תחלה לא לקחת את בני רק <b>את בניך ואת בנותיך</b> ר''ל הבנים שהיו שלך באמת לא שלי, רק <b>אשר ילדת לי,</b> שאת יחסת אותם לי על שגדלו בביתי, <b>המעט מתזנותיך</b> ר''ל לקחת בניך המעט שילדת לי מתזנותיך שילדת לי בזנות, והם היו מעט ולא הספיקו, ולכן הוספת עוד.
<b style="color: gray;">מלבי"ם ביאור המילות</b> <b>ותקחי את בניך.</b> מגביל נגד מ''ש ותשחטי את בני, ושעורו ותקחי את בניך אשר ילדת לי מתזנותיך. ותזבחום להם לאכול, המעט ותזבחי את בני :
<h3>{כא}</h3>
וַֽתִּשְׁחֲטִ֖י אֶת־בָּנָ֑י וַֽתִּתְּנִ֔ים בְּהַעֲבִ֥יר אוֹתָ֖ם לָהֶֽם׃
<b style="color: gray;">מצודת דוד</b> <b>ותתנים .</b> נתת אותם להם במה שהיית מוליך אותם להם למאכל רצה לומר בניך המיוחדים לי ללמוד בבית הספר אותם שחטת לעכו''ם :
<b style="color: gray;">מצודת ציון</b> <b>בהעביר .</b> מל' העברה והולכה :
<b style="color: gray;">מלבי"ם פירוש המילות</b> <b>ותשחטי את בני</b> שהיו שלי שנולדו ממני, <b>ותתנים</b> לכומרים <b>בהעביר אותם להם</b> לע''ז, כי הדין הוא שאינו חייב עד שימסרנו לכומרים ויקח אותו מידם ויעביר בעצמו (עמ''ש בס' תו''ה קדושים סי' צ') ועז''א ותתנים לכומרים בהעביר, שאח''כ העברת אותם בעצמך שכן דרך עבודתה :
<b style="color: gray;">מלבי"ם ביאור המילות</b> <b>ותתנים.</b> כמו ומזרעך לא תתן להעביר למולך :
<h3>{כב}</h3>
וְאֵ֤ת כָּל־תּוֹעֲבֹתַ֙יִךְ֙ וְתַזְנֻתַ֔יִךְ לֹ֥א (זכרתי) [זָכַ֖רְתְּ] אֶת־יְמֵ֣י נְעוּרָ֑יִךְ בִּֽהְיוֹתֵךְ֙ עֵרֹ֣ם וְעֶרְיָ֔ה מִתְבּוֹסֶ֥סֶת בְּדָמֵ֖ךְ הָיִֽית׃
<b style="color: gray;">רש"י</b> <b>את ימי נעוריך .</b> את חסדי אשר עשיתי עמך במצרים :
<b style="color: gray;">מצודת דוד</b> <b>ואת כל וגו' .</b> עם כל התועבות והזנות שעשית לא זכרת בעת ההיא הטובה שעשיתי עמך בימי נעוריך כשהיית ערומה מבלי לבוש והיית מתגלגלת ורמוסה בטנוף הדם שיצא עמך בעת הלידה ר''ל לא זכרת הטובה שעשיתי עמך בהוציאך ממצרים מעבודת פרך :
<b style="color: gray;">מלבי"ם פירוש המילות</b> <b>ואת כל תועבתיך,</b> ע''י כל תועבותיך באת לידי מדה זו <b>שלא זכרת</b> כלל מעמדך הקודם <b>בהיותך עירם ועריה,</b> שאם היית זוכר מעמדך במצרים ואת הנסים שעשיתי עמם היית ירא מעונשי השם, שיחזיר אותך לעבדות כמו שהיית במצרים, אבל ע''י זנותך שכחת את ה' לגמרי ותלית הכל במקרה, והראיה כי הלא.
<b style="color: gray;">מלבי"ם ביאור המילות</b> <b>ואת כל.</b> כמו ועם כל :
<h3>{כג}</h3>
וַיְהִ֕י אַחֲרֵ֖י כָּל־רָעָתֵ֑ךְ א֣וֹי א֣וֹי לָ֔ךְ נְאֻ֖ם אֲדֹנָ֥י יְהוִֽה׃
<b style="color: gray;">רש"י</b> <b>אוי אוי לך .</b> וי ליך על דחבת ווי ליך על דלא תבת :
<b style="color: gray;">מצודת דוד</b> <b>ויהי .</b> ר''ל ומה א''כ יהיה אחר כל רעתך מהו הגמול שתקבל הנה אוי אוי יהיה לך רבת פעמים לפי מרבית הרעה :
<b style="color: gray;">מלבי"ם פירוש המילות</b> <b>ויהי אחרי כל רעתך אוי אוי לך</b> שאחז נלקה במכות שונות ואם היה זוכר שיש אלהים שופט ומשגיח הי''ל לשוב בתשובה והוא הוסיף למעול כמ''ש (בדה''ב כ''ח) ובעת הצר לו ויוסף למעול בה' הוא המלך אחז, שכל שהוסיף ה' להכותו הוסיף במעלו, ואחר שראה שאוי אוי לו אז.
<h3>{כד}</h3>
וַתִּבְנִי־לָ֖ךְ גֶּ֑ב וַתַּעֲשִׂי־לָ֥ךְ רָמָ֖ה בְּכָל־רְחֽוֹב׃
<b style="color: gray;">רש"י</b> <b>ותבני לך גב .</b> גובה כעין בימוס ומזבח , ותבני לשון בנין :
<b style="color: gray;">מצודת דוד</b> <b>ותבני .</b> כי הנה בנית לך מקום גבוה להיות נראה לכל הזונים לבוא שמה : <b>רמה .</b> בנין רם עשית בכל רחוב להיות מקום מוכן לזנות בכל מקום :
<b style="color: gray;">מצודת ציון</b> <b>גב .</b> מל' גובה : <b>רמה .</b> מל' רם וגובה :
<b style="color: gray;">מלבי"ם פירוש המילות</b> <b>ותבני לך גב,</b> הוסיף לעזוב את ה' לגמרי ולעבוד ע''ז בפרהסיא, והיית דומה כזונה הקדשה בעינים עלי דרך מופקרת לכל עד שתבנה לה גב מקום לשכב עליו, <b>ועשית</b> ג''כ <b>רמה</b> מקום שמיוחד למשכב היה מקום רם, שיראהו הכל וידעו שכאן מקום זנות וזה עשית תחלה <b>בכל רחוב</b> לזנות עם אנשי העיר, ואח''כ.
<b style="color: gray;">מלבי"ם ביאור המילות</b> <b>גב.</b> מקום בולט שי''ל שטח למעלה, כמו לגבי שומר גביכם, ורמה הוא מקום רם דוקא :
<h3>{כה}</h3>
אֶל־כָּל־רֹ֣אשׁ דֶּ֗רֶךְ בָּנִית֙ רָֽמָתֵ֔ךְ וַתְּתַֽעֲבִי֙ אֶת־יָפְיֵ֔ךְ וַתְּפַשְּׂקִ֥י אֶת־רַגְלַ֖יִךְ לְכָל־עוֹבֵ֑ר וַתַּרְבִּ֖י אֶת־(תזנתך) [תַּזְנוּתָֽיִךְ]:
<b style="color: gray;">רש"י</b> <b>ותפשקי את רגליך .</b> לפי שדימה אותה לזונה דבר בלשון תשמיש שיש פיסוק הרגלים איאקיישמ''ש בלע''ז :
<b style="color: gray;">מצודת דוד</b> <b>אל כל ראש דרך .</b> בכל ראש דרך מהדרכים בנית בנין רם ונשא לזנות למען יהיה נמצא לכל עובר ושב : <b>ותתעבי .</b> את היית מתעב וממאס יפייך להראות לכל מי שירצה ולא היית מסתיר אותה כדרך שמסתירים דבר נחמד ויקר : <b>ותפשקי .</b> הרחבת רגליך זה מזה לכל עובר להיות מוכן לו לזנות ומאד הרבית בזנות ר''ל עשית מזבחות לעכו''ם בכל מקום ובפרסום רב ואת בעצמך תעבת הצלחתך כי ע''י מעשיך תהיה נלקחת ממך כי כל העכו''ם שראית עבדת :
<b style="color: gray;">מצודת ציון</b> <b>אל כל .</b> בכל ובא מלת אל במקום בי''ת וכן ואל הארון ( שמות כה ) ור''ל ובהארון : <b>ותתעבי .</b> מל' תעוב ומיאוס : <b>ותפשקי .</b> ענין פתיחה והרחבה כמו פושק שפתיו ( משלי יג ) :
<b style="color: gray;">מלבי"ם פירוש המילות</b> <b>את כל ראש דרך בנית רמתך</b>. שיראוהו גם האורחים עוברי דרך לזנות גם עם הזרים העוברים ושבים, והיא מליצה על שבנו במות ומסכות על ההרים הרמים ועל הדרכים ועבדו אלילים שונים, <b>ותתעבי את יפיך,</b> היית כקדשה שמרוב הניאוף נתעב יפיה ובלו פניה ואז תכסה פניה <b>ותפשקי רגליך לכל עובר</b> ר''ל שכבר סר מעליך הדרך האלהים והיית כגוים הבזוים נכנעים לכל, וגם <b>ותרבי את תזנותיך</b> להתמיד בעבודת נכר :
<b style="color: gray;">מלבי"ם ביאור המילות</b> <b>ותפשקי.</b> הרחבת הרגלים דרך גנאי, וכן פושק שפתיו (משלי י''ג) :
<h3>{כו}</h3>
וַתִּזְנִ֧י אֶל־בְּנֵֽי־מִצְרַ֛יִם שְׁכֵנַ֖יִךְ גִּדְלֵ֣י בָשָׂ֑ר וַתַּרְבִּ֥י אֶת־תַּזְנֻתֵ֖ךְ לְהַכְעִיסֵֽנִי׃
<b style="color: gray;">רש"י</b> <b>גדלי בשר .</b> בעלי אבר תשמיש :
<b style="color: gray;">מצודת דוד</b> <b>ותזני .</b> זנית עם בני מצרים הקרובים לארצך על כי המה גדלי בשר גדלי אברי המשגל וכן נאמר בהם אשר בשר חמורים בשרם ( לקמן כג ) כי כן דרך אשה זונה התאוות להבעל לגדלי בשר ר''ל עבדתם פסילי מצרים : <b>להכעיסני .</b> ר''ל מרבה היית בזנות עד שא''א שתהיה הכל לתאבון כ''א הכוונה היתה להכעיסני ויאמר כן על כל העכו''ם :
<b style="color: gray;">מצודת ציון</b> <b>אל בני מצרים .</b> את בני מצרים : <b>שכניך .</b> מלשון שכן : <b>בשר .</b> כן יקרא אבר התשמיש וכן רר בשרו ( ויקרא טו ) :
<b style="color: gray;">מלבי"ם פירוש המילות</b> <b>ותזני,</b> אז הוספת לזנות <b>אל בני מצרים גדלי בשר</b> כינוי לאבר התשמיש, וגם <b>הרבית את תזנותיך להכעיסני</b> שהתחילו לעבוד ע''ז להכעיס את ה', וזה ספור מה שהלכו אז למצרים לעזרה וכ''ז היה בימי אחז כמ''ש (ישעיה סי' ל' וסי' ל''א) :
<b style="color: gray;">מלבי"ם ביאור המילות</b> <b>גדלי בשר.</b> כינוי לבשר הערוה, כמו רר בשרו את זובו. ואמר אשר בשר חמורים בשרם :
<h3>{כז}</h3>
וְהִנֵּ֨ה נָטִ֤יתִי יָדִי֙ עָלַ֔יִךְ וָאֶגְרַ֖ע חֻקֵּ֑ךְ וָאֶתְּנֵ֞ךְ בְּנֶ֤פֶשׁ שֹׂנְאוֹתַ֙יִךְ֙ בְּנ֣וֹת פְּלִשְׁתִּ֔ים הַנִּכְלָמ֖וֹת מִדַּרְכֵּ֥ךְ זִמָּֽה׃
<b style="color: gray;">רש"י</b> <b>חוקך .</b> מזונותיך בימי שפוט השופטי' : <b>ואתנך בנפש שנאותיך .</b> בימי שמשון : <b>הנכלמות מדרכך זמה .</b> תרגם יונתן דאילו שלחית לוותהון נביי איתכנעו , ולא היו הולכים בדרך זמתך :
<b style="color: gray;">מצודת דוד</b> <b>נטיתי ידי .</b> להכות בך : <b>ואגרע .</b> חסרתי ממך חוק המזון שקבעתי לך ומסרתי אותך ברצון שונאיך לעשות בך רצונם והשונאים היו בנות פלשתים אשר המה נכלמות ומתביישו' מדרכך דרך זמה כי כן דרך נשים צנועות שהנה מתביישות כשרואות הפלגת הפקר הזונות וכאומר והנה בנות פלשתים הנם טובות וכשרות ממך ר''ל חסרתי מישראל רוב הטובה שהשפעתי להם מאז ומסרתיך ביד פלשתים הטובים ממך במעשיהם :
<b style="color: gray;">מצודת ציון</b> <b>ואגרע .</b> מל' גרעון וחסרון : <b>הקיך .</b> ר''ל מזון קבוע וכן ואכלו את חוקם ( בראשית מז ) : <b>בנפש .</b> ענין רצון כמו אם יש את נפשכם ( שם כג ) : <b>הנכלמות .</b> מל' כלימה ובושה : <b>זמה .</b> ענינו גנות ורשע כמו כי זמה עשו ( הושע י ) :
<b style="color: gray;">מלבי"ם פירוש המילות</b> <b>והנה נטיתי ידי עליך</b> כי אז הכהו מכה אחר מכה כמ''ש בדה''ב (סימן כ''ח), ולבסוף פשטו פלשתים בערי השפלה והנגב ליהודה וישבו שם, וז''ש <b>ואגרע חקך,</b> שלקח מהם ערים בא''י, <b>ואתנך בנפש שנאתיך בנות פלשתים</b> שהם היו תמיד שונאים לישראל, והם <b>הנכלמות מדרכך זימה,</b> שהם לא הרעו מעשיהם כ''כ כמו ישראל :
<b style="color: gray;">מלבי"ם ביאור המילות</b> <b>חקך.</b> דבר הקצוב לך, כמו כי חק לכהנים מאת פרעה : <b>ואתנך בנפש.</b> ברצון, כמו אל תתנני בנפש צרי :
<h3>{כח}</h3>
וַתִּזְנִי֙ אֶל־בְּנֵ֣י אַשּׁ֔וּר מִבִּלְתִּ֖י שָׂבְעָתֵ֑ךְ וַתִּזְנִ֕ים וְגַ֖ם לֹ֥א שָׂבָֽעַתְּ׃
<b style="color: gray;">רש"י</b> <b>מבלתי שבעתך .</b> מתוך שלא שבעת בתועבות מצרים : <b>ותזנים .</b> לשון זנות אהאנשאר''ה אאל''ש בלע''ז :
<b style="color: gray;">מצודת דוד</b> <b>ותזני .</b> עכ''ז לא לקחת מוסר וזנית את בני אשור על כי לא היית שבעה מזנות בני מצרים : <b>ותזנים .</b> ועמהם זנית וגם בהם לא שבעת :
<b style="color: gray;">מלבי"ם פירוש המילות</b> <b>ותזני אל בני אשור</b> שאז שלח אחז אל מלכי אשור לעזור לו, <b>ותזנים וגם לא שבעת,</b> כמ''ש ויבא עליו תגלת פלנסר מלך אשור ויצר לו ולא חזקו :
<b style="color: gray;">מלבי"ם ביאור המילות</b> <b>ותזני אל,</b> ותזנים, זנה אל, הי הסרסרנות והעיגוב לזנות, ותזנים הוא הזנות ממש שזה נקשר עם מלת את :
<h3>{כט}</h3>
וַתַּרְבִּ֧י אֶת־תַּזְנוּתֵ֛ךְ אֶל־אֶ֥רֶץ כְּנַ֖עַן כַּשְׂדִּ֑ימָה וְגַם־בְּזֹ֖את לֹ֥א שָׂבָֽעַתְּ׃
<b style="color: gray;">רש"י</b> <b>אל ארץ כנען כשדימה .</b> כשדים לא מארץ כנען הם וכך פירושו הוספת צלמי כשדים על של כנענים שהיו סמוכים ליך וזנית להם כבר ויונתן תרגם ותרבי תזנותיך כשדימ' ונדמי' לכנעני' השטופים בעכו''ם ואסגית ית טעוותך לאתחבר' לעמא דכנען למהך בנימוסי כשדאי ולי נראה כנען כמו סוחר כמו כנען בידו מאזני מרמה ( הושע יב ) שכן קורא ארץ כשדים ארץ סוחרים כמו שנאמר ( לקמן יז ) ויביאהו אל ארץ כנען בעיר רכלים שמו :
<b style="color: gray;">מצודת דוד</b> <b>ותרבי .</b> והרבית לזנות עם אנשי ארץ סוחרים וחוזר ומפרש שהמה הכשדים שהיו אנשיה סוחרים וכן נאמר בהם ויביאהו אל ארץ כנען בעיר רוכלים שמו ( לקמן יז ) : <b>וגם בזאת .</b> אף בזנות הזא לא שבעת וחשקת עוד לזנונים אחרי ר''ל אף שמסרתיך ביד פלשתים לא עזבת דרכך ועבדת לפסילי אשור וכשדים וחשקת עוד לפסילי יתר העמים :
<b style="color: gray;">מצודת ציון</b> <b>כנען .</b> ענינו תגר וסוחר כמו כנען בידו מאזני מרמה ( שם יב ) :
<b style="color: gray;">מלבי"ם פירוש המילות</b> <b>ותרבי את תזנותך אל ארץ כנען כשדימה,</b> זה נמשך עד ימי מנשה, שאז התמידו ג''כ בכל המעשים האלה ואז התחילו לזנות אל בני בבל, ור''ל זנותך אל ארץ כנען הרבית לארץ כשדים לעשות עמהם כתועבות הכנעני, <b>וגם בזאת לא שבעת</b> כי לכדו את מנשה בחוחים ויביאוהו בבלה :
<b style="color: gray;">מלבי"ם ביאור המילות</b> <b>אל ארץ כנען כשדימה.</b> יל''פ שקורא כשדים ארץ כנען ע''ש המסחר הגדול שהיה שם, וכן לקמן (י''ז ד') ויביאהו אל ארץ כנען בעיר רוכלים שמו :
<h3>{ל}</h3>
מָ֤ה אֲמֻלָה֙ לִבָּתֵ֔ךְ נְאֻ֖ם אֲדֹנָ֣י יְהוִ֑ה בַּעֲשׂוֹתֵךְ֙ אֶת־כָּל־אֵ֔לֶּה מַעֲשֵׂ֥ה אִשָּֽׁה־זוֹנָ֖ה שַׁלָּֽטֶת׃
<b style="color: gray;">רש"י</b> <b>מה אמולה .</b> מקולקלת וכן היהודי' האומללי' ( נחמיה ג ) וכן כי אומלל אני ( תהלים ו ) : <b>לבתך .</b> כמו לבך : <b>שלטת .</b> שיצרה שליט עליה :
<b style="color: gray;">מצודת דוד</b> <b>מה אמולה לבתך .</b> מה מאד נגזרה לבתך ונפרדה ממני במה שתעשי את כל אלה שהמה תעשה אשה זונה המושלת בביתה שאז עושה זנותה בפרסום רב על כי לא ימצא מי ימחה בידה :
<b style="color: gray;">מצודת ציון</b> <b>מה .</b> המלה ההיא באה להפלגת הדבר וכן מה רב טובך ( תהלים לא ) : <b>אמולה .</b> גזורה וכרותה כמו כי אומלל אני ( שם ו ) : <b>לבתך .</b> מל' לב : <b>שלטת .</b> מושלת וגברתנית :
<b style="color: gray;">מלבי"ם פירוש המילות</b> <b>מה אמלה לבתך,</b> ר''ל כי הזונה בפרהסיא ובהפקר לכל עד שתעשה לה גב ורמה בכל רחוב ועלי דרך לזנות עם כל אדם, הלא תעשה זאת בעבור אתנן שתקבל מהזונים, והמנאפת בצנעה תחת רשות בעלה ואינה מופקרת לכל רק תיחד לה איש אחד שתזנה עמו, היא תקח נדה ומתנה מאהובה, (כי זה ההבדל בין <b>אתנן</b> שתקח הזונה בעד שכיבה פעם אחת, ובין <b>נדה</b> שתקח המזומנת לזנות בקביעות עם איש אחד) עז''א ראו <b>איך לבך אמולה</b> וחלושה מאד, כי הלא <b>בעשותך את כל אלה</b> לזנות בפרהסיא, הלא זאת היא <b>מעשה אשה זונה שלטת,</b> זאת תעשה אשה המופקרת לזנות ואשר אין בעלה שולט עליה כלל, רק היא שלטת בעצמה ואין אדם מושל עליה, ומפרש כי הלא עשית מעשה הזונה.
<b style="color: gray;">מלבי"ם ביאור המילות</b> <b>מה אמולה לבתך.</b> בא הלב בלשון נקבה לגנאי וי''ל שקורא הלב לבת, ע''ש לבת אש התאוה הבוער בו. ואמר איך אמולה ואומללה הלהבה הזאת אשר בלבך :
<h3>{לא}</h3>
בִּבְנוֹתַ֤יִךְ גַּבֵּךְ֙ בְּרֹ֣אשׁ כָּל־דֶּ֔רֶךְ וְרָמָתֵ֥ךְ (עשיתי) [עָשִׂ֖ית] בְּכָל־רְח֑וֹב וְלֹא־(הייתי) [הָיִ֥ית] כַּזּוֹנָ֖ה לְקַלֵּ֥ס אֶתְנָֽן׃
<b style="color: gray;">רש"י</b> <b>בבנותיך גבך .</b> כמו בבנותך לשון בנין : <b>לקלס אתנן .</b> לדבר ולהתהלל באתנן יפה שנותנין לה וכן כל לשון קלס לשון דבור פארלי''ץ בלע''ז : <b>אתנן .</b> הוא לשון שכירות לויאי''ץ בלע''ז :
<b style="color: gray;">מצודת דוד</b> <b>בבנותיך .</b> במה שתבני לך מקום גבוה בראש כל דרך מהדרכים למען יהיה נמצא לכל עובר ושב מקום ניכר לזנות עמך ובנין רם עשית לך בכל רחוב להיות מקום מוכן לזנות בכל מקום : <b>ולא היית .</b> כזונה . ר''ל לא היית כשאר הזונות המלעגת על מיעוט האתנן למען ירבו לה וכאלו אין חמדתה על הזנות כ''א על שכר האתנן כי אתה לא שאלת אתנן כי חמדתך על הזנות לבד ר''ל הנה מהראוי הוא שהאלהים הנעבד ישפיע טובה לעובדיו ואתה הנה על חנם עבדת להם :
<b style="color: gray;">מצודת ציון</b> <b>לקלס .</b> ענין לעג כמו וקלסה לכל הארצות ( לקמן כב ) : <b>אתנן .</b> כן יקרא מתן הזונה כמו לא תביא אתנן זונה ( דברים כג ) :
<b style="color: gray;">מלבי"ם פירוש המילות</b> <b>בבנותיך גבך בראש כל דרך,</b> שהלא זאת לא תעשה רק זונה שלטת שאין לה יראה מבעלה, ושכוונתה בשביל אתנן, שאז תפקיר עצמה לכל ותפרסם זנותה כדי שירבו הבאים אליה וירבו אתנניה, וא''כ <b>למה לא היית כזונה לקלס אתנן</b>? מוסיף עוד לאמר, הלא גם.
<b style="color: gray;">מלבי"ם ביאור המילות</b> (לא-לג) <b>לקלס.</b> הוא המאמר שעושים לצחוק ולגנאי כמ''ש (ירמיה כ' ח'), ר''ל שהיא צוחקת על האתנן שהוא מעט ומבקשת אתנן יותר גדול : <b>זונה מנאפת.</b> מנפאת תקרא ע''ש פעולת הניאוף, ובשם זונה תקרא מצד ההפקר והיציאה מרשות בעלה, (כמ''ש באילת השחר כלל תקכ''ח), וכשבאו נרדפים תקרא מנאפת אם היא בצנעה ותחת רשות בעלה. וזונה, אם היא בפרהסיא וביציאה מרשות בעלה : <b>אתנן, נדה.</b> האתנן שרשו נתן, המתן שיתנו להזונה בעת הבעילה. והנדה והנדן, היא מה שיתנו להאשה המיוחדת למשכב :
<h3>{לב}</h3>
הָאִשָּׁ֖ה הַמְּנָאָ֑פֶת תַּ֣חַת אִישָׁ֔הּ תִּקַּ֖ח אֶת־זָרִֽים׃
<b style="color: gray;">רש"י</b> <b>האשה המנאפ' .</b> את האשה המנאפת : <b>תחת אישה וגו' .</b> בהיות' תחת בעלה נותנת עיניה באחרים :
<b style="color: gray;">מצודת דוד</b> <b>האשה המנאפת .</b> ר''ל אתה היא המנאפת בעצם אשר תנאף מאהבת הניאוף ויותר מזה שגם בהיותך יושבת תחת הבעל ואינך חסירה מתשמיש עכ''ז תקח את זרים לזנות עמהם :
<b style="color: gray;">מלבי"ם פירוש המילות</b> <b>האשה המנאפת</b> האשה שאינה זונה מופקרת לצאת מתחת רשות בעלה בפרהסיא, רק שהיא מנאפת לתאותה, באופן <b>שתחת אישה תקח את זרים</b> שהיא עדיין תחת רשות אישה, ותקח זרים למשכב דודים בצנעה הלא גם היא הגם שלא תבקש אתנן, הלא.
<h3>{לג}</h3>
לְכָל־זֹנ֖וֹת יִתְּנוּ־נֵ֑דֶה וְאַ֨תְּ נָתַ֤תְּ אֶת־נְדָנַ֙יִךְ֙ לְכָל־מְאַֽהֲבַ֔יִךְ וַתִּשְׁחֳדִ֣י אוֹתָ֗ם לָב֥וֹא אֵלַ֛יִךְ מִסָּבִ֖יב בְּתַזְנוּתָֽיִךְ׃
<b style="color: gray;">רש"י</b> <b>נדה .</b> מוהר : <b>בתזנותיך .</b> מרוב זנות שהיה ביך עשית כן :
<b style="color: gray;">מצודת דוד</b> <b>לכל זונות .</b> הדרך הוא אשר נותנין אתנן לזונות ואתה נתת אתנן משלך לכל האוהבים אותך : <b>ותשחדי .</b> נתת להם שוחד לבוא אליך מסביב לזנות עמך : <b>בתזנותיך .</b> בעבור מרבית חשק הזנות שיש בך :
<b style="color: gray;">מצודת ציון</b> <b>נדה .</b> על מתן הזונה יאמר וקרוב הוא ללשון נדוניא המוזכר בדרז''ל : <b>ותשחדי .</b> מל' שוחד :
<b style="color: gray;">מלבי"ם פירוש המילות</b> <b>לכל זנות יתנו נדה,</b> גם לזונה כזאת הלא יתנו לה נדן קבוע אחר שהיא מתיחדת לאיש אחד בקביעות, ואיך היית את בהפך כי <b>את נתת את נדניך לכל מאהביך,</b> וחוץ ממה שנתת להם נדן קבוע בעבור שיאהבו אותך, <b>ותשחדי אותם לבוא אליך מסביב,</b> ובמה שחדת אותם! <b>בתזנותיך</b>, מה שקשטת עצמך ועשית תחבולות שיתאוו אליך, באופן שאת רדפת אחריהם לא הם אחריך :
<h3>{לד}</h3>
וַיְהִי־בָ֨ךְ הֵ֤פֶךְ מִן־הַנָּשִׁים֙ בְּתַזְנוּתַ֔יִךְ וְאַחֲרַ֖יִךְ לֹ֣א זוּנָּ֑ה וּבְתִתֵּ֣ךְ אֶתְנָ֗ן וְאֶתְנַ֛ן לֹ֥א נִתַּן־לָ֖ךְ וַתְּהִ֥י לְהֶֽפֶךְ׃
<b style="color: gray;">רש"י</b> <b>לא זונה .</b> לא נזנה לכל זונה כזנותך :
<b style="color: gray;">מצודת דוד</b> <b>ויהי בך .</b> הדרך שבך הוא בהפך משאר נשים זונות וזהו בעבור מרבית חשק הזנות שיש בך : <b>ואחריך .</b> בזמן שיבוא אחריך לא יהיה זנות בזה האופן : <b>ובתתך .</b> עתה יפרש במה הוא ההפך ואמר במה שתתן אתנן להזונים ולא נתן לך אתנן מהם ובזה תהיה בהפך משאר הזונות ר''ל מהראוי הוא שהאלהים הנעבד ישפיע טובה לעובדיו ואתה היית בהפך כי אתה מקריב להם קרבנות ומייפם בכסף וזהב משלך :
<b style="color: gray;">מלבי"ם פירוש המילות</b> <b>ויהי בך הפך מן הנשים</b> ומצד זה היה בך דבר הפוך מיתר הנשים בשני דברים, {{{א}}} <b>בתזנותיך ואחריך לא זונה,</b> שדרך העולם שיזנה האיש אחרי האשה ר''ל שירדוף אחריה ויפתה אותה, ואת היית בהפך שאת שפכת תזנותיך ותאותך עליהם והם לא זנו אחריך לבקש אותך למשכב, {{{ב}}} <b>בתתך אתנן ואתנן לא נתנו לך</b>. וחוץ ממה שהיה בך הפך מן הנשים <b>ותהי להפך,</b> את מצד עצמך (גם בזולת ההשקף על יתר הנשים) היית להפך, כי הוא דבר שהוא הפך הטבע, שהאיש ירדוף אחרי האשה לא בהפך :
<b style="color: gray;">מלבי"ם ביאור המילות</b> <b>ואחריך לא זונה.</b> הנו''ן דגושה והזיי''ן במלאפום, ואינו שם רק מבנין פועל, אין זונה אחריך, שאף שתשפך תזנותך עליו לא יקבל הפעולה להיות זונה אחריך, שע''ז בא הבנין שלא נזכר שם פועלו מהכבד :
<h3>{לה}</h3>
לָכֵ֣ן זוֹנָ֔ה שִׁמְעִ֖י דְּבַר־יְהוָֽה׃
<b style="color: gray;">מצודת דוד</b> <b>לכן .</b> הואיל וכן עשית מאהבת הזנות לכן את הקרויה זונה אמיתית שמעי דבר ה' :
<b style="color: gray;">מלבי"ם פירוש המילות</b> <b>לכן זונה,</b> כבר פי' הרי''ע שר''ל כי הזונה בשביל אתנן שעקר כוונתה היא הממון לא תקרא בשם זונה בעצם וראשונה רק בשם נבלה חומדת ממון, אחר שעקר מגמתה היא האתנן לא הזנות, אבל את שאת נותנת אתנן, א''כ עקר מגמתך הוא הזנות בעצמו את זונה באמת :
<h3>{לו}</h3>
כֹּֽה־אָמַ֞ר אֲדֹנָ֣י יְהֹוִ֗ה יַ֣עַן הִשָּׁפֵ֤ךְ נְחֻשְׁתֵּךְ֙ וַתִּגָּלֶ֣ה עֶרְוָתֵ֔ךְ בְּתַזְנוּתַ֖יִךְ עַל־מְאַהֲבָ֑יִךְ וְעַל֙ כָּל־גִּלּוּלֵ֣י תוֹעֲבוֹתַ֔יִךְ וְכִדְמֵ֣י בָנַ֔יִךְ אֲשֶׁ֥ר נָתַ֖תְּ לָהֶֽם׃
<b style="color: gray;">רש"י</b> <b>השפך נחושתך .</b> הוא לשון שולים שקורין פונ''ץ בלע''ז וכן הרבה בסדר טהרות נחושתו של תנור , השפך נחושתך מרוב תאות זנות היה מקורך זב : <b>ועל כל גלולי תועבותיך .</b> ויען כל גלולי תועבותיך : <b>וכדמי בניך .</b> ובעון דמי בניך אעשה לך הרעה הזאת המפורשת בענין הנני מקבץ וגו' :
<b style="color: gray;">מצודת דוד</b> <b>יען השפך נחושתך .</b> בעבור שתחתיתך היא ערות אשה שהיא בתחתית הנה אותה גלית לכל כדבר הנשפך שהוא המגולה ונראה : <b>ותגלה ערותך .</b> כפל הדבר במ''ש לתוספת ביאור : <b>בתזנותיך .</b> בעבור חשקת הזנות שהיה בך על מאהביך : <b>ועל כל .</b> ובעבור כל התועבות המאוסים שעשית : <b>וכדמי .</b> ר''ל בעבור הגמול הראוי להיות כשעור עון דמי בניך אשר שחטת להם למאכל :
<b style="color: gray;">מצודת ציון</b> <b>נחושתך .</b> ענינו תחתית הדבר וכן וחרה נחושתה ( לקמן כד ) ובמשנה למטה מנחושתו של תנור ( כלים פ''ח ) : <b>גלולי .</b> המאוסים כגלל של רעי :
<b style="color: gray;">מלבי"ם פירוש המילות</b> <b>יען השפך נחושתך</b> היינו שנשפך הארס וחמת נחש שלך, או מענין נחושים וכשופים, <b>ותגלה ערותך</b> ע''י הזנות, ומפרש (נגד ותגלה ערותך) <b>בתזנותיך</b> וכו', כי היה לה שני מיני זנות, {{{א}}} <b>על מאהביך,</b> שהם האוהבים הקבועים שזנתה עמהם בקביעות {{{ב}}} <b>על כל גלולי תועבותיך</b> הם אלה שזנית עמהם בדרך הפקרות עם כל עובר בענין מגואל ומתועב, כמ''ש אל כל ראש דרך בנית רמתך ותפשקי את רגליך לכל עובר, (ונגד מ''ש יען השפך נחושתך מפרש) <b>בדמי בניך אשר נתת להם</b>. ששפכת הארס וכח נחש ונחושים וכשופים כדמי בניך ששפכת בריבוי שכפי רוב הדמים ששפכת נשפך נחושתך בריבוי :
<b style="color: gray;">מלבי"ם ביאור המילות</b> <b>נחושתך.</b> מענין נחש וניחוש : <b>מאהביך.</b> מורה תמיד על אוהבים הקבועים לזנות :
<h3>{לז}</h3>
לָ֠כֵן הִנְנִ֨י מְקַבֵּ֤ץ אֶת־כָּל־מְאַהֲבַ֙יִךְ֙ אֲשֶׁ֣ר עָרַ֣בְתְּ עֲלֵיהֶ֔ם וְאֵת֙ כָּל־אֲשֶׁ֣ר אָהַ֔בְתְּ עַ֖ל כָּל־אֲשֶׁ֣ר שָׂנֵ֑את וְקִבַּצְתִּי֩ אֹתָ֨ם עָלַ֜יִךְ מִסָּבִ֗יב וְגִלֵּיתִ֤י עֶרְוָתֵךְ֙ אֲלֵהֶ֔ם וְרָא֖וּ אֶת־כָּל־עֶרְוָתֵֽךְ׃
<b style="color: gray;">רש"י</b> <b>ערבת .</b> מאלא''ש בלע''ז :
<b style="color: gray;">מצודת דוד</b> <b>אשר ערבת עליהם .</b> אשר נעמת עליהם וקבלו הנאה ממך : <b>על כל .</b> עם כל אשר שנאת : <b>וגליתי ערותך .</b> זהו הבזיון שעושים לזונות להעמידה ערומה בגלוי ערוה לפני כל ור''ל אקבץ עליך כל העובדי כוכבים האוהבים והשונאי' והם יחריבו ארצך :
<b style="color: gray;">מצודת ציון</b> <b>ערבת .</b> ענין נעימות ומתיקות כמו ושנתי ערבה לי ( ירמיה לא ) : <b>על כל .</b> עם כל וכן ויבאו האנשים על הנשים ( שמות לה ) :
<b style="color: gray;">מלבי"ם פירוש המילות</b> <b>לכן הנני מקבץ,</b> {{{א}}} את כל מאהביך היינו האוהבים הקבועים שלך שזנו עמך תמיד, <b>אשר ערבת עליהם</b> שהיית יושב ומצפה להם בכל ערב וערב (כענין ועין נואף שמרה נשף), {{{ב}}} <b>ואת כל אשר אהבת</b> גם יתר האנשים שאהבת לפרקים, <b>על כל אשר שנאת</b> עם השונאים שלך, <b>וגליתי</b> ר''ל שאגלה להם מומים וניול שבך, עד שכולם יראו את ערותך ומומים שלך ותמאס בעיניהם :
<b style="color: gray;">מלבי"ם ביאור המילות</b> <b>ערבת.</b> כמו נעימות ומתיקות כמו ושנתי ערבה לי (ירמיה לא) : <b>על כל,</b> עם כל וכן ויבואו האנשים על הנשים (שמות לה) :
<h3>{לח}</h3>
וּשְׁפַטְתִּיךְ֙ מִשְׁפְּטֵ֣י נֹאֲפ֔וֹת וְשֹׁפְכֹ֖ת דָּ֑ם וּנְתַתִּ֕יךְ דַּ֥ם חֵמָ֖ה וְקִנְאָֽה׃
<b style="color: gray;">רש"י</b> <b>ונתתיך דם חמה וקנאה .</b> ואסגירך להורגי בחימה וקנאה וכעס :
<b style="color: gray;">מצודת דוד</b> <b>משפטי וגו' .</b> תקבל גמול עון הנאוף ועון הדם של הבנים ששחטת להם למאכל : <b>ונתתיך .</b> אתן בך שפיכת דם בחמה וקנאה :
<b style="color: gray;">מצודת ציון</b> <b>וקנאה .</b> ענין כעס כמו הם קנאוני בלא אל ( דברים לב ) :
<b style="color: gray;">מלבי"ם פירוש המילות</b> <b>ושפטתיך משפטי נאפות ושפכתי דם</b> נגד (מ''ש פסוק ל''ו) <b>בתזנותיך ובדמי בניך, ונתתיך דם חמה</b> על שפיכת הדם, <b>וקנאה</b> על הניאוף כי קנאה חמת גבר :
<b style="color: gray;">מלבי"ם ביאור המילות</b> <b>דם חמה וקנאה.</b> עיין למעלה (ה' י''ג), ותרגומו ואמסרינך לקטול ברגז ובחמה :
<h3>{לט}</h3>
וְנָתַתִּ֨י אוֹתָ֜ךְ בְּיָדָ֗ם וְהָרְס֤וּ גַבֵּךְ֙ וְנִתְּצ֣וּ רָמֹתַ֔יִךְ וְהִפְשִׁ֤יטוּ אוֹתָךְ֙ בְּגָדַ֔יִךְ וְלָקְח֖וּ כְּלֵ֣י תִפְאַרְתֵּ֑ךְ וְהִנִּיח֖וּךְ עֵירֹ֥ם וְעֶרְיָֽה׃
<b style="color: gray;">רש"י</b> <b>והרסו גבך .</b> בנייני גובהי נימוסיך : <b>רמותיך .</b> לשון במות :
<b style="color: gray;">מצודת דוד</b> <b>בידם .</b> ביד הבאים עליך : <b>והרסו .</b> הם יהרסו הבניינים הגבוהים שעשית להיות מוכן לזנות : <b>ונתצו .</b> כפל הדבר במ''ש : <b>עירום ועריה .</b> ערומה ובגלוי ערוה כאשר היתה מאז כשלקחה ר''ל האויב יהרוס בתי הבמות ויקח ממך כל חמדת העושר :
<b style="color: gray;">מצודת ציון</b> <b>ונתצו .</b> ענין שבירה וכתיתה : <b>והפשיטו .</b> ענין הסרת המלבוש : <b>ועריה .</b> מגולה ערוה :
<b style="color: gray;">מלבי"ם פירוש המילות</b> <b>ונתתי אתך בידם,</b> ר''ל אני אשפוט אותך, היינו שאפסוק את הדין, ואז אתן אותך בידם שהם יעשו לך העונש כפי המשפט שחרצתי, <b>והרסו גבך</b> היא הגב והרמה שהכינות לזנות שם, והנמשל על חורבן הערים והבתים והמבצרים, <b>והפשיטו אותך בגדיך,</b> והנמשל על שישללו ויבוזו כל כלי חמדתך וכל אשר לך עד שתשאר עירום ועריה :
<b style="color: gray;">מלבי"ם ביאור המילות</b> <b>והרסו גבך ונתצו רמותיך.</b> נתץ הוא יותר מן הריסה. שנותץ גם החלקים, כמ''ש בס' התו''ה שמיני (סי' קל''ט), הוסיף שכפי הוספת החטא שהרמה היא יותר מן גב, כן יוסיף הנתוץ על ההירוס :
<h3>{מ}</h3>
וְהֶעֱל֤וּ עָלַ֙יִךְ֙ קָהָ֔ל וְרָגְמ֥וּ אוֹתָ֖ךְ בָּאָ֑בֶן וּבִתְּק֖וּךְ בְּחַרְבוֹתָֽם׃
<b style="color: gray;">רש"י</b> <b>ובתקוך .</b> אין לו דמיון וי''ת ויבזעוניך איטרופ''ר נרונטו''י בלע''ז :
<b style="color: gray;">מצודת דוד</b> <b>והעלו .</b> הבאים יעלו עליך קהל רב וירגמו אותך באבן ויבקעו גופך עם החרב :
<b style="color: gray;">מצודת ציון</b> <b>קהל .</b> קבוץ עם : <b>ורגמו .</b> ענין השלכת אבנים : <b>ובתקוך .</b> ענין בקיעה כי תרגומו הוא ויבזעינך וכן ויבקעו המים ( שמות יד ) ת''א ואתבזעו מיא : <b>בחרבותם .</b> מל' חרב :
<b style="color: gray;">מלבי"ם פירוש המילות</b> <b>והעלו עליך קהל,</b> אח''כ ידונו אותך משפט מות וימיתו אותך בקהל עם, וחושב כי ימיתו אותה בכל ארבע מיתות שנמסרו לב''ד שהם סקילה שריפה הרג וחנק, <b>ורגמו אותך באבן</b> היא מיתת סקילה <b>ובתקוך בחרבותם</b> היא מיתת סייף :
<b style="color: gray;">מלבי"ם ביאור המילות</b> <b>ובתקוך.</b> ענינו בקיעת הגוף בחרב :
<h3>{מא}</h3>
וְשָׂרְפ֤וּ בָתַּ֙יִךְ֙ בָּאֵ֔שׁ וְעָשׂוּ־בָ֣ךְ שְׁפָטִ֔ים לְעֵינֵ֖י נָשִׁ֣ים רַבּ֑וֹת וְהִשְׁבַּתִּיךְ֙ מִזּוֹנָ֔ה וְגַם־אֶתְנַ֖ן לֹ֥א תִתְּנִי־עֽוֹד׃
<b style="color: gray;">רש"י</b> <b>והשבתיך מזונה .</b> מהיות עוד זונה :
<b style="color: gray;">מצודת דוד</b> <b>שפטים .</b> משפט פורעניות : <b>לעיני נשים רבות .</b> למען יהיה לך לכלימה : <b>והשבתיך .</b> אסיר אותך מהיות עוד זונה כי לא יפנה עוד מי אליך : <b>לא תתני .</b> כאומר אם תהיה מאוסה בעיני הכל תחדל מלתת אתנן הואיל ולא יועיל ר''ל בהיותך גולה ומטולטל לא תלך עוד אחר עכו''ם ולא תקריב להם קרבנות :
<b style="color: gray;">מצודת ציון</b> <b>והשבתיך .</b> ענין בטול והסר כמו שבת נוגש ( ישעיה יד ) :
<b style="color: gray;">מלבי"ם פירוש המילות</b> <b>ושרפו בתיך באש</b> היא שריפה, <b>ועשו בך שפטים לעיני נשים רבות</b> הוא המשפט הכולל לכל אשת איש שזנתה שהיא מיתת חנק, <b>והשבתיך מזונה</b> שלא ירצה איש עוד לזנות אתך, וגם לא יזנו אתך בעבור האתנן כי <b>אתנן לא תתני עוד,</b> והנמשל שמאז יבוטל עבודת אלילים שאחר החורבן בטל יצרא דע''ז :
<b style="color: gray;">מלבי"ם ביאור המילות</b> <b>מזונה.</b> מהיות זונה. כמו ונכחידם מגוי. הנה דמשק מוסר מעיר :
<h3>{מב}</h3>
וַהֲנִחֹתִ֤י חֲמָתִי֙ בָּ֔ךְ וְסָ֥רָה קִנְאָתִ֖י מִמֵּ֑ךְ וְשָׁ֣קַטְתִּ֔י וְלֹ֥א אֶכְעַ֖ס עֽוֹד׃
<b style="color: gray;">מצודת דוד</b> <b>והניהותי .</b> וכאשר אשלם הגמול תנוח חמתי אשר היתה בך ותסור כעסי ממך ואשקוט מן הכעס :
<b style="color: gray;">מצודת ציון</b> <b>והניחותי .</b> מלשון מנוחה ויאמר כן על השקטת הכעס וכן והנחותי חמתי ( לקמן כא ) : <b>קנאתי .</b> כעסי : <b>ושקטתי .</b> ענין מנוחה :
<b style="color: gray;">מלבי"ם פירוש המילות</b> <b>והנחתי חמתי בך,</b> החמה שהיה לי על העבר תנוח ע''י העונש שתקבלו, <b>וסרה קנאתי ממך,</b> מה שהיה לי קנאה על ע''ז שעבדת תסור כי יבטל יצרא דע''ז, ועי''ז <b>ושקטתי ולא אכעס עוד</b> כי לא יחטאו עוד :
<b style="color: gray;">מלבי"ם ביאור המילות</b> <b>חמתי ולא אכעס.</b> הבדל בין כעס ובין חמה ויתר נרדפיו. שהאף והקצף והחמה יוצאים לפעול על זולתו שהוא כועס עליו, אבל הכעס מורה התעוררות הכעס ורגשו בלב לבד, כמו כל ימיו מכאובים וכעס ענינו, וכעסתה צרתה גם כעס, וכשיבואו בהפעיל, הקצפתם את ה', היינו גרמתם שיקצף עליכם להרע לכם, הכעסתם, גרמתם שיתעורר כעסו בעצמו. ושקט, הוא הפך הכעס, שהנפש שוקטת מזעף הכעס ועז''א ושקטתי ולא אכעוס עוד :
<h3>{מג}</h3>
יַ֗עַן אֲשֶׁ֤ר לֹֽא־(זכרתי) [זָכַרְתְּ֙] אֶת־יְמֵ֣י נְעוּרַ֔יִךְ וַתִּרְגְּזִי־לִ֖י בְּכָל־אֵ֑לֶּה וְגַם־אֲנִ֨י הֵ֜א דַּרְכֵּ֣ךְ ׀ בְּרֹ֣אשׁ נָתַ֗תִּי נְאֻם֙ אֲדֹנָ֣י יְהוִ֔ה וְלֹ֤א (עשיתי) [עָשִׂית֙] אֶת־הַזִּמָּ֔ה עַ֖ל כָּל־תּוֹעֲבֹתָֽיִךְ׃
<b style="color: gray;">רש"י</b> <b>הא .</b> כמו הנה : <b>ולא עשית .</b> את הזימה . אף על פי שאני נתתי דרכך בראשך לא עשית עצה לתת לב על תועבותיך לשוב מהם , כל זימה שבמקרא לשון עצה הוא יש לטובה ויש לרעה :
<b style="color: gray;">מצודת דוד</b> <b>ימי נעוריך .</b> הטובה שעשיתי עמך בימי נעוריך : <b>ותרגזי לי .</b> הכעסת אותי בכל אלה הדברים : <b>וגם אני .</b> כמו שעשית אתם אעשה כן גם אני והנה גמול דרכך נתתי בראשך : <b>ולא עשית .</b> אמר דרך תימה וכי לא עשית את הזמה ההיא נוסך על כל שאר התועבות שעשית :
<b style="color: gray;">מצודת ציון</b> <b>ותרגזי .</b> ענין כעס : <b>הוא .</b> הוא כמו הנה וכן הא לכם זרע ( בראשית מו ) : <b>הזמה .</b> ענין גנות ורשע :
<b style="color: gray;">מלבי"ם פירוש המילות</b> <b>יען</b> באר שהעונשים האלה אשר היו בחמה שפוכה היו על שלא זכרו טובות ה' שעשה עמהם בימי נעורים אשר בעבור זה התחייבו לשמור מצותיו ותורותיו, <b>ותרגזי לי בכל אלה</b> התועבות שהזכיר למעלה, <b>וגם אני הא דרכך בראש נתתי</b> שהעונשים שוזכרו מגיע לה כפי דין תורה, כי הרגיזה בכל אלה שעשו עבירות שהיו חייבי עליהם ארבע מיתות ב''ד (שחשב בפסוק מ' ומ''א), כי מה שעבדו ע''ז ועבודת המולך מגיע ע''ז עונש סקילה, ועל זנות א''א מגיע עונש חנק, ועל רציחת הבנים מגיע עונש סייף, וכן אחר שנדונו כעיר הנדחת הדין הוא שממונה אבד ואנשיה בסייף, אולם מיתת שריפה לא ימצא בבת ישראל שזנתה, רק על הבא על אשה ועל בתה, שזה נקרא זימה, כמ''ש זימה היא באש ישרפו אותו ואתהן (וכמ''ש הטעם לזה בחבורי התו''ה שם), עז''א <b>ולא עשית את הזמה על כל תועבתיך,</b> הלא גם את הזימה עשית, ומגיע לך גם עונש שריפה, ובאר הדבר איך עשתה את הזימה שהיא תועבת אשה ובתה, כי :
<b style="color: gray;">מלבי"ם ביאור המילות</b> <b>ותרגזי לי.</b> הרוגז מובדל מן הכעס, שהוא הפך מנוחת הנפש, שהנפש תתרגז ותצא ממנוחתה בעבור איזה דבר, אם ע''י פחד, אם ע''י ריב, אם ע''י יתר דברים הסוערים בנפש, וכן יצייר כשיעשה האדם דברים מתועבים נגד האלהות (כמו ובטוחות למרגיזי אל) כאילו ירגז ה' ממקומו להענישו : <b>דרכך בראש נתתי,</b> כמו לתת דרכו בראשו (מ''א ח' ל''ב) ר''ל כפי תגמולו הראוי לו : <b>הא,</b> כמו הנה, כמו הא לכם זרע : <b>הזמה.</b> שם זימה מורה על השתקעות המחשבה בזנות, ולא נמצא בתורה רק על מחלל בתו להזנותה ועל ערות אשה ובתה. ושניהם אחד כי המוציא בתו לזנות, מורה השתקעות הזימה מאב לבתו, וערות אשה ובתה היא מן האם אל הבת, שראוי שהאב והאם ישמרו תולדותם מהשחית, וכן אמר ואיש ואביו ילכו אל הנערה, שזה מורה העזות וההשחתה בתכלית, וזה מיוחד בשם זימה :
<h3>{מד}</h3>
הִנֵּה֙ כָּל־הַמֹּשֵׁ֔ל עָלַ֥יִךְ יִמְשֹׁ֖ל לֵאמֹ֑ר כְּאִמָּ֖ה בִּתָּֽהּ׃
<b style="color: gray;">רש"י</b> <b>כל המושל .</b> לשון משל וחידה הוא : <b>כאמה בתה .</b> ה''א של כאמה אינה מפיק ה''א לפי שאינה משמשת כלום אלא כאם כן בת :
<b style="color: gray;">מצודת דוד</b> <b>כל המושל .</b> כל הממשיל משלים יאמר עליך בדרך משל כמעשה האם כן המה מעשה בתה ר''ל כמעשה אנשי כנען שנגרשו מן הארץ כן מעשה ישראל שנשארו במקומה :
<b style="color: gray;">מצודת ציון</b> <b>המושל .</b> מל' משל ומליצה :
<b style="color: gray;">מלבי"ם פירוש המילות</b> <b>הנה כל המשל עליך ימשל לאמר כאמה בתה,</b> ר''ל מי שירצה לעשות משל מן עונש השריפה שבא לך בעבור זימה שהיא ערות אשה ובתה, ימצא הנמשל על כלל האומה שהאם והבת זנו כאחד וכאמה בתה שתיהן זנו. וזימה היא ובאש ישרפו :
<h3>{מה}</h3>
בַּת־אִמֵּ֣ךְ אַ֔תְּ גֹּעֶ֥לֶת אִישָׁ֖הּ וּבָנֶ֑יהָ וַאֲח֨וֹת אֲחוֹתֵ֜ךְ אַ֗תְּ אֲשֶׁ֤ר גָּֽעֲ֙לוּ֙ אַנְשֵׁיהֶ֣ן וּבְנֵיהֶ֔ן אִמְּכֶ֣ן חִתִּ֔ית וַאֲבִיכֶ֖ן אֱמֹרִֽי׃
<b style="color: gray;">רש"י</b> <b>בת אמך .</b> אומה של כנען אשר ירשתם את ארצם : <b>גועלת אישה ובניה .</b> אשר הרבו תועבותם עד כי געלה והקיאה הארץ את יושביה האבות והבנים יחד : <b>ואחות אחותך .</b> סדום הסמוכה לארץ ישראל : <b>אמכן חתית וגו' .</b> ת''י הלא אמכון שרה ביני חתאי הוות ולא עבדת כעובדיהון ואבוכון אברהם ביני אמוראי ולא הליך בעיצתהון :
<b style="color: gray;">מצודת דוד</b> <b>בת אמך את .</b> במעשיך את ניכרת שאת בת אמך אשר הקיאה את אישה ובניה הם מלכם ויתר העם ר''ל דומה אתה במעשיך לאנשי הכנעני אשר בעונם גלו מן הארץ כמ''ש ותקיא הארץ את יושביה ( ויקרא יח ) : <b>ואחות אחותך את .</b> במעשיך את נכרת שאת אחות אחותיך והיא סדום ובנותיה אשר בעוונם הקיאו אנשיהן ובניהן כי ספו תמו : <b>אמכן חתית .</b> בתועבותיך נראה כאלו אמכן היתה מבנות חת וכאלו אביכן היה מאנשי האמורי :
<b style="color: gray;">מצודת ציון</b> <b>גועלת .</b> ענין הקאה והפלטה אל החוץ וכן שורו עבר ולא יגעיל ( איוב כא ) :
<b style="color: gray;">מלבי"ם פירוש המילות</b> <b>בת אמך את,</b> ר''ל שאת דומה לאמך, <b>געלת אישה ובניה</b> כמו אמך, וכן את דומה לאחותך, עד שמצד זה את <b>אחותה,</b> שגם היא עשתה כן, ומפרש <b>אמך חתית</b> כי נולדת בארץ חת שהיא האם המליציית :
<h3>{מו}</h3>
וַאֲחוֹתֵ֨ךְ הַגְּדוֹלָ֤ה שֹֽׁמְרוֹן֙ הִ֣יא וּבְנוֹתֶ֔יהָ הַיּוֹשֶׁ֖בֶת עַל־שְׂמֹאולֵ֑ךְ וַאֲחוֹתֵ֞ךְ הַקְּטַנָּ֣ה מִמֵּ֗ךְ הַיּוֹשֶׁ֙בֶת֙ מִֽימִינֵ֔ךְ סְדֹ֖ם וּבְנוֹתֶֽיהָ׃
<b style="color: gray;">רש"י</b> <b>על שמאולך .</b> לפי שנחלת יהודה בגבול דרומי של ארץ ישראל היה נמצאו כל שאר השבטים על שמאלם :
<b style="color: gray;">מצודת דוד</b> <b>ואחותך .</b> והנה אחותך שומרון הגדולה ממך ברבוי שבטים ואוכלוסין היא יושבת בשמאלך בפאת הצפון ואחותך סדום הקטנה ממך במספר האוכלוסין היא יושבת בימינך בפאת הדרום וא''כ אתה באמצעיתן סדום לימין ושומרון לשמאל :
<b style="color: gray;">מצודת ציון</b> <b>ובנותיה .</b> הם הכפרים הסמוכים לה :
<b style="color: gray;">מלבי"ם פירוש המילות</b> <b>ואחותך הגדולה שמרון, שהיא יושבת משמאל</b> ליהודה, כמ''ש יהודה יעמוד על גבולו מנגב ונחלת יוסף היה מצפון ליהודה, <b>ואחותך מימינך סדום</b>, שערי הככר היו בדרום א''י :
<h3>{מז}</h3>
וְלֹ֤א בְדַרְכֵיהֶן֙ הָלַ֔כְתְּ וּבְתוֹעֲבֽוֹתֵיהֶ֖ן (עשיתי) [עָשִׂ֑ית] כִּמְעַ֣ט קָ֔ט וַתַּשְׁחִ֥תִי מֵהֵ֖ן בְּכָל־דְּרָכָֽיִךְ׃
<b style="color: gray;">רש"י</b> <b>ולא בדרכיהן הלכת .</b> והלואי בדרכיהן הלכת ולא התעבת יותר מהם וכן ולא יותן נא לעבדיך ( מלכים ב ה ) וכן ולא אם עודני חי דיהונתן ( שמואל א' י''א ) אפליי''אוט בלע''ז : <b>כמעט קט .</b> היו תועבותיך לפני אילו לא התעבת מהן אבל את ותשחיתי מהן וכן ת''י , ויש פותרין ולא בדרכיהם הלכת כמשמעו כמעט קט היו תועבותיהם בעיניך ותשחיתי מהן , קט פיקו''ט בלע''ז :
<b style="color: gray;">מצודת דוד</b> <b>ולא וגו' .</b> רצה לומר לא למדת מהן ולא הלכת בדרכיהן ולא עשית רק כשיעור תועבותיהן אשר היו בשיעור מעט וקטן למולך אבל השחת יותר מהן בכל הדרכים והעניינים :
<b style="color: gray;">מצודת ציון</b> <b>קט .</b> הוא מלשון קוטן ונפלה הנו''ן ועם שאמר כמעט אמר קט למעט יותר :
<b style="color: gray;">מלבי"ם פירוש המילות</b> <b>ולא בדרכיהן הלכת,</b> הדרכים הם דרכי הנפש שמהם צומחות הפעולות, ואומר הגם שלא הלכת בדרכיהן, כי בדרכי הנפש נבדלו בני יהודה מסדום ושבט אפרים, כי בני יהודה האמינו בה' והתמיד ביניהם המקדש ועבודת האל, ואפרים וסדום כחשו לאל ממעל ופקרו בעקרי האמונה, בכ''ז <b>כתועבותיהן עשית,</b> המעשים והתועבות שעשית היו דומים לתועבת סדום ושומרון, כי גם את עבדת ע''ז, הגם שכונתך היה שיהיו כעין טלמסאות וסגולות להוריד השפע ממעל, והאמנת בה' וביכלתו ובעבודת המקדש ג''כ שהוא דרך נבדל מדרך שומרון וסדום, הלא המעשים היו דומים, מוסיף לאמר <b>כמעט קט ותשחתי מהן בכל דרכיך,</b> שנוכל לומר מצד זה שגם בהדרכים היה דרכך משחת יותר מדרך סדום ושומרון, כי דרכך שהיה לשתף שם שמים ודבר אחר, ולעבוד את האל במקדשו ולשתף עמו פסל הסמל לריע לו ולעזר בהנהגה, דרך זה היא אמונה נפסדת ודרך גרוע יותר מדרך סדום ושומרון שהיו אומרים עזב ה' את הארץ לגמרי וכחשו בו לגמרי ולא העמידו לו צרה לשתף עמו אלילים אלמים ביחד (כמ''ש חז''ל על כי קצר המצע מהשתרע) :
<b style="color: gray;">מלבי"ם ביאור המילות</b> <b>בדרכיהן, וכתועבותיהן.</b> כבר התבאר למעלה (סי' ז' וסי' י''ד), שהדרכים מציינים דרכי הנפש שהם שורש אל הפעולות היוצאים מהם :
<h3>{מח}</h3>
חַי־אָ֗נִי נְאֻם֙ אֲדֹנָ֣י יְהוִ֔ה אִם־עָֽשְׂתָה֙ סְדֹ֣ם אֲחוֹתֵ֔ךְ הִ֖יא וּבְנוֹתֶ֑יהָ כַּאֲשֶׁ֣ר עָשִׂ֔ית אַ֖תְּ וּבְנוֹתָֽיִךְ׃
<b style="color: gray;">מצודת דוד</b> <b>אם עשתה וגו' .</b> כ''כ מהתועבות :
<b style="color: gray;">מלבי"ם פירוש המילות</b> <b>חי אני נאום ה' אם עשתה סדם,</b> ר''ל כי סדום לא היו ראוים לעונש על ע''ז, כי המה לא קבלו דת אלהי ולא היה בידם עקרי האמונה, וכמ''ש אשר חלק ה' לכל העמים, כי הם היו תחת מערכת השמים ואין ראוים לעונש על ע''ז ועל מצות שבין אדם למקום, רק :
<h3>{מט}</h3>
הִנֵּה־זֶ֣ה הָיָ֔ה עֲוֹ֖ן סְדֹ֣ם אֲחוֹתֵ֑ךְ גָּא֨וֹן שִׂבְעַת־לֶ֜חֶם וְשַׁלְוַ֣ת הַשְׁקֵ֗ט הָ֤יָה לָהּ֙ וְלִבְנוֹתֶ֔יהָ וְיַד־עָנִ֥י וְאֶבְי֖וֹן לֹ֥א הֶחֱזִֽיקָה׃
<b style="color: gray;">מצודת דוד</b> <b>הנה זה וגו' .</b> ר''ל זה לבד היה עון סדום ולא השחיתו יותר : <b>גאון וגו' .</b> ר''ל התגאה בעבור השובע והשלום שהיה לה ולא החזיקה יד עני לתת מחסורו :
<b style="color: gray;">מצודת ציון</b> <b>גאון .</b> מל' גאוה : <b>ושלות השקט .</b> כפל הדבר במ''ש לרוב השלוה : <b>החזיקה .</b> ענין אחוזה ועל הצדקה יאמר :
<b style="color: gray;">מלבי"ם פירוש המילות</b> <b>הנה זה היה עון סדם אחותך</b> העון שעליהם היו ראוים לעונש היה על מצות שבין אדם לחברו, <b>מה שיד עני ואביון לא החזיקה</b> וזה היה עון סדום שהעון הוא מה שמעוה במזיד בעצת שכלו, כי לא עשו זה מפני הדוחק כי היה להם <b>גאון שבעת לחם,</b> ולא מפני שלא היה להם שלום שאז יאצרו אוצרות בר ולחם ליום קרב ומלחמה וימי מצור, כי <b>שלות השקט היה לה,</b> ובכ''ז <b>יד עני ואביון לא החזיקה</b> מפני שהיו להם נימוסים רעים ומשפטים בל יחיו בהם, שהיה הנימוס אצלם שלא להטיב עם דל וחסר לחם :
<b style="color: gray;">מלבי"ם ביאור המילות</b> <b>ושלות השקט.</b> שלו, הוא השלום הפנימי (שזה הבדלו מן שלום), ולפעמים תהיה השלום ע''י בטחון בגברותם, גוי שלו יושב לבטח (ירמיה מ''ט ל''א) אבל שלותם היה ע''י שקט, שלא היה מי שיפריעם כלל, וכן ושוקטת ושלוה (דה''א ד' מ') :
<h3>{נ}</h3>
וַֽתִּגְבְּהֶ֔ינָה וַתַּעֲשֶׂ֥ינָה תוֹעֵבָ֖ה לְפָנָ֑י וָאָסִ֥יר אֶתְהֶ֖ן כַּאֲשֶׁ֥ר רָאִֽיתִי׃
<b style="color: gray;">רש"י</b> <b>ותגבהינה .</b> היא ובנותיה כמו שמפורש באיוב ארץ ממנה יצא לחם וכל הענין עד שאמרו נשכח תורת רגל מארצינו שאין באים אלא לחסר : <b>ואסיר אתהן כאשר ראיתי .</b> דרכן כענין שנאמר בסדום ארדה נא ואראה וגו' ( בראשית י''ח ) :
<b style="color: gray;">מצודת דוד</b> <b>ותגבהינה .</b> בעבור רוב הגאוה לא חששה במצותי ועשתה הדברים התעובים לפני והוא הניאוף המגונה : <b>ואסיר .</b> ובעבור אלה לבד הסרתי אתהן מן העולם כמו שהיה נראה לי מה הוא הגמול הראוי להן :
<b style="color: gray;">מצודת ציון</b> <b>ותגבהינה .</b> מל' גבהות וגאוה :
<b style="color: gray;">מלבי"ם פירוש המילות</b> <b>ותגבהינה</b> ומפני גבהות לבם <b>עשו תועבה לפני</b>, ועי''כ <b>ואסיר אתהן כאשר ראיתי,</b> בעת ראיתי מעשיהם כמ''ש ארדה נא ואראה הכצעקתה הבאה אלי עשו, שהוא ע''מ ששלח מלאכיו לראות, ואז עשו תועבה לפני מה שרצו לבא עליהם במש''ז שקרוי תועבה, אז הסירותי אותם והפכתי משורש ערים :
<b style="color: gray;">מלבי"ם ביאור המילות</b> <b>כאשר ראיתי.</b> רעתם, כמ''ש ארדה נא ואראה :
<h3>{נא}</h3>
וְשֹׁ֣מְר֔וֹן כַּחֲצִ֥י חַטֹּאתַ֖יִךְ לֹ֣א חָטָ֑אָה וַתַּרְבִּ֤י אֶת־תּוֹעֲבוֹתַ֙יִךְ֙ מֵהֵ֔נָּה וַתְּצַדְּקִי֙ אֶת־(אחותך) [אֲחוֹתַ֔יִךְ] בְּכָל־תּוֹעֲבוֹתַ֖יִךְ אֲשֶׁ֥ר (עשיתי) [עָשִֽׂית]:
<b style="color: gray;">רש"י</b> <b>ותצדקי את אחותך .</b> קודם שהתעבת יותר מהן היו נדונים לחובה וכיון שהרשעת יותר מהן עשית אותן כצדקניות ונתת להן פתחון פה לומר יש שהכעיסוך יותר ממני :
<b style="color: gray;">מצודת דוד</b> <b>מהנה .</b> משומרון : <b>ותצדקי .</b> במרבית התועבות שעשית הצדקת את שומרון כי למול מעשיך נחשבת היא לצדקת :
<b style="color: gray;">מלבי"ם פירוש המילות</b> <b>ושמרון</b>, הגם שהם קבלו דת ותורה אלהית כמו יהודה והיו ראוים לעונש על ע''ז, בכ''ז לא הגיעו מעשיהם למעשה יהודה מפני ג' טעמים, {{{א}}} כי <b>כחצי חטאתיך לא חטאה,</b> כי הם לא חטאו רק בע''ז ובמצות שבין אדם למקום לא בגזל ועושק ורציחה ועברות שבין אדם לחברו, וכשתמנה חטאי ירושלים שחשב לקמן (סי' כ''ב) שמנה שם מצות שבין אדם לחברו ושבין אדם למקום, תראה שרוב החטאים הנמנים שם, כמו למען שפך דם, אב ואם הקלו בך וכו', לא היו בשומורון, {{{ב}}} <b>ותרבי את תועבותיך מהנה</b> כי חטאי אחז ומנשה היו מרובים בכמות ובאיכות מחטאי מלכי יהודה, {{{ג}}} <b>ותצדקי את אחותיך בכל תועבותיך</b> כי כבר יחשבו הם צדיקים נגדך, באשר בך היה המקדש והשכינה והסנהדרין ונסים מתמידים, מה שלא היה להם, שלא היו להם נביאים רבים מוכיחים אותם, ומקומות המקודשים ששם ילמדו ליראה את ה' :
<h3>{נב}</h3>
גַּם־אַ֣תְּ ׀ שְׂאִ֣י כְלִמָּתֵ֗ךְ אֲשֶׁ֤ר פִּלַּלְתְּ֙ לַֽאֲחוֹתֵ֔ךְ בְּחַטֹּאתַ֛יִךְ אֲשֶׁר־הִתְעַ֥בְתְּ מֵהֵ֖ן תִּצְדַּ֣קְנָה מִמֵּ֑ךְ וְגַם־אַ֥תְּ בּ֙וֹשִׁי֙ וּשְׂאִ֣י כְלִמָּתֵ֔ךְ בְּצַדֶּקְתֵּ֖ךְ אַחְיוֹתֵֽךְ׃
<b style="color: gray;">רש"י</b> <b>אשר פללת .</b> אשר שפטת להם קודם שהרשעת מהן היית אומרת עליהן ראויות הן לפורענות :
<b style="color: gray;">מצודת דוד</b> <b>גם את שאי .</b> כמו שסבלה שומרון כלימת השבי והגלות כן סבלי גם את הכלימה אשר שפטת על שומרון כי בהיות שומרון בשלוותה שפטה ירושלים אותה לגמול כלימה מרובה לכן אמר שהכלימה ההיא בעצמה סבלי את על כי בחטאתיך אשר התעבת יותר משומרון תהיה היא נחשבת לצדקת יותר ממך וכאומר ואם להן שפטת כלימה מרובה א''כ כ''ש שראוי לך כלימה מרובה : <b>וגם את בושי .</b> ר''ל הלא תבושי ותכלמי בכל מה שראוי לך גם בעבור אשר הצדקת במעשיך את אחיותך כי הלא באמת הרשיעו גם הנה ועכ''ז נחשבת למולך לצדקת :
<b style="color: gray;">מצודת ציון</b> <b>שאי .</b> מל' משא וסבל : <b>פללת .</b> ענין משפט כמו ופללו אלהים ( ש''א ב ) : <b>התעבת .</b> מל' תעוב :
<b style="color: gray;">מלבי"ם פירוש המילות</b> <b>גם את שאי כלמתך,</b> יאמר כי ירושלים תכלם ותבוש עתה בשלש ענינים, וזה יתבאר ע''פ משל, שופט אחד משופטי ארץ הובאו לפניו שני אנשים מדלת העם שמצאו עונם שהיה להם מאזני מרמה ואבן ואבן, ויחרץ משפטם ליסרם ולגרשם מן העיר בחרפה, אח''ז נודע כי השופט עצמו גנב וגזל ועשק עשק, וכבא המשפט לפני המלך צוה תחלה לעשות אל השופט את העונש שחרץ על שני האנשים אשר עונם היה קל מעונו. אח''ז חשב המלך למחול על עון השופט, ויצו עליו שישפוט שנית משפט שני האנשים, ואחר שעתה היה השופט מוכרח לזכותם היה לו מזה בושה וכלימה רבה, שמוכרח לשנות את המשפט אשר חרץ, מפני שהוא פשע ואשם, אח''ז צוה המלך להחזיר את שני האנשים שיצאו עתה זכאי בדינם אל העיר, ועמהם יחזירו ג''כ את השופט, וזה היה לו לחרפה שלישית, שהם קדמו להצטדק להשיב שבותם, ואגבם הושב הוא ג''כ והם יותר צדיקים ממנו, בשלשה השקפות אלה גלה עתה כלימות יהודה וחרפתה, כי תחלה שפטה היא את שומרון וסדום לחוטאים וראוים לעונש, ואחר שנודע כי היא חטאה יותר מהם, עז''א <b>גם את שאי כלמתך אשר פללת לאחותך,</b> א''כ המשפט שפללת לאחותך תשאי את, <b>כי בחטאתיך אשר התעבת מהן תצדקנה ממך,</b> והרי לך בושה וכלימה רבה, זאת שנית אחר שיחשוב ה' להשיב שבותך יעביר לפניך משפט שומרון וסדום ותצטרך להצדיק אותן, ומזה יהיה לך בושה שנית וז''ש <b>וגם את בושי ושאי כלמתך בצדקתך אחיותך,</b> היינו מה שאת בעצמך תפלל עליהם עתה שהם צדיקים במשפט, וזאת שלישית שכאשר ארצה להשיב שבותך אשיב תחלה שביתהן, וז''ש :
<b style="color: gray;">מלבי"ם ביאור המילות</b> <b>אשר פיללתי.</b> מענין משפט, כמו ונתן בפלילים : <b>בושי ושאי כלמתך.</b> הבושה היא בעצמו, והכלימה היא מאחרים :
<h3>{נג}</h3>
וְשַׁבְתִּי֙ אֶת־שְׁבִ֣יתְהֶ֔ן אֶת־(שבית) [שְׁב֤וּת] סְדֹם֙ וּבְנוֹתֶ֔יהָ וְאֶת־(שבית) [שְׁב֥וּת] שֹׁמְר֖וֹן וּבְנוֹתֶ֑יהָ (ושבית) [וּשְׁב֥וּת] שְׁבִיתַ֖יִךְ בְּתוֹכָֽהְנָה׃
<b style="color: gray;">רש"י</b> <b>את שבות סדום .</b> ארפא את הארץ מגפרית ומלח ואושיב בה יושבים : <b>בתוכהנה .</b> כמו בתוכן :
<b style="color: gray;">מצודת דוד</b> <b>ושבתי .</b> אולם אשוב לארצם את השבויים מאנשיהן : <b>את שבות .</b> את בני השבי : <b>ושבות שביתיך .</b> בני השבי של השבויים עמך : <b>בתוכהנה .</b> אחר שתגלה ותלקה כמותן חשוב בתוכן ר''ל בעת שישובו הן וזה יהיה בימי המשיח אבל לא תקדם להן כי לא טובה אתה מהן :
<b style="color: gray;">מצודת ציון</b> <b>ושבתי .</b> מל' השבה : <b>שביתהן .</b> מל' שביה : <b>בתוכהנה .</b> בתוכן :
<b style="color: gray;">מלבי"ם פירוש המילות</b> <b>ושבתי את שביתהן את שבות סדום</b> וכו', שהם יהיו העיקר בהשבה כי הם צדיקים ממך, ועל ידם <b>אשיב שבות שביתך בתוכהנה,</b> שאת תהיה טפל להם ונגרר אחריהן, וכדי בזיון וקצף, ועתה מפרש שלשה הכלימות שתשיג :
<b style="color: gray;">מלבי"ם ביאור המילות</b> <b>ושבתי.</b> היא השבת המדרגה, ושבית מענין השבה כמ''ש בירמיה (כ''ט י''ד, ל' ג') :
<h3>{נד}</h3>
לְמַ֙עַן֙ תִּשְׂאִ֣י כְלִמָּתֵ֔ךְ וְנִכְלַ֕מְתְּ מִכֹּ֖ל אֲשֶׁ֣ר עָשִׂ֑ית בְּנַחֲמֵ֖ךְ אֹתָֽן׃
<b style="color: gray;">רש"י</b> <b>בנחמך אותן .</b> כשהרשעת מהן ונתת להן פתחון פה ד''א בנחמך אותן כשתבא עליך הרעה ינוחמו הנה לומר לא לבדנו לקינו :
<b style="color: gray;">מצודת דוד</b> <b>למען .</b> ר''ל כל הימים הללו תשבי בגולה למען תשאי הכלימה הראויה לך ותכלמי מכל אשר עשית במה שהיית מנחמת אותן להיות להן פתחון פה לומר הלא למולה אנו צדיקות :
<b style="color: gray;">מלבי"ם פירוש המילות</b> {{{א}}} <b>למען תשאי כלמתך</b> הכלימה שלך על מעשיך הרעים, {{{ב}}} <b>ונכלמת מכל אשר עשית בנחמך אותן,</b> שבעת שתצטרך לנחם אותך ולהצדיק אותן במשפט בזה תכלם מכל אשר עשית, כי זה מסובב ע''י מעשיך הרעים ממעשיהם שעי''כ תצטרך לנחם אותם :
<h3>{נה}</h3>
וַאֲחוֹתַ֗יִךְ סְדֹ֤ם וּבְנוֹתֶ֙יהָ֙ תָּשֹׁ֣בְןָ לְקַדְמָתָ֔ן וְשֹֽׁמְרוֹן֙ וּבְנוֹתֶ֔יהָ תָּשֹׁ֖בְןָ לְקַדְמָתָ֑ן וְאַתְּ֙ וּבְנוֹתַ֔יִךְ תְּשֻׁבֶ֖ינָה לְקַדְמַתְכֶֽן׃
<b style="color: gray;">מצודת דוד</b> <b>ואחותיך .</b> ר''ל ובזמן שתשוב סדום ושומרון לקדמותן להיות מיושבות באנשים כשהיו אז תשובי גם את ולא קודם לכן הואיל ולא טובה את מהן :
<b style="color: gray;">מצודת ציון</b> <b>לקדמותן .</b> מל' קודם :
<b style="color: gray;">מלבי"ם פירוש המילות</b> <b>ואחותיך סדום תשבנה לקדמתן,</b> {{{ג}}} יהיה לך כלימה ע''י שסדום ושומרון תשובנה ביחד עמך והם יהיו העקר בהשבה ואת טפל להם, ותשוב על ידיהן :
<h3>{נו}</h3>
וְל֤וֹא הָֽיְתָה֙ סְדֹ֣ם אֲחוֹתֵ֔ךְ לִשְׁמוּעָ֖ה בְּפִ֑יךְ בְּי֖וֹם גְּאוֹנָֽיִךְ׃
<b style="color: gray;">רש"י</b> <b>ולא היתה סדום אחותך וגו' .</b> בתמיה : <b>לשמועה בפיך .</b> להוכיח רבים ולומר הזהרו שלא תהפכו כסדום כאילו היתה לך שמועה חדשה : <b>ביום גאוניך .</b> כשהיית בגדולתך :
<b style="color: gray;">מצודת דוד</b> <b>ולא היתה וגו' .</b> ר''ל וכי לא זכרת בפיך בעת ממשלתך את השמועה ששמעת מהפיכת סדום וכאומר ומדוע א''כ התעבת מהן :
<b style="color: gray;">מצודת ציון</b> <b>גאוניך .</b> ענין גבהות וממשל רב וכן גאון יעקב ( תהלים מז ) :
<b style="color: gray;">מלבי"ם פירוש המילות</b> (נו-נז) <b>ולוא היתה,</b> מפרש מ''ש (בפסוק נ''ב) שאי כלמתך אשר פללת לאחותך, מתי פללו ושפטו הם כלימה על סדום, עז''א <b>וכי ביום גאוניך בטרם תגלה רעתך לא היתה סדם אחותך לשמועה בפיך,</b> וכי לא היית תמיד מבזה את סדום, ובכל אלה וקללה היית אומר מי שפרע מאנשי סדום יפרע מפלוני, עד שנשמע תמיד בפיך כלימת סדום, <b>כמו עת חרפת בנות ארם</b> וכו' כמו שאח''כ בעת נגלה רעתך יחרפו אותך בנות ארם ובנות פלשתים, שהיית דומה כסדום במעשיך ובענשך. כמ''ש וראו את מכות הארץ וכו' כמהפכת אלהים את סדום ואת עמורה. ור''ל סדום היתה ביום גאוניך לשמועה בפיך כמו שאתה לשמועה בפי בנות ארם ופלשתים, אחר שנתגלה שעשית כמעשה סדום, ונגזר עליך עונש כמו על סדום :
<h3>{נז}</h3>
בְּטֶרֶם֮ תִּגָּלֶ֣ה רָעָתֵךְ֒ כְּמ֗וֹ עֵ֚ת חֶרְפַּ֣ת בְּנוֹת־אֲרָ֔ם וְכָל־סְבִיבוֹתֶ֖יהָ בְּנ֣וֹת פְּלִשְׁתִּ֑ים הַשָּׁאט֥וֹת אוֹתָ֖ךְ מִסָּבִֽיב׃
<b style="color: gray;">רש"י</b> <b>כמו עת חרפת בנות ארם .</b> כמו שנגלית בעת מסרתי אתכם ביד מלכי ארם שבאו על אחז בעת ההיא החל ה' להשליח ביהודה את גדודי ארם וגו' ( מלכים ב' ט''ו ) ובדברי הימים ( ב' יא ) ויתנהו ה' ביד מלכי ארם וגו' ופלשתים פשטו בערי הנגב והשפלה וגו' : <b>השאטות .</b> לשון בזיון ולא קרי' אל''ף ויבז מתרגמי' ושט :
<b style="color: gray;">מצודת דוד</b> <b>בטרם וגו' .</b> מוסב למעלה לומר יום גאוניך היה עד לא נתגלה רעתך לעשות בפרהסיא עוד היית מחזיק בדבר ה' לעין הרואים והיית מייסר אנשים בגמול עונש סדום : <b>סמו עת .</b> ר''ל עד לא נתגלה כמו שנתגלה בעת שחרפוך ארם ופלשתים בקחת אותך בגולה בימי אחז כמ''ש ויתנהו ה' אלהיו ביד מלך ארם ויכו בו וישבו ממנו וגו' ( דה''ב כ''ח ) ונאמר ופלשתים פשטו בערי השפלה וכו' ( שם ) כי אז הרעו לעשות בגלוי יותר מבראשונה כמ''ש ( במ''ב ובד''ה ב ) : <b>השאטות .</b> המבזות אותך מסביב לקחת הערים ולהגלות האנשים :
<b style="color: gray;">מצודת ציון</b> <b>בנות ארם .</b> ערי ארם : <b>השאטות .</b> ענין בזיון כמו בשאט בנפש ( לקמן כה ) והוא מל' ארמי כי ויבז עשו ( בראשית כה ) ת''א ושט עשו :
<h3>{נח}</h3>
אֶת־זִמָּתֵ֥ךְ וְאֶת־תּוֹעֲבוֹתַ֖יִךְ אַ֣תְּ נְשָׂאתִ֑ים נְאֻ֖ם יְהוָֽה׃
<b style="color: gray;">רש"י</b> <b>נשאתים .</b> נשאת אותם ולשון נקבה היא בכמה מקומות בספר זה :
<b style="color: gray;">מצודת דוד</b> <b>את זמתך .</b> את גמול הזמה שעשית וגמול התועבות הנה תשא ותסבול :
<b style="color: gray;">מלבי"ם פירוש המילות</b> <b>את זמתך,</b> ר''ל ובזה נתכפר עונך כי <b>את זמתך ותועבותיך</b> כבר <b>נשאתים</b> וקבלת עונש עליהם בשלמות :
<h3>{נט}</h3>
כִּ֣י כֹ֤ה אָמַר֙ אֲדֹנָ֣י יְהוִ֔ה (ועשית) [וְעָשִׂ֥יתִי] אוֹתָ֖ךְ כַּאֲשֶׁ֣ר עָשִׂ֑ית אֲשֶׁר־בָּזִ֥ית אָלָ֖ה לְהָפֵ֥ר בְּרִֽית׃
<b style="color: gray;">רש"י</b> <b>ועשיתי אותך וגו' .</b> עשיתי לך רעה כגמולך אשר עשית : <b>אשר בזית אלה וגו' .</b> אותה שקבלת עליך בחורב לעברך בברית ה' אלהיך וגו' ( דברים כ''ט ) אך לא אפיר אני את הברית מלזוכרו כי אין אני כמותך :
<b style="color: gray;">מצודת דוד</b> <b>ועשיתי אותך .</b> אעשה עמך גמול רעה כפי המון אשר עשית אשר בזית האלה שנשבעת בחורב על קבלת התורה להפר הברית שכרתי אז עמך :
<b style="color: gray;">מצודת ציון</b> <b>אלה .</b> ענין שבועה כמו אלה וכחש ( הושע ד ) :
<b style="color: gray;">מלבי"ם פירוש המילות</b> <b>כי כה אמר ה',</b> יאמר כי הברית הראשון שכרת עמהם בהוציאו אותם מא''מ שהיה על תנאי שישמרו חקיו ועדותיו ינצורו, הנה בטלוהו הם ע''י שעברו על ברית ה', וכן יבטל ה' את הברית הזה ג''כ מצדו, כי מתנת א''י ובהמ''ק והמלכות הכל היה תלוי בברית הזה וע''י עונותיהם בטל הברית הקודם, וז''ש <b>ועשיתי אותך כאשר עשית אשר בזית אלה</b> ועי''כ גרמת <b>להפר ברית</b> :
<h3>{ס}</h3>
וְזָכַרְתִּ֨י אֲנִ֧י אֶת־בְּרִיתִ֛י אוֹתָ֖ךְ בִּימֵ֣י נְעוּרָ֑יִךְ וַהֲקִמוֹתִ֥י לָ֖ךְ בְּרִ֥ית עוֹלָֽם׃
<b style="color: gray;">רש"י</b> <b>וזכרתי אני את בריתי .</b> אשר היה עמך בימי נעוריך :
<b style="color: gray;">מצודת דוד</b> <b>וזכרתי .</b> ר''ל אבל לא לעולם אקצוף כי אזכור את הברית אשר כרתי עמך בימי נעוריך במעמד הד סיני להיות לך לאלהים לעזור ולהושיע : <b>והקימותי .</b> אקיים לך את הברית להיות לנצח :
<b style="color: gray;">מלבי"ם פירוש המילות</b> <b>וזכרתי</b> אבל בכ''ז <b>אזכור שכרתי אתך ברית בימי נעוריך</b> שהוא בעת שהוצאתי אותך מא''מ, וכן הברית שכרתי עם האבות, ומעשה ה' אי אפשר שיבוטל לגמרי כי כל אשר יעשה האלהים הוא יהיה לעולם, וכל מדה טובה שיצאה מפי הקב''ה אפי' על תנאי אינו חוזר בו, ולכן <b>והקימותי לך ברית עולם,</b> יקים להם ברית חדשה אשר לא יהיה תלוי בתנאי והוא יתקיים לעולם, וזה כמ''ש בירמיהו (סי' ל''א) וכרתי את ב''י ברית חדשה לא כברית אשר כרתי את אבותם אשר המה הפרו את בריתי כי זאת הברית וכו' ונתתי תורתי בקרבם וכו' כי כולם ידעו אותי וכו'. ר''ל שע''י רוב הגליות והצרות שהיה להם, וע''י הנפלאות הגדולות שאעשה עמהם יתחקה תורת ה' על לוח לבם, בענין שלא ישלוט היצר בלבם ולא יהיה להם עוד שום ספק בהשגחת ה' ודבוקו עמהם תמיד עד שלא יהיה מציאות לחטא כלל :
<h3>{סא}</h3>
וְזָכַ֣רְתְּ אֶת־דְּרָכַיִךְ֮ וְנִכְלַמְתְּ֒ בְּקַחְתֵּ֗ךְ אֶת־אֲחוֹתַ֙יִךְ֙ הַגְּדֹל֣וֹת מִמֵּ֔ךְ אֶל־הַקְּטַנּ֖וֹת מִמֵּ֑ךְ וְנָתַתִּ֨י אֶתְהֶ֥ן לָ֛ךְ לְבָנ֖וֹת וְלֹ֥א מִבְּרִיתֵֽךְ׃
<b style="color: gray;">רש"י</b> <b>וזכרת .</b> בהטיבי לך את דרכיך הרעי' ונכלמת מלפני על שגמלת לי רעה ואני גומלך טובה : <b>בקחתך את אחותיך .</b> כשתכבשי לירש את מקומות אשר סביבותיך הקטנות והגדולות : <b>לבנות .</b> לפרוורים לך משועבדים לך כמו סדום ובנותיה וכפרנהא : <b>ולא מבריתך .</b> ולא משמרך את הברית אשר כרתי אתך אלא בחסדי וברחמי שאני שומר את בריתי , ומדרש אגדה דרבי תנחומא ולא מבריתך לא מפטרמוני''א שליך לא נתתיה לאברהם אביך בין הבתרים וזה הלשון קרוב ללע''ז שכן קורין עתה לקרבות פטרא''מוניא בלע''ז וכן קורין כל דבר שיש לו לאדם מנחלת אבותיו :
<b style="color: gray;">מצודת דוד</b> <b>וזכרת .</b> וכאשר תזכור את דרכיך תכלמי וזה יהיה בעת שתקח תחת ממשלתך העכו''ם הגדולות ממך לצרף אל הקטנות ממך להיות אלו כאלו משועבדים אז תכלמי בראותך שאתה גמלתני הרע ואני גמלתיך הטוב : <b>ונתתי .</b> אני אתן אתהן לך לבנות להיות נטפלות אליך להיות נקראות בנות ירושלים אבל אין זה בגמול משמרך את בריתי כי באמת לא שמרת בריתי אבל בחסד אעשה מה שאעשה :
<b style="color: gray;">מצודת ציון</b> <b>לבנות .</b> ר''ל לכפרים הנכנעות אל העיירות :
<b style="color: gray;">מלבי"ם פירוש המילות</b> <b>וזכרת את דרכיך ונכלמת,</b> ר''ל שעם זה אעשה דבר אחד שעל ידו תזכרו תמיד מעשיכם הקודמים להכלם עליהם, וזה כפי המשל שהזכרתי תחלה, שאחר שהושב השופט על כנו, רצה המלך שיהיו חטאתו תמיד נגד עיניו, וצוה ששני האנשים שהושבו עמו אל העיר יהיו תמיד אצלו והוא מחויב להחזיקם כבניו, ובם יזכור תמיד שחטא כמוהם, ושהושב על כנו על ידם ויכלם תמיד מחטאו, וכן אעשה סימן לך <b>בקחתך את אחותיך הגדולות</b> וכו' <b>ונתתי אתהן לך לבנות</b> ששומרון וסדום יהיו לך לבנות ועל ידם תזכור שחטאת כמוהן. עתה מפרש דבריו, נגד מ''ש <b>והקימותי לך ברית עולם</b> אומר <b>ולא מבריתך</b> ר''ל שהברית הזה לא יהיה מבריתך, דהיינו מצדך כברית הקודם שנעשה הברית בין שניהם, הם כרתו ברית בל יסורו מן התורה ועפ''ז כרת עמהם ברית להקים אותם לו לעם, עתה יהיה הברית לא מצדך ומבריתך, רק.
<h3>{סב}</h3>
וַהֲקִימוֹתִ֥י אֲנִ֛י אֶת־בְּרִיתִ֖י אִתָּ֑ךְ וְיָדַ֖עַתְּ כִּֽי־אֲנִ֥י יְהוָֽה׃
<b style="color: gray;">מצודת דוד</b> <b>והקימותי .</b> אקים בריתי אשר אתך ואז תדע שאני ה' הנאמן בהבטחה :
<b style="color: gray;">מלבי"ם פירוש המילות</b> <b>והקימותי אני את בריתי אתך</b> שיהיה הברית רק מצדי, ע''י מה שתדע כי אני ה', עי''ז יהיה ברית חדשה קיים לעד כמ''ש (ירמיה שם) כי כולם ידעו אותי מקטנם ועד גדולם, ונגד מ''ש <b>ונתתי אתהן לך לבנות</b> מפרש שזה יהיה :
<h3>{סג}</h3>
לְמַ֤עַן תִּזְכְּרִי֙ וָבֹ֔שְׁתְּ וְלֹ֨א יִֽהְיֶה־לָּ֥ךְ עוֹד֙ פִּתְח֣וֹן פֶּ֔ה מִפְּנֵ֖י כְּלִמָּתֵ֑ךְ בְּכַפְּרִי־לָךְ֙ לְכָל־אֲשֶׁ֣ר עָשִׂ֔ית נְאֻ֖ם אֲדֹנָ֥י יְהוִֽה׃
<b style="color: gray;">רש"י</b> <b>למען תזכרי .</b> דרכך בהטיבי לך : <b>ובושת .</b> להרים פניך אלי : <b>בכפרי לך .</b> בסלחי לך , את אשר עשית תבושי ותדעי כי לא מגמולך הטוב הטיבותי לך :
<b style="color: gray;">מצודת דוד</b> <b>למען תזכרי .</b> כשאקים בריתי אתך תזכרי שאתה לא קיימת הברית ויהיה לך מזה בושת וכלימה ומפני הכלימה ההיא לא יהיה לך עוד פתחון פה להתרעם על הצרו' שעברו עליך כי תכלמי להתרע' הואיל ואקיים הברית עם שאת לא קיימת : <b>בכפרי לך .</b> בעת אכפר לך על כל אשר עשית מן הרעות אז תראה שאני מקיים הברית ואז תבושי ותכלמי :
<b style="color: gray;">מלבי"ם פירוש המילות</b> <b>למען תזכרי ובשת בכפרי לך,</b> שתבושי ע''י הכפרה, כי עי''ז תראה שנתכפר לך על ידי סדום ושומרון, שהם קדמו בכפרה כי הי' חטאתהן קלים לערכך, ועי''ז תבושי ממעשיך הקודמים ולא תחטאי עוד :
<b style="color: gray;">מלבי"ם ביאור המילות</b> <b>ובשת כלמתך.</b> הבדל בפסוק נ''ב :
<h2>יחזקאל פרק-יז</h2>
<h3>{א}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<h3>{ב}</h3>
בֶּן־אָדָ֕ם ח֥וּד חִידָ֖ה וּמְשֹׁ֣ל מָשָׁ֑ל אֶל־בֵּ֖ית יִשְׂרָאֵֽל׃
<b style="color: gray;">רש"י</b> <b>חוד חידה .</b> הנבואה שבענין בלשון חידה הוא שהוא מדמה את נ''נ לנשר ואת מלכי יהודה לצמרת ארזים :
<b style="color: gray;">מצודת דוד</b> <b>חוד חידה .</b> אמור הנבואה בלשון חידה ודבר אותה במשל :
<b style="color: gray;">מצודת ציון</b> <b>חוד חידה .</b> ענינו דבר סתום קשה ההבנה :
<b style="color: gray;">מלבי"ם פירוש המילות</b> <b>חוד חידה</b> ופתרון החדה יהיה <b>משל אל בית ישראל</b> :
<b style="color: gray;">מלבי"ם ביאור המילות</b> <b>חידה,</b> משל. החדה תהיה בדבר הנעלם עד שצריך איש מבין להבין ע''י רמז. ומתאחד עם חידוד, כי יחדד השכל, כמו ואיש יחד פני רעהו. והמשל יהיה לרוב דבר נגלה להמשיל אליו דבר בלתי נודע, ופה ר''ל תחוד חדה שפתרון החדה יהיה למשל אל קורות בית ישראל, ותשוב החדה להיות משל :
<h3>{ג}</h3>
וְאָמַרְתָּ֞ כֹּה־אָמַ֣ר ׀ אֲדֹנָ֣י יְהוִ֗ה הַנֶּ֤שֶׁר הַגָּדוֹל֙ גְּד֤וֹל הַכְּנָפַ֙יִם֙ אֶ֣רֶךְ הָאֵ֔בֶר מָלֵא֙ הַנּוֹצָ֔ה אֲשֶׁר־ל֖וֹ הָֽרִקְמָ֑ה בָּ֚א אֶל־הַלְּבָנ֔וֹן וַיִּקַּ֖ח אֶת־צַמֶּ֥רֶת הָאָֽרֶז׃
<b style="color: gray;">רש"י</b> <b>ארך האבר .</b> כמו כנף אל''א בלע''ז לשון אחר כמשמעו לשון אברים ממש : <b>הרקמה .</b> נוצתו נאה ומצויירת : <b>את צמרת הארז .</b> כל נוף האילן בלע''ז צימא הוא משל שהגלה את יהויקים וגבוריו :
<b style="color: gray;">מצודת דוד</b> <b>הנשר הגדול .</b> וחזר ופי' שקראו גדול לפי שהיה גדול הכנפים ר''ל כנפי נוצתו היו גדולים במדה : <b>ארך האבר .</b> גוף הכנף היה ארוך : <b>מלא הנוצה .</b> גוף הכנף היה מלא נוצות : <b>אשר לו הרקמה .</b> אשר מראה הנוצות היו כגוון הרקמה בחלוף הגוונים כמו נוצות הטווס ועל נ''נ יאמר : <b>אל הלבנון .</b> אל יער הלבנון ומשם לקח הסעיף הגבוה מאילן הארז שהוא הגבוה שבעצים ר''ל נ''נ בא לירושלים ולקח את מלכה :
<b style="color: gray;">מצודת ציון</b> <b>האבר .</b> הוא גוף הכנף וכן אבר כיונה ( תהלים נה ) : <b>הרקמה .</b> כמעשה רוקם בחלוף הגוונים : <b>הלבנון .</b> שם יער : <b>צמרת .</b> כן יקרא סעיף העליון העולה למעלה מכולם וכן ובין עבותים היתה צמרתו ( לקמן לא ) :
<b style="color: gray;">מלבי"ם פירוש המילות</b> <b>הנשר הגדול,</b> הוא מלך בבל שהוא דומה כנשר שמגביה עוף על כל העופות והוא מלך בעופות ולכן הגביה עוף למרום הרי הלבנון על ראש הארזים הרמים, וצייר אותו בד' תארים, {{{א}}} <b>גדל הכנפים,</b> שהנוצות של האבר שבם יעוף הם גדולים וארוכים שעי''כ יעוף בקל, {{{ב}}} <b>שהאבר</b> של הכנף שבו מחוברים הנוצות הוא ארוך, {{{ג}}} שגופו ואיברו <b>מלא נוצה,</b> {{{ד}}} <b>אשר לו הרקמה</b> נוצות יפות מצוירות בכל מיני גוונים. והנמשל {{{א}}} שיעוף בקל לאפסי ארץ. {{{ב}}} שהאבר ארוך מורה על הכח והעצמה, [משא''כ בנשר השני שיזכיר אח''ז לא הזכיר ארך האבר כי פרעה לא היה בו כח ועצמה], {{{ג}}} שהוא מלא הנוצה היינו שארצו מלא אנשים והמונים (משא''כ את הנשר השני צייר ברב נוצה, שי''ל רב עם ואינם ממלאים מלא ארצו), {{{ד}}} שי''ל הוד והדר וכל משכיות החמדה שזה משל הרקמה (שלא נאמר ג''כ בנשר השני), והנשר הזה שהוא נ''נ <b>בא אל הלבנון ויקח את ראש הארז</b> דהיינו שהגלה את יהויכין שהוא ראש האומה ואת השרים והגבורים :
<b style="color: gray;">מלבי"ם ביאור המילות</b> <b>כנפים,</b> אבר, נוצה. שם כנף הונח בעצם על הנוצות הארוכות המחוברות לבעלי כנפים בקצה האבר המעופף, והפרק עצמו נקרא אבר, והנוצות הקטנים הממלאים את האבר המעופף ואת כל העוף נקרא נוצה, כמו והסיר את מוראתו בנוצתה, וגם הנוצות הגדולות יקראו בשם נוצה, כמ''ש אם אברה חסידה ונוצה, רק כשיפרט את הנוצות הארוכות שבם יעוף בשם מיוחד, יקראו בשם כנף, כמ''ש יפרוש כנפיו יקחהו ישאהו על אברתו, כי הנשר יקח גוזליו ע''י הכנפים שהם רכות וישאם על האבר שהוא חזק לסבלם שלא יפולו (עמ''ש תהלות ס''ח י''ד, צ''א ד', איוב ל''ט כ''ו) : <b>צמרת.</b> הוא הסעיף הגבוה :
<h3>{ד}</h3>
אֵ֛ת רֹ֥אשׁ יְנִֽיקוֹתָ֖יו קָטָ֑ף וַיְבִיאֵ֙הוּ֙ אֶל־אֶ֣רֶץ כְּנַ֔עַן בְּעִ֥יר רֹכְלִ֖ים שָׂמֽוֹ׃
<b style="color: gray;">רש"י</b> <b>את ראש יניקותיו קטף .</b> גדולתו ומלכותו השפיל , יניקותיו כמו ענפיו : <b>ויביאהו אל ארץ כנען .</b> אל ארץ תגרים הוא בבל :
<b style="color: gray;">מצודת דוד</b> <b>את ראש וגו' .</b> כרת ראש ענפיו הרכים העליונים הם השרים : <b>אל ארץ כנען .</b> אל ארץ כשדים יאמר שהיא ארץ סוחרים כמ''ש אל ארץ כנען כשדימה ( לעיל טז ) : <b>בעיר רוכלים .</b> על בבל יאמר :
<b style="color: gray;">מצודת ציון</b> <b>יניקותיו .</b> ענפיו הרכות והקטנות כמו ויעל כיונק לפני ( ישעיה נג ) : <b>קטף .</b> ענין כריתה כמו עודנו באבו לא יקטף ( איוב ח ) : <b>כנען .</b> ענינו תגר וסוחר כמו כנען בידו מאזני מרמה ( הושע יב ) : <b>רוכלים .</b> סוחרים כמו רוכלת העמים ( לקמן כז ) :
<b style="color: gray;">מלבי"ם פירוש המילות</b> <b>את ראש יניקותיו קטף,</b> היונקות הם הבדים העולים בצדי הארז שיונקים ממנו, שזה משל על השרים וחורי יהודה והחרש והמסגר שהגלם מא''י, <b>ויביאהו אל ארץ כנען,</b> ר''ל ארץ כשדים שמתקבצים שם הכנענים והסוחרים, <b>ושמו בעיר רוכלים</b> היינו בבבל כאילו נמסר שם ליד הרוכלים הנושאים אותו מבית לבית, כי השתמשו בהם שם לצרכיהם איש ואיש בביתו :
<b style="color: gray;">מלבי"ם ביאור המילות</b> <b>יניקותיו על ענפי האילן הונחו שמות רבות,</b> והם אמיר, בד, דליה, זמורה, זלזל, חוטר, יונק, נטישה, נצר, סעיף, שרעף, סנסן, ענף, עפא, פארה, שוכה, שליחה, שריג. וההבדל ביניהם בד, יונק, נצר, חוטר, הונח על הענף העולה בפ''ע, שהבד היא העב העולה אצל האילן, והיונק הוא הרך העולה אצלו, ואם נקצץ האילן ונשאר הגזע ויעלה שנית לצמוח מן הגזע נקרא חוטר, ואם נקצץ האילן גם הגזע ויעלו משרשיו נקרא נצר, כמ''ש (ישעיה סימן י''א), הענפים שבראש האילן נקרא נצר, כמ''ש (ישעיה סימן י''א). הענפים שבראש האילן נקראים אמיר פארה דליה. האמיר הוא הענף המובחר העולה בראש האילן. והדליות הם הענפים הנגבהים למעלה ראש והם רבים. והפאר הוא הענפים שעושים כמו פאר חבוש על ראש האילן וכתר סביב ראשו, והם מלאים ענפים ועליה סוככים מלמעלה ולפעמים יתארכו וירדו מלמעלה למטה להיות צל עד למטה, כמ''ש (לקמן סי' ל''א) סעיף ושרעף, הם היוצאים מגוף האילן שבהם הענפים נושאי הפירות, והפרי מתיחס ביחוד אל הענף, לשאת ענף ולעשות פרי, וע''י הענפים יתיחס אל הסעיף, בסעיפיה פוריה, ר''ל בסעיפים שבהם ענפים נושאי פרי, (ומ''ש מבין עפאים יתנו קול כמו ענפאים, שהנון נופל מהרבה שמות), ושם שוכה הונח על הבד העב היוצא מן העץ, כמו ויכרת שכת עצים (שופטים ט') שהם עצים עבים להצית את הצריח, והוא יוצא בשפולו של העץ. ושם זמורה, על הענף המובחר באילן שעולה יחידי ואינו מסתעף כ''כ, ודרך לזמרו ולהרכיבו באילן אחר, או לשתלו בפ''ע, ונקרא זמורה על שם שזומרים אותו, או ע''ש שהיא זמרת הארץ והמובחר שבו. ושם זלזל, הונח על ענפים שעולים בין מגוף האילן ובין סמוך לו שאינם לצורך והם זוללים מיץ האילן וכחו, ודרך לכרות אותם, כמ''ש וכרת הזלזלים (מיץ האילן וכחו, ודרך לכרות אותם, כמ''ש וכרת בזלזלים) במזמרות (ישעיה י''ט). ושם נטישות ושליחות ג''כ על ענפים הדקים המתפשטים, השליחות יתפשטו בארך. והנטיעות ברוחב כמ''ש (ישעיה ט''ו). ושם שריגים, הונח על הענפים הדקים שמשתרגים ונטוים אחד ע''ג חברו, ושם סנסן לא נמצא רק גבי תמר, אוחזה בסנסיניו, שהם העוקצים שבלולבי התמר (מענין סנה) שבהם יאחז העולה בתמר שהוא חלק וגבוה, ושמור כללים אלה אשר פרטיהם יבוארו כ''א במקומו : <b>כנען, רוכלים.</b> כנען מענין סוחר וההבדל בינו לבין רוכל, שהרוכל הוא המחזיר בסחורה מבית לבית וקטן מן הכנען, כמו שהכנעני קטן מן הסוחר, כמ''ש (סי' כ''ג ח') :
<h3>{ה}</h3>
וַיִּקַּח֙ מִזֶּ֣רַע הָאָ֔רֶץ וַֽיִּתְּנֵ֖הוּ בִּשְׂדֵה־זָ֑רַע קָ֚ח עַל־מַ֣יִם רַבִּ֔ים צַפְצָפָ֖ה שָׂמֽוֹ׃
<b style="color: gray;">רש"י</b> <b>ויקח מזרע הארץ .</b> את צדקיהו בנו : <b>בשדה זרע .</b> בירושלים בעיר מלוכה : <b>קח על מים רבים .</b> נשרש על מים רבים , כלומר נתן לו גדולה וממשלה על סביביו : <b>צפצפה .</b> מין אילן ערבה שענפיו מרובים שאלק''א בלע''ז :
<b style="color: gray;">מצודת דוד</b> <b>מזרע הארץ .</b> מהארץ ההיא עצמה אשר זרע בה : <b>בשדה זרע .</b> בשדה טובה לזריעה : <b>קח .</b> לקחה וזרעה סמוך למים רבים לבוא בה מרבית הרטיבות : <b>צפצפה שמו .</b> הנשר שם את הזרע באופן שתצמח להיות בעלת ענף כאילן צפצפ' ר''ל המליך בה מזרע המלוכה :
<b style="color: gray;">מצודת ציון</b> <b>קח .</b> מלשון לקיחה : <b>צפצפה .</b> הוא מין ערבה ובדרז''ל והצפצפה פסולה ( סוכה לג ) :
<b style="color: gray;">מלבי"ם פירוש המילות</b> <b>ויקח מזרע הארץ</b> ר''ל שלקח את מה שראוי להרכיבו באילן אחר שזה נקרא זרע באילנות, <b>ויתנהו בשדה זרע</b> היינו שהרכיבו בזרע אחר, <b>קח על מים רבים</b> לקח מזרע הארץ שהיה תחלת גדולו על מים רבים, <b>צפצפה שמו,</b> ושם אותו והרכיבו בצפצפה שהוא מין ערבה הגדלה בהרים בלי מים, והנמשל שלקח את צדקיהו שהיה מזרע המלוכה והמליכו שיהיה תחתיו שבזה הרכיבו בשדה זרע שיהיה מולך תחת ידו כענף המורכב שהוא כפוף תחת האילן שיונק ממנו. והגם שבבבל גדלו ערבים [כמ''ש על נחל הערבים ישאום, על ערבים בתוכה תלינו כנורותינו] הרכיבו בצפצפה שהוא מין ערבה גרוע, ר''ל שתחת רוב השפע שהיה לו בא''י השכינו באופן שיהיה חרב ויבש וישכן חררים בלא טובה וברכה :
<b style="color: gray;">מלבי"ם ביאור המילות</b> <b>מזרע.</b> כבר בארתי בחבורי התו''ה קדושים (סי' נ''ט) שיש הבדל באילנות בין שם זרע, נטע, שתל, שהנטע הוא ע''י גרעין, והזרע הוא ע''י הרכבה באילן אחר, ובא לרוב אצל כלאי האילנות, והשתול בא על שעוקר אילן או נטיעה ממקום זה ושותלה במקום אחר : <b>קח על מים רבים.</b> מוסב על זרע הארץ שקח יניקתו וליחותו עד עתה, או ר''ל קח מעל מים רבים, שלקח את הזרע מעל מים ושמו להיות צפצפה שגדל בלי מים, וכמו אלחנן דודו בית לחם, שחסר מ''ם השימוש, וכן רבים : <b>וקח,</b> פעל עבר ובא בקמץ להפריד בינו ובין הציווי : <b>צפצפה.</b> מין ערבה הגדלה בין ההרים. ובערבי צפצף, וכמ''ש חז''ל בסוכה :
<h3>{ו}</h3>
וַיִּצְמַ֡ח וַיְהִי֩ לְגֶ֨פֶן סֹרַ֜חַת שִׁפְלַ֣ת קוֹמָ֗ה לִפְנ֤וֹת דָּלִיּוֹתָיו֙ אֵלָ֔יו וְשָׁרָשָׁ֖יו תַּחְתָּ֣יו יִֽהְי֑וּ וַתְּהִ֣י לְגֶ֔פֶן וַתַּ֣עַשׂ בַּדִּ֔ים וַתְּשַׁלַּ֖ח פֹּארֽוֹת׃
<b style="color: gray;">רש"י</b> <b>סורחת .</b> כמו ( שמות כו ) וסרח העודף גדולה : <b>שפלת קומה .</b> לעבוד למלך בבל : <b>דליותיו .</b> זמורותיו : <b>אליו .</b> אל מלך בבל : <b>תחתיו .</b> תחת מלך בבל : <b>בדים .</b> מוטות : <b>ותשלח .</b> ותגדל : <b>פארות .</b> ענפים רבים :
<b style="color: gray;">מצודת דוד</b> <b>ויצמח .</b> הזרע ההוא צמח והיה לאילן גפן המתפשטת הרבה ושפלה בקומה : <b>לפנות .</b> להיות דליותיו פונות אליו לא כדרך שאר האילנות שהדליות עולות למעלה בגובה כ''א כדרך דליות הגפן שהמה יורדות למטה לפנות מול גוף האילן : <b>ושרשיו .</b> שרשי האילן ההוא השרישו תחת האילן וכדרך עץ הגפן ולא התפשטו למרחוק כדרך שאר האילנות ר''ל המשילו רק במקומו אבל למולו יכנע : <b>ותהי לגפן .</b> ר''ל גם שבחי הגפן היה לו כי עשתה והגדילה הרבה בדים וענפיה הרכים התפשטו למרחוק וכדרך עץ הגפן ר''ל במקומו היה לו ממשל רב :
<b style="color: gray;">מצודת ציון</b> <b>סורחת .</b> ענין יתרון ורב כמו וסרח העורף ( שמות כז ) : <b>דליותיו .</b> כן יקראו הענפים שדרכם לעלות למעלה והוא מל' דלו עיני למרום ( ישעיה לח ) וכן באורך דליותיו ( לקמן לא ) : <b>בדים .</b> הם הענפים הגסיס וכן ממטה בדיה ( לקמן יט ) : <b>ותשלח .</b> ענין התפשטות כמו תשלח קציריה ( תהלים פ ) : <b>פארת .</b> היא הפוך מן פארות והם הענפים הדקים וכן מסעף פארה ( ישעיה י ) :
<b style="color: gray;">מלבי"ם פירוש המילות</b> <b>ויצמח,</b> הזרע המורכב בהצפצפה צמח <b>ויהי לגפן</b>, תחת שהיה ארז אדיר התהוה ממנו גפן והגפן לא תהיה גבוהה רק <b>סורחת שפלת קומה</b>. שקומתה תסרח בארץ עד שתהיה שפלה מתפשטת ברוחב לא בגובה, כמ''ש ואת אילי הארץ לקח להיות ממלכה שפלה לבלתי התנשא, שלקח את הגבורים לבל יהיה עוד ארז אדיר רק יהיה כגפן שנושא פרי ואינו חזק, ר''ל שיתן לו מס הרבה ולא יהיה תקיף במלכותו רק יהיה כפוף ונכנע, <b>לפנות דליותיו אליו ושרשיו תחתיו יהיו</b> שהדליות שהם הענפים המתנשאים לרום יושפלו ויפנו אל הצפצפה וגם השרשים יהיו כפופים תחתיו, כמ''ש לשמור את בריתו לעמדה. <b>ותהי לגפן ותעש בדים</b> אבל היא היתה לגפן בפ''ע בלתי מורכב, עד ששלחה בדים (שהוא הענף היוצא מן האילן סמוך לשרשו בשוה עם האילן והיא חזק ועב), <b>ותשלח פראות</b> ענפים עושים פרי ר''ל שצדקיהו התחזק במלכותו :
<b style="color: gray;">מלבי"ם ביאור המילות</b> <b>סרחת.</b> הוא העודף הנסרח על הארץ, כמו וסרח העודף תסרח על אחורי המשכן : <b>דליותיו.</b> בא לשון נקבה וזכר כי עקרו ארז שהוא לשון זכר ונעשה ממנו גפן חלוש העץ שהוא לשון נקבה. וגדר שם דליות ושם בדים התבאר בפסוק ג' : <b>פראת.</b> (עי' מנחת שי), ר''ל סעיפים נושאי פרי, ושרשו פרה כי שורש פרי, פורא ופורה, כמו כי הוא בין אחים יפריא, פורה ראש ולענה, ודרך סעיפי פוריה להתפשט, לז''א ותשלח שהיא ההתפשטות :
<h3>{ז}</h3>
וַיְהִ֤י נֶֽשֶׁר־אֶחָד֙ גָּד֔וֹל גְּד֥וֹל כְּנָפַ֖יִם וְרַב־נוֹצָ֑ה וְהִנֵּה֩ הַגֶּ֨פֶן הַזֹּ֜את כָּֽפְנָ֧ה שָׁרֳשֶׁ֣יהָ עָלָ֗יו וְדָֽלִיּוֹתָיו֙ שִׁלְחָה־לּ֔וֹ לְהַשְׁק֣וֹת אוֹתָ֔הּ מֵעֲרֻג֖וֹת מַטָּעָֽהּ׃
<b style="color: gray;">רש"י</b> <b>ויהי נשר אחד .</b> מלך מצרים : <b>כפנה שרשיה .</b> לשון רעבון כמו לשוד ולכפן ( איוב ה ) רעבו ונתאוו שרשי הגפן הזאת לאותו הנשר תוספות ויש משמע כפנה כמו אספה והוא הפוך ובדברי רבותינו יש מן הדומה לו שקורין לאסיפת העם כנופיא וכפנא הוא כמו כנפה אמאש''א בלע''ז : <b>ודליותיו שלחה לו .</b> ושלוחיה שלחה לו לבא אליה ולהשקות אותה : <b>מערגות מטעה .</b> מהעוגיות מים שעשה לו הנשר הראשון :
<b style="color: gray;">מצודת דוד</b> <b>גדול כנפים .</b> הוא פי' על מה שקראו גדול : <b>ורב נוצה .</b> הרבה נוצה היה בו אבל לא היה מלא נוצה ולא היה לו ארך האבר ולא הרקמה כמו הנשר הראשון ועל פרעה יאמר : <b>כפנה שרשיה עליו .</b> אספה כל שרשיה על הנשר ההוא לבטוח עליו : <b>ודליותיו שלחה לו .</b> הושיטה דליותיו אל הנשר ההוא שהוא ישקה אותה מן המים המכונסים בין הערוגות העשויות לצורך נטיעתה שעשה לה הנשר הראשון ( כי כן הדרך לעשות סביב הנטיעה כעין ערוגות ) ר''ל שלח מלאכיו אל פרעה להחזיק בידו המלוכה שהמליכו נ''נ :
<b style="color: gray;">מצודת ציון</b> <b>כפנה .</b> ענין אסיפה ובדרז''ל יש כנופיא ( שבת ס ) ועם שהוא הפוך : <b>שלחה .</b> ענין הושטה : <b>מערוגת .</b> הם תלמי המחרישה כמו כערוגות הבשם ( ש''ה ה ) : <b>מטעה .</b> מל' נטיעה :
<b style="color: gray;">מלבי"ם פירוש המילות</b> <b>ויהי נשר אחד,</b> הוא פרעה מלך מצרים שהיה ג''כ גדל כנפים (ולא ארך האבר כנ''ל (בפסוק ג')) <b>והנה הגפן הזאת כפנה שרשיה עליו</b> שרשי הגפן התאוו לינק ולהתחבר אל הנשר השני, <b>ושלחה לו דליותיה כדי שישקה אותה מערגות מטעה,</b> שתחת שהנשר הראשון כפף את הדליות שיהיו סרוחים בארץ, ומנע ממנה המים להיות מתחברת עם הצפצפה, חשקה בנשר השני ששם תרים דליות ושם תשתה מים רבים, היינו שחשב שע''י פרעה ירים ראש, וישבע שובע שפע וברכה :
<b style="color: gray;">מלבי"ם ביאור המילות</b> <b>כנפה שרשיה.</b> מענין לשוד ולכפן תשחק, שהוא על תאות המזון בעת הרעב או תאות האדמה הצמאה למטר, כן התאוה הגפן לינק ממנו משקה ליחותה : <b>מערגות.</b> היא תלמי הגן ושורותיו, והמ''ם מוסב על פעל שלחה. מערוגות מטעה שלחה לו להשקות אותה :
<h3>{ח}</h3>
אֶל־שָׂ֥דֶה טּ֛וֹב אֶל־מַ֥יִם רַבִּ֖ים הִ֣יא שְׁתוּלָ֑ה לַעֲשׂ֤וֹת עָנָף֙ וְלָשֵׂ֣את פֶּ֔רִי לִהְי֖וֹת לְגֶ֥פֶן אַדָּֽרֶת׃
<b style="color: gray;">רש"י</b> <b>אל שדה טוב וגו' .</b> כלומר ועל חנם עשתה זאת כי אל שדה טוב היתה שתולה : <b>לגפן אדרת .</b> לגפן תקיף :
<b style="color: gray;">מצודת דוד</b> <b>אל שדה טוב .</b> כאומר והנה הגפן הזה טעה מאד כי הלא נטועה היא ע''י הנשר הראשון בשדה טוב וסמוך אל מים רבים למען עשות ענפים ולגדל פרי להיות מעצמה גפן גדולה וחזקה מבלי בטחון הנשר השני ומבלי השקאתו מן המים הבאים בפועל מעשה הנשר הראשון ר''ל הלא מבלי פרעה יוכל לעמוד במלוכה :
<b style="color: gray;">מצודת ציון</b> <b>אל שדה .</b> כמו בשדה ובא מלת אל במקום הבי''ת כמו ואל הארון ( שמות כה ) : <b>שתולה .</b> נטועה כמו והיה כעץ שתול ( תהלים א ) : <b>ולשאת .</b> ר''ל לגדל והיא מל' משא וסבל : <b>אדרת .</b> גדולה וחזקה כמו אשר אדירים שודדו ( זכריה יא ) :
<b style="color: gray;">מלבי"ם פירוש המילות</b> <b>אל שדה טוב היא שתולה,</b> (השתילה באילנות היא מה שיעקור האילן ממקומו וישתלנו במק''א) רצה לשתול הגפן אל שדה טוב, אל מצרים, ששם ימצא <b>מים רבים,</b> היינו לצאת מרשות נבוכדנצר אל רשות פרעה כדי <b>לעשות ענף ולשאת פרי להיות לגפן אדרת,</b> ר''ל שיהיה מלכות בפ''ע, ושלא יהיה כפוף ומשועבד לנבוכדנצאר :
<b style="color: gray;">מלבי"ם ביאור המילות</b> <b>שתולה.</b> היא העקירה ממקום זה לטעת אותה במק''א אל שדה טוב :
<h3>{ט}</h3>
אֱמֹ֗ר כֹּ֥ה אָמַ֛ר אֲדֹנָ֥י יְהֹוִ֖ה תִּצְלָ֑ח הֲלוֹא֩ אֶת־שָׁרָשֶׁ֨יהָ יְנַתֵּ֜ק וְאֶת־פִּרְיָ֣הּ ׀ יְקוֹסֵ֣ס וְיָבֵ֗שׁ כָּל־טַרְפֵּ֤י צִמְחָהּ֙ תִּיבָ֔שׁ וְלֹֽא־בִזְרֹ֤עַ גְּדוֹלָה֙ וּבְעַם־רָ֔ב לְמַשְׂא֥וֹת אוֹתָ֖הּ מִשָּׁרָשֶֽׁיהָ׃
<b style="color: gray;">רש"י</b> <b>אמור .</b> כל האלפא ביתא במקרא זה ותמיה אני כי ארנו נמנה במסורת : <b>ינתק .</b> הנשר הראשון : <b>את פריה יקוסס .</b> כמו יקוצץ הם בני צדקיהו ששחטן לעיניו : <b>טרפי .</b> עלי פוייליי''א בלע''ז : <b>ולא בזרוע גדולה ובעם רב .</b> יבא הנשר השני לעזרתה : <b>למשאות אותה משרשיה .</b> לנוכח העוקרות ומסיעות אותה משרשיה :
<b style="color: gray;">מצודת דוד</b> <b>אמור .</b> על הגפן ההיא : <b>תצלח .</b> כמו התצלח ותחסר ה''א התימא ר''ל וכי תצלח בבטחון הנשר השני הלא הנשר הראשון יעתוק ויעקור את שרשיה ויכרת פריה וממילא יתייבשו הואיל ונכרתו מן האילן אין להם יניקה לבוא בהם הרטיבות ר''ל נ''נ יעקור המלוכה וישחט בני צדקיהו : <b>כל טרפי צמחה .</b> כל העלים שצמחו בה יתייבשו הואיל ונעקרו שרשיה ר''ל העם יהיו גולים : <b>ולא בזרוע גדולה וגו' .</b> ר''ל הנשר השני לא יבוא בעזרתה בזרוע גדולה ובעם רב לעמוד במלחמה מול הנשר הראשון הבא לעקור ולהסיע אותה ממקום אשר נשרשו שרשיה ר''ל לא יעזור לו פרעה מול נ''נ :
<b style="color: gray;">מצודת ציון</b> <b>ינתק .</b> ענין עקירה והעתק : <b>יקוסס .</b> ענין כריתה והוא כמו יקוצץ כי זסשר''ץ מתחלפים : <b>טרפי .</b> עלים כי עלי תאנה ( בראשי' ג ) ת''א טרפי תאנה : <b>בזרוע .</b> ר''ל בחוזק כי הוא נתון בזרוע : <b>למשאות .</b> ענין לקיחה והסעה כמו ובתים ונשאו ( מיכה ב ) :
<b style="color: gray;">מלבי"ם פירוש המילות</b> <b>אמר</b> וכו' <b>תצלח</b> וכי תצלח? <b>הלוא את שרשיה ינתק</b> הנשר הראשון הלא ינתק את השרשים, <b>ופריה יקוסס ויבש וגם עליו הלחים, יבשו</b> ר''ל שיעקר הממלכה ויכרית כל אנשיה, <b>ולא בזרוע גדולה</b> שא''צ לו לזה כח גדול ויד חזקה למשאות אותה (ר''ל להעתיק אותה) משרשיה, כי פרעה לא יבא למו לעזרה ובקל יכבוש אותם ויחריב את ירושלים :
<b style="color: gray;">מלבי"ם ביאור המילות</b> <b>יקוסם.</b> אין לו ריע וענינו כמו יקוצץ : <b>טרפי.</b> תרגום עלה טרף. והרש''ף הבדיל שטרף הם העלים הלחים שהם טרף ומזון לתולעים ולזבובים : <b>למשאות,</b> שרשו נסא להשיא ולעקור אותה, וכן למסע את המחנות כמו להסיע :
<h3>{י}</h3>
וְהִנֵּ֥ה שְׁתוּלָ֖ה הֲתִצְלָ֑ח הֲלוֹא֩ כְגַ֨עַת בָּ֜הּ ר֤וּחַ הַקָּדִים֙ תִּיבַ֣שׁ יָבֹ֔שׁ עַל־עֲרֻגֹ֥ת צִמְחָ֖הּ תִּיבָֽשׁ׃
<b style="color: gray;">רש"י</b> <b>והנה .</b> עתה שתולה כרצונה : <b>התצלח .</b> איפשר שתצלח זו שבגדה במי שנטעה ראשון :
<b style="color: gray;">מצודת דוד</b> <b>והנה שתולה .</b> ר''ל אף אם תשאר שתולה ולא יעקור שרשיה וכי תצמח בהשקאת הנשר השני הלא כאשר יגע בה רוח הקדים הלא תתייבש : <b>על ערוגות צמחה תיבש .</b> ר''ל אף שהיא עומדת סמוך להערוגות הנעשות לצורך צמחה מקום ימצא שם מים מכונסים עם כל זה תתייבש כי אין דבר עומד בפני רוח הקדים כי הוא יחריב גם המים המכונסים בין הערוגות וכאומר הלא אין להנשר השני מקום להשקותה כ''א מהמים שבין הערוגות ואם רוח הקדים תייבש גם אותו מאין לו מים להשקותה ומה הוא א''כ הבטחון ר''ל אף אם נ''נ לא יעשה עמו רעה רק ימנע ממנו הטובה לא יתקיים ע''י הרעה :
<b style="color: gray;">מצודת ציון</b> <b>כגעת .</b> מל' נגיעה :
<b style="color: gray;">מלבי"ם פירוש המילות</b> <b>והנה שתולה התצלח</b> מוסיף לאמר שהגם שלא יבא הנשר לעקרה, הלא אחר שהיא שתולה, שנעקרה ממקום זה ונשתלה במק''א וכי אפשר שתצלח כיון שאינה במקומה, <b>הלא כגעת בה רוח הקדים תיבש</b> כי הרוח יעקרנה, ומוסיף עוד שגם בלא רוח הקדים גם אם תעמוד <b>על ערוגת צמחה תיבש,</b> כי אין לה כח להתקיים, וכמו שיבואר הנמשל אח''ז :
<h3>{יא}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<h3>{יב}</h3>
אֱמָר־נָא֙ לְבֵ֣ית הַמֶּ֔רִי הֲלֹ֥א יְדַעְתֶּ֖ם מָה־אֵ֑לֶּה אֱמֹ֗ר הִנֵּה־בָ֨א מֶֽלֶךְ־בָּבֶ֤ל יְרוּשָׁלִַ֙ם֙ וַיִּקַּ֤ח אֶת־מַלְכָּהּ֙ וְאֶת־שָׂרֶ֔יהָ וַיָּבֵ֥א אוֹתָ֛ם אֵלָ֖יו בָּבֶֽלָה׃
<b style="color: gray;">רש"י</b> <b>מה אלה .</b> מה החידה הזאת ופירשה להם : <b>ויקח את מלכה ואת שריה .</b> הם צמרת הארז יהויקים ושריו : <b>בבלה .</b> היא עיר הרוכלים :
<b style="color: gray;">מצודת דוד</b> <b>לבית המרי .</b> לבית ישראל הממרים בי : <b>הלא ידעתם .</b> הלא תוכלו לדעת ולהבין מה הם אלה הדברים על מה ירמזו : <b>אמור וגו' .</b> ר''ל אמור פתרון הדברים : <b>מלך בבל .</b> והוא פתרון הנשר הגדול הראשון : <b>ירושלים .</b> הוא פתרון הלבנון : <b>את מלכה ואת שריה .</b> הוא פתרון צמרת הארז וקטיפת היונקות ועל יהויכין ושריו יאמר שלקחום נ''נ בגולה :
<b style="color: gray;">מלבי"ם פירוש המילות</b> <b>אמר אל בית המרי</b> את הנמשל, <b>הנה בא מלך בבל ירושלים</b> הוא נמשל הנשר הגדול שבא אל הלבנון, <b>ויקח את מלכה</b> הוא מ''ש ויקח את צמרת הארז, <b>ואת שריה</b> הוא מ''ש את ראש יונקותיו קטף, <b>ויבא אותם אליו בבלה</b> הוא מ''ש בעיר רוכלים שמו :
<h3>{יג}</h3>
וַיִּקַּח֙ מִזֶּ֣רַע הַמְּלוּכָ֔ה וַיִּכְרֹ֥ת אִתּ֖וֹ בְּרִ֑ית וַיָּבֵ֤א אֹתוֹ֙ בְּאָלָ֔ה וְאֶת־אֵילֵ֥י הָאָ֖רֶץ לָקָֽח׃
<b style="color: gray;">רש"י</b> <b>מזרע המלוכה .</b> צדקיהו : <b>אילי הארץ .</b> שרי הארץ :
<b style="color: gray;">מצודת דוד</b> <b>מזרע המלוכה .</b> הוא פתרון מזרע הארץ ועל צדקיהו יאמר שהיה בן יאשיה כי נ''נ המליכו תחת יהויכין : <b>ויכרות אתו ברית .</b> לבל ימרוד בו : <b>ויבא אותו באלה .</b> השביע אותו על זאת : <b>ואת אילי הארץ לקח .</b> שרי ירושלים לקח להיות בידו ערבון שלא ימרוד בו צדקיהו :
<b style="color: gray;">מצודת ציון</b> <b>באלה .</b> בשבועה : <b>אילי .</b> ענין חוזק כמו ביד אל גוים ( לקמן לא ) :
<b style="color: gray;">מלבי"ם פירוש המילות</b> <b>ויקח מזרע המלוכה</b> הוא מ''ש ויקח מזרע הארץ, <b>ויכרת אתו ברית</b> הוא מ''ש ויתנהו בשדה זרע, <b>ואת אילי הארץ לקח</b> הוא מ''ש צפצפה שמו :
<h3>{יד}</h3>
לִֽהְיוֹת֙ מַמְלָכָ֣ה שְׁפָלָ֔ה לְבִלְתִּ֖י הִתְנַשֵּׂ֑א לִשְׁמֹ֥ר אֶת־בְּרִית֖וֹ לְעָמְדָֽהּ׃
<b style="color: gray;">רש"י</b> <b>לעמדה .</b> למען יתקיים :
<b style="color: gray;">מצודת דוד</b> <b>להיות .</b> את הערבון לקח למען תהיה רק ממלכה שפלה להיות נכנעת לו לבל יתנשא למרוד בו רק לשמור את הברית שכרת עמו להיות לה עמידה וקיום וזהו פתרון גפן סורחת שפלת קומה וכו' ור''ל שנתן לה ממשלה מה אבל רק בארצה ובמקומה ותהיה נכנעת לבבל :
<b style="color: gray;">מלבי"ם פירוש המילות</b> <b>להיות ממלכה שפלה</b> הוא מ''ש ויהי לגפן סורחת, <b>לבלתי התנשא</b> הוא מ''ש שפלת קומה <b>לשמור את בריתו לעמדה</b> הוא מ''ש לפנות דליותיו אליו :
<b style="color: gray;">מלבי"ם ביאור המילות</b> <b>לעמדה.</b> כדי שתעמוד הברית ותתקיים :
<h3>{טו}</h3>
וַיִּמְרָד־בּ֗וֹ לִשְׁלֹ֤חַ מַלְאָכָיו֙ מִצְרַ֔יִם לָֽתֶת־ל֥וֹ סוּסִ֖ים וְעַם־רָ֑ב הֲיִצְלָ֤ח הֲיִמָּלֵט֙ הָעֹשֵׂ֣ה אֵ֔לֶּה וְהֵפֵ֥ר בְּרִ֖ית וְנִמְלָֽט׃
<b style="color: gray;">מצודת דוד</b> <b>וימרד בו .</b> אח''ז מרד בו צדקיהו ושלח מלאכיו למצרים לתת לו סוסים ועם רב להיות בעזרתו מול בבל וזהו פתרון הנשר השני והשלחת הדליות להשקותם מן המים שבין הערוגות ר''ל לחזק בידו המלוכה שהמליכו נ''נ : <b>היצלח הימלט .</b> וכי יצלח בבטחון מלך מצרים וכי יהיה נמלט מיד נ''נ האיש העושה הדברים האלה : <b>והפר .</b> וכי המפר ברית ראוי הוא להמלט :
<b style="color: gray;">מלבי"ם פירוש המילות</b> <b>וימרד בו</b> הוא מ''ש ויהי לגפן ותעש בדים, <b>וישלח מלאכיו מצרים</b> זה באור המשל של הנשר השני <b>לתת לו סוסים ועם רב</b> הוא מ''ש להשקות אותה מערוגות מטעה, <b>היצלח,</b> ר''ל וכי יצלח? הלא לא יצלח משני טעמים, {{{א}}} <b>הימלט העשה אלה,</b> הלא נבוכדנצר ילחם אתו ויכבשנו, הוא מ''ש הלא את שרשיה ינתק. {{{ב}}} <b>והפר ברית ונמלט</b> שאף אם לא ילחם עמו לא ימלט מצד שהפר ברית וה' יענישהו הוא מ''ש במשל על ערוגות צמחה תיבש :
<h3>{טז}</h3>
חַי־אָ֗נִי נְאֻם֮ אֲדֹנָ֣י יְהוִה֒ אִם־לֹ֗א בִּמְקוֹם֙ הַמֶּ֙לֶךְ֙ הַמַּמְלִ֣יךְ אֹת֔וֹ אֲשֶׁ֤ר בָּזָה֙ אֶת־אָ֣לָת֔וֹ וַאֲשֶׁ֥ר הֵפֵ֖ר אֶת־בְּרִית֑וֹ אִתּ֥וֹ בְתוֹךְ־בָּבֶ֖ל יָמֽוּת׃
<b style="color: gray;">מצודת דוד</b> <b>אם לא .</b> הוא ענין לשון שבועה : <b>אשר בזה את אלתו .</b> בזה את השבועה שהשביעו ועבר עליה : <b>אתו .</b> עם המלך הממליכו בתוך בבל ימות ( ועם שכבר אמר במקום המלך חזר לומר שוב אתו בתוך בבל לפי שארכו הדברים באמרו אשר בזה וכו' וכן דרך המקרא ) וזה פתרון נתוק השרשים וכו' ור''ל שנ''נ יעקור מצדקיהו שרשי המלוכה כי לא ימלוך עוד מי מזרעו ויקצץ פרי בטנו כי שחט את בניו והגלה את העם :
<b style="color: gray;">מלבי"ם פירוש המילות</b> <b>חי אני,</b> ופי' מ''ש הימלט העושה אלה, כי נבוכדנצר יבא עליו למלחמה ובבבל ימות :
<h3>{יז}</h3>
וְלֹא֩ בְחַ֨יִל גָּד֜וֹל וּבְקָהָ֣ל רָ֗ב יַעֲשֶׂ֨ה אוֹת֤וֹ פַרְעֹה֙ בַּמִּלְחָמָ֔ה בִּשְׁפֹּ֥ךְ סֹלְלָ֖ה וּבִבְנ֣וֹת דָּיֵ֑ק לְהַכְרִ֖ית נְפָשׁ֥וֹת רַבּֽוֹת׃
<b style="color: gray;">רש"י</b> <b>בשפוך סוללה .</b> כשיבא נבוכדנצר וישפוך סוללה על ירושלים : <b>להכרית נפשות רבות .</b> להרוג את בני העיר :
<b style="color: gray;">מצודת דוד</b> <b>ולא בחיל גדול וגו' .</b> ר''ל לא יעשה עמו פרעה לבוא בחיל גדול ובקהל רב כי לא יקיים הבטחתו לישראל לעשות עמו מה שאמר והוא פתרון ולא בזרוע גדולה וכו' : <b>במלחמה .</b> בעת בוא עליו מלחמת בבל כשישפוך סוללה מול העיר לכבשה וכשיבנה דיק ללכדה למען הכרית בה נפשות רבות הנה אז לא יקיים פרעה הבטחתו לבוא בעזרת ישראל :
<b style="color: gray;">מצודת ציון</b> <b>סוללה .</b> היא תל העפר ששופכין מזל העיר לעלות עליה להלחם בה : <b>דיק .</b> הוא המגדל הנבנה מול העיר ללכדה כמו ויבנו עליה דיק ( ירמיה נב ) :
<b style="color: gray;">מלבי"ם פירוש המילות</b> <b>ולא בחיל גדול,</b> ר''ל <b>פרעה לא יעזרם בחיל גדול בעת שישפך נבוכדנצר סוללה להכרית נפשות</b> וזה פי' מ''ש במשל ולא בזרוע גדולה ובעם רב למשאות אותה משרשיה שכוונתו שנבוכדנצר לא יהיה צריך לזה זרוע גדולה, כי גם פרעה שהוא הנשר השני לא יבא בזרוע גדולה לעזרו :
<b style="color: gray;">מלבי"ם ביאור המילות</b> <b>יעשה אותו.</b> כמו יעשה אתו : <b>סוללה דיק.</b> התבאר למעלה (סי' ד') :
<h3>{יח}</h3>
וּבָזָ֥ה אָלָ֖ה לְהָפֵ֣ר בְּרִ֑ית וְהִנֵּ֨ה נָתַ֥ן יָד֛וֹ וְכָל־אֵ֥לֶּה עָשָׂ֖ה לֹ֥א יִמָּלֵֽט׃
<b style="color: gray;">רש"י</b> <b>נתן ידו .</b> הבטיח באמונה ונשא ידו בברית :
<b style="color: gray;">מצודת דוד</b> <b>ובזה אלה .</b> והנה צדקיהו שבזה את השבועה למען הפר הברית שכרת עם נ''נ : <b>והנה נתן ידו .</b> מתחילה נתן ידו והוא תקיעת הכף לקיים הדבר ואח''ז עשה כל המרידות האלה לזאת לא ימלט מיד נ''נ :
<b style="color: gray;">מלבי"ם פירוש המילות</b> <b>ובזה אלה,</b> עתה מפרש והפר ברית ונמלט, שאחר <b>שבזה אלה והפר ברית</b> ויתר מזה <b>והנה נתן ידו</b> שגם כבר הניח ידו מן המלחמה, ר''ל אחר שנשקעה העיר, ובכ''ז <b>וכל אלה עשה</b> כי עמד במרדו ורצה לברוח מצרים, <b>ואיך ימלט</b> וז''פ מ''ש במשל והנה שתולה התצלח, איך יצלח בעת יעקר ממקומו לברוח למצרים :
<b style="color: gray;">מלבי"ם ביאור המילות</b> <b>והנה נתן ידו.</b> כמו נתנה ידה (ירמיה נ' ט''ו), ר''ל שחדל להלחם ועדן עמד במרדו. ויל''פ שנ''נ נתן לו יד להשלים והיה נשאר בחיים כמו שנבא ירמיה ובכ''ז בזה אלה להפר ברית ולא רצה להשלים :
<h3>{יט}</h3>
לָכֵ֞ן כֹּה־אָמַ֨ר אֲדֹנָ֣י יְהוִה֮ חַי־אָנִי֒ אִם־לֹ֗א אָֽלָתִי֙ אֲשֶׁ֣ר בָּזָ֔ה וּבְרִיתִ֖י אֲשֶׁ֣ר הֵפִ֑יר וּנְתַתִּ֖יו בְּרֹאשֽׁוֹ׃
<b style="color: gray;">רש"י</b> <b>ונתתיו בראשו .</b> הוא סמוי עיניו :
<b style="color: gray;">מצודת דוד</b> <b>לכן .</b> הואיל וכן עשה לכן כה אמר ה' : <b>אם לא .</b> הוא ענין שבועה : <b>אלתי אשר בזה .</b> ר''ל השבועה אשר בזה דומה אלי כאלו נשבע לי ובזה אותה וזהו על כי נשבע בשם ה' : <b>ובריתי .</b> הברית אשר הפר הוא כאלו הפר בריתי אשר כרת עמי : <b>ונתתיו בראשו .</b> לכן אתן גמול העון הזה על ראשו :
<h3>{כ}</h3>
וּפָרַשְׂתִּ֤י עָלָיו֙ רִשְׁתִּ֔י וְנִתְפַּ֖שׂ בִּמְצֽוּדָתִ֑י וַהֲבִיאוֹתִ֣יהוּ בָבֶ֗לָה וְנִשְׁפַּטְתִּ֤י אִתּוֹ֙ שָׁ֔ם מַעֲל֖וֹ אֲשֶׁ֥ר מָֽעַל־בִּֽי׃
<b style="color: gray;">רש"י</b> <b>ופרשתי עליו רשתי .</b> כמו שפירשתו למעלה בתחילת הספר ( לעיל יב ) שזימן צבי להלוך על גג המערה : <b>ונשפטתי .</b> ואתווכח עמו :
<b style="color: gray;">מצודת דוד</b> <b>ופרשתי עליו רשתי .</b> ארז''ל כשברח צדקיהו דרך מערה הזמין הקב''ה צבי הולך על המערה ממעל ורדפו הכשדים אחר הצבי לתפשו ובהגיעם לפתח המערה מצאו את צדקיהו יוצא מן המערה ותפשוהו : <b>ונשפטתי אתו שם .</b> בבבל אתווכח עמו על המעל שמעל בי לעבור השבועה כי שם ישב במאסר וזה יחשב לו ויכוח כי בזה יודיע לו שפשע בו :
<b style="color: gray;">מצודת ציון</b> <b>במצודתי .</b> הוא הרשת שצדין בה : <b>ונשפטתי .</b> ענין ויכוח וכן כי באש ה' נשפט ( ישעיה סו ) : <b>מעלו .</b> ענין חטא ופשע :
<b style="color: gray;">מלבי"ם פירוש המילות</b> <b>ופרשתי</b> בעת שברח דרך המערה נזדמן צבי להכשדים <b>שפרשו עליו רשת</b> ועי''כ <b>נתפס</b> צדקיהו <b>במצודה</b> :
<b style="color: gray;">מלבי"ם ביאור המילות</b> <b>ופרשתי עליו רשתי וכו',</b> התבאר למעלה (י''ב י''ג) :
<h3>{כא}</h3>
וְאֵ֨ת כָּל־(מברחו) [מִבְרָחָ֤יו] בְּכָל־אֲגַפָּיו֙ בַּחֶ֣רֶב יִפֹּ֔לוּ וְהַנִּשְׁאָרִ֖ים לְכָל־ר֣וּחַ יִפָּרֵ֑שׂוּ וִידַעְתֶּ֕ם כִּ֛י אֲנִ֥י יְהוָ֖ה דִּבַּֽרְתִּי׃
<b style="color: gray;">רש"י</b> <b>ואת כל מברחיו .</b> כתרגומו וית כל גיברוהי ומנחם חברו עם ברח דודי ( סוף ש''ה ) וכה פתרונו ואת כל הבורחים : <b>בכל אגפיו .</b> בכל כנפיהם כלומר בכל כחם בחרב יפולו : <b>יפרשו .</b> שרונאפנדו''ן בלע''ז :
<b style="color: gray;">מצודת דוד</b> <b>ואת כל מברחיו .</b> כל הבורחים מעליו בכל חיילותיו יפלו בחרב האויב כי ישיגם והנשארים מהם יתפזרו בעולם בכל רוחות העולם : <b>וידעתם .</b> אז בבוא הדבר תדעו שאני ה' דברתי הדברים האלה ולא בדאם הנביא מלבו :
<b style="color: gray;">מצודת ציון</b> <b>מברהיו .</b> מל' בריחה : <b>אגפיו .</b> כנפיו ובדרז''ל עד בין אגפים ( חולין מ''ו ) ועל התפשטות החיילו' יאמר וכן וכל אגפיו ( לעיל יב ) :
<b style="color: gray;">מלבי"ם פירוש המילות</b> <b>ואת כל מברחיו</b> החיל שיברחו אתו, <b>בכל אגפיו</b> כל נשיו והנלוים אתו יפלו בחרב כנ''ל למעלה :
<b style="color: gray;">מלבי"ם ביאור המילות</b> <b>מברחיו וכו'.</b> מקצתם בחרב יפולו, ומקצתם לכל רוח יפרשו, ובזה אין סתירה עם מ''ש למעלה (י''ב י''ד) ששם מדבר מהנשארים : <b>ויפרשו.</b> מענין פיזור, כמו כארבע רוחות השמים פרשתי אתכם (זכריה ב') :
<h3>{כב}</h3>
כֹּ֤ה אָמַר֙ אֲדֹנָ֣י יְהוִ֔ה וְלָקַ֣חְתִּי אָ֗נִי מִצַּמֶּ֧רֶת הָאֶ֛רֶז הָרָמָ֖ה וְנָתָ֑תִּי מֵרֹ֤אשׁ יֹֽנְקוֹתָיו֙ רַ֣ךְ אֶקְטֹ֔ף וְשָׁתַ֣לְתִּי אָ֔נִי עַ֥ל הַר־גָּבֹ֖הַ וְתָלֽוּל׃
<b style="color: gray;">רש"י</b> <b>ונתתי .</b> כתרגומו ואקיימיניה . ולקחתי אני . את מלך המשיח : <b>רך אקטוף .</b> אין דרך להרכיב אלא מן הרך שגדל אשתקד שקורין גרייפי''א בלע''ז : <b>ותלול .</b> לשון תל שדרך תל להיות גבוה ותלול אומנצלי''ה בלע''ז :
<b style="color: gray;">מצודת דוד</b> <b>ולקחתי אני .</b> אני אקח ענף מסעיף העליון מאילן הארז הרמה ואני אתן אותה במקומו ר''ל בימי המשיח אקח מזרע דוד ואמליכו בירושלים : <b>מראש יונקותיו .</b> מן הענפים הרכים שהמה בראש הסעיף העליון מהם אכרות ענף רך אשר יצלח לנטיעה : <b>ושתלתי אני .</b> אטע אותו על הר גבוה ותלול למען יהיה נראה למרחוק ועל המשיח יאמר וכפל הדבר במ''ש :
<b style="color: gray;">מצודת ציון</b> <b>ותלול .</b> ענין גבהו' והוא מל' תל :
<b style="color: gray;">מלבי"ם פירוש המילות</b> (כב-כג) <b>כה אמר ה'</b> נבא שאח''כ <b>יקח מצמרת הארז ויתן לו</b> שיהיה לו מציאות בפ''ע שהוא מה שאויל מרודך יוציא את יהויכין מבית הכלא, ואח''כ <b>מראש ינקותיו רך אקטף</b> הוא זרובבל בן שלתיאל מזרעו, <b>ושתלתי</b> שיועתק מבבל לא''י ושמזרעו יצא צמח לבית דוד להקים ניר לדוד באחרית הימים :
<b style="color: gray;">מלבי"ם ביאור המילות</b> <b>ולקחתי. ונתתי.</b> ומפרש ולקחתי, רך אקטף, ונתתי, ושתלתי וכו', ושכנו תחתיו וכו' : <b>גבה ותלול.</b> שגבוה בעצמו, ועליו נעשה תל ע''י בני אדם :
<h3>{כג}</h3>
בְּהַ֨ר מְר֤וֹם יִשְׂרָאֵל֙ אֶשְׁתֳּלֶ֔נּוּ וְנָשָׂ֤א עָנָף֙ וְעָ֣שָׂה פֶ֔רִי וְהָיָ֖ה לְאֶ֣רֶז אַדִּ֑יר וְשָׁכְנ֣וּ תַחְתָּ֗יו כֹּ֚ל צִפּ֣וֹר כָּל־כָּנָ֔ף בְּצֵ֥ל דָּלִיּוֹתָ֖יו תִּשְׁכֹּֽנָּה׃
<b style="color: gray;">רש"י</b> <b>תשכונה .</b> דגשות הנו''ן משמש תחת נו''ן שנייה כאלו כתוב תשכוננה :
<b style="color: gray;">מצודת דוד</b> <b>בהר מרום ישראל .</b> בהר הגבוה שבכל א''י הוא ירושלים שם אשתלנו : <b>ונשא ענף .</b> יגדל ענפים ויעשה פרי ויהיה דומה לארז חזק ר''ל יהיה לו הרבה טובה וגדולה : <b>ושכנו תחתיו .</b> תחת האילן הזה ישכנו כל צפור וכל בעל כנף תשכונה בצל ענפיה הגדולים ר''ל כל האומות יהיו נשמעים לו וסרים לעבודתו :
<b style="color: gray;">מלבי"ם ביאור המילות</b> <b>ושכנו תחתיו.</b> ואח''כ יתפשט יותר עד שגם בצל דליותיו תשכנה, שגם הדליות המתפשטות יהיו למחסה ולמסתור :
<h3>{כד}</h3>
וְֽיָדְע֞וּ כָּל־עֲצֵ֣י הַשָּׂדֶ֗ה כִּ֣י אֲנִ֤י יְהוָה֙ הִשְׁפַּ֣לְתִּי ׀ עֵ֣ץ גָּבֹ֗הַ הִגְבַּ֙הְתִּי֙ עֵ֣ץ שָׁפָ֔ל הוֹבַ֙שְׁתִּי֙ עֵ֣ץ לָ֔ח וְהִפְרַ֖חְתִּי עֵ֣ץ יָבֵ֑שׁ אֲנִ֥י יְהוָ֖ה דִּבַּ֥רְתִּי וְעָשִֽׂיתִי׃
<b style="color: gray;">רש"י</b> <b>השפלתי עץ גבוה .</b> את הכשדים שהיו מושלים בישראל : <b>הובשתי עץ לח .</b> צדקיהו וזרעו : <b>והפרחתי עץ יבש .</b> יהויכין שגלה בלא בנים יוליד בבבל את זרובבל והוא יהיה פחת יהודה למשול :
<b style="color: gray;">מצודת דוד</b> <b>כל עצי השדה .</b> הם מלכי האדמה : <b>השפלתי עץ גבוה .</b> הם שרי הבבליים : <b>הגבהתי עץ שפל .</b> הם מלכי בית דוד : <b>הובשתי וגו' .</b> כפל הדבר במ''ש : <b>אני ה' .</b> הנאמן במאמרו :
<b style="color: gray;">מצודת ציון</b> <b>הובשתי .</b> מל' יבשו' : <b>לח .</b> מל' לחו' ורטיבו' : <b>והפרחתי .</b> ענין הצמחת הפרח :
<b style="color: gray;">מלבי"ם פירוש המילות</b> <b>וידעו,</b> כולם ידעו שהיה הכל בהשגחה, <b>שהשפיל</b> את צדקיהו שהי' <b>עץ גבוה ולח והגביה</b> את יכניה שהיה <b>עץ שפל ויבש,</b> כי נכתב עליו בדת בבל שלא יצלח מזרעו מושל על בית ישראל (כמ''ש בירמיה כ''ג), <b>אני ה' דברתי ועשיתי,</b> נגד מ''ש (בפסוק כ''א) אני ה' דברתי, אמר פה דברתי ועשיתי, כי הטובה כשידבר אותה לא יחזור ממנה, ועם הדבור נעשה המעשה ונגמר, לא כן הרעה שעם הדבור אינו נקשר המעשה כי יצפה שישוב בתשובה ושתבוטל הגזרה :
<h2>יחזקאל פרק-יח</h2>
<h3>{א}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<h3>{ב}</h3>
מַה־לָּכֶ֗ם אַתֶּם֙ מֹֽשְׁלִים֙ אֶת־הַמָּשָׁ֣ל הַזֶּ֔ה עַל־אַדְמַ֥ת יִשְׂרָאֵ֖ל לֵאמֹ֑ר אָבוֹת֙ יֹ֣אכְלוּ בֹ֔סֶר וְשִׁנֵּ֥י הַבָּנִ֖ים תִּקְהֶֽינָה׃
<b style="color: gray;">רש"י</b> <b>מה לכם אתם מושלים את המשל .</b> אשנפלאנ''ץ בלע''ז : <b>אבות יאכלו בוסר .</b> פרי עד שלא נתבשל ביירגו''ץ בלע''ז : <b>ושני הבנים תקהינה .</b> אגאצירונ''ט בלע''ז , כך דרכו של הקב''ה האבות חוטאים והבנים לוקים שהרי כמה שנים חטאו מלכי ישראל קודם שגלו ואף אנו לא נדאג ללקות בעונינו :
<b style="color: gray;">מצודת דוד</b> <b>מה לכם .</b> ר''ל מה ראיתם לשטות זה שאתם מושלים את המשל הזה על חורבן אדמת ישראל : <b>אבות .</b> וזהו המשל שאמרו הנה האבות אכלו בוסר החמוצה המקהה את השנים ועכ''ז לא קהו שניהם ושני הבנים תקהינה עם כי לא אכלו הבוסר ור''ל היתכן אשר אבותינו חטאו והיו כל ימיהם בשלוה ולא קבלו גמול ואנחנו בניהם שאין אנו מרבים בחטאים כמוהם נהיה נלקים בעוונם :
<b style="color: gray;">מצודת ציון</b> <b>מושלים .</b> מל' משל : <b>בוסר .</b> כן יקרא פרי שלא נגמר בשולו וכן ובוסר גומל יהיה נצה ( ישעיה יח ) : <b>תקהינה .</b> ענין חלישת השנים לחתך המאכל וכן אם קהה הברזל ( קהלת י ) ור''ל שנחלש הברזל לכרות העץ :
<b style="color: gray;">מלבי"ם פירוש המילות</b> <b>מה לכם,</b> כבר אמרו חז''ל מכות (דף כ''ד) ד' גזרות גזר משה על ישראל ובאו ד' נביאים ובטלום, משה אמר פוקד עון אבות על בנים בא יחזקאל ובטלה הנפש החוטאת היא תמות, ר''ל כי כבר הקשו מ''ש פוקד עון אבות על בנים, והכתיב בנים לא יומתו על אבות איש בחטאו יומתו, וחז''ל בברכות (דף ז') פירשו, שרק כשאוחזים מעשה אבותיהם בידיהם אז פוקד עון אבות על בנים, אולם דבר הסתום במקומו מפורש במק''א, כי בעשרת הדברות באר שזה רק בחטא ע''ז, כמ''ש לא תשתחוה להם ולא תעבדם כי אנכי ה' אלהיך אל קנא פוקד עון אבות על בנים לשונאי, וכבר באר במו''נ שלא תמצא חרון אף וחמה וקנאה ושנאה רק בעון ע''ז, ובחטא ע''ז יקנא יכלה השורש עם הענפים, לא ביתר עבירות, ונודע כי בימי יחזקאל נבטל יצרא דע''ז שאנשי כה''ג בטלוהו כמ''ש חז''ל, וממילא בטל אז מ''ש פוקד עון אבות על בנים, שבשאר עבירות לא יפקוד עון אבות רק על בנים שאוחזים מעשה אבותיהם בידיהם, והנה עד ימי יחזקאל שהיה ביניהם יצרא דע''ז <b>היו מושלים המשל הזה שהאבות יאכל בסר,</b> שזה משל על עבודתם לצבא השמים שהוא כפרי שלא נגמרה ומקהה שיני האוכלה, <b>ושיני בנים תקהינה,</b> כמ''ש בגלל מנשה בן חזקיה, ועז''א.
<h3>{ג}</h3>
חַי־אָ֕נִי נְאֻ֖ם אֲדֹנָ֣י יְהוִ֑ה אִם־יִֽהְיֶ֨ה לָכֶ֜ם ע֗וֹד מְשֹׁ֛ל הַמָּשָׁ֥ל הַזֶּ֖ה בְּיִשְׂרָאֵֽל׃
<b style="color: gray;">רש"י</b> <b>משול .</b> כמו למשול :
<b style="color: gray;">מצודת דוד</b> <b>אם יהיה וגו' .</b> ר''ל אם יהיה עוד מי מכם להמשיל המשל הזה וכאומר הן אודיע לכם אופן משפטי ותראו שהדין עמדי :
<b style="color: gray;">מלבי"ם פירוש המילות</b> <b>חי אני אם יהיה לכם עוד,</b> ר''ל שלא יהיה עוד עבודת אלילים שזה יהיה הסבה <b>למשול המשל הזה בישראל</b> :
<h3>{ד}</h3>
הֵ֤ן כָּל־הַנְּפָשׁוֹת֙ לִ֣י הֵ֔נָּה כְּנֶ֧פֶשׁ הָאָ֛ב וּכְנֶ֥פֶשׁ הַבֵּ֖ן לִי־הֵ֑נָּה הַנֶּ֥פֶשׁ הַחֹטֵ֖את הִ֥יא תָמֽוּת׃
<b style="color: gray;">רש"י</b> <b>כל הנפשות לי הנה .</b> ולמה ילקה הבן שלא חטא לי הלא שלי הוא :
<b style="color: gray;">מצודת דוד</b> <b>לי הנה .</b> המה שלי וכאומר והנה מהדרך הוא שכ''א מחבב את שלו ורוצה בקיומו : <b>כנפש האב וגו' .</b> כמו נפש האב כן נפש הבן הנה שלי באין הפרש ( וכפל הכפי''ן כנפש האב וכנפש הבן להורות על דמיון גמור וכן כמוך כפרעה ) ( בראשית מד ) : <b>היא תמות .</b> כי אז אין לחבבה מעתה אבל בזולת החטא מדוע תסיר החבוב :
<b style="color: gray;">מלבי"ם פירוש המילות</b> <b>הן כל הנפשות,</b> ר''ל הגם שמצד הגוף יש להבן קורבה, אל אביו ואביו הוא המולידו, וחולאי הגוף ורוע תכונותם יורישו האבות אל הבנים אבל בענין החולאים הנפשיים התלוים בבחירה ושתענש הנפש של הבן בעבור נפש אביו אין שיך זה, כי <b>הנפשות לי הנה</b> אינם של האבות המולידים רק חלק אלוה ממעל, ואין שורת הדין נותן שנפש הבן תשא העון של נפש האב, כי <b>כנפש האב וכנפש הבן לי הנה</b> אין לנפש האב קנין על נפש הבן, ונפש האב דומה כנפש הבן, ואינה נחשבת כשורש אל נפש הבן שיהיה נפש הבן כענף לה וכנגזר ממנה, ולכן רק <b>נפש החוטאת היא תמות</b> :
<h3>{ה}</h3>
וְאִ֖ישׁ כִּי־יִהְיֶ֣ה צַדִּ֑יק וְעָשָׂ֥ה מִשְׁפָּ֖ט וּצְדָקָֽה׃
<b style="color: gray;">מצודת דוד</b> <b>ואיש .</b> ר''ל הואיל והנפשות חביבות עלי לכן איש כי יהיה צדיק לבל יעשה מה מן הרעות ועוד יעשה הטוב בעשות משפט וצדקה :
<b style="color: gray;">מלבי"ם פירוש המילות</b> <b>ואיש כי יהיה צדיק</b> בטבעו, שהצדק הוא קנין בנפשו, וגם <b>ועשה משפט וצדקה</b> בפועל, משפט במצות שבין אדם לחברו, וצדקה במצות שבין אדם למקום :
<b style="color: gray;">מלבי"ם ביאור המילות</b> <b>משפט.</b> בין אדם לחברו : <b>וצדקה.</b> בין אדם למקום, זה הבדלם תמיד כמ''ש (ישעיה א') :
<h3>{ו}</h3>
אֶל־הֶֽהָרִים֙ לֹ֣א אָכָ֔ל וְעֵינָיו֙ לֹ֣א נָשָׂ֔א אֶל־גִּלּוּלֵ֖י בֵּ֣ית יִשְׂרָאֵ֑ל וְאֶת־אֵ֤שֶׁת רֵעֵ֙הוּ֙ לֹ֣א טִמֵּ֔א וְאֶל־אִשָּׁ֥ה נִדָּ֖ה לֹ֥א יִקְרָֽב׃
<b style="color: gray;">רש"י</b> <b>אל ההרים לא אכל .</b> בטוריא לא פלח לטעוותא לאכול זבחי מתים : <b>אל גלולי .</b> שאר עבודת כוכבים כגון הבעל שבשומרון והעגלים שבבית אל ושבדן :
<b style="color: gray;">מצודת דוד</b> <b>אל ההרים וגו' .</b> עתה מפרש מה הם הרעות שהיה נזהר מהם ואמר שלא אכל בההרים מזבחי תקרובות עכו''ם שעל ההרים ואף לא נשא עיניו להסתכל בגלולי בית ישראל הם הפסילי' : <b>לא טמא .</b> לזנות עמה : <b>לא יקרב .</b> לבוא עלי' :
<b style="color: gray;">מלבי"ם פירוש המילות</b> <b>אל ההרים</b> (ומפרש צדקה בין אדם למקום) שלא אכל תקרובת ע''ז וכו' :
<h3>{ז}</h3>
וְאִישׁ֙ לֹ֣א יוֹנֶ֔ה חֲבֹלָת֥וֹ חוֹב֙ יָשִׁ֔יב גְּזֵלָ֖ה לֹ֣א יִגְזֹ֑ל לַחְמוֹ֙ לְרָעֵ֣ב יִתֵּ֔ן וְעֵירֹ֖ם יְכַסֶּה־בָּֽגֶד׃
<b style="color: gray;">רש"י</b> <b>( יונה .</b> לשון אונאה כלומר שום איש לא הונה ) : <b>חבולתו חוב ישיב .</b> אם חבל שלמת רעהו בחובו ישיב אותו לו כבוא השמש :
<b style="color: gray;">מצודת דוד</b> <b>לא יונה .</b> לעשוק ולקחת מה משלו : <b>חבולתו חוב .</b> כאשר חבל שלמת רעהו בחובו השיב לו כבוא השמש ולא עבר על מצות התורה : <b>לחמו לרעב יתן .</b> ולא עבר על מה שאמרה התורה ולא תקפוץ את ידך מאחיך האביון ( דברים טו ) : <b>ועירום .</b> מי שהלך ערום מבלי לבוש כסהו בבגד משלו :
<b style="color: gray;">מצודת ציון</b> <b>יונה .</b> מלשון אונאה ועניינו קחת ההון כמו העיר היונה ( צפניה ג ) : <b>חבולתו .</b> ענין משכון כמו אם חבל תחבל שלמת רעך ( שמות כב ) :
<b style="color: gray;">מלבי"ם פירוש המילות</b> <b>ואיש לא יונה</b> (מפרש משפט בין אדם לחברו) :
<b style="color: gray;">מלבי"ם ביאור המילות</b> <b>חבלתו חוב.</b> כענין אם חבל תחבול שלמת רעך עד בא השמש תשיבנו לו : <b>גזלה.</b> יל''פ אפילו דבר שגזל הגזלן לא יגזול אותה ממנו כענין בתר גנבא גניב וטעמא טעים (ברכות ה') ובזה מוסיף על הקודם :
<h3>{ח}</h3>
בַּנֶּ֣שֶׁךְ לֹֽא־יִתֵּ֗ן וְתַרְבִּית֙ לֹ֣א יִקָּ֔ח מֵעָ֖וֶל יָשִׁ֣יב יָד֑וֹ מִשְׁפַּ֤ט אֱמֶת֙ יַֽעֲשֶׂ֔ה בֵּ֥ין אִ֖ישׁ לְאִֽישׁ׃
<b style="color: gray;">מצודת דוד</b> <b>לא יתן .</b> לא הלוה למי על נשך : <b>לא יקח .</b> בעת התשלומין לא לקח תרבית ואף אם הלוה נתן מעצמו ( ואף שזהו אבק רבית ומדרבנן רמוזה היא במקרא ) : <b>מעול ישיב ידו .</b> עתה אמר דרך כלל שלא עשה עול והם הדברים שאסרה התורה : <b>משפט אמת .</b> עתה מפרש הטובה שעשה ואמר שעשה משפט אמת בין איש לאיש ולא הטה המשפט :
<b style="color: gray;">מצודת ציון</b> <b>בנשך .</b> ותרבית . שניהם ענין רבית אבל לשון נשך נאמר בכסף ותרבית באוכל כמ''ש את כספך לא תתן לו בנשך ובמרבית לא תתן אכלך ( ויקרא כה ) :
<h3>{ט}</h3>
בְּחֻקּוֹתַ֧י יְהַלֵּ֛ךְ וּמִשְׁפָּטַ֥י שָׁמַ֖ר לַעֲשׂ֣וֹת אֱמֶ֑ת צַדִּ֥יק הוּא֙ חָיֹ֣ה יִֽחְיֶ֔ה נְאֻ֖ם אֲדֹנָ֥י יְהוִֽה׃
<b style="color: gray;">מצודת דוד</b> <b>בחוקותי יהלך .</b> אף המצות שהם כחק שאין הטעם ידוע והשטן משיב עליהם עכ''ז הלך בהם ועשאם : <b>ומשפטי שמר לעשות אמת .</b> ר''ל לא עשה משפט במי עם הכוונה להתנקם בו כ''א שמר את המשפט לעשות בו לבד האמת והראוי מבלי כוונה אחרת : <b>צדיק הוא .</b> האיש אשר כזה לצדיק יחשב ולכן חיה יחיה בעוה''ז ובעולם הנפשות :
<b style="color: gray;">מלבי"ם פירוש המילות</b> <b>בחקתי יהלך</b> במצות שבין אדם למקום, <b>ומשפטי שמר</b> בין אדם לחברו, א''כ <b>צדיק הוא</b> בפועל, נוסף על הקנין בנפשו שמוכן אל הצדק שאמר כי יהיה צדיק ר''ל שמוכן להיות צדיק, וזה כבר הוא צדיק בפועל, ומהראוי ע''פ הדין <b>שחיה יחיה</b> :
<h3>{י}</h3>
וְהוֹלִ֥יד בֵּן־פָּרִ֖יץ שֹׁפֵ֣ךְ דָּ֑ם וְעָ֣שָׂה אָ֔ח מֵאַחַ֖ד מֵאֵֽלֶּה׃
<b style="color: gray;">רש"י</b> <b>ועשה אח מאחד מאלה .</b> ת''י ויעבד לאחוהי מחדא מאילן :
<b style="color: gray;">מצודת דוד</b> <b>והוליד .</b> ואם צדיק הזה יוליד בן פריץ השופך דם : <b>ועשה אח .</b> ועשה לאחיו מאחד מאלה הנזכרים כגזל וכדומה :
<b style="color: gray;">מצודת ציון</b> <b>פריץ .</b> ר''ל רשע הפורץ גדר האמת והנכוחה :
<b style="color: gray;">מלבי"ם פירוש המילות</b> <b>והוליד,</b> ואם הצדיק זהה <b>הוליד בן פריץ, ועשה אח,</b> ר''ל והגם שי''ל אח שעשה <b>מאחת מאלה</b> המע''ט של אביו, בכ''ז הוא לא למד לא מאביו ולא מאחיו, כי.
<h3>{יא}</h3>
וְה֕וּא אֶת־כָּל־אֵ֖לֶּה לֹ֣א עָשָׂ֑ה כִּ֣י גַ֤ם אֶל־הֶֽהָרִים֙ אָכַ֔ל וְאֶת־אֵ֥שֶׁת רֵעֵ֖הוּ טִמֵּֽא׃
<b style="color: gray;">רש"י</b> <b>והוא את כל אלה .</b> את כל הטובות האלה שעשה אביו :
<b style="color: gray;">מצודת דוד</b> <b>והוא את כל אלה .</b> כל אלה הטובות הנזכרים לא עשה : <b>כי גם .</b> ר''ל לא היה די לו שלא עשה הטובות אלא שגם עשה את הרע כי גם אכל בההרים מזבחי תקרובות עכו''ם :
<b style="color: gray;">מלבי"ם פירוש המילות</b> <b>הוא את כל אלה</b> המע''ט שעשה אביו בקום ועשה (כמו משפט אמת יעשה לחמו לרעב יתן) <b>לא עשה,</b> ויותר מזה שעבר על עברות בפועל כי גם <b>אל ההרים אכל</b> :
<h3>{יב}</h3>
עָנִ֤י וְאֶבְיוֹן֙ הוֹנָ֔ה גְּזֵל֣וֹת גָּזָ֔ל חֲבֹ֖ל לֹ֣א יָשִׁ֑יב וְאֶל־הַגִּלּוּלִים֙ נָשָׂ֣א עֵינָ֔יו תּוֹעֵבָ֖ה עָשָֽׂה׃
<b style="color: gray;">רש"י</b> <b>תועבה עשה .</b> משכב זכור :
<b style="color: gray;">מצודת דוד</b> <b>הונה .</b> עשק מהם הון : <b>חבול .</b> מה שמשכן בחובו לא השיב כבוא השמש ועבר על מצות התורה : <b>נשא עיניו .</b> להסתכל בהם להפנות לבו אליהם : <b>תועבה עשה .</b> עשה הדברים התעובים בעיני ה' :
<b style="color: gray;">מצודת ציון</b> <b>הונה .</b> מל' אונאה :
<h3>{יג}</h3>
בַּנֶּ֧שֶׁךְ נָתַ֛ן וְתַרְבִּ֥ית לָקַ֖ח וָחָ֑י לֹ֣א יִֽחְיֶ֗ה אֵ֣ת כָּל־הַתּוֹעֵב֤וֹת הָאֵ֙לֶּה֙ עָשָׂ֔ה מ֣וֹת יוּמָ֔ת דָּמָ֖יו בּ֥וֹ יִהְיֶֽה׃
<b style="color: gray;">מצודת דוד</b> <b>בנשך וגו' .</b> ר''ל לקח בין רבית קצוצה בין אבק רבית : <b>וחי .</b> וכי איש כזה ראוי להחיות בזכות אביו באמת לא יחיה הואיל ועשה התועבות האלה הנזכרות ואין בידו זכות מה להצטרף עמה' זכות אביו : <b>מות יומת .</b> ר''ל אם כי ימות בחטאו יהיה עוד עון מיתתו על עצמו ויעונש בעולם הנפשות על כי חטא לנפשו לגרום מיתה לעצמו א''כ החוטא עצמו יקבל כל גמולו משלם :
<b style="color: gray;">מלבי"ם פירוש המילות</b> <b>וחי,</b> בתמיהה? בודאי <b>לא יחיה,</b> ולא יועילנו זכות אביו, אחר <b>שכל התועבות עשה,</b> ופי' שלא יחיה חיי הנפש בעוה''ב, וגם בעוה''ז יענש בדיני אדם <b>מות יומת דמיו בו,</b> אחר שעל ע''ז חייב סקילה ועל א''א חיב חנק, הדין שהמתחייב ב' מיתות נדון בחמורה :
<h3>{יד}</h3>
וְהִנֵּה֙ הוֹלִ֣יד בֵּ֔ן וַיַּ֕רְא אֶת־כָּל־חַטֹּ֥את אָבִ֖יו אֲשֶׁ֣ר עָשָׂ֑ה וַיִּרְאֶ֕ה וְלֹ֥א יַעֲשֶׂ֖ה כָּהֵֽן׃
<b style="color: gray;">רש"י</b> <b>ויראה ולא יעשה כהן .</b> ראה בלבו שאין טוב לעשות כן איאפרצוי''ט בלע''ז :
<b style="color: gray;">מצודת דוד</b> <b>והנה הוליד בן .</b> והנה אם רשע כזה יוליד בן וראה בעיניו כשעשה אביו חטאות : <b>ויראה .</b> ועם כי ראה אותן לא חמד בהן ולא עשה כמוהן :
<b style="color: gray;">מלבי"ם פירוש המילות</b> <b>והנה הוליד בן,</b> ובנו של הרשע הזה הגם <b>שראה את כל חטאת אביו</b> לא למד ממעשיו, בהפך <b>וירא את כל חטאת אביו</b> לא למד ממעשיו, בהפך <b>וירא</b> בראיית שכלו כי רע ומר דרך אביו ולקח מוסר <b>שלא יעשה כהן</b> :
<b style="color: gray;">מלבי"ם ביאור המילות</b> <b>וירא,</b> ויראה. הראשון ראיית החוש, והשני ראיית השכל, וכן וירא הנה שלשה אנשים נצבים עליו וירא (בראשית י''ח ב'), וראה הכהן את הנגע וראהו הכהן (ויקרא י''ג ג'), וראה את הארץ וראית אותה (במדבר כ''ז י''ב) :
<h3>{טו}</h3>
עַל־הֶֽהָרִים֙ לֹ֣א אָכָ֔ל וְעֵינָיו֙ לֹ֣א נָשָׂ֔א אֶל־גִּלּוּלֵ֖י בֵּ֣ית יִשְׂרָאֵ֑ל אֶת־אֵ֥שֶׁת רֵעֵ֖הוּ לֹ֥א טִמֵּֽא׃
<h3>{טז}</h3>
וְאִישׁ֙ לֹ֣א הוֹנָ֔ה חֲבֹל֙ לֹ֣א חָבָ֔ל וּגְזֵלָ֖ה לֹ֣א גָזָ֑ל לַחְמוֹ֙ לְרָעֵ֣ב נָתָ֔ן וְעֵר֖וֹם כִּסָּה־בָֽגֶד׃
<b style="color: gray;">מצודת דוד</b> <b>לא חבל .</b> ר''ל לא נשאר החבלה בידו כבוא השמש :
<h3>{יז}</h3>
מֵעָנִ֞י הֵשִׁ֣יב יָד֗וֹ נֶ֤שֶׁךְ וְתַרְבִּית֙ לֹ֣א לָקָ֔ח מִשְׁפָּטַ֣י עָשָׂ֔ה בְּחֻקּוֹתַ֖י הָלָ֑ךְ ה֗וּא לֹ֥א יָמ֛וּת בַּעֲוֹ֥ן אָבִ֖יו חָיֹ֥ה יִחְיֶֽה׃
<b style="color: gray;">רש"י</b> <b>מעני השיב ידו .</b> מעשות לו רעה :
<b style="color: gray;">מצודת דוד</b> <b>מעני השיב ידו .</b> מלעשות רעה ולפי שנקל לעשות רעה לעני על כי אין בו כח להציל נפשו לכן אמר מעני : <b>הוא .</b> הבן ההוא לא ימות בעון אביו אלא חיה יחיה בעוה''ז ובעולם הנשמות ור''ל לא כשתאמרו אתם שהבנים נלקים בעון אבותם :
<b style="color: gray;">מלבי"ם פירוש המילות</b> <b>הוא לא ימות בעון אביו</b> במיתת הגוף, וגם <b>חיה יחיה</b> חיים הנפשיים :
<h3>{יח}</h3>
אָבִ֞יו כִּֽי־עָ֣שַׁק עֹ֗שֶׁק גָּזַל֙ גֵּ֣זֶל אָ֔ח וַאֲשֶׁ֥ר לֹא־ט֛וֹב עָשָׂ֖ה בְּת֣וֹךְ עַמָּ֑יו וְהִנֵּה־מֵ֖ת בַּעֲוֹנֽוֹ׃
<b style="color: gray;">מצודת דוד</b> <b>אביו כי עשק .</b> ר''ל אביו הוא הוא אשר עשק וגזל אחיו ועשה את אשר לא טוב ר''ל עשה את הרע בתוך עמיו בפרהסיא והנה באמת מת הוא בעונו אבל הבן למה יומת מה עשה :
<b style="color: gray;">מלבי"ם פירוש המילות</b> <b>אביו</b> מפרש שהדין נותן שלא ישא עון אביו, שהלא <b>אביו כי עשק עשק וכו' הנה מת בעונו</b> וקבל ענשו, ומדוע יענש הבן שלא חטא :
<b style="color: gray;">מלבי"ם ביאור המילות</b> <b>ואשר לא טוב עשה,</b> גם כשעשה לפעמים טוב היה על כונה רעה, או ר''ל ואשר עשה לא טוב :
<h3>{יט}</h3>
וַאֲמַרְתֶּ֕ם מַדֻּ֛עַ לֹא־נָשָׂ֥א הַבֵּ֖ן בַּעֲוֹ֣ן הָאָ֑ב וְהַבֵּ֞ן מִשְׁפָּ֧ט וּצְדָקָ֣ה עָשָׂ֗ה אֵ֣ת כָּל־חֻקּוֹתַ֥י שָׁמַ֛ר וַיַּעֲשֶׂ֥ה אֹתָ֖ם חָיֹ֥ה יִחְיֶֽה׃
<b style="color: gray;">מצודת דוד</b> <b>ואמרתם מדוע וגו' .</b> ר''ל ואם תשאלו לומר מדוע תאמרו אשר הבן לא ישא עונש בעון האב וכאלו יאמרו הלא אנחנו הלוקי' בעון אבותינו : <b>והבן משפט וצדקה עשה .</b> כאומ' אבל אמרי המה כאשר עשה הבן משפט וצדקה ושמר בלבו את כל חוקותי ועשה אותם ולכן חיה יחיה בעוה''ז ובעולם הנשמות ולא ישא עון האב וכאומר אבל אתם הלא פשעתם בי ולכן צרפתי לכם גם עונות אבותיכם וכמ''ש פוקד עון אבות על בנים וגו' לשונאי ( דברים ה' ) ( ומה שלא נענשו אבותיכם הוא בעבור שעדיין לא נתמלאה אז הסאה ועתה נתמלאה ע''י הצירוף ) :
<b style="color: gray;">מצודת ציון</b> <b>נשא .</b> מלשון משא וסבל :
<b style="color: gray;">מלבי"ם פירוש המילות</b> <b>ואמרתם</b> ואתם תשאלו <b>מדוע לא נשא הבן בעון האב,</b> ואיך יתכן זה והלא <b>הבן משפט וצדקה עשה</b> ומהראוי <b>שחיה יחיה</b> ומה שתתלו זה לענינים הטבעיים שחליי הגוף ותכונותיו ילך בירושה מאבות לבנים, זה בענין הגוף לא בענין הנפש :
<b style="color: gray;">מלבי"ם ביאור המילות</b> <b>שמר ויעשה.</b> שמר מל''ת, ויעשה מ''ע :
<h3>{כ}</h3>
הַנֶּ֥פֶשׁ הַחֹטֵ֖את הִ֣יא תָמ֑וּת בֵּ֞ן לֹא־יִשָּׂ֣א ׀ בַּעֲוֹ֣ן הָאָ֗ב וְאָב֙ לֹ֤א יִשָּׂא֙ בַּעֲוֹ֣ן הַבֵּ֔ן צִדְקַ֤ת הַצַּדִּיק֙ עָלָ֣יו תִּֽהְיֶ֔ה וְרִשְׁעַ֥ת (רשע) [הָרָשָׁ֖ע] עָלָ֥יו תִּֽהְיֶֽה׃
<b style="color: gray;">מצודת דוד</b> <b>היא תמות .</b> ולא מי שלא חטא : <b>לא ישא .</b> לא יסבול עונש בעון האב וגו' : <b>צדקת הצדיק .</b> מעשה הצדק מן הצדיק תהיה עליו לבד לקבל הגמול בעצמו :
<b style="color: gray;">מלבי"ם פירוש המילות</b> <b>כי הנפש החטאת היא תמות</b> ובזה אין שום קורבה להאבות עם הבנים לא לזכות ולא לחובה, ובציור זה שצייר שהיה האב צדיק ובנו רשע ובן בנו צדיק, מוכיח זה משתי פנים, {{{א}}} שכמו שלא נענש האב על רשעת בנו כן לא יענש הבן על רשעת אביו, וז''ש <b>בן לא ישא בעון האב</b> כמו <b>שהאב לא ישא בעון הבן,</b> הוכחה ב' שכמו שצדקת האב הצדיק לא הועילה לבנו הרשע כן לא תזיק רשעת האב הרשע לבנו הצדיק וז''ש כמו <b>שצדקת הצדיק</b> רק <b>עליו תהיה</b> ולא תועיל לבנו כן גם רשעת הרשע רק <b>עליו תהיה</b> :
<h3>{כא}</h3>
וְהָרָשָׁ֗ע כִּ֤י יָשׁוּב֙ מִכָּל־(חטאתו) [חַטֹּאתָיו֙] אֲשֶׁ֣ר עָשָׂ֔ה וְשָׁמַר֙ אֶת־כָּל־חֻקּוֹתַ֔י וְעָשָׂ֥ה מִשְׁפָּ֖ט וּצְדָקָ֑ה חָיֹ֥ה יִחְיֶ֖ה לֹ֥א יָמֽוּת׃
<b style="color: gray;">מצודת דוד</b> <b>והרשע כי ישוב וגו' .</b> בא להביא ראיה לאמת המשפט הזה ואמר הלא אם הרשע ישוב מכל חטאותיו ולא יעשה עוד וישמור עוד את כל חוקותי וגו' הנה יחיה ולא ימות בעונש החטאות שעשה מאז :
<b style="color: gray;">מלבי"ם פירוש המילות</b> <b>והרשע,</b> הוסיף עוד לאמר שלא לבד בשני גופים שלא ישא בן הצדיק עון אביו הרשע, כי אפי' בגוף אחד אם הרשע שינה מעשיו ושב בתשובה לא ישא בעון הקודם, <b>והרשע כי ישוב מכל חטאותיו</b> ר''ל שישוב על העבר, <b>ושמר את כל חקותי</b> לתקן מעשיו להבא, <b>חיה יחיה</b> חיי הנפש, <b>ולא ימות</b> מיתת הגוף, כי.
<h3>{כב}</h3>
כָּל־פְּשָׁעָיו֙ אֲשֶׁ֣ר עָשָׂ֔ה לֹ֥א יִזָּכְר֖וּ ל֑וֹ בְּצִדְקָת֥וֹ אֲשֶׁר־עָשָׂ֖ה יִֽחְיֶֽה׃
<b style="color: gray;">מצודת דוד</b> <b>אשר עשה .</b> מאז עד לא ישוב : <b>לא יזכרו לו .</b> לקבל עליהם גמול עונש : <b>בצדקתו אשר עשה .</b> אחרי שובו על ידם יחיה וכאומר אם החוטא עצמו ישוב ויעשה צדקה לא יזכרו לו פשעיו כ''ש הוא שלא יזכרו לבן העושה צדקה :
<b style="color: gray;">מלבי"ם פירוש המילות</b> <b>כל פשעיו אשר עשה לא יזכרו לו</b> אחר <b>שבצדקתו אשר עשה יחיה</b> ולא תאמרו שהלא יש בזה שינוי רצון ואחר שגזרתי עליו מיתה איך אשנה גזר דין ממות לחיים, ע''ז משיב.
<h3>{כג}</h3>
הֶחָפֹ֤ץ אֶחְפֹּץ֙ מ֣וֹת רָשָׁ֔ע נְאֻ֖ם אֲדֹנָ֣י יְהוִ֑ה הֲל֛וֹא בְּשׁוּב֥וֹ מִדְּרָכָ֖יו וְחָיָֽה׃
<b style="color: gray;">מצודת דוד</b> <b>החפץ .</b> וכי חפצי במיתת הרשע בחטאו הלא חפצי הוא שישוב מדרכיו ויחיה ואם יזכרו הראשונות מה תועלת בתשובה ובהיישרת דרכו :
<b style="color: gray;">מלבי"ם פירוש המילות</b> <b>החפץ אחפץ מות רשע הלא</b> עקר חפצי מתחלה היה <b>שבשובו מדרכיו וחיה,</b> וא''כ עקר רצוני היה שישוב ושיחיה ולא נשתנה רצוני כלל :
<h3>{כד}</h3>
וּבְשׁ֨וּב צַדִּ֤יק מִצִּדְקָתוֹ֙ וְעָ֣שָׂה עָ֔וֶל כְּכֹ֨ל הַתּוֹעֵב֜וֹת אֲשֶׁר־עָשָׂ֧ה הָרָשָׁ֛ע יַעֲשֶׂ֖ה וָחָ֑י כָּל־(צדקתו) [צִדְקֹתָ֤יו] אֲשֶׁר־עָשָׂה֙ לֹ֣א תִזָּכַ֔רְנָה בְּמַעֲל֧וֹ אֲשֶׁר־מָעַ֛ל וּבְחַטָּאת֥וֹ אֲשֶׁר־חָטָ֖א בָּ֥ם יָמֽוּת׃
<b style="color: gray;">רש"י</b> <b>כל צדקותיו .</b> לא תזכרנה . פירשו רבותינו במתחרט עליהם :
<b style="color: gray;">מצודת דוד</b> <b>ובשוב צדיק מצדקתו .</b> וכאשר הצדיק יחזור מצדקתו ויעשה עול כדרך התועבות אשר עשה הרשע מעיקרו יעשה גם הוא : <b>וחי .</b> בתמיה האם ראוי שיחיה בעבור הצדק שעשה בראשונה הנה באמת לא כן הוא כי כל צדקותיו אשר עשה בראשונה לא תזכרנה כדי שיחיה בעבורם אלא בעבור מעלו אשר מעל ובעבור חטאתו אשר חטא בעבורם ימות וארז''ל שזה בתוהה על הראשונות ומתחרט עליהם :
<b style="color: gray;">מצודת ציון</b> <b>במעלו .</b> ענין חטא ופשע :
<b style="color: gray;">מלבי"ם פירוש המילות</b> <b>ובשוב צדיק מצדקתו</b> היינו בתוהה על הראשונות כמש''פ חז''ל, ר''ל שישוב ויתחרט על צדקתו הקודם, <b>ועשה עול</b> מכאן ולהבא, הכי הדין נותן שהגם <b>שככל התועבות אשר עשה הרשע יעשה</b> ובכ''ז <b>וחי</b>? זה אינו מן הדין, כי אחר <b>שכל צדקותיו אשר עשה לא תזכרנה</b> שהלא הוא מתחרט עליהם, א''כ מגיע לו מיתה על שני דברים, {{{א}}} <b>במעלו אשר מעל</b> ר''ל מה שמועל בה' ועוזב דרך הצדק שהלך בו עד הנה ומתחרט עליו, {{{ב}}} <b>בחטאתו אשר חטא</b> מכאן ולהבא, <b>בם,</b> ר''ל בשני הדברים האלה <b>ימות,</b>
<b style="color: gray;">מלבי"ם ביאור המילות</b> <b>במעלו.</b> המעל הוא המשנה כמ''ש בספרא אין מעילה אלא שינוי, שהיה נאמן תחלה, כמו אשה מועלת בבעלה. איש בריעו, וכדומה, ובא על שהתמוטט מצדקו :
<h3>{כה}</h3>
וַאֲמַרְתֶּ֕ם לֹ֥א יִתָּכֵ֖ן דֶּ֣רֶךְ אֲדֹנָ֑י שִׁמְעוּ־נָא֙ בֵּ֣ית יִשְׂרָאֵ֔ל הֲדַרְכִּי֙ לֹ֣א יִתָּכֵ֔ן הֲלֹ֥א דַרְכֵיכֶ֖ם לֹ֥א יִתָּכֵֽנוּ׃
<b style="color: gray;">מצודת דוד</b> <b>ואמרתם .</b> ואם תאמרו לא יתכן דרך ה' במה ששופט את האדם לפי מעשיו האחרונים כי תחשבו לומר שמהראוי הוא לחשוב הראשונים עם האחרונים אלו מול אלו ולפיהן יהיה המשפט : <b>הדרכי .</b> וכי דרך משפטו לא יתכן באמת דרכיכם לא יתכנו :
<b style="color: gray;">מצודת ציון</b> <b>יתכן .</b> מלשון הכנה ומתוקן וכן חותם תכנית ( לקמן כח ) :
<b style="color: gray;">מלבי"ם פירוש המילות</b> <b>ואמרתם לא יתכן דרך ה',</b> ואתם תתפלספו ע''ז מצד החקירה ותאמרו שדרך ה' לא יעמוד על מצב אחד ויש בו שינוי, וזה כמו שחקרו החוקרים וישאלו איך ישתנה ה' מרוצה ללא רוצה, ומלא רוצה לרוצה, ואם רצה בהצדיק ושנא את הרשע איך ישתנה רצונו עליהם ע''י השתנות מעשיהם וה' לא ישתנה, ועוד ישאלו ע''ז, עבד שקלקל את מלאכתו איך יתקן זה ע''י חרטה, וכן בהיפך שכיר שעבד שנים הרבה באמונה ואח''כ חדל מלעבוד עוד הבעבור זה לא ישלמו לו שכר פעולתו אשר עשה. ? ע''ז משיב להם הדרכי <b>לא יתכן,</b> ר''ל שדרך ה' עומד על תוכן אחד בלי שום שינוי, כי חפצו להטיב תמיד למי שמוכן לקבל הטובה, והרשע שקלקל את מעשיו הוא עצמו מונע א''ע מלקבל הטובה והשפע האלהית, כמי שלא זרע את אדמתו שלא יקבל תועלת המטר והשינוי אינו בהמטר המשפיע רק בהאדם המקבל טובתו שלא הכין א''ע לקבל, וכששב בתשובה וזרע לצדקה הנהו מוכן לקבל טובת ה' השופעת תמיד בלי שינוי ובלי הפסק, וכן הצדיק שהחל להרשיע הוא משחית את הזרע אשר זרע לצדקה ומונע א''ע מלקבל הטוב, והוא המריע לא ה' אשר מאתו לא תצא הרעה, וכמ''ש (בישעיה סי' נ''ה) כי לא מחשבותי מחשבותיהם וכו' כי כאשר ירד הגשם והשלג וכו' כמש''פ שם, וא''כ רק <b>דרכיכם לא יתכנו</b> שאתם משנים דרכיכם ממוכן לקבל השפע אל לא מוכן, ומלא מוכן למוכן, ואין השינוי תלוי בי :
<b style="color: gray;">מלבי"ם ביאור המילות</b> <b>לא יתכן.</b> פעל תכן הוא על דבר השוה במדה במשקל בלי עודף ומגרעת כמו ותוכן לבנים תתנו, את הכסף המתוכן, ושמים תכן במדה, ונגזר ממלת כן :
<h3>{כו}</h3>
בְּשׁוּב־צַדִּ֧יק מִצִּדְקָת֛וֹ וְעָ֥שָׂה עָ֖וֶל וּמֵ֣ת עֲלֵיהֶ֑ם בְּעַוְל֥וֹ אֲשֶׁר־עָשָׂ֖ה יָמֽוּת׃
<b style="color: gray;">מצודת דוד</b> <b>בשוב צדיק .</b> כי כשישוב צדיק מצדקתו ועשה עול ומת בעבורם הלא בעת עשותו את העולה ימות ולטובה תחשב לו שלא יוסיף לחטוא :
<b style="color: gray;">מלבי"ם פירוש המילות</b> <b>בשוב צדיק מצדקתו</b> היינו שמתחרט על צדקתו הקודם, <b>ועשה עול</b> מכאן ולהבא, אז יענש בכפלים, {{{א}}} בהשקף על דרכו הקודם שיגדל החטא לפי גדולת האיש העושה אותו, וגם שראוי לעונש על מעילתו בה' ועזבו דרך הטוב שכבר זכה בו, {{{ב}}} בהשקף על מעשיו הרעים להבא וז''ש <b>ומת עליהם,</b> ר''ל בעבור שני הענינים ימות, בעבור צדקתו הקודם שעזבה, ובעבור העול להבא, ובכ''ז אין השינוי בא מצדי רק מצדו, כי <b>בעולו אשר עשה ימות</b> בעצמו, כי החטא ממית לא אני הממית אותו :
<h3>{כז}</h3>
וּבְשׁ֣וּב רָשָׁ֗ע מֵֽרִשְׁעָתוֹ֙ אֲשֶׁ֣ר עָשָׂ֔ה וַיַּ֥עַשׂ מִשְׁפָּ֖ט וּצְדָקָ֑ה ה֖וּא אֶת־נַפְשׁ֥וֹ יְחַיֶּֽה׃
<b style="color: gray;">מצודת דוד</b> <b>ובשוב רשע .</b> וכאשר ישוב רשע מרשעתו וגו' הלא בהשבה במשפט וצדקה מחיה הוא את נפשו המשכלת שיהיה לה התגברות על כח החומרי :
<b style="color: gray;">מלבי"ם פירוש המילות</b> <b>ובשוב רשע וכו' ויעש משפט וצדקה</b> ג''כ אין השינוי מצדי, כי <b>הוא</b> בעצמו <b>את נפשו יחיה,</b> כי הצדקה תחיה בעליה, וגם בזה יושקף גם על דרך הקודם, ויש הבדל בענין התשובה שאם ישוב רק מכאן ולהבא ואינו תוהא על הראשונות אז רק <b>את נפשו יחיה</b> מכאן ולהבא :
<h3>{כח}</h3>
וַיִּרְאֶ֣ה (וישוב) [וַיָּ֔שָׁב] מִכָּל־פְּשָׁעָ֖יו אֲשֶׁ֣ר עָשָׂ֑ה חָי֥וֹ יִחְיֶ֖ה לֹ֥א יָמֽוּת׃
<b style="color: gray;">מצודת דוד</b> <b>ויראה .</b> ובודאי יראה בשכלו שלא טוב עשה בראשונה וישוב מכל הפשעים שעשה וא''כ מהראוי שיחיה ולא ימות כי אז יוסיף בתשובה ומע''ט :
<b style="color: gray;">מלבי"ם פירוש המילות</b> <b>ויראה</b> אבל אם יראה בעין שכלו, <b>וישב מכל פשעיו אשר עשה</b> ויעשה תשובה על העבר, אז <b>מכל פשעיו אשר עשה חיו יחיה</b> שאז יתהפכו העונות לזכיות, וזה ג''כ מטעם שישקיף על הערך הצרופיי, שכפי מה שהרשיע קודם כן יגדלו זכיותיו אח''כ :
<h3>{כט}</h3>
וְאָֽמְרוּ֙ בֵּ֣ית יִשְׂרָאֵ֔ל לֹ֥א יִתָּכֵ֖ן דֶּ֣רֶךְ אֲדֹנָ֑י הַדְּרָכַ֞י לֹ֤א יִתָּֽכְנּוּ֙ בֵּ֣ית יִשְׂרָאֵ֔ל הֲלֹ֥א דַרְכֵיכֶ֖ם לֹ֥א יִתָּכֵֽן׃
<b style="color: gray;">רש"י</b> <b>לא יתכן .</b> כמו לא יתקן אפייאט''ש בלע''ז :
<b style="color: gray;">מצודת דוד</b> <b>ואמרו .</b> ואיך יאמרו וגו' : <b>הדרכי .</b> האם דרכי לא יתכן וגו' כאומר הלא השכל מחייב דרך משפטי :
<b style="color: gray;">מלבי"ם פירוש המילות</b> <b>ואמרו בית ישראל,</b> וגם ע''ז יטענו <b>שלא יתכן דרך ה'</b> שאיך יעשה מעונות זכיות והרשע איך ישוב להיות צדיק, ואיך יגדל חטא הצדיק מחטא הרשע, זכות הרשע מזכות הצדיק, והתשובה גם ע''ז שאין זה שינוי בדרך ה' רק <b>בדרכיכם</b> שהוא <b>לא יתכן</b> על תוכן אחד, כי אתם משנים אותו בכל עת :
<h3>{ל}</h3>
לָכֵן֩ אִ֨ישׁ כִּדְרָכָ֜יו אֶשְׁפֹּ֤ט אֶתְכֶם֙ בֵּ֣ית יִשְׂרָאֵ֔ל נְאֻ֖ם אֲדֹנָ֣י יְהוִ֑ה שׁ֤וּבוּ וְהָשִׁ֙יבוּ֙ מִכָּל־פִּשְׁעֵיכֶ֔ם וְלֹֽא־יִהְיֶ֥ה לָכֶ֛ם לְמִכְשׁ֖וֹל עָוֹֽן׃
<b style="color: gray;">רש"י</b> <b>שובו והשיבו .</b> שובו אתם והשיבו את אחרים רטורני''ר בלע''ז :
<b style="color: gray;">מצודת דוד</b> <b>לכן .</b> הואיל והשכל מחייב כן לכן אשפוט גם אתכם כל איש כפי הדרך שהוא עתה בו לזאת שובו אתם בעצמיכם והשיבו את נשיכם ובניכם : <b>ולא יהיה וגו' .</b> ר''ל העון אשר בידיכם לא יהיה לכם למכשול כי לא יזכר עוד ותהיו נשפטים לזכות וכפי המעשים האחרונים :
<b style="color: gray;">מלבי"ם פירוש המילות</b> <b>לכן</b> וע''י שאתם משנים דרכיכם <b>איש כדרכיו אשפט אתכם בית ישראל,</b> שלכן אשפוט אתכם כפי שני הדרכים, ואערוך דרכו עתה נגד הדרך שהלך בו מקודם, שלפ''ז יגדל זכות הבעל תשובה, כפי גודל העוז והתגברות על יצרו שכבר הורגל, בחטא, עד שע''י העונות הקודמים אשר משלו בנפשו יגדל כחו עתה אם הטה את לבבו אל הקדש, וכפום צערא אגרא, וכן יגדל בערך זה חטא הצדיק העוזב דרך הטוב שכבר הורגל בו והיה קנין בנפשו, וע''כ <b>שובו והשיבו מכל פשעיכם</b> ר''ל השתדלו לעשות תשובה מאהבה, עד שלא לבד שתשובו אתם בעצמכם להבא, רק שתשיבו את המעשים הרעים ופשעיכם הקודמים אל הטוב עד שיהיו מהעונות זכיות, <b>ולא יהיה לכם למכשול עון</b> ר''ל אל תשובו תשובה הקלה שהיא תשובה מיראה, שעדיין לא נתכפרו עונות הקודמים ונעשה מהם שגגות, כאילו נכשלתם בעון מצד הכשלון, שהוא השגגה, רק תשובו מאהבה עד שיוסר גם המכשול שהוא השוגג :
<h3>{לא}</h3>
הַשְׁלִ֣יכוּ מֵעֲלֵיכֶ֗ם אֶת־כָּל־פִּשְׁעֵיכֶם֙ אֲשֶׁ֣ר פְּשַׁעְתֶּ֣ם בָּ֔ם וַעֲשׂ֥וּ לָכֶ֛ם לֵ֥ב חָדָ֖שׁ וְר֣וּחַ חֲדָשָׁ֑ה וְלָ֥מָּה תָמֻ֖תוּ בֵּ֥ית יִשְׂרָאֵֽל׃
<b style="color: gray;">מצודת דוד</b> <b>השליכו וגו' .</b> ר''ל התחרטו עליהם ויושלכו בזה : <b>לב חדש .</b> להתקרב לעבודתו : <b>ולמה תמותו .</b> כי אם לא תשובו הנה תמותו וא''כ למה תגרמו לכם המיתה והאבדון :
<b style="color: gray;">מצודת ציון</b> <b>ורוח .</b> ענין רצון כמו אל אשר יהיה שמה הרוח ללכת ( לעיל א ) . ( לב ) במות המת . קראו מת ע''ש סופו :
<b style="color: gray;">מלבי"ם פירוש המילות</b> <b>השליכו,</b> אולם אם לא באתם לידי מדה זו לעשות תשובה מאהבה, עכ''פ <b>השליכו מעליכם את כל פשעיכם</b> כמשליך מעליו משא כבד (ובזה תרויחו עכ''פ שלא יהיו עוד במדרגת פשעים שהם מרדים, כי בתשובה מיראה יעשה הזדונות שגגות) <b>ועשו לכם לב חדש,</b> ר''ל בחירה חדשה, כי הלב הוא הכח המושל, והרוח הוא המעלה ציוריו על הלב, ועד עתה הרוח העלה ציורים רעים לכל עון ולכל חטאת, וכן משל גם הלב בבחירתו לעשות רע ועתה השתדלו שלא יעלה הרוח רק ציורים טובים לתורה ועבודה ויראת ה', והלב ימשול ביראת אל כל היום, <b>ולמה תמותו בית ישראל,</b> עשו תשובה כדי שלא תמותו, כי עתה מדבר מתשובה מיראת העונש, וגם תשובה כזאת אקבל הגם שהיא קטנה בערכה, משני טעמים.
<h3>{לב}</h3>
כִּ֣י לֹ֤א אֶחְפֹּץ֙ בְּמ֣וֹת הַמֵּ֔ת נְאֻ֖ם אֲדֹנָ֣י יְהוִ֑ה וְהָשִׁ֖יבוּ וִֽחְיֽוּ׃
<b style="color: gray;">מצודת דוד</b> <b>כי לא אחפוץ .</b> ר''ל מה שאני שואל על התשובה הוא על כי אין חפצי במיתת המת אשר ימות בעונו : <b>והשיבו .</b> לכן השיבו עצמיכם מן הפשע ותחיו :
<b style="color: gray;">מלבי"ם פירוש המילות</b> {{{א}}} <b>כי לא אחפץ במות המת,</b> {{{ב}}} שע''י תשובה זאת תבואו אח''כ לידי תשובה מאהבה, <b>והשיבו</b> גם עונות הקודמים אל הזכות <b>וחיו</b> חיי הנצחיות :
<h2>יחזקאל פרק-יט</h2>
<h3>{א}</h3>
וְאַתָּה֙ שָׂ֣א קִינָ֔ה אֶל־נְשִׂיאֵ֖י יִשְׂרָאֵֽל׃
<b style="color: gray;">מצודת דוד</b> <b>אל נשיאי ישראל .</b> על נשיאי ישראל הם מלכי יהודה יהואחז ויהויקים יוצאי ירך יאשיהו המלך :
<b style="color: gray;">מצודת ציון</b> <b>שא .</b> ענין הרמת קול :
<b style="color: gray;">מלבי"ם פירוש המילות</b> <b>ואתה שא קינה</b> עד פסוק ט' ידבר מן בני יאשיהו, יהואחז ויהויכין ויהויקים, ומן פסוק ט' ידבר מן צדקיהו) והנה ישראל נמשלו בדברי הנביאים לאריה ולגפן, המשל לאריה הוא מצד הגבורה, ונמשלו בזה ביחוד שבט יהודה ומלכות ב''ד, ולגפן נמשלו מצד מה שנטעם ה' בארץ, כמ''ש כרם היה לידידי בקרן בן שמן ויקו לעשות ענבים שהם משפט וצדקה, ותחלה מדבר מצד המשל שנמשלו לאריה כמ''ש מה אמך לביאה, ואח''כ מדבר מצד המשל שנמשלו לגפן כמ''ש אמך כגפן בדמך :
<h3>{ב}</h3>
וְאָמַרְתָּ֗ מָ֤ה אִמְּךָ֙ לְבִיָּ֔א בֵּ֥ין אֲרָי֖וֹת רָבָ֑צָה בְּת֥וֹךְ כְּפִרִ֖ים רִבְּתָ֥ה גוּרֶֽיהָ׃
<b style="color: gray;">רש"י</b> <b>מה אמך לביא .</b> כמה היתה חשובה אמך אתה צדקיהו שנמשלה ללביאה : <b>בין אריות .</b> שרי יהודה :
<b style="color: gray;">מצודת דוד</b> <b>מה אמך לביא .</b> על בית יאשיהו המלך יאמר מה מאד היא חשובה להקרא לביא אם האריות : <b>בין אריות רבצה .</b> הוא משל על מלכי האומות ור''ל בית המלך ההוא היו רובצים בין מלכי האדמה לבטח מבלי פחד :
<b style="color: gray;">מצודת ציון</b> <b>מה .</b> המלה ההיא יורה על ההפלגה וכן מה אדיר שמך ( תהלים ח ) : <b>לביא .</b> כן תקרא אם האריות וכן ובני לביא יתפרדו ( איוב ד ) : <b>רבצה .</b> ענין השכיבה לנוח : <b>כפירים .</b> כן יקרא ארי בחור : <b>רבתה .</b> ענין גדול ואימון כמו אשר טפחתי ורביתי ( איכה ב ) : <b>גוריה .</b> כן יקראו ילדי האריות הקטנים וכן בדי גורותיו ( נחום ב ) :
<b style="color: gray;">מלבי"ם פירוש המילות</b> <b>מה אמך לביא,</b> ר''ל אמך שנמשלה ללביאה, ראה נא באיזה אופן נהיה אצלה המשל הזה, כי המשל לאריה ראוי להיות מצד הגבורה שיש לו, ומצד שיפיל אימה על זולתו, לא מצד הטרף, שזה יצדק על נבוכדנצר ויתר מחריבי ארצות, לא לישראל, והנה בשם לביא יקרא האריה בעת שי''ל גורי אריות, אמר <b>אמך</b> עת <b>נדמית ללביאה, רבצה בין אריות ורבתה את גוריה</b> הקטנים <b>בתוך כפירים,</b> ויש הבדל בין <b>גור וכפיר ואריה,</b> הגור הוא הארי היונק ואז אינו טורף עדיין, ובעת יגדל יקרא בשם כפיר שהוא האריה הצעיר לימים, ואז יטרוף במעונתו אבל לא יתרחק מסוכו אל הטרף וכשיגדל יותר אז יקרא אריה ואז יתרחק לטרף טרף באשר ימצא, וספר שהלביאה הזאת רבצה בין אריות וגוריה הקטנים רבתה בין כפירים, שהם גדולים מן הגורים, וזה משל על יאשיה שהיה מלך גבור כאריה ורבץ בין יתר המלכים, ובניו הקטנים נחשבו בין מלכים אדירים :
<b style="color: gray;">מלבי"ם ביאור המילות</b> <b>לביא.</b> כמו לביאה, ושם לביא הונח על האריה שי''ל גורים, אשר הלך אריה לביא שם גור אריה (נחום ב' י''ב) [שם בא לביא על הנקבה], התצוד ללביא טרף וחית כפירים תמלא (איוב ל''ח ל''ט), אריה גדול מכפיר וכפיר גדול מגור. הכפיר לא יצא לטרף חוץ למעונתו כמו שבארתי זאת (הושע ה' י''ד, עמוס ג' ד', תהלות י''ז י''ב) : <b>רבתה.</b> ענין גידול כמו אשר טפחתי ורביתי :
<h3>{ג}</h3>
וַתַּ֛עַל אֶחָ֥ד מִגֻּרֶ֖יהָ כְּפִ֣יר הָיָ֑ה וַיִּלְמַ֥ד לִטְרָף־טֶ֖רֶף אָדָ֥ם אָכָֽל׃
<b style="color: gray;">רש"י</b> <b>ותעל אחד מגוריה .</b> על בני יאשיהו נאמרה קינה זו שראשון הוא יהואחז : <b>אדם אכל .</b> גוזל את ישראל כי ישראל נקראו אדם כמו שנאמר ( לקמן ל''ד ) ואתנה צאני צאן מרעיתי אדם אתם ולפי המשל כל חיה שטעמה טעם בשר אדם מתגרה באנשים לעולם :
<b style="color: gray;">מצודת דוד</b> <b>ותעל .</b> העלה אחד מבני המלוכה למעלה ונעשה מלך ועל יהואחז יאמר : <b>וילמד .</b> הרגיל עצמו לטרוף טרף עד שאכל גם בני אדם ר''ל כמו החיה המורגלת לטרוף ביותר סופה טורפת גם בני אדם כן יהואחז הרגיל עצמו מאד לעשוק העכו''ם עד שעשק גם את ישראל שהיו קרויים אדם כמ''ש ואתן צאני וכו' אדם אתם ( לקמן לד ) :
<b style="color: gray;">מצודת ציון</b> <b>וילמד .</b> ענין הרגל כמו למדו לשונם דבר שקר ( ירמיה ט ) :
<b style="color: gray;">מלבי"ם פירוש המילות</b> <b>ותעל אחד מגוריה</b> הוא יהואחז שהמליכוהו עם הארץ תחת יאשיהו אביו, והוא <b>כפיר היה</b> שכבר הגיע בתקפו למלוכה. <b>וילמד לטרף טרף</b> כפיר, אבל גם <b>אדם אכל</b> שלפי הטבע אין לאריה לאכול את האדם שנתן ה' מוראו על חיות הארץ, והוא עבר גבולו לאכול אדם, והנמשל שהשחית גם מישראל, כמ''ש ויעש הרע בעיני ה' :
<b style="color: gray;">מלבי"ם ביאור המילות</b> <b>ותעל.</b> מבנין הפעיל :
<h3>{ד}</h3>
וַיִּשְׁמְע֥וּ אֵלָ֛יו גּוֹיִ֖ם בְּשַׁחְתָּ֣ם נִתְפָּ֑שׂ וַיְבִאֻ֥הוּ בַֽחַחִ֖ים אֶל־אֶ֥רֶץ מִצְרָֽיִם׃
<b style="color: gray;">רש"י</b> <b>וישמעו אליו גוים .</b> פרעה מלך מצרים : <b>בשחתם נתפש .</b> גומין חופרין ומכסין פיהם בקש והחיה נופלת בתוכה : <b>חחים .</b> כמין טבעות ברזל נוקבין חוטמו ומושכין אותן בהן :
<b style="color: gray;">מצודת דוד</b> <b>וישמעו .</b> האומות התאספו אליו למלחמה ונלכד בהשחת אשר עשו עליו והם הביאוהו בשלשלאות למצרים כמ''ש ויאסרהו פרעה וכו' ( מ''ב כב ) ועל שהמשילו לאריה אמר לשון הנופל בלכידת החיה הנופל בשחת ונמשך בחחים :
<b style="color: gray;">מצודת ציון</b> <b>וישמעו .</b> ענין אסיפה כמו וישמע שאול את העם ( ש''א טו ) וזהו לפי שאסיפת העם באה ע''י השמעת קול המאסף : <b>בשחתם .</b> בור וגומא כמו בשחת עשו ( תהלים ט ) : <b>נתפש .</b> ענין לכידה : <b>בחחים .</b> הם הטבעות שמשימים בלחיי החיה למושכה ע''י וכן ונתתי חחים בלחייך ( לקמן לח ) :
<b style="color: gray;">מלבי"ם פירוש המילות</b> <b>וישמעו אליו גוים</b> שבא עליו מלך מצרים, <b>ונתפש בשחתם</b> כמ''ש ויאסרוהו ברבלה בארץ חמת <b>ויביאהו בחחים אל ארץ מצרים</b> :
<b style="color: gray;">מלבי"ם ביאור המילות</b> <b>בשחתם.</b> מענין שחת, או שרשו שוח, חפירה עמוקה, כמו אשר זורה ברחת מן רוח : <b>בחתים.</b> ברזל שמשימין באף או לחיי החיה למשכה, ושמתי החי באפך (ישעיה ל''ז כ''ט), חחים בלחייך (לקמן כ''ט ד'), ומזה ובחוח תקב לחייו (איוב מ' כ''א) :
<h3>{ה}</h3>
וַתֵּ֙רֶא֙ כִּ֣י נֽוֹחֲלָ֔ה אָבְדָ֖ה תִּקְוָתָ֑הּ וַתִּקַּ֛ח אֶחָ֥ד מִגֻּרֶ֖יהָ כְּפִ֥יר שָׂמָֽתְהוּ׃
<b style="color: gray;">רש"י</b> <b>ותרא .</b> אמו כנסת ישראל : <b>כי נוחלה .</b> לשון חולי : <b>ותקח אחד מגוריה .</b> יהויקים : <b>כפיר שמתהו .</b> מלך כל כפיר שבמקרא ארי בחור וגבור :
<b style="color: gray;">מצודת דוד</b> <b>ותרא .</b> בית מלכות יאשיהו ראתה כי עמדה זמן מה בתוחלתה שתשוב למלכותה והנה אבדה תקותה כי לא שבה : <b>ותקח .</b> לקחה אחד מבני המלוכה ושמה אותו למלך ועל יהויקים יאמר :
<b style="color: gray;">מצודת ציון</b> <b>נוחלה .</b> מלשון תוחלת ותקוה : <b>שמתהו .</b> מל' שימה :
<b style="color: gray;">מלבי"ם פירוש המילות</b> <b>ותרא כי נוחלה אבדה תקותה,</b> יש הבדל בין תוחלת ובין תקוה, שהמיחל מיחל על דבר ברור ומובטח לו, והמקוה יקוה על דבר בלתי מובטח, ר''ל היא נוחלה ונדמה לה שי''ל תוחלת על דבר ברור ומובטח, ובסוף ראתה שאין לה אפי' תקוה על דבר בלתי ברור, <b>ותקח אחד מגוריה</b> הוא יהויקים שהמליכהו פרעה נכה בהסכמת העם, <b>כפיר שמתהו,</b> ר''ל הוא לא היה כפיר כי היה חלוש בטבעו, רק העם שמו אותו שיהיה כפיר, וכבר בארתי במלכים שבעת שהמליך פרעה את יהויקים המליך גם את יהויכין שהיה בן שמונה שנה ושניהם מלכו ביחד, ולכן חשב שניהם כאחד :
<b style="color: gray;">מלבי"ם ביאור המילות</b> <b>נוחלה תקותה,</b> המקוה בלתי מצפה על זמן מוגבל או הבטחה, לא כן המייחל כמ''ש (ישעיה נ''א ה', תהלות ק''ל ה') :
<h3>{ו}</h3>
וַיִּתְהַלֵּ֥ךְ בְּתוֹךְ־אֲרָי֖וֹת כְּפִ֣יר הָיָ֑ה וַיִּלְמַ֥ד לִטְרָף־טֶ֖רֶף אָדָ֥ם אָכָֽל׃
<b style="color: gray;">מצודת דוד</b> <b>ויתהלך .</b> הנהיג המלוכה בתוך מלכי המצרים ודומה להם : <b>כפיר היה .</b> מלך מושל וגבור : <b>וילמד .</b> הרגיל עצמו לטרוף טרף לעשוק העכו''ם עד שאכל גם בני אדם ר''ל שעשק גם את ישראל :
<b style="color: gray;">מלבי"ם פירוש המילות</b> <b>ויתהלך</b> אבל ע''י <b>שהתהלך בתוך אריות,</b> עי''ז <b>כפיר היה</b> נעשה כפיר הגם שהיה חלוש בעת מלכו (כי לכן המליכו תחלה את יהואחז) שע''י שבא בברית עם פרעה ואח''כ עם נבוכדנצר היה כפיר, וגם הוא <b>למד לטרף טרף ואדם אכל</b> כמ''ש וגם דם הנקי אשר שפך, אבל הוא הוסיף רשע על יהואחז, כי :
<h3>{ז}</h3>
וַיֵּ֙דַע֙ אַלְמְנוֹתָ֔יו וְעָרֵיהֶ֖ם הֶחֱרִ֑יב וַתֵּ֤שַׁם אֶ֙רֶץ֙ וּמְלֹאָ֔הּ מִקּ֖וֹל שַׁאֲגָתֽוֹ׃
<b style="color: gray;">רש"י</b> <b>וידע אלמנותיו .</b> מענה את הנשים והורג את בעליהן , ויש פותרין אלמנותיו כמו ארמנותיו וידע לשון פגור והרס כמו וגבוה ממרחק יידע ( תהלים קל''ח ) : <b>ועריהם החריב .</b> שנתן מס על הארץ לתת לפרעה בכל שנה כמו שנאמר ( מ''ב ג ) :
<b style="color: gray;">מצודת דוד</b> <b>וידע אלמנותיו .</b> שבר והרס ארמנות בני עמו והחריב עריהם : <b>ותשם .</b> א''י והאנשים הממלאים אותה נעשו שממה מפחד קול שאגתו ולפי שהמשילו לכפיר אמר לשון הנופל בכפיר אריות המחריד בקול שאגתו :
<b style="color: gray;">מצודת ציון</b> <b>וידע .</b> ענין שבירה כמו ויודע בהם את אנשי סכות ( שופטים ח ) : <b>אלמנותיו .</b> כמו ארמנותיו ובאה הלמ''ד במקום הרי''ש וכן התוציא מזרות ( איוב לח ) והוא כמו מזלות ובאה הרי''ש במקום הלמ''ד או יתכן שהוא שהוא מל' אולם : <b>ההריב .</b> מל' חורבן : <b>ותשם .</b> מל' שממון :
<b style="color: gray;">מלבי"ם פירוש המילות</b> <b>וידע אלמנותיו,</b> שהכפיר אין דרכו לצאת מסוכתו והוא ידע לצאת אל אולמי שעריו, שהם החדרים החיצונים של ביתו, ר''ל שטרף טרף חוץ מא''י, <b>ועריהם</b> של שכני א''י <b>החריב,</b> כי החל לעשות מלחמה בשכנים סביבו שנתן נבוכדנצר תחת רשותו, כמו שנראה בירמיה (סי' כ''ז) שבאו אליו מלאכי גוים אדום ועמון וצור ומואב, וכמש''פ שם :
<b style="color: gray;">מלבי"ם ביאור המילות</b> <b>אלמונותיו.</b> האולם הוא החדר שלפני הבית או החצר, ומצייר במליצה היציאה חוץ ממקומו הפנימי אל אולמות שלפני השער : <b>ותשם.</b> שרשו שמם, או ישם, או אשם, ונפל האל''ף וכולם מענין שממה :
<h3>{ח}</h3>
וַיִּתְּנ֨וּ עָלָ֥יו גּוֹיִ֛ם סָבִ֖יב מִמְּדִינ֑וֹת וַֽיִּפְרְשׂ֥וּ עָלָ֛יו רִשְׁתָּ֖ם בְּשַׁחְתָּ֥ם נִתְפָּֽשׂ׃
<b style="color: gray;">רש"י</b> <b>ויתנו עליו גוים סביב ממדינות .</b> וישלח ה' בו את גדודי ארם ואת גדודי כשדים ואת גדודי מואב ואת גדודי בני עמון ( שם כ ) : <b>ויתנו עליו גוים .</b> ואיתכנשו :
<b style="color: gray;">מצודת דוד</b> <b>ויתנו עליו גוים .</b> האומות מסביב ממדינות רבות נתנו עליו מוקש ופרשו עליו רשתם ונתפש בהשחת אשר עשו עליו ר''ל נלחמו בו ולכדו אותו כמ''ש וישלח ה' בו את גדודי כשדים ואת גדודי ארם וכו' ( מ''ב כ''ד ) :
<b style="color: gray;">מלבי"ם פירוש המילות</b> <b>ויתנו עליו גוים סביב ממדינות,</b> כמ''ש (במ''ב כ''ד) וישלח ה' בו את גדודי כשדים ואת גדודי ארם, <b>ויפרשו עליו רשתם בשחתם נתפש,</b> כי יהואחז נתפש בשחתם בלא רשת כי לא לחם עם מלך מצרים, אבל יהויקים מרד ולחם והוצרכו לפרוש עליו רשת ומצור ומצודות עד שנתפש :
<h3>{ט}</h3>
וַֽיִּתְּנֻ֤הוּ בַסּוּגַר֙ בַּֽחַחִ֔ים וַיְבִאֻ֖הוּ אֶל־מֶ֣לֶךְ בָּבֶ֑ל יְבִאֻ֙הוּ֙ בַּמְּצֹד֔וֹת לְמַ֗עַן לֹא־יִשָּׁמַ֥ע קוֹל֛וֹ ע֖וֹד אֶל־הָרֵ֥י יִשְׂרָאֵֽל׃
<b style="color: gray;">רש"י</b> <b>בסוגר .</b> ת''י בקולרין : <b>במצדות .</b> להיות כלוא שם :
<b style="color: gray;">מצודת דוד</b> <b>ויתנהו בסוגר .</b> הלוכדים אותו נתנוהו בכבלים סגורים בשלשלאות והביאוהו אל מלך בבל לשהוא יביאהו במצדות להיות כלוא שם למען לא ישמיע עוד קולו על הרי ישראל ר''ל דעתם היה להיות אסור במאסר לעולם למען לא ימשול עוד בישראל ולא יפחידם בקול שאגתו ( אבל באמת לא בא לבבל ולא ישב במצדות כי מת בדרך כמ''ש בירמיה ) :
<b style="color: gray;">מצודת ציון</b> <b>בסוגר .</b> כבלים סגורים : <b>במצדות .</b> ענין מגדל גבוה וחזק כמו מצדות סלעים ( ישעיה לג ) :
<b style="color: gray;">מלבי"ם פירוש המילות</b> <b>ויתנהו בסוגר בחחים,</b> את יהואחז נתן רק בחחים, שבו מושכים החיה חוץ ממעונתה אבל את יהויקים נתן בסוגר שהיא שמירה יתירה, <b>ויביאהו אל מלך בבל,</b> ומ''ש עוד יביאהו במצדות כי שני פעמים כבשו מלך בבל, ובפעם ראשונה היה לו עבד ושלחו לנפשו, ובפעם השני יביאהו במצדות, או שמ''ש ויתנהו בסוגר הוא על יהויקים, ויביאהו במצדות הוא על יהויכין, ששניהם נחשבו במלכות אחת כנ''ל <b>למען לא ישמעו קולו עוד</b> כי לא חזרו עוד לארץ ישראל :
<b style="color: gray;">מלבי"ם ביאור המילות</b> <b>בסוגר.</b> כמו וסוגרו על מסגר : <b>במצדות.</b> כמו מצדות סלעים משגבו, נתנו בכלא במבצר, בל יברח :
<h3>{י}</h3>
אִמְּךָ֥ כַגֶּ֛פֶן בְּדָמְךָ֖ עַל־מַ֣יִם שְׁתוּלָ֑ה פֹּֽרִיָּה֙ וַֽעֲנֵפָ֔ה הָיְתָ֖ה מִמַּ֥יִם רַבִּֽים׃
<b style="color: gray;">רש"י</b> <b>אמך כגפן .</b> עוד זה מן הקינה : <b>בדמך .</b> לשון דמיון ומשל כלומר דומה אתה למי שהיתה אמו כגפן שתולה על מים : <b>פוריה .</b> כמו פורה ראש לשון עושה פרי : <b>ממים רבים .</b> על ידי מים רבים :
<b style="color: gray;">מצודת דוד</b> <b>אמך .</b> בית מלכות דוד בכללה היתה כגפן בדמותה וכאלו יאמר אל מול כל אחד מהמלכים הנה בעבור דמות כ''א מכם תדמה בית המלכות לגפן הנטועה סמוך למים לבוא בה מרבית הרטיבות : <b>פריה וענפה .</b> פריה של הגפן וכן ענפה היתה גדילה מן המים הרבים אשר השקתה ר''ל הטובה והממשלה בא לה על כי היתה מזרע דוד :
<b style="color: gray;">מצודת ציון</b> <b>בדמך .</b> כמו בדמותך והוא מל' דמות וצורה : <b>שתולה .</b> נטועה :
<b style="color: gray;">מלבי"ם פירוש המילות</b> <b>אמך כגפן בדמך,</b> עתה ידבר מן המשל השני שנמשלו ישראל כגפן, ובא לספר בזה ממלכות צדקיהו שהיה צדיק ולא נמשל לארי טורף רק כגפן נטועה בארץ, והיא <b>על מים שתולה</b> ששם שתול בא על עקירת הגפן ממקומו למקום אחר, שרצה לצאת מרשות נבוכדנצר תחת רשות פרעה כדי שתהיה <b>פוריה וענפה ממים רבים,</b> כמ''ש (בסי' י''ז) אל שדה טוב אל מים רבים היא שתולה :
<b style="color: gray;">מלבי"ם ביאור המילות</b> <b>בדמך.</b> כמו בדמותך וחסר התי''ו שתחת ה' למ''ד הפעל, כמו כאריה בסוכו (תהלות ט'), עובר בשוק אצל פנה (משלי ז') :
<h3>{יא}</h3>
וַיִּֽהְיוּ־לָ֞הּ מַטּ֣וֹת עֹ֗ז אֶל־שִׁבְטֵי֙ מֹֽשְׁלִ֔ים וַתִּגְבַּ֥הּ קֽוֹמָת֖וֹ עַל־בֵּ֣ין עֲבֹתִ֑ים וַיֵּרָ֣א בְגָבְה֔וֹ בְּרֹ֖ב דָּלִיֹּתָֽיו׃
<b style="color: gray;">רש"י</b> <b>מטות עוז אל שבטי מושלים .</b> שלטונין תקיפין ומלכין גברין : <b>עבותים .</b> אילנות שענפיהן מרובין :
<b style="color: gray;">מצודת דוד</b> <b>מטות עוז .</b> ענפיה היו מטות עוז ומחוזק להיות מהן שבטי מושלים לרדות וללקות בהן את המורדים בהם ר''ל הממשלה היתה חזקה להכניע ולכבוש את כל הקמים למולה : <b>ותגבה קומתו .</b> גבהה בקומה : <b>על בין עבותים .</b> על הסעיף העליון והוא האמצעי העומד בין העבותים הם הענפים המתפשטים הקלועים אלה באלה ור''ל קומת הגפן עלה למעלה על כל הסעיפים העליונים מכל האילנות : <b>וירא בגבהו .</b> בעבור רוב גבהו היה נראה למרחוק עם רוב דליותיו הגבוהים והגסים ר''ל גדלה ממשלתה על ממשלת כל המלכים והיתה מפורסמת בעולם ברוב הגבורה והכח :
<b style="color: gray;">מצודת ציון</b> <b>מטות .</b> מל' מטה ומקל : <b>עוז .</b> ענין חוזק : <b>שבטי .</b> מל' שבט ושרביט : <b>עבותים .</b> ענין קליעה וכן ענף עץ עבות ( ויקרא כג ) : <b>דליותיו .</b> ענפיו הגדולים כמו לפנות דליותיו ( לעיל וז ) :
<b style="color: gray;">מלבי"ם פירוש המילות</b> <b>ויהיו לה מטות עז</b> וכח גדול, שהתחבר <b>אל שבטי משלים,</b> שהם מושלי עמים שסביבות ירושלים שבאו עמו בברית, <b>ותגבה קומתו על בין עבתים,</b> סמוך לאילנות העבותים שענפיהם קלועים זע''ז גבה עד שם, ועי''כ <b>נתראה בגבהו,</b> הפך מרצון נבוכדנצר שנטע אותו שיהיה גפן סורחת שפלת קומה כנ''ל (סי' י''ז) :
<b style="color: gray;">מלבי"ם ביאור המילות</b> <b>מטות, שבטי.</b> כבר התבאר (ישעיה י') כי שבט מציין המשרה, ומטה מציין השוטרים ואנשי החיל, וכן אמר מטה עז שבט למשול : <b>עבתים.</b> מקום בגובה האילן שהענפים קלועים יחד ומשם יתרומם הענף האמצעי הנקרא צמרת הארז :
<h3>{יב}</h3>
וַתֻּתַּ֤שׁ בְּחֵמָה֙ לָאָ֣רֶץ הֻשְׁלָ֔כָה וְר֥וּחַ הַקָּדִ֖ים הוֹבִ֣ישׁ פִּרְיָ֑הּ הִתְפָּרְק֧וּ וְיָבֵ֛שׁוּ מַטֵּ֥ה עֻזָּ֖הּ אֵ֥שׁ אֲכָלָֽתְהוּ׃
<b style="color: gray;">רש"י</b> <b>ותתש .</b> כל נתישה ונטיעה היא דבר המוטל בפיזור על פני כל הארץ : <b>ורוח הקדים .</b> נ''נ : <b>הוביש פריה .</b> שחט את בני צדקיהו :
<b style="color: gray;">מצודת דוד</b> <b>ותתש בחמה .</b> והנה הגפן הזאת נעקרה ממקומה בחמה רבה והושלכה לארץ : <b>התפרקו .</b> נשברו ויבשו ענפים שהיו כמטות חזקות : <b>אכלתהו .</b> שרף כ''א מן הענפים ור''ל הנה המלוכה נעקרה והושפלה לארץ והאויר עשק כל טובתה והשפיל ממשלתה :
<b style="color: gray;">מצודת ציון</b> <b>ותתש .</b> ענין עקירה כמו ולא אתוש ( ירמיה מב ) : <b>הוביש .</b> מל' יבש : <b>התפרקו .</b> ענין שבירה כמו ופרסיהן יפרק ( זכריה יא ) :
<b style="color: gray;">מלבי"ם פירוש המילות</b> <b>ותתש בחמה,</b> עי''כ נעקרה ממקומה ומגדולתה, <b>ורוח הקדים הוביש פריה</b> הם חיילי נבוכדנצר שבאו ממזרח צפונית לא''י, <b>התפרקו</b> וע''י שהתפרקו ממקומם, <b>יבשו</b> מעצמם זה משל השבוים שנאבדו בדרך, <b>מטה עזה אש אכלתהו</b> שצדקיהו עורו עיניו :
<b style="color: gray;">מלבי"ם ביאור המילות</b> <b>התפרקו.</b> הוא דבר הנפרד בכח ממקום שהוא מחובר ונתון שם :
<h3>{יג}</h3>
וְעַתָּ֖ה שְׁתוּלָ֣ה בַמִּדְבָּ֑ר בְּאֶ֖רֶץ צִיָּ֥ה וְצָמָֽא׃
<b style="color: gray;">מצודת דוד</b> <b>שתולה במדבר .</b> הגפן הזאת נטועה היא במדבר בארץ ציה וצמאון לא ימצא שם מים להשקותה ר''ל עתה נפסק כל הטובה :
<b style="color: gray;">מצודת ציון</b> <b>ציה .</b> ענין שממון :
<b style="color: gray;">מלבי"ם פירוש המילות</b> <b>ועתה שתולה במדבר,</b> שהשאיר נבוזראדן מדלת עם הארץ בארץ שממה כמדבר :
<h3>{יד}</h3>
וַתֵּצֵ֨א אֵ֜שׁ מִמַּטֵּ֤ה בַדֶּ֙יהָ֙ פִּרְיָ֣הּ אָכָ֔לָה וְלֹא־הָ֥יָה בָ֛הּ מַטֵּה־עֹ֖ז שֵׁ֣בֶט לִמְשׁ֑וֹל קִ֥ינָה הִ֖יא וַתְּהִ֥י לְקִינָֽה׃
<b style="color: gray;">רש"י</b> <b>ותצא אש ממטה בדיה .</b> מעון מלכיה ושריה באת לה הרעה : <b>קינה היא ותהי לקינה .</b> איליא היא נבואתא ותהא לאיליא :
<b style="color: gray;">מצודת דוד</b> <b>ותצא אש .</b> מן הבדים שהיו כמוטות יצאה אש ושרף את פריה ולא נשאר בה מטה חזק ושבט למשול ע''י לרדות וללקות בו את המורדים ר''ל בעבור גודל הממשלה פשעו בה' ונלקח ממנה טובתה וגם מן הממשלה לא נשאר בה ואין בה עוד כח לעמוד מול הקמים עליה : <b>קינה היא .</b> אמורה היא לקינה וכן תהיה לקינה לקונן בה על הממלכה ההיא :
<b style="color: gray;">מצודת ציון</b> <b>בדיה .</b> הם הענפים הגסים וכן ותעש בדים ( לעיל וז ) :
<b style="color: gray;">מלבי"ם פירוש המילות</b> <b>ותצא אש,</b> הוא אש של ישמעאל בן נתניה, שהיה <b>ממטה בדיה</b> היינו מזרע המלוכה, <b>ואכלה פריה</b> במדבר, שהרג את הנשארים, ועי''כ <b>לא היה לה מטה עז</b> כי אחרי הריגת גדליהו בטלה כל ממשלה ופקודה בארץ :
<b style="color: gray;">מלבי"ם ביאור המילות</b> <b>בדיה.</b> התבאר למעלה (י''ז ג') :
<h2>יחזקאל פרק-כ</h2>
<h3>{א}</h3>
וַיְהִ֣י ׀ בַּשָּׁנָ֣ה הַשְּׁבִיעִ֗ית בַּֽחֲמִשִׁי֙ בֶּעָשׂ֣וֹר לַחֹ֔דֶשׁ בָּ֧אוּ אֲנָשִׁ֛ים מִזִּקְנֵ֥י יִשְׂרָאֵ֖ל לִדְרֹ֣שׁ אֶת־יְהוָ֑ה וַיֵּשְׁב֖וּ לְפָנָֽי׃
<b style="color: gray;">רש"י</b> <b>לדרוש את ה' .</b> על צרכיהם ואם אינו שומע לנו גם אנו לא נענש על עבירות שבידנו שהרי כבר מכרנו ואין לו עלינו כלום עבד שמכרו רבו ואשה שגרשה בעלה כלום יש לזה על זה כלום ומסוף הענין אתה למד מתשובה שהשיבם והעולה על רוחכם וגו' ( לקמן ל''ב ) :
<b style="color: gray;">מצודת דוד</b> <b>בשנה השביעית .</b> לגלות המלך יהויכין : <b>בחמישי .</b> בחדש החמישי : <b>לדרוש את ה' .</b> ר''ל להתפלל לפניו ולהתחנן לו על ירושלים שלא תחרב : <b>וישבו לפני .</b> התעכבו לפני :
<b style="color: gray;">מלבי"ם פירוש המילות</b> <b>בשנה השביעית בחמשי בעשור לחדש,</b> כתב הרי''א י''א שנה גלה יהויכין לפני חורבן הבית, ובתחלת השנה החמישית לגלותו ראה המראה הראשונה, ומשם והלאה עד החורבן ראה בכל שנה מראה אחת, והגם שבאו בה נבואות אחרות עכ''פ בתחלת השנה היה רואה נבואה אחת, ובשנה השביעית סבב ה' שבאו הזקנים והיו בעשירי בחדש החמישי שביום ההוא עתיד הבית ליחרב, והדרישה היה להתפלל על הבית שלא יחרב, וה' ענהו שלא יקבל תפלתם ולא ידרש להם, ובסדר עולם אמרו שהיו חמו''ע, ולמ''ש בסי' י''ד היו זקנים רשעים כי הצדיקים נקראים זקני יהודה, וכן פירשתי לפי הפשט :
<h3>{ב}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<h3>{ג}</h3>
בֶּן־אָדָ֗ם דַּבֵּ֞ר אֶת־זִקְנֵ֤י יִשְׂרָאֵל֙ וְאָמַרְתָּ֣ אֲלֵהֶ֔ם כֹּ֤ה אָמַר֙ אֲדֹנָ֣י יְהוִ֔ה הֲלִדְרֹ֥שׁ אֹתִ֖י אַתֶּ֣ם בָּאִ֑ים חַי־אָ֙נִי֙ אִם־אִדָּרֵ֣שׁ לָכֶ֔ם נְאֻ֖ם אֲדֹנָ֥י יְהוִֽה׃
<b style="color: gray;">רש"י</b> <b>אם אדרש לכם .</b> בבקשתכם ובסוף הספר הזה הוא אמר אדרש לבית ישראל זו אחת מן המקומות המלמדים אותנו שהקב''ה חוזר בו על הרעה ועל כיוצא בזה ההוא אמר ולא יעשה ( במדבר כג ) מדרש תנחומא :
<b style="color: gray;">מצודת דוד</b> <b>הלדרוש .</b> הוא בה''א השאלה שאמר האם באתם לדרוש אותי בתפלה הנה דעו הריני נשבע חי אני אם אהיה נדרש לכם לקבל תפלתכם :
<b style="color: gray;">מצודת ציון</b> <b>הלדרש .</b> הוא ענין תפלה וכן אני אדרוש אל אל ( איוב ה ) :
<b style="color: gray;">מלבי"ם פירוש המילות</b> <b>הלדרש אתי אתם באים</b> ר''ל הלא אין כונתם לדרוש את ה' לדעת דרכיו ולהכירו, וא''כ <b>חי אני אם אדרש לכם</b> להשיב על שאלתכם :
<h3>{ד}</h3>
הֲתִשְׁפֹּ֣ט אֹתָ֔ם הֲתִשְׁפּ֖וֹט בֶּן־אָדָ֑ם אֶת־תּוֹעֲבֹ֥ת אֲבוֹתָ֖ם הוֹדִיעֵֽם׃
<b style="color: gray;">רש"י</b> <b>התשפוט אותם .</b> לשון ויכוח :
<b style="color: gray;">מצודת דוד</b> <b>התשפוט .</b> האם תתווכח עמהם להודיעם שהדין עמדי זאת עשה הודיעם גם תועבות אבותם עם מה שהוסיפו המה :
<b style="color: gray;">מצודת ציון</b> <b>התשפוט .</b> ענין ויכוח :
<b style="color: gray;">מלבי"ם פירוש המילות</b> <b>התשפט,</b> ר''ל כי ביאתם אל הנביא יהיה או לדרוש את ה' או שישפוט אותם הנביא בעצמו ע''פ חוקי התורה, לכן יאמר אם לא באתם לדרוש ה' רק שתשפוט אותם, <b>שתשפטם</b> מצד שאתה <b>בן אדם</b>, ר''ל לא ע''פ הנבואה רק ע''פ שכלך וידיעתך את תורת ה', <b>את תועבת אבותם הודיעם,</b> שכבר סרו מן התורה מימי אבותיהם :
<h3>{ה}</h3>
וְאָמַרְתָּ֣ אֲלֵיהֶ֗ם כֹּֽה־אָמַר֮ אֲדֹנָ֣י יְהוִה֒ בְּיוֹם֙ בָּחֳרִ֣י בְיִשְׂרָאֵ֔ל וָאֶשָּׂ֣א יָדִ֗י לְזֶ֙רַע֙ בֵּ֣ית יַֽעֲקֹ֔ב וָאִוָּדַ֥ע לָהֶ֖ם בְּאֶ֣רֶץ מִצְרָ֑יִם וָאֶשָּׂ֨א יָדִ֤י לָהֶם֙ לֵאמֹ֔ר אֲנִ֖י יְהוָ֥ה אֱלֹהֵיכֶֽם׃
<b style="color: gray;">רש"י</b> <b>ביום בחרי בישראל .</b> הרי שהיתה שנאה זו כבושה לפני המקום קרוב לתשע מאות שנה משהיו במצרי' עד יחזקאל והיתה אהבתו מחפ' עליהם ועל ידי שהיו עתה מרבים לפשוע נתעוררה ועל זה נאמר שנאה תעורר מדנים וגו' ( משלי י ) :
<b style="color: gray;">מצודת דוד</b> <b>ביום בחרי בישראל .</b> כאשר בחרתי בישראל בהיותם במצדים : <b>ואשא ידי .</b> אז נשאתי ידי בשבועה להוציאם משם : <b>ואודע להם .</b> נודעתי להם שמה בהשראת שכינתי על אהרן ונשאתי ידי בשבועה לאמר להם אני ה' אלהיכם ר''ל אני אהיה למנהיג ומשגיח עליכם לא כגוי' הקדמונים שהיו מושגחים באמצעית מערכת השמים ושריהם של מעלה :
<b style="color: gray;">מלבי"ם פירוש המילות</b> <b>ביום בחרי,</b> ר''ל שתחלת בחירת העם במצרים היה בו ב' ענינים, {{{א}}} <b>ענין בחיריי מצד שהם ישראל,</b> מצד מעלות נפשותיהם שהם ראויים אל הענין האלהי. {{{ב}}} <b>מצד שהם זרע בית יעקב</b> וברית האבות, ומצד זה <b>ואשא ידי לזרע בית יעקב</b> נשא ידו בשבועה לקיים שבועת האבות ומפרש נגד מ''ש <b>ביום בחרי בישראל, ואודע להם בארץ מצרים</b> שעי''ז התגלה להם הענין האלהי, ונגד מ''ש <b>ואשא ידי לזרע בית יעקב,</b> אמר <b>ואשא ידי להם לאמר אני ה' אלהיכם</b> מכבר, שאני קשור עמכם בברית מימי קדם להיות לכם לאלהים :
<b style="color: gray;">מלבי"ם ביאור המילות</b> <b>ישראל בית יעקב.</b> ישראל הם הגדולים ובית יעקב ההמונים (ישעיה ט' ז') :
<h3>{ו}</h3>
בַּיּ֣וֹם הַה֗וּא נָשָׂ֤אתִי יָדִי֙ לָהֶ֔ם לְהֽוֹצִיאָ֖ם מֵאֶ֣רֶץ מִצְרָ֑יִם אֶל־אֶ֜רֶץ אֲשֶׁר־תַּ֣רְתִּי לָהֶ֗ם זָבַ֤ת חָלָב֙ וּדְבַ֔שׁ צְבִ֥י הִ֖יא לְכָל־הָאֲרָצֽוֹת׃
<b style="color: gray;">מצודת דוד</b> <b>ביום ההוא .</b> ר''ל בו ביום שנשבעתי להם שאהיה להם למנהיג ומשגיח אז נשבעתי להוציאם ממצרים אל ארץ אשר חפשתי אותה להם שהיא זבת חלב ודבש והיא המפוארה לכל הארצות :
<b style="color: gray;">מצודת ציון</b> <b>תרתי .</b> ענין חפוש כמו תרתי בלבי ( קהלת ב ) : <b>זבת .</b> מל' זיבה ונטיפה : <b>צבי .</b> ענין הדר ויופי :
<b style="color: gray;">מלבי"ם פירוש המילות</b> <b>ביום ההוא נשאתי ידי להם,</b> ר''ל ומאז הפלם שיהיו תחת השגחתו <b>ושיוציאם מארץ מצרים</b> באותות ובמופתים, ולהביאם <b>אל הארץ אשר תרתי להם,</b> כמי שי''ל נטע נעמן משובח שיתור לו קרן בן שמן מקום ששם יצליח הנטע להיות גפן שורק, וכן בחר בא''י מצד שהיא <b>ארץ זבת חלב ודבש</b> וימצאו שם כל צרכיהם הגשמיים שיהיו פנוים אל התורה והעבודה, ומצד שהיא <b>צבי לכל הארצות</b> בענין הנפשיי והרוחניי וחלות שם השכינה וההשגחה והנבואה :
<b style="color: gray;">מלבי"ם ביאור המילות</b> <b>צבי.</b> דבר הנרצה מפני קיומו והתמדתו (ירמיה ט' ז'), וממליץ שמועיל לשלימות הנפש הקיימת לעד :
<h3>{ז}</h3>
וָאֹמַ֣ר אֲלֵהֶ֗ם אִ֣ישׁ שִׁקּוּצֵ֤י עֵינָיו֙ הַשְׁלִ֔יכוּ וּבְגִלּוּלֵ֥י מִצְרַ֖יִם אַל־תִּטַּמָּ֑אוּ אֲנִ֖י יְהוָ֥ה אֱלֹהֵיכֶֽם׃
<b style="color: gray;">רש"י</b> <b>ואומר אליהם .</b> אהרן ניבא להם נבואה זו קודם שנגלה הקב''ה על משה בסנה וזהו שנאמר ( שמואל א ב ) לעלי הנגלה נגלתי אל בית אביך בהיותם במצרים וגו' :
<b style="color: gray;">מצודת דוד</b> <b>ואומר אליהם .</b> ע''י אהרן אמרתי אליהם כל איש ואיש השליכו השקץ והתעוב שעיניו מראות לו כי העין הוא סרסור לעבירה : <b>ובגלולי .</b> בעכו''ם של מצרים אל תטמאו ללכת אחריהם : <b>אני ה' אלהיכם .</b> כאומר ואיך א''כ תחליפו אותי בעכו''ם :
<b style="color: gray;">מצודת ציון</b> <b>שקוצי .</b> מלשון שקוץ ותעוב :
<b style="color: gray;">מלבי"ם פירוש המילות</b> <b>ואמר אליהם,</b> אבל התנה עמהם שמעתה הם קדושים לאלהיהם ואינם ככל העכו''ם וצריכים להתקדש בין במעשים, שעז''א <b>איש שקוצי עיניו השליכו,</b> שהם עניני ע''ז שהיו להמשך אחר הזנות שמיוחס אל העינים, <b>ובגלולי מצרים אל תטמאו</b> שהם עניני ע''ז שהיו לעבודה ולהאמין בשוא והבל, (כמ''ש ולא תתורו אחרי לבבכם זו מינות, ואחרי עיניכם אשר אתם זונים זו זנות) וכ''ז יען אשר <b>אני ה' אלהיכם</b> והייתם קדושים כי קדוש אני :
<b style="color: gray;">מלבי"ם ביאור המילות</b> <b>שקוצי עיניו גלולים.</b> שניהם לע''ז רק השקוצים היו הדמותים המעוררים לזנות ומשגל נמאס, לכן נסמכו אל העינים. וזה הבדלם כשבאו נרדפים :
<h3>{ח}</h3>
וַיַּמְרוּ־בִ֗י וְלֹ֤א אָבוּ֙ לִּשְׁמֹ֣עַ אֵלַ֔י אִ֣ישׁ אֶת־שִׁקּוּצֵ֤י עֵֽינֵיהֶם֙ לֹ֣א הִשְׁלִ֔יכוּ וְאֶת־גִּלּוּלֵ֥י מִצְרַ֖יִם לֹ֣א עָזָ֑בוּ וָאֹמַ֞ר לִשְׁפֹּ֧ךְ חֲמָתִ֣י עֲלֵיהֶ֗ם לְכַלּ֤וֹת אַפִּי֙ בָּהֶ֔ם בְּת֖וֹךְ אֶ֥רֶץ מִצְרָֽיִם׃
<b style="color: gray;">רש"י</b> <b>וימרו בי .</b> הם הרשעים רובם של ישראל שמתו בשלשת ימי אפלה כמו שנאמר וחמושים עלו בני ישראל וגו' ( שמות יד ) אחד מחמשים ויש אומרים אחד מחמש מאות :
<b style="color: gray;">מצודת דוד</b> <b>וימרו בי .</b> בעודם במצרים מרו בה' : <b>ואומר .</b> בעבור זה חשבתי לשפוך עליהם חמתי ולהשליך בהם חרון אפי :
<b style="color: gray;">מצודת ציון</b> <b>וימרו .</b> מלשון מרי ומרד : <b>ולא אבו .</b> ולא רצו כמו לא אבה יבמי ( דברי' כה ) : <b>לכלות .</b> ענין השלמה :
<b style="color: gray;">מלבי"ם פירוש המילות</b> <b>וימרו בי</b> לעשות מה שציויתם שלא לעשות, <b>ולא אבו לשמע</b> שלא עשו מה שציויתים לעשות, <b>את שקוצי עיניהם לא השליכו</b> שהשקוצים מורים על מעשים רעים של זנות שעושים בפועל וצריך להשליכם, לא השליכו, <b>ואת גלולי מצרים</b> שמורים על המינות וצריך לעזוב דרך הזה, <b>לא עזבו, ואמר לשפך חמתי עליהם,</b> וע''י החמה הפנימית <b>אכלה אפי</b> החיצון <b>בם</b>, כי כשיהיה האף והעונש ע''י החמה הפנימית יעשה כליון חרוץ שזה ההבדל בין אף וחמה :
<b style="color: gray;">מלבי"ם ביאור המילות</b> <b>וימרו, ולא אבו לשמוע.</b> המרי, הוא בל''ת, והבלתי שמוע, הוא בקום ועשה (יהושע א' י''ח, ש''א י''ב י''ד) : <b>לשפך חמתי, לכלות אפי.</b> החמה היא הפנימית, והאף הוא הקצף החיצון המתראה ע''י עונש, ואם האף בלא חמה לא יעשה כלה כמ''ש למעלה (ז' ח') :
<h3>{ט}</h3>
וָאַ֙עַשׂ֙ לְמַ֣עַן שְׁמִ֔י לְבִלְתִּ֥י הֵחֵ֛ל לְעֵינֵ֥י הַגּוֹיִ֖ם אֲשֶׁר־הֵ֣מָּה בְתוֹכָ֑ם אֲשֶׁ֨ר נוֹדַ֤עְתִּי אֲלֵיהֶם֙ לְעֵ֣ינֵיהֶ֔ם לְהוֹצִיאָ֖ם מֵאֶ֥רֶץ מִצְרָֽיִם׃
<b style="color: gray;">רש"י</b> <b>לבלתי החל .</b> שלא יתחלל שמי מאחר שנודעתי להם והבטחתים להוציאם והכירו מצרים שהם עמי אילו הייתי משחיתם היו אומרים אויביהם מבלתי יכולת בידו להוציאם :
<b style="color: gray;">מצודת דוד</b> <b>ואעש .</b> אבל עשיתי למען שמי לבל יחולל לעיני המצרים : <b>אשר נודעתי .</b> אשר הייתי נודע לישראל ע''י אהרן שהיה מודיעם בנבואה לעיני מצרים שאגאלם משם ואם היו כלים במצרים היה חלול ה' באמרם מבלי יכולת ה' להוציאם אבדם וכלם :
<b style="color: gray;">מצודת ציון</b> <b>החל .</b> מל' חלול :
<b style="color: gray;">מלבי"ם פירוש המילות</b> <b>ואעש למען שמי,</b> הגם שהם היו ראויים לעשותם כלה, חסתי על כבוד שמי לבל יתחלל, ולכן.
<h3>{י}</h3>
וָאֽוֹצִיאֵ֖ם מֵאֶ֣רֶץ מִצְרָ֑יִם וָאֲבִאֵ֖ם אֶל־הַמִּדְבָּֽר׃
<b style="color: gray;">מלבי"ם פירוש המילות</b> <b>ואוציאם מארץ מצרים ואביאם אל המדבר</b> ששם אורה להם חוקי ה' ומצותיו ושם ראו השכינה והנסים המתמידים :
<h3>{יא}</h3>
וָאֶתֵּ֤ן לָהֶם֙ אֶת־חֻקּוֹתַ֔י וְאֶת־מִשְׁפָּטַ֖י הוֹדַ֣עְתִּי אוֹתָ֑ם אֲשֶׁ֨ר יַעֲשֶׂ֥ה אוֹתָ֛ם הָאָדָ֖ם וָחַ֥י בָּהֶֽם׃
<b style="color: gray;">מצודת דוד</b> <b>אשר יעשה וגו' .</b> ר''ל החוקים והמשפטים ההם מסוגלים להחיות את האדם העושאן בחיי עוה''ז ועוה''ב :
<b style="color: gray;">מלבי"ם פירוש המילות</b> <b>ואתן להם</b> וחשבתי מחשבות לתקן עניניהם בין במה שנוגע בין אדם למקום <b>נתתי להם את החקים,</b> שרובם הם מצד הנפש וקשורה עם האלהים ולכן לא נודע טעמם, בין במה שנוגע בין אדם לחברו <b>את משפטי הודעתי אותם,</b> שהמשפטים י''ל טעם, ורובם הם תורת האדם מצד שהוא בעל חומר וחי חיי הקיבוץ, ושניהם <b>יעשה אותם האדם,</b> מצד שהוא אדם מורכב מגוף ונשמה, <b>וחי בהם</b> בשני מיני החיים, הגשמיים והרוחנים :
<b style="color: gray;">מלבי"ם ביאור המילות</b> <b>חקותי,</b> משפטי עיין למעלה (ה' ו'), המשפטים נמצאים בטבע האדם וא''צ רק שידעם, אבל החקים נתונים המה לו בקבלה ולא ידעם לכן אמר ואתן את חקותי :
<h3>{יב}</h3>
וְגַ֤ם אֶת־שַׁבְּתוֹתַי֙ נָתַ֣תִּי לָהֶ֔ם לִהְי֣וֹת לְא֔וֹת בֵּינִ֖י וּבֵֽינֵיהֶ֑ם לָדַ֕עַת כִּ֛י אֲנִ֥י יְהוָ֖ה מְקַדְּשָֽׁם׃
<b style="color: gray;">רש"י</b> <b>להיות לאות .</b> אות גדול הוא להם שנתתי את יום מנוחתי להם למנוחה הרי היכר גדול שקדשתים לי :
<b style="color: gray;">מצודת דוד</b> <b>להיות לאות וגו' .</b> במה שהנחלתי להם יום מנוחתי למנוחה היא לאות בינינו לדעת בזה אשר אני ה' מקדשם להיות עמי :
<b style="color: gray;">מלבי"ם פירוש המילות</b> <b>וגם את שבתותי נתתי להם,</b> שהשבת הוא עדות על החידוש ועל ההשגחה הפרטית הבדוקה בישראל לעשות להם מופתים בשידוד הטבע, <b>להיות להם לאות ביני וביניהם</b> על ההשגחה והרשאת האלהות עליהם מצדי, <b>ולדעת כי אני ה' מקדשם,</b> שהם מצדם צריכים להתקדש מענינים הבשריים אל הרוחניות והקדושה שידבק בם הענין האלהי :
<h3>{יג}</h3>
וַיַּמְרוּ־בִ֨י בֵֽית־יִשְׂרָאֵ֜ל בַּמִּדְבָּ֗ר בְּחֻקּוֹתַ֨י לֹא־הָלָ֜כוּ וְאֶת־מִשְׁפָּטַ֣י מָאָ֗סוּ אֲשֶׁר֩ יַעֲשֶׂ֨ה אֹתָ֤ם הָֽאָדָם֙ וָחַ֣י בָּהֶ֔ם וְאֶת־שַׁבְּתֹתַ֖י חִלְּל֣וּ מְאֹ֑ד וָאֹמַ֞ר לִשְׁפֹּ֨ךְ חֲמָתִ֧י עֲלֵיהֶ֛ם בַּמִּדְבָּ֖ר לְכַלּוֹתָֽם׃
<b style="color: gray;">רש"י</b> <b>בחוקותי לא הלכו .</b> נסו אותי בעגל וברפידים מלקבל את התורה והותירו מן המן : <b>ואת שבתותי חללו .</b> יצאו מן העם ללקוט מן :
<b style="color: gray;">מצודת דוד</b> <b>אשר יעשה אותם .</b> כאומר עם כי החוקים והמשפטים מסוגלים להחיות את האדם העושאן לא חששו בהם : <b>חללו מאד .</b> לפי שבשבת ראשונה חללו אותו כמ''ש ויהי ביום השביעי יצאו מן העם ללקוט ( שמות טז ) ובשבת שניה חלל המקושש בשאט נפש :
<b style="color: gray;">מלבי"ם פירוש המילות</b> <b>וימרו בי בית ישראל במדבר</b> כולל כל מה שחטאו במדבר עד חטא המרגלים שחטאו נגד החקים והמשפטים שהם המצות כולם, ונגד מצות השבת שמעיד על עניני האמונה, ורצה לכלותם במדבר :
<h3>{יד}</h3>
וָאֶעֱשֶׂ֖ה לְמַ֣עַן שְׁמִ֑י לְבִלְתִּ֤י הֵחֵל֙ לְעֵינֵ֣י הַגּוֹיִ֔ם אֲשֶׁ֥ר הוֹצֵאתִ֖ים לְעֵינֵיהֶֽם׃
<b style="color: gray;">מצודת דוד</b> <b>לבלתי החל .</b> לבל יחולל לעיני הגוים שהוצאתי את ישראל לעיניהם והם מצרים כי כן יאמרו מבלי יכולת ה' להביאם לארץ כנען אבדם וכלם במדבר :
<b style="color: gray;">מלבי"ם פירוש המילות</b> <b>ואעשה למען שמי</b> עשה ג''כ כדי שלא יתחלל ש''ש כמ''ש פן יאמרו ברעה הוציאם, ואמרו הגוים מבלתי יכולת :
<h3>{טו}</h3>
וְגַם־אֲנִ֗י נָשָׂ֧אתִי יָדִ֛י לָהֶ֖ם בַּמִּדְבָּ֑ר לְבִלְתִּי֩ הָבִ֨יא אוֹתָ֜ם אֶל־הָאָ֣רֶץ אֲשֶׁר־נָתַ֗תִּי זָבַ֤ת חָלָב֙ וּדְבַ֔שׁ צְבִ֥י הִ֖יא לְכָל־הָאֲרָצֽוֹת׃
<b style="color: gray;">מצודת דוד</b> <b>נשאתי ידי .</b> בשבועה עליהם : <b>לבלתי הביא וגו' .</b> זה היה בעבור עון המרגלים כי אז נגזר עליהם שלא יבואו אל הארץ :
<b style="color: gray;">מלבי"ם פירוש המילות</b> <b>וגם אני</b> ואז בחטא המרגלים נשבע שלא יביאם אל הארץ, והיה הטעם כי,
<h3>{טז}</h3>
יַ֜עַן בְּמִשְׁפָּטַ֣י מָאָ֗סוּ וְאֶת־חֻקּוֹתַי֙ לֹא־הָלְכ֣וּ בָהֶ֔ם וְאֶת־שַׁבְּתוֹתַ֖י חִלֵּ֑לוּ כִּ֛י אַחֲרֵ֥י גִלּוּלֵיהֶ֖ם לִבָּ֥ם הֹלֵֽךְ׃
<b style="color: gray;">מצודת דוד</b> <b>אחרי גלוליהם .</b> אחרי העכו''ם שעבדו במצרים :
<b style="color: gray;">מלבי"ם פירוש המילות</b> <b>יען במשפטי מאסו כי אחרי גלוליהם לבם הלך</b> כי ראה שהסבה מה שמאסו במשפטיו לא היה מפני התאוה והיצה''ר, רק מפני המינות שלבם הולך אחרי אמונותו זרות והגלולים ואין מאמינים בה', כמו שהיה במרגלים שלא האמינו ביכולת ה', והחטא שהוא מצד הכפירה גדול יתר מאד :
<h3>{יז}</h3>
וַתָּ֧חָס עֵינִ֛י עֲלֵיהֶ֖ם מִֽשַּׁחֲתָ֑ם וְלֹֽא־עָשִׂ֧יתִי אוֹתָ֛ם כָּלָ֖ה בַּמִּדְבָּֽר׃
<b style="color: gray;">מצודת דוד</b> <b>ותחס עיני .</b> ר''ל אף כליה היו חייבים אבל עיני חסה עליהם מהיות משחית אותם ולכן לא כליתים במדבר :
<b style="color: gray;">מצודת ציון</b> <b>ותחס .</b> מלשון חס וחמלה :
<b style="color: gray;">מלבי"ם פירוש המילות</b> <b>ותחס עיני עליהם משחתם,</b> בכ''ז הגם שנשבע שלא יביאם אל הארץ לא המיתם תיכף שאז היה נשחת הגוי כולו, וחסה עיני עליהם, שהחוסה הוא על דבר שי''ל בו צורך, שתחת שאמר תחלה שלא כלה אותם מפני כבוד שמו, אמר עתה, שאחר שראה שהסבה שחטאו היה מפני המינות וחסרון האמונה, ראה שאם יעכבם ארבעים שנה במדבר ויראו התמדת הנסים וההשגחה יכירו את ה', כמ''ש (דברים כ''ט) אתם ראיתם את כל אשר עשה ה' לעיניכם בארץ מצרים וכו' ולא נתן ה' לכם לב לדעת וכו' ואולך אתכם במדבר וכו' למען תדעו כי אני ה' אלהיכם וזה היה החסה שידע שבמשך הזמן ילמדו ויאמינו, כמ''ש חז''ל ע''ז אין אדם עומד ע''ד רבו עד ארבעים שנה :
<b style="color: gray;">מלבי"ם ביאור המילות</b> <b>ותחס עיני.</b> עיין למעלה (ז' ד') :
<h3>{יח}</h3>
וָאֹמַ֤ר אֶל־בְּנֵיהֶם֙ בַּמִּדְבָּ֔ר בְּחוּקֵּ֤י אֲבֽוֹתֵיכֶם֙ אַל־תֵּלֵ֔כוּ וְאֶת־מִשְׁפְּטֵיהֶ֖ם אַל־תִּשְׁמֹ֑רוּ וּבְגִלּוּלֵיהֶ֖ם אַל־תִּטַּמָּֽאוּ׃
<b style="color: gray;">מצודת דוד</b> <b>אל בניהם .</b> הבנים של הדור שיצאו ממצרים הם הבאים אל הארץ : <b>בחוקי אבותיכם .</b> שבדאו מלבם אשר לא צוה ה' :
<b style="color: gray;">מלבי"ם פירוש המילות</b> (יח-כ) <b>ואמר אל בניהם</b> הזהיר את הבנים שלא ילכו בחקי אבותיהם, שהם עדן לא הטהרו מגלולי מצרים ומנימוסיהם, וצוה שהם ישמרו חקי ה' ומשפטיו :
<h3>{יט}</h3>
אֲנִי֙ יְהוָ֣ה אֱלֹהֵיכֶ֔ם בְּחֻקּוֹתַ֖י לֵ֑כוּ וְאֶת־מִשְׁפָּטַ֥י שִׁמְר֖וּ וַעֲשׂ֥וּ אוֹתָֽם׃
<b style="color: gray;">מצודת דוד</b> <b>אני ה' אלהיכם .</b> ולכן ישמעו אלי לכו בחוקותי ומשפטי שמרו בלבבכם ועשו אותם :
<b style="color: gray;">מלבי"ם ביאור המילות</b> <b>בחקותי לכו ואת משפטי שמרו.</b> עמ''ש בחבורי התו''ה אחרי (סי' קל''ד) :
<h3>{כ}</h3>
וְאֶת־שַׁבְּתוֹתַ֖י קַדֵּ֑שׁוּ וְהָי֤וּ לְאוֹת֙ בֵּינִ֣י וּבֵֽינֵיכֶ֔ם לָדַ֕עַת כִּ֛י אֲנִ֥י יְהוָ֖ה אֱלֹהֵיכֶֽם׃
<b style="color: gray;">מצודת דוד</b> <b>והיו לאות .</b> למען היו לאות :
<h3>{כא}</h3>
וַיַּמְרוּ־בִ֣י הַבָּנִ֗ים בְּחֻקּוֹתַ֣י לֹֽא־הָ֠לָכוּ וְאֶת־מִשְׁפָּטַ֨י לֹא־שָׁמְר֜וּ לַעֲשׂ֣וֹת אוֹתָ֗ם אֲשֶׁר֩ יַעֲשֶׂ֨ה אוֹתָ֤ם הָֽאָדָם֙ וָחַ֣י בָּהֶ֔ם אֶת־שַׁבְּתוֹתַ֖י חִלֵּ֑לוּ וָאֹמַ֞ר לִשְׁפֹּ֧ךְ חֲמָתִ֣י עֲלֵיהֶ֗ם לְכַלּ֥וֹת אַפִּ֛י בָּ֖ם בַּמִּדְבָּֽר׃
<b style="color: gray;">רש"י</b> <b>וימרו בי הבנים .</b> שבטו של דן וכן הנצמדים לבעל פעור ( מדבר כה ) לאחר שמתו דור המדבר :
<b style="color: gray;">מצודת דוד</b> <b>וימרו וגו' .</b> הם הנצמדים לבעל פעור וקרח ועדתו :
<b style="color: gray;">מלבי"ם פירוש המילות</b> <b>וימרו בי הבנים,</b> אבל גם הבנים מרו בה' במעשה של בית פעור ויצא ג''כ הקצף עליהם :
<h3>{כב}</h3>
וַהֲשִׁבֹ֙תִי֙ אֶת־יָדִ֔י וָאַ֖עַשׂ לְמַ֣עַן שְׁמִ֑י לְבִלְתִּ֤י הֵחֵל֙ לְעֵינֵ֣י הַגּוֹיִ֔ם אֲשֶׁר־הוֹצֵ֥אתִי אוֹתָ֖ם לְעֵינֵיהֶֽם׃
<b style="color: gray;">מצודת דוד</b> <b>והשיבותי את ידי .</b> השבתי ידי מלהכות בם :
<b style="color: gray;">מלבי"ם פירוש המילות</b> <b>והשיבתי את יד</b> שאז כבר יצא הנגף והתחיל להכות בהם, וה' השיב ידו מבלע, וגם זה עשה מפני כבוד שלו, וכבר זכר פה ג''פ שעשה מפני כבוד שמו, (כמ''ש הן כל אלה יפעל אל פעמים שלש עם גבר), והם, {{{א}}} במצרים שעדיין לא קבלו התורה, {{{ב}}} במדבר בתחלת צאתם ממצרים שהגם שקבלו התורה עדין לא הטהרו מגלולי מצרים שהיה בם כשאור המחמיץ העסה, {{{ג}}} דור הבנים אחר מ' שנה שעדיין לא נכנסו לא''י שהיא מוכנת אל הקדושה, ובכל הזמנים אלא עדן לא השלים מעשהו להביאם לארץ, והיה חילול השם אם לא היה משלים דברו ושבועתו אל האבות :
<h3>{כג}</h3>
גַּם־אֲנִ֗י נָשָׂ֧אתִי אֶת־יָדִ֛י לָהֶ֖ם בַּמִּדְבָּ֑ר לְהָפִ֤יץ אֹתָם֙ בַּגּוֹיִ֔ם וּלְזָר֥וֹת אוֹתָ֖ם בָּאֲרָצֽוֹת׃
<b style="color: gray;">רש"י</b> <b>להפיץ אותם .</b> מאז הבטחתים להפיצם כי תוליד בנים ובני בנים וגו' ( דברים ד ) :
<b style="color: gray;">מצודת דוד</b> <b>גם אני .</b> ר''ל כמו שהם בגדו בי כן שלמתי גמול ונשבעתי להם במדבר להפיץ אותם בגולה כי בליל בכיית המרגלים שהיתה בט' באב הוקבעה הלילה ההיא בכיה לדורות בחרבן בית ראשון ובית שני כן ארז''ל :
<b style="color: gray;">מצודת ציון</b> <b>ולזרות .</b> ענין פזור כמו וזריתי פרש ( מלאכי ב ) :
<b style="color: gray;">מלבי"ם פירוש המילות</b> <b>גם אני נשאתי את ידי,</b> ר''ל והגם שמפני חילול השם השבותי ידי מהם, בכ''ז ראיתי שלא הגיע עדיין שעת התיקון, ושהם בטבעם מוכנים לחטא, ועי''כ ראיתי שגאולת מצרים אינה גאולת עולם, ושעתידים לבא עוד בכמה גליות לכלא פשע ולהתם חטאת, ושיפלו כמה נפילות עד שיבא שעת התיקון, <b>ונשא ידו להפיץ אותם בגוים ושמשם יזרו בארצות</b> שונות ושם יוצרפו במצרף ובכור פעם אחר פעם :
<b style="color: gray;">מלבי"ם ביאור המילות</b> <b>בגוים. בארצות.</b> עי' למעלה (י''ב ט''ו) :
<h3>{כד}</h3>
יַ֜עַן מִשְׁפָּטַ֤י לֹֽא־עָשׂוּ֙ וְחֻקּוֹתַ֣י מָאָ֔סוּ וְאֶת־שַׁבְּתוֹתַ֖י חִלֵּ֑לוּ וְאַחֲרֵי֙ גִּלּוּלֵ֣י אֲבוֹתָ֔ם הָי֖וּ עֵינֵיהֶֽם׃
<b style="color: gray;">מצודת דוד</b> <b>יען וגו' .</b> ר''ל אולם לא בעון זה בלבד היו החורבנות כ''א גם בעבור שלא עשו אז משפטי וכו' : <b>גלולי אבותם .</b> הדברים התעובים ומאוסים כגלל של רעי :
<b style="color: gray;">מלבי"ם פירוש המילות</b> <b>יען</b> (מכאן עד למען אשימם (פסוק כ''ו) הוא מאמר מוסגר ושיעור הכתוב <b>להפיץ אותם בגוים למען אשימם</b>) ואמר שהעונש ראוי להם <b>יען משפטי לא עשו ועיניהם היו אחרי גלולי אבותם</b> :
<h3>{כה}</h3>
וְגַם־אֲנִי֙ נָתַ֣תִּי לָהֶ֔ם חֻקִּ֖ים לֹ֣א טוֹבִ֑ים וּמִ֨שְׁפָּטִ֔ים לֹ֥א יִֽחְי֖וּ בָּהֶֽם׃
<b style="color: gray;">רש"י</b> <b>נתתי להם חוקים לא טובים .</b> מסרתם ביד יצרם להכשל בעוונם וכן ת''י ומסרתינון ביד יצרהון טפשא ואזלו ועבדו גזירן דלא תקנן ונמוסין דלא יתקיימו בהון :
<b style="color: gray;">מצודת דוד</b> <b>נתתי להם .</b> מסרתים ביד העכו''ם לעשות עמהם חוקים לא טובים ומשפטים אשר לא ישיגו בעבורם את החיים כ''א הכליון והאבדון ועל הגזירות והשמדות שהיו בשעת חורבן הבית יאמר :
<b style="color: gray;">מלבי"ם פירוש המילות</b> <b>וגם</b> שע''י שמאסו חקותי חשבו <b>שאני נתתי להם חקים לא טובים</b> כי יאמרו שנתתי חקים רעים ושהמשפטים שנתתי לא יוכלו לחיות בהם בחיי המדיניות :
<h3>{כו}</h3>
וָאֲטַמֵּ֤א אוֹתָם֙ בְּמַתְּנוֹתָ֔ם בְּהַעֲבִ֖יר כָּל־פֶּ֣טֶר רָ֑חַם לְמַ֣עַן אֲשִׁמֵּ֔ם לְמַ֙עַן֙ אֲשֶׁ֣ר יֵֽדְע֔וּ אֲשֶׁ֖ר אֲנִ֥י יְהוָֽה׃
<b style="color: gray;">רש"י</b> <b>ואטמא אותם במתנותם .</b> אותם מתנות שחקקתי להם לקדש לי כל בכור מסרתים ביד יצרם להעבירם לאותם בכורות למולך הרי חוקים לא טובים : <b>למען אשמם .</b> אשימם ואחריב אותם , אשמם לשון שממה והמפרשו לשון אשמה טועה הוא שהאל''ף אינה משרשי התיבה : <b>אשר ידעו .</b> כשאביא עליהם הרעה :
<b style="color: gray;">מצודת דוד</b> <b>ואטמא אותם .</b> הרחקתים ממני כדבר טמא בעבור מתנותם וחוזר ומפרש במה שהיו מעבירים למולך כל פטר רחם הם הבכורות שפתחו רחם אמם : <b>למען אשמם .</b> ר''ל הריחוק ממני היה למען יהיו שממה ויהיה תועלת שוממותם למען אשר ידעו ויכירו אשר אני ה' האמיתי :
<b style="color: gray;">מצודת ציון</b> <b>פטר .</b> ענין פתיחה כמו פוטר מים ( משלי י''ז ) : <b>אשמם .</b> מל' שממון :
<b style="color: gray;">מלבי"ם פירוש המילות</b> <b>ואטמא,</b> ולפי דעתם לא לבד שלא קדשתי אותם במצותי כי גם <b>טמאתי אותם במתנותם,</b> במה שצויתי <b>להעביר כל פטר רחם לה',</b> כי כפי שהורגלו לעבוד את השמש, היו מיחדים הבכור שהוא קדוש לעבודת המולך שהיה להשמש, זה היה אצלם קדושה ועבודה ומה שציויתי להקדיש לי כל בכור ושלא להקריבו לע''ז זה היה אצלם טומאה, כאילו עי''ז יצאו מקדושתם עד שמצותי שנתתי להטיב להם ולהחיותם ולקדשם היו נחשבים בעיניהם שהם לרעתם ולהמיתם ולטמאותם כי אמרו לטוב רע ולרע טוב, <b>למען אשמם,</b> ע''כ בא מאמר המוסגר, עתה חוזר למ''ש <b>להפיץ אותם בגוים ולזרותם בארצות למען אשמם,</b> ר''ל שהגליות (שהם ראויים להם ע''פ מעשיהם) יהיו לשני תכליות, {{{א}}} למען אשים אותם שממה בעבור עונותיהם, {{{ב}}} <b>למען אשר ידעו אשר אני ה',</b> שע''י הגליות יכירו אלהותי וישובו אלי באחרית הימים :
<b style="color: gray;">מלבי"ם ביאור המילות</b> <b>אשמם.</b> הבנין הפעיל מפעלי הכפל :
<h3>{כז}</h3>
לָכֵ֞ן דַּבֵּ֨ר אֶל־בֵּ֤ית יִשְׂרָאֵל֙ בֶּן־אָדָ֔ם וְאָמַרְתָּ֣ אֲלֵיהֶ֔ם כֹּ֥ה אָמַ֖ר אֲדֹנָ֣י יְהוִ֑ה ע֗וֹד זֹ֚את גִּדְּפ֤וּ אוֹתִי֙ אֲב֣וֹתֵיכֶ֔ם בְּמַעֲלָ֥ם בִּ֖י מָֽעַל׃
<b style="color: gray;">רש"י</b> <b>עוד זאת .</b> הוסיפו לעשות כשהביאותים אל הארץ :
<b style="color: gray;">מצודת דוד</b> <b>עוד זאת .</b> ר''ל גם בזאת במה שאתם חרפתם אותי חרפו אותי גם אבותיכם בעת מעלם בי :
<b style="color: gray;">מצודת ציון</b> <b>גדפו .</b> ענין חרוף כמו אשר גדפו נערי המלך ( מלכים ב יט ) : <b>במעלם .</b> ענין פשע :
<b style="color: gray;">מלבי"ם פירוש המילות</b> <b>לכן דבר,</b> ר''ל אחר שחטאו ג''פ עד בואם לארץ, דבר עוד להזכיר אותם מה שעשו אחרי שבאו אל הארץ, שאז סרחו פעם רביעית ועל ארבעה לא אשיבנה, <b>עוד זאת גדפו אבותיכם אותי</b> הגידוף הוא המחרף שם ה' בפרהסיא והמנאץ בשאט נפש ובזדון והכחשה, כמ''ש והנפש אשר תעשה ביד רמה את ה' הוא מגדף :
<h3>{כח}</h3>
וָאֲבִיאֵם֙ אֶל־הָאָ֔רֶץ אֲשֶׁ֤ר נָשָׂ֙אתִי֙ אֶת־יָדִ֔י לָתֵ֥ת אוֹתָ֖הּ לָהֶ֑ם וַיִּרְאוּ֩ כָל־גִּבְעָ֨ה רָמָ֜ה וְכָל־עֵ֣ץ עָבֹ֗ת וַיִּזְבְּחוּ־שָׁ֤ם אֶת־זִבְחֵיהֶם֙ וַיִּתְּנוּ־שָׁם֙ כַּ֣עַס קָרְבָּנָ֔ם וַיָּשִׂ֣ימוּ שָׁ֗ם רֵ֚יחַ נִיח֣וֹחֵיהֶ֔ם וַיַּסִּ֥יכוּ שָׁ֖ם אֶת־נִסְכֵּיהֶֽם׃
<b style="color: gray;">מצודת דוד</b> <b>ואביאם .</b> ר''ל והוא כשהבאתי אותם אל הארץ אשר נשבעתי לתת להם וכשראו כל גבעה רמה ונשאה וכו' היו זובחים שם לעכו''ם ושם נתנו קרבנם המכעיס אותי ושם שמו ריח קטורת הבאה לנחת רוח ושם נסכו היין :
<b style="color: gray;">מצודת ציון</b> <b>עבות .</b> מרובה בענפים וקלועים אלה באלה : <b>ניחוחיהם .</b> מלשון נחת רוח : <b>ויסיכו .</b> ענין שפיכת היין להקרבה :
<b style="color: gray;">מלבי"ם פירוש המילות</b> <b>ואביאם,</b> אחר שהבאתי אותם <b>אל הארץ ויראו כל גבעה</b> ר''ל שם ראו מה שעושים הכנענים להקטיר בבמות לע''ז, והנה בכל התורה לא נמצא שם במה לגבוה, שכ''מ שנזכר שם במה בתורה הוא על ע''ז, כי התורה אמרה מזבח אדמה תעשה לי, והזהירה מהקריב בכ''מ, והזהירה שלא ליטע אשרה כל עץ אצל המזבח כמנהג עע''ז והם כשבאו אל הארץ התחילו להקריב בבמות, והיו עושים הבמות על <b>כל גבעה גבוה,</b> וכן אצל <b>כל עץ עבות</b> כמנהג עע''ז, והיו עובדים בשתוף לה' ולשם ע''ז, וז''ש <b>ויזבחו שם את זבחיהם</b> לה', <b>ויתנו שם גם כעס קרבנם</b> לע''ז להכעיס את ה', <b>וישימו שם ריח ניחוחיהם</b> לה' לריח ניחוח, <b>ויסיכו שם את נסכיהם</b> לע''ז, שהיה דרכם לנסך כמ''ש ישתו יין נסיכם :
<h3>{כט}</h3>
וָאֹמַ֣ר אֲלֵהֶ֔ם מָ֣ה הַבָּמָ֔ה אֲשֶׁר־אַתֶּ֥ם הַבָּאִ֖ים שָׁ֑ם וַיִּקָּרֵ֤א שְׁמָהּ֙ בָּמָ֔ה עַ֖ד הַיּ֥וֹם הַזֶּֽה׃
<b style="color: gray;">רש"י</b> <b>ויקרא שמה במה .</b> לשון גנאי כלומר במה היא נחשבת :
<b style="color: gray;">מצודת דוד</b> <b>ואומר אליהם .</b> ר''ל כשהיו נועדים ללכת להקריב לעכו''ם והיו אומרים נבוא אל הבמה אמרתי להם מה מעלת הבמה הזאת להקרא שם במה האם בעבור שאתם הם הבאים שם כאומר הלא אין לקרוא למזבח בשם במה שהוא מל' רוממות וגבהות כ''א גם בעבור שבא שמה אש האלהי מן השמים ולא בעבור שתבואו אתם שם כי מה מעלה ורוממות יש בזה : <b>ויקרא .</b> עכ''ז לא שמעו אלי והיה נקרא בפיהם בשם במה עד היום הזה ולא חזרו בהם :
<b style="color: gray;">מלבי"ם פירוש המילות</b> <b>ואמר אליהם מה הבמה אשר אתם הבאים שם</b> ר''ל בעת שהתחלת להקריב בבמה מחיתי בידכם, ואמרתי מה הוא זה הבמה שאתם באים שם, הלא זה ראוי לעע''ז לא לכם, ובכ''ז <b>ויקרא שמה במה,</b> קראתם שם זה, ונשרש דבר זה בידכם <b>עד היום הזה,</b> שכן תמצא ששם במה לא נמצא לה' לא בס' התורה ולא בס' יהושע שופטים, עד ימי שמואל שחרב משכן שילה והתחילו להקריב בבמות, ומאז נשאר זה בידם גם אחר שנבנה הבית עד ימי חזקיה שהסיר הבמות :
<b style="color: gray;">מלבי"ם ביאור המילות</b> <b>הבאים שם.</b> יונתן תרגם מה במתא דאתון אתן לאשטאה תמן, מפרש מלת הבאים משם הבאי, שמורה על שטות ודבר הבל, ויל''פ ג''כ מענין זבחי הבהבי, שאתם מהבהבים ושורפים הקרבן שם, ושם הבאים כשם חטאים גנבים :
<h3>{ל}</h3>
לָכֵ֞ן אֱמֹ֣ר ׀ אֶל־בֵּ֣ית יִשְׂרָאֵ֗ל כֹּ֤ה אָמַר֙ אֲדֹנָ֣י יְהוִ֔ה הַבְּדֶ֥רֶךְ אֲבֽוֹתֵיכֶ֖ם אַתֶּ֣ם נִטְמְאִ֑ים וְאַחֲרֵ֥י שִׁקּוּצֵיהֶ֖ם אַתֶּ֥ם זֹנִֽים׃
<b style="color: gray;">רש"י</b> <b>הבדרך אבותיכם וגו' .</b> לשון תימה וכי כך הגון שבדרך אבותיכם אתם נטמאים ואני אדרש לכם להשיב על שאלתכם :
<b style="color: gray;">מצודת דוד</b> <b>הבדרך .</b> וכי בעבור שאתם נטמאים ללכת בדרך אבותיכם ואחרי פסיליהם אתם זונים לעבדם כדרך אשה הזונה תחת בעלה :
<b style="color: gray;">מלבי"ם פירוש המילות</b> <b>לכן אמר, הבדרך</b> ר''ל איך אדרש לכם אחר <b>שבדרך אבותיכם אתם נטמאים</b> לע''ז ולזנות :
<h3>{לא}</h3>
וּבִשְׂאֵ֣ת מַתְּנֹֽתֵיכֶ֡ם בְּֽהַעֲבִיר֩ בְּנֵיכֶ֨ם בָּאֵ֜שׁ אַתֶּם֩ נִטְמְאִ֤֨ים לְכָל־גִּלּֽוּלֵיכֶם֙ עַד־הַיּ֔וֹם וַאֲנִ֛י אִדָּרֵ֥שׁ לָכֶ֖ם בֵּ֣ית יִשְׂרָאֵ֑ל חַי־אָ֗נִי נְאֻם֙ אֲדֹנָ֣י יְהוִ֔ה אִם־אִדָּרֵ֖שׁ לָכֶֽם׃
<b style="color: gray;">רש"י</b> <b>ובשאת מתנותיכם .</b> ובלקיחת מתנותיכם שהיה לכם לתת לי ואתם לוקחים אותם ממני להעביר בכורותיכם לעבודת כוכבים :
<b style="color: gray;">מצודת דוד</b> <b>ובשאת .</b> ובעבור תשורת מתנותיכם וחוזר ומפרש במה שאתם מעבירים בניכם באש לכל גלוליכם בזה אתם נטמאים עד היום : <b>ואני .</b> וכי בעבור זה אהיה נדרש לכם לקבל תפלתכם : <b>חי אני .</b> הריני נשבע חי אני אם אהיה נדרש לכם :
<b style="color: gray;">מצודת ציון</b> <b>ובשאת .</b> ענין תשורה ודורון כמו משאת בנימין ( בראשית מג ) :
<b style="color: gray;">מלבי"ם פירוש המילות</b> <b>ובשאת מתנתיכם,</b> וגם בעת תרימו מתנותיכם הלא <b>אתם נטמאים עד היום הזה בהעביר בניכם באש,</b> וכיון עמ''ש הרמב''ם במו''נ ח''ג שעדיין נשאר רושם מן המולך גם בימיו, במה שנהגו הנשים להעביר את הנולד ע''ג אש וגלחים, והיא סעיף מעבודת המולך, וכן היו נוהגים בימי הנביא, וא''כ <b>איך אדרש לכם בית ישראל</b> :
<b style="color: gray;">מלבי"ם ביאור המילות</b> <b>ובשאת.</b> כמו בהרים, כמו ראשית משאותיכם (פס' מ') :
<h3>{לב}</h3>
וְהָֽעֹלָה֙ עַל־ר֣וּחֲכֶ֔ם הָי֖וֹ לֹ֣א תִֽהְיֶ֑ה אֲשֶׁ֣ר ׀ אַתֶּ֣ם אֹמְרִ֗ים נִֽהְיֶ֤ה כַגּוֹיִם֙ כְּמִשְׁפְּח֣וֹת הָאֲרָצ֔וֹת לְשָׁרֵ֖ת עֵ֥ץ וָאָֽבֶן׃
<b style="color: gray;">רש"י</b> <b>והעולה על רוחכם .</b> שעולה על דעתכם : <b>נהיה כגוים .</b> נפרוק עולו מעל צוארנו מאחר ששלח מעליו . היו לא תהיה . כי כבר קבלתם עליכם מדעתכם בימי יהושע כמו שנאמר ( יהושע כד ) ויאסוף יהושע את כל שבטי ישראל וכל הענין :
<b style="color: gray;">מצודת דוד</b> <b>והעולה .</b> ועכ''ז הדבר העולה על מחשבותיכם לא תתקיים והוא מה שאתם אומרים הואיל והמקום שלח אותנו מעל פניו נהיה א''כ כעובדי גלולים לעבוד פסילי עץ ואבן כמותם ולא נהיה עוד באמת מושגחים ממנו אבל נהיה נעזבים למקרי הזמן ולמערכות השמים כמו העכו''ם :
<b style="color: gray;">מצודת ציון</b> <b>רוחכם .</b> ענין רצון ומחשבה :
<b style="color: gray;">מלבי"ם פירוש המילות</b> <b>והעלה,</b> אמנם בכ''ז <b>מה שעולה מחשבותיכם</b> אחר שנתרחקתי מכם ואיני רוצה להדרש לכם א''כ יצאתם מתחת השגחתי <b>ותהיו כגוים וכמשפחות הארצות,</b> שכל חלק באדמה נתון תחת ממשלת כוכב מיוחד, וכל משפחה הדרה בארץ ההיא י''ל עבודה מיוחדת לפי השר המושל שם, וכן כל גוי וגוי י''ל משטר מיוחד תחת מערכת הכוכבים והמזלות, כמ''ש אשר חלק ה' אלהיך אותם לכל העמים, ועפ''ז תרצו <b>לשרת עץ ואבן</b> שיהיו כעין טלמסאות וכונים למלאכת השמים להוריד רוחניות ושפע הכוכב או המזל המושל בארץ זה <b>היו לא תהיה</b> כי בכ''ז אתם נתונים לחלקי ואינכם תחת כוכב מזל ושר מושל במערכה :
<h3>{לג}</h3>
חַי־אָ֕נִי נְאֻ֖ם אֲדֹנָ֣י יְהוִ֑ה אִם־לֹ֠א בְּיָ֨ד חֲזָקָ֜ה וּבִזְר֧וֹעַ נְטוּיָ֛ה וּבְחֵמָ֥ה שְׁפוּכָ֖ה אֶמְל֥וֹךְ עֲלֵיכֶֽם׃
<b style="color: gray;">מצודת דוד</b> <b>אם לא .</b> הוא ענין שבועה שנשבע לומר שבע''כ ימלוך עליהם : <b>ביד חזקה .</b> ר''ל שיכוף אותם בחמה שפוכה לעבוד את ה' :
<b style="color: gray;">מלבי"ם פירוש המילות</b> <b>חי אני נאם ה' אם לא ביד חזקה,</b> שהגם שסרה ההשגחה הגלויה לעשות נסים גלוים ולישא עליכם אור פני ה' בטובה וברכה, בכ''ז לענין זה שיהיה מלכותי עליכם עוד נטויה ידי החזקה להכריח אתכם בתוקף עונשים וצרות להיות תחת מלכותי ועבדותי.
<h3>{לד}</h3>
וְהוֹצֵאתִ֤י אֶתְכֶם֙ מִן־הָ֣עַמִּ֔ים וְקִבַּצְתִּ֣י אֶתְכֶ֔ם מִן־הָ֣אֲרָצ֔וֹת אֲשֶׁ֥ר נְפוֹצֹתֶ֖ם בָּ֑ם בְּיָ֤ד חֲזָקָה֙ וּבִזְר֣וֹעַ נְטוּיָ֔ה וּבְחֵמָ֖ה שְׁפוּכָֽה׃
<b style="color: gray;">מצודת דוד</b> <b>והוצאתי .</b> כי אוציא אתכם מן העמים אשר נטמעו שם במחשבה הזאת : <b>ביד חזקה .</b> אכביד ידי עליהם ואשפוך עליהם חמתי בתת בלב העמים לגרשם ולהוציאם מארצם :
<b style="color: gray;">מלבי"ם פירוש המילות</b> <b>והוצאתי</b> עד לבסוף שיבואו חבלי יולדה לך בצרות גדולות בעת קץ, <b>ואוציא אתכם ביד חזקה מן העמים</b> הסמוכים וגם <b>אקבץ אתכם מן הארצות</b> הרחוקים <b>שנפזרתם</b> שם בפיזור גדול, וזה היה ג''כ ביד חזקה וכו' :
<b style="color: gray;">מלבי"ם ביאור המילות</b> <b>והוצאתי אתכם מן העמים וקבצתי אתכם מן הארצות.</b> כבר בארתי למעלה (י''ב ט''ו) שכ''מ שבאו בס' זה נרדפים גוים וארצות יצייר שגלו לגוים הסמוכים ומשם נפוצו לארצות רחוקות, ויש הבדל בין גוים לבין עמים, שעמים מצייר שי''ל מלך, וגוי מציין הקיבוץ לבד, כמ''ש (ישעיה א' ד'), ובעמים שי''ל מלכים ההוצאה מידם הוא חידוש יותר, ומן הארצות הקיבוץ הוא חידוש יותר כי שם היה הפיזור יותר כנ''ל שם, ועי' למעלה (י''א י''ז) :
<h3>{לה}</h3>
וְהֵבֵאתִ֣י אֶתְכֶ֔ם אֶל־מִדְבַּ֖ר הָֽעַמִּ֑ים וְנִשְׁפַּטְתִּ֤י אִתְּכֶם֙ שָׁ֔ם פָּנִ֖ים אֶל־פָּנִֽים׃
<b style="color: gray;">רש"י</b> <b>מדבר העמים .</b> הוא המדבר שהלכו בו ארבעים שנה וכן ניבא ( הושע ב ) והולכתיה המדבר :
<b style="color: gray;">מצודת דוד</b> <b>אל מדבר העמים .</b> ר''ל אל מקום שיהיה שממ' מבלי מצוא שם מי מן האומות שלא יראו במפלת הפושעים והמורדים : <b>ונשפטתי .</b> שם אתווכח עמכם פנים אל פנים להודיע סרחונכם :
<b style="color: gray;">מצודת ציון</b> <b>ונשפטתי .</b> ענין ויכוח :
<b style="color: gray;">מלבי"ם פירוש המילות</b> (לה-לו) <b>והבאתי</b> מפרש איך יהיה זה, שתחלה <b>אביא אתכם אל מדבר העמים,</b> ימליץ ארצות העמים כמדבר שאינו מוצא שם צרכיו, והאדם שם חסר כל, כן יהיה ארץ העמים לכם כמדבר, שם תהיו רחוקים מן יישוב נבדלים מבני אדם יושבי הערים כצאן התועות במדבר וחסרים כל מזון ומחיה. לא יניחו לכם לקנות בתים ושדות וגנות, כאילו תשכנו חררים במדבר, ושם אהיה <b>נשפט אתכם פנים אל פנים,</b> שם תכירו שהם עונשי ההשגחה כאילו ידבר משפטיו עמכם פנים אל פנים, כמו שראיתם והכרתם השגחת ה' ועונשיו <b>במדבר ארץ מצרים,</b> ויל''פ שר''ל שמכל ארץ וארץ שיצאו מן הגולה ילכו במדבר הארץ ההוא כי יצוייר שידמה יציאתם בעת קץ כיציאת מצרים ושם היה מדבר אחד כי היותם בגלות בארץ אחת, ואז יהיו מדבריות הרבה מדבר כל עם ועם, ושם תראו גילוי השכינה ודבור ה' פנים אל פנים ווכוחי עמכם על חטאתכם, כמו שהיה בעת יציאת מצרים שראיתם את מעשה ה' כי נורא הוא :
<b style="color: gray;">מלבי"ם ביאור המילות</b> <b>והבאתי אתכם אל מדבר העמים.</b> וכן אמר (הושע ב' ט''ז) והלכתיה המדבר, וירמיה (ל''א) מצא חן במדבר עם שרידי חרב :
<h3>{לו}</h3>
כַּאֲשֶׁ֤ר נִשְׁפַּ֙טְתִּי֙ אֶת־אֲב֣וֹתֵיכֶ֔ם בְּמִדְבַּ֖ר אֶ֣רֶץ מִצְרָ֑יִם כֵּ֚ן אִשָּׁפֵ֣ט אִתְּכֶ֔ם נְאֻ֖ם אֲדֹנָ֥י יְהוִֽה׃
<b style="color: gray;">מצודת דוד</b> <b>כאשר .</b> כמו שהתווכחתי עם אבותיכם במדבר הסמוך לארץ מצרים כן אתווכח עמכם :
<h3>{לז}</h3>
וְהַעֲבַרְתִּ֥י אֶתְכֶ֖ם תַּ֣חַת הַשָּׁ֑בֶט וְהֵבֵאתִ֥י אֶתְכֶ֖ם בְּמָסֹ֥רֶת הַבְּרִֽית׃
<b style="color: gray;">רש"י</b> <b>תחת השבט .</b> שתהיו כפופי' לי ולמוסרי : <b>במסורת הברית .</b> בברי' שמסרתי לכם :
<b style="color: gray;">מצודת דוד</b> <b>והעברתי .</b> אעביר אתכם אחד אחד כדרך מונה הצאן שמעבירם זה אחר זה תחת השבט כמ''ש כל אשר יעבור תחת השבט ( ויקרא כ''ז ) והוא על דרך משל : <b>במסורת הברית .</b> באסורי קשר הברית שלא תצאו עוד ממנה :
<b style="color: gray;">מצודת ציון</b> <b>השבט .</b> השרביט : <b>במסורת .</b> כמו במאסרת והוא מלשון מאסר וקשור : <b>הברית .</b> כריתות הברית :
<b style="color: gray;">מלבי"ם פירוש המילות</b> <b>והעברתי</b> מצייר כרועה המעביר צאנו תחת השבט, למנותם למעשר, כן העשירית יהיה קדש והם ישארו באמונתם ואותם <b>יביא במסורת הברית</b> החדשה שהזכיר למעלה (סי' ט''ז), שיהיה ברית עולם, שלא ישובו לחטוא והוא לא יסיר שכינתו מהם :
<b style="color: gray;">מלבי"ם ביאור המילות</b> <b>והעברתי.</b> כמו כל אשר יעבר תחת השבט (ויקרא כ''ז) : <b>במסרת.</b> כמו מאסורת (והא' חסר) :
<h3>{לח}</h3>
וּבָרוֹתִ֣י מִכֶּ֗ם הַמֹּרְדִ֤ים וְהַפּֽוֹשְׁעִים֙ בִּ֔י מֵאֶ֤רֶץ מְגֽוּרֵיהֶם֙ אוֹצִ֣יא אוֹתָ֔ם וְאֶל־אַדְמַ֥ת יִשְׂרָאֵ֖ל לֹ֣א יָב֑וֹא וִֽידַעְתֶּ֖ם כִּי־אֲנִ֥י יְהוָֽה׃
<b style="color: gray;">רש"י</b> <b>וברותי .</b> לשון ברירה : <b>מארץ מגוריהם .</b> מארץ גלותם אוציא אותם ואמיתם במדבר :
<b style="color: gray;">מצודת דוד</b> <b>וברותי .</b> אברור מכם את המורדים בי לכלותם במדבר : <b>מארץ מגוריהם .</b> ממקום שהיו דרים בין העכו''ם : <b>כי אני ה' .</b> הנאמן במאמרו :
<b style="color: gray;">מצודת ציון</b> <b>וברותי .</b> מלשון ברור ונקיות כמו כבור ידי ישיב לי ( ש''ב כב ) :
<b style="color: gray;">מלבי"ם פירוש המילות</b> <b>וברותי,</b> ואז יברר <b>המרדים</b> ואפילו <b>הפושעים</b> שקלים ממורדים, <b>שיוציא אותם מארץ מגוריהם ולא יבואו אל אדמת ישראל</b> רק במדבר יתמו ושם ימותו, ותפס הכל כדוגמת גאולת מצרים שמלך עליהם ביד חזקה ובקושי השעבוד, והוציאם אל המדבר, וכרת בריתו עמהם והדור הרע תמו נכרתו שם במדבר ולא נכנסו לארץ :
<b style="color: gray;">מלבי"ם ביאור המילות</b> <b>המורדים והפושעים.</b> ר''ל אף הפושעים שקטנים ממורדים כנ''ל (ב' ג') : <b>לא יבוא.</b> וי''ו יתירה כוי''ו ביום השלישי וישא אברהם את עיניו, ומלת אם כמלת אשר, אחר אשר אינכם שומעים, ובא אם תחת אשר כי בו תנאי ג''כ אם אינכם שומעים איש את גלוליו עבודו, כי אם ישמעו ישוב ה' להדרש להם :
<h3>{לט}</h3>
וְאַתֶּ֨ם בֵּֽית־יִשְׂרָאֵ֜ל כֹּֽה־אָמַ֣ר ׀ אֲדֹנָ֣י יְהֹוִ֗ה אִ֤ישׁ גִּלּוּלָיו֙ לְכ֣וּ עֲבֹ֔דוּ וְאַחַ֕ר אִם־אֵינְכֶ֖ם שֹׁמְעִ֣ים אֵלָ֑י וְאֶת־שֵׁ֤ם קָדְשִׁי֙ לֹ֣א תְחַלְּלוּ־ע֔וֹד בְּמַתְּנֽוֹתֵיכֶ֖ם וּבְגִלּוּלֵיכֶֽם׃
<b style="color: gray;">רש"י</b> <b>לכו עבודו .</b> ואל תראו לאומות שאתם נקראים על שמי בבואכם אל הנביא לשאול לו תורה ומאחר שהוא אומר לכם דברי אינכם שומעים אלי כענין שנאמר ( לקמן לג ) והנך להם כשיר עגבים וגו' שומעים את דבריך ואינם עושים אותם : <b>במתנותיכם ובגלוליכם .</b> שאתם מפרישים הבכורות בשם בכורה כאשר צויתי אתכם ומשנקרא שמי על הדבר אתם מקריבים אותם לעבודת כוכבים :
<b style="color: gray;">מצודת דוד</b> <b>לכו עבודו .</b> ר''ל עבדו העכו''ם לבד בזבח ומנחה ולא תוסיפו לעבוד אותי : <b>ואחר .</b> ר''ל וזהו הואיל אם אינכם שומעים אלי מוטב לעבוד לעבודת עכו''ם לבד : <b>במתנותיכם ובגלוליכם .</b> ר''ל במה שאתם מתנדבים מתנות לבית ה' ובמה שאתם עובדים עבודת עכו''ם הנה עי''ז באה חלול ה' כי בע''כ תבוא הפורעניות בעבור עבודת הגילולים ויאמרו הבריות על מה עשה ה' ככה לארץ הזאת ומה חרי הלא המה מתנדבים מתנות לבית ה' ולכן מוטב לעבוד לעבודת כוכבים לבד שלא יהיה עוד חלול ה' בהבאת הפורעניות :
<b style="color: gray;">מצודת ציון</b> <b>ואחר .</b> ענינו כמו הואיל וכן אחרי הודיע אלהים ( בראשית מא ) :
<b style="color: gray;">מלבי"ם פירוש המילות</b> <b>ואתם בית ישראל</b> שב לדבר אל הדור הזה, שהיו עובדים ע''ז ובאים לדרוש אל הנביא, עובדים גלולים ומפרישים מתנות לגבוה, מפרישים את הבכור לה' ומעבירים אותו למולך, כמ''ש ובשאת מתנותיכם בהעביר את בניכם באש, אמר להם, <b>אחר שאינכם שמעים אלי איש את גלוליו לכו עבדו,</b> טוב יותר שתעבדו רק את הגלולים ולא תעבדו את השם כלל, ולא יהיה כ''כ חילול השם כמו עתה שאתם <b>מחללים שם קדשי במתנותיכם ובגלוליכם</b> שאתם נותנים מתנות לגבוה ועובדים גם גלולים להעבירם למולך, וזה חילול השם יותר, שהגוים חושבים שהם עובדי ה', וכשמענישם יאמרו עם ה' אלה ומארצו יצאו :
<h3>{מ}</h3>
כִּ֣י בְהַר־קָדְשִׁ֞י בְּהַ֣ר ׀ מְר֣וֹם יִשְׂרָאֵ֗ל נְאֻם֙ אֲדֹנָ֣י יְהוִ֔ה שָׁ֣ם יַעַבְדֻ֜נִי כָּל־בֵּ֧ית יִשְׂרָאֵ֛ל כֻּלֹּ֖ה בָּאָ֑רֶץ שָׁ֣ם אֶרְצֵ֔ם וְשָׁ֞ם אֶדְר֣וֹשׁ אֶת־תְּרוּמֹֽתֵיכֶ֗ם וְאֶת־רֵאשִׁ֛ית מַשְׂאוֹתֵיכֶ֖ם בְּכָל־קָדְשֵׁיכֶֽם׃
<b style="color: gray;">רש"י</b> <b>משאותיכם .</b> כמו משארותיכם לשון מזון כמו שארה כסותה ועונתה לא יגרע ( שמות כא ) וכן חברו מנחם :
<b style="color: gray;">מצודת דוד</b> <b>כי בהר וגו' .</b> אלא בהר קדשי וחוזר ומפרש בהר הרמה של ישראל הוא מקום המקדש שם יעבדוני כל בית ישראל כולם הבאים בארץ ר''ל הצדיקים המחזיקים בדת אלהים הבאים בארץ בימי המשיח : <b>שם ארצם .</b> שם אקבל קרבנותיהם ברצון ושם אדרוש לשאול את תרומותיכם ואת מיטב מתנותיכם הראוי לי בכל קדשיכם והם קדשי המזבח הנתון לאישים :
<b style="color: gray;">מצודת ציון</b> <b>ארצם .</b> מלשון רצון : <b>ראשית .</b> ענין מיטב כמו ראשית גבורתם ( ירמיה מט ) : <b>משאותיכם .</b> ענין תשורה ודורון כמו ארוחה ומשאת ( שם מ ) :
<b style="color: gray;">מלבי"ם פירוש המילות</b> <b>כי בהר קדשי</b> ר''ל המתנות שאתם נותנים לי אינם רצוים לפני אחר שאתם עע''ז, אבל יבא עת שיהיו רצוים לפני, והוא בעת ההגאולה שיהיה <b>בהר קדשי בהר מרום ישראל,</b> כמ''ש נכון יהיה הר בית ה' בראש ההרים, <b>שמה יעבדני כל בית ישראל כלה בארץ,</b> ר''ל אז יהיה ג' הבדלים לטובה, עתה אין עובדים כולה, ר''ל כל העבודה, כי משתפים עבודתי עם עבודת נכר, <b>ושם יעבדוני כלה,</b> ר''ל כל העבודה יהיה לשמי, {{{ב}}} עתה רק מקצתם עובדים אותי, <b>ושם יעבדוני כל בית ישראל</b>. {{{ג}}} עתה עובדים בח''ל שהמקום אינו מוכן לקדושה <b>ושם יעבדוני בארץ</b>. ולכן <b>שם ארצם,</b> ר''ל שארצה בם בעצמם, ועי''ז <b>שם אדרוש את תרומתיכם, ואת ראשית משאותיכם</b> היינו בכור וחלה ובכורים, <b>בכל קדשיכם</b> ויתר הקדשים, [בפרט שהתרומות ומעשרות בחו''ל רק מדבריהם, וחז''ל אמרו שרמז זה במ''ש וגם אני נתתי לכם חקים לא טובים] :
<b style="color: gray;">מלבי"ם ביאור המילות</b> <b>כל בית ישראל כלה.</b> הכפל לחזק, ובפי' תקנתיו : <b>תרומתיכם,</b> ראשית משאותיכם התרומה מדגן תירוש ויצהר, ומשאות הם יתר המתנות, כמו בכור וכדומה, שאינה מרימה ומפרישה מן החולין המתערבים עמם :
<h3>{מא}</h3>
בְּרֵ֣יחַ נִיחֹחַ֮ אֶרְצֶ֣ה אֶתְכֶם֒ בְּהוֹצִיאִ֤י אֶתְכֶם֙ מִן־הָ֣עַמִּ֔ים וְקִבַּצְתִּ֣י אֶתְכֶ֔ם מִן־הָ֣אֲרָצ֔וֹת אֲשֶׁ֥ר נְפֹצֹתֶ֖ם בָּ֑ם וְנִקְדַּשְׁתִּ֥י בָכֶ֖ם לְעֵינֵ֥י הַגּוֹיִֽם׃
<b style="color: gray;">מצודת דוד</b> <b>בריח ניחוח .</b> בעבור הבאת ריח הקטורת הבאה לנחת רוח אהיה מרוצה לכם וזה יהיה בזמן שאוציא אתכם מן העמים וכו' : <b>ונקדשתי בכם .</b> על ידכם אהיה מקודש לעיני העמים כי יראו שידי משלה לי :
<b style="color: gray;">מצודת ציון</b> <b>נפוצותם .</b> ענין פזור :
<b style="color: gray;">מלבי"ם פירוש המילות</b> <b>בריח ניחח ארצה אתכם,</b> והריח ניחוח שהוא לרצון לא יהיה מן הקרבנות רק אתכם בעצמכם ארצה בריח ניחוח שיהיה נחת רוח לפני <b>בהוציאי אתכם מן העמים ונקדשתי בכם לעיני הגוים,</b> שיראו מעשיכם הטובים ויראו כחי ויכלתי והשגחתי :
<h3>{מב}</h3>
וִֽידַעְתֶּם֙ כִּֽי־אֲנִ֣י יְהוָ֔ה בַּהֲבִיאִ֥י אֶתְכֶ֖ם אֶל־אַדְמַ֣ת יִשְׂרָאֵ֑ל אֶל־הָאָ֗רֶץ אֲשֶׁ֤ר נָשָׂ֙אתִי֙ אֶת־יָדִ֔י לָתֵ֥ת אוֹתָ֖הּ לַאֲבֽוֹתֵיכֶֽם׃
<b style="color: gray;">מצודת דוד</b> <b>אני ה' .</b> הנאמן במאמרו : <b>בהביאי וגו' .</b> ר''ל אז תדעו שאני ה' : <b>אשר נשאתי וגו' .</b> להשבע על הדבר :
<b style="color: gray;">מלבי"ם פירוש המילות</b> <b>וידעתם</b> אמר בענין זה ג''פ וידעתם כי אני ה', ר''ל שאז יכירו את ה' מצד שלשה ענינים, {{{א}}} בעת שיוציא אותם מן הגליות ביד חזקה ויברר מהם הפושעים והערב רב, וז''ש בפסוק ל''ח וידעתם כי אני ה', {{{ב}}} אמר פה שידעו ויכירו את ה' במה שיביא אותם לא''י ויקוים שנית שבועתו אשר נשבע אל האבות :
<h3>{מג}</h3>
וּזְכַרְתֶּם־שָׁ֗ם אֶת־דַּרְכֵיכֶם֙ וְאֵת֙ כָּל־עֲלִיל֣וֹתֵיכֶ֔ם אֲשֶׁ֥ר נִטְמֵאתֶ֖ם בָּ֑ם וּנְקֹֽטֹתֶם֙ בִּפְנֵיכֶ֔ם בְּכָל־רָעוֹתֵיכֶ֖ם אֲשֶׁ֥ר עֲשִׂיתֶֽם׃
<b style="color: gray;">רש"י</b> <b>ונקוטותם .</b> לשון קטטה לשון אחר כתרגומו ותידנקון וכן תרגם יונתן הנאנחים דמוני''ר בלע''ז :
<b style="color: gray;">מצודת דוד</b> <b>וזכרתם שם .</b> בארץ ההיא : <b>ונקוטותם בפניכם .</b> תכרתו בעיני עצמכם ר''ל אתם תשפטו הכריתה על עצמיכם בעבור הרעות אשר עשיתם :
<b style="color: gray;">מצודת ציון</b> <b>עלילותיכם .</b> מעשיכם : <b>ונקוטותם .</b> ענין כריתה כמו ונקוטו בפניכם ( לעיל ז ) :
<b style="color: gray;">מלבי"ם פירוש המילות</b> (מג-מד) {{{ג}}} <b>וזכרתם</b> שאז יזכרו את כל המעשים הרעים שעשו לשעבר, ויתחרטו ויבושו מרעתם, כי אז שיתן להם לב חדש לעבוד את ה' יכירו את אשר הרעו, ובזה ידעו שה' עשה אתם למען שמו הגדול וברב חסדיו לא עשה אתם כלה כפי דרכיהם הרעים, ובזה יכירו ג''כ וידעו את ה', והם שלש הכרות, {{{א}}} ע''י עונשיו, {{{ב}}} ע''י יכלתו, {{{ג}}} ע''י טובו וחסדיו :
<b style="color: gray;">מלבי"ם ביאור המילות</b> <b>דרכיכם, עלילותיכם.</b> הדרכים הם מנהגי הנפש ותכונותיה, שמהם צומחים העלילות שהם הפעולות וזה הבדלם בכ''מ, ועי' למעלה (סי' ז' וסי' י''ד) : <b>ונקטתם,</b> עי' למעלה (ו' ט') :
<h3>{מד}</h3>
וִֽידַעְתֶּם֙ כִּֽי־אֲנִ֣י יְהוָ֔ה בַּעֲשׂוֹתִ֥י אִתְּכֶ֖ם לְמַ֣עַן שְׁמִ֑י לֹא֩ כְדַרְכֵיכֶ֨ם הָרָעִ֜ים וְכַעֲלִילֽוֹתֵיכֶ֤ם הַנִּשְׁחָתוֹת֙ בֵּ֣ית יִשְׂרָאֵ֔ל נְאֻ֖ם אֲדֹנָ֥י יְהוִֽה׃
<b style="color: gray;">מצודת דוד</b> <b>כי אני ה' .</b> הנאמן במאמרו : <b>למען שמי .</b> למען כבוד שמי : <b>לא כדרכיכם .</b> לא כגמול דרכיכם אשר המה רעים ונשחתים :
<h2>יחזקאל פרק-כא</h2>
<h3>{א}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<b style="color: gray;">מלבי"ם פירוש המילות</b> <b>ויהי דבר ה' אלי,</b> בסימן הזה נבא ג' נבואות, {{{א}}} על ההרג הרב שיהיה על אדמת ישראל, (והוא מן פסוק ג' על פסוק י''א), {{{ב}}} נבואה קצרה על חורבן בהמ''ק (פסוק י''א י''ב), {{{ג}}} נבואה על מצור ירושלים מה שיהיה בעת המצור, ואיך ישים נ''נ פניו לבא על ירושלים ויקסם קסמים על דרכו אם ילך לירושלים או לרבת בני עמון, (מן פסוק י''ג עד פסוק למ''ד) :
<h3>{ב}</h3>
בֶּן־אָדָ֗ם שִׂ֤ים פָּנֶ֙יךָ֙ דֶּ֣רֶךְ תֵּימָ֔נָה וְהַטֵּ֖ף אֶל־דָּר֑וֹם וְהִנָּבֵ֛א אֶל־יַ֥עַר הַשָּׂדֶ֖ה נֶֽגֶב׃
<b style="color: gray;">רש"י</b> <b>דרך תימנה .</b> ארץ ישראל בדרומה של בבל : <b>אל יער השדה .</b> אל בית מקדשי שעתיד להיות כיער וכשדה להחרש להלך בו שועלים :
<b style="color: gray;">מצודת דוד</b> <b>שים פניך .</b> החזר פניך בדרך דרום כי הנביא היה בבבל מצפון ירושלים ואמר לו להחזיר פניו מול ירושלים שהיא מדרומה : <b>והטף .</b> דבר נגד ירושלים שהיא בדרומה : <b>אל יער השדה נגב .</b> על ירושלים יאמר והמשילה ליער השדה על כי שיש בה אנשים רבים מתחלפים במעלה כדרך היער שיש בו עצים רבים מתחלפים בקומה ובחשיבות וכפל הדבר במ''ש כדרך הנבואה :
<b style="color: gray;">מצודת ציון</b> <b>והטף .</b> הוא מל' נטיפה והזלה ומושאל בענין הדבור כמו אל תטיפו יטיפון ( מיכה ב ) :
<b style="color: gray;">מלבי"ם פירוש המילות</b> <b>שים פניך דרך תימנה,</b> שימת פנים הוא מה שמכין א''ע לאיזה צד ינבא והוא על הנבואה שנבא על מצור ירושלים מפסוק י''ג והלאה, שבו ספר איך קסם נבוכדנצר קסמים אם ללכת לצד שמאל לרבת בני עמון, או לצד ימין לירושלים, ובא הגורל <b>דרך תימנה,</b> היינו שילך לצד ימין, כמ''ש בימינו היה הקסם ירושלים : <b>והטף אל דרום,</b> ההטפה היא נבואה קטנה וקצרה, והוא מה שינבא בקיצור על חורבן בהמ''ק, כמ''ש האנח בשברון מתנים וכו' וקראו דרום שצד דרום נקרא כן על שהוא ברום הכדור נגד צפון שהוא בעמק, לדעת הקדמונים שהשמש שולט יותר בדרום, וכן המקדש עומד ברום הכדור במרום הרים ובדרום א''י : <b>והנבא אל יער השדה נגב,</b> היא הנבואה על ההרג שיהיה בכלל א''י, כמ''ש ואמרת ליער הנגב ומפרש ואמרת לאדמת ישראל ודמהו ליער שמלא עצים שונים כן היה מלא אנשים, וקראו נגב שצד דרום נקרא כן על שהוא נגוב ויבש יותר מרוב החום, וחלק ארץ יהודה היה בנגב א''י :
<b style="color: gray;">מלבי"ם ביאור המילות</b> <b>תימנה, דרום, נגב.</b> מצד שצד הדרום הוא מוגבה יותר מצד הצפון (לשטת הקדמונים) והשמש מחמם שם ביותר נקרא דרום, ומצד הארץ שהיא נגובה שם מרוב החום נקרא נגב, ומצד שהוא פונה לימין כשפניו למזרח נקרא תימן, וע''כ על הגורל שהפיל אם ילך לימין או לשמאל, צודק לשון תימנה, ועל המקדש שהיה ברום עולם ודרום ירושלים, צודק שם דרום, (וכל ארץ יהודה עולם ודרום ירושלים, צודק שם דרום), ועל ארץ יהודה בכלל, צודק לשון נגב שהוא בדרום ארץ ישראל והארץ נגובה שם ביותר : <b>והטף והנבא.</b> הטפה היא קצרה מן הנבואה, ואמר אל תטיפו יטופון (מיכה ב'), ולא תטיף על בית ישחק (עמוס ז'), ר''ל אף דבור קצר, שיצייר הדבור הארוך כנזילת מים, והדבור הקצר כנוטף טיפים טיפים, כמו ועלימו תטף מלתי (איוב כ''ט). ואמר יערף כמטר לקחי וכו', ופה הדבור על המקדש נאמר בקצור כנוטף מעט מים :
<h3>{ג}</h3>
וְאָֽמַרְתָּ֙ לְיַ֣עַר הַנֶּ֔גֶב שְׁמַ֖ע דְּבַר־יְהוָ֑ה כֹּֽה־אָמַ֣ר אֲדֹנָ֣י יְהוִ֡ה הִנְנִ֣י מַֽצִּית־בְּךָ֣ ׀ אֵ֡שׁ וְאָכְלָ֣ה בְךָ֣ כָל־עֵֽץ־לַח֩ וְכָל־עֵ֨ץ יָבֵ֤שׁ לֹֽא־תִכְבֶּה֙ לַהֶ֣בֶת שַׁלְהֶ֔בֶת וְנִצְרְבוּ־בָ֥הּ כָּל־פָּנִ֖ים מִנֶּ֥גֶב צָפֽוֹנָה׃
<b style="color: gray;">רש"י</b> <b>ונצרבו .</b> לשון צרבת השחין ( ויקרא יג ) על שפתיו כאש צרבת ( משלי טז ) לשון כויה : <b>כל פנים מנגב צפונה .</b> כל האנשים שבדרומה של בבל שהוא בצפון ל' צרב רטרי''יר בלע''ז :
<b style="color: gray;">מצודת דוד</b> <b>הנני מצית .</b> הנה אני הוא המבעיר בך האש והיא תשרוף בך כל עץ לח וכל עץ יבש ולא תכבה להבת האש וכל פני הבריות היושבים בפאת הנגב מול צפון יהיו נשרפים בלהבת האש ר''ל גם הצדיקים יכלו עם הרשעים כמו שהעץ הלח נשרף בצירוף עץ היבש והאויב יאבד כל העובדי כוכבים היושבים מנגב לבבל העומדת בצפון העולם :
<b style="color: gray;">מצודת ציון</b> <b>מצית .</b> ענין הבערה כמו ותצת בסבכי היער ( ישעיה ט ) : <b>ואכלה .</b> ושרפה : <b>לח .</b> מל' לחות ורטיבות : <b>תכבה .</b> מל' כבוי : <b>להבת שלהבת .</b> עניינם אחד ובא הכפל לחזק : <b>ונצרבו .</b> ענין שריפה כמו כאש צרבת ( משלי טז ) :
<b style="color: gray;">מלבי"ם פירוש המילות</b> <b>ואמרת ליער הנגב</b> עתה סדר ג' נבואותיו אלה ממטה למעלה, תחלה ספר הנבואה על יער הנגב שהיא ארץ ישראל בכלל, <b>הנני מצית בך אש,</b> ההצתה הוא מה שמבעיר את היער כולו בפעם אחת באש גדולה, <b>ואכלה בך כל עץ לח וכל עץ יבש,</b> תחלה תאכל את הלחים ואח''כ את היבשים, כי אם תאכל היבשים תחלה יעכבו העצים הלחים בעד האש והשלהבת בל תתפשט, כי הלחים חוצצים, אבל אם נאכלו הלחים תחלה אין מעכב בפני האש, ועי''כ <b>לא תכבה להבת שלהבת,</b> עי''כ <b>ונצרבו בה כל פנים מנגב צפונה,</b> ר''ל שהאש שהתחילה לבער בהיער בצד דרומו תשוב ותתפשט בחזרה לצד צפון, עד שמן הלהבת היוצאת מנגב יצרבו כל פנים צפונה :
<b style="color: gray;">מלבי"ם ביאור המילות</b> <b>מצית.</b> גדר פעל יצת אם מבעיר הבערה גדולה בפעם אחת (ישעיה ט') : <b>להבת, שלהבת,</b> הלהב יוצא ומתפשט מרחוק מהאש הבוער. ושלהבת, מורכבת מתיבות אש להבת, כמו כאש להבה אכלה סביב, כי יש להבת שנפרד מן האש ומלהטת, ויש שבאים ביחד אש ולהבה. והוא בוער ולוהט : <b>ונצרבו.</b> כמו צרבת השחין, עי' בתו''ה תזריע (סי' ק''ט) : <b>מנגב צפונה.</b> מנגב ילך לצפון, והה''א תחת למ''ד בתחלתה :
<h3>{ד}</h3>
וְרָאוּ֙ כָּל־בָּשָׂ֔ר כִּ֛י אֲנִ֥י יְהוָ֖ה בִּֽעַרְתִּ֑יהָ לֹ֖א תִּכְבֶּֽה׃
<b style="color: gray;">מצודת דוד</b> <b>וראו כל בשר .</b> בעבור חוזק התבערה ידעו כולם שמה' נעשה ולא במקרה ולכן לא תכבה עד תשרוף הכל :
<b style="color: gray;">מצודת ציון</b> <b>כל בשר .</b> כל אדם :
<b style="color: gray;">מלבי"ם פירוש המילות</b> <b>וראו כל בשר</b> שעי''ז יכירו <b>כי אני ה' בערתיה</b> בההשגחה, כי האש הבוערת בדרך הטבע אוכלת יבשים תחלה, ואז תכבה האש כשתגיע למקום העצים הלחים, אבל במה שבערתי הלחים תחלה הבערתיה על אופן <b>שלא תכבה</b> :
<h3>{ה}</h3>
וָאֹמַ֕ר אֲהָ֖הּ אֲדֹנָ֣י יְהוִ֑ה הֵ֚מָּה אֹמְרִ֣ים לִ֔י הֲלֹ֛א מְמַשֵּׁ֥ל מְשָׁלִ֖ים הֽוּא׃
<b style="color: gray;">רש"י</b> <b>ממשל משלים הוא .</b> כשאני מתנבא להם בלשון משל וחידה כגון יער ואש אוכלת לח ויבש :
<b style="color: gray;">מצודת דוד</b> <b>המה .</b> בני עמי אומרים עלי הלא הוא מדבר במשל ונוכל א''כ להפך המשל לפי דעתינו ולטובה :
<b style="color: gray;">מצודת ציון</b> <b>אהה .</b> ענין לשון צעקת יללה :
<b style="color: gray;">מלבי"ם פירוש המילות</b> <b>ואמר,</b> אחר שבא אליו הנבואה דרך משל וחדה, אמר מה אועיל בנבואה כזאת, הלא המה אומרים לי שדרכי למשל משלים ודברים שאין להם באור ואין משימים לב לדברי, וכבר באר הרמב''ם (במו''נ ובהלכות דעות) שמתנאי הנבואה השלימה שלא ימצא בה משלים וחדות, ורבוי המשלים מורה על תגבורת כח הדמיון, ועל שהנבואה נאמרה לעתים רחוקות, שאז יראה דרך חלונות ומסכים כצופה דבר מרחוק :
<b style="color: gray;">מלבי"ם ביאור המילות</b> <b>ממשל משלים.</b> המשל שעל ידו יובן הנמשל בא בקל, כל המושל עליך ימשל (למעלה ט''ז) והמשל הסתום, שצריך משל להבין המשל יאמר ממשל משלים בפעל :
<h3>{ו}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<b style="color: gray;">רש"י</b> <b>ויהי דבר ה' אלי לאמר .</b> הנבא להם נבואה מפורשת שאמרתי לך שים פניך דרך תימנה אני מפרש לך שים פניך אל ירושלים :
<b style="color: gray;">מלבי"ם פירוש המילות</b> <b>ויהי דבר ה' אלי,</b> פירש לו את המשל :
<h3>{ז}</h3>
בֶּן־אָדָ֗ם שִׂ֤ים פָּנֶ֙יךָ֙ אֶל־יְר֣וּשָׁלִַ֔ם וְהַטֵּ֖ף אֶל־מִקְדָּשִׁ֑ים וְהִנָּבֵ֖א אֶל־אַדְמַ֥ת יִשְׂרָאֵֽל׃
<b style="color: gray;">רש"י</b> <b>והטף .</b> והנבא וכן אל תטיפו ( מיכה ב ) ואל תטיף על בית ישחק ( עמוס ז ) : <b>אל מקדשים .</b> הוא יער השדה : <b>מקדשים .</b> שני חורבנים :
<b style="color: gray;">מצודת דוד</b> <b>אל ירושלים .</b> כאומר ע''כ אדבר עמך נבואה ברורה כמות שהיא : <b>אל מקדשים .</b> יאמר על האולם וההיכל ובית קדש הקדשים :
<b style="color: gray;">מלבי"ם פירוש המילות</b> <b>שים פניך אל ירושלים,</b> הוא באור מ''ש שים פניך דרך תימנה, <b>והטף אל מקדשים,</b> הוא באור מ''ש והטף אל דרום, (ואמר מקדשים בל''ר כי היה שם אולם והיכל ובית קה''ק כ''א מקודש מחברו וכולם נחרבו), <b>והנבא אל אדמת ישראל</b> זה באור מ''ש והנבא על יער השדה נגב :
<h3>{ח}</h3>
וְאָמַרְתָּ֞ לְאַדְמַ֣ת יִשְׂרָאֵ֗ל כֹּ֚ה אָמַ֣ר יְהוָ֔ה הִנְנִ֣י אֵלַ֔יִךְ וְהוֹצֵאתִ֥י חַרְבִּ֖י מִתַּעְרָ֑הּ וְהִכְרַתִּ֥י מִמֵּ֖ךְ צַדִּ֥יק וְרָשָֽׁע׃
<b style="color: gray;">רש"י</b> <b>צדיק ורשע .</b> הוא הלח והיבש :
<b style="color: gray;">מצודת דוד</b> <b>הנני אליך .</b> הנה אני אלחם עמך :
<b style="color: gray;">מצודת ציון</b> <b>מתערה .</b> הוא תיק החרב וכן וישלפו מתערה ( ש''א י''ז ) :
<b style="color: gray;">מלבי"ם פירוש המילות</b> <b>ואמרת לאדמת ישראל,</b> זה פירוש המשל שהתחיל בו, <b>הנני אליך</b> להעניש אותך בעונש השגחיי, <b>והוצאתי חרבי מתערה,</b> הוא פי' מ''ש הנני מצית בך אש, שהחרב תאכל אנשים כאש תבער יער, <b>והכרתי ממך צדיק ורשע,</b> הוא הפי' מ''ש ואכלה בך כל עץ לח וכל עץ יבש, שתאכל הלחים תחלה, ופי' שיכרתו הצדיקים תחלה, כדי שלא יראו בצרת הדור וכדי שלא יגינו על הדור בצדקתם ויעכבו בפני אש הפורעניות, כי כ''ז שתהיה הרעה פרטית יעניש את החוטאים לבד והצדיקים ינצלו ואז אין שם כליון חרוץ, אבל אחר שגזר ה' כלה ונחרצה יכרית הצדיקים תחלה ואז אין חוצץ בפני האש, וז''ש :
<h3>{ט}</h3>
יַ֛עַן אֲשֶׁר־הִכְרַ֥תִּי מִמֵּ֖ךְ צַדִּ֣יק וְרָשָׁ֑ע לָ֠כֵן תֵּצֵ֨א חַרְבִּ֧י מִתַּעְרָ֛הּ אֶל־כָּל־בָּשָׂ֖ר מִנֶּ֥גֶב צָפֽוֹן׃
<b style="color: gray;">רש"י</b> <b>יען אשר הכרתי ממך .</b> וידעתי כי ישמחו העובדי כוכבים לאידכם אקצוף עליהם ואגרה את נבוכדנצר בכולם והוא שכתבתי ונצרבו בה כל פנים הדרומיים :
<b style="color: gray;">מצודת דוד</b> <b>יען .</b> בעבור שאכרות ממך צדיק ורשע ועשיתי בך נקמה גדולה ושמחו עליכם אויביכם ועזרו לרעה לכן ילקו גם כל העובדי כוכבים היושבים מנגב בבל העומדת בצפון :
<b style="color: gray;">מלבי"ם פירוש המילות</b> <b>יען אשר הכרתי ממך צדיק</b> תחלה ואח''כ <b>רשע,</b> ונשארו רק העצים היבשים לכן לא תכבה להבת שלהבת, <b>לכן תצא חרבי מתערה מנגב</b> תצא <b>לצפון</b>, שמן א''י תצא בחזרה אל האומות השוכנים צפונה, שאחר שכבש את ירושלים חזר לכבוש כל האומות שכניה מסביב, ושטף גם את ישראל שנמלטו שמה :
<h3>{י}</h3>
וְיָֽדְעוּ֙ כָּל־בָּשָׂ֔ר כִּ֚י אֲנִ֣י יְהוָ֔ה הוֹצֵ֥אתִי חַרְבִּ֖י מִתַּעְרָ֑הּ לֹ֥א תָשׁ֖וּב עֽוֹד׃
<b style="color: gray;">מצודת דוד</b> <b>כי אני ה' הוצאתי .</b> ולא באה במקרה : <b>לא תשוב עוד .</b> עד הכרית כל בשר היושבים מנגב בבל וכאומר משא''כ אם היתה באה במקרה כי המקרה לא תתמיד כ''כ :
<b style="color: gray;">מלבי"ם פירוש המילות</b> <b>וידעו כל בשר</b> ויכירו, <b>כי אני ה' הוצאתי חרבי</b> בהשגחה, <b>ושלא תשוב</b> החרב <b>עוד</b>, כי אין מי מעכב בפני, וזה פי' מ''ש כי אני ה' בערתיה לא תכבה :
<h3>{יא}</h3>
וְאַתָּ֥ה בֶן־אָדָ֖ם הֵֽאָנַ֑ח בְּשִׁבְר֤וֹן מָתְנַ֙יִם֙ וּבִמְרִיר֔וּת תֵּֽאָנַ֖ח לְעֵינֵיהֶֽם׃
<b style="color: gray;">מצודת דוד</b> <b>האנח .</b> עשה אנחה כאדם המצטער : <b>בשברון מתנים .</b> ר''ל אנחה גדולה וכאלו נשברו המתנים ונפלו מכובד האנחה : <b>ובמרירות .</b> ר''ל במרירות לב תאנח לעיני ישראל :
<b style="color: gray;">מלבי"ם פירוש המילות</b> <b>ואתה בן אדם,</b> אחר שנבא על א''י, צוהו על הנבואה על חורבן בהמ''ק שאמר עליו והטף אל מקדשים, צוהו <b>שיאנח אנחה גדולה,</b> עד <b>שישברו מתניו</b> מרוב האנחה, ושיהיה <b>במרירות גדול</b>, ושיהיה <b>לעיניהם,</b> באופן שישימו לב לשאול על סבת האנחה :
<h3>{יב}</h3>
וְהָיָה֙ כִּֽי־יֹאמְר֣וּ אֵלֶ֔יךָ עַל־מָ֖ה אַתָּ֣ה נֶאֱנָ֑ח וְאָמַרְתָּ֡ אֶל־שְׁמוּעָ֣ה כִֽי־בָאָ֡ה וְנָמֵ֣ס כָּל־לֵב֩ וְרָפ֨וּ כָל־יָדַ֜יִם וְכִהֲתָ֣ה כָל־ר֗וּחַ וְכָל־בִּרְכַּ֙יִם֙ תֵּלַ֣כְנָה מַּ֔יִם הִנֵּ֤ה בָאָה֙ וְנִֽהְיָ֔תָה נְאֻ֖ם אֲדֹנָ֥י יְהוִֽה׃
<b style="color: gray;">מצודת דוד</b> <b>אל שמועה .</b> בעבור השמועה הבאה אלינו מירושלי' מחורבנה ולכן נמס כל הלבבו' ורפו ידי האנשי' ורוח כל אדם כהתה והושפל' וברכי כל האנשי' ינועו מרתת הבהלה כמו המים שנעים ואינם נחים : <b>הנה באה .</b> ר''ל הנה היא קרובה כאלו כבר באה ונהיתה :
<b style="color: gray;">מצודת ציון</b> <b>ורפו .</b> מלשון רפיון ויאמר על הנבהל ומתייאש : <b>וכהתה .</b> ענין עכירות וחושך כמו כהה הנגע ( ויקרא יג ) : <b>ונהיתה .</b> מל' היה :
<b style="color: gray;">מלבי"ם פירוש המילות</b> <b>ואמרת אל שמועה כי באה,</b> כי שמועת חורבן בהמ''ק בא פתאם (כמ''ש לקמן ס' ל''ג כ''א), והם בטחו תמיד שהמקדש לא יחרב ועי''ז היו מקוים שהגולים ישובו לא''י, וכשבא השמועה שחרב המקדש <b>נמס כל לב ורפו כל ידים,</b> כי מאז התיאשו לעשות דבר שישובו לארצם אחר שבית ה' חרב, וגם <b>כהתה כל רוח</b> שהם הכחות הנפשיות שהיו באומה רוח חכמה ונבואה, שבעת שקע האור הגדול שממנו הופיע שפע הקדושה והנבואה כהו האורות הקטנות המתנוצצות ממנו, <b>וכל ברכים תלכנה מים</b> מרוב החרדה על העתיד, <b>הנה באה ונהיתה,</b> בעת שבאה השמועה לבבל כבר נהיה הדבר וכבר חרב המקדש, כמו שיבואר לקמן שם וא''א עוד לעשות השתדלות להציל ולהשיב את הגזרה :
<b style="color: gray;">מלבי"ם ביאור המילות</b> <b>ונמס כל לב ורפו כל ידים,</b> עי' (ישעיה י''ג ו') : <b>וכהתה כל רוח.</b> כמו רוח כהה (ישעיה ס''א ג') :
<h3>{יג}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<b style="color: gray;">מלבי"ם פירוש המילות</b> <b>ויהי דבר ה',</b> עתה יתחיל הנבואה השלישית שציין במ''ש שים פניך על ירושלים, שצייר אופן ביאת חרב נבוכדנצר, ואופן איך ישים פניו דרך תימנה לירושלים לא דרך שמאל אל רבת בני עמון, כמ''ש שים לך שנים דרכים, ויקדים לזה דבור מיוחד לצייר ענין המצור של ירושלים :
<h3>{יד}</h3>
בֶּן־אָדָ֕ם הִנָּבֵא֙ וְאָ֣מַרְתָּ֔ כֹּ֖ה אָמַ֣ר אֲדֹנָ֑י אֱמֹ֕ר חֶ֥רֶב חֶ֛רֶב הוּחַ֖דָּה וְגַם־מְרוּטָֽה׃
<b style="color: gray;">רש"י</b> <b>חרב חרב .</b> שתי חרבות חרב מלך בבל ראשונה ואח''כ חרב בני עמון ביד ישמעאל בן נתניה שיהרוג את גדליה ואת הנאספים אליו משארית החרב כמו שמפורש ( בירמיה מא ) : <b>מרוטה .</b> פורביא''ה בלע''ז מנחם חברו לשון שליפה וכן ויתן אותה למורטה וכן כולם :
<b style="color: gray;">מצודת דוד</b> <b>חרב חרב .</b> על חרב נ''נ יאמר וכפל המלה כדרך המקונן וכן מעי מעי ( ירמיה ד ) : <b>גם מרוטה .</b> לטש אותה להסיר החלודה :
<b style="color: gray;">מצודת ציון</b> <b>הוחדה .</b> מל' חדידה ושנון : <b>מרוטה .</b> ענין לטוש וצחצוח כמו נחושת ממורט ( מלכים א ז ) :
<b style="color: gray;">מלבי"ם פירוש המילות</b> (יד-טו) <b>חרב חרב,</b> צייר במליצתו את החרב שבא על ירושלים, שחציה חדה ושנונה לטבוח טבח, וחציה השני מורטה, היינו שנמרט וניטל חדודה, וז''ש <b>חרב חרב,</b> שר''ל החרב הוא משני החלקים, חציה <b>הוחדה</b> וחציה <b>מורטה</b> והוסר החידוד שלה, ומפרש <b>למען טבוח טבח הוחדה,</b> הצד שהוחדה היא כדי שתהיה שנונה לטבוח, והצד <b>שמורטה ההוא למען היות לה ברק,</b> כי החרב ההורגת אין לה ברק, כי הדם תלכלך אותה ואינה מצוחצחת, ולכן מורטה שהיא הליטוש שלוטשים למען שישאר הברק שלה, שהרואה חרב מברקת יחרד מפניה יותר, <b>או נשיש,</b> אבל אם תרצה לשוש ולשמוח ע''ז, באשר החרב מורט והוסר החידוד שבו ולא יוכל להרוג ולטבוח, משיב ע''ז שאין לשוש ע''ז, כי <b>שבט בני מאסת כל עץ ויתן אותה למרטה לתפש בכף,</b> שמה שהחרב מורטה והוסר החידוד מצד האחד, אינו כדי שלא לטבוח בה, רק מסבה אחרת, שהחרב הזאת שהיא הוכנה להיות <b>שבט לבני</b> לרדות אותו בה וליסרו, היא <b>מאסת כל עץ,</b> ואי אפשר לעשות לה קתא ובית יד מעץ כדי לאחזה בה, כי אינה מקבלת קתא של עץ, ואם תהיה כולה מחודדת לא יוכל לאחוז אותה ביד, <b>ולכן נתן אתה למרטה</b> ולהסיר החידוד בצד האחד, כדי שיוכל <b>לתפשה בכף</b> ולאחזה בצד הזה שנמרטה והוסר החידוד, וא''כ אין לשמוח על מה שנמרטה בצד האחד, אחר שצדה האחר היא חדה, ומוכנת לטבוח, א''כ <b>היא הוחדה חרב</b> ר''ל הצד ששם הוחדה הצד הזה היא חרב מוכנת לטבוח, <b>והיא מורטה</b> ר''ל והצד ששם היא מורטה והוסר החדידות, הוא כדי <b>לתת אותה ביד הורג,</b> כדי שבצד הזה יוכל ההורג לאחזה ביד, אחר שא''א לאחזה ע''י קתא של עץ כי היא מואסת כל עץ, והדבור הזה הוא משל נמרץ על מה שנעשה בירושלים בעת המצור, שידוע שנ''נ צר על ירושלים ימים רבים, ואם לא היה ביניהם ריב ומדון ומלחמת איש באחיו לא היה יכול לכבשה, רק שהם עצמם לחמו איש באחיו והיה ביניהם מלחמה בין המלך והעם ובין הכתות זל''ז, כמ''ש (ירמיה כ''א) הנני מסב את כלי המלחמה אשר בידכם אשר אתם נלחמים בם את מלך בבל ואספתי אותם אל תוך העיר הזאת, וכמ''ש לא האמינו כל מלכי ארץ וכו' כי יבא צר ואויב בשערי ירושלים, מחטאת נביאיה עונות כהניה השופכים בקרבה דם צדיקים, באר כי מה שהרגו זא''ז עי''ז כבש אותם נ''נ, וידוע שכן היה גם בחורבן בית שני שהיה ע''י הרומיים, שראה טיטוס שא''א לו לכבש את ירושלים ובעת שהחל ללחום אתם בעד החומה נתאחדו כל הכתות ויצאו כאיש אחד נגד האויב וישחיתו בעם הרומיים, לכן נסתלק מן החומה כפעם בפעם וסר מעליהם, ואז התחילו הכתות והפריצים בפנים ללחום זא''ז ולהרוג זב''ז, ועי''ז כבש אותם, עד שעקר ההחרב שאכלה בהם היה חרב של עצמם, שהם עצמם השחיתו זה את זה, וכן עשה נבוכדנצר, שאחר שראה שא''א שינצח אותם כל עוד ילחמו אתו כאיש אחד, נסתלק מעל המצור באמצע, ועי''כ נתחלקו העם והשחיתו זא''ז ונעשה ביניהם הרג רב, ועפ''ז צייר שחרב נבוכדנצר הוחדה בצד אחד לטבוח טבח, ובצד אחד היא מרוטה והוסר החידוד ועמד רק להפחידם ולא לטבוח טבח, כי עשה א''ע כמתרשל מן המלחמה וכדורש להשלים אתם, ואמר להם הנביא לבל ישישו וישמחו ע''ז, כי כל זה הוא עושה בערמה באשר החרב של נבוכדנצר המוכן ליסר את ישראל היא מואסת כל עץ ר''ל שנבוכדנצר אינו יכול לאחוז בהחרב כי אין לה קתא ובית יד שבו אוחזים החרב, והמליצה שהכרים ודיק וכלי המצור שבו כובשים את העיר והוא הבית יד שעל ידם יאחז הכובש את החרב לטבוח טבח, אינם מספיקים לכבוש בם את ירושלים, (ולכן קראה שבט בני, שהחרב הזאת היא בעיניהם רק כשבט לא כחרב כי חזקים הם לערכו, ולכן כמו שהשבט, הבית יד שאוחזים אותה היא ממין השבט, כן צריך לעשות אל החרב הזה בית יד ממין החרב של ברזל) ולכן נתן את החרב למרטה ולהסיר החדידות בצד אחד כדי שיוכל לתפשה בכף, היינו שלכן עושה את עצמו כמתרשל מהמצור וכמבקש שלום, שעל ידי כן ילחמו בני העיר זה בזה והמלך ושריו ישחיתו בעם, ועל ידי כן יוכל לכבוש את העיר ויהיה לחרבו הטובחת בית יד שיוכל לאחזה, כי על ידי כן כבש את ירושלים והיה יכול לאחוז חרבו ולטבוח טבח, ואם כן הגם שיאריכו ימי המצור ונבוכדנצר יתרשל ויתראה כדורש שלום, בכ''ז ידעו כי היא הוחדה חרב, שזה מגמתו לטבוח בחרבו החודדת, ומה שהיא מורטה ונראה שמתרשל ומבקש שלום הוא רק כדי לתת אותה ביד הורג, שעי''כ כבש את העיר והיה ההורג יכול לאוחזה ביד, נמצא שצד המורט היה הבית יד של החרב, שע''י שהאריך ימי המצור ונדמה להם שחרבו מורטה ואינה מסוכנת, עי''כ לחמו זה בזה, ועי''כ נכבשה העיר ואחז החרב בידו, ועז''א חרב חרב כי היו שם שני מיני חרבות :
<b style="color: gray;">מלבי"ם ביאור המילות</b> <b>מרוטה.</b> פעל מרט לא נמצא על החידוד בשום מקום, שע''ז בא פעל לטש שנן חדד, ועקר הנחתו על תלישת השער, ונמצא נחושת ממורט (מ''א ז' מ''ה) והוא על נחושת מצוחצח מאד שנמרטו ממנו כל הסיגים, ובא פה על חרב שצחצחו אותה וגם מסירים חדודה ומורטים אותה, וגם אם לא תאבה לפרש מרט מענין תלישה רק כמו נחושת מרט מענין צחצוח, עכ''פ אין חידוד בכלל צחצוח ור''ל חציו הוחדו וחציו רק מורטה להיות לה ברק וצחצוח ולא הוחדה שם ונשארה בלא חידוד, ובפירוש אומר ויתן אותה למרטה לתפוש בכף, והיא מורטה לתת אותה ביד, הרי המירוט מסיר החדידות בענין שיוכל לאחזה ביד, וע''י שאינה חדודה נשאר הברק שלה ולא יכהה ע''י דם ההרוגים ובזה תמצא פתרון לחדת הנביא אשר לא מצאו המפרשים פתרונה :
<h3>{טו}</h3>
לְמַ֨עַן טְבֹ֤חַ טֶ֙בַח֙ הוּחַ֔דָּה לְמַעַן־הֱיֵה־לָ֥הּ בָּ֖רָק מֹרָ֑טָּה א֣וֹ נָשִׂ֔ישׂ שֵׁ֥בֶט בְּנִ֖י מֹאֶ֥סֶת כָּל־עֵֽץ׃
<b style="color: gray;">רש"י</b> <b>היה לה ברק .</b> להיות לה ברק זהרורית פלנדור''ש בלע''ז : <b>או נשיש .</b> לשון תמיה הוא שמא יש לנו לשמוח עוד : <b>שבט בני מואסת כל עץ .</b> שבט שאני מכה בה את בני ליסרו קשה מכל השבטים ומואסת היא מכת כל מטה וכל עץ כי אינם אצלה לכלום :
<b style="color: gray;">מצודת דוד</b> <b>למען טבוח וכו' .</b> החדוד היה למען תהי' חריפ' לטבוח בה והמריט' היתה למען יהיה לה ברק להבהיל האנשים : <b>או נשיש .</b> או שמא תאמרו נשיש על החרב ההיא כי לא עלינו תבוא כ''א על אויבינו : <b>שבט בני .</b> כאומר לא כן הוא אך דעו שהחרב תבוא לכרות שבט בני ר''ל אוכלסי ישראל והוא מקרא קצר : <b>מואסת כל עץ .</b> עתה תמאס כל עץ ולא תכרות אותם ר''ל לא תלך עתה על העובדי כוכבים להכריתם ולפי שהמשיל את ירושלים ליער אמר לשון שבט וכינה גם העובדי כוכבים בשם עץ :
<b style="color: gray;">מצודת ציון</b> <b>ברק .</b> להט וזוהר כמו וברק חנית ( נחום ג ) : <b>שבט .</b> שרביט :
<h3>{טז}</h3>
וַיִּתֵּ֥ן אֹתָ֛הּ לְמָרְטָ֖ה לִתְפֹּ֣שׂ בַּכָּ֑ף הִֽיא־הוּחַ֤דָּה חֶ֙רֶב֙ וְהִ֣יא מֹרָ֔טָּה לָתֵ֥ת אוֹתָ֖הּ בְּיַד־הוֹרֵֽג׃
<b style="color: gray;">רש"י</b> <b>ויתן אותה .</b> את השבט : <b>למרטה לתפש בכף .</b> לצחצחה שתהא נוחה והגונה לתופשה בכף : <b>היא הוחדה חרב .</b> היא השבט חרב חדה ומרוטה היא לתת אותה ביד נבוכדנצר להרוג בה :
<b style="color: gray;">מצודת דוד</b> <b>ויתן אותה למרטה .</b> האויב נתן את החרב לצחצח אותה למען תהיה ראויה לאוחזה ביד : <b>היא הוחדה חרב .</b> ר''ל החרב ההיא חדדו אותה ומרטו אותה למען תת אותה ביד נ''נ ההורג לשיוכל להרבות הרוגים ולהבהיל אנשים :
<b style="color: gray;">מצודת ציון</b> <b>לתפוש .</b> ענין אחיזה : <b>בכף .</b> בכף היד : <b>היא הוחדה חרב .</b> כמו הפך היא חרב הוחדה וכן כל רבים עמים ( תהלים פט ) :
<b style="color: gray;">מלבי"ם ביאור המילות</b> <b>היא הוחדה חרב.</b> ר''ל להיות חרב, כי בצד שמורטה אינה חרב רק בית יד של חרב :
<h3>{יז}</h3>
זְעַ֤ק וְהֵילֵל֙ בֶּן־אָדָ֔ם כִּי־הִיא֙ הָיתָ֣ה בְעַמִּ֔י הִ֖יא בְּכָל־נְשִׂיאֵ֣י יִשְׂרָאֵ֑ל מְגוּרֵ֤י אֶל־חֶ֙רֶב֙ הָי֣וּ אֶת־עַמִּ֔י לָכֵ֖ן סְפֹ֥ק אֶל־יָרֵֽךְ׃
<b style="color: gray;">רש"י</b> <b>והילל .</b> לשון יללה : <b>כי היא .</b> החרב תהיה בעמי ובכל נשיאיהם ושריהם : <b>מגורי אל חרב .</b> קבוצות עמים באים לחרב היו סביבות עמי כן ת''י מגורי לשון אוגר בקיץ בן משכיל ( משלי י ) אגרה בקציר ( משלי ו ) נהרסו ממגורות ( יואל א ) העוד הזרע במגורה ( חגי ב ) ומנחם חברו לשון יראה כמו ויגר מואב ( במדבר כב ) : <b>לכן ספוק אל ירך .</b> לנהי ולקינה :
<b style="color: gray;">מצודת דוד</b> <b>זעק והילל .</b> זעק בקול ועשה יללה כי החרב ההיא תהיה בעמי ואף היא תהיה בכל נביאי ישראל הם השרים והמושלי' : <b>מגורי אל חרב .</b> אנשי' מאוספי' בחרב היו עם עמי להכו' בהם ולכן הכה בכף על הירך דרך צער ואבל :
<b style="color: gray;">מצודת ציון</b> <b>והילל .</b> מל' יללה : <b>מגורי .</b> ענין קבוץ ואסיפה כמו אוגר בקיץ ( משלי י ) : <b>אל חרב .</b> כמו בחרב וכן ואל הארון ( שמות כה ) ור''ל ובהארון : <b>את עמי .</b> עם עמי : <b>ספק .</b> ענין הכאה כמו ויספוק את כפיו ( במדבר כד ) : <b>ירך .</b> הוא צד האדם :
<b style="color: gray;">מלבי"ם פירוש המילות</b> <b>זעק והילל בן אדם,</b> צוה לו שיזעק על צד החרב מחודד לטבוח טבח, ושיליל על צד הנמרט שבו אחז את החרב והיא היתה הסבה לכבוש אותם, דהיינו חרב של ישראל עצמם שהרגו זב''ז שהיא הסבה לכל הרעה, ועז''א <b>כי היא היתה בעמי</b> שעקר החרב היתה בעמי, שהיה ביניהם מגן וחרב ומלחמה והכתות הרגו זה את זה וכן <b>היא</b> (<b>היתה</b>) <b>בכל נשיאי ישראל</b> שהיא החרב שהיתה בין המלך ושריו ובין השם, כי <b>מגורי אל חרב היו את עמי</b> הנשיאים ושרי העם היו הפחד והמגור של החרב, שהם הרבו להרוג בעם והי' ביניהם פחד של חרב הפנימי שהשחיתה בהם יותר ממה שהשחית האויב החיצוני ע''י המצור, <b>לכן ספוק אל ירך,</b> ר''ל שעקר החרב שתספוק ותכה כף עליה, היא החרב הנתונה על הירך ששם תולה החרב (כמ''ש חגור חרבך על ירך גבור), דהיינו חרב של ישראל עצמם שתולה על יריכם היא היא שהשחיתה בם ועליה תספק כפים לקונן וליליל, לא על חרב האויב :
<b style="color: gray;">מלבי"ם ביאור המילות</b> <b>מגורי.</b> מענין מגור ופחד : <b>ספק.</b> כבר בארתי (ירמיה ל''א) שהספוק המורה על הכאת כף משתתף עם ספק מענין ספק. שבא בדבר שהיה מסופק בו תחילה ונתחדשה לו ידיעה :
<h3>{יח}</h3>
כִּ֣י בֹ֔חַן וּמָ֕ה אִם־גַּם־שֵׁ֥בֶט מֹאֶ֖סֶת לֹ֣א יִֽהְיֶ֑ה נְאֻ֖ם אֲדֹנָ֥י יְהוִֽה׃
<b style="color: gray;">רש"י</b> <b>כי בוחן .</b> כי בוחן רב בצרות שאר פורעניות הרבה נבחנו בהן שפוט ודבר ורעב וחיה : <b>ומה אם גם שבט מואסת לא יהיה .</b> ומה תהי עוד על בני אם גם שבט מואסת זו תבא עליו עם שאר הבחן : <b>לא יהיה .</b> עוד בני בעולם וכן ת''י לא יתקיימון אבל שאר המקרא לא תרגם כך וכן נראה בעיני ושמעתי בו לשונות רבים וראיתי בספרי פתרונות ולא נתיישבו לי והפייט שיסד בחנוכה ( בשבת ראשונה ביוצר ) המואסת כל עץ הדקיר המזנה מסייעני שקרא את החרב מואסת כל עץ ויונתן כן תרגם או נשיש וגו' על דחדיאו שבטיא דבית יהודה ובנימין לשבטי דישראל כד גלו על דפלחו לטעוותא ותבו אינון למטעי בתר צלמי אעיא אף הוא מפרש או נשיש לשון תמיהא . כי בוחן ומה אם גם שבט מואסת לא יהיה . ארי איתנביאו עליהון נבייא ולא תבו כלומר כבר הדבר בחוץ שלא ישובו ומה יהא בסופיהון אם גם שבט מואסת לא יהיה אמר ואף שבטיא דבית יהודה ובנימין מגלא יגלון ובעובדיהון בישיא לא יתקיימון מלכות שבט שהיתה מואסת בחבירתה ומלעגת עליהם ועל הרעה הבאה עליהם אף היא לא תהיה ולא תקום , עוד אפרשנו לשון אחר או נשיש וגומר או שמא נשיש כי תאמר אלי שבט בני מואסת כל עץ מלכי יהודה מואסי עבודת כוכבים הם כמו שמצינו באביה שאמר ( דברי הימים ב יג ) ועמכם עגלי הזהב ואסא ויהושפט וחזקיה ויאשיהו שבערו כל עבודת כוכבים שבעולם שתחת ידם ואף אלו ישובו בתשובה . זעק והילל . ואל תשיש על זאת כי היא תהיה בעמי ולמה כי בוחן כבר בוחן הדבר לפני שלא ישובו תשובה הוגנת . ומה אם גם שבט מואסת לא יהיה . ומה אמתין עוד אפילו אם באו לשוב ולמאוס בעבודת כוכבים לא יתקיים הדבר בידם כי ימהרו לשוב לרשעתם והוא שאמר לירמיה אם ישוב לא ישוב :
<b style="color: gray;">מצודת דוד</b> <b>כי בוחן .</b> כי החרב ההיא נתחזקה בדבר החדוד והזוהר ולמה נתחזקה כ''כ אם גם תמאס לכרות שבט בני הם אוכלסי ישראל וכמו שמואסת כל עץ הם אוכלסי העובדי כוכבים א''כ לא יהיה צורך כלל אל החרב ולמה א''כ נתחזקה :
<b style="color: gray;">מצודת ציון</b> <b>בוחן .</b> ענין חתק כמו אבן בוחן ( ישעיה כח ) : <b>ומה .</b> עניינו כמו ולמה וכן מה יתאונן אדם חי ( איכה ג ) :
<b style="color: gray;">מלבי"ם פירוש המילות</b> <b>כי בחן,</b> ר''ל למה אני מצוה שתספוק על ירך כי זה יהיה הבחינה כשתבחון ותנסה לספוק על ירך תמצא שם את החרב המשחתת, ותבחון שעל ירכם נמצא המשחית לא חרב של נבוכדנצר שהיא מבחוץ, <b>ומה אם גם שבט מאסת לא יהיה,</b> ר''ל וא''כ מה ירויחו גם אם לא יהיה שבט של נבוכדנצר שהיא שבט המואסת כל עץ, הלא לא השבט אכלה אותם רק החרב שתלו על ירכם, שהם משחיתים א''ע, אם בפועל ע''י ש''ד, אם ע''י עונותיהם שמחריבים את העיר :
<b style="color: gray;">מלבי"ם ביאור המילות</b> <b>בחן.</b> מענין בחינה ונסיון :
<h3>{יט}</h3>
וְאַתָּ֣ה בֶן־אָדָ֔ם הִנָּבֵ֕א וְהַ֖ךְ כַּ֣ף אֶל־כָּ֑ף וְתִכָּפֵ֞ל חֶ֤רֶב שְׁלִישִׁ֙תָה֙ חֶ֣רֶב חֲלָלִ֔ים הִ֗יא חֶ֚רֶב חָלָ֣ל הַגָּד֔וֹל הַחֹדֶ֖רֶת לָהֶֽם׃
<b style="color: gray;">רש"י</b> <b>הנבא והך כף אל כף .</b> כדרך הסופדים ומה היא הנבואה : <b>ותכפל חרב שלישתה .</b> אני אמרתי חרב חרב חרבו של נבוכדנצר להחריב ירושלים וחרב בני עמון בגדליה עוד יש חרב של שלישית כפולה כי שתיהן הללו חרב חללים תהיה והיא חרב החלל הגדול המפלת חללי' רבים : <b>החודרת להם .</b> בכל אשר תצאו תרדוף אתכם בחדרי חדרים הרי יוחנן בן קרח ושרי החיילים ילכו למצרים שם תשיגם חרב וכן בכל המקומות אשר ימלטו מהם אל ערים בצורות כמו שאמור בענין על כל שעריהם נתתי אבחת חרב :
<b style="color: gray;">מצודת דוד</b> <b>והך כף אל כף .</b> דרך צער ואבל : <b>ותכפל .</b> אמור בנבואה אשר חרב השלישית תהיה כפולה ומרובה משתי החרבות שעברו ר''ל גלות צדקיהו תהיה קשה מגלות יהויקים ויהויכין : <b>חרב חללים הוא .</b> החרב ההיא תפיל חללים רבים וגם תפיל חלל הגדול ועל המלך צדקיהו יאמר כי גם הוא נלקח בשבי וישב במאסר אבל בשתי הגליות הראשונות עם כי נשבו המלכים לא הרבו להכות בעם : <b>החודרת להם .</b> ר''ל החרב ההיא שמורה בחדר מיוחד לבוא עליהם :
<b style="color: gray;">מצודת ציון</b> <b>והך .</b> מל' הכאה : <b>ותכפל .</b> מל' כפל : <b>שלישתה .</b> מל' שלשה : <b>החודרת .</b> מל' חדר :
<b style="color: gray;">מלבי"ם פירוש המילות</b> <b>ואתה בן אדה הנבא והך כף אל כף,</b> לסימן הצער, <b>ותכפל רחב שלישתה,</b> ר''ל שחרב של נבוכדנצרר היא אינה מוכנת לאכול רק את שליש העם, אבל שני חלקים מהעם שהם כפל של השליש יושחתו ע''י החרב הפנימי שישחיתו א''ע בתוך העיר, וזה מבואר במ''ש למעלה (סי' ה') שצוה לו ה' לגלח שער ראשו וזקנו ולחלקו על ג' חלקים, ובאר לו הנמשל ששליש העם ימותו בעיר בדבר ורעב בימי המצור, ושלישית יפלו בחרב ע''י נבוכדנצר, ושלישית יזרו לכל רוח וחרב יריק אחריהם, נמצא שע''י נבוכדנצר לא נפלו רק שליש, ושני שלישים נפלו ע''י עצמם, אם ברעב ודבר וחרב בתוך העיר בימי המצור, אם אח''כ שנהרג גדליהו בן אחיקם והם הלכו למצרים נגד אזהרת ה' ושם ספו תמו מן בלהות, ועז''א <b>שחרב שלישתה</b> היינו חרב נבוכדנצר שתהרוג שליש, תכפל ששני שלישים מוכנים עוד לפול, ומפרש ע''י מי יפלו השני חלקים, אמר <b>חרב חללים היא,</b> ע''י החרב של החללים עצמם, שחרב של ישראל המוכנים להיות חללים, חרב של החללים היא תשחית כפל השליש, וכן <b>חרב של חלל הגדול</b> היינו חרב של המלך שעתיד להיות חלל מה שהשחית החלל הזה את העם בחרבו, <b>החודרת לכם</b> שהחרב הזה היא נמצאת בחדריכם בפנים, החרב הנמצא בחדריכם היא תשחית שני שלישים :
<b style="color: gray;">מלבי"ם ביאור המילות</b> <b>החדרת.</b> שנמצאת בחדריכם :
<h3>{כ}</h3>
לְמַ֣עַן ׀ לָמ֣וּג לֵ֗ב וְהַרְבֵּה֙ הַמִּכְשֹׁלִ֔ים עַ֚ל כָּל־שַׁ֣עֲרֵיהֶ֔ם נָתַ֖תִּי אִבְחַת־חָ֑רֶב אָ֛ח עֲשׂוּיָ֥ה לְבָרָ֖ק מְעֻטָּ֥ה לְטָֽבַח׃
<b style="color: gray;">רש"י</b> <b>למוג .</b> לשון הנעה לשון אחר לשון דבר נמס : <b>והרבה המכשולים .</b> והרבות המכשולים וכן כל הרבה שבמקרא לשון הרבות הוא לשון פעול : <b>אבחת חרב .</b> יש פותרין טבחת טי''ת תחת אל''ף בא''ט ב''ח ויש פותרין כמו אבעת לשון בעתה ולא יתכן כי התיו באבחת אינה יסוד ולא באה אלא לסמיכה והתי''ו בבעתה מן היסוד ואני אומר אבחת חרב השמעת קול הרוגי חרב לשון נביחה גלאפ''י שמינ''ט בלע''ז כי נו''ן בנביחה יסוד נופל הוא כמו נו''ן בנשיכה ותבא אל''ף במקומה כמו ( איוב יג ) ואחותי באזניכם אסוך שמן ( מלכים ב יד ) ומנחם פירש כמו אימת חרב ואין לו דמיון אלא פתרונו לפי עניינו : <b>אח עשויה לברק .</b> אוי ואח כי עשויה היא ללהט מרוטה ומוברקת : <b>מעטה לטבח .</b> ועטויה בשמלה עד תתפש בכף לטבח ביום המלחמ' ויש פותרין מעטה על ל' מיעוט שמתמעטת כשמשננין אותה וטעות הוא בידם כי חסרון הוי''ו ודגשות הטי''ת יורה עליה כי אין המ''ם שורש בתיבה כמ''ם של מעונה ומשונה ומעוט' ומעולפת ספירי' ( שיר ה ) ומנחם חבר מעטה לשון מחשבה כמו ( דניאל ב ) התיב עיטה וטעם אבל דונש פתר אותו כמו עוטה אור כשלמ' ( תהלים קד ) :
<b style="color: gray;">מצודת דוד</b> <b>למען למוג לב .</b> הביאה תהיה למען המס לב האנשים ולהרבות המכשולים ועל כל שערי עריהם אתן טבחת חרב כי בכל עריהם יהרגו בחרב : <b>עשויה לברק .</b> החרב עשויה לטושה למען היות לה זוהר להבהיל אנשים והיא מעופפת בבגד לבל יסור החדוד להיות נכונה לטבוח בה :
<b style="color: gray;">מצודת ציון</b> <b>למוג .</b> ענין המסה : <b>המכשולים .</b> ענין התשות ונפילת הכח : <b>אבחת .</b> עניינו כמו טבחת בחלוף אל''ף בטי''ת באטב''ח : <b>אח .</b> כמו האח והוא ענין לשון יללה : <b>מעוטה .</b> ענין עטיפה וכריכה כמו מעטה תהלה ( ישעי' סא ) :
<b style="color: gray;">מלבי"ם פירוש המילות</b> <b>למען למוג לב</b> וכו', ר''ל <b>מה שנתתי אבחת חרב</b> של נבוכדנצר ופחדו עליהם, היה רק כדי למוג את לבבם, וכדי <b>שירבו המכשולים גם על כל שעריהם</b> כי חרבו נתפשטה בכל שערי המדינה והערים שסביב ירושלים רק לתכלית זה נתתי אבחת חרב של נבוכדנצר, אבל לא שיעשה עקר הטבח על ידי חרבו של נבוכדנצר, <b>כי אח עשויה לברק מעוטה לטבח</b> אח הוא לשון שמחה כי החרב שעשויה לברק ולהפחיד, דהיינו חרב של נבוכדנצר, היא מעוטה לטבח, היא לא תטבח רק המעט, שהוא השליש, ויש לשמוח על עשייתה לברק כי טביחתה יהיה מעט נגד שני שלישים שתאכל חרב חללים שהיא חרב ישראל עצמם :
<b style="color: gray;">מלבי"ם ביאור המילות</b> <b>אבחת.</b> י''מ כמו אבעת, וי''מ כמו טבחת א' תמורת ט' בחילוף א''ט ב''ח : <b>אח.</b> מענין שמחה, כמו האח האח ראתה עינינו :
<h3>{כא}</h3>
הִתְאַחֲדִ֥י הֵימִ֖נִי הָשִׂ֣ימִי הַשְׂמִ֑ילִי אָ֖נָה פָּנַ֥יִךְ מֻעָדֽוֹת׃
<b style="color: gray;">רש"י</b> <b>התאחדי .</b> אל מקום אחד או לימין או לשמאל : <b>מועדות .</b> מזומנות :
<b style="color: gray;">מצודת דוד</b> <b>התאחדי .</b> כאלו אל החרב יאמר אתה החרב היוצאת מבבל לך באחד מן הדרכים או פנה עצמך אל הימין ר''ל ליהודה היושב בימין או תשימי עצמך אל השמאל ר''ל לרבת בני עמון היושב בשמאל : <b>אנה פניך מועדות .</b> ומזומנות ללכת :
<b style="color: gray;">מצודת ציון</b> <b>התאחדי .</b> מל' אחד : <b>השימי .</b> מל' שימה : <b>השמילי .</b> מל' שמאל : <b>אנה .</b> להיכן : <b>מועדות .</b> מזומנות דמו מועדים לפני היכל ה' ( ירמיה כ''ד ) :
<b style="color: gray;">מלבי"ם פירוש המילות</b> <b>התאחדי</b> עתה יתחיל לצייר ביאת החרב על ירושלים שכאשר יצא מלך בבל עמד על אם הדרך והיה מסופק אם ילך לימין על ירושלים, או ילך לשמאל אל רבת בני עמון, וכמ''ש (בפסוק כ''ו), וידבר אל החרב שתבחר את דרכה אנה תלך, או <b>התאחדי הימיני,</b> שתאחד כל מחנותיך ללכת לצד ימין אל ירושלים, או <b>השימי השמילי</b> או תשימי דרכך לשמאל לרבת בני עמון, <b>אנה פניך מועדות,</b> ר''ל הלא את עומדת בספק ואינך יודעת אן תשימי פניך ללכת :
<b style="color: gray;">מלבי"ם ביאור המילות</b> <b>מעדות.</b> ענין זימון : <b>מארץ אחד.</b> מארץ מלך אחד :
<h3>{כב}</h3>
וְגַם־אֲנִ֗י אַכֶּ֤ה כַפִּי֙ אֶל־כַּפִּ֔י וַהֲנִחֹתִ֖י חֲמָתִ֑י אֲנִ֥י יְהוָ֖ה דִּבַּֽרְתִּי׃
<b style="color: gray;">רש"י</b> <b>וגם אני אכה כפי אל כפי .</b> אני אומר לך הכה כף אל כף וגם אני כמוך מקונן עליהם ואכה כפי אל כפי אך חמתי בוערת בי והניחותי אותה :
<b style="color: gray;">מצודת דוד</b> <b>וגם אני וגו' .</b> כאומר אבל כמו שצויתי לך הנבא והך כף אל כף כן גם אני אכה כפי על כפי כי ידעתי שעל יהודה תלך החרב ובזה תנוח חמתי מאשר קצפתי עליהם : <b>אני ה' דברתי .</b> וכן יהיה :
<b style="color: gray;">מצודת ציון</b> <b>והניחותי .</b> מלשון מנוחה ויאמר על השקטת הכעס וכן והניחותי חמתי בך ( לעיל טז ) :
<b style="color: gray;">מלבי"ם פירוש המילות</b> <b>וגם אני אכה אל כפי,</b> ה' יאמר שהוא יגזור אז שתלך ירושלים ואז יכה כף על כף על גזר הדין, <b>והנחתי חמתי</b> לכלות החמה שי''ל על ישראל, <b>כי אני ה' דברתי</b> וגזרתי שיבחור דרכו ללכת ירושלים, כמ''ש (ירמיה י' כ''ג) ידעתי ה' כי לא לאדם דרכו וכו' עמש''ש) :
<h3>{כג}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<b style="color: gray;">מלבי"ם פירוש המילות</b> <b>ויהי דבר ה' אלי</b> אחר שראה איך החרב מסופקת לאן תלך, בא אליו הדבור לציין לי איך הפיל נבוכדנצר גורל אנה ילך וע''פ גזרת ה' נפל הגורל על ירושלים, <b>שים לך שנים דרכים,</b> צוה לו שיצייר שנים דרכים מחולקים המוכנים <b>שיבא בם חרב של מלך בבל,</b> ושיצייר ששני הדרכים יוצאים מארץ אחד שהוא ארץ כשדים, <b>ויד ברא,</b> שבסוף כל דרץ יצייר מקום פנוי, <b>בראש דרך עיר ברא,</b> שבראש כל דרך משני הדרכים יפנה עיר אחת ויכרות אותה להיות מקום פנוי אל מחנה נ''נ, לסימן שבכ''מ שיבא באחת משני הדרכים יכרית ויברא את העיר ויעשה שם יד ומקום למחנהו :
<h3>{כד}</h3>
וְאַתָּ֨ה בֶן־אָדָ֜ם שִׂים־לְךָ֣ ׀ שְׁנַ֣יִם דְּרָכִ֗ים לָבוֹא֙ חֶ֣רֶב מֶֽלֶךְ־בָּבֶ֔ל מֵאֶ֥רֶץ אֶחָ֖ד יֵצְא֣וּ שְׁנֵיהֶ֑ם וְיָ֣ד בָּרֵ֔א בְּרֹ֥אשׁ דֶּֽרֶךְ־עִ֖יר בָּרֵֽא׃
<b style="color: gray;">רש"י</b> <b>שים לך שנים דרכים .</b> כמו שהוא מסיים המקרא : <b>ויד ברא בראש דרך עיר .</b> פנה לך מקום בראש דרך שאתה בה עשה לך כמין דרך מפולצת לפרשת דרכים אחד פונה לימין ואחד פונה לשמאל . יצאו שניהם . שני הדרכים : <b>ויד ברא .</b> מקום פנוי מן הקוצים והברקני' אישרטי''ר בלע''ז ודוגמתו בספר יהושע ( יז ) עלה לך היערה ובראת לך שמה ועוד כי הר יהיה לך כי יער הוא ובראת ( שם ) ומנחם חברם כולם לשון ברירה כמו ברו לכם איש ( שמואל א יז ) ברא לישנ''ט בלעז :
<b style="color: gray;">מצודת דוד</b> <b>שים לך .</b> עשה לך שני דרכים לבוא באחד מהם חרב מלך בבל : <b>מארץ אחד .</b> הוא בבל : <b>ויד ברא .</b> ברור מקום מיוחד על הדרכים ההם ובהתחלת דרך היוצא מן העיר שם ברור ר''ל את המקום הזה ברור :
<b style="color: gray;">מצודת ציון</b> <b>ויד .</b> מקום כמו יד אבשלום ( ש''ב יח ) : <b>ברא .</b> מל' ברירה כמו ברו לכם איש ( ש''א יז ) :
<b style="color: gray;">מלבי"ם ביאור המילות</b> <b>ויד.</b> מקום כמו ויד תהיה לך מחוץ למחנה : <b>ברא.</b> מופנה ע''י כריתה, כמו וברא אתהן בחרבותיו : <b>עיר ברא.</b> עיר שנכרתה והופנה מקומה, וברא ציווי, שתפנה יד ותפנה עיר :
<h3>{כה}</h3>
דֶּ֣רֶךְ תָּשִׂ֔ים לָב֣וֹא חֶ֔רֶב אֵ֖ת רַבַּ֣ת בְּנֵֽי־עַמּ֑וֹן וְאֶת־יְהוּדָ֥ה בִירוּשָׁלִַ֖ם בְּצוּרָֽה׃
<b style="color: gray;">רש"י</b> <b>דרך תשים לבוא וגו' .</b> סי' שתי דרכים הללו למלך בבל היוצא מארצו על מנת לילך או לירושלים או לרבת בני עמון לאיזה משתיהן שיפול לו גורל בקסמיו עליה כמו שמפורש כי עמד מלך בבל וגו' :
<b style="color: gray;">מצודת דוד</b> <b>דרך תשים .</b> דרך אחד תהיה לבוא בה החרב אל רבת בני עמון : <b>ואת יהודה .</b> ר''ל וגם תשים דרך אל יהודה היושב בירושלים הבצורה וחושב להשגב בה :
<b style="color: gray;">מצודת ציון</b> <b>את רבת .</b> אל רבת וכן ואת יהודה כמו וירדפו אל מדין ( שופטים ז ) : <b>בצורה .</b> מל' מבצר :
<b style="color: gray;">מלבי"ם פירוש המילות</b> <b>דרך תשים,</b> מפרש שדרך אחד תשים <b>שתבא החרב אל רבת בני עמון,</b> ודרך אחד תשים <b>שיבא את יהודה בירושלים, בצורה,</b> ר''ל <b>דרך תשים בצורה</b> שבצורה שתצייר תצייר בצורה אחת הדרך לרבת בני עמון, ותצייר בסוף הדרך את עיר רבת בני עמון, ובסוף דרך השני תצייר צורת עיר ירושלים, ותציירם כעיר ברא, היינו כעיר שפנו אותה והכריתוה :
<b style="color: gray;">מלבי"ם ביאור המילות</b> <b>בצורה.</b> הב' הוא ב' השימוש, ר''ל כן תצייר בצורה הזאת :
<h3>{כו}</h3>
כִּֽי־עָמַ֨ד מֶלֶךְ־בָּבֶ֜ל אֶל־אֵ֣ם הַדֶּ֗רֶךְ בְּרֹ֛אשׁ שְׁנֵ֥י הַדְּרָכִ֖ים לִקְסָם־קָ֑סֶם קִלְקַ֤ל בַּֽחִצִּים֙ שָׁאַ֣ל בַּתְּרָפִ֔ים רָאָ֖ה בַּכָּבֵֽד׃
<b style="color: gray;">רש"י</b> <b>אם הדרך .</b> קארפו''ר בלע''ז : <b>קלקל בחצים .</b> ליהט בלהט חצים זרק חץ כלפי מעלה והיא פונה מאיליה לימין או לשמאל ולמקום שהיא פונה הוא הגורל : <b>קלקל בחצים .</b> חברו מנחם עם נחשת קלל ( לעיל א ) והוא לא פנים קלקל ( קהלת י ) ויש משמע קלקל לשון קלקול כמו ( ירמיה ד ) וכל הגבעות התקלקלו ויש לועזים קלקל טראאי''ט בלע''ז וכן ת''י קלקל קשת בחצים בגירריא : <b>שאל בתרפים .</b> דמות שמדבר במכשפות ויש שעה שמכוונת שאם עושהו באותה שעה יש בו דבור לעולם : <b>ראה בכבד .</b> יש בקיאים קוסמים בכבד :
<b style="color: gray;">מצודת דוד</b> <b>כי עמד וגו' .</b> ר''ל הדבר הזה בא לרמז אשר מלך בבל עמד בצאתו מארצו על הדרך והוא המקום אשר יתפרשו משם הדרכים אילך ואילך הנחשבות לפנות אל מול המקום ההוא : <b>בראש .</b> בהתחלת שני הדרכים המתפרשים : <b>לקסם קסם .</b> העמידה שם היתה למען לקסם קסם לדעת אנה ילך ויצליח : <b>קלקל בחצים .</b> לטש וזכך ברזל החצים עד שהיה מזהיר ביותר והרואה יוכל לראות בו כמו במראה ודרך בעלי הקוסמים היה לראות בו ולקסום : <b>שאל בתרפים .</b> עשויים המה בצורת אדם ומגידים עתידות ע''י כישוף : <b>ראה בכבד .</b> כי יש בו בהירות בעת שמוציאים אותו מגוף בעל חי והרואה יוכל לראות בו ודרך בעלי הקסם היה לקסום בו :
<b style="color: gray;">מצודת ציון</b> <b>לקסם קסם .</b> ענין כשוף : <b>קלקל .</b> ענין לטישה וזכוך כמו והוא לא פנים קלקל ( קהלת י ) והוא מל' נחושת קלל ( לעיל א ) : <b>בתרפים .</b> צלמים מגידים עתידות ע''י כישוף כמו ותגנוב רחל את התרפים ( בראשי' לא ) :
<b style="color: gray;">מלבי"ם פירוש המילות</b> <b>כי עמד,</b> ר''ל וצורות אלה ירמזון על מה <b>שעמד מלך בבל על אם הדרך</b> שמשם יתחלקו שני הדרכים, שם עמד <b>לקסם קסם</b> לאן ילך, והיה הקסם בג' דברים, {{{א}}} ע''י <b>שקלקל בחצים</b> לראות לאיזה צד יפלו, {{{ב}}} <b>שאל בתרפים,</b> {{{ג}}} <b>ראה בכבד</b> של בהמות הנשחטים והיה זה מין קסם אצלם :
<b style="color: gray;">מלבי"ם ביאור המילות</b> <b>קלקל.</b> השליך החצים בקלות. כמו וכל הגבעות התקלקלו, וי''מ מענין נחושת קלל לוטש החצים שיהיו קלל ומביט בהם והוא מין קסם כמו תרפים :
<h3>{כז}</h3>
בִּֽימִינ֞וֹ הָיָ֣ה ׀ הַקֶּ֣סֶם יְרוּשָׁלִַ֗ם לָשׂ֤וּם כָּרִים֙ לִפְתֹּ֤חַ פֶּה֙ בְּרֶ֔צַח לְהָרִ֥ים ק֖וֹל בִּתְרוּעָ֑ה לָשׂ֤וּם כָּרִים֙ עַל־שְׁעָרִ֔ים לִשְׁפֹּ֥ךְ סֹלְלָ֖ה לִבְנ֥וֹת דָּיֵֽק׃
<b style="color: gray;">רש"י</b> <b>בימינו היה הקסם ירושלים .</b> כל גורלותיו קסמו לו לבא ירושלים : <b>לשום כרים .</b> שלטונים ממונים ראשי גייסות : <b>לשום כרים על שערים .</b> אתה וגייס שלך שב על שער פלוני : <b>לשפוך סוללה .</b> שופכין עפר וסוללין וצוברין תל גבוה וכובשין אותה כעין שכובשים תלי המגדלים לעמוד עליו ולהלחם בבני העיר :
<b style="color: gray;">מצודת דוד</b> <b>בימינו היה הקסם ירושלים .</b> הקסם היה מגיד ללכת בימינו אל ירושלים : <b>לשום כרים .</b> להעמיד אילים מנגחים מול החומות לשברם ולכתתם : <b>לפתוח פה ברצח .</b> לזרז את העם שירצחו את בני העיר : <b>להרים קול בתרועה .</b> להבהיל את העם : <b>על שערים .</b> לשבר השערים : <b>לשפוך וגו' .</b> הם ענייני מלחמה :
<b style="color: gray;">מצודת ציון</b> <b>כרים .</b> כעין אילים עשויים מברזל ובהם מנגחים בחומה להפילה כמוזכר ביוסיפון וכן ושים עליה כרים ( לעיל ד ) : <b>סוללה .</b> הוא תל העפר מול החומה לעלות עליה להלחם על העיר : <b>דיק .</b> כעין מגדל מעץ מול העיר והוא מתחבולות המלחמה :
<b style="color: gray;">מלבי"ם פירוש המילות</b> <b>בימינו היה הקסם</b> ובכל פעם בא הקסם בצד ימיו שילך <b>על ירושלים,</b> שהוא לימין, ובא הקסם על שבעה דברים, {{{א}}} <b>ירושלים</b> שילך לירושלים לא לרבת בני עמון, {{{ב}}} <b>לשום כרים</b> שבם לוחמים להפיל החומה, {{{ג}}} <b>לפתוח פה ברצח</b> שלא לפתוח בדברי שלום ונחת רק שיפתח ברציחה, {{{ד}}} <b>להרים קול בתרועה</b> שהיה אצלם סימן נצחון, {{{ה}}} <b>לשים כרים על שערים</b> שאחר כך ישים הכרים בצד ששם השערים לשבור את השער, {{{ו}}} <b>לשפך סוללה</b> שמשם יורו חצים אל העיר, {{{ז}}} <b>לבנות דיק</b> שבונים חומה סביב חומת העיר לבל יכולו העם לצאת מן המצור :
<b style="color: gray;">מלבי"ם ביאור המילות</b> <b>כרים. סוללה, דיק.</b> עי' פי' למעלה (ד') והסדר הוא דיק, ואח''כ בונים סוללה, ואח''כ משימים כרים, כמ''ש למעלה שם ולקמן כ''ו ח', רק הקסם בא להפך שיתחיל בכרים, וגם ישימם על השערים כאילו א''צ לסוללה להגיח משם עם הכרים, וא''צ להקדים הדיק לסגור בעד בני העיר, כי חלשים המה, וכן אמר (י''ז י''ז) בשפוך סוללה ובנות דיק, כי נבוכדנצר שפך סוללה תחלה כפי שעלה בידו הקסם :
<h3>{כח}</h3>
וְהָיָ֨ה לָהֶ֤ם (כקסום־)[כִּקְסָם־]שָׁוְא֙ בְּעֵ֣ינֵיהֶ֔ם שְׁבֻעֵ֥י שְׁבֻע֖וֹת לָהֶ֑ם וְהֽוּא־מַזְכִּ֥יר עָוֹ֖ן לְהִתָּפֵֽשׂ׃
<b style="color: gray;">רש"י</b> <b>והיה להם .</b> לישראל מה שעשה נבוכדנצר : <b>כקסם שוא .</b> ולא יאמינו שיצליח אך באמת שבועי שבועות להם ארבעים ותשע פעמים קסם להם נבוכדנצר וכל הקסמים כוונו זה כזה : <b>והוא מזכיר עון להתפש .</b> נבוכדנצר בקסמו את קסמיו היה מזכיר עוונות שביד ישראל שהיו מודיעים לו עמון ומואב שכניהם שהיו שומעין את תוכחות הנביאים : <b>להתפש .</b> שיהיו ישראל נתפשים בידו :
<b style="color: gray;">מצודת דוד</b> <b>והיה להם .</b> לישראל בעיניהם כקסם שוא ר''ל מה שעלה בקסמיו לעלות לירושלים היה בעיניהם שוא כי חשבו שלא יוכל לכבשה כאלו הכשדים נשבעו להם שבועות רבות שלא יכבשו אותה : <b>והוא מזכיר עון .</b> אבל כ''א מאנשי ירושלים היה מזכיר את העון לפני המקום בעשותו פעם בפעם להיות סבה שיהיה נתפש ביד האויב :
<b style="color: gray;">מצודת ציון</b> <b>שבועי שבועות .</b> מל' שבועה :
<b style="color: gray;">מלבי"ם פירוש המילות</b> <b>והיה להם הקסם שוא בעיניהם,</b> ולאנשי ירושלים היה כ''ז בעיניהם כקסם שוא שאין בו ממש, <b>שבועי שבועות להם</b> ר''ל הגם שבא הקסם על ז' דברים שהזכיר פסוק הקודם ועל כל דבר השליך הגורל שבע פעמים (כי מספר השביעית היה נוהג אצלם במעשים כמו אלה כנודע) והגם שבא הקסם מכוון שבע פעמים שבעה בכ''ז היה בעיניהם כקסם שוא, <b>והוא מזכיר עון להתפש,</b> ר''ל ובאמת מה שבא הקסם במספר שבעה בזה הזכיר עונם שבטלו שבת ושמטה וחללו את מספר השביעית, שמצד זה נתחייבו גלות שבעים שנה, כמ''ש בתוכחה אז תרצה הארץ את שבתותיה וז''ש שהקסם הזכיר עון השביעית שבו יתפשו. גם יל''פ עפמ''ש בסי' שאחר זה, והנה הכיתי כפי על בצעך ועל דמך, מבואר שהכאת הכף שהוא גמר הגזירה היה בעבור עון הבצע והגזל ובעבור ש''ד, וא''כ מ''ש למעלה וגם אני אכה כפי על כפי והניחותי חמתי שהוא גמר הגזרה שיפול הקסם על ירושלים היה בעבור גזל וש''ד, וכשתמנה תראה שמן העונות שחשב בסימן שאחר זה בתועבות ירושלים יש שבעה שהם מסוג גזל וש''ד, {{{א}}} נשיאי ישראל וכו' למען שפך דם (פסוק ו'), {{{ב}}} עושק גר (פסוק ז'), {{{ג}}} אונאת יתום ואלמנה (שם), {{{ד}}} אנשי רכיל היו בך למען שפך דם (פ''ט), {{{ה}}} שוחד לקחו בך למען שפך דם (פסוק יב), {{{ו}}} נשך ותרבית (שם), {{{ז}}} ותבצעי רעיך בעושק (שם), ובכל קללות התו''כ חשב שבע שבע שבע על חטאתכם, ובארתי בפי' שם איך באו הסדרים ז' פעמים ז', כנגד ז' עונות ועז''א <b>שבועי שבועות להם והוא מזכיר עון להתפש</b> :
<b style="color: gray;">מלבי"ם ביאור המילות</b> <b>שבעי שבעות,</b> שבע פעמים שבע, ובא המספר במשקל נקבה (לקמן מ''ה כ''א) שבועת ימים :
<h3>{כט}</h3>
לָכֵ֗ן כֹּֽה־אָמַר֮ אֲדֹנָ֣י יְהוִה֒ יַ֗עַן הַזְכַּרְכֶם֙ עֲוֹ֣נְכֶ֔ם בְּהִגָּל֣וֹת פִּשְׁעֵיכֶ֗ם לְהֵֽרָאוֹת֙ חַטֹּ֣אותֵיכֶ֔ם בְּכֹ֖ל עֲלִילֽוֹתֵיכֶ֑ם יַ֚עַן הִזָּ֣כֶרְכֶ֔ם בַּכַּ֖ף תִּתָּפֵֽשׂוּ׃
<b style="color: gray;">רש"י</b> <b>יען הזכרכם עונכם .</b> שאתם מחדשין עבירות מיום אל יום ועונותיכם הראשונים נזכרים על ידיהם : <b>בהגלות פשעיכם .</b> החדשים : <b>להראות חטאתיכם .</b> הישנים : <b>יען הזכרכם .</b> לפני לרעה לפיכך : <b>בכף תתפשו .</b> ביד מלכא דבבל תתמסרון :
<b style="color: gray;">מצודת דוד</b> <b>יען הזכרכם .</b> עוונכם , בעבור שאתם מזכירים עונותיכם הראשונות במה שאתם מגלים פשעיכם החדשות לעשותם בפרסום : <b>להראות .</b> למען יהיו נראים חטאתיכם אשר מאז בסבת כל עונותיכם החדשות וכפל הדבר במ''ש : <b>יען הזכרכם .</b> בעבור שאתם מזכירים עונותיכם לכן תתפשו בכף מלך בבל :
<b style="color: gray;">מצודת ציון</b> <b>עלילותיכם .</b> מעשיכם :
<b style="color: gray;">מלבי"ם פירוש המילות</b> <b>לכן כה אמר ה', יען הזכרכם עונכם,</b> ר''ל שאתם אינכם כמודה ועוזב, בין מן העונות שהם בסבת הכפירה וההכחשה, שרובם הם נסתרים בלב ואתם מזכירים אותם, וכן <b>פשעיהם</b> שהם המרדים הם <b>נגלות</b> שאתם מורדים בפרהסיא, וכן <b>החטאים</b> שהם בסבת התאוה הם <b>נראות</b> לכל <b>בכל עלילותיכם,</b> שהם הפעולות היוצאות ע''י תכונות הנפש המוסריות, שהמדות והתכונות שלכם שהם שורש לעלילות אלה כולם רעים חטאים, ולכן <b>יען הזכרכם,</b> כמו שאתם מזכירים עונכם כן אתם נזכרים לרוע במעשה הקסם שבא על מספר השבעה כנ''ל, ולכן <b>בכף תתפשו</b> ובא הקסם בכף נבוכדנצר על ירושלים :
<b style="color: gray;">מלבי"ם ביאור המילות</b> <b>עונכם, פשעיכם, חטאיתכם.</b> העון בסבת עוית השכל והכפירה, והפשע הוא המרד, והחטא בסבת התאוה, (אילת השחר כלל שס''ג) עיי''ש : <b>הזכרכם.</b> מקור מבנין נפעל : <b>עון קץ,</b> עון האחרון המחייב הקץ והכליון, וכן לקמן (ל''ח ה') :
<h3>{ל}</h3>
וְאַתָּה֙ חָלָ֣ל רָשָׁ֔ע נְשִׂ֖יא יִשְׂרָאֵ֑ל אֲשֶׁר־בָּ֣א יוֹמ֔וֹ בְּעֵ֖ת עֲוֹ֥ן קֵֽץ׃
<b style="color: gray;">רש"י</b> <b>חלל רשע .</b> חייב להיות חלל ברשעך : <b>נשיא ישראל .</b> צדקיהו : <b>בעת עון קץ .</b> בעת נתמלאת הסאה והגיע העון האחרון הממלא את הסאה :
<b style="color: gray;">מצודת דוד</b> <b>ואתה חלל רשע .</b> אתה רשע המחולל מן הקדושה ועל צדקיהו יאמר : <b>בא יומו .</b> שקעה שמשו והצלחתו בעת עשותו העון המשלים את הקץ וממלא את הסאה :
<b style="color: gray;">מצודת ציון</b> <b>חלל .</b> מחולל והוא הפוך הקדושה : <b>כא .</b> ענין שקיעה כי בא השמש ( בראשית כח ) : <b>יומו .</b> השמש תקרא יום כמו לרוח היום ( בראשית ג ) ור''ל הצלחתו המאיר' כשמש : <b>קץ .</b> סוף :
<b style="color: gray;">מלבי"ם פירוש המילות</b> <b>ואתה חלל רשע,</b> עתה ינבא על צדקיהו וקראו חלל ע''ש סופו (כמ''ש חרב חלל הגדול), <b>אשר בא יומו בעת עון קץ,</b> שהעון האחרון שבו נתמלא הסאה הוא קץ למלכותו, ועל ידו בא יומו לקבל ענשו :
<h3>{לא}</h3>
כֹּ֤ה אָמַר֙ אֲדֹנָ֣י יְהוִ֔ה הָסִיר֙ הַמִּצְנֶ֔פֶת וְהָרִ֖ים הָֽעֲטָרָ֑ה זֹ֣את לֹא־זֹ֔את הַשָּׁפָ֣לָה הַגְבֵּ֔הַ וְהַגָּבֹ֖הַ הַשְׁפִּֽיל׃
<b style="color: gray;">רש"י</b> <b>הסיר המצנפת וגו' .</b> כתרגומו אעדי מצנפתא משריה כהנא רבא ואבטל כתרא מצדקיה מלכא אמר דין ודין באתריה לא יתקיים : <b>הגבה וגו' .</b> גדליה בר אחיקם דלאו הוה דיליה יסבונה וצדקיהו דדיליה היא תעדי מיניה :
<b style="color: gray;">מצודת דוד</b> <b>הסיר המצנפת .</b> אתה צדקיהו הסר המצנפת והרם את העטרה מעל ראשך כי לא תמלוך עוד ולא תמשול בישראל : <b>זאת לא זאת .</b> ר''ל הרעה הזאת אשר באה ליהויקים וליהויכין לא היה כזאת הרעה הבאה עליך כי כשגלה יהויקים מלך בנו יהויכין וכשגלה יהויכין מלך צדקיהו אחי אביו ממשפחתו אבל אחר שגלה צדקיהו לא נשאר מי מולך ומושל ממשפחתו : <b>השפלה .</b> יהויכין שכבר גלה והושפל אותו אגביה כי מזרעו יצא זרובבל מלך המשיח : <b>והגבוה .</b> צדקיהו שהוא מולך עתה במעלה ורוממות אותו אשפיל כי יגלה מארצו ולא ימלוך מי מזרעו :
<b style="color: gray;">מצודת ציון</b> <b>המצנפת .</b> כובע המיוחדת לחשובים ומושלים :
<b style="color: gray;">מלבי"ם פירוש המילות</b> <b>כה אמר ה',</b> הנה בעת שהיו מלכי ישראל צדיקים היו מרימים כבוד המקדש וכבוד הכ''ג העומד לשרת בבית ה', והיו מוסרים את הכהונה ביד איש צדיק הראוי לכך וכבודו היה גדול כמו המלך, אבל בעת שהיו רשעים היו משפילים כבוד הכהונה וכבוד המקדש ועבודת ה' בו, ובאמת כבוד המלכות היה תלוי בכבוד הכהונה, שאם הרימו כבוד הכהונה וכבוד בית ה', היה ה' משגיח גם על כבוד המלכות שירים ונשא ויגבה מאד, ובעת בזו כבוד הכהונה בוזי ה' יקלו והיה ה' משפיל כבוד העטרה שלבש המלך, והנה המצנפת היה נתון בראש הכ''ג ומורה על כתר הכהונה הגדולה, והעטרה היתה נתונה בראש המלך, ובזמן שהיה המצנפת בחשיבות בראש הכ''ג היתה העטרה בחשיבות בראש המלך, (כמ''ש חז''ל בגיטין דף ז'), אומר אליו, <b>הסיר המצנפת והרים העטרה</b>? אתה חושב בדעתך להסיר את המצנפת מן הכהן גדול ולהשפיל כבוד הכהונה והמקדש, ולהרים העטרה של המלך, להגדיל כבוד המלוכה ולהשפיל כבוד הכהונה. ? <b>זאת לא זאת</b>? ר''ל אתה רוצה שיהיה זאת ולא יהיה זאת, ר''ל שתתקיים העטרה ולא יתקיים המצנפת. ? (ואיך אפשר זה שיהיה זה בלא זה, והלא כבוד המלוכה נמשך מכבוד הכהונה), <b>השפלה הגבה,</b> אתה רוצה להגביה את העטרה שהיא שפלה במדרגתה ולהשפיל את המצנפת שהיא גבוהה באמת באשר הוא כבוד ה' :
<b style="color: gray;">מלבי"ם ביאור המילות</b> <b>הרים.</b> פי' המפ' כמו הסר, ולא נמצא לשון הרמה על הסרת הדבר, כי וירם את המחתות ודומיהם הוא מלשון הרמה, וכן לשון תרומה שמרים הקדש מן החול, ולמ''ש הוא כפשוטו הרמת המעלה והכבוד :
<h3>{לב}</h3>
עַוָּ֥ה עַוָּ֖ה עַוָּ֣ה אֲשִׂימֶ֑נָּה גַּם־זֹאת֙ לֹ֣א הָיָ֔ה עַד־בֹּ֛א אֲשֶׁר־ל֥וֹ הַמִּשְׁפָּ֖ט וּנְתַתִּֽיו׃
<b style="color: gray;">רש"י</b> <b>עוה עוה .</b> לשון עי השדה לשון חורבה אחר חורבה פעמים ושלש אשימנה כבר ניטלה מיכניה ונתנה לצדקיה ומצדקיה תנתן לגדליה הרי שתי' ומנחם חבר עוה עם עותה ושתי המלכה ( אסתר א' ) העוינו והרשענו ( תהלים קו ) : <b>גם זאת לא היה .</b> גם לגדליה לא תתקיים עד בא ישמעאל בן נתניה : <b>אשר לו המשפט .</b> אשר עליו שמתי להפרע נקמתי ומשפטי : <b>ונתתיו .</b> בידו :
<b style="color: gray;">מצודת דוד</b> <b>עוה עוה עוה אשימנה .</b> את המלכות ההיא אעשה מעוות ומעוקם ועל צדקיהו יאמר וכפל המלה שלש פעמים לומר שעד עולם לא ימלוך מי מזרעו : <b>גם זאת לא היה .</b> ר''ל גם ההגבהה הזאת שיהיה ליהויכין שיצא מזרעו זרובבל לא יהיה הגבהה שלימה עד בוא מזרעו מלך המשיח ולו אתן הגבהה שלימה :
<b style="color: gray;">מצודת ציון</b> <b>עוה .</b> מל' עות ועקום : <b>אשימנה .</b> מלשון שימה :
<b style="color: gray;">מלבי"ם פירוש המילות</b> <b>עוה עוה עוה אשימנה,</b> לכן אשים את העטרה עוה שלש פעמים שג' פעמים העוה נבוכדנצר את העטרה מיהויקים ויהויכין וצדקיהו, עד <b>שגם זאת לא היה</b> עד שגם העטרה לא יהיה עוד כי תפסוק המלכות ולא תהיה עוד, <b>עד בא אשר לו המשפט</b> עד שבאחרית הימים יבא האיש המיועד שלו המשפט לישא את העטרה והוא המלך המשיח, <b>ונתתיו,</b> לו אתן את העטרה בחזרה, שהוא ילבשנה במשפט באשר הוא יהיה ראוי לה :
<h3>{לג}</h3>
וְאַתָּ֣ה בֶן־אָדָ֗ם הִנָּבֵ֤א וְאָֽמַרְתָּ֙ כֹּ֤ה אָמַר֙ אֲדֹנָ֣י יְהֹוִ֔ה אֶל־בְּנֵ֥י עַמּ֖וֹן וְאֶל־חֶרְפָּתָ֑ם וְאָמַרְתָּ֗ חֶ֣רֶב חֶ֤רֶב פְּתוּחָה֙ לְטֶ֣בַח מְרוּטָ֔ה לְהָכִ֖יל לְמַ֥עַן בָּרָֽק׃
<b style="color: gray;">רש"י</b> <b>אל בני עמון ואל חרפתם .</b> אשר שמחו בנפול גורלו של נבוכדנצר בקסמיו לבא על ירושלים וחרפו אותי ואת עמי לאמר יד עכו''ם שלהם רמה להפיל חללים רבים : <b>למען ברק .</b> למען לא יחשך מראה להט שלה בחללי' : <b>שחרב חרב פתוחה .</b> חרב נבוכדנצר הכפולה לצאת בשני הדרכים על ירושלם ועל בני עמון כמו בפרשה העליונה הרי פורענות לבני עמון :
<b style="color: gray;">מצודת דוד</b> <b>ואל חרפתם .</b> על חרפתם אשר חרפו את ישראל במה שהלך נבוכדנאצר על ירושלים מפני הקסם : <b>חרב חרב .</b> כפל המלה לחוזק : <b>פתוחה .</b> שלופה היא מתערה לטבח כאומר הנה גם עליך תעבור : <b>מרוטה להכיל .</b> עוד היא מלוטשת להחזיק ולסבול הרג רב ולמען הרבות בריקה וזוהרה להבהיל אנשים :
<b style="color: gray;">מצודת ציון</b> <b>פתוחה .</b> שלופה מתערה כי בהיותה בתערה כאלו היא סגורה : <b>להכיל .</b> ענין החזקה וסבל כמו כי מזבח וכו' קטן מהכיל ( מ''א ח ) :
<b style="color: gray;">מלבי"ם פירוש המילות</b> <b>ואתה בן אדם הנבא אל בני עמון,</b> ינבא על בני עמון ששמחו על שנסתלק נבוכדנצר מללחום אתם ונפל הקסם על ירושלים, וחרפו את ישראל, כמ''ש שמעתי חרפת מואב וגדופי בני עמון, ומלבד זה שלח בעליס מלך בני עמון את ישמעאל בן נתניה להרוג את גדליה בן אחיקם כדי שלא תהיה שארית בא''י, אבל זה עצמו גרם לו שבא נבוכדנצר אח''כ ונקם מהם והחריב את בני עמון, <b>ואמרת חרב חרב פתוחה,</b> ר''ל אל תחשבו שלא תבא חרב נבוכדנצר עליכם, כי החרב כבר יצאה מתערה והיא פתוחה ולא תשוב עוד אל תערה, <b>לטבח מרוטה,</b> והגם שהיא עתה מרוטה שהוסר החידוד שלה, כי לע''ע לא יבא עליכם, בכ''ז מרט אותה שתהיה מוכנת אח''כ לטבח, שבעת יכבוש ירושלים תשוב צור חרבו עליכם, והיא <b>מרוטה להכיל למען ברק</b> הוא כשני טעמים שאמר למעלה שמרט החרב {{{א}}} <b>להכיל</b> כדי שצד הממורט יהיה בית יד שבו יכיל ויחזיק החרב, כמ''ש ויתן אותה למרטה לתפוש בכף, {{{ב}}} <b>למען ברק</b> שע''י שמרטה יש לה ברק ומפחדת את הרואים כמ''ש למען היות לה ברק מרוטה, ור''ל שע''י שנסתלק עתה מבני עמון יהיה לו כח אח''כ לאחוז החרב אחר שינצח את ירושלים, {{{א}}} שאם היה לוחם בתחלה עם בני עמון וישראל ביחד לא היה לו כח ללחום עם שני אומות, {{{ב}}} שעי''כ נפל פחדו על כל שכני א''י וכבשם בנקל יותר :
<b style="color: gray;">מלבי"ם ביאור המילות</b> <b>פתוחה.</b> היא הוצאת החרב מתערה שהיא סגורה בו : <b>להכיל.</b> להחזיק בה ולישא אותה, וכן נלאיתי הכיל, לישא הדבר, וכן מי יכלנו (יואל ב'), ישאנו :
<h3>{לד}</h3>
בַּחֲז֥וֹת לָךְ֙ שָׁ֔וְא בִּקְסָם־לָ֖ךְ כָּזָ֑ב לָתֵ֣ת אוֹתָ֗ךְ אֶֽל־צַוְּארֵי֙ חַֽלְלֵ֣י רְשָׁעִ֔ים אֲשֶׁר־בָּ֣א יוֹמָ֔ם בְּעֵ֖ת עֲוֹ֥ן קֵֽץ׃
<b style="color: gray;">רש"י</b> <b>בחזות לך שוא .</b> קוסמי עמון חזו להם שוא לאמר לא יבא עוד עלינו : <b>לתת אותך אל צוארי חללי רשעים .</b> להטעותך ולתת את צואריך כצוארי חללי רשעי' של ישראל : <b>אשר בא יומם וגו' .</b> יום שלהם : <b>בחזות לך שוא בקסם לך כזב .</b> אתה סבור כי על ידי קסמיך של הבל ושוא וכזב אתה מצליח שחרבך נתונה אל צוארי חללים הרשעים שבא יומם בגזרה מלפני בעת תשלום את קיצם :
<b style="color: gray;">מצודת דוד</b> <b>בחזות .</b> בעבור כי חוזי הכוכבים חזו לך שוא ובעבור כי הקוסמים קסמו לך כזב לאמר שלא תשיגם חרב מלך בבל לכן צוה ה' לתת אותך עם צוארי של חללי רשעי ישראל להיות דומה להם אשר שקעה שמשם והצלחתם בעת עשותם את העון המשלים את הקץ וממלא את הסאה :
<b style="color: gray;">מצודת ציון</b> <b>בחזות .</b> ענין ראיית הכוכבים כמו החוזים בכוכבים ( ישעי' מז ) : <b>אל צוארי .</b> עם צוארי ר''ל דומה להם : <b>בא .</b> ענין שקיעה : <b>יומם .</b> כן תקרא השמש ור''ל שמש הצלחתם :
<b style="color: gray;">מלבי"ם פירוש המילות</b> <b>בחזות,</b> אמנם ממה ששלחת את חרבך להרוג את גדליה, וזה בא ע''י שקוסמך חזו לך שוא, <b>לתת אותך אל צוארי חללי רשעים,</b> הם אמרו לך שחרבך מוכנת להרוג יתר הפליטה, שנשאר מישראל, שהם כבר חללים וראוים למות ברשעם, כי כבר <b>בא יומם בעת עון קץ,</b> שנתמלא סאתם ואינך צריך רק לתת חרבך על צוארם בלא מלחמה כלל, כי כן הרגו בערמה בלא מלחמה :
<h3>{לה}</h3>
הָשַׁ֖ב אֶל־תַּעְרָ֑הּ בִּמְק֧וֹם אֲשֶׁר־נִבְרֵ֛את בְּאֶ֥רֶץ מְכֻרוֹתַ֖יִךְ אֶשְׁפֹּ֥ט אֹתָֽךְ׃
<b style="color: gray;">רש"י</b> <b>השב .</b> כמו השב שהרי השי''ן רפה המתיני עד שוב חרב שעל ישראל אל תערה ואחר כך כשיגמור נקמתו בישראל ישוב עליך ובמקום אשר נבראת וגומר : <b>השב אל תערה .</b> כלומר העת יבא שתשוב אל תערה ותקבל החרב פורענותה מיד מלכי מדי ואז אפיח עליך באש עברתי ותהיה נתונה ביד נפחים שוטים שהם חרשי משחית שיבואו לחדדך ולמורטך כאשר מאז וישחיתוך :
<b style="color: gray;">מצודת דוד</b> <b>השב אל תערה .</b> וכי אשיב החרב אל תערה לבל תהרוג עוד באמת לא יהיה כן כ''א במקום אשר נבראת בארץ מגוריך שם אשפוט אותך בחרב מלך בבל :
<b style="color: gray;">מצודת ציון</b> <b>תערה .</b> הוא תיק החרב : <b>מכורותיך .</b> מגורותיך כמו מכורותיך ומולדותיך ( לעיל טו ) :
<b style="color: gray;">מלבי"ם פירוש המילות</b> <b>השב</b> אני אומר לך שהוא מחזה שוא ואני מצוה שתשיב חרבך אל תערה, וישמעאל ואנשיו ישבו בחזרה לרבת בני עמון, <b>ושם אשפט אתך</b> על הרצח הזה כי בעבור זה יבא נבוכדנצר אל ארצך שהוא <b>במקום אשר נבראת,</b> שם יהרוג את בני עמון ששם נברא החרב, וגם את ישמעאל ואנשיו ששם ארץ מכורתו שגר שם :
<b style="color: gray;">מלבי"ם ביאור המילות</b> <b>מכרותיך.</b> כמו מגורותיך, מקום שדר שם בקביעות כנ''ל (ט''ז ג') :
<h3>{לו}</h3>
וְשָׁפַכְתִּ֤י עָלַ֙יִךְ֙ זַעְמִ֔י בְּאֵ֥שׁ עֶבְרָתִ֖י אָפִ֣יחַ עָלָ֑יִךְ וּנְתַתִּ֗יךְ בְּיַד֙ אֲנָשִׁ֣ים בֹּֽעֲרִ֔ים חָרָשֵׁ֖י מַשְׁחִֽית׃
<b style="color: gray;">רש"י</b> <b>אפיח עליך .</b> לשון נפיחת אש במפוח : <b>אנשים בוערים .</b> מנהיגין עצמן בשגעון לחבל ולהשחית : <b>חרשי משחית .</b> אומנין לקטלא , ( זה ימים רבים שפירשתי פרשה זו כאשר כתוב למעלה עכשיו אני רואה בשינוי לשונות שבה שאין הנביא מדבר אלא על החרב ) , לתת אותך אל צוארי חללי רשעים וגו' , השב אל תערה וגו' , אפיח עליך וגו' אינו נופל ל' זה אלא על מתכת וכן חרשי משחית ונראה בעיני שעל נבוכדנאצר נאמרה נבואה זו וכן משמע הנבא ואמרת כה אמר ה' אלהים על בני עמון ועל חרפתם כלומר ( שחרפתי שמחרפים היו ) על נבוכדנצר ( בשביל נבוכדנצר ) שבני עמון מחרפים את ישראל על שהחריבם נבוכדנצר :
<b style="color: gray;">מצודת דוד</b> <b>ושפכתי .</b> שם אשפוך עליך זעמי : <b>באש עברתי .</b> באש הבערה שאביא עליך אפיח בה להבעירה ולהלהיבה ר''ל בכל פעם תגבר העברה והזעם : <b>אנשים בוערים .</b> יודעים להבעיר את האש : <b>חרשי משחית .</b> אומנים בקיאים במלאכת ההשחתה :
<b style="color: gray;">מצודת ציון</b> <b>זעמי .</b> ענין כעס : <b>עברתי .</b> מלשון עברה וקצף : <b>אפיח .</b> ענין נשיבת האויר להבעיר האש : <b>בוערים .</b> מבעירים אש : <b>חרשי משחית .</b> אומני השחתה :
<b style="color: gray;">מלבי"ם פירוש המילות</b> <b>ושפכתי,</b> שם אשפך עליך זעם העונש על החוטאים, <b>ואפיח עליך באש עברתי</b> להאביד את כלל העם, <b>ונתתיך</b> מצייר שימסור את החרב ביד אנשים בוערים, שעת יפיח עליה אש העברה ישחיתו את החרב, שהם אומנים להשחית ולקלקל, עד כי.
<b style="color: gray;">מלבי"ם ביאור המילות</b> <b>זעמי, עברתי.</b> הזעם משתתף עם השמות שמורים על הקללה והעונש, והעברה משתתף עם השמות המורים על הקצף והחרון, (ישעיה י' ה'), וגדר עברה, שע''י כעסו יעביר הגבול לשפוך חמתו גם על הבלתי חוטא (ישעיה י''ג ט') :
<h3>{לז}</h3>
לָאֵ֤שׁ תִּֽהְיֶה֙ לְאָכְלָ֔ה דָּמֵ֥ךְ יִהְיֶ֖ה בְּת֣וֹךְ הָאָ֑רֶץ לֹ֣א תִזָּכֵ֔רִי כִּ֛י אֲנִ֥י יְהוָ֖ה דִּבַּֽרְתִּי׃
<b style="color: gray;">מצודת דוד</b> <b>לאש .</b> שיבעירו הכשדים : <b>בתוך הארץ .</b> יהיה נבלע בארץ לבל יהיה נראה לעינים ולכן לא תהיה מוזכרת ממי לקחתי נקמתך : <b>כי אני ה' דברתי .</b> לכן כן יהיה :
<b style="color: gray;">מלבי"ם פירוש המילות</b> <b>לאש תהיה לאכלה, ודמך</b> ששפכת <b>יהיה בתוך הארץ</b> ששם בארצך ינקום ממך, וישפוך דמך ולא יגלוך לגולה באופן שישאר זכר ממך רק יהרוג ויאבד אותך, עד <b>שלא תזכרי עוד</b> :
<h2>יחזקאל פרק-כב</h2>
<h3>{א}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<b style="color: gray;">רש"י</b> <b>ויהי .</b> דבר ה' אלי לאמר :
<b style="color: gray;">מלבי"ם פירוש המילות</b> <b>ויהי דבר ה' אלי,</b> אחר שנבא כי נ''נ עמד בראש שני הדרכים וה' גמר הדין שיפול הגורל על ירושלים לא על רבת בני עמון, הלא יפלא וכי בני עמון צדיקים נגד ישראל, לכן הודיע לו ה' חטאי ירושלים שעל ידם יצא הקצף עליהם, וגם באר לו בסוף הנבואה שאין ביניהם צדיקים שיגינו עליהם כי היו כולם לסיג :
<h3>{ב}</h3>
וְאַתָּ֣ה בֶן־אָדָ֔ם הֲתִשְׁפֹּ֥ט הֲתִשְׁפֹּ֖ט אֶת־עִ֣יר הַדָּמִ֑ים וְה֣וֹדַעְתָּ֔הּ אֵ֖ת כָּל־תּוֹעֲבוֹתֶֽיהָ׃
<b style="color: gray;">רש"י</b> <b>התשפוט את עיר הדמים .</b> ירושלים : <b>והודעתה .</b> מפיק ה''א והודעתה אותה :
<b style="color: gray;">מצודת דוד</b> <b>התשפוט .</b> בה''א השאלה ר''ל האם רוצה אתם להתוכח עם אנשי עיר הדמים השופכת דם אנשים נקיים : <b>והודעתה .</b> אז הודע להם בהויכוח את כל תועבותיה :
<b style="color: gray;">מצודת ציון</b> <b>התשפוט .</b> ענין ויכוח :
<b style="color: gray;">מלבי"ם פירוש המילות</b> <b>התשפט,</b> אם תרצה לשפוט אותם מדוע נתחייבו כליה (ולכן קראה <b>עיר הדמים,</b> אם על דמים ששפכו בתוכה ברצח, אם על דמי חללים שהרג האויב) אם תרצה לשפוט ולדעת סבת עונשה, <b>והודעתה את כל תועבותיה</b> להראות שבא המשפט כפי הדין :
<b style="color: gray;">מלבי"ם ביאור המילות</b> <b>התשפט התשפט.</b> יל''פ שהנביא היה שופט ומסתפק בעצמו אם ישפוט ויחקור אחר עונות ירושלים, א''ל ה' וכי תשפוט ותחקור ע''ז אם תשפוט את עיר הדמים ? אני אומר לך הודע אותה את כל תועבותיה :
<h3>{ג}</h3>
וְאָמַרְתָּ֗ כֹּ֤ה אָמַר֙ אֲדֹנָ֣י יְהוִ֔ה עִ֣יר שֹׁפֶ֥כֶת דָּ֛ם בְּתוֹכָ֖הּ לָב֣וֹא עִתָּ֑הּ וְעָשְׂתָ֧ה גִלּוּלִ֛ים עָלֶ֖יהָ לְטָמְאָֽה׃
<b style="color: gray;">רש"י</b> <b>עיר שופכת דם בתוכה לבוא עתה .</b> הרי זה מקרא מסורס וזהו פיר' עיר שופכת דם בתוכה אמר ה' אלהים לבוא עתה : <b>ועשתה גילולים .</b> כמו ואשר עשתה גלולים וגו' :
<b style="color: gray;">מצודת דוד</b> <b>עיר שופכת דם .</b> ר''ל זאת העיר שבעבור שהיו אנשיה שופכים דם בתוכה סבבה לבוא עתה וזמן תשלום גמולה : <b>ועשתה .</b> ועוד עשתה עליה דברים תועבים ומאוסים כגלל של רעי למען טמא את העיר הזאת להרחיקה מעל פניו :
<b style="color: gray;">מצודת ציון</b> <b>עתה .</b> מל' עת וזמן :
<b style="color: gray;">מלבי"ם פירוש המילות</b> <b>עיר שפכת דם</b> שעקר הגז''ד בא ע''י הדם ששפכו <b>בתוכה</b> שעי''כ <b>בא עתה</b> וזמן כליונה, וחוץ מזה <b>עשתה גלולים</b> ויתר תועבות <b>לטמאה</b> כמו שיפרש :
<h3>{ד}</h3>
בְּדָמֵ֨ךְ אֲשֶׁר־שָׁפַ֜כְתְּ אָשַׁ֗מְתְּ וּבְגִלּוּלַ֤יִךְ אֲשֶׁר־עָשִׂית֙ טָמֵ֔את וַתַּקְרִ֣יבִי יָמַ֔יִךְ וַתָּב֖וֹא עַד־שְׁנוֹתָ֑יִךְ עַל־כֵּ֗ן נְתַתִּ֤יךְ חֶרְפָּה֙ לַגּוֹיִ֔ם וְקַלָּסָ֖ה לְכָל־הָאֲרָצֽוֹת׃
<b style="color: gray;">רש"י</b> <b>עד שנותיך .</b> גזירת ונושנתם ( דברים ד ) בגי' שאמר משה : <b>וקלסה .</b> דבה שהכל נדברים ביד פרלרי''ץ בלע''ז :
<b style="color: gray;">מצודת דוד</b> <b>אשמת .</b> נעשית בעלת אשמה : <b>טמאת .</b> את העיר : <b>ותקריבי ימיך .</b> בעצמך הקרבת ימי הגמול והתשלומין : <b>ותבא וגו' .</b> כפל הדבר במ''ש : <b>על כן .</b> בעבור עונך מסרתיך אל העמים שיחרפו אותך וילעגו בך :
<b style="color: gray;">מצודת ציון</b> <b>אשמת .</b> מל' אשמה ורשע : <b>וקלסה .</b> ענין לעג כמו לחרפה ולקלס ( ירמי' כ ) :
<b style="color: gray;">מלבי"ם פירוש המילות</b> <b>בדמך אשר שפכת אשמת,</b> שעקר האשם והעונש היה בעבור שפיכת דמים, <b>ובגלוליך אשר עשית טמאת,</b> כי על האשם יכופר לו אחר שיקבל ענשו, אבל גם אח''כ עודך טמאה מיתר הגלולים, לכן ע''י ש''ד <b>תקריבי ימיך</b> יבא זמן כליונך במהרה, וע''י הגלולים <b>תבא עד שנותיך,</b> אחר שיבא יום מפלתך וגלותך יתחילו לך שנים שונות שאין לך יום שאין קללתו מרובה מחברו, שגם בגוים לא תמצא מנוח, ומפרש <b>על כן נתתיך חרפה בגוים</b> שמן ירושלים באו אל הגוים הקרובים ושם היו לחרפה. ומן הגוים נפזרו <b>בארצות</b> רחוקות ושם היו <b>לקלסה,</b> ומפרש.
<b style="color: gray;">מלבי"ם ביאור המילות</b> <b>ותקריבי ימיך ותבא עד שנותיך.</b> השנים מציינים שנות עולם, שבכל שנה יתחדשו שנויים בנמצאי העולם, והימים (כשאינו בא על ימים אחדים) יצייר ההמשך הזמני המייעד לכל נמצא בכלל, כל הימים אשר אתם חיים על האדמה, וכשאמר כמה ימי שני חייך, היינו ההמשך הכללי משני חייך, ומצאנו הרבה פעמים שמציין בימים הימים הטובים, ובשנים יציין השנוים שיעשו בחיי האדם שרובן רעים, כי כל שנה ישונה ליחותו ומזגו ויותך ויופסד ויתקרב אל הזקנה, ודייק יראת ה' תוסיף ימים ושנות רשעים תקצורנה, ודברנו ע''ז בכ''מ, ואמר פה תקריבי ימיך שנשלמו ימי הטובה ובא קיצם, ותבא עד השינויים שיתחדשו עליך לרעה : <b>חרפה לגוים וקלסה לכל הארצות.</b> קלסה היא יותר מחרפה שהוא המאמר שעושים לצחוק ולגנאי. וכבר בארתי למעלה (ו' ט', י''ב ט''ו) שבכל הספר הזה יציין שגלו בגוים ומשם נתפזרו לארצות רחוקות, ובזה מוסיף שלא לבד שיהיה חרפה, כי יהיה גם קלסה, ולא לבד לגוים הסמוכים, כי גם לארצות רחוקות כמ''ש הקרובות והרחוקות וכו' :
<h3>{ה}</h3>
הַקְּרֹב֛וֹת וְהָרְחֹק֥וֹת מִמֵּ֖ךְ יִתְקַלְּסוּ־בָ֑ךְ טְמֵאַ֣ת הַשֵּׁ֔ם רַבַּ֖ת הַמְּהוּמָֽה׃
<b style="color: gray;">רש"י</b> <b>יתקלסו בך .</b> ומה היא הקלסות טמאת השם זו היא שטמאת את שמה שהיו נקראים עם קדוש בנים ליוצרם וגרמו עצמם להקראו' עם טמא שפתים ( ישעיה ו ) :
<b style="color: gray;">מצודת דוד</b> <b>יתקלסו בך .</b> ילעגו עליך : <b>טמאת השם .</b> אתה ישראל שטמאת שמך בעשות מעשים כאלה ואתה בעלת רבת המהומה הנשמע מצעקת יללת הנעשקים בך :
<b style="color: gray;">מצודת ציון</b> <b>רבת .</b> מל' רבוי : <b>המהומה .</b> ענין הרעשת קול :
<b style="color: gray;">מלבי"ם פירוש המילות</b> <b>הקרבות</b> וגם <b>הרחקות ממך יתקלסו בך,</b> ומפרש הרחוקות יתקלסו מפני שאת <b>טמאת השם,</b> שיצא שמך למרחוק שאת טמאה, והקרובות יתקלסו בך מפני שאת <b>רבת המהומה</b> שהם יראו בעיניהם המהומות אשר בתוכך :
<h3>{ו}</h3>
הִנֵּה֙ נְשִׂיאֵ֣י יִשְׂרָאֵ֔ל אִ֥ישׁ לִזְרֹע֖וֹ הָ֣יוּ בָ֑ךְ לְמַ֖עַן שְׁפָךְ־דָּֽם׃
<b style="color: gray;">רש"י</b> <b>איש לזרועו .</b> כל דאלים גבר :
<b style="color: gray;">מצודת דוד</b> <b>איש לזרועו .</b> הנשיאים היו בך כ''א לפי כח זרועו ומבלי מעשה היושר : <b>למען שפך דם .</b> עם כח הזרוע :
<b style="color: gray;">מלבי"ם פירוש המילות</b> <b>הנה,</b> העם יתקנו מעשיהם ע''י שישמעו לגדוליהם, והם או הנשיאים שהוקמו עליהם מצד מעלתם ובחירתם אותם, או האבות שישמעו לקולם מצד הטבע, והם לא יקבלו לימוד מנשיאיהם שהם עצמם שופכים דם בזרוע חזקה שלא במשפט, ולא מן ההורים, כי.
<b style="color: gray;">מלבי"ם ביאור המילות</b> <b>איש לזרעו היו.</b> הזרוע מציין ראשית הכח, והנשיא אשר במשפט יעמיד ארץ המשפט היא הזרוע שלו המניעה ידו וכחו, אבל אם יגבר שלא במשפט נקרא איש זרוע (איוב כ''ב ח') :
<h3>{ז}</h3>
אָ֤ב וָאֵם֙ הֵקַ֣לּוּ בָ֔ךְ לַגֵּ֛ר עָשׂ֥וּ בַעֹ֖שֶׁק בְּתוֹכֵ֑ךְ יָת֥וֹם וְאַלְמָנָ֖ה ה֥וֹנוּ בָֽךְ׃
<b style="color: gray;">רש"י</b> <b>אב ואם הקלו בך .</b> כל התועבות שבפ' קדושים תהיו שהוזהרו עליהם נמנו כאן :
<b style="color: gray;">מצודת דוד</b> <b>לגר עשו בעושק .</b> ר''ל כל מה שעשו עם הגר עשו בעושק ובגזל :
<b style="color: gray;">מצודת ציון</b> <b>הקלו .</b> מלשון קלות ובזיון : <b>הונו .</b> מל' אונאה ועושק הממון :
<b style="color: gray;">מלבי"ם פירוש המילות</b> <b>אב ואם הקלו בך</b> וכמו שהוסר היראה והכבוד מן הגדולים כן בהפך עשקו את החלשים גר יתום ואלמנה :
<h3>{ח}</h3>
קָדָשַׁ֖י בָּזִ֑ית וְאֶת־שַׁבְּתֹתַ֖י חִלָּֽלְתְּ׃
<b style="color: gray;">רש"י</b> <b>קדשי בזית .</b> ולא כמו שאמרתי לרצונכם תזבחו ( ויקרא י''ט ) :
<b style="color: gray;">מצודת ציון</b> <b>חללת .</b> מל' חול והוא הפך הקדש :
<b style="color: gray;">מלבי"ם פירוש המילות</b> <b>קדשי,</b> יש קדש בעולם, בשנה, בנפש, והקדש בנפש הם ההורים והנשיאים וכבר אמר שבזו קדושים אלה, והקדש בעולם הם קדשי הקדש והמקדש, ועז''א <b>קדשי בזית,</b> והקדש בשנה הם שבתות וי''ט עז''א ואת שבתתי חללת :
<h3>{ט}</h3>
אַנְשֵׁ֥י רָכִ֛יל הָ֥יוּ בָ֖ךְ לְמַ֣עַן שְׁפָךְ־דָּ֑ם וְאֶל־הֶֽהָרִים֙ אָ֣כְלוּ בָ֔ךְ זִמָּ֖ה עָשׂ֥וּ בְתוֹכֵֽךְ׃
<b style="color: gray;">רש"י</b> <b>ואל ההרים אכלו בך .</b> ובטוריא פלחו ביך לטעותא : <b>זמה עשו .</b> עצות של רשעה :
<b style="color: gray;">מצודת דוד</b> <b>למען שפך דם .</b> כוונת הרכילות היה למען ימות את הנאמר עליו : <b>ואל ההרים .</b> בההרים אכלו מתקרובות העבודת גלולים הנזבחים שמה :
<b style="color: gray;">מצודת ציון</b> <b>רכיל .</b> ענין לה''ר : <b>ואל ההרים .</b> בההרים אל במקום במקום בי''ת : <b>זמה .</b> עניינו גנות ורשע כמו כי זמה עשו ( הושע ו ) :
<b style="color: gray;">מלבי"ם פירוש המילות</b> <b>אנשי,</b> הש''ד היה בם מצד ג' ענינים, {{{א}}} ע''י הנשיאים כמ''ש בפסוק ו', {{{ב}}} מצד אנשי רכיל, {{{ג}}} ע''י שוחד כמ''ש בפסוק י''ב (שהם ג''ד שמוציאין את האדם מן העולם, הקנאה אנשי רכיל, התאוה ע''י שוחד, והכבוד ע''י הנשיאים), וחוץ מן ש''ד נמצא ע''ז וג''ע, נגד ע''ז אמר <b>אל ההרים אכלו</b> זבחי מתים, ונגד ג''ע אמר <b>זמה עשו בתוכך</b> :
<h3>{י}</h3>
עֶרְוַת־אָ֖ב גִּלָּה־בָ֑ךְ טְמֵאַ֥ת הַנִּדָּ֖ה עִנּוּ־בָֽךְ׃
<b style="color: gray;">מצודת דוד</b> <b>ערות אב וגו' .</b> ר''ל נאפו עם אשת אביהם : <b>טמאת הנדה .</b> ר''ל הנד' בטומאתה אנסו למשכב הזנות :
<b style="color: gray;">מצודת ציון</b> <b>ענו .</b> רצה לומר אנסו ולכן תחשב לה לענוי :
<b style="color: gray;">מלבי"ם פירוש המילות</b> <b>ערות</b> וחושב מיני העריות שרובם עברו המלכים כמ''ש על אמון ועל יהויקים שבבא על אמו וז''ש <b>ערות אב גלה בך</b> בלשון יחיד :
<h3>{יא}</h3>
וְאִ֣ישׁ ׀ אֶת־אֵ֣שֶׁת רֵעֵ֗הוּ עָשָׂה֙ תּֽוֹעֵבָ֔ה וְאִ֥ישׁ אֶת־כַּלָּת֖וֹ טִמֵּ֣א בְזִמָּ֑ה וְאִ֛ישׁ אֶת־אֲחֹת֥וֹ בַת־אָבִ֖יו עִנָּה־בָֽךְ׃
<b style="color: gray;">מצודת דוד</b> <b>את אשת רעהו .</b> עם אשת רעהו עשו תועבה לזנות עמה : <b>בזמה .</b> במחשבת זנות ורשע : <b>ענה בך .</b> אנסה לזנות :
<h3>{יב}</h3>
שֹׁ֥חַד לָֽקְחוּ־בָ֖ךְ לְמַ֣עַן שְׁפָךְ־דָּ֑ם נֶ֧שֶׁךְ וְתַרְבִּ֣ית לָקַ֗חַתְּ וַתְּבַצְּעִ֤י רֵעַ֙יִךְ֙ בַּעֹ֔שֶׁק וְאֹתִ֣י שָׁכַ֔חַתְּ נְאֻ֖ם אֲדֹנָ֥י יְהוִֽה׃
<b style="color: gray;">רש"י</b> <b>ותבצעי רעיך בעושק .</b> העשרת את אוהביך בעושק שעשקת מן העניים לשון אחר ותבצעי לשון גזל כמו ובוצע ברך נאץ ה' ( תהלים ו' ) וכה פתרונו ותגזלי לרעיך בעושק :
<b style="color: gray;">מצודת דוד</b> <b>למען שפך דם .</b> כי מפני השוחד הרגו נפשות נקיים : <b>נשך ותרבית .</b> לשון נשך אמור בכסף תרבית באוכל : <b>ותבצעי רעיך .</b> עם העושק שעשקת העשרת את רעיך העובדי כוכבים להיות בעזרתך מול האויב ואותי שכחת ולא בטחת בי :
<b style="color: gray;">מצודת ציון</b> <b>ותבצעי .</b> כן נקרא חמדת העושר כמו ויטו אחרי הבצע ( ש''א ח ) :
<b style="color: gray;">מלבי"ם פירוש המילות</b> <b>שחד</b> אחר שחשב העריות חזר לש''ד שעל ידו נגמר הדין, וכן <b>נשך ותרבית,</b> ולא לבד שגזלת את החלשים גם <b>את רעיך תבצעי בעשק</b> :
<b style="color: gray;">מלבי"ם ביאור המילות</b> <b>ותבצעי.</b> מענין גזלה כמו כן ארחות כל בוצע בצע. ויל''פ מענין רווח כמו מה בצע, שתעשוק ותעשיר בזה את רעיך ואנשי בריתך שהם מצרים ואשור :
<h3>{יג}</h3>
וְהִנֵּה֙ הִכֵּ֣יתִי כַפִּ֔י אֶל־בִּצְעֵ֖ךְ אֲשֶׁ֣ר עָשִׂ֑ית וְעַ֨ל־דָּמֵ֔ךְ אֲשֶׁ֥ר הָי֖וּ בְּתוֹכֵֽךְ׃
<b style="color: gray;">רש"י</b> <b>הכיתי כפי .</b> צעקתי ווי וקינה : <b>אל בצעיך .</b> כאן למדנו שהגזל קשה מן הכל שעליו נתחתם גזר דין :
<b style="color: gray;">מצודת דוד</b> <b>הכיתי כפי .</b> זה בזה דרך צער על הגזל אשר עשית ועל הדם הנקי הנשפך בתוכך :
<b style="color: gray;">מצודת ציון</b> <b>בצעך .</b> כן נקרא גם העושק כמו בוצע בצע רע לביתו ( חבקוק ב ) :
<b style="color: gray;">מלבי"ם פירוש המילות</b> <b>והנה</b> אמנם מה <b>שהכיתי כפי</b> כמ''ש (למעלה כ''א) וגם אני אכה כפי אל כפי, שהוא מה שגמר הדין שילך נבוכדנצר להחריב את ירושלים זה לא היה בעבור ע''ז וג''ע, רק <b>על בצעך</b> בעבור העושק שהיה בינהם כמ''ש בדור המבול שלא נחתם גז''ד אלא על הגזל כמש''ש הטעם :
<b style="color: gray;">מלבי"ם ביאור המילות</b> <b>והנה הכיתי כפי.</b> כמ''ש (כ''א כ''ב) וגם אני אכה כפי :
<h3>{יד}</h3>
הֲיַעֲמֹ֤ד לִבֵּךְ֙ אִם־תֶּחֱזַ֣קְנָה יָדַ֔יִךְ לַיָּמִ֕ים אֲשֶׁ֥ר אֲנִ֖י עֹשֶׂ֣ה אוֹתָ֑ךְ אֲנִ֥י יְהוָ֖ה דִּבַּ֥רְתִּי וְעָשִֽׂיתִי׃
<b style="color: gray;">רש"י</b> <b>אשר אני עושה אותך .</b> פועל לך כפעלך :
<b style="color: gray;">מצודת דוד</b> <b>היעמוד לבך .</b> על עמדה להתחזק : <b>אם תחזקנה ידיך .</b> לעשות גבורות במלחמה בעת בוא הימים ימי הגמול אשר אני עושה עמך : <b>ועשיתי .</b> נכון הדבר בידי כאלו כבר עשיתי :
<b style="color: gray;">מלבי"ם פירוש המילות</b> <b>היעמד לבך,</b> ר''ל שאם היה הגז''ד בעבור עבירות שבין אדם למקום היה עדיין תקנה בתשובה, אבל אחר שנגזר הדין בעבור עבירות שבין אדם לחברו שע''ז אין מועיל תשובה עד שישיב העושק, וא''כ איך <b>יעמד לבך לימים אשר אני עשה אותך</b> משפט, <b>אני ה' דברתי ועשיתי</b> בעת שדברתי הגז''ד כבר נעשה מעשה וא''א להשיב דבר שכבר נעשה :
<h3>{טו}</h3>
וַהֲפִיצוֹתִ֤י אוֹתָךְ֙ בַּגּוֹיִ֔ם וְזֵרִיתִ֖יךְ בָּאֲרָצ֑וֹת וַהֲתִמֹּתִ֥י טֻמְאָתֵ֖ךְ מִמֵּֽךְ׃
<b style="color: gray;">רש"י</b> <b>והתימותי .</b> וכליתי :
<b style="color: gray;">מצודת דוד</b> <b>והתימותי .</b> בזה אמרק ואכלה טומאתך ממך :
<b style="color: gray;">מצודת ציון</b> <b>וזריתיך .</b> ענין פזור : <b>והתימותי .</b> מלשון תם והשלמה וכליון :
<b style="color: gray;">מלבי"ם פירוש המילות</b> <b>והפיצותי</b> לכן <b>אפיץ אותך בגוים,</b> ומשם <b>תזרה בארצות</b> רחוקות וע''י רובי הגליות, <b>והתמתי טמאתך ממך</b> ששם תקבל ענשך ושם תשוב בתשובה :
<b style="color: gray;">מלבי"ם ביאור המילות</b> <b>בגוים, בארצות.</b> עי' למעלה (י''ב ט''ו) :
<h3>{טז}</h3>
וְנִחַ֥לְתְּ בָּ֖ךְ לְעֵינֵ֣י גוֹיִ֑ם וְיָדַ֖עַתְּ כִּֽי־אֲנִ֥י יְהוָֽה׃
<b style="color: gray;">רש"י</b> <b>ונחלת בך .</b> תתחלחלי בעצמך על מה שעשית :
<b style="color: gray;">מצודת דוד</b> <b>ונחלת בך .</b> תהי מחוללת בעוונך בפני העובדי כוכבים ואז תדע שאני ה' הנאמן לשלם גמול :
<b style="color: gray;">מצודת ציון</b> <b>ונחלת .</b> מל' חלול :
<b style="color: gray;">מלבי"ם פירוש המילות</b> <b>ונחלת בך</b> אח''כ תנחול בעצמך, שנחלתך מאבותיך היה שהיית עם קדוש וה' הוא נחלתך, שזה הנחלה תלוי בך בעצמך, תשוב אל הנחלה הזאת, ומפרש מהו הנחלה <b>וידעת כי אני ה',</b> שתשוב לדעת את ה' שהוא נחלתך מימי קדם :
<b style="color: gray;">מלבי"ם ביאור המילות</b> <b>ונחלת,</b> מנחלים נחלה ובינינו נפעל, כמו וננחלת, ואין בו דגש מפני הח' : <b>בך.</b> פי' הענינים שהיו בך מקדם :
<h3>{יז}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<h3>{יח}</h3>
בֶּן־אָדָ֕ם הָיוּ־לִ֥י בֵֽית־יִשְׂרָאֵ֖ל (לסוג) [לְסִ֑יג] כֻּלָּ֡ם נְ֠חֹשֶׁת וּבְדִ֨יל וּבַרְזֶ֤ל וְעוֹפֶ֙רֶת֙ בְּת֣וֹךְ כּ֔וּר סִגִ֥ים כֶּ֖סֶף הָיֽוּ׃
<b style="color: gray;">רש"י</b> <b>לסיג .</b> תערובת פסולת המעורב בכסף וזהב וצריך להתיכו באש לצורפו : <b>כור .</b> שצורפין בו זהב :
<b style="color: gray;">מצודת דוד</b> <b>לסיג .</b> מתחלה כשהוצאתים ממצרים היו משובחים ככסף וכאשר נתתים בכור ר''ל כאשר הבאתים אל הארץ נהפכו להיות סיג כי קלקלו מעשיהם : <b>כולם .</b> כל בית ישראל נעשו בתוך הכור נחושת או בדיל וכו' ר''ל כולם קלקלו בארצם עם כי יש התחלפות מה ברשעם בפחות ויתר מ''מ כולם היו כסיגים אל מול הכסף אין אחד בהם מיישר דרכו כאשר מתחלה :
<b style="color: gray;">מצודת ציון</b> <b>לסיג .</b> כן נקרא פסולת הכסף כמו הגו סיגים מכסף ( משלי כה ) : <b>נחושת ובדיל וגו' .</b> שמות מיני מתכות מחולפות : <b>כור .</b> כן שם הכלי שמזקקין בו הכסף והזהב כמו וכור לזהב ( שם וז ) :
<b style="color: gray;">מלבי"ם פירוש המילות</b> <b>היו לי בית ישראל לסיג,</b> כבר בארתי בפי' ישעיה (מ''ח) במש''ש הנה צרפתיך ולא בכסף בחרתיך בכור עיני, שר''ל שהמצרף להסיר הסיגים בכור שיש בו כסף הוא ישליך כל הסיגים ולא ישאיר רק הכסף, אבל המצרף סיגים בכור עוני, ר''ל בכור שאין בו כסף רק כולו סיגים הוא לא ישליך רק הסיגים הגרועים לגמרי, והמתכיות החשובים בערכם הגם שהם ג''כ אינם כסף יניח, וכן אם יצרף ה' את הדור שיש בו צדיקים ורשעים יכלה את הרשעים ויניח את הצדיקים, אבל אם כולם אינם צדיקים אז יברר מי שהם צדיקים לערך אנשי דורם הרשעים שהם נחשבו ככסף לעומת הגרועים בהחלט, וז''ש אחר <b>שהיו לי בית ישראל לסיג</b> שהם כולם סיגים, רק שיש בסיגים האלה כמה מינים השונים, והם <b>נחושת ובדיל וברזל ועופרת</b> וע''י שנתתים <b>בתוך כור</b> לצרפם, עי''כ <b>הסיגים כסף היו,</b> נחשבו הסיגים ככסף, שהסיגים הבלתי גרועים כ''כ טובים ככסף לעומת הגרועים מהם, וכיון בזה על הצירוף והבירור הראשון שצרפם בעת גלות יכניה שהוציא מהם החרש והמסגר והטובים שבהם והגלם בבלה, והם היו כסף נגד הסיגים שנשארו בירושלים, וז''ש.
<b style="color: gray;">מלבי"ם ביאור המילות</b> <b>סיגים כסף.</b> לדעת המפ' בא היו''ד והמ''ם עם הסמוכות שלא כדת, ולמ''ש ר''ל הסיגים היו כסף :
<h3>{יט}</h3>
לָכֵ֗ן כֹּ֤ה אָמַר֙ אֲדֹנָ֣י יְהוִ֔ה יַ֛עַן הֱי֥וֹת כֻּלְּכֶ֖ם לְסִגִ֑ים לָכֵן֙ הִנְנִ֣י קֹבֵ֣ץ אֶתְכֶ֔ם אֶל־תּ֖וֹךְ יְרוּשָׁלִָֽם׃
<b style="color: gray;">מצודת דוד</b> <b>אל תוך ירושלים .</b> להנתיך אתכם שמה כאלו הוא הכור :
<b style="color: gray;">מלבי"ם פירוש המילות</b> <b>יען היות כלכם לסגים הנני קבץ אתכם,</b> לכן קבץ אותם לשלחם בגולה שעי''כ ברר הטובים שבהם, והיה להם שארית ופליטה בגלותם, כמ''ש (ירמיה כ''ד) הראני ה' שני דודאי תאנים וכו', שבאר שם שגלות יכניה היה כתאנים הטובות ששלחם לבבל לטובה ולפליטה, והפרישם מן התאנים הרעות שנשארו שם והיו לקללה, וז''ש.
<h3>{כ}</h3>
קְבֻ֣צַת כֶּ֡סֶף וּ֠נְחֹשֶׁת וּבַרְזֶ֨ל וְעוֹפֶ֤רֶת וּבְדִיל֙ אֶל־תּ֣וֹךְ כּ֔וּר לָפַֽחַת־עָלָ֥יו אֵ֖שׁ לְהַנְתִּ֑יךְ כֵּ֤ן אֶקְבֹּץ֙ בְּאַפִּ֣י וּבַחֲמָתִ֔י וְהִנַּחְתִּ֥י וְהִתַּכְתִּ֖י אֶתְכֶֽם׃
<b style="color: gray;">רש"י</b> <b>קבוצת כסף .</b> כאשר יקבוץ הצורף את כל הסיגים אל תוך כור : <b>לפחת .</b> לנפח : <b>להנתיך .</b> ויצקת מתרגם ותתיך :
<b style="color: gray;">מצודת דוד</b> <b>קבוצת כסף .</b> כמו שמקבצים כסף ונחשת וכו' המעורבים זה בזה אשר יקבצו אותם לאספם אל תוך הכור לנשב עליו אש להבעירו למען יותך הכל וישרף וישאר הכסף מזוקק ונקי כן אקבוץ אתכם באפי ואניח אתכם בתוך העיר ואתיך אתכם להיו' נמסים ונמקי' בצרות המצור :
<b style="color: gray;">מצודת ציון</b> <b>לפחת .</b> מל' הפחה ונשיבה : <b>להנתיך .</b> מלשון התכה ויציקה :
<b style="color: gray;">מלבי"ם פירוש המילות</b> <b>קבצת כסף ונחשת</b> שאחשוב כאילו יש שם גם כסף, שאז ישגיח הצורף עליו <b>לפחת עליו אש להנתיך</b> שנופח בכונה להנתיך ולהפריש את הסיגים מן הכסף <b>כן אקבץ</b> הגם שיהיה <b>באפי ובחמתי</b> שהיא האש שיכלה הסיגים, בכ''ז יהיה בהשגחה, <b>והנחתי והתכתי אתכם,</b> שיהיה ההתכה והפרשת הכסף לבד, ע''י ה' והשגחתו :
<b style="color: gray;">מלבי"ם ביאור המילות</b> (כ-כא) <b>אקבץ, וכנסתי.</b> יש הבדל בין קבץ אסף, כנס, הקובץ מקבץ הנפזרות, והאוסף אוסף אל מקום אחד, כמ''ש (ישעיה י''א), והכונס כונס למקום שמור בל יצא משם, כונס כנד מי הים, ועז''א לאסוף ולכנס (קהלת ב') ר''ל שיכנס ע''מ שישארו בכור : <b>באפי, בחמתי, עברתי.</b> כבר בארתי למעלה (ה' י''ב) שטאף הוא החיצון. וחמה היא החמה הפנימית, ושתיהן יהיו על החוטא, וגדר העברה שע''י אפו וחמתו שופך קצפו גם על הבלתי חוטא, שעובר גבול האף לקצוף על הכלל, כמ''ש (ישעיה י''ג י''ג), ועז''א ונתכתם מעצמכם שכיון שנתן רשות למשחית וכו' :
<h3>{כא}</h3>
וְכִנַּסְתִּ֣י אֶתְכֶ֔ם וְנָפַחְתִּ֥י עֲלֵיכֶ֖ם בְּאֵ֣שׁ עֶבְרָתִ֑י וְנִתַּכְתֶּ֖ם בְּתוֹכָֽהּ׃
<b style="color: gray;">מצודת דוד</b> <b>וכנסתי .</b> אל תוך העיר וכפל הדבר במ''ש : <b>ונפחתי .</b> אנשב עליהם באש עברתי ר''ל בכל פעם אגדיל הצרה ותהיו נמסים בתוכה :
<b style="color: gray;">מצודת ציון</b> <b>וכנסתי .</b> מל' הכנסה : <b>ונפחתי .</b> מל' הפחה : <b>עברתי .</b> מל' עברה תעם : <b>ונתכתם .</b> מל' התכה :
<b style="color: gray;">מלבי"ם פירוש המילות</b> <b>וכנסתי אתכם,</b> אבל אחר שהפריש את הכסף והוציא את בני גלות יכניה מירושלים, אז אכניס אתכם, שהכניסה היא מה שמכניס דבר שישאר בפנים ולא יצא ממקום כניסתו (וזה הבדלו מן קיבוץ) ר''ל שיתר העם נשארו כנוסים בהכור שהיא ירושלים ולא ימצאו בבלה, <b>ונפחתי עליכם באש עברתי</b> שגדר העברה היא החרון הכללי המתפשט על כלל העם (ואינו מבחין בין צדיק לרשע), שלא יהי' באף ובחמה על החוטאים לבד רק בעברה להשחית את כולם, <b>ונתכתם בתוכה,</b> לא יחס עוד הנתיכה אל ה' רק שיותכו מעצמם מצד שיהיו בתוכה, שזה משל אל האבדון שהיו בעת גלות צדקיהו :
<h3>{כב}</h3>
כְּהִתּ֥וּךְ כֶּ֙סֶף֙ בְּת֣וֹךְ כּ֔וּר כֵּ֖ן תֻּתְּכ֣וּ בְתוֹכָ֑הּ וִֽידַעְתֶּם֙ כִּֽי־אֲנִ֣י יְהוָ֔ה שָׁפַ֥כְתִּי חֲמָתִ֖י עֲלֵיכֶֽם׃
<b style="color: gray;">מצודת דוד</b> <b>כהתוך כסף .</b> כמו התכת הכסף בתוך הכור בן תותכו בתוך העיר בצרות המצור : <b>וידעתם .</b> אז תדעו שאני ה' שפכתי חמתי עליכם ובגמול בא ולא במקרה :
<b style="color: gray;">מלבי"ם פירוש המילות</b> <b>כהתוך כסף,</b> ובכ''ז תתכו בתוכה לגמרי ככסף הנתך בתוך כור שניתך בקלות יותר מן הברזל, וגם יאמר שבכ''ז גם זה היה לצרפם שיחזרו למוטב ויזדקקו ככסף, כי ע''י הצירוף הזה <b>וידעתם כי אני ה'</b> תכירו שאני המעניש והמשגיח : כג) <b>ויהי דבר ה'</b> עתה פירש לו מי הארבעה מיני סיגים שחשב למעלה, שהם נחושת ובדיל וברזל ועופרת :
<b style="color: gray;">מלבי"ם ביאור המילות</b> <b>כהתוך כסף.</b> כהתכת כסף, כמו כהנתוך :
<h3>{כג}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<h3>{כד}</h3>
בֶּן־אָדָ֕ם אֱמָר־לָ֕הּ אַ֣תְּ אֶ֔רֶץ לֹ֥א מְטֹהָרָ֖ה הִ֑יא לֹ֥א גֻשְׁמָ֖הּ בְּי֥וֹם זָֽעַם׃
<b style="color: gray;">רש"י</b> <b>לא גושמה ביום זעם .</b> לא נתן גשם הראוי לה לטהר ביום זעם ופירוש הדבר כתרגומו לא איתעבידו בה עובדין טבין דיגנון עלה ביום לווט :
<b style="color: gray;">מצודת דוד</b> <b>אמר לה .</b> על ירושלים : <b>לא מטוהרה היא .</b> לא עשית תשובה לטהר עצמך מן עוונך לכן לא ירד בה הגשם ביום זעם ה' וחרון אפו וכמ''ש וחרה אף ה' וכו' ולא יהיה מטר ( דברים יא ) :
<b style="color: gray;">מצודת ציון</b> <b>גושמה .</b> מל' גשם ומטר :
<b style="color: gray;">מלבי"ם פירוש המילות</b> <b>אמר לה</b> שמה שאמרתי שהיו לי בית ישראל לסיג, היינו <b>שאת ארץ לא מטוהרה היא</b> ויצייר הכליון שנעשה בארץ כציור הכליון שנעשה בארץ בעת המבול, כי גם הם השחיתו דרכם כמו דור המבול, רק שבעת המבול ירד הגשם וטהר את הארץ, שאז נמחה כל הטומאה והגיעול שנמצא ע''פ הארץ כרוחץ דבר מטונף במים שיטהר מטומאתו וצואתו, ואחר המבול היתה הארץ מטוהרה שהמים מטהרים כל טומאה, אבל את לא נטהרת אחר החורבן, כי <b>לא גשמה ביום זעם,</b> שביום שזעם ה' עליך לא ירד הגשם לטהר את הארץ כי היה החורבן ע''י אש לא ע''י מים :
<b style="color: gray;">מלבי"ם ביאור המילות</b> <b>לא גשמה.</b> מבנין פועל ונפל הדגש, ומפיק הה''א לתפארת הקריאה, רד''ק. רש''י פי' לא נתן גשם הראוי לה לטהרה :
<h3>{כה}</h3>
קֶ֤שֶׁר נְבִיאֶ֙יהָ֙ בְּתוֹכָ֔הּ כַּאֲרִ֥י שׁוֹאֵ֖ג טֹ֣רֵֽף טָ֑רֶף נֶ֣פֶשׁ אָכָ֗לוּ חֹ֤סֶן וִיקָר֙ יִקָּ֔חוּ אַלְמְנוֹתֶ֖יהָ הִרְבּ֥וּ בְתוֹכָֽהּ׃
<b style="color: gray;">רש"י</b> <b>קשר נביאיה .</b> נקשרים יחד בעצה רעה : <b>נפש אכלו .</b> שהיו נוטלין שוחד ומחזיקין ידי מרעים להרוג ולשלול ולבוז ונבאין להם שלום : <b>חוסן .</b> ממון :
<b style="color: gray;">מצודת דוד</b> <b>קשר נביאה .</b> בתדך העיר יש קשר נביאי השקר המתנבאים על השלום : <b>כארי שואג .</b> כמו הארי השואג בקול להטיל אימה ואח''ז טורף טרף כן המה מבהילי האנשים בקולם ודבריהם ובזה הם מסיתים וטורפים אותה מן העולם : <b>נפש אכלו .</b> אוכלים הנפשות ולוקחים מהם החוזק והיקר ומרבים האלמנות כי יהרגו אנשיהם ר''ל הם מסבבים כל אלה כי בהשענם על דבריהם ימאנו לעשות תשובה ובאה הפורעניו' בעוונם :
<b style="color: gray;">מצודת ציון</b> <b>קשר .</b> ענין אגודה בהסכמה אחת : <b>חוסן .</b> ענין חוזק כמו וחסון הוא כאלונים ( עמוס ב ) : <b>ויקר .</b> ענין כבוד :
<b style="color: gray;">מלבי"ם פירוש המילות</b> <b>קשר</b> עתה חושב ד' מיני הסיגים, הנחושת הם <b>קשר נביאי השקר</b> שהיו עוסקים בנחוש וקסם, והם היו דומים <b>כארי שואג לטרוף טרף</b> שהארי בעת ישאג י''ל טרף כמ''ש הישאג אריה בעיר וטרף אין לו, וכן הם בעת שאגו וינבאו טרפו טרף, אבל הארי טורף בשר וגויה והם <b>נפש אכלו</b> שאכלו את הנפש הרוחניית כי החטיאום בנפשותם, וגם <b>חסן ויקר יקחו</b> כמ''ש הנושכים בשניהם וקראו שלום, <b>ואלמנותיה הרבו בתוכה</b> שעל ידי נבואתם נהרגו האנשים בידי אויב ונשארו נשיהם אלמנות :
<b style="color: gray;">מלבי"ם ביאור המילות</b> <b>חסן ויקר.</b> דברים חזקים ויקרים :
<h3>{כו}</h3>
כֹּהֲנֶ֜יהָ חָמְס֣וּ תוֹרָתִי֮ וַיְחַלְּל֣וּ קָדָשַׁי֒ בֵּֽין־קֹ֤דֶשׁ לְחֹל֙ לֹ֣א הִבְדִּ֔ילוּ וּבֵין־הַטָּמֵ֥א לְטָה֖וֹר לֹ֣א הוֹדִ֑יעוּ וּמִשַׁבְּתוֹתַי֙ הֶעְלִ֣ימוּ עֵֽינֵיהֶ֔ם וָאֵחַ֖ל בְּתוֹכָֽם׃
<b style="color: gray;">רש"י</b> <b>חמסו תורתי .</b> עליהם היה להוכיח ולהורות ולהודיע חק ומשפט ולא עשו הרי זה חמס שחמסוה מן הצריכין ללמוד : <b>ואחל .</b> ונתחללתי :
<b style="color: gray;">מצודת דוד</b> <b>חמסו תורתי .</b> הסירו תורתי מהם כי לא למדו עמהם ועל הכהנים ללמד התורה כמ''ש כי שפתי כהן ישמרו דעת ותורה יבקשו מפיהו ( מלאכי ב ) : <b>ויחללו .</b> בזו קדשי ולא עשו הבדל והפרש בין דבר קדש לדבר חולין : <b>לא הודיעו .</b> ההבדל שביניהם : <b>ומשבתותי .</b> ומחלול השבתות העלימו עין ולא מיחו בהמחללים אותם : <b>ואחל בתוכם .</b> נעשיתי ביניהם מחולל ולא מקודש :
<b style="color: gray;">מצודת ציון</b> <b>חמסו .</b> ענין הסרה כמו נחמסו עקביך ( ירמיה יג ) : <b>ויחללו .</b> ענין בזיון : <b>ואחל .</b> מל' חלול :
<b style="color: gray;">מלבי"ם פירוש המילות</b> <b>כהניה,</b> הם היו הבדיל, כי אותם הבדיל ה' מעדת ישראל ויבדל אהרן להקדישו קדש קדשים, והם היו מוטל עליהם, {{{א}}} ללמד את התורה כמ''ש כי שפתי כהן ישמרו דעת ותורה יבקשו מפיהו, והם <b>חמסו תורתי,</b> {{{ב}}} לשמור את המקדש וקדשיו <b>והם חללו קדשי כי בין קדש לחול לא הבדילו,</b> ולא נזהרו בטומאה וטהרה, וגם <b>משבתותי העלימו עיניהם</b> ולא הזהירו על חילול שבת ששקול כנגד כה''ת :
<b style="color: gray;">מלבי"ם ביאור המילות</b> <b>חמסו תורתי.</b> החמס נופל על כל דבר שנעשה שלא כראוי, וחוטאי חומס נפשו, ור' יונה כתב שחמס בלשון ערבי הסרת הדבר ממקומו, וכן (צפניה ג' ד') חמסו תורה :
<h3>{כז}</h3>
שָׂרֶ֣יהָ בְקִרְבָּ֔הּ כִּזְאֵבִ֖ים טֹ֣רְפֵי טָ֑רֶף לִשְׁפָּךְ־דָּם֙ לְאַבֵּ֣ד נְפָשׁ֔וֹת לְמַ֖עַן בְּצֹ֥עַ בָּֽצַע׃
<b style="color: gray;">רש"י</b> <b>למען בצוע בצע .</b> לחטוף ממון :
<b style="color: gray;">מצודת דוד</b> <b>שריה .</b> השרים אשר בקרבה המה כזאבים כי יטרפו טרף לשפך דם לאבד נפשות למען יגזלו מהם את העושר :
<b style="color: gray;">מלבי"ם פירוש המילות</b> <b>שריה בקרבה</b> הם היו הברזל שהיא המתכת היותר חזק וההורג נפשות, כן היו <b>כזאבים,</b> שיש הבדל בין האריה והזאב, האריה אינו טורף את האדם רק בעת רעבונו אבל הזאב <b>טורף לשפך דם</b> גם כשאינו רעב, והיו שופכים דם או כדי <b>לאבד נפשות או למען בצע בצע</b> ולגזול ממון הנרצח :
<h3>{כח}</h3>
וּנְבִיאֶ֗יהָ טָח֤וּ לָהֶם֙ תָּפֵ֔ל חֹזִ֣ים שָׁ֔וְא וְקֹסְמִ֥ים לָהֶ֖ם כָּזָ֑ב אֹמְרִ֗ים כֹּ֤ה אָמַר֙ אֲדֹנָ֣י יְהוִ֔ה וַֽיהוָ֖ה לֹ֥א דִבֵּֽר׃
<b style="color: gray;">רש"י</b> <b>טחו להם תפל .</b> דומין לטחי בנין בטיט שאינו מעובד כל צרכו שאין בו תבן והוא נפשר מאליו בבא עליו גשמים ולשון תפל כל דבר המחוסר תקון :
<b style="color: gray;">מצודת דוד</b> <b>ונביאיה .</b> נביאי השקר : <b>טחו להם תפל .</b> על הכותל שעשו טחים טיט תפל שאינו מתוקן כהלכתו לייפות הכותל ולהחליקו ר''ל מייפים נבואת שקריהם במליצה נאותה ומזויפת להיות מקובל על הלב : <b>חוזים שוא .</b> מתנבאים בשוא ומגידים להם קסמים בכזב : <b>אומרים .</b> בדבריהם אומרים בשם ה' כה אמר ה' אבל ה' לא דבר בם והמה מכחשים :
<b style="color: gray;">מצודת ציון</b> <b>טחו .</b> ענין מריחה לסתום הנקב : <b>תפל .</b> כל דבר שאינו מתוקן כל צרכו קרוי תפל וכן והנם טחים אותו תפל ( לעיל יג ) : <b>חוזים .</b> מתנבאים :
<b style="color: gray;">מלבי"ם פירוש המילות</b> <b>ונביאיה,</b> חוזר אל הנביאים לאמר שלא לבד שלא הוכיחו את הכהנים והשרים עוד עזרו להם במה שנבאו בשקר בשם ה', ומ''ש <b>טחו תפל</b> התבאר למעלה סימן י''ג :
<h3>{כט}</h3>
עַ֤ם הָאָ֙רֶץ֙ עָ֣שְׁקוּ עֹ֔שֶׁק וְגָזְל֖וּ גָּזֵ֑ל וְעָנִ֤י וְאֶבְיוֹן֙ הוֹנ֔וּ וְאֶת־הַגֵּ֥ר עָשְׁק֖וּ בְּלֹ֥א מִשְׁפָּֽט׃
<b style="color: gray;">מצודת דוד</b> <b>עשקו עושק .</b> זה עושק הגוף במכות וכדומה : <b>הונו .</b> עם כי מהראוי לתת להם צדקה הם לא נתנו ועוד לקחו משלהם : <b>ואת הגר עשקו .</b> עם כי ראוי לאהבו : <b>בלא משפט .</b> כל אלה נעשה בסבת העדר המשפט ואיש כל הישר בעיניו יעשה :
<b style="color: gray;">מצודת ציון</b> <b>הונו .</b> מל' אונאה ועושק ממון :
<b style="color: gray;">מלבי"ם פירוש המילות</b> <b>עם הארץ,</b> הם היו העופרת הגרוע מכולם, והם <b>עשקו וגם גזלו, וגם עני ואביון הונו,</b> וכ''ז היה <b>בלא משפט</b> יען שלא היה משפט בארץ ואיש הישר בעיניו יעשה :
<b style="color: gray;">מלבי"ם ביאור המילות</b> <b>עשק גזל.</b> עשק המעכב שכר שכיר והוא קל מגזל :
<h3>{ל}</h3>
וָאֲבַקֵּ֣שׁ מֵהֶ֡ם אִ֣ישׁ גֹּֽדֵר־גָּדֵר֩ וְעֹמֵ֨ד בַּפֶּ֧רֶץ לְפָנַ֛י בְּעַ֥ד הָאָ֖רֶץ לְבִלְתִּ֣י שַׁחֲתָ֑הּ וְלֹ֖א מָצָֽאתִי׃
<b style="color: gray;">מצודת דוד</b> <b>ואבקש מהם .</b> בקשתי ביניהם איש גודר גדר הפרצה לבל יבוא האויב העירה או מי לעמוד בפרץ לבלי תת לבוא ר''ל בקשתי מי מחזיר את ישראל בתשובה או מי עומד בתפלה לפני עליהם לבל אשחיתם והנה לא מצאתי :
<b style="color: gray;">מצודת ציון</b> <b>גודר גדר .</b> הכותל תקרא גדר : <b>בפרץ .</b> שבר הכותל :
<b style="color: gray;">מלבי"ם פירוש המילות</b> <b>ואבקש</b> הוא הנמשל שלא מצא כסף בין הסיגים, <b>שבקש איש שיגדר גדר</b> היינו לתקן הפרצות ואת הדור, או עכ''פ <b>שיעמד בפרץ</b> שזכותו תגין על הדור, ולא יתן המשחית לבא ולנגף ולא מצא, ולכן.
<b style="color: gray;">מלבי"ם ביאור המילות</b> <b>גדר גדר ועמד בפרץ.</b> עי' לעיל (י''ג ה') :
<h3>{לא}</h3>
וָאֶשְׁפֹּ֤ךְ עֲלֵיהֶם֙ זַעְמִ֔י בְּאֵ֥שׁ עֶבְרָתִ֖י כִּלִּיתִ֑ים דַּרְכָּם֙ בְּרֹאשָׁ֣ם נָתַ֔תִּי נְאֻ֖ם אֲדֹנָ֥י יְהֹוִֽה׃
<b style="color: gray;">מצודת דוד</b> <b>ואשפוך .</b> לכן אשפוך עליהם זעמי ואכלם באש עברתי וגמול דרכם אתן בראשם :
<b style="color: gray;">מצודת ציון</b> <b>עברתי .</b> מל' עברה וזעם : <b>כליתים .</b> מל' כליון :
<b style="color: gray;">מלבי"ם פירוש המילות</b> <b>ואשפך עליהם זעמי</b> שהוא העונש, וזה יהיה בשני פנים, {{{א}}} <b>באש עברתי כליתים</b> שהעברה היא שמעניש בכלל ואינו מבחין בין טוב לרע, {{{ב}}} <b>דרכם בראשם נתתי</b> שהוא העונש ההשגחיי לפי דרכו ומעשהו :
<b style="color: gray;">מלבי"ם ביאור המילות</b> <b>זעמי עברתי.</b> עי' לעיל (כ''א ל''ו) :
<h2>יחזקאל פרק-כג</h2>
<h3>{א}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<h3>{ב}</h3>
בֶּן־אָדָ֑ם שְׁתַּ֣יִם נָשִׁ֔ים בְּנ֥וֹת אֵם־אַחַ֖ת הָיֽוּ׃
<b style="color: gray;">רש"י</b> <b>שתים נשים .</b> תרתי מדינן דאינון כתרתין נשין : <b>בנות אם אחת .</b> שתיהן מכנסיה אחת נחלקו לשתים בימי רחבעם :
<b style="color: gray;">מצודת דוד</b> <b>שתים נשים .</b> ר''ל שתי מלכיות באו מכנסיה אחת והם מלכות יהודה ומלכות אפרים :
<b style="color: gray;">מלבי"ם פירוש המילות</b> <b>שתים נשים,</b> המשיל מלכות אפרים ויהודה לשתי נשים, שהשם יצייר ענינו עם ישראל כאיש לאשתו, כי כן בא עמהם בברית דודים ועת יסורו מתחתיו לעבוד עבודת נכר יצייר אותה כאשה הזונה תחת בעלה, ואמר <b>ששתים נשים</b> אלה שהם אפרים ויהודה הגם שעתה הם מחולקים <b>היו בנות אם אחת,</b> שבראשיתם היו תמיד אומה אחת :
<h3>{ג}</h3>
וַתִּזְנֶ֣ינָה בְמִצְרַ֔יִם בִּנְעוּרֵיהֶ֖ן זָנ֑וּ שָׁ֚מָּה מֹעֲכ֣וּ שְׁדֵיהֶ֔ן וְשָׁ֣ם עִשּׂ֔וּ דַּדֵּ֖י בְּתוּלֵיהֶֽן׃
<b style="color: gray;">רש"י</b> <b>שמה מועכו .</b> בני מצרים את שדיהם ל' ומעוך ( ויקרא כב ) : <b>ושם עשו .</b> המצריים את דדי בתוליהן כלומר למדום את דרכי תועבותם , עשו איטיינירי''ש בלע''ז :
<b style="color: gray;">מצודת דוד</b> <b>ותזנינה .</b> בעת נעוריהן כשהיו במצרים זנו עמהם : <b>שמה .</b> בהיותן במצרים מעכו הנואפים את שדיהן והוא ענין התחלת הזנות ובדרז''ל וכי מה עשה לה ערבי הלז וכי מפני שמיעך לה בין דדיה וכו' ( כתובות לו ) : <b>עשו .</b> המצרים משמשו וכתשו הדדים בעודן בתולות והוא כפל ענין במ''ש ור''ל עוד היו במצרים התחילו לעבוד עבודת כוכבים של מצרים ולפי שעשו שם דבר מועט לכן אמר מעכו ועשו שאין בה זנות ממש :
<b style="color: gray;">מצודת ציון</b> <b>מעכו .</b> ענין סחיטה וכתישה במשמוש היד ודוגמתו ומעוך וכתות ( ויקרא כב ) : <b>שדיהן .</b> הם דדי האשה : <b>עשו .</b> גם הוא ענין סחיטה וכתישה במשמוש היד וכן הנני עושה את כל מעניך ( צפניה ג ) :
<b style="color: gray;">מלבי"ם פירוש המילות</b> <b>ותזנינה</b> ועוד במצרים התחילו לזנות מאחרי ה', והיה להם אז ע''ז ג' תירוצים, {{{א}}} מצד שהיו <b>במצרים</b> מקום הזימה ר''ל ששם סרו מאחרי ה' מפני שמצרים היתה מלאה תועבות, {{{ב}}} <b>שמסבת נעוריהן זנו</b> שהיה הזנות ע''י רתיחת התאוה וקוצר השכל שבימי הנעורים, ר''ל שאז עדיין לא קבלו את התורה והאמונה כראוי, {{{ג}}} <b>שם מעכו שדיהן</b> שהם ענינים שהיו עושים במצרים לעורר תאות המשגל, היינו שהמצרים התעו אותם במעשהם ובמנהגיהם אל עבודת נכר :
<b style="color: gray;">מלבי"ם ביאור המילות</b> <b>עשו.</b> מענין ועסותם רשעים, מיעוך וכתישה, ומזה שם עיסה בלשון המשנה, ושם עריסה במקרא, ראשית עריסותיכם, שהרי''ש נוסף כמו שרביט שבט, סרעף סעיף וכדומה. ושדים הם העליונים, ודדים במקרא הם במקום הבתולים, כמ''ש בפי' משלי על דדיה ירווך בכל עת :
<h3>{ד}</h3>
וּשְׁמוֹתָ֗ן אָהֳלָ֤ה הַגְּדוֹלָה֙ וְאָהֳלִיבָ֣ה אֲחוֹתָ֔הּ וַתִּֽהְיֶ֣ינָה לִ֔י וַתֵּלַ֖דְנָה בָּנִ֣ים וּבָנ֑וֹת וּשְׁמוֹתָ֕ן שֹׁמְר֣וֹן אָהֳלָ֔ה וִירוּשָׁלִַ֖ם אָהֳלִיבָֽה׃
<b style="color: gray;">רש"י</b> <b>ושמותן .</b> בכינוי אהלה ואהליב' : <b>ושמותן .</b> הראשונים שומרון היא שאני מכנה אהלה שנעשית אהל מתחילה לעגלי ירבעם ובית הבעל לאחאב ואע''פ ששומרון לא נבנתה אלא בימי עמרי קורא את מלכי ישראל על שמה שמשנבנית נעשית ראש : <b>אהליבה .</b> על שם שאהלי היה בה ומקדשי :
<b style="color: gray;">מצודת דוד</b> <b>ושמותן .</b> בשם הכנוי : <b>אהלה הגדולה .</b> הגדולה שבהן נקראת אהלה ואהליבה היה שם אחותה הנטפלת עליה הקטנה ממנה : <b>ותהיינה לי .</b> לקחתי אותן לי לנשים : <b>ושמותן .</b> העצמי : <b>שומרון אהלה .</b> זו שהיה שם הכנוי שלה אהלה שם העצמי היא שומרון ונקראת אהלה ע''ש שהיה בה אוהל לעגלי הזהב וכאומר אהל שלה ואין לי חלק בה : <b>אהליבה .</b> ע''ש שהיה אהלי בה והוא בה''מ ור''ל לקחתים לי לעם והם פרו ורבו וגדלו והצליחו :
<b style="color: gray;">מלבי"ם פירוש המילות</b> <b>ושמותן,</b> ואז כבבר נתחלקו בשמות, כי היו נמצאים שבטים שהיו אדוקים בתורת האבות, כמו שבט לוי שלא עבדו ע''ז במצרים ולא בטלו ברית מילה וכן היתה יהודה לקדשו והם היו המיעוט, כי יתר השבטים נקראו <b>אהלה</b> שהיה להם אהל בפ''ע נפרד מה', והיא היתה <b>הגדולה,</b> ר''ל שהם היו הרוב, <b>ואהליבה</b> שהם שבט לוי ויהודה שהי' אהלי בה, והיו צדיקים וה' שוכן בם שהם היו לה', ובכ''ז היתה <b>אחותה,</b> ר''ל לא נפרדו אז והיו גוי אחד <b>ותהיינה לי,</b> ה' ארש את שתיהן לו לעם במ''ת : <b>ותלדנה בנים ובנתו</b> שפרו ורבו בא''י ואז נתחלקו לשתי ממלכות, ור''ל הגם שבמצרים נתחלקו בשמות בכ''ז היו אח''כ שתיהן לי עוסקים בעבודתי, ונקראו שתיהן בשם אחד, עד אח''כ שילדו בנים ובנות, אז נתחלקו בימי ירבעם, עד שבימי אחאב התחילו לעבוד את הבעל, ואז נתחלקו שנית, אם בשם, אם במקום מגורתן, כי אז <b>ושמותם שמרון אהלה</b> ששומרון הקבעה לעיר מלכות אפרים ונקראה ביחוד בשם אהלה, כי אז נפרדו מה' לגמרי <b>וירושלים</b> היתה לעיר מלכות יהודה ונקראה <b>אהליבה</b> ששם נשאר מקדש ה' :
<b style="color: gray;">מלבי"ם ביאור המילות</b> <b>אהלה.</b> אהל שלה מופרדת מבעלה : <b>אהליבה.</b> היינו אהלי בה :
<h3>{ה}</h3>
וַתִּ֥זֶן אָהֳלָ֖ה תַּחְתָּ֑י וַתַּעְגַּב֙ עַֽל־מְאַהֲבֶ֔יהָ אֶל־אַשּׁ֖וּר קְרוֹבִֽים׃
<b style="color: gray;">רש"י</b> <b>ותעגב .</b> ותתאוה אישויי''ר בלע''ז ל''א דיששירי''ר : <b>אל אשור קרובים .</b> שהיו שכנים לה ושלחו להם להיות להם לעזר זה היה מנחם בן גדי ( מלכים ב ט''ו ) שנתן מס לפול מלך אשור להיות ידו אתו להחזיק הממלכה בידו והנביא מדמה הדבר לאשה מנאפת שאם היו עובדים להקב''ה לא נצטרכו למלכי אשור :
<b style="color: gray;">מצודת דוד</b> <b>ותעגב .</b> חשקה חשק הזנות על תאות מאהביה וחוזר ומפרש חשקה היה אל בני אשור כאלו היו קרובים אליה :
<b style="color: gray;">מצודת ציון</b> <b>ותעגב .</b> כן יקרא חשק הזנות כמו מאסו בך עוגביה ( ירמיה ד ) :
<b style="color: gray;">מלבי"ם פירוש המילות</b> <b>ותזן,</b> מאז זנתה <b>אהלה</b> לע''ז ולהתערב בגויי הארצות, עד שלבסוף <b>ותעגב על מאהביה אל בני אשור שהיו קרובים</b> ר''ל שבאו לארצה, וזה היה בימי מנחם שנתן לפול מלך אשור אלף ככר לחזק הממלכה בידו :
<b style="color: gray;">מלבי"ם ביאור המילות</b> <b>ותעגב.</b> העיגוב הוא קודם אל הזנות שתעורר הזונים בדברי חשק ועגבים, כמו עגבים בפיהם, שיר עגבים (לקמן ל''ג) :
<h3>{ו}</h3>
לְבֻשֵׁ֤י תְכֵ֙לֶת֙ פַּח֣וֹת וּסְגָנִ֔ים בַּח֥וּרֵי חֶ֖מֶד כֻּלָּ֑ם פָּרָשִׁ֕ים רֹכְבֵ֖י סוּסִֽים׃
<b style="color: gray;">מצודת דוד</b> <b>לבושי תכלת .</b> לפי שהיו מלובשים בצבע תכלת והיו פחות וסגנים וכולם היו בחורים חמודים ופרשים ולתוספת ביאור אמר רוכבי סוסים ולא הולכי רגל :
<b style="color: gray;">מצודת ציון</b> <b>תכלת .</b> שם צבע חשובה : <b>פחות וסגנים .</b> ענין שררה :
<b style="color: gray;">מלבי"ם פירוש המילות</b> <b>לבשי,</b> ר''ל שעגבה לבני אשור, אם מצד יופי מלבושיהן שהם <b>לבשי תכלת,</b> אם מצד מעלתם שהיו <b>פחות וסגנים</b> ואם מצד יפים <b>בחורי חמד כלם</b> ואם מצד גבורתם <b>פרשים רכבי סוסים</b> :
<h3>{ז}</h3>
וַתִּתֵּ֤ן תַּזְנוּתֶ֙יהָ֙ עֲלֵיהֶ֔ם מִבְחַ֥ר בְּנֵֽי־אַשּׁ֖וּר כֻּלָּ֑ם וּבְכֹ֧ל אֲשֶׁר־עָֽגְבָ֛ה בְּכָל־גִּלּוּלֵיהֶ֖ם נִטְמָֽאָה׃
<b style="color: gray;">רש"י</b> <b>ותתן תזנותיה עליהם .</b> לב ניאופים ורוח זנונים נתנה עליה' שהית' מתאוה להם : <b>ובכל אשר עגבה וגו' .</b> בכל העכו''ם אשר נשתתפה עמהם למדה דרכיהם ונטמא בגילוליהם :
<b style="color: gray;">מצודת דוד</b> <b>ותתן תזנותיה עליהם .</b> ר''ל לכן נתנה רוח זנונים עליהם וחשקה להם לכל הנבחרים מבני אשור : <b>ובכל אשר עגבה .</b> ולכל מי שחשקה נטמאים בכל תועבותיהם המאוסים כגלל של רעי כי כן זנתה ונאפה עמהם ר''ל סרתה מעלי וחשקה לפסילי אשור בראותה מרבית הצלחתם וכמו שחשקה כן עשתה ועבדה לפסיליהם :
<b style="color: gray;">מלבי"ם פירוש המילות</b> <b>ותתן,</b> ואח''כ <b>נתנה תזנותיה עליהם</b> בימי הושע בן אלה שאז היה לו עבד, ובכל גלוליהם נטמאה לעשות כתועבותיהם :
<h3>{ח}</h3>
וְאֶת־תַּזְנוּתֶ֤יהָ מִמִּצְרַ֙יִם֙ לֹ֣א עָזָ֔בָה כִּ֤י אוֹתָהּ֙ שָׁכְב֣וּ בִנְעוּרֶ֔יהָ וְהֵ֥מָּה עִשּׂ֖וּ דַּדֵּ֣י בְתוּלֶ֑יהָ וַיִּשְׁפְּכ֥וּ תַזְנוּתָ֖ם עָלֶֽיהָ׃
<b style="color: gray;">רש"י</b> <b>ואת תזנותיה ממצרים לא עזבה .</b> גם על מלכי מצרים סמכו שמצינו ( שם יו ) בהושע בן אלה אשר שלח מלאכים אל סוא מלך מצרים : <b>כי אותה שכבו וגו' .</b> ומאז וישפכו תזנותם עליה תאות זנונים נכנס בה מימי נעוריה :
<b style="color: gray;">מצודת דוד</b> <b>ואת תזנותיה ממצרים .</b> חשק הזנות שהיה לה ממצרים לא עזבה כי בני מצרים שכבו עמה בנעוריה בדרך חיבה והמה משמשו וכתשו דדיה בעודה בתולה ולכן נתקע אהבתם בלבה וגם הם שפכו תאות זנותם עליה מאז ולכן לא עזבה אותם ר''ל שלא עזבה פסילי מצרים על כל הורגלה בהם מאז :
<b style="color: gray;">מלבי"ם פירוש המילות</b> <b>ואת תזנותיה ממצרים לא עזבה,</b> ר''ל שאח''כ מצא מלך אשור קשר בהושע ששלח מלאכים אל סוא מלך מצרים, <b>כי אותה שכבו בנעוריה</b> והיה להם ברית עם מצרים מכבר :
<b style="color: gray;">מלבי"ם ביאור המילות</b> <b>תזנותיה.</b> יש הבדל בין זנות, ובין תזנות, ובין זנונים, ובין זמה, שזנות היא הזנות הרגיל. וזנונים בכפל עי''ן הפעל מורה על התמדת הזנות ושהיא בפרהסיא כמו קח לך אשת זנונים וילדי זנונים, שכ''ה בכל השמות שנכפל עי''ן הפעל, כמ''ש בכ''מ. ותזנות, מורה ששופך זנות על אחרים, שע''ז בא בצורת ההפעיל. וזמה, מורה השתקעות המחשבה בזנות. ובזה תבין שנויי הלשונות בפרשה זאת :
<h3>{ט}</h3>
לָכֵ֥ן נְתַתִּ֖יהָ בְּיַד־מְאַֽהֲבֶ֑יהָ בְּיַד֙ בְּנֵ֣י אַשּׁ֔וּר אֲשֶׁ֥ר עָגְבָ֖ה עֲלֵיהֶֽם׃
<b style="color: gray;">רש"י</b> <b>לכן נתתיה וגו' .</b> שבא סנחרב והגלה אותם :
<b style="color: gray;">מצודת דוד</b> <b>נתתיה .</b> מסרתי אותם ביד מאהביה ולתוספת ביאור אמר ביד בני אשור אשר חשקה להם :
<b style="color: gray;">מלבי"ם פירוש המילות</b> <b>לכן נתתיה</b> זה היה סבה מאת ה' שלכן חשבם מלך אשור כמורדים אחר שכבר <b>עגבה עליהם</b> והיו תחת רשות אשור ע''כ נקם מהם על שרצו למרד בו ולקבל עול מלכות מצרים :
<h3>{י}</h3>
הֵמָּה֮ גִּלּ֣וּ עֶרְוָתָהּ֒ בָּנֶ֤יהָ וּבְנוֹתֶ֙יהָ֙ לָקָ֔חוּ וְאוֹתָ֖הּ בַּחֶ֣רֶב הָרָ֑גוּ וַתְּהִי־שֵׁם֙ לַנָּשִׁ֔ים וּשְׁפוּטִ֖ים עָ֥שׂוּ בָֽהּ׃
<b style="color: gray;">רש"י</b> <b>ותהי שם לנשים .</b> לוקח מהן קללה לכל הנואפו' להווסר ממנה ראו מה עלתה לפלונית על זימתה : <b>ושפוטים .</b> כמו שפטים יושטישא''ט בלע''ז :
<b style="color: gray;">מצודת דוד</b> <b>המה .</b> עם כי היו אהובים עכ''ז עשו בה משפט וגלו ערותה וזהו הקלון שעושים לאשה זונה שמפשיטים בגדיה ומוליכים אותה ערומה בפני הבריות : <b>לקחו .</b> בשבי : <b>ותהי שם לנשים .</b> הדבר הזה היה תועלת להיות שם ופרסום לנשים לבל יעשו כמעשיה וגם היה תועלת לעשות בה משפט הגמול הראוי ור''ל המקום מסרה ביד אשור ובזתה וחללה את כבודה ומתחלה לקחו בניה ובנותיה והם בני גד ובני ראובן שגלו תחלה וארצה זבולון וארצה נפתלי שגלו אחריהם ואחר זה גלו את שומרון ראש המלוכה הנקראת בשם אהלה ונעשה לה כזאת למען יוסר יהודה ולמען תשלום שכר גמול עון :
<b style="color: gray;">מלבי"ם פירוש המילות</b> <b>המה גלו ערותה,</b> לכן מלך אשור כבש את הארץ <b>ולקחו בניה ובנותיה,</b> היינו שהגלה אותם לחלח וחבור, <b>ואותה בחרב הרגו</b> שהרג רובם בחרב ובטל את המלכות, <b>ותהי שם לנשים,</b> שהגוים שהושיב שם יראו עי''כ את ה' ועונשיו ולקחו מוסר משומרון :
<h3>{יא}</h3>
וַתֵּ֙רֶא֙ אֲחוֹתָ֣הּ אָהֳלִיבָ֔ה וַתַּשְׁחֵ֥ת עַגְבָתָ֖הּ מִמֶּ֑נָּה וְאֶת־תַּ֨זְנוּתֶ֔יהָ מִזְּנוּנֵ֖י אֲחוֹתָֽהּ׃
<b style="color: gray;">רש"י</b> <b>ותרא אחותה אהליבה .</b> את כל הרעה אשר בא לאחותה על זנוניה ולא יראה : <b>ותשחת עגבתה .</b> תאותה זויט''ר בלע''ז :
<b style="color: gray;">מצודת דוד</b> <b>ותרא .</b> ראתה את כל הרעה שבאה על אחותה אהלה ולא לקחה מוסר והשחיתה בדבר עון וחשקה יותר ממנה ואת דבר הזנות השחיתה יותר מזנוני אחותה :
<b style="color: gray;">מלבי"ם פירוש המילות</b> <b>ותרא אחותה אהליבה,</b> הגם שירושלים ראתה סופה של אהלה, בכ''ז לא לקחה מוסר, כמ''ש (ירמיה ג') ולא יראה בגודה אחותה יהודה ותלך ותזן גם היא, <b>ותשחת עגבתה ממנה</b> וזה היה בימי אחז שנתן שוחד למלך אשור, ובימי מנשה שבאו עליו שרי הצבא אשר למלך אשור, ועז''א <b>ותשחת עגבתה,</b> ומפרש.
<h3>{יב}</h3>
אֶל־בְּנֵי֩ אַשּׁ֨וּר עָגָ֜בָה פַּח֨וֹת וּסְגָנִ֤ים קְרֹבִים֙ לְבֻשֵׁ֣י מִכְל֔וֹל פָּרָשִׁ֖ים רֹכְבֵ֣י סוּסִ֑ים בַּח֥וּרֵי חֶ֖מֶד כֻּלָּֽם׃
<b style="color: gray;">רש"י</b> <b>אל בני אשור עגבה .</b> זה אחז ששלח אל מלך אשור לעזרה ( שם ) :
<b style="color: gray;">מצודת דוד</b> <b>אל בני אשור .</b> חשקה אל בני אשור על כי היו פחות וסגנים וכאלו היו קרובים אליה : <b>לבושי מכלול .</b> ועל כי היו מלובשים במלבושים הכלולים בכל מיני יופי והיו פרשים ולתוספת ביאור אמר רוכבי סוסים וכולם היו בחורי למד לזה חשקה להם :
<b style="color: gray;">מצודת ציון</b> <b>מכלול .</b> מל' כל ור''ל כלול בכל היופי וכן מכלל יופי ( תהלים נ ) :
<b style="color: gray;">מלבי"ם פירוש המילות</b> <b>אל בני אשור עגבה,</b> הגם שראו מה שעשו לאחותה :
<h3>{יג}</h3>
וָאֵ֖רֶא כִּ֣י נִטְמָ֑אָה דֶּ֥רֶךְ אֶחָ֖ד לִשְׁתֵּיהֶֽן׃
<b style="color: gray;">מצודת דוד</b> <b>וארא .</b> ראיתי כמו שחשקה להם כן זינתה בפועל ונטמאה ודרך אחד לשתיהן כמו שעשתה אהלה כן עשתה אהליבה ר''ל גם היא חשקה לפסילי אשור בעבור מרבית הצלחתם וכמו שחשקה כן עבדה להם :
<b style="color: gray;">מלבי"ם פירוש המילות</b> <b>וארא</b> ואני ראיתי שהסבה לכ''ז הוא מפני <b>כי נטמאה,</b> שהגם שלא עשו בפרהסיא כמו עשרת השבטים כמ''ש (ירמיה ג') והיה מקול זנותה ותחנף את הארץ, בכ''ז ה' ראה כי <b>דרך אחד לשתיהן</b> שסרו מאחרי ה' כמו עשרת השבטים :
<h3>{יד}</h3>
וַתּ֖וֹסֶף אֶל־תַּזְנוּתֶ֑יהָ וַתֵּ֗רֶא אַנְשֵׁי֙ מְחֻקֶּ֣ה עַל־הַקִּ֔יר צַלְמֵ֣י (כשדיים) [כַשְׂדִּ֔ים] חֲקֻקִ֖ים בַּשָּׁשַֽׁר׃
<b style="color: gray;">רש"י</b> <b>ותוסף אל תזנותיה .</b> להתאוות לצלמים שלא ראתה אותם אלא דמותם : <b>מחוקה על הקיר וגו' .</b> בששר . כזאת לא עשתה אחותה : <b>צלמי כשדים .</b> דמות אנשי כשדים שמשונין בלבושיהון : <b>בששר .</b> מיני ציור :
<b style="color: gray;">מצודת דוד</b> <b>ותוסף .</b> עוד הוסיפה על תזנותיה לחשוק למי שלא ראתה בעיניה ורק כשראתה אנשים חקוקים על הקיר צלמי אנשי כשדים מצויירים בצבע הששר :
<b style="color: gray;">מצודת ציון</b> <b>אנשי .</b> כמו אנשים : <b>מחוקה .</b> מל' חקיקה וציור : <b>הקיר .</b> הכותל : <b>צלמי .</b> דמות וצורה : <b>בששר .</b> שם מין צבע חשוב וכן ומשוח בששר ( ירמיה כב ) :
<b style="color: gray;">מלבי"ם פירוש המילות</b> <b>ותוסף,</b> אח''כ בטלה מלכות אשור, ונבוכדנצר בשנה הראשונה למלכו כבש את נינוה ונעשה ראש למלכות אשור והושיב את כסא אשור בבבל, והיא לא הכירה עדיין את הכשדים, רק שראתה צורתם על הקיר והיה להם סימן שהיא צורתם, {{{א}}} מצד החקיקה, ועז''א <b>מחקה על הקיר,</b> {{{ב}}} מצד המלאכה, שהיו <b>צלמי כשדים,</b> שהיו עשויים כפי המלאכה שנהגו בכשדים, {{{ג}}} מצד שהיו <b>חקקים בששר</b> שהיא צבע שהכשדים לבדם היו מושחים בו, וכן הכירו בם מצד צורת האנשים שהיו.
<b style="color: gray;">מלבי"ם ביאור המילות</b> <b>אנשי מחקה.</b> כמו אנשים, וכן מאנשי התרים (מ''א י') : <b>בששר.</b> מין צבע :
<h3>{טו}</h3>
חֲגוֹרֵ֨י אֵז֜וֹר בְּמָתְנֵיהֶ֗ם סְרוּחֵ֤י טְבוּלִים֙ בְּרָ֣אשֵׁיהֶ֔ם מַרְאֵ֥ה שָׁלִשִׁ֖ים כֻּלָּ֑ם דְּמ֤וּת בְּנֵֽי־בָבֶל֙ כַּשְׂדִּ֔ים אֶ֖רֶץ מוֹלַדְתָּֽם׃
<b style="color: gray;">רש"י</b> <b>חגורי אזור .</b> כן דרך לבושי כשדים : <b>סרוחי טבולים .</b> יתירי כובעים גדולים ומנחם פירש כמו ויטבלו הכתונת בדם ( בראשית לז ) ופתרון סרוחי טבולי' כן הוא סרח העודף ( שמו' כו ) מן המצנפת צבועה , טבולים אין לו דמיון ופתרונו לפי הענין וכן ת''י מחתין קולסין : <b>שלישים .</b> גבורים :
<b style="color: gray;">מצודת דוד</b> <b>חגורי אזור .</b> כאלו חגורים עלי מתניהם באזור וכאלו בראשיהם מצנפות גדולות עודפות ותולות מאחוריהם והמה היו טבולים ושרוים במי צבעונים : <b>מראה שלישים כולם .</b> כל צלמי הכשדים היה במראה שרים ומושלים : <b>דמות .</b> זה היה דמות בני בבל היושבים בכשדים ארץ מולדתם :
<b style="color: gray;">מצודת ציון</b> <b>אזור .</b> חגורה : <b>סרוחי .</b> ענין עודף ויתרון כמו וסרח העודף ( שמות כז ) : <b>טבולים .</b> מל' טבילה ר''ל שרויים : <b>שלישים .</b> שרים כמו ומבחר שלישיו ( שם טו ) :
<b style="color: gray;">מלבי"ם פירוש המילות</b> <b>חגורי אזור במתניהם,</b> שבני בבל היו חוגרים בחוזק כמ''ש (שבת דף י') הני חברין בבלאי וכו' כיון דשרי המייניה לא מטרחינן ליה, <b>וסרוחי טבולים בראשיהם</b> כובעים ארוכים, והיו <b>מראה שלישים</b> וגבורים וזה היה <b>דמות בני בבל אשר כשדים ארץ מולדתם</b> כי הנכרים שהיו בבבל לא היו הולכים במלבושים כאלה רק בני בבל שנולדו בארץ כשדים :
<b style="color: gray;">מלבי"ם ביאור המילות</b> <b>סרוחי טבולים.</b> המצנפת טבול בצבע וסרח העודף ממנו יוצא משני צדדיו למטה : <b>שלישים.</b> גבורים ונכבדים כמו ושלישיה על כולו :
<h3>{טז}</h3>
(ותעגב) [וַתַּעְגְּבָ֥ה] עֲלֵיהֶ֖ם לְמַרְאֵ֣ה עֵינֶ֑יהָ וַתִּשְׁלַ֧ח מַלְאָכִ֛ים אֲלֵיהֶ֖ם כַּשְׂדִּֽימָה׃
<b style="color: gray;">רש"י</b> <b>למראה עיניה .</b> בשביל שראתה דמות צורתן :
<b style="color: gray;">מצודת דוד</b> <b>ותעגבה .</b> חשקה להם בעבור מראה עיניה שראתה יופי צלמי צורתם ומלבושיהם : <b>ותשלח וגו' .</b> שיבואו לזנות עמה :
<b style="color: gray;">מלבי"ם פירוש המילות</b> <b>ותעגבה,</b> חשקה לראות אותם, <b>ותשלח מלאכים</b> היינו מה שהשתדלו לכרות עמהם ברית :
<h3>{יז}</h3>
וַיָּבֹ֨אוּ אֵלֶ֤יהָ בְנֵֽי־בָבֶל֙ לְמִשְׁכַּ֣ב דֹּדִ֔ים וַיְטַמְּא֥וּ אוֹתָ֖הּ בְּתַזְנוּתָ֑ם וַתִּ֨טְמָא־בָ֔ם וַתֵּ֥קַע נַפְשָׁ֖הּ מֵהֶֽם׃
<b style="color: gray;">רש"י</b> <b>ויבאו אליה בני בבל למשכב דודים .</b> כרתו יחד ברית ואומר אני שזה נאמר על חזקיה ששמח על מלאכי מרודך בלאדן ( ישעיה לט ) והאכילן על שלחנו והראם את כל בית נכותה ודוגמא שאמר הנביא אנשי מחוקה על הקיר לפי שמארץ רחוקה באו ולא היו בני כשדים רגילים אצלם כמו שנאמר שם מארץ רחוקה באו אלי ובשביל ראות פניהם פעם אחת נתחבבו עליו והקפיד הקב''ה על הדבר כמה שנאמר הנה ימים באים ונשא את כל אשר בביתך וגו' ( שם ) ( ובדברי הימים ב לב ) ולא כגמול עלי השיב חזקיהו כי גבה לבו ויהי עליו קצף גדול וגומר : <b>ותקע נפשה מהם .</b> שמרד בהם יהויקים וצדקיהו , ותקע אשלוקי''ר בלע''ז , ותקע כמו ( בראשית לב ) ותקע כף ירך יעקב . הוקעה . לשון חבור ותקיעת עץ בארץ הוא וכן בהשתלפו מן הארץ יפול בו ל' קעייה כאשר תאמר ותשרש שרשיה ( תהלים פ ) לשון קליטה ובכל תבואתי תשרש לשון עקור וכן בסעיפיה פוריה ( ישעיה יז ) ל' ענפים ומסעף פארה ( שם י ) לשון קוצץ ענפי העץ ופארותיו :
<b style="color: gray;">מצודת דוד</b> <b>למשכב דודים .</b> לשכוב עמה בדרך אהבה וחיבה וטמאו אותה במשכב הזנות : <b>ותטמא בם .</b> וכאשר נטמאה בם נמשכה אחריהם וסרתה מעצמה ורצונה מסבת האהבה להם רצה לומר מגודל האהבה לא נשאר בה רצון כי הכל עשתה כפי רצונם :
<b style="color: gray;">מצודת ציון</b> <b>דודים .</b> ענין אהבה וחבה : <b>ותקע .</b> ענין הסרה כמו ותקע כף ירך יעקב ( בראשית לב ) : <b>נפשה .</b> ענין רצון כמו אם יש את נפשכם ( שם כג ) :
<b style="color: gray;">מלבי"ם פירוש המילות</b> <b>ויבאו אליה,</b> הם באו תחלה רק <b>למשכב דדים,</b> ר''ל שבאו ככורתי ברית אהבה ואח''כ <b>ויטמאו אותה בתזנותם,</b> שכבשום למס עובד. <b>ותטמא בם,</b> ר''ל והם למדו תועבות הכשדים ואחר כך <b>ותקע נפשה מהם</b> שהתחילו למרוד בם בימי יהויקים וצדקיהו :
<b style="color: gray;">מלבי"ם ביאור המילות</b> <b>ותקע.</b> שרשו יקע ובא על הסרת הדבר ממקומו, ופה על הסרת דבקת הנפש לאהבה אל השנאה, וכן פן תקע נפשי ממך (ירמיה ו' ח') :
<h3>{יח}</h3>
וַתְּגַל֙ תַּזְנוּתֶ֔יהָ וַתְּגַ֖ל אֶת־עֶרְוָתָ֑הּ וַתֵּ֤קַע נַפְשִׁי֙ מֵֽעָלֶ֔יהָ כַּאֲשֶׁ֛ר נָקְעָ֥ה נַפְשִׁ֖י מֵעַ֥ל אֲחוֹתָֽהּ׃
<b style="color: gray;">מצודת דוד</b> <b>ותגל תזנותיה .</b> וכאשר גלתה זנותה לעשות בפרסום וגלתה את בשר ערותה להלהיב חשק מנאפיה : <b>ותקע .</b> אז סרה נפשי ורצוני מעליה והיתה שנואה בעיני כמו שסרתה נפשי מעל אחותה אהלה ושנאתיה ור''ל כששמעה הצלחת הכשדים ומרבית טובתם שלחה אליהם מלאכים לקבל פסיליהם לאלוה ומאוד נמשכה אחריהם ובעבור זה סרה נפשי ממנה כמו שסרה מאהלה :
<b style="color: gray;">מצודת ציון</b> <b>ותגל .</b> מל' גלוי :
<b style="color: gray;">מלבי"ם פירוש המילות</b> <b>ותגל,</b> אמנם הגם שנקעה נפשה מהם בכ''ז התמידה בזנות דהיינו בע''ז עד <b>שגלתה את תזנותיה</b> ועבדה ע''ז בפרהסיא, <b>ותגל את ערותה,</b> שעברה שאר עבירות בפרהסיא בלא בושה, כמ''ש ותפשקי את רגליך לכל עובר, <b>ואז ותקע נפשי מעליה,</b> גזרתי עליה גלות כמו על עשרת השבטים :
<h3>{יט}</h3>
וַתַּרְבֶּ֖ה אֶת־תַּזְנוּתֶ֑יהָ לִזְכֹּר֙ אֶת־יְמֵ֣י נְעוּרֶ֔יהָ אֲשֶׁ֥ר זָנְתָ֖ה בְּאֶ֥רֶץ מִצְרָֽיִם׃
<b style="color: gray;">רש"י</b> <b>לזכור את ימי נעוריה .</b> עלתה על לבה תאות בני מצרים ששלח צדקיהו אליה שנאמר ( לעיל יז ) וימרד בו לשלוח מלאכיו מצרים :
<b style="color: gray;">מצודת דוד</b> <b>ותרבה .</b> והיא הרבתה עוד תזנותיה לזכור את הנעשה בימי נעוריה אשר זנתה בארץ מצרים :
<b style="color: gray;">מלבי"ם פירוש המילות</b> <b>ותרבה את תזנותיה,</b> ואז התחילה לשאול עזר ממצרים בימי צדקיהו ולעשות ג''כ כמעשה ארץ מצרים :
<h3>{כ}</h3>
וַֽתַּעְגְּבָ֔ה עַ֖ל פִּֽלַגְשֵׁיהֶ֑ם אֲשֶׁ֤ר בְּשַׂר־חֲמוֹרִים֙ בְּשָׂרָ֔ם וְזִרְמַ֥ת סוּסִ֖ים זִרְמָתָֽם׃
<b style="color: gray;">רש"י</b> <b>ותעגבה על פלגשיהם .</b> על פלגשות' להיות להם לפלגש : <b>אשר בשר חמורים בשרם .</b> אבר תשמיש : <b>וזרמת סוסים .</b> לשון רבוי תשמיש שמרבים תשמיש יותר משאר כל הזכרים שבבהמה : <b>זרמת .</b> קלוח הזרע כמו זרם מים עבר ( חבקוק ג ) :
<b style="color: gray;">מצודת דוד</b> <b>ותעגבה .</b> חשקה אל פלגשותם להיות להם לפלגש המוכנת למשכב המשגל : <b>אשר וגו' .</b> על אשר אבר התשמיש שלהם גדול כשל חמור וזרמת הזרע שלהם מרובה כזרם שפיכת זרע הסוסים ודרך זונה מופלגת בתכלית ההפקר להתאוות באלה :
<b style="color: gray;">מצודת ציון</b> <b>על פלגשיהם .</b> כמו אל פלגשיהם : <b>בשר .</b> כן נקרא אבר התאוה וכן כי יהיה זב מבשרו ( ויקרא טו ) : <b>וזרמת .</b> מרוצת המים יקרא זרם כמו כזרם מים ( ישעיה כח ) :
<b style="color: gray;">מלבי"ם פירוש המילות</b> <b>ותעגבה,</b> עד שהיתה ביחד <b>עם פלגשיהם,</b> ועגבה עמהם ביחד, כי היתה להם כפלגש המיוחדת לזנות ולשפחות, וזה מצד <b>שבשר חמורים בשרם</b> וצריכים פלגשים הרבה, ר''ל שהיתה נכנעת למצרים עם יתר האומות שהיו משועבדות למצרים, שקראם (לקמן ל') סומכי מצרים שהם כוש ופוט ולוד :
<b style="color: gray;">מלבי"ם ביאור המילות</b> <b>על פלגשיהם.</b> עם פלגשיהם, כמו ויבואו האנשים על הנשים : <b>בשר.</b> כינוי אל אבר התשמיש כמו רר בשרו את זובו :
<h3>{כא}</h3>
וַֽתִּפְקְדִ֔י אֵ֖ת זִמַּ֣ת נְעוּרָ֑יִךְ בַּעְשׂ֤וֹת מִמִּצְרַ֙יִם֙ דַּדַּ֔יִךְ לְמַ֖עַן שְׁדֵ֥י נְעוּרָֽיִךְ׃
<b style="color: gray;">רש"י</b> <b>ותפקדי .</b> ותזכרי : <b>בעשות .</b> לשון כבישה :
<b style="color: gray;">מצודת דוד</b> <b>ותפקדי .</b> זכרת את הזמה שעשית בנעוריך בעת שהיו דדיך מעוכים וכתושים במשמוש היד מבני מצרים : <b>למען שדי נעוריך .</b> למען השדיים שהיו מעוכים בידם בימי נעוריך לכן חשקת עוד מהם וכפל הדבר במ''ש ור''ל שעבדה גם אלהי מצרים וזכרה מה שהורגלה בהם מאז :
<b style="color: gray;">מצודת ציון</b> <b>ותפקדי .</b> ענין זכרון כמו מימים רבים תפקד ( לקמן לח ) : <b>בעשות .</b> ענין מעיכה וכתישה במשמוש היד :
<b style="color: gray;">מלבי"ם פירוש המילות</b> <b>ותפקדי,</b> וחוץ מזה החזקת במעשים מקולקלים של מצרים ומחשבות עמוקות של מינות שהיה לך בנעוריך קודם יצ''מ :
<h3>{כב}</h3>
לָכֵ֣ן אָהֳלִיבָ֗ה כֹּֽה־אָמַר֮ אֲדֹנָ֣י יְהוִה֒ הִנְנִ֨י מֵעִ֤יר אֶת־מְאַהֲבַ֙יִךְ֙ עָלַ֔יִךְ אֵ֛ת אֲשֶׁר־נָקְעָ֥ה נַפְשֵׁ֖ךְ מֵהֶ֑ם וַהֲבֵאתִ֥ים עָלַ֖יִךְ מִסָּבִֽיב׃
<b style="color: gray;">רש"י</b> <b>את מאהביך .</b> את כשדים אשר ערבו על חזקיהו : <b>את אשר נקעה נפשך מהם .</b> אשר חזר צדקיהו ושנאם ומרד בהם :
<b style="color: gray;">מצודת דוד</b> <b>הנני מעיר וגו' .</b> אעיר עליך לבות מאהביך את אשר נמשכת אחריהם וסרתה רצונך מעצמך מסבת האהבה להם ולא נשאר בך רצון כי הכל עשית כפי רצונם : <b>והבאתים .</b> אותם אביא עליך להלחם בך בכל סביבך :
<b style="color: gray;">מצודת ציון</b> <b>מעיר .</b> מלשון התעוררות : <b>נקעה .</b> סרתה : <b>נפשך .</b> רצונך :
<b style="color: gray;">מלבי"ם פירוש המילות</b> <b>לכן אהליבה, הנני מעיר את מאהביך עליך,</b> ר''ל בעת שאעיר את כשדים ללכת עליך למלחמה לא ילכו כשונאים להחריב את הארץ רק כאוהבים המבקשים אהבה, והולכים רק בעבור <b>אשר נקעה נפשך מהם,</b> שעי''כ ילכו להשיב אותך אל אהבתם, כי בתחלה הלך נבוכדנצר להכריח את צדקיהו שישלים אתו ולא יחזיק במרדו. ואם היה משלים אתו לא היה מחריב את העיר והמקדש כמבואר בירמיה (סי' כ''א וסי' ל''ח), ובאופן זה <b>והבאתים עליך מסביב</b> :
<h3>{כג}</h3>
בְּנֵ֧י בָבֶ֣ל וְכָל־כַּשְׂדִּ֗ים פְּק֤וֹד וְשׁ֙וֹעַ֙ וְק֔וֹעַ כָּל־בְּנֵ֥י אַשּׁ֖וּר אוֹתָ֑ם בַּח֨וּרֵי חֶ֜מֶד פַּח֤וֹת וּסְגָנִים֙ כֻּלָּ֔ם שָֽׁלִשִׁים֙ וּקְרוּאִ֔ים רֹכְבֵ֥י סוּסִ֖ים כֻּלָּֽם׃
<b style="color: gray;">רש"י</b> <b>פקוד ושוע וקוע .</b> ת''י שם מדינות ומקרא מסייעו ( בספר ירמיה נ ) על הארץ מרתים עלה עליה ועל יושבי פקוד , והפותרים אומרים ל' פקודים ושרים ושלטונים : <b>וקרואים .</b> שמונ''ץ בלע''ז :
<b style="color: gray;">מצודת דוד</b> <b>בני בבל וגו' .</b> עכשיו יפרש מי הם הבאים : <b>אותם .</b> יבואו עמהם :
<b style="color: gray;">מצודת ציון</b> <b>פקוד וגו' .</b> שמות עיירות בבבל : <b>אותם .</b> עמהם : <b>פחות וסגנים .</b> מין שררה : <b>שלישים .</b> שרים ומושלים : <b>וקרואים .</b> ר''ל גדולים נקראים לכל דבר חשיבות וכן נשיאי עדה קריאי מועד ( במדבר טו ) :
<b style="color: gray;">מלבי"ם פירוש המילות</b> <b>בני בבל פקוד ושוע וקוע,</b> הם העמים שסרו למשמעת בבל, <b>וכל בני אשור אותם</b> פי' <b>הנני מעיר את מאהביך וכל בני אשור</b> (הנני מעיר) אותם, ר''ל שגם הם יזכרו אהבתך הקדומה ויבואו להשיב את האהבה אל איתנה כבתחלה, ועז''א בחורי חמד וכו' שהם היו האוהבים שלה :
<b style="color: gray;">מלבי"ם ביאור המילות</b> <b>פקוד שוע וקוע.</b> שמות מדינות כן ת''י : <b>אותם.</b> כמו אתם :
<h3>{כד}</h3>
וּבָ֣אוּ עָלַ֡יִךְ הֹ֠צֶן רֶ֤כֶב וְגַלְגַּל֙ וּבִקְהַ֣ל עַמִּ֔ים צִנָּ֤ה וּמָגֵן֙ וְקוֹבַ֔ע יָשִׂ֥ימוּ עָלַ֖יִךְ סָבִ֑יב וְנָתַתִּ֤י לִפְנֵיהֶם֙ מִשְׁפָּ֔ט וּשְׁפָט֖וּךְ בְּמִשְׁפְּטֵיהֶֽם׃
<b style="color: gray;">רש"י</b> <b>הצן .</b> פירש דונש אחד מכלי המלחמה הוא ואני אומר לשון הקפות מחנות כמו ולצנינים בצדיכם ( במדבר לג ) ולמשירין מקפנכון הצן ( מנחם פירשו כמו צנה וסוחרה אמתו ( תהלים צא ) ואין דונש מודה לו והתרגום שמתרגם וייתון עלך במאני זיינא מסייע לדונש ) : הצן כמו בהוצן ויש משמע הוצן כמו חוצן מן והביאו בניך בחוצן ( ישעיה מט ) שפירושו זרוע וכן ובאו עליך הוצן ( כאן ) ועניינו חיל כמו וזרועות הנגב ( דניאל י''א ) שפירושו וחיילות הנגב : <b>ונתתי לפניהם משפט .</b> מה שעלי לשפוט אעשה אותם שלוחי לעשות המשפט : <b>במשפטיהם .</b> משפט שלא כתבתי בתורתי והוא ממשפטי נימוסיהם ואיזה זה זה סימוי עינים שעוורו את עיני צדקיהו :
<b style="color: gray;">מצודת דוד</b> <b>הוצן .</b> בהוצן והוא שם כללי לכל כלי המלחמה : <b>רכב וגלגל .</b> ברכב ובגלגל הם אופני הרכב : <b>ישימו עליך .</b> ר''ל את אלה ישימו על עצמם לבוא עליך מסביב : <b>ונתתי .</b> אמסור בידם המשפט והם ישפטו אותך כמשפטיהם שיעשו בך כאלו הם שלוחים לעשות משפט :
<b style="color: gray;">מצודת ציון</b> <b>הוצן .</b> ת''י במאני זיינא : <b>צנה ומגן .</b> שם כלי מלחמה עשוי להציל ולהגן ממכת חרב וחנית : <b>וקובע .</b> היא כלי מגן על הראש כמו ונתן קובע נחשת על ראשו ( ש''א וז ) :
<b style="color: gray;">מלבי"ם פירוש המילות</b> <b>ובאו עליך הצן</b> וכו' במיני מרכבות וכלי מלחמה, <b>ונתתי לפניהם משפט,</b> אבל בבואם אז אערוך לפניהם המשפט שיש לי עליך על שזנית תחת בעלך, כמ''ש (ירמיה א') ובאו ונתנו איש כסאו פתח שערי ירושלים וכו' ודברתי משפטי אותם על כל רעתם, שמצייר שחיל בבל יהיו השופטים וה' יהיה הבע''ד אשר יסדר טענותיו לפניהם, ומצד זה יעשו בה שני מיני משפטים, {{{א}}} מצד הבע''ד שהוא ה', שמצד זה יעשו הפסק דין והעונש כפי משפטי ה' ודינו, {{{ב}}} מצד השופטים שהם בפ''ע יענשו אותה כפי נמוסיהם ודיניהם, על הראשון אמר <b>ונתתי לפניהם משפט,</b> ועל השני אמר <b>ושפטוך במשפטיהם,</b> ועתה מפרש שני מיני העונשים, נגד מ''ש ונתתי לפניהם משפט שהוא המשפט שיתן ה' לפי דתיו וחקיו אומר.
<b style="color: gray;">מלבי"ם ביאור המילות</b> <b>הצן.</b> כמו והביאו בניך בחצין מין מרכבה, עז''א הצן ורכב : <b>צנה ומגן.</b> על הגוף (צנה מגין בפני חרב, ומגן בפני חץ, וצנה מקיף מג' רוחות) : <b>וקובע.</b> מגן נחושת על הראש (ש''א י''ז) :
<h3>{כה}</h3>
וְנָתַתִּ֨י קִנְאָתִ֜י בָּ֗ךְ וְעָשׂ֤וּ אוֹתָךְ֙ בְּחֵמָ֔ה אַפֵּ֤ךְ וְאָזְנַ֙יִךְ֙ יָסִ֔ירוּ וְאַחֲרִיתֵ֖ךְ בַּחֶ֣רֶב תִּפּ֑וֹל הֵ֗מָּה בָּנַ֤יִךְ וּבְנוֹתַ֙יִךְ֙ יִקָּ֔חוּ וְאַחֲרִיתֵ֖ךְ תֵּאָכֵ֥ל בָּאֵֽשׁ׃
<b style="color: gray;">רש"י</b> <b>אפך ואזניך .</b> הם תפארת הפרצוף ולהם המשיל הכהונה והמלכות : <b>ואחריתך .</b> שאר העם : <b>ואחריתך תאכל באש .</b> ושפר ארעיך שהן אחריות לישען עליהם לפרנסה :
<b style="color: gray;">מצודת דוד</b> <b>ונתתי קנאתי בך .</b> אתן בך כעסי ויעשו עמך משפט בחמה ויסירו ממך אפך ואזניך כדרך משפט הזונות בכדי לנוולה : <b>ואחריתך .</b> סוף הפרצוף ושאריתו תפול בחרב : <b>יקחו .</b> בשבי : <b>ואחריתך .</b> על הבתים והשדות יאמר הנשארים אחרי מות האדם :
<b style="color: gray;">מצודת ציון</b> <b>קנאתי .</b> ענין כעס כמו הם קנאוני בלא אל ( דברים לב ) : <b>אפך .</b> הוא החוטם :
<b style="color: gray;">מלבי"ם פירוש המילות</b> <b>ונתתי קנאתי בך</b> שאעמוד נגדך כאיש המקנא לאשתו על אשר זנתה תחתיו, ונגד מ''ש ושפטוך במשפטיהם אמר <b>ועשו אותך בחמה</b> שיעשו המשפט דרך חמה וכעס, ומפרש נגד מ''ש ונתתי קנאתי בך <b>אפך ואזניך יסירו,</b> יתנהגו עמך כמו שיעשו לאשה שזנתה תחת בעלה שיסירו את חטמה ואזניה כדי שתמאס בעיני הזונים, ועל שהעיזה פניה, ועל שהטתה אזניה לדברי עגבים, <b>ואחריתך בחרב תפול</b> פי' רי''א שהמנהג לעשות חרפה להזונה שיכריתו שולי בגדיה בחרב, והיא הבושה היותר גדולה שישארו עגבותיה חשופי שת לקלון מתמיד, ונגד מ''ש ועשו אותך בחמה שהם בפ''ע יעשו משפט אחר לפי חמתם, אמר <b>המה</b> ר''ל המשפט שיעשו המה בפ''ע חוץ ממשפטי, יהיה מה <b>שבניך ובנותיך יקחו</b> בשבי, <b>ואחריתך תאכל באש</b> הוא מה ששרפו בית ה' ובית המלך, ור''ל שכפי משפטי ה' היה די להסיר תפארתה ולקצץ את הרשעים בחרב, והם יוסיפו הגלות ושריפת בהמ''ק :
<h3>{כו}</h3>
וְהִפְשִׁיט֖וּךְ אֶת־בְּגָדָ֑יִךְ וְלָקְח֖וּ כְּלֵ֥י תִפְאַרְתֵּֽךְ׃
<b style="color: gray;">רש"י</b> <b>את בגדיך .</b> בגדי כהונה :
<b style="color: gray;">מצודת דוד</b> <b>והפשיטוך וגו' .</b> כדרך שעושין לזונה להעמידה ערומה להכלימה :
<b style="color: gray;">מצודת ציון</b> <b>והפשיטוך .</b> ענין הסרת המלבוש :
<b style="color: gray;">מלבי"ם פירוש המילות</b> <b>והפשיטוך,</b> גם יפשיטו <b>בגדיך</b> החמודות <b>ויקחו כלי תפארתך</b> שהם כלי המקדש וכל דבר שהיה יקר להם מצד שהם עם ה' :
<h3>{כז}</h3>
וְהִשְׁבַּתִּ֤י זִמָּתֵךְ֙ מִמֵּ֔ךְ וְאֶת־זְנוּתֵ֖ךְ מֵאֶ֣רֶץ מִצְרָ֑יִם וְלֹֽא־תִשְׂאִ֤י עֵינַ֙יִךְ֙ אֲלֵיהֶ֔ם וּמִצְרַ֖יִם לֹ֥א תִזְכְּרִי־עֽוֹד׃
<b style="color: gray;">מצודת דוד</b> <b>והשבתי .</b> בעבור מרבית הצרות הבאות לא תהיה עוד רדופה אחר הזמה ואחר הזנות שנתקעה בלבך מארץ מצרים : <b>ולא תשאי וגו' .</b> כפל הדבר במ''ש ר''ל בני בבל יבואו עליה למלחמה והם יהיו שלוחי המשפט ויהרגו השרים והמושלים ויתר העם ומהם יקחו בשבי וישרפו בה''מ ובתי הגדולים וישללו חמדת עשרם ומגודל הצרות לא תפנה עוד אל הגלולים ולא תזכור באלהי מצרים :
<b style="color: gray;">מצודת ציון</b> <b>והשבתי .</b> ענין בטול ומניעה :
<b style="color: gray;">מלבי"ם פירוש המילות</b> <b>והשבתי,</b> ועי''כ <b>אשבית את זמתך</b> שהם המחשבות העמוקות בזנות, דהיינו המינות והדיבוק בעכו''ם, כי מאז נבטלה עבודת כו''ם, <b>ואת זנותך מארץ מצרים</b> שמאז לא בטחו עוד במצרים, <b>ולא תשאי עיניך אליהם</b> אל הזמה וע''ז, <b>ומצרים לא תזכרי עוד,</b> כי נפלו גם מצרים, ובני יהודה שבא לשם נהרגו עמהם :
<b style="color: gray;">מלבי"ם ביאור המילות</b> <b>זמתך. זנותך.</b> כבר התבאר (פסוק ח') ונגד זמתך שהוא השתקעות המחשבה בזנות, אמר ולא תשאי עיניך אליהם, ונגד זנותך מא''מ, אמר ומצרים לא תזכרי עוד :
<h3>{כח}</h3>
כִּ֣י כֹ֤ה אָמַר֙ אֲדֹנָ֣י יְהוִ֔ה הִנְנִי֙ נֹֽתְנָ֔ךְ בְּיַ֖ד אֲשֶׁ֣ר שָׂנֵ֑את בְּיַ֛ד אֲשֶׁר־נָקְעָ֥ה נַפְשֵׁ֖ךְ מֵהֶֽם׃
<b style="color: gray;">רש"י</b> <b>אשר שנאת .</b> כשדים שמרדת בהם :
<b style="color: gray;">מצודת דוד</b> <b>ביד אשר שנאת .</b> הם הכשדים שמרדת בהם : <b>אשר נקעה .</b> אשר סרתה נפשך מהם לשנאותם וכפל הדבר במ''ש :
<b style="color: gray;">מלבי"ם פירוש המילות</b> <b>כי כה אמר ה' הנני נתנך ביד אשר שנאת,</b> ר''ל הגם שתחלה אמר הנני מעיר את מאהביך שבעת יתעוררו לצאת על ירושלים יהיה מצד האהבה שירצו שישראל ישובו להיות בברית אתם ולא יהיה ראוי שיעשו לה כל אלה, אבל בעת שאתן אותך בידם עת יכבשו העיר, אז תהיה ביד אשר שנאת, יהיה מצד השנאה, שאז יבער בלבם השנאה שנולדה ע''י <b>שנקעה נפשך מהם</b> ויתנהגו כאויבים וצוררים, ולכן.
<h3>{כט}</h3>
וְעָשׂ֨וּ אוֹתָ֜ךְ בְּשִׂנְאָ֗ה וְלָקְחוּ֙ כָּל־יְגִיעֵ֔ךְ וַעֲזָב֖וּךְ עֵירֹ֣ם וְעֶרְיָ֑ה וְנִגְלָה֙ עֶרְוַ֣ת זְנוּנַ֔יִךְ וְזִמָּתֵ֖ךְ וְתַזְנוּתָֽיִךְ׃
<b style="color: gray;">מצודת דוד</b> <b>ועשו אותך .</b> יעשו עמך דברים בשנאה ויקחו כל עשרך אשר יגעת לאספה ויעזבו אותך ערום ועריה מבלי לבוש : <b>ונגלה .</b> אז יהיה נגלה חרפת זנותך כי מגמול המעשה יגולה ויוודע מעשה העון : <b>וזמתך ותזנותיך .</b> כפל הדבר במ''ש לפי מרבית הזנות ויאמר על העכו''ם המחולפים ( ל ) עשה אלה לך . אלה הדברים נעשו לך בגמול שזנית אחרי עבודת כוכבים ויפרש אמריו לומר על אשר נטמאת בגלוליהם לקבלם לאלוה :
<b style="color: gray;">מצודת ציון</b> <b>ועריה .</b> מגולה כמו מקורה הערה ( ויקרא כ ) :
<b style="color: gray;">מלבי"ם פירוש המילות</b> <b>ועשו אותך בשנאה,</b> לא מצד האהבה הקודמת רק מצד השנאה של עתה, ועי''כ <b>ולקחו כל יגיעך ועזבוך ערם ועריה</b> שהחריבו הכל ולא השאירו כלום <b>ונגלה</b> אז לא יכסו עליך כלל רק יגלה ערות זמתך :
<b style="color: gray;">מלבי"ם ביאור המילות</b> <b>ערות זנוניך.</b> היא רוב הזנות שזנית בפועל : <b>וזמתך.</b> היא השתקעות המחשבה בזנות ר''ל ראוי לעשות אלה לך :
<h3>{ל}</h3>
עָשֹׂ֥ה אֵ֖לֶּה לָ֑ךְ בִּזְנוֹתֵךְ֙ אַחֲרֵ֣י גוֹיִ֔ם עַ֥ל אֲשֶׁר־נִטְמֵ֖את בְּגִלּוּלֵיהֶֽם׃
<b style="color: gray;">רש"י</b> <b>עשה אלה .</b> לשון פעול פיישנ''ט בלע''ז :
<b style="color: gray;">מלבי"ם פירוש המילות</b> <b>עשה אלה לך</b> הטעם שיעשה לך העונש הגדול הזה, הוא מפני ג''ד, {{{א}}} <b>בזנותיך אחרי גוים</b> שירדת מצרים לעזרה ועל ה' לא בטחת. {{{ב}}} <b>על אשר נטמאת בגלוליהם</b> שעבדו עכו''ם כמוהם ועשו כתועבותיהם :
<h3>{לא}</h3>
בְּדֶ֥רֶךְ אֲחוֹתֵ֖ךְ הָלָ֑כְתְּ וְנָתַתִּ֥י כוֹסָ֖הּ בְּיָדֵֽךְ׃
<b style="color: gray;">מצודת דוד</b> <b>בדרך .</b> לפי שהלכת בדרך אהלה אחותך לכן אתן בידך את כוס החמה לשתותה כמו ששתתה היא ( המשיל חמת ה' לכוס מלא יין המשכר ומבלבל דעת האדם ) :
<b style="color: gray;">מלבי"ם פירוש המילות</b> {{{ג}}} <b>בדרך אחותך הלכת</b> אחר שהלכת בדרך אחותך הגם שכבר ראית עונשה ולא לקחת מוסר, לכן <b>ונתתי כוסה בידך,</b> ראוי שתשתה כוס של מים המאררים ששתתה היא :
<h3>{לב}</h3>
כֹּ֤ה אָמַר֙ אֲדֹנָ֣י יְהֹוִ֔ה כּ֤וֹס אֲחוֹתֵךְ֙ תִּשְׁתִּ֔י הָעֲמֻקָּ֖ה וְהָרְחָבָ֑ה תִּהְיֶ֥ה לִצְחֹ֛ק וּלְלַ֖עַג מִרְבָּ֥ה לְהָכִֽיל׃
<b style="color: gray;">רש"י</b> <b>מרבה להכיל .</b> יתירה מלהכיל כמו מלסבול :
<b style="color: gray;">מצודת דוד</b> <b>כוס אחותך .</b> הכוס ששתתה אחותך תשתי גם את : <b>העמוקה .</b> אשר היא עמוקה ורחבה ומחזקת הרבה : <b>תהיה לצחוק .</b> הבריות יצחקו בך וילעגו עליך בשיעור גדול עד שתהיה מרובה להכיל ולסבול כל הצחוק והלעג :
<b style="color: gray;">מצודת ציון</b> <b>להכיל .</b> לסבול כמו ומי מכלכל את יום בואו ( מלאכי ג ) :
<b style="color: gray;">מלבי"ם פירוש המילות</b> <b>כה אמר ה' כוס אחותך תשתי</b> ר''ל שתגלי כמוה, <b>העמקה והרחבה</b> להחזיק משקה הרבה ועדיין יש בו הרבה מן המים המרים עד שיש די להשקות גם אותך, <b>תהיה לצחק,</b> ר''ל כמו ששומרון שתתה את הכוס שלש פעמים, כי שלש גלויות גלו ע''י סנחריב כן שתתה ירושלים את הכוס ג''פ שגלו ג''פ ע''י נבוכדנצר כמ''ש בישעיה כל ראש לחלי וכו' עי''ש. בפעם א' <b>תהיה לצחק,</b> ובפעם השני <b>ללעג</b> שהלעג הוא יותר מן הצחוק שהצחוק הוא גם שלא בפניו והלעג רובו בפניו, ובפעם הג' מרבה להכיל יהיה הלעג רב כ''כ עד שלא תכילנו עוד כי אז תחרב לגמרי :
<b style="color: gray;">מלבי"ם ביאור המילות</b> <b>לצחק וללעג,</b> הלעג הוא יתר מן השחוק, כמ''ש (ירמיה כ' ז') :
<h3>{לג}</h3>
שִׁכָּר֥וֹן וְיָג֖וֹן תִּמָּלֵ֑אִי כּ֚וֹס שַׁמָּ֣ה וּשְׁמָמָ֔ה כּ֖וֹס אֲחוֹתֵ֥ךְ שֹׁמְרֽוֹן׃
<b style="color: gray;">רש"י</b> <b>ושממה .</b> תמהון :
<b style="color: gray;">מצודת דוד</b> <b>שכרון ויגון .</b> לא כדרך שותי כוס יין שהם שכורים ומבולבלים אבל הם שמחים כי היין משמח אבל מכוס החמה תהיה מלאה משכרון ומיגון : <b>כוס שמה ושממה .</b> הכוס הזה יהיה מתמהון לבב ושממון דוגמת כוס אחותך שומרון :
<b style="color: gray;">מצודת ציון</b> <b>שמה .</b> ענין תמהון כמו פנו אלי והשמו ( איוב כא ) :
<b style="color: gray;">מלבי"ם פירוש המילות</b> <b>שכרון ויגון תמלאי</b>. בפעם הא' תתמלא שכרון. ולא שכרון יין המשמח, רק של משקה המשכרה ומאבדת השכל וממלאה עוד יגון, ובפעם השני תשתה <b>כוס שמה ושממה</b> שתשם כל הארץ, ובפעם ג' תשתה <b>כוס אחותך שמרון</b> שהיתה עיר המלוכה :
<b style="color: gray;">מלבי"ם ביאור המילות</b> <b>שמה ושממה.</b> שממה גדול מן שמה (כנ''ל ו' י''ד) :
<h3>{לד}</h3>
וְשָׁתִ֨ית אוֹתָ֜הּ וּמָצִ֗ית וְאֶת־חֲרָשֶׂ֛יהָ תְּגָרֵ֖מִי וְשָׁדַ֣יִךְ תְּנַתֵּ֑קִי כִּ֚י אֲנִ֣י דִבַּ֔רְתִּי נְאֻ֖ם אֲדֹנָ֥י יְהוִֽה׃
<b style="color: gray;">רש"י</b> <b>ומצית .</b> לשון מוצץ עד התמצית אישוצרא''ש בלע''ז : <b>ואת חרשיה .</b> דימה כוס המשקה פורענות לישראל לכלי חרש שמשנשתבר אין לו תקנה כך משתבא תשועתם וישבר הכוס לא ישוב להשקותם עוד וכשהוא מדבר בהשקאת העכו''ם קורא אותו זהב שנאמר כוס זהב בבל ביד ה' המשכרת כל הארץ ( ירמיה נא ) : <b>ואת חרשיה תגרמי .</b> כמו ועצמותיהם יגרם ( במדבר כד ) לא גרמו לבקר ( צפניה ג ) רונגייר בלע''ז גורר בשיניו את סביבות העצם או החרש לרדות מעליו בשר הדבוק בו ומנחם חברו לשון שבירה וגם כן פתר ועצמותיהם יגרם וכן לא גרמו לבקר :
<b style="color: gray;">מצודת דוד</b> <b>ומצית .</b> תמצוץ הבלועה : <b>ואת חרשיה .</b> חרסי הכוס תשברי בשנייך ללעוס החרסים למצוץ כל הבלוע : <b>ושדיך תנתקי .</b> מרוב השכרות בלבול הדעת תחבלי בעצמך לנתק ולעקור שדיך : <b>כי אני דברתי .</b> ובודאי כן יהיה :
<b style="color: gray;">מצודת ציון</b> <b>ומצית .</b> מל' מציצה : <b>חרשיה .</b> כמו חרסיה בסמ''ך : <b>תגרמי .</b> העצם יקרא גרם כמו גרמיו כמטיל ברזל ( שם מ ) ובדרך השאלה אמר על החרסים ור''ל תשבר החרסים כמו ובכל תבואתו תשרש ( שם לא ) ור''ל תעקר השורש : <b>תנתקי .</b> ענין עקירה והעתקה :
<b style="color: gray;">מלבי"ם פירוש המילות</b> <b>ושתית</b> בפעם הא' תשתה הכוס, ובפעם הב' <b>ומצית</b> מה שיהיה בשולי הכוס, ובפעם הג' <b>את חרשיה תגרמי,</b> לא יהא משקה בשולי הכוס רק מה שנבלע בחרשים שהוא הכלי שמחזיק את המשקה ותשבר את החרשים לחתיכות קטנות למצוץ המשקה הנבלע בחרשים, והוא נמשל שכבר כלו כל העם, רק ירושלים שהיא הכלי שיש בה עוד משקה תשבר את העיר לחתיכות ועי''ז תמצץ עוד משקה המרה ר''ל שתשרף העיר ותרחב. <b>ושדיך תנתקי</b> עם החרשים הנשברים תנתקי שדים מרוב הצער והיא מליצה נפלאה, שירושלים היתה כאם לבניה שהם ערי ארץ יהודה, משפעת חלב ומזון גשמי ורוחני לכולם, ואז תנתק האם שדיה ולא תוסיף להניק את בניה, ר''ל שיבוטל המשרה והכהונה והעבודה והנבואה שכולם יצאו מירושלים אל בנותיה :
<b style="color: gray;">מלבי"ם ביאור המילות</b> <b>ומצית.</b> כמו שתית מצית (ישעיה נ''א) : <b>תגרמו.</b> מענין גרם, כמו ועצמותיהם יגרם שהיא שבירת העצמות למצצם, והושאל על חרשי הכלי :
<h3>{לה}</h3>
לָכֵ֗ן כֹּ֤ה אָמַר֙ אֲדֹנָ֣י יְהוִ֔ה יַ֚עַן שָׁכַ֣חַתְּ אוֹתִ֔י וַתַּשְׁלִ֥יכִי אוֹתִ֖י אַחֲרֵ֣י גַוֵּ֑ךְ וְגַם־אַ֛תְּ שְׂאִ֥י זִמָּתֵ֖ךְ וְאֶת־תַּזְנוּתָֽיִךְ׃
<b style="color: gray;">רש"י</b> <b>שאי זמתך .</b> קבילי חובי עצת חטאיך :
<b style="color: gray;">מצודת דוד</b> <b>ותשליכי .</b> כאדם המשליך דבר אחורי גופו לבל יראהו ולא יזכר בו : <b>וגם את .</b> כמו שעשית למולי כן גם את סבלי גמול זימתך ואת תשלום תזנותיך :
<b style="color: gray;">מצודת ציון</b> <b>גוך .</b> גופך כמו גוית שאול ( ש''א לא ) : <b>שאי .</b> סבלי :
<b style="color: gray;">מלבי"ם פירוש המילות</b> <b>לכן כה אמר ה' יען שכחת אותי,</b> סיים דבריו שעקר הסבה שבא לך כ''ז היה ע''י ששכחו את ה' לגמרי, כאשה זונה שעזבה את בעלה לגמרי ושכחה אותו, לכן <b>גם את שאי זמתך</b> כמו שנשאתי אני חרפה בעבורך כן תשאי גם את את העונש :
<h3>{לו}</h3>
וַיֹּ֤אמֶר יְהוָה֙ אֵלַ֔י בֶּן־אָדָ֕ם הֲתִשְׁפּ֥וֹט אֶֽת־אָהֳלָ֖ה וְאֶת־אָהֳלִיבָ֑ה וְהַגֵּ֣ד לָהֶ֔ן אֵ֖ת תוֹעֲבוֹתֵיהֶֽן׃
<b style="color: gray;">רש"י</b> <b>התשפוט .</b> לשון ויכוח :
<b style="color: gray;">מצודת דוד</b> <b>התשפוט .</b> האם רוצה אתה להתווכח עם אהלה ועם אהליבה : <b>והגד .</b> אז הגד להן בהויכוח את כל תועבותיהן :
<b style="color: gray;">מלבי"ם פירוש המילות</b> <b>ויאמר</b> הוסיף לאמר לו שאם הוא <b>בעצמו ישפט המשפט הזה</b> יראה כי משפטי ה' צדקו יחדיו בין באהלה בין באהליבה, רק שיגד בבירור כל תועבותיהן :
<h3>{לז}</h3>
כִּ֣י נִאֵ֗פוּ וְדָם֙ בִּֽידֵיהֶ֔ן וְאֶת־גִּלּֽוּלֵיהֶ֖ן נִאֵ֑פוּ וְגַ֤ם אֶת־בְּנֵיהֶן֙ אֲשֶׁ֣ר יָֽלְדוּ־לִ֔י הֶעֱבִ֥ירוּ לָהֶ֖ם לְאָכְלָֽה׃
<b style="color: gray;">רש"י</b> <b>ודם בידיהן .</b> בנאופיהם שפכו דם : <b>ואת גילוליהן נאפו .</b> נאוף שלהם עם גלוליהם היה : <b>וגם את בניהן וגו' .</b> וזהו שפיכות הדם שבידיהם ( כלומר שהוציאו זרע לבטלה בידיהם ולא עשו תשובה ) :
<b style="color: gray;">מצודת דוד</b> <b>כי נאפו .</b> בגלוי עריות : <b>ודם בידיהן .</b> שפכו דם נקי : <b>ואת גלוליהן נאפו .</b> זהו עבודת גלולים : <b>אשר ילדו לי .</b> ר''ל המיוחדים לי ללמוד בבית הספר : <b>העבירו .</b> היו מעבירים ומוליכים לפסילים להיות להם למאכל :
<b style="color: gray;">מלבי"ם פירוש המילות</b> <b>כי נאפו</b> הוא ג''ע, <b>ודם בידיהן</b> ש''ד <b>ואת גלוליהן נאפו</b> הוא עבודת גלולים, <b>וגם את בניהן אשר ילדו לי</b> הבנים שהקדישו לשמים ולתלמוד תורה אותם העבירו לבעל להשרף באש :
<b style="color: gray;">מלבי"ם ביאור המילות</b> <b>העבירו להם.</b> לגלוליהם :
<h3>{לח}</h3>
ע֥וֹד זֹ֖את עָ֣שׂוּ לִ֑י טִמְּא֤וּ אֶת־מִקְדָּשִׁי֙ בַּיּ֣וֹם הַה֔וּא וְאֶת־שַׁבְּתוֹתַ֖י חִלֵּֽלוּ׃
<b style="color: gray;">רש"י</b> <b>טמאו את מקדשי ביום ההוא .</b> ביום ששחטו את בניהם לעכו''ם באות לפני במקדשי לעשות בו תועבה להכעיסני : <b>ואת שבתותי חללו .</b> שהיו שוחטין את בניהם בשבת :
<b style="color: gray;">מצודת דוד</b> <b>טמאו וגו' .</b> בו ביום שהעבירו בניהן לפסילים באו אל המקדש להקריב בה קרבנות וטמאו את המקדש עם הקרבנות הואיל ואינם לי לרצון : <b>ואת שבתותי חללו .</b> כי גם בשבת העבירו את בניהן להם לאכלה :
<b style="color: gray;">מלבי"ם פירוש המילות</b> <b>עוד זאת עשו לי,</b> שביום ההוא שהקריבו בניהם למולך הלכו אל המקדש להקריב בו קרבן כדי לחלל המקדש והיו מכוונים שיהיה ביום השבת כדי לחלל השבת ג''כ, באופן שנגע החילול במה שהוא מקודש בעולם שהוא המקדש, והמקודש בשנה שהוא השבת, והמקודש בנפש שהוא הבן המיוחד לה' לת''ת, שהוא מה שפגמו בעולם שנה נפש :
<h3>{לט}</h3>
וּֽבְשַׁחֲטָ֤ם אֶת־בְּנֵיהֶם֙ לְגִלּ֣וּלֵיהֶ֔ם וַיָּבֹ֧אוּ אֶל־מִקְדָּשִׁ֛י בַּיּ֥וֹם הַה֖וּא לְחַלְּל֑וֹ וְהִנֵּה־כֹ֥ה עָשׂ֖וּ בְּת֥וֹךְ בֵּיתִֽי׃
<b style="color: gray;">מצודת דוד</b> <b>ובשחטם .</b> ר''ל הוסיפו עוד לעשות כן בעת ששחטו את בניהם לפסילים אז באו אל מקדשי ביום ההוא למען חללו וכאומר הביאה היתה בכוונה מיוחדת לחלל המקדש ולבזותו : <b>והנה כה עשו .</b> ר''ל הדבר שספרתי עשו בתוך ביתי :
<b style="color: gray;">מלבי"ם פירוש המילות</b> <b>ובשחטם</b> ר''ל הנה זה העון האחרון אשר <b>ביום ששחטו בניהם באו אל מקדשי ביום ההוא,</b> זה מראה ודומה <b>כאילו עשו</b> מעשה הזאת של שחיטת הילדים בתוך ביתי, אחר שמן מקום השחיטה באו אל המקדש ששם ה', אני מחשיב <b>שעשו כה בתוך ביתי,</b> ששחטו את הבנים במקדש ה' לעכו''ם וזה עוון היותר גדול שאפשר והנה מדמה אותה בזה כאשה המנאפת תחת אישה בביתו ובפניו ואינה נשמרת עוד ממנו שזה המעורר הקנאה היותר גדולה :
<h3>{מ}</h3>
וְאַ֗ף כִּ֤י תִשְׁלַ֙חְנָה֙ לַֽאֲנָשִׁ֔ים בָּאִ֖ים מִמֶּרְחָ֑ק אֲשֶׁ֨ר מַלְאָ֜ךְ שָׁל֤וּחַ אֲלֵיהֶם֙ וְהִנֵּה־בָ֔אוּ לַאֲשֶׁ֥ר רָחַ֛צְתְּ כָּחַ֥לְתְּ עֵינַ֖יִךְ וְעָ֥דִית עֶֽדִי׃
<b style="color: gray;">רש"י</b> <b>ואף כי תשלחנה .</b> וכל שכן קשה מן הכל כי תשלחנה להביא אליהן משרי העכו''ם אויביהן ורואין החלול שמחללות מקדשי : <b>שלוח אליהם וגו' .</b> מאת אהלה ואהליבה לבא אליהם : <b>והנה באו לאשר רחצת כחלת וגו' .</b> לאשר תרגם יונתן לאתר אללו''א בלע''ז אל מקום אשר יעדת להם לאמר במקום פלוני נצא לקראתכם מקושטות במרחץ וכחול : <b>כחלת .</b> מין צבע ושמו כחול וצובעות בו עיניהם אוקליר''א בלע''ז :
<b style="color: gray;">מצודת דוד</b> <b>ואף כי תשלחנה וגו' .</b> ר''ל כ''ש שעשתה עוד יותר תועבה אשר תשלחנה לאנשים שיהיו באים אליה מארץ מרחק ממקום שהם שם : <b>אשר מלאך וגו' .</b> ר''ל השליחות היה על ידי מלאך השלוח אליהם בכוונה מיוחדת : <b>והנה באו .</b> והנה כן עשו ובאו אל המקום אשר רחצת שמה ומלאת עיניך עם הכחל והוא מין צבע וקשטת עצמך בקשוטים וראו בעיניהם מה שאת מייפה עצמך למצוא חן בעיני הנואפים הבאים :
<b style="color: gray;">מצודת ציון</b> <b>ואף כי .</b> ענינו כמו כ''ש וק''ו כמו אף כי אש אכלתהו ( לעיל טו ) : <b>מלאך .</b> שליח : <b>כחלת .</b> שם הצבע כחל ובדרז''ל לא כחל ולא שרק ( כתובות י''ז ) : <b>ועדית עדי .</b> ענין קשוט ותכשיט כמו ותעד נזמה ( הושע ב' ) :
<b style="color: gray;">מלבי"ם פירוש המילות</b> <b>ואף כי</b> מוסיף להראות ההפקרות הזאת שעשתה בפני הבעל, שנדמתה כזונה <b>השולחת</b> שלוחים בפרהסיא <b>לאנשים הבאים ממרחק, ע''י מלאך שנשלח אליהם</b> שיבואו והיא שולחת שלוחים לקבל פניהם, והם באו לסבת <b>אשר רחצת כחלת ועדית עדי</b> למצא חן בעיניהם :
<h3>{מא}</h3>
וְיָשַׁבְתְּ֙ עַל־מִטָּ֣ה כְבוּדָּ֔ה וְשֻׁלְחָ֥ן עָר֖וּךְ לְפָנֶ֑יהָ וּקְטָרְתִּ֥י וְשַׁמְנִ֖י שַׂ֥מְתְּ עָלֶֽיהָ׃
<b style="color: gray;">רש"י</b> <b>מטה כבודה .</b> מכוללת במצעות נאות פריד''י בלע''ז :
<b style="color: gray;">מצודת דוד</b> <b>וישבת .</b> ואח''ז ישבת על מטה מכובדת ויקרה ולפניך היה שולחן מסודר במיני מאכל ( כי כן היה מנהגם להסב על המטה בעת האכילה ) והקטרת והשמן שנתתי לך שמת על השולחן להאכיל את הנואפים ולסוכם בשמן ולהעלות ריח הקטורת אחר האכילה ( כי כן היה מנהגם למשוח בשמן הטוב אחר האכילה ולהשים בשמים על הגחלים להעלות העשן לריח טוב ) ר''ל שלחת אל העכו''ם לבוא ללמדך דרך תועבותם ועשית להם כבוד והראית חיבה יתירה ונתת להם דורונות ממה שהשפעתי לך :
<b style="color: gray;">מצודת ציון</b> <b>ערוך .</b> מסודר : <b>וקטרתי .</b> עשן בשמים :
<b style="color: gray;">מלבי"ם פירוש המילות</b> וישבת ואת <b>ישבת על מטה כבודה</b> לקבל שם הבאים אל המטה, ולפני המטה שולחן ערוך בכל מיני מאכל, ועליה שמן וקטורת לתת ריח, והם שמן והקטורת שנתן לה הבעל :
<h3>{מב}</h3>
וְק֣וֹל הָמוֹן֮ שָׁלֵ֣ו בָהּ֒ וְאֶל־אֲנָשִׁים֙ מֵרֹ֣ב אָדָ֔ם מוּבָאִ֥ים (סובאים) [סָבָאִ֖ים] מִמִּדְבָּ֑ר וַֽיִּתְּנ֤וּ צְמִידִים֙ אֶל־יְדֵיהֶ֔ן וַעֲטֶ֥רֶת תִּפְאֶ֖רֶת עַל־רָאשֵׁיהֶֽן׃
<b style="color: gray;">רש"י</b> <b>וקול המון .</b> של עכו''ם רבות היו בה ולא המון של מלחמה אלא קול המון שליו : <b>ואל אנשים .</b> בשביל אנשים ושל אנשים היו אותו המון ולא של בהמה : <b>מרוב אדם .</b> שהיו בתוכה המובאים לנאוף מן המדבר : <b>סבאים .</b> שהיו דרין סביב לה משכיניה עמון ומואב וכן תרגום סבאים מסחור סחור : <b>ויתנו .</b> אהלה ואהליבה : <b>צמידים אל ידיהן .</b> להתקשט לנאוף כלומר עמון ומואב מתוך שהן רבים היא מתקשטת ומתפארת להם ומתוך שהם שכיניה מתפארת לעיניהם בקישוטיה לפיכך ויתנו אהלה ואהליבה צמידים על ידיהם כדי שיהו נאות בעיני הנואפים וי''ו של ויתנו יתירה כמו אותה של עזי וזמרת יה ויהי לי לישועה ( שמות יד ) וכמו אותך של ואשר לא שם לבו אל דבר ה' ויעזב ( שם ט ) :
<b style="color: gray;">מצודת דוד</b> <b>וקול המון .</b> קול המיית שלוה היה נשמע בה לא קול המיית מלחמה : <b>ואל אנשים .</b> ר''ל עם האנשים הבאים על כי היו בני אדם מרובים היה מובא עמהם גם אנשי סבא מן היושבים במדבר וכאומר עכ''ז היה לה רב שלוה עם כי אנשי סבא המה אכזרים אנשי רשע : <b>ויתנו צמידים .</b> כי נתנו צמידים על ידיהן וכו' להתקשט ביותר ומצאה חן בעיני כולם ולא עשו עמה רעה ר''ל שהיתה מתאהבת לכולן לעבוד לכל אלהי העכו''ם :
<b style="color: gray;">מצודת ציון</b> <b>המון .</b> מל' המייה : <b>שלו .</b> מל' שלוה : <b>ואל .</b> כמו ועם וכן ואשה אל אחותה ( ויקרא יח ) : <b>סבאים .</b> שם אומה סבא : <b>צמידים .</b> שם העדי של הזרוע כמו ושני צמידים על ידיה ( בראשית כד ) :
<b style="color: gray;">מלבי"ם פירוש המילות</b> <b>וקול המון שלו בה,</b> ר''ל ובמטה הזאת נמצא קול המון של אנשים שהם בשלוה ואין פוחדים מאומה, שלא כזונים שבאים בשתיקה ואינם שלוים כי פוחדים מבעלה, כי הם משמיעים קול המון במטה והם שלוים בלתי מתיראים, <b>ואל אנשים מרב אדם מובאים</b> ר''ל אל אנשים שהם מובאים מרוב אדם אנשים, שאנשים רבים הלכו להביאם, ומי הם האנשים <b>סבאים ממדבר</b> הם אנשים שכורים שסבאו יין הרבה ובאים ממדבר, ר''ל אנשים שכורים ופראים מדבריים (שאדם רב הביאו אותם אליך בפרהסיא גדולה) אל אנשים האלה, <b>ויתנו צמידים אל ידיהן</b> נתנו המביאים אותם צמידים על ידיהם, <b>ועטרת תפארת על ראשיהן</b> שידמה שהם שרים גדולים ונכבדים, ר''ל שהבאת אליך אנשים נבזים ושפלים, ושמת בראשם עטרות ועל ידיהם צמידים לכבדם ולנאף עמם, וכ''ז עשית בפרהסיא גדולה מאד :
<b style="color: gray;">מלבי"ם ביאור המילות</b> <b>ואל אנשים ויתנו צמידים.</b> ר''ל נתנו צמידים אל אנשים, והוי''ו כוי''ו ביום השלישי וישא אברהם את עיניו : <b>וסבאים.</b> פי' שכורים כמו אל תהיו בסבאי יין :
<h3>{מג}</h3>
וָאֹמַ֕ר לַבָּלָ֖ה נִֽאוּפִ֑ים (עת) [עַתָּ֛ה] (יזנה) [יִזְנ֥וּ] תַזְנוּתֶ֖הָ וָהִֽיא׃
<b style="color: gray;">רש"י</b> <b>ואומר לבלה נאופים .</b> עתה יזנו וגו' . אמר לי לבי על זו שבלתה והזקינה בנאופים מעתה שהזקינה יזנו תזנותיה ממנה ותצא תאות זנותה מלבה ותחזור בה והרי היא עודנה בזנוניה כאשר בתחלה : <b>יזנו .</b> יצאו כל זונה תרגום נפקת ברא כך שמעתי וכן ת''י . לבלה נאופים . כמו לבלה בנאופים כאשר תאמר ותשב בית אביה ( בראשית לה ) כמו בבית אביה ירחצו מים ( שמות ל ) כמו ירחצו במים ויצאה חנם ( שם כא ) ואם בית אישה נדרה ( במדבר ל ) וכן פירש דונש ומנחם חברו עם תבל עשו ( ויקרא כ ) ולא יתכנו דבריו :
<b style="color: gray;">מצודת דוד</b> <b>ואמר לבלה נאופים .</b> אמרתי על הזקנה שנזדקנה בנאוף עתה יסורו ממנה תזנותי' הואיל וכבר שבעה בזנות ר''ל חשבתי שאחר שעבדו זמן רב לאלהי העכו''ם וראו שאין בהם ממש יפרשו מהם : <b>והיא .</b> אבל עדיין היא בהוייתה כמו מאז ודוגמתו איה ה' אלהי אליהו אף הוא ( מ''ב ב ) ור''ל אף הוא בהוייתו בכל עת ולא ישתנה :
<b style="color: gray;">מצודת ציון</b> <b>לבלה .</b> ענין זקנה כמו אחרי בלותי ( שם יט ) : <b>יזנו .</b> ר''ל יסורו ועש''ז תקרא המנאפת זונה על כי סרתם מבעלה להבעל לאחר : <b>והיא .</b> ר''ל כשהיתה כן היא :
<b style="color: gray;">מלבי"ם פירוש המילות</b> <b>ואמר</b> ואני הבעל כשראיתי כ''ז אמרתי, <b>לבלה נאפים עתה יזנו תזנותיה והיא,</b> אמרתי <b>נאופים</b> האלה, אשר <b>עתה יזנו</b> הזונים יהיו <b>לבלה</b>, הנאוף הזה יבלה את הזונים ויהיו לבלה וקרבון. <b>תזנותיה והיא</b> ר''ל בין תזנותיה בין היא שגם היא הזונה עצמה תהיה לבלה, (היא החולי והצרעת המתדבקת בזונים המבלה כל גופם ואיבריהם), קללתי אותם, שהבלה המתדבקת בנאופים יבא עליהם, על תזנותיה ועליה כל מה שיזנו עתה תדבק בם צרעת המבלה :
<b style="color: gray;">מלבי"ם ביאור המילות</b> (מג-מד) <b>לבלה.</b> היא שם המופשט של הצרעת המתדבק בנואפים ומכלה את בשרם ועצמותיהם, כמו חילי הצרפתים בזה''ז, וחולי הזאת קורא ג''כ בשם אשות הזמה אשות שם הרבים משם אש. האש הבוער והקדחת הבא מסבת הזימה, ונשתנה משקלו להורות שהוא אש משונה מעצם עד בשר יכלה, ור''ל נאופים (אשר) עתה יזנו הנואפים ותזנות של הנואפות והיא (היינו הנואפת עצמה), כולם יהיו לבלה, החולאת הזאת ששמה בלה, תקחם. ומ''ש ויבא מוסב על שם בלה. וכבר התבאר אצלי שבשמות המופשטים ישמש עליהם לפעמים בלשון זכר ולפעמים בלשון נקבה, לכן אמר ויבא בלשון זכר על תוקף ביאתו, וכאשר יצייר הבלה כבא על אשה זונה, ר''ל שנדבק בה כמער איש ולויות. וכן יצייר שאשות ולהבות הזימה, באו אליהם בשחפת וקדחת להשחיתם, והיא מליצה נפלאה מאד :
<h3>{מד}</h3>
וַיָּב֣וֹא אֵלֶ֔יהָ כְּב֖וֹא אֶל־אִשָּׁ֣ה זוֹנָ֑ה כֵּ֣ן בָּ֗אוּ אֶֽל־אָֽהֳלָה֙ וְאֶל־אָ֣הֳלִיבָ֔ה אִשֹּׁ֖ת הַזִּמָּֽה׃
<b style="color: gray;">רש"י</b> <b>ויבוא אליה .</b> כל אשר מלאו לבו : <b>אשות הזמה .</b> נשי הזמה :
<b style="color: gray;">מצודת דוד</b> <b>ויבוא אליה .</b> כל הרוצה בא אליה כדרך שבאים אל אשה זונה מפורסמת כן באו וגו' ר''ל עבדה לכל עכו''ם שבעולם : <b>אשות הזמה .</b> נשי הזמה :
<b style="color: gray;">מצודת ציון</b> <b>אשות .</b> מלשון אשה :
<b style="color: gray;">מלבי"ם פירוש המילות</b> <b>ויבא אליה</b> ונתקיים הקללה כי <b>הבלה בא אליה</b> ונדבק בה <b>כבוא אל אשה זונה</b> כמו שהוא בא תמיד אל אשה זונה ונדבק בה לבלות אותה, <b>כן באו אל אהלה ואל אהליבה אשות הזמה</b> החולי הזאת המבלה המנאפת קורא <b>אשות הזמה,</b> היא האש ותבערת החום הבוער ע''י הזמה ורוב הניאוף, אשות וחמימות הזמה והצרעת והבלה והרקב הנולד מזה, באו אל אהלה ואהליבה, וחולי זה ידוע גם היום שהוא כאש בוער וצרעת ממארת ורקבון דבוק במנאפים לבלות ולהבעיר גוויתם ועצמותם :
<h3>{מה}</h3>
וַאֲנָשִׁ֣ים צַדִּיקִ֗ם הֵ֚מָּה יִשְׁפְּט֣וּ אֽוֹתְהֶ֔ם מִשְׁפַּט֙ נֹֽאֲפ֔וֹת וּמִשְׁפַּ֖ט שֹׁפְכ֣וֹת דָּ֑ם כִּ֤י נֹֽאֲפֹת֙ הֵ֔נָּה וְדָ֖ם בִּֽידֵיהֶֽן׃
<b style="color: gray;">רש"י</b> <b>ואנשים צדיקים .</b> אנשים דיינים שרי מלך בבל ומלך אשור וי''ת זכאין בקיבליהון לפי מעשיהן של אלו הזונות צדיקים העכו''ם מהנה : <b>משפט נאפות ומשפט שופכות דם .</b> כמו שמפורש אחריו :
<b style="color: gray;">מצודת דוד</b> <b>ואנשים צדיקים .</b> הם שרי מלך בבל שהמה נחשבים לצדיקים למולן : <b>משפט נואפות .</b> משפט הראוי בגמול הנאוף ומשפט הראוי בגמול שפיכת דם נקי : <b>ודם בידיהן .</b> מה ששחטו בניהן לעכו''ם :
<b style="color: gray;">מלבי"ם פירוש המילות</b> <b>ואנשים צדיקים,</b> והנה הזונה הזאת שנדבק בה הצרעת הזאת, תדון כשופכת דם, כי כל מי שמזנה עמה ומתקרב אילה תדבק בו החולי הזאת והיא הורגת נפשות ע''י זנותה, עד שלכן אנשים צדיקים יחלטו משפט הזונות האלה לשני עונשים משום <b>נאפות</b> ומשום <b>שפכות דם,</b> וישתדלו לבער אותם מן העולם, ועז''א כי מנאפות הנה מצד הניאוף, ודם בידיהן כי רוצחות את כל הדבק אליהם בארס נחש חולי <b>הבלה,</b> וחולי <b>אשות הזמה</b> :
<b style="color: gray;">מלבי"ם ביאור המילות</b> <b>אותהם.</b> תחת אתהן. וי''ל אות שלהם, אות הצרעת שבהם, זה אות שהם נואפות ושופכות דם :
<h3>{מו}</h3>
כִּ֛י כֹּ֥ה אָמַ֖ר אֲדֹנָ֣י יְהוִ֑ה הַעֲלֵ֤ה עֲלֵיהֶם֙ קָהָ֔ל וְנָתֹ֥ן אֶתְהֶ֖ן לְזַעֲוָ֥ה וְלָבַֽז׃
<b style="color: gray;">רש"י</b> <b>העלה .</b> ונתון , וברא , כולן לשון עשה ופעול הם :
<b style="color: gray;">מצודת דוד</b> <b>העלה וגו' .</b> ר''ל אמור בנבואה שאני אעלה עליהן קהל רב ואתן אתהן לרעדה ולבזה :
<b style="color: gray;">מצודת ציון</b> <b>קהל .</b> אסיפת העם : <b>לזעוה .</b> ענין חרדה ורעדה כמו והייתם לזעוה ( דברים כט ) : <b>ולבז .</b> מלשון בזה ושלל :
<b style="color: gray;">מלבי"ם פירוש המילות</b> <b>כי כה אמר ה' העלה עליהם קהל</b> שיתקבצו לבער רעתה מן העולם, <b>ונתן אתהן לזעוה</b> מצד צרתם, <b>ולבז</b> משום הניאוף :
<h3>{מז}</h3>
וְרָגְמ֨וּ עֲלֵיהֶ֥ן אֶ֙בֶן֙ קָהָ֔ל וּבָרֵ֥א אוֹתְהֶ֖ן בְּחַרְבוֹתָ֑ם בְּנֵיהֶ֤ם וּבְנֽוֹתֵיהֶם֙ יַהֲרֹ֔גוּ וּבָתֵּיהֶ֖ן בָּאֵ֥שׁ יִשְׂרֹֽפוּ׃
<b style="color: gray;">רש"י</b> <b>ורגמו עליהן אבן .</b> הריגת בניהן ובנותיהן ושריפת בתיהן הוא משפט נואפות וברא אתהן בתרבותם הוא משפט שופכות דם וברא לשון קציצה וכן ובראתו דיער יהיה לך בספר ( יהושע יז ) :
<b style="color: gray;">מצודת דוד</b> <b>ורגמו עליהן אבן קהל .</b> בני הקהל ההוא יגרמו עליהן אבנים : <b>וברא .</b> הוא יבריא אותן עם חרבותם :
<b style="color: gray;">מצודת ציון</b> <b>ורגמו .</b> ענין השלכת אבנים כמו באבן ירגמו אותם ( ויקרא כ ) : <b>וברא .</b> ענין כריתה כמו כי יער הוא ובראתו ( יהושע י''ז ) : <b>בחרבותם .</b> מל' חרב :
<b style="color: gray;">מלבי"ם פירוש המילות</b> <b>ורגמו,</b> וידונו אותם בד' מיתות ב''ד וחושב סקילה הרג שריפה, וחנק א''צ לחשוב שהיא המיתה האמורה בתורה סתם, והיא הקלה שבכולם, והוא משפט הידוע של כל א''א שזנתה, וא''צ להודיע :
<b style="color: gray;">מלבי"ם ביאור המילות</b> <b>וברא,</b> מקור, להכרית אותן :
<h3>{מח}</h3>
וְהִשְׁבַּתִּ֥י זִמָּ֖ה מִן־הָאָ֑רֶץ וְנִֽוַּסְּרוּ֙ כָּל־הַנָּשִׁ֔ים וְלֹ֥א תַעֲשֶׂ֖ינָה כְּזִמַּתְכֶֽנָה׃
<b style="color: gray;">מצודת דוד</b> <b>והשבתי זמה .</b> עם המשפט הזה אבטל זמה מן הארץ כי כולם יפחדו מפחד המשפט : <b>ונוסרו .</b> יקבלו מוסר ולא תעשינה כמו הזמה שעשיתן ר''ל לא יעבוד עוד מי לעכו''ם :
<b style="color: gray;">מצודת ציון</b> <b>והשבתי .</b> ענין בטול : <b>ונוסרו .</b> מל' מוסר :
<b style="color: gray;">מלבי"ם פירוש המילות</b> <b>והשבתי</b> ויהי זה לתועלת שעי''כ <b>אשבית זמה</b> בכלל, <b>כי כל הנשים תוסרנה</b> ויקחו מוסר <b>ולא תעשינה כזמתכנה</b> :
<b style="color: gray;">מלבי"ם ביאור המילות</b> <b>ונוסרו.</b> מורכב מנפעל והתפעל, שתחלה יקבלו מוסר בהכרח ע''י פועל שיעשה בהזונה, ואח''כ יתיסרו בעצמם ברצון :
<h3>{מט}</h3>
וְנָתְנ֤וּ זִמַּתְכֶ֙נָה֙ עֲלֵיכֶ֔ן וַחֲטָאֵ֥י גִלּוּלֵיכֶ֖ן תִּשֶּׂ֑אינָה וִידַעְתֶּ֕ם כִּ֥י אֲנִ֖י אֲדֹנָ֥י יְהוִֽה׃
<b style="color: gray;">רש"י</b> <b>ונתנו זמתכנה עליכן .</b> שופטיכן יתנו את משפט זמתכן בראשיכן :
<b style="color: gray;">מצודת דוד</b> <b>ונתנו .</b> הקהל העולה יתנו עליכן גמול זמתכן וחטאי תועבותיכן המאוסים כגלל של רעי הנה אתן תסבלו הגמול : <b>וידעתם .</b> אז תדעו שאני ה' הנאמן לשלם גמול :
<b style="color: gray;">מצודת ציון</b> <b>תשאינה .</b> מל' משא וסבל :
<b style="color: gray;">מלבי"ם פירוש המילות</b> <b>ונתנו,</b> שעד עתה היה עונש זמתכן על הכלל שנעשה זה ביניהם אבל אחר שיעשו משפט עמכם, ישאר העון והעונש רק עליכן בין מן הזמה בין מן הע''ז שעבדו :
<h2>יחזקאל פרק-כד</h2>
<h3>{א}</h3>
וַיְהִי֩ דְבַר־יְהוָ֨ה אֵלַ֜י בַּשָּׁנָ֤ה הַתְּשִׁיעִית֙ בַּחֹ֣דֶשׁ הָעֲשִׂירִ֔י בֶּעָשׂ֥וֹר לַחֹ֖דֶשׁ לֵאמֹֽר׃
<b style="color: gray;">רש"י</b> <b>התשיעית .</b> לצדקיהו :
<b style="color: gray;">מצודת דוד</b> <b>בשנה התשיעית .</b> לגלות המלך יהויכין ולמלכות צדקיהו :
<h3>{ב}</h3>
בֶּן־אָדָ֗ם (כתוב־)[כְּתָב־]לְךָ֙ אֶת־שֵׁ֣ם הַיּ֔וֹם אֶת־עֶ֖צֶם הַיּ֣וֹם הַזֶּ֑ה סָמַ֤ךְ מֶֽלֶךְ־בָּבֶל֙ אֶל־יְר֣וּשָׁלִַ֔ם בְּעֶ֖צֶם הַיּ֥וֹם הַזֶּֽה׃
<b style="color: gray;">רש"י</b> <b>סמך מלך בבל .</b> היום צר עליה :
<b style="color: gray;">מצודת דוד</b> <b>את שם היום .</b> ר''ל כמה הוא בשבת ראשון או שני וכו' ולתוספות ביאור אמר את עצם היום הזה שהוא עומד בו היום להודיע אשר מלך בבל סמך על ירושלים לצור עליה בעצם היום הזה ותכלית הכוונה היה בזה הכתיבה כי הנביא היה בבבל וכתב מה שנעשה בירושלים וכשישמעו מפי המגידים כי כן היה יאמינו בו ולא יפנו עוד אל מול דברי נביאי השקר :
<b style="color: gray;">מצודת ציון</b> <b>עצם .</b> גוף הדבר יקרא עצם וכן לא נכחד עצמי ממך ( תהלים קלט ) : <b>סמך .</b> ענין הקרוב :
<b style="color: gray;">מלבי"ם פירוש המילות</b> <b>את שם היום</b> פי מהרי''א שר''ל שם היום מימי השבוע למשל יום הראשון בשבוע, ומ''ש את עצם היום רצה לומר בכמה בחדש, והטעם מה שצוה לכתוב שעל ידי כך נודע להם אמיתת נבואתו שכיון היום בצמצום שסמך על ירושלים, עוד כתב כי מאז עד ט' לחדש הרביעי שהבקעה העיר ההיו תתקי''ד יום, כמספר השנים שהיו חפשים מיום צאתם מארץ מצרים שהיו בשנת ב' אלפים תמ''ח עד שנחרב הבית בשנת ג' אלפים שנ''ח לחשבון של סדר עולם, וארבעה ימים הנותרים היו לשנות המקוטעים, והיה מכוון יום לשנה, גם י''ל דרך רמז וביחוד מ''ש כאן ירושלים חסר יו''ד שא''ל שיכתוב לסימן שם היום ועצם היום, ששם היום הוא מלת <b>עשור</b> ועצם היום הוא מספר עשרה, שעשור עולה בחשבונו תקע''ו ועם מספר עשרה שהוא עצם היום הוא תקפ''ו כמספר ירושלים שנכתב פה חסר י' להיות לזכרון שסמך מלך בבל על ירושלים, וכפי מספר הכשדים שאצלם הלילה שייך אל היום שעבר חשבו אז יום י''א בטבת. ובלשון כשדים נקרא שם החדש טבת כמ''ש חז''ל דשמות החדשים עלו עמהם מבבל, ושם <b>י''א בטבת</b> שהוא שם היום ועצם היום לבני בבל עולה כמספר נבוכדנצר, וזה יהיה זכר גדול שבו ביום סמך מלך בבל, בעצם היום הזה ר''ל בכח היום והרמז שבו :
<h3>{ג}</h3>
וּמְשֹׁ֤ל אֶל־בֵּית־הַמֶּ֙רִי֙ מָשָׁ֔ל וְאָמַרְתָּ֣ אֲלֵיהֶ֔ם כֹּ֥ה אָמַ֖ר אֲדֹנָ֣י יְהוִ֑ה שְׁפֹ֤ת הַסִּיר֙ שְׁפֹ֔ת וְגַם־יְצֹ֥ק בּ֖וֹ מָֽיִם׃
<b style="color: gray;">רש"י</b> <b>שפות הסיר .</b> ע''פ הכירה במקום מושבה היא קרויה שפיתה בלשון המשנה שאמרו רבותינו מקום שפיתת שתי קדירות ועוד שנינו אחד שופת את הקדירה ואחד נותן לתוכה מים ואחד נותן לתוכה תבלין למדנו שהשפיתה היא הושבתה על פי הכירה עד שלא יתנו לתוכה כלום והדוגמא זו על ירושלים שאמרתם ( לעיל ) עליה היא הסיר עתה בא העת שתהיה לסיר ואתם בתוכה לבשר יבא נבוכדנצר ויתננה על האור , ומנחם פירש לשון שימה : <b>וגם יצוק בו מים .</b> הם צרכי המצור , יצוק כמו שפוך :
<b style="color: gray;">מצודת דוד</b> <b>ומשול .</b> אמור משל אל בית ישראל הממרים בי : <b>שפות הסיר שפות .</b> ערוך והעמד הקדרה על מקום מעמדה על הכירה וגם שפוך בו מים להתבשל ולפי שהם אמרו בהמשל היא הסיר ואנחנו הבשר ( לעיל יא ) לכן אחז גם הוא בזה המשל לומר היום הוא תחלת המצור שהיא הכנה אל הכבוש כמו שהעמדת הקדרה על הכירה ויציקת המים בו הוא הכנה אל הבישול :
<b style="color: gray;">מצודת ציון</b> <b>שפות .</b> ענין העמדת הסיר על הכירה כמו שפות הסיר הגדולה ( מ''ב ד ) : <b>הסיר .</b> הקדרה : <b>יצוק .</b> שפוך :
<b style="color: gray;">מלבי"ם פירוש המילות</b> <b>ומשל אל בית המרי משל</b> המשל הזה מתיחס להם כי הם חדשו המשל הזה כמ''ש (למעלה י''א) האומרים לא בקרוב בנות בתים היא הסיר ואנחנו הבשר, היינו שהיו אומרים שחומת ירושלים הבצורה תגן עליהם כמו שתגן הסיר על הבשר בל תחרך ותשרף מן האש, שהגם שהאש סביב סביב אין הבשר נשרף מפני שהסיר מגין עליו, ובסיר שופכים מים והם מגינים על הבשר בל יחרך ויהיו בסיר עד גמר בשולו, וע''כ אמרו שלא יבנו בתים בקרוב אל החומה היינו שלא יהיה הבשר בקרוב אל הסיר בלא אמצעי כי אז ישרף מקודם זמן בשולו, ובטחו בהסיר שהוא החומה והמים שהוא כלי מלחמתם שלא תשרוף אותם אש המצור, ויהיו בירושלים עד גמר בשולם שהוא יום מותם, לכן נשא משל כפי דרכם, ואמר <b>שפות הסיר</b> היינו שישפות אותו אל הכירה היטב, שהוא הדבוק שמדביקו אל הכירה שלא תבא האש תחתיו רק בצדדים בל יחרך ברוב האש, והיינו שיעריכו את החומה בכל חזקה, <b>וגם יצוק בו מים</b> להגן על הבשר שהוא כלי הנשק שיגן בעדם מאש האויב :
<b style="color: gray;">מלבי"ם ביאור המילות</b> <b>שפות.</b> עריכת הקדרה על השפתים :
<h3>{ד}</h3>
אֱסֹ֤ף נְתָחֶ֙יהָ֙ אֵלֶ֔יהָ כָּל־נֵ֥תַח ט֖וֹב יָרֵ֣ךְ וְכָתֵ֑ף מִבְחַ֥ר עֲצָמִ֖ים מַלֵּֽא׃
<b style="color: gray;">רש"י</b> <b>אסוף נתחיה אליה .</b> מיראת המצור אספו לתוכה כל ראשיה ושריה : <b>כל נתח טוב .</b> כל גבר גיבר אימתן וגבר עביד קרב כן ת''י :
<b style="color: gray;">מצודת דוד</b> <b>אסוף נתחיה אליה .</b> הכנס בה הנתחים הראוים לה : <b>כל נתח טוב .</b> וחוזר ומפרש ירך וכתף שהם נתחים טובים מלאים בשר : <b>מבחר עצמים מלא .</b> את הסיר מלא משאר מבחר האיברים ( ולפי שהאיברים מנותחים לפי העצמות יקראו האיברים בשם עצמים ) :
<b style="color: gray;">מצודת ציון</b> <b>אסוף .</b> הכנס כמו ואין איש מאסף אותם ( שופטים יט ) : <b>נתחיה .</b> איבריה כמו ונתח אותו לנתחיו ( ויקרא א ) : <b>ירך .</b> הוא הרגל : <b>כתף .</b> הוא רוחב היד ממעל : <b>עצמים .</b> ר''ל איברים :
<b style="color: gray;">מלבי"ם פירוש המילות</b> <b>אסף נתחיה</b> ושיאסוף הנתחים שיהיו בתוך הסיר והמים שלא יצאו חלקים מהם למעלה מן הסיר וישרפו מן האש, היינו שכולם יהיו תוך החומה ולא יצאו משם, ובאר כי יאסוף <b>כל נתח טוב</b> שהם השרים והחכמים, <b>וימלא גם מבחר עצמים</b> שהם אנשי החיל :
<h3>{ה}</h3>
מִבְחַ֤ר הַצֹּאן֙ לָק֔וֹחַ וְגַ֛ם דּ֥וּר הָעֲצָמִ֖ים תַּחְתֶּ֑יהָ רַתַּ֣ח רְתָחֶ֔יהָ גַּם־בָּשְׁל֥וּ עֲצָמֶ֖יהָ בְּתוֹכָֽהּ׃
<b style="color: gray;">רש"י</b> <b>מבחר הצאן לקוח .</b> קח אתה נבוכדנצר את מבחר חייליך סביבותיה כן ת''י ואינו מיושב על ענין הסיר וכן צריך לפותרו מבחר ישראל יבאו ויכנסו בתוכה : <b>וגם דור העצמים תחתיה .</b> סדר וערך העצמים תחת שאר האיברים כלומר ילחמו הגבורים בשביל החלשים ויסמכו אלו עליהן , דור לשון עריכה וכן יצנפך צנפה כדור ( ישעיה כ''ב ) שורות היקף גייסות וכן שורה תרגום דרא מנחם פירש כמו אני אגדיל המדורה : <b>רתח רתחיה .</b> ואחר שיהו כולם לתוכה יקרבו כלי המצור והמלחמה אל העיר :
<b style="color: gray;">מצודת דוד</b> <b>מבחר הצאן לקוח .</b> ר''ל הבשר שתשים בסיר יהיה ממבחר הצאן מהשמנים והנבחרים שבצאן : <b>וגם דור .</b> שים תחת הסיר מדורת העצמים שבמקום עצים יבער עצמים : <b>רתח רתחיה .</b> ר''ל כ''כ תבעיר האש ותרתיח הסיר עד שגם העצמים יתבשלו בה עם שהם קשים להתבשל ור''ל בעת יתחיל המצור יתאספו בה כל בני הערים שנחרבו וגם שרי העם והמושלים ואמר לעשות מדורה מעצמים לרמז על עצמות והחללים הנהרגים חנם בקרבה ע''י המלך והשרים שהם מבעירים האש ומביאים הפורעניות וצרות המצור ואמר רתח וכו' לרמז שכ''כ יקשה צרות המצור עד שגם הגבורים החזקים כעצמים יכלו ויפלו בה בחרב וברעב ובדבר :
<b style="color: gray;">מצודת ציון</b> <b>דור .</b> מל' מדורה והבערה כמו מדורות אש ( ישעיה ל ) : <b>רתח רתחיה .</b> ענין הבשול בחוזק שמעלה כעין אבעבועות וכן ירתיח כסיר מצולה ( איוב מא ) :
<b style="color: gray;">מלבי"ם פירוש המילות</b> <b>מבחר הצאן</b> שיקח הבשר מן הצאן המובחרים שיהיה בשר שמן, בלתי מקבל החירוך כבשר כחוש, <b>וגם</b> משיב ואומר כל זה לא יועיל שהגם שלקחו מבחר עצמים אל תוך הסיר, הלא גם <b>דור עצמים תחתיה</b>, הלא לקחו הרבה מן העצמים ועשו מהם מדורה והיסק תחת הסיר, עד שהעצמים שתחת הסיר <b>רתח רתחיה</b> היינו שהם הרתיחו את הסיר יותר מן הראוי עד <b>שבשלו עצמיה אשר בתוכה</b> שהעצמים שתחת הסיר שנעשה מהם מדורה בשלו את העצמים שבתוך הסיר, שזה סימן שהמוקד הוא יותר מדאי כי העצמות אין מתבשלות וכשנתבשלו העצמות הקשות, כבר נתקלקל הבשר ע''י רוב הבישול :
<b style="color: gray;">מלבי"ם ביאור המילות</b> <b>דור.</b> מענין מדורה, ובא על הסדר שמסדרין עצים וזפת ואש לעשות מדורה, ומשתתף בזה עם הוראתה השניה מענין היקיף, וחניתי כדור עליך, וזה ההבדל בין מדורה ובין מוקד ויתר לשונות : <b>רתח.</b> הוא הבישול יותר מדאי. כמו ירתיח כסיר מצולה (איוב מ''א) :
<h3>{ו}</h3>
לָכֵ֞ן כֹּה־אָמַ֣ר ׀ אֲדֹנָ֣י יְהֹוִ֗ה אוֹי֮ עִ֣יר הַדָּמִים֒ סִ֚יר אֲשֶׁ֣ר חֶלְאָתָ֣ה בָ֔הּ וְחֶ֨לְאָתָ֔הּ לֹ֥א יָצְאָ֖ה מִמֶּ֑נָּה לִנְתָחֶ֤יהָ לִנְתָחֶ֙יהָ֙ הוֹצִיאָ֔הּ לֹא־נָפַ֥ל עָלֶ֖יהָ גּוֹרָֽל׃
<b style="color: gray;">רש"י</b> <b>חלאתה .</b> זוהמתה שמוציאין מעל פיה על ידי הרתחתה שקורין אשקומ''א בלע''ז כלומר לא יצאו ממנה רשעים שבה : <b>לנתחיה לנתחיה .</b> גלות אחר גלות היוצא ונפל אל הכשדים איש איש לבדו : <b>לא נפל עליה גורל .</b> לא כשאר קדירות שמוציאין נתחיהן יחד לתתה לפני כל אחד ואחד חלקו וגורלו ויונתן תרגם מדלא יתעביד בה תיובא לא נפל עליה גורלו של מקום :
<b style="color: gray;">מצודת דוד</b> <b>לכן .</b> ר''ל הואיל ונאמר לי במשל לכן אפרש הדבר כה אמר ה' וגו' : <b>אוי וגו' .</b> אוי לך ירושלים אשר נשפך בך דמי נקיים : <b>סיר .</b> אתה הסיר אשר נשאר בה זוהמתה ולא יצאה ממנה זוהמתה כי לא העבירו ממנה כדרך שמעבירים זוהמת הסיר ר''ל עדיין טומאת העון אצלך ולא עשית תשובה שתלך לה העון : <b>לנתחיה לנתחיה הוציאה .</b> ר''ל כמו שאין דרך לשפוך מסיר כזאת כל הנתחים בבת אחת כי ישפך עמהם גם הזוהמה הנשארת בשולי הסיר אולם יוציאם נתחים נתחים מה שפוגע ראשון נוטל תחלה מבלי הפלת גורל לדעת מי ראשון כו' כן לא גלו אנשי ירושלים בבת אחת כי מהם גלו עם יהויקים ומהם עם יהויכין ומהם עם צדקיהו ולא גלו על פי גורל כי אם מי שבא בידו ראשון גלה תחלה וכאומר לא היה בן בעבור שאלו פשעו יותר מאלו והגורל נפל על אלו שפשעו ביותר כי באמת דרך אחד להם :
<b style="color: gray;">מצודת ציון</b> <b>חלאתה .</b> ענין זוהמא ודומה לו במקראות שלאחריו :
<b style="color: gray;">מלבי"ם פירוש המילות</b> <b>לכן כה אמר ה', סיר אשר חלאתה בה,</b> שמלאה חלאה ורק <b>חלאתה לא יצאה ממנה,</b> רק החלאה לבדה תשאר, אבל הנתחים הטובים לא ישארו. <b>הוציאה לנתחיה לנתחיה</b> נתח אחר נתח, שהטובים יהרגו רבים מהם ורבים יצאו ונפלו אל הכשדים, <b>לא נפל עליה גורל</b> פי' המפ' שאינו דומה כסיר שנתבשל שמוציאים כל הבשר ומחלקים הנתחים ע''פ גורל לאיש חלקו, רק הוציאו ע''פ המקרה אחד אחד, ויל''פ שאמר בתמיה וכי לא נפל הגורל של נ''נ עליו ולא על רבת בני עמון שהוא הגורל שהגריל לאן ילך שהיו תוצאותיו מאת ה' להחריבה :
<b style="color: gray;">מלבי"ם ביאור המילות</b> <b>חלאתה.</b> זוהמא, והראשון בלא מפיק, ויל''פ שנמצא בה חלאה מחמת הבישול וגם חלאתה של הסיר שהיה מכבר לא יצאה, כי לא רחצו הסיר בעת שהניחו בו הבשר :
<h3>{ז}</h3>
כִּ֤י דָמָהּ֙ בְּתוֹכָ֣הּ הָיָ֔ה עַל־צְחִ֥יחַ סֶ֖לַע שָׂמָ֑תְהוּ לֹ֤א שְׁפָכַ֙תְהוּ֙ עַל־הָאָ֔רֶץ לְכַסּ֥וֹת עָלָ֖יו עָפָֽר׃
<b style="color: gray;">רש"י</b> <b>צחיח .</b> שעיעות : <b>לא שפכתהו על הארץ וגו' .</b> ת''י בזידו ובדרע מרומם שפכתיה לא שפכתיה בשלו למיעבד עלוהי תיובא , ורבותינו פירשוהו בדמו של זכריה בן יהוידע לא נהגו בו לא כדם הצבי ולא כדם האיל :
<b style="color: gray;">מצודת דוד</b> <b>כי דמה .</b> דם הנקי הנשפך שהיה בתוכה הנה שמה אותו על יבשות הסלע להיות מתקיים לא שפכה אותו על עפר הארץ להיות נבלע ונכסה בעפר הארץ ר''ל שפכו דם בגלוי ובפרסום ולא חששו לעשות בסתר לבל יוודע :
<b style="color: gray;">מצודת ציון</b> <b>צחיח .</b> ענין יובש כמו שכנו צחיחה ( תהלים סח ) :
<b style="color: gray;">מלבי"ם פירוש המילות</b> <b>כי דמה</b> מפרש מ''ש גם דור העצמים תחתיה שהוא <b>הדם שהיה בתוכה</b> ששפכו דם בפרהסיא, <b>ושמחו על צחיח סלע</b> שיהיה לנגד עיניהם תמיד, ר''ל שלא עשו תשובה על מעשיהם לכסות על פשעיהם :
<b style="color: gray;">מלבי"ם ביאור המילות</b> <b>צחיח סלע.</b> מקום הגבוה והיבש של הסלע :
<h3>{ח}</h3>
לְהַעֲל֤וֹת חֵמָה֙ לִנְקֹ֣ם נָקָ֔ם נָתַ֥תִּי אֶת־דָּמָ֖הּ עַל־צְחִ֣יחַ סָ֑לַע לְבִלְתִּ֖י הִכָּסֽוֹת׃
<b style="color: gray;">רש"י</b> <b>להעלות חמה .</b> לפני צויתי לאותו דם שלא יבלע בקרקע כדי שיזכר לנקום נקמתו :
<b style="color: gray;">מצודת דוד</b> <b>להעלות חמה .</b> לכן בכדי להעלות חמתי ולנקום בהם נקם קיימתי את הדם הנשפך בה להיות מתקיים כאלו הוא על יבשות הסלע לבל יהיה נכסה מעיני ר''ל כמו שהם עשו בגלוי כן השארתי את הדם מגולה להיות זכור לפני להעלות חמתי לנקום בהם נקמת הדם ואחז במשל מבן אדם המשאיר דבר מגולה למען יזכור בו :
<b style="color: gray;">מלבי"ם פירוש המילות</b> ולכן כדי <b>להעלות חמה נתתי</b> גם אני <b>את דמה על צחיח סלע</b> וזה היו העצמים שהיו תחת הסיר שהגדילו המדורה :
<h3>{ט}</h3>
לָכֵ֗ן כֹּ֤ה אָמַר֙ אֲדֹנָ֣י יְהוִ֔ה א֖וֹי עִ֣יר הַדָּמִ֑ים גַּם־אֲנִ֖י אַגְדִּ֥יל הַמְּדוּרָֽה׃
<b style="color: gray;">רש"י</b> <b>המדורה .</b> הסק גדולה פואיא''ה בלע''ז :
<b style="color: gray;">מצודת דוד</b> <b>לכן .</b> הואיל והדם הנקי זכור לפני לכן כה אמר ה' אוי לך עיר הדמים : <b>גם אני .</b> כמו שהם הגדילו רשע כן גם אני אגדיל המדורה שתחת הסיר :
<b style="color: gray;">מלבי"ם פירוש המילות</b> <b>לכן כה אמר ה'</b> שעי''ז <b>גם אני אגדיל המדורה</b> שחוץ מן האש שבחוץ אגדיל אני המדורה תחת הסיר שהוא החרב והרעב והדבר שאכלו בתוך ירושלים, כמ''ש (בירמיה כ''א) הנני מסב כלי המלחמה אשר בידכם וכו' ואספתי אותם אל תוך העיר הזאת :
<h3>{י}</h3>
הַרְבֵּ֤ה הָעֵצִים֙ הַדְלֵ֣ק הָאֵ֔שׁ הָתֵ֖ם הַבָּשָׂ֑ר וְהַרְקַח֙ הַמֶּרְקָחָ֔ה וְהָעֲצָמ֖וֹת יֵחָֽרוּ׃
<b style="color: gray;">רש"י</b> <b>הרבה העצים הדלק האש .</b> להרבות העצים ולהדליק האש : <b>התם הבשר והרקח המרקחה .</b> כשהבשר חם מעל העצמות והוא מצטמק ומעורב ברוטב ומגיס בכף דומה למרקחת פטום סממנין שמערבין אותה יפה יפה ומתוך צימוק הבשר עשנה נהפך לתוכה שקורין אאורש''יר בלע''ז וזהו שאמר והעצמות יחרו יבשו ויעשנו לשון חרה מני חורב ( איוב כ''ט ) וכן למען תחם וחרה נחשתה כדרך קדירה שתמו מימיה ברתיחתה מתחממת ונשרפין חרסיה והתבשיל מתקלקל :
<b style="color: gray;">מצודת דוד</b> <b>הרבה העצים .</b> ר''ל אמור בנבואה שאני ארבה העצים ואדליק האש למען התם את הבשר לכלותה : <b>והרקח .</b> אשים בה מרקחת הבשמים כי כן הדרך להשים הבשמים בתבשיל לאחר שנצטמק הרבה : <b>והעצמות .</b> גם העצמות יתייבשו מאד מחום האש :
<b style="color: gray;">מצודת ציון</b> <b>התם .</b> ענין השלמה וכליון כמו עד תומי אותה בידו ( ירמיה כז ) : <b>והרקח המרקחה .</b> כן נקרא תערובות הבשמים וכן רוקח מרקחת ( שמות ל ) : <b>יחרו .</b> ענין יובש מחום האש כמו ותוכו נחר ( לעיל טו ) :
<b style="color: gray;">מלבי"ם פירוש המילות</b> <b>הרבה העצים</b> אני אשתדל להרבות העצים <b>ולהדליק האש</b> בפנים עד <b>שיתום הבשר</b> כי יתבשל עד שיאבד צורת בשר <b>ויהיה כמרקחה</b> ודבר דק הנרקח בחום האש עד שגם <b>העצמות יחרו</b> ע''י שיכלו המים ישרף הכל וגם העצמות יחרו מן האש שישלוט בתוך הסיר :
<b style="color: gray;">מלבי"ם ביאור המילות</b> <b>הרבה, הדלק.</b> כולו בלשון מקור, להרבות ולהדלק ולהתם : <b>והרקח.</b> דבר דק הנרקח כמרקחת, כמו ים ישים כמרקחה (איוב מ''ב) : <b>יחרו.</b> הוא הנחרר מרוב האש :
<h3>{יא}</h3>
וְהַעֲמִידֶ֥הָ עַל־גֶּחָלֶ֖יהָ רֵקָ֑ה לְמַ֨עַן תֵּחַ֜ם וְחָ֣רָה נְחֻשְׁתָּ֗הּ וְנִתְּכָ֤ה בְתוֹכָהּ֙ טֻמְאָתָ֔הּ תִּתֻּ֖ם חֶלְאָתָֽהּ׃
<b style="color: gray;">רש"י</b> <b>תתום חלאתה .</b> תכלה זוהמתה ותבלע בנחשתה סיר של נחשת היא :
<b style="color: gray;">מצודת דוד</b> <b>והעמידה .</b> אעמיד את הסיר על הגחלים שמתחת לה כשהיא רקה מן התבשיל ההושם בה כי הכל נשרף מחום האש הרב : <b>למען תחם .</b> למען תתחמם הסיר ותתייבש שוליה להיות נשרף מחום האש : <b>ונתכה בתוכה טומאתה .</b> הזוהמא הטמאה והמאוסה המתדבק בסיר תהיה נמסת בתוך הסיר ואז תתום ותכלה זוהמתה כי תשרף גם היא אחר שתהיה נמסת בה ר''ל אגדיל החמה עד אשר יתמו אנשי העיר ואף הגבורים יכלו עמהם ואז תשאר העיר רקנית מיושביה ותשאר שממה ובזה ימורק עון עמה :
<b style="color: gray;">מצודת ציון</b> <b>רקה .</b> ריקנית : <b>תחם .</b> תתחמם : <b>וחרה .</b> ענין יובש : <b>נחושתה .</b> עניינו תחתית הדבר ושוליו כמו השפך נחושתך ( לעיל טז ) : <b>ונתכה .</b> מל' התכה והמסה כמו והתכתי אתכם ( לעיל כב ) : <b>טומאתה .</b> ר''ל המיאוס : <b>תתום .</b> ענין כליון :
<b style="color: gray;">מלבי"ם פירוש המילות</b> <b>והעמידה</b> עד שאחר שתהיה <b>רקה</b> מבשר וממים (ר''ל שימותו כל בעלי המלחמה) אז <b>תעמוד הסיר על הגחלים שתחתיה</b> שהם מן דור העצמים שתחתיה <b>למען תחם וחרה נחשתה</b> שהוא משל על הבקעת החומה, ואז <b>ונתכה בתוכה טמאתה</b> ר''ל שאז יקבלו עונש על עונותיהם ויטהרו מפשעיהם וגם <b>תתם חלאתה</b> ר''ל שהרשעים ימותו :
<h3>{יב}</h3>
תְּאֻנִ֖ים הֶלְאָ֑ת וְלֹֽא־תֵצֵ֤א מִמֶּ֙נָּה֙ רַבַּ֣ת חֶלְאָתָ֔הּ בְּאֵ֖שׁ חֶלְאָתָֽהּ׃
<b style="color: gray;">רש"י</b> <b>תאונים הלאת .</b> בתואנה ותרמית הלאת את העניים לכן לא יצאו ממנה רשעי' שבתוכה אלא באש פורענותה יכלו :
<b style="color: gray;">מצודת דוד</b> <b>תאונים הלאת .</b> נתייגעת בעשות הרבה עלילות ושקרים ולא תצא ממנה מרבית הזוהמא ר''ל איננה עושה תשובה על מרבית עוונה ולכן לא תצא ממנה הזוהמא כ''א ע''י האש שהוא ישרוף אותם ר''ל לא תלך ממנה עוונה כ''א ע''י מירוק אש הפורעניות :
<b style="color: gray;">מצודת ציון</b> <b>תאונים .</b> ענין עלילה ושקר כמו כי תואנה הוא מבקש ( שופטים יד ) : <b>הלאת .</b> ענין יגיעה כמו מה הלאתיך ( מיכה ו ) : <b>רבת .</b> מלשון רבוי :
<b style="color: gray;">מלבי"ם פירוש המילות</b> <b>תאנים חלאת</b> באוני ובאבל חלאת לסיר להתיך החלאה והטומאה, כי <b>לא תצא ממנה</b> חלאתה, מפני <b>שרבת חלאתה</b> מאד, עד שגם <b>באש</b> נמצא <b>חלאתה</b> ואין האש שולט בו, ר''ל הרשעים רבים ולא כלו לגמרי :
<b style="color: gray;">מלבי"ם ביאור המילות</b> <b>תאנים.</b> לשון והיתה תאניה ואניה, ויל''פ שנלאית מרוב האבל : <b>באש.</b> יל''פ ג''כ מענין וירום תולעים ויבאש. חלאה הנבאשה, והב' שורש :
<h3>{יג}</h3>
בְּטֻמְאָתֵ֖ךְ זִמָּ֑ה יַ֤עַן טִֽהַרְתִּיךְ֙ וְלֹ֣א טָהַ֔רְתְּ מִטֻּמְאָתֵךְ֙ לֹ֣א תִטְהֲרִי־ע֔וֹד עַד־הֲנִיחִ֥י אֶת־חֲמָתִ֖י בָּֽךְ׃
<b style="color: gray;">רש"י</b> <b>בטומאתך .</b> בטומאה של זמה תכלה : <b>יען טיהרתיך .</b> להוכיח ע''פ הנביאים ולא טהרת וגו' :
<b style="color: gray;">מצודת דוד</b> <b>בטומאתך זמה .</b> עדיין את בטומאתך שהיא הזמה שעשית : <b>יען טהרתיך .</b> בעבור שאני הייתי מחזר לטהר אותך כי שלחתי הנביאים להחזירך למוטב ועכ''ז לא טהרת מטומאתך ולא שבת אלי א''כ בודאי לא תטהרי עוד עד אשר אניח את חמתי בך לפרוע ממך ובזה תהיה מוטהר וממורק מן העון :
<b style="color: gray;">מלבי"ם פירוש המילות</b> <b>וכן בטמאתך זמה</b> בהטומאה שלך נמצא זמה, שהיא עצות עמוקות והשתקעות המחשבה בזנות שזה לא יוסר גם ע''י האש (וכבר בארנו למעלה (סי' ט''ז מ''ג) שתקנת הזמה הוא באש, כמ''ש בחמותו זמה הוא באש ישרפו אותו ואתהן) וא''כ <b>יען טהרתיך ולא טהרת,</b> ידעתי כי <b>לא תטהרי</b> עוד <b>עד הניחי חמתי בך</b> להענישך עוד בשבי וגלות ופזור :
<h3>{יד}</h3>
אֲנִ֨י יְהוָ֤ה דִּבַּ֙רְתִּי֙ בָּאָ֣ה וְעָשִׂ֔יתִי לֹֽא־אֶפְרַ֥ע וְלֹא־אָח֖וּס וְלֹ֣א אֶנָּחֵ֑ם כִּדְרָכַ֤יִךְ וְכַעֲלִילוֹתַ֙יִךְ֙ שְׁפָט֔וּךְ נְאֻ֖ם אֲדֹנָ֥י יְהֹוִֽה׃
<b style="color: gray;">רש"י</b> <b>לא אפרע .</b> לא אבטל גזירתי : <b>ולא אנחם .</b> לשוב ממחשבתי הרעה אשר דברתי לעשות לך :
<b style="color: gray;">מצודת דוד</b> <b>אני ה' דברתי .</b> זה ימים רבים דברתי שיבוא הפורעניות והנה כבר באה וכבר עשיתי כי כבר סמך מלך בבל על ירושלים : <b>לא אפרע .</b> לא אבטל דברי ולא אחוס עליכם ולא אנחם לחשוב מחשבה אחרת לטובה : <b>כדרכיך .</b> כפי דרכיך ומעשיך ישפטו אותך הכשדים כי הם יהיו שלוחי המקום לעשות המשפט :
<b style="color: gray;">מצודת ציון</b> <b>אפרע .</b> ענין בטול והשבתה כמו ותפרעו כל עצתי ( משלי א ) : <b>אחוס .</b> מל' חס וחמלה : <b>אנחם .</b> ענין הפוך מחשבה : <b>וכעלילותיך .</b> כמעשיך :
<b style="color: gray;">מלבי"ם פירוש המילות</b> <b>אני ה' דברתי,</b> {{{א}}} שאני הוא שגזרתי את הגזרה, {{{ב}}} <b>שבאה,</b> {{{ג}}} <b>ועשיתי</b> שכבר נעשה מעשה, ונגד מ''ש אני דברתי אמר <b>לא אפרע</b> שלא יבטל את הגזרה, ונגד מ''ש שבאה אמר <b>ולא אחוס</b> שהחסה תהיה מפני שיש לו צורך בדבר, כמו ועינכם אל תחוס על כליכם, כי אין בכם שום צורך, ונגד ועשיתי אמר <b>ולא אנחם</b> לא יהיה לי חרטה על המעשה, <b>כי כדרכיך וכעלילותיך שפטוך,</b> שהיה העונש כפי החטא :
<b style="color: gray;">מלבי"ם ביאור המילות</b> <b>אפרע.</b> ביטול הדבר, כמו ותפרעו כל עצתי, (משלי א') : <b>כדרכיך וכעלילותיך.</b> עי' הבדלה למעלה (ז' ג') :
<h3>{טו}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<b style="color: gray;">מלבי"ם פירוש המילות</b> <b>ויהי</b> אחר שהודיע לו ממצור ירושלים הודיע לו מחורבן בהמ''ק (ובאו פה ג''כ ג' נבואות, מכוונות נגד ג' נבואות שאמר בסי' כ''א), שים פניך דרך תימנה שהיה על ירושלים שהיא הנבואה של שפות הסיר, שע''ז אמר שם לא נפל עליה גורל, ונגד הנבא אל אדמת ישראל היה הנבואה של סי' כ''ג, ונגד הטף אל מקדשים באה הנבואה הזאת, ותחלה התחיל שם לדבר במשל והנביא אמר כי יאמרו ממשל משלים הוא ונבא בלא משל, ושוב חזר לאמר המשלים על כאו''א :
<h3>{טז}</h3>
בֶּן־אָדָ֕ם הִנְנִ֨י לֹקֵ֧חַ מִמְּךָ֛ אֶת־מַחְמַ֥ד עֵינֶ֖יךָ בְּמַגֵּפָ֑ה וְלֹ֤א תִסְפֹּד֙ וְלֹ֣א תִבְכֶּ֔ה וְל֥וֹא תָב֖וֹא דִּמְעָתֶֽךָ׃
<b style="color: gray;">רש"י</b> <b>מחמד עיניך .</b> אשתך כמו שהענין מוכיח בסופו :
<b style="color: gray;">מצודת דוד</b> <b>את מחמד עיניך .</b> אמר זה על אשתו שהיה הנביא אוהב אותה מאד : <b>במגפה .</b> ר''ל במיתה פתאומית כדרך המגפה : <b>ולא תספוד .</b> לא תעשה הספד עליה כדרך שעושים למתים : <b>ולא תבוא דמעתך .</b> לא תבוא על לחייך דמעת הבכי וכפל הדבר במ''ש :
<b style="color: gray;">מצודת ציון</b> <b>מחמד .</b> מל' חמדה ואהוב :
<b style="color: gray;">מלבי"ם פירוש המילות</b> <b>הנני לקח</b> הודיעו שאשתו תמות במגפה, וצוהו <b>שלא יספד,</b> ואף <b>לא יבכה,</b> ואף <b>שלא יבואו דמעותיו כלל</b> :
<h3>{יז}</h3>
הֵאָנֵ֣ק ׀ דֹּ֗ם מֵתִים֙ אֵ֣בֶל לֹֽא־תַֽעֲשֶׂ֔ה פְאֵֽרְךָ֙ חֲב֣וֹשׁ עָלֶ֔יךָ וּנְעָלֶ֖יךָ תָּשִׂ֣ים בְּרַגְלֶ֑יךָ וְלֹ֤א תַעְטֶה֙ עַל־שָׂפָ֔ם וְלֶ֥חֶם אֲנָשִׁ֖ים לֹ֥א תֹאכֵֽל׃
<b style="color: gray;">רש"י</b> <b>האנק .</b> התמקמק בשתיקה שוא''ש דמוני''ץ בלע''ז : <b>פארך .</b> תפילין כל אלה מצות אבלים ואתה חילוף אבל אסור בתפילין וסנדל וחייב בעטיפת הראש ומברין אותו סעודה ראשונה משל אחרים :
<b style="color: gray;">מצודת דוד</b> <b>האנק דום .</b> מהאנק דום ר''ל שתוק מן האנחה ולא תאנח : <b>מתים אבל .</b> הוא הפוך אבל מתים ר''ל מנהג האבל שעושים על המתים לא תעשה : <b>פארך .</b> התקן עליך מגבעות הראש שהוא לפאר ולהדר וכן נאמר פארי המגבעות ( שמות לט ) ודרך האבל היה להסיר המגבעות ההיא , ורז''ל אמרו שעל התפילין יאמר שהאבל אסור בהן : <b>ונעליך .</b> לא כדרך האבל שחולץ המנעל : <b>ולא תעטה .</b> לא כדרך האבל שמעטף ראשו עד שער השפתים : <b>ולחם אנשים .</b> לא כדרך האבל שמברין אותו סעודה הראשונה משל אחרים :
<b style="color: gray;">מצודת ציון</b> <b>האנק .</b> ענין אנחה כמו אנקת אסיר ( תהלים קב ) : <b>דום .</b> ענין שתיקה כמו וידום אהרן ( ויקרא י ) : <b>חבוש .</b> כן יקרא התקון בראש והקשירה וכן וחבשת להם מגבעות ( שמות כה ) : <b>תעטה .</b> ענין עטיפה כמו ועל שפם יעטה ( ויקרא יג ) : <b>שפם .</b> הוא שער השפתים :
<b style="color: gray;">מלבי"ם פירוש המילות</b> <b>האנק דם</b> האנקה תהיה בדממה שלא ישמע אדם, <b>מתים אבל</b> ר''ל אבל של מתים, <b>לא תעשה</b> וצוהו שילך עם מגבעת הראש ולא יעטוף כדרך האבלים, וכן שיניח התפילין הנקראים פאר, וכן שלא יחלוץ מנעלים, <b>ולא יעטה על שפם</b> ולא יאכל סעודת הבראה בענין שלא ינהג שום אבילות :
<b style="color: gray;">מלבי"ם ביאור המילות</b> <b>האנק דם.</b> כמו דממה וקול, ר''ל הרכבה מקול ומדממה, וכאן ר''ל שיהיה מורכב מאנק ומדממה, ר''ל שיהיה האנקה בחלש : <b>מתים אבל.</b> כמו בכור שורו, שופר תרועה : <b>פארך.</b> פארי המגבעות, ולדעת חז''ל התפילין שנקראים פאר, ושם שפם. בא תמיד אצל אבל, כמ''ש בס' התו''ה תזריע (סי' קנ''ד) טעמו של דבר :
<h3>{יח}</h3>
וָאֲדַבֵּ֤ר אֶל־הָעָם֙ בַּבֹּ֔קֶר וַתָּ֥מָת אִשְׁתִּ֖י בָּעָ֑רֶב וָאַ֥עַשׂ בַּבֹּ֖קֶר כַּאֲשֶׁ֥ר צֻוֵּֽיתִי׃
<b style="color: gray;">רש"י</b> <b>כאשר צויתי .</b> שלא לנהוג אבילות :
<b style="color: gray;">מצודת דוד</b> <b>ואדבר .</b> את דברי הנבואה ההיא : <b>ואעש בבוקר .</b> בבוקר השני עשיתי כאשר צויתי מפי ה' שלא לנהוג מנהג אבלות :
<b style="color: gray;">מלבי"ם פירוש המילות</b> <b>ואדבר</b> יחזקאל אמר זה אל העם בבקר ובערב מתה אשתו, ובבקר בעת הקבורה והתחלת האבילות עשה כציוי ה', ומה שדבר תחלה היה כדי לאמת נבואתו שידעו שידע מיתת אשתו תחלה, וגם היה למשל שכן היה עם הפליט כמו שית' :
<h3>{יט}</h3>
וַיֹּאמְר֥וּ אֵלַ֖י הָעָ֑ם הֲלֹֽא־תַגִּ֥יד לָ֙נוּ֙ מָה־אֵ֣לֶּה לָּ֔נוּ כִּ֥י אַתָּ֖ה עֹשֶֽׂה׃
<b style="color: gray;">רש"י</b> <b>מה אלה לנו .</b> מה הרמזים הללו עלינו :
<b style="color: gray;">מצודת דוד</b> <b>הלא תגיד .</b> הלא מהראוי שתגיד לנו מה הדברים האלה מרמזים עלינו אשר אתה עושה :
<b style="color: gray;">מלבי"ם פירוש המילות</b> <b>ויאמרו מה אלה לנו כי אתה עשה</b> בודאי אינך עושה כזאת רק להראות איזה אותו ונבואה לנו ומה יורו אלה הדברים לנו :
<h3>{כ}</h3>
וָאֹמַ֖ר אֲלֵיהֶ֑ם דְּבַ֨ר־יְהוָ֔ה הָיָ֥ה אֵלַ֖י לֵאמֹֽר׃
<h3>{כא}</h3>
אֱמֹ֣ר ׀ לְבֵ֣ית יִשְׂרָאֵ֗ל כֹּֽה־אָמַר֮ אֲדֹנָ֣י יְהוִה֒ הִנְנִ֨י מְחַלֵּ֤ל אֶת־מִקְדָּשִׁי֙ גְּא֣וֹן עֻזְּכֶ֔ם מַחְמַ֥ד עֵֽינֵיכֶ֖ם וּמַחְמַ֣ל נַפְשְׁכֶ֑ם וּבְנֵיכֶ֧ם וּבְנֽוֹתֵיכֶ֛ם אֲשֶׁ֥ר עֲזַבְתֶּ֖ם בַּחֶ֥רֶב יִפֹּֽלוּ׃
<b style="color: gray;">רש"י</b> <b>אשר עזבתם .</b> בירושלים כשיצאתם בגולה :
<b style="color: gray;">מצודת דוד</b> <b>הנני מחלל .</b> למסור ביד האויב את מקדשי שהוא גאון עוזכם ומחמד עיניכם ומחמל נפשכם ר''ל אהוב לכם ותחמולו עליו : <b>אשר עזבתם .</b> כשיצאתם בגולה עזבתם בירושלים :
<b style="color: gray;">מצודת ציון</b> <b>גאון .</b> ענין רוממות : <b>עוזכם .</b> ענין חוזק : <b>ומחמל .</b> מל' חמלה ורחמנות :
<b style="color: gray;">מלבי"ם פירוש המילות</b> <b>הנני מחלל את מקדשי</b> שזה הנמשל של מיתת אשת יחזקאל, וכי כן התדבקה השכינה במקדש באהבה כאהבת איש לאשתו :
<h3>{כב}</h3>
וַעֲשִׂיתֶ֖ם כַּאֲשֶׁ֣ר עָשִׂ֑יתִי עַל־שָׂפָם֙ לֹ֣א תַעְט֔וּ וְלֶ֥חֶם אֲנָשִׁ֖ים לֹ֥א תֹאכֵֽלוּ׃
<b style="color: gray;">רש"י</b> <b>ועשיתם כאשר עשיתי .</b> לא תנהגו אבילות כי אין מנחמין לכם שאין בכם אחד שלא יהיה אבל ואין אבילות אלא במקום מנחמים , ד''א שתהיו יראים לבכות לפני הכשדים שאתם בתוכם : <b>שפם .</b> גרינו''ן בלע''ז :
<b style="color: gray;">מצודת דוד</b> <b>ועשיתם כאשר עשיתי וגו' .</b> וחוזר ומפרש על שפם וכו' וזהו לפי שאין לנהוג מנהג אבלים אלא במקום שיש מנחמים אבל אז יהיו כולם אבלים וא''כ מי ינחם את מי :
<b style="color: gray;">מלבי"ם פירוש המילות</b> <b>ועשיתם כאשר עשיתי</b> וכו' שלא תספידו אם מיראת הכשדים, אם מצד שמי יספיד ומי ינחם אחר שכולם אבלים, שזה משל המגפה :
<h3>{כג}</h3>
וּפְאֵרֵכֶ֣ם עַל־רָאשֵׁיכֶ֗ם וְנַֽעֲלֵיכֶם֙ בְּרַגְלֵיכֶ֔ם לֹ֥א תִסְפְּד֖וּ וְלֹ֣א תִבְכּ֑וּ וּנְמַקֹּתֶם֙ בַּעֲוֹנֹ֣תֵיכֶ֔ם וּנְהַמְתֶּ֖ם אִ֥ישׁ אֶל־אָחִֽיו׃
<b style="color: gray;">רש"י</b> <b>ונמקותם .</b> אישרויי''ץ דמוני''ץ בלע''ז :
<b style="color: gray;">מצודת דוד</b> <b>ונמקותם .</b> תהיו נמסים בצרות בגמול עונותיכם ומכאב לב תהמו איש עם אחיו ר''ל כולכם זה כזה :
<b style="color: gray;">מצודת ציון</b> <b>ונמקותם .</b> מל' המקה והמסה : <b>ונהמתם .</b> מל' המיי' :
<b style="color: gray;">מלבי"ם ביאור המילות</b> <b>ונמקתם.</b> כמ''ש ימקו בעונם (ויקרא כ''ז) : <b>ונהמתם.</b> כמו ונהמת באחריתך (משלי ה) :
<h3>{כד}</h3>
וְהָיָ֨ה יְחֶזְקֵ֤אל לָכֶם֙ לְמוֹפֵ֔ת כְּכֹ֥ל אֲשֶׁר־עָשָׂ֖ה תַּעֲשׂ֑וּ בְּבֹאָ֕הּ וִֽידַעְתֶּ֕ם כִּ֥י אֲנִ֖י אֲדֹנָ֥י יְהוִֽה׃
<b style="color: gray;">רש"י</b> <b>בבואה .</b> באה הרעה הזאת :
<b style="color: gray;">מצודת דוד</b> <b>והיה יחזקאל .</b> כאומר ולכן עשיתי כזאת למען אהיה לכם למופת שתעשו כמו שעשיתי אני שלא נהגתי מנהג אבלים : <b>בבואה .</b> בעת בא הפורעניות אז תעשו כמוני : <b>כי אני אד' .</b> הנאמן ליפרע גמול :
<b style="color: gray;">מצודת ציון</b> <b>למופת .</b> לאות וסימן :
<b style="color: gray;">מלבי"ם ביאור המילות</b> <b>בבואה.</b> בבוא השמועה :
<h3>{כה}</h3>
וְאַתָּ֣ה בֶן־אָדָ֔ם הֲל֗וֹא בְּי֨וֹם קַחְתִּ֤י מֵהֶם֙ אֶת־מָ֣עוּזָּ֔ם מְשׂ֖וֹשׂ תִּפְאַרְתָּ֑ם אֶת־מַחְמַ֤ד עֵֽינֵיהֶם֙ וְאֶת־מַשָּׂ֣א נַפְשָׁ֔ם בְּנֵיהֶ֖ם וּבְנוֹתֵיהֶֽם׃
<b style="color: gray;">רש"י</b> <b>משא נפשם .</b> שנפשם מתנשאה בהם :
<b style="color: gray;">מצודת דוד</b> <b>ביום קחתי .</b> בעת אקח מהם בה''מ שהוא מעוזם וחזקם ושמחת תפארתם אשר בו יתפארו : <b>את מחמד .</b> מוסב על ביום קחתי לומר בעת אקח את מחמד עיניהם ואת מה שנפשם מתנשא ומתפאר בהם וחוזר ומפרש לומר שהם בניהם ובנותיהם :
<b style="color: gray;">מצודת ציון</b> <b>משא .</b> מל' נשיאה והרמה :
<b style="color: gray;">מלבי"ם פירוש המילות</b> (כה-כו) <b>ואתה בן אדם</b> באר לו הנמשל מה שאמר זה אל העם בבקר לפני מות אשתו, כי כן יהיה גם בבשורת המקדש, שבעת בא הפליט יד ה' היתה אליו בערב לפני בא הפליט והוא הודיע י''ב שעות קודם, כמ''ש ויפתח את פי כמ''ש לקמן (סי' ל''ג), וז''ש <b>ביום ההוא אשר יבוא הפליט אליך להשמיע</b> הבשורה <b>באזניך</b> :
<b style="color: gray;">מלבי"ם ביאור המילות</b> <b>משא נפשם.</b> דבר שאליהם נושאים את נפשם, והם בניהם ובנותיהם :
<h3>{כו}</h3>
בַּיּ֣וֹם הַה֔וּא יָב֥וֹא הַפָּלִ֖יט אֵלֶ֑יךָ לְהַשְׁמָע֖וּת אָזְנָֽיִם׃
<b style="color: gray;">רש"י</b> <b>ביום ההוא .</b> א''א לבא הפליט ביום החורבן וכן פתרונו ביום ההוא שיבא הפליט אליך להשמיע אזנך ביום ההוא יפתח פיך : <b>להשמעות אזנים .</b> לבשר בשורה שהוכתה העיר :
<b style="color: gray;">מצודת דוד</b> <b>ביום ההוא .</b> בעת ההיא יבוא אליך הפליט מן המלחמה להשמיע אל האזנים דבר החורבן :
<b style="color: gray;">מצודת ציון</b> <b>הפליט .</b> הנמלט מהמלחמה כמו ויבא הפליט ויגד לאברם ( בראשית יד ) :
<b style="color: gray;">מלבי"ם ביאור המילות</b> <b>ביום ההוא יבוא.</b> נעלם מלת אשר ור''ל ביום אשר יבא הפליט ביום ההוא יפתח את פיך, כי א''א לפ' כפשוטו, שהחורבן היה בעשרה באב והפליט בא בחמשה בטבת : <b>להשמעות.</b> שם בתוס' ו''ת, ופי' להשמיע לאזנים :
<h3>{כז}</h3>
בַּיּ֣וֹם הַה֗וּא יִפָּ֤תַח פִּ֙יךָ֙ אֶת־הַפָּלִ֔יט וּתְדַבֵּ֕ר וְלֹ֥א תֵֽאָלֵ֖ם ע֑וֹד וְהָיִ֤יתָ לָהֶם֙ לְמוֹפֵ֔ת וְיָדְע֖וּ כִּֽי־אֲנִ֥י יְהוָֽה׃
<b style="color: gray;">רש"י</b> <b>את הפליט .</b> עם הפליט : <b>ותדבר ולא תאלם .</b> לפי שאמרתי לך ונאלמת ולא תהיה להם וגו' מעתה יראו שדבריך אמת ולא תאלם עוד מהתנבאות להם :
<b style="color: gray;">מצודת דוד</b> <b>את הפליט .</b> עם ביאת הפליט יפתח פיך ולתוספות ביאור אמר ותדבר ולא תאלם עוד כי עד העת ההיא היה כאיש אלם לבל יוכיחם מלבו כי לא שמעו אליו וכמ''ש ונאלמת ולא תהיה להם לאיש מוכיח ( לעיל ג ) לכן אמר בבוא הפליט ויראו שאמת דברת אז יהיה לך פתחון פה להוכיחם מלבך כי מאז ישמעו לך : <b>והיית להם למופת .</b> ר''ל אז יאמינו בדבריך כדרך שמאמינים במופת : <b>וידעו כי אני ה' .</b> ואז ידעו שאני ה' הנאמן במאמרו ומקיים דברו :
<b style="color: gray;">מצודת ציון</b> <b>תאלם .</b> מלשון אלם :
<b style="color: gray;">מלבי"ם פירוש המילות</b> <b>ביום ההוא יפתח פיך את הפליט</b> ר''ל אז יפתח פיך י''ב שעות קודם, ותגד ויהיה למופת ומאז <b>תדבר ולא תאלם עוד</b> וכן הגדת מיתת האשה שמרמזת על חורבן המקדש י''ב שעות קודם :
<h2>יחזקאל פרק-כה</h2>
<h3>{א}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<h3>{ב}</h3>
בֶּן־אָדָ֕ם שִׂ֥ים פָּנֶ֖יךָ אֶל־בְּנֵ֣י עַמּ֑וֹן וְהִנָּבֵ֖א עֲלֵיהֶֽם׃
<b style="color: gray;">מצודת דוד</b> <b>שים פניך .</b> סבב פניך אל מול בני עמון :
<h3>{ג}</h3>
וְאָֽמַרְתָּ֙ לִבְנֵ֣י עַמּ֔וֹן שִׁמְע֖וּ דְּבַר־אֲדֹנָ֣י יְהוִ֑ה כֹּה־אָמַ֣ר אֲדֹנָ֣י יְהוִ֡ה יַעַן֩ אָמְרֵ֨ךְ הֶאָ֜ח אֶל־מִקְדָּשִׁ֣י כִֽי־נִחָ֗ל וְאֶל־אַדְמַ֤ת יִשְׂרָאֵל֙ כִּ֣י נָשַׁ֔מָּה וְאֶל־בֵּ֣ית יְהוּדָ֔ה כִּ֥י הָלְכ֖וּ בַּגּוֹלָֽה׃
<b style="color: gray;">רש"י</b> <b>האח .</b> לשון שמחה : <b>כי נחל .</b> כי ננחל והיה מורשה לאחרים :
<b style="color: gray;">מצודת דוד</b> <b>יען אמרך האח .</b> ר''ל בעבור ששמחת על מקדשי אשר נתחלל להמסר ביד העכו''ם :
<b style="color: gray;">מצודת ציון</b> <b>האח .</b> ענין ל' שמחה : <b>נחל .</b> מל' חלול : <b>נשמה .</b> ל' שממה :
<b style="color: gray;">מלבי"ם פירוש המילות</b> <b>יען אמרך האח</b> בני עמון שמחו {{{א}}} על חורבן המקדש, {{{ב}}} על שממות הארץ, {{{ג}}} על גלות ישראל :
<b style="color: gray;">מלבי"ם ביאור המילות</b> <b>האח.</b> ענין שמחה : <b>נחל.</b> נתחלל, [נפעל עבר מן הכפולים] :
<h3>{ד}</h3>
לָכֵ֡ן הִנְנִי֩ נֹתְנָ֨ךְ לִבְנֵי־קֶ֜דֶם לְמֽוֹרָשָׁ֗ה וְיִשְּׁב֤וּ טִירֽוֹתֵיהֶם֙ בָּ֔ךְ וְנָ֥תְנוּ בָ֖ךְ מִשְׁכְּנֵיהֶ֑ם הֵ֚מָּה יֹאכְל֣וּ פִרְיֵ֔ךְ וְהֵ֖מָּה יִשְׁתּ֥וּ חֲלָבֵֽךְ׃
<b style="color: gray;">רש"י</b> <b>לבני קדם .</b> כשדים וארם לצד מזרח הם :
<b style="color: gray;">מצודת דוד</b> <b>לבני קדם .</b> הם פרס ומדי היושבים במזרחה של בני עמון במקצוע מזרחית צפונית : <b>וישבו .</b> ר''ל לא יבואו רק לשלול שלל וללכת וכדרך שעשה נ''נ אלא יתעכבו שמה ויעמידו בך ארמנות ומשכנות ויאכלו פרי ארצך וישתו חלב צאנך :
<b style="color: gray;">מצודת ציון</b> <b>למורשה .</b> מל' ירושה : <b>טירותיהם .</b> ענין ארמון כמו תהי טירתם נשמה ( תהלים סט ) : <b>משכניהם .</b> מל' משכן אוהל :
<b style="color: gray;">מלבי"ם פירוש המילות</b> <b>לכן הנני נתנך לבני קדם למורשה,</b> {{{א}}} ונגד שמחתך על המקדש <b>ישבו טירותיהם בך</b> שהם מקומות המיוחדים להם לעבודת אליל, {{{ב}}} ונגד שמחתך על אדמת ישראל <b>יתנו בך משכניהם</b> שיתישבו באדמתך, {{{ג}}} ונגד שמחתך על גלות ישראל <b>המה יאכלו פריך</b> כי אתה תלך בגולה :
<b style="color: gray;">מלבי"ם ביאור המילות</b> <b>וישבו,</b> מבנין פעל הדגוש, מענין ישיבה : <b>טירותיהם.</b> הוא הארמון הגדול הנמצא בעיר לקיבוץ הכלל, ואצל העכו''ם היו מתקבצים שם לע''ז כנודע :
<h3>{ה}</h3>
וְנָתַתִּ֤י אֶת־רַבָּה֙ לִנְוֵ֣ה גְמַלִּ֔ים וְאֶת־בְּנֵ֥י עַמּ֖וֹן לְמִרְבַּץ־צֹ֑אן וִֽידַעְתֶּ֖ם כִּֽי־אֲנִ֥י יְהוָֽה׃
<b style="color: gray;">מצודת דוד</b> <b>את רבה .</b> היא עיר המלוכה : <b>לנוה גמלים .</b> כי יחרבו אותה ויעמידו שם גמלים : <b>ואת בני עמון .</b> ר''ל שאר ערי בני עמון : <b>כי אני ה' .</b> הנאמן לשלם גמול :
<b style="color: gray;">מצודת ציון</b> <b>לנוה .</b> ענין מדור : <b>למרבץ .</b> ענין השכיבה לנוח :
<b style="color: gray;">מלבי"ם פירוש המילות</b> <b>ונתתי</b> אחר שבני קדר עסקם הוא גמלים וצאן, תהיה עיר המלוכה לנוה גמלים, וכלל המדינה מרבץ צאן :
<h3>{ו}</h3>
כִּ֣י כֹ֤ה אָמַר֙ אֲדֹנָ֣י יְהוִ֔ה יַ֚עַן מַחְאֲךָ֣ יָ֔ד וְרַקְעֲךָ֖ בְּרָ֑גֶל וַתִּשְׂמַ֤ח בְּכָל־שָֽׁאטְךָ֙ בְּנֶ֔פֶשׁ אֶל־אַדְמַ֖ת יִשְׂרָאֵֽל׃
<b style="color: gray;">רש"י</b> <b>יען מחאך יד ורקעך ברגל .</b> לשם שמחה ואע''פ שבראש הספר ( לעיל ג ) אמר כן לענין אבל הכה בכפך ורקע ברגליך ואמור האח יש דברים שעושין אותם לאבל ולשמחה אבל אין עניינם שוה וכן חלילים לכלה ולמת : <b>ורקעך .</b> לשון מרפס : <b>בכל שאטך .</b> לשון בזיון פותרין בו כמו ויבז עשו ( בראשית כה ) שתרגום אונקלוס ושאט עשו ואני אומר שאט לשון שטף גולוזמנ''ט בלע''ז :
<b style="color: gray;">מצודת דוד</b> <b>מחאך יד .</b> בעבור שהכית כפך זה לזה בדרך שמחה : <b>ורקעך בתל .</b> בעטת ברגל בארץ כי אז נראה כאלו מרקע ומרדד הארץ וגם הוא ענין שמחה ועם כי אמר למעלה הכה בכפך ורקע ברגלך ( לעיל ו ) על ענין צער ואבל הנה יש דברים שעושים לאבלות ולשמחה ואין עניינם שוה וכמו שמביאים חלילים למת ולכלם : <b>ותשמח בכל שאטך בנפש .</b> שמחת בכל הבזיון שלך שבזית בנפשך את אדמת ישראל :
<b style="color: gray;">מצודת ציון</b> <b>מחאך .</b> ענין הכאת כף אל כף דרך שמחה וכן ימחאו כף ( ישעיה נה ) : <b>ורקעך .</b> ענין שטיחה ורדוד כמו כסף מרוקע ( ירמיה י ) : <b>שאטך .</b> ענין בזיון כמו השאטים אותם ( לקמן כח ) :
<b style="color: gray;">מלבי"ם פירוש המילות</b> <b>כי כה אמר ה'</b> עתה יעד להם עונש אחר נגד השמחה שהיה להם גם אחר החורבן עד שהראו השמחה בפועל ע''י ריקוד, כי שמחו אל אדמת ישראל, כי בני עמון התישבו אחר החורבן על אדמת ישראל, כמ''ש (ירמיה י''ט) מדוע ירש מלכם את גד ועמו בעריו ישב, (ובעמוס א') על בקעם הרות הגלעד למען הרחיב את גבולם, וז''ש <b>יען מחאך יד</b> וכו' :
<b style="color: gray;">מלבי"ם ביאור המילות</b> <b>מחאך.</b> כמו וכל עצי השדה ימחאו כף : <b>ורקעך.</b> רקידה ברגל : <b>בשאטך.</b> משתתף עם שוט המורה על הכאה, ר''ל שמכאיבים, כמו השטאים אותך ר''ל העוקצים ומכאיבים לך, וכן ולשוטט בצדכם (יהושע כ''ג), ואם יכאיב לו ע''י בוז ולעג זה נקרא שאטת הנפש, ועז''א בשאט נפש (פט''ו) :
<h3>{ז}</h3>
לָכֵ֡ן הִנְנִי֩ נָטִ֨יתִי אֶת־יָדִ֜י עָלֶ֗יךָ וּנְתַתִּ֤יךָ־(לבג) [לְבַז֙] לַגּוֹיִ֔ם וְהִכְרַתִּ֙יךָ֙ מִן־הָ֣עַמִּ֔ים וְהַאֲבַדְתִּ֖יךָ מִן־הָאֲרָצ֑וֹת אַשְׁמִ֣ידְךָ֔ וְיָדַעְתָּ֖ כִּֽי־אֲנִ֥י יְהוָֽה׃
<b style="color: gray;">מצודת דוד</b> <b>נטיתי את ידי .</b> להכות בך : <b>מן העמים .</b> ר''ל לא תהיה נחשבת עוד לעם בין האומות : <b>והאבדתיך מן הארצות .</b> כפל הדבר במ''ש : <b>אשמידך .</b> מכל וכל לבל תשוב לקדמותך : <b>כי אני ה' .</b> הנאמן לשלם גמול :
<b style="color: gray;">מצודת ציון</b> <b>לבג .</b> מל' בזה ושלל והכתיב לבג והוא ענין מאכל כמו מפת בג המלך ( דניאל א ) או לבג הוא כמו לבז והגימ''ל הוא במקום הזי''ן באטב''ח וכן גה גבול ( לקמן מו ) ור''ל זה גבול :
<b style="color: gray;">מלבי"ם פירוש המילות</b> <b>לכן הנני נטיתי את ידי עליך</b> שגם אחר החורבן בגויים לא תמצא מנוח, <b>ונתתיך</b> יש הבדל בין גוים ועמים שגוים הם הפחותים שאין להם מלך ועמים הם החשובים שיש להם מלך, אמר <b>בגוים</b> הפחותים ששם תשב ביניהם <b>תהיה להם לבג</b> היינו למזון, ופת בג המלך שיאכלו ואתך בכל פה, <b>והעמים</b> החשובים <b>משם הכרתיך</b> שלא תוכל לשבת ביניהם כלל, ואם תרצה להתישב <b>בארצות</b> בפני עצמך שם <b>האבדתיך,</b> תאבד מן הישוב, באופן אשר <b>אשמידך</b> לגמרי, ובזה <b>וידעת כי אני ה'</b> :
<b style="color: gray;">מלבי"ם ביאור המילות</b> <b>גוים עמים.</b> בארתי הבדלם (ישעיה א' ד') שעם מעולה מן גוי, שמורה שי''ל מלכות והנהגה : <b>עמים ארצות.</b> התבאר למעלה (י''א ט''ז, י''ב ט''ו) ובכ''מ, שבכל הספר יציין שארצות הם רחוקים יותר מן עמים וגוים עיי''ש :
<h3>{ח}</h3>
כֹּ֥ה אָמַ֖ר אֲדֹנָ֣י יְהוִ֑ה יַ֗עַן אֲמֹ֤ר מוֹאָב֙ וְשֵׂעִ֔יר הִנֵּ֥ה כְּכָֽל־הַגּוֹיִ֖ם בֵּ֥ית יְהוּדָֽה׃
<b style="color: gray;">רש"י</b> <b>הנה ככל הגוים בית יהודה .</b> בטלה אהבת הקב''ה מהם ונמאסו לתת ביד נבוכדנצר כשאר העכו''ם ומדרש אגדה שנכנסו להיכל וקפלו צורות הכרובים שצר שלמה על קיר ההיכל כמער איש ולויות ( מלכים א ז ) והוציאום לחוץ אמרו ראו אלו שהיו מראים עצמם כצנועים במה היו עוסקין :
<b style="color: gray;">מצודת דוד</b> <b>ככל הגוים .</b> כמו שכל העובדי כוכבים היו נעזבים להנהגת מערכות השמים כן גם בית יהודה ואין דבקה בהם השגחת ה' יותר מבכל העובדי כוכבים וכאומר ולכן נמסרו ביד נ''נ כיתר העובדי כוכבים ולא האמינו שבגמול עונם נמסרו :
<b style="color: gray;">מלבי"ם פירוש המילות</b> <b>כה אמר ה',</b> הנה מואב לא לקח מנחלת ישראל רק שמח על מפלתם והשתתף עם שעיר, במה אשמר <b>הנה ככל הגוים בית יהודה</b> נתונים תחת הטבע וסרה השגחת ה' מהם, וחז''ל אמרו שהוציאו הכרובים והיו אומרים שישראל עובדים לצורות ככל הגוים, וכן אמר בירמיה (מ''ח כ''ו) ואם לא השחוק היה לך ישראל אם בגנבים נמצא :
<h3>{ט}</h3>
לָכֵן֩ הִנְנִ֨י פֹתֵ֜חַ אֶת־כֶּ֤תֶף מוֹאָב֙ מֵהֶ֣עָרִ֔ים מֵֽעָרָ֖יו מִקָּצֵ֑הוּ צְבִ֗י אֶ֚רֶץ בֵּ֣ית הַיְשִׁימֹ֔ת בַּ֥עַל מְע֖וֹן (וקריתמה) [וְקִרְיָתָֽיְמָה]:
<b style="color: gray;">רש"י</b> <b>הנני פותח .</b> את מבצרי ארץ מואב אשר בספר בסוף גבולם הוא הכתף סוף גבול ארצם כמו ( שמות כז ) ולכתף השנית אל הכתף דמתרגם לעיברא :
<b style="color: gray;">מצודת דוד</b> <b>את כתף מואב מהערים .</b> את עבר מואב מן הערים ולתוספת ביאור אמר מעריו מקצהו ר''ל אפתח ערי מבצרי מואב העומדים בקצה גבולו המונעים את האויב לבוא בארצו וכאשר יפתחו שערי הערים ההם יבוא האויב בארצו לכל אשר יתאוה : <b>צבי ארץ .</b> ר''ל הערים שהם חמדת והדר ארצו ושמותם בית הישימות וכו' כי הם ערי המבצר שבקצה גבול מואב :
<b style="color: gray;">מצודת ציון</b> <b>כתף .</b> ענין עבר וצד וכן ולכתף השנית ( שמות כז ) : <b>צבי .</b> ענין חמדה והדר :
<b style="color: gray;">מלבי"ם פירוש המילות</b> <b>לכן הנני פתח את כתף מואב</b> שיכנס האויב בצד ארצו, ולא יכנס בצד המדבר רק בצד ששם הערים, ויתחיל החורבן <b>מעריו מקצהו,</b> וכמו שחשב בירמיה שם כל ערי מואב שכבשם האויב, אבל תכלית חורבן מואב, שיפתח פתח :
<b style="color: gray;">מלבי"ם ביאור המילות</b> (ט-י) <b>לבני קדם.</b> אני פותח לבני קדם, שילכו דרך מואב על בני עמון :
<h3>{י}</h3>
לִבְנֵי־קֶ֙דֶם֙ עַל־בְּנֵ֣י עַמּ֔וֹן וּנְתַתִּ֖יהָ לְמֽוֹרָשָׁ֑ה לְמַ֛עַן לֹֽא־תִזָּכֵ֥ר בְּנֵֽי־עַמּ֖וֹן בַּגּוֹיִֽם׃
<b style="color: gray;">רש"י</b> <b>לבני קדם .</b> אפתה אותם שיבאו על בני עמון דרך ארץ מואב :
<b style="color: gray;">מצודת דוד</b> <b>לבני קדם .</b> ר''ל את הערים ההם אפתח לבני קדם הם פרס ומדי בעת ילכו על בני עמון ואתן אז את בני עמון להם למורשה באופן שלא תזכר עוד בני עמון בין העובדי כוכבים כי ישמדו מכל וכל :
<b style="color: gray;">מלבי"ם פירוש המילות</b> <b>לבני קדם על בני עמון,</b> שדרך הפתח שנפתחו ערי מואב נכנסו בני קדם להתישב בערי עמון, ומה <b>שנתתיה למורשה</b> זה יהיה <b>למען שלא תזכר בני עמון בגוים</b> כיון שכבר נעשה ארצו ירושה, והיה זה מדה כנגד מדה, שכבר אמר כי לא אתן לך מארצו ירושה כי לבני לוט נתתיה ירושה, וירושה הוא דבר שאין לו הפסק, רק ע''י שלקחו ירושת ישראל, נענשו שנלקחה ירושתם ונתנה לבני קדם, וידוע שכל עם ועם גבל ה' נחלתם, ואחר שלבני עמון גבל ירושתם ונלקחה מאתם ונתנה לאחר, בהכרח יפסקו מהיות גוי ולא יזכרו בגוים :
<h3>{יא}</h3>
וּבְמוֹאָ֖ב אֶעֱשֶׂ֣ה שְׁפָטִ֑ים וְיָדְע֖וּ כִּֽי־אֲנִ֥י יְהוָֽה׃
<b style="color: gray;">מצודת דוד</b> <b>ובמואב .</b> רצה לומר ואז גם במואב אעשה שפטים כי יהיו נמסרים גם המה ביד בני קדם ואז ידעו שאני ה' הנאמן לשלם גמול :
<b style="color: gray;">מלבי"ם פירוש המילות</b> <b>ובמואב</b> אמנם מואב שלא לקחו מנחלת ישראל רק שמחו על מפלתם לא אקח את ארצם לעולם רק אעשה שפטים כמ''ש בירמיה שם עד הנה משפט מואב, ר''ל שמשפט מואב היה לו גבול לזמן ידוע ועד מקום ידוע, לא כן משפט בני עמון שהגם שכתוב שם ואחרי כן אשיב את שבות בני עמון צ''ל שנחרבו ב' פעמים, ופעם הב' שלקחו בני קדם את ארצם לא שבו עוד, ובזה יובן הפלוגתא בברכות (דף כ''ח) בו ביום בא יהודה גר עמוני לפניהם בבהמ''ד א''ל ר''ג אסור אתה לבא בקהל, ואמר שהגם שסנחריב בלבל כל הארצות הא כתיב ואח''כ אשיב שבות בני עמון, ור''י שהלכה כמותו א''ל מותר אתה לבא בקהל, עיי''ש :
<h3>{יב}</h3>
כֹּ֤ה אָמַר֙ אֲדֹנָ֣י יְהוִ֔ה יַ֣עַן עֲשׂ֥וֹת אֱד֛וֹם בִּנְקֹ֥ם נָקָ֖ם לְבֵ֣ית יְהוּדָ֑ה וַיֶּאְשְׁמ֥וּ אָשׁ֖וֹם וְנִקְּמ֥וּ בָהֶֽם׃
<b style="color: gray;">מצודת דוד</b> <b>יען עשות אדום .</b> בעבור עשות מה שעשה בעת נקמתי נקם אל בית יהודה בעת שגלו מארצם ודבר המעשה הוא מה שנאמר ביום עמדך מנגד וכו' ( עובדיה א ) וכל הענין : <b>ויאשמו אשום .</b> בהם ועשו נקמה למסרם ביד האויב כמ''ש שם :
<b style="color: gray;">מצודת ציון</b> <b>ויאשמו אשום .</b> מל' אשמה ורשע :
<b style="color: gray;">מלבי"ם פירוש המילות</b> <b>יען עשות אדום</b> הנה אדום הרעו לישראל בחורבן ראשון בדרך נקמה כמ''ש יען היות לך איבת עולם ותגר את ב''י ע''י חרב, וז''ש <b>יען עשות אדום בנקם נקם,</b> ואח''כ בבית שני שבאו לברית מילה ונתגיירו ע''י מלכי החשמונאים ואחר שבאו הרומים להחריב ירושלים <b>ויאשמו אשום</b> ועברו ברית <b>ונקמו בהם,</b> וזה כולל גם מה שנקמו בהם בעת הגלות בשדמות ואבדון :
<b style="color: gray;">מלבי"ם ביאור המילות</b> <b>ונקמו.</b> בבנין הכבד מורה על התמדת הפעולה, ויש הבדל בין נקם שאחריו ב', שמורה נקימה מחמת שנאה, ובין נקם שאחריו מ', שמורה נקימה מחמת שהרע לו :
<h3>{יג}</h3>
לָכֵ֗ן כֹּ֤ה אָמַר֙ אֲדֹנָ֣י יְהוִ֔ה וְנָטִ֤תִי יָדִי֙ עַל־אֱד֔וֹם וְהִכְרַתִּ֥י מִמֶּ֖נָּה אָדָ֣ם וּבְהֵמָ֑ה וּנְתַתִּ֤יהָ חָרְבָּה֙ מִתֵּימָ֔ן וּדְדָ֖נֶה בַּחֶ֥רֶב יִפֹּֽלוּ׃
<b style="color: gray;">רש"י</b> <b>ודדנה .</b> ויתבי דדן :
<b style="color: gray;">מצודת דוד</b> <b>ונטיתי ידי .</b> להכות בה : <b>והכרתי וגו' .</b> כי תהיה שממה : <b>מתימן .</b> מפאת הדרום תתחיל החורבן וכאלו אמר שהכל תחרב מפאת הדרום עד א''י העומדת בצפונה : <b>ודדנה .</b> אנשי עיר דן והוא עיר גדולה בארץ :
<b style="color: gray;">מלבי"ם פירוש המילות</b> <b>לכן ונטית ידי על אדום,</b> זה היה ע''י נבוכדנצר וע''י החשמונאים <b>שהכרית משם אדם ובהמה,</b> בפעם הראשון <b>ונתתיה חרבה מתימן,</b> כמ''ש וחתו גבוריך תימן, ובפעם השניה <b>ודדנה בחרב יפלו</b> שאז היו דדן תחת ידם ונפלו עמהם בחרב, כי בפעם הראשון נפרדו דדן מהם כמ''ש העמיקו לשבת יושבי דדן (ירמיהו מ''ט) כמש''פ שם :
<b style="color: gray;">מלבי"ם ביאור המילות</b> <b>מתימן.</b> י''מ שמוסב על והכרתי ממנה אדם ובהמה מתימן, וכפל הכינוי עם הפעול כמו ותראהו את הילד, וכפי הנחת הטעמים פירושו שבצד של תימן תהיה חרבה, ובצד ששם דדן יפלו בחרב :
<h3>{יד}</h3>
וְנָתַתִּ֨י אֶת־נִקְמָתִ֜י בֶּאֱד֗וֹם בְּיַד֙ עַמִּ֣י יִשְׂרָאֵ֔ל וְעָשׂ֣וּ בֶאֱד֔וֹם כְּאַפִּ֖י וְכַחֲמָתִ֑י וְיָֽדְעוּ֙ אֶת־נִקְמָתִ֔י נְאֻ֖ם אֲדֹנָ֥י יְהוִֽה׃
<b style="color: gray;">רש"י</b> <b>ביד עמי ישראל .</b> הם יהיו שלוחי לנקום נקמתי :
<b style="color: gray;">מצודת דוד</b> <b>ונתתי וגו' .</b> ר''ל עוד יבוא זמי שאנקם בעמלק ביד עמי ישראל ועל הר שעיר וזה יהיה לעתיד וכמ''ש ועלו מושיעים וכו' ( שם ) : <b>ועשו .</b> ישראל יעשו בה כפי אפי וחמתי עליה : <b>וידעו .</b> אז ידעו שהיא נקמתי ולא בא במקרה :
<b style="color: gray;">מלבי"ם פירוש המילות</b> <b>ונתתי</b> ואח''כ <b>אתן נקמתי באדום</b> שינקום בם נקמת כבוד שמו המחולל והיא הנקמה המיועדת בדברי נביאים לע''ל ונקמה זו תהיה <b>ביד עמי ישראל</b> ע''י משיח בן יוסף, <b>ועשו באדום כאפי וכחמתי</b> השמורה עליהם לאחרית הימים, <b>וידעו את נקמתי</b> ואז יכירו שהיא נקמתי :
<h3>{טו}</h3>
כֹּ֤ה אָמַר֙ אֲדֹנָ֣י יְהוִ֔ה יַ֛עַן עֲשׂ֥וֹת פְּלִשְׁתִּ֖ים בִּנְקָמָ֑ה וַיִּנָּקְמ֤וּ נָקָם֙ בִּשְׁאָ֣ט בְּנֶ֔פֶשׁ לְמַשְׁחִ֖ית אֵיבַ֥ת עוֹלָֽם׃
<b style="color: gray;">רש"י</b> <b>יען עשות פלשתים בנקמה .</b> בשנאה ובפרך כאדם הנוקם נקמתו באויבו :
<b style="color: gray;">מצודת דוד</b> <b>יען עשות .</b> בעבור שעשו פלשתים עם ישראל כאדם הנוקם מן האויב וזהו מה שנאמר וגם וכו' וכל גלילות פלשת וכו' אשר את כספי וזהבי לקחתם וכו' ( יואל ד ) וכל הענין : <b>וינקמו נקם .</b> עשו נקמה בבזות אותם בנפשם להיות הם למשחית לישראל כאלו היה איבת עולם ביניהם כאלו הרעו להם מעולם :
<b style="color: gray;">מצודת ציון</b> <b>בשאט .</b> ענין בזיון : <b>איבת .</b> מל' איבה ושנאה כמו ואיבה אשית ( בראשית ג ) :
<b style="color: gray;">מלבי"ם פירוש המילות</b> <b>כה אמר ה' יען עשות פלשתים</b> גם פלשתים עשו מאיבה ומשנאה ותחלה עשו <b>בנקמה</b> בימי יהויקים ששלח ה' בו גדודי פלשתים כמ''ש (מ''ב כ''ד), ואח''כ בעת החורבן נקמו באיבה, כמ''ש על שלשה פשעי עזה וכו' על הגלותם גלות שלמה להסגיר לאדום וביואל (ד' ד') שמכרו בני יהודה לבני היונים, וז''ש <b>שנקמו למשחית ע''י איבת עולם</b> :
<h3>{טז}</h3>
לָכֵ֗ן כֹּ֤ה אָמַר֙ אֲדֹנָ֣י יְהוִ֔ה הִנְנִ֨י נוֹטֶ֤ה יָדִי֙ עַל־פְּלִשְׁתִּ֔ים וְהִכְרַתִּ֖י אֶת־כְּרֵתִ֑ים וְהַ֣אֲבַדְתִּ֔י אֶת־שְׁאֵרִ֖ית ח֥וֹף הַיָּֽם׃
<b style="color: gray;">רש"י</b> <b>את כרתים .</b> עמא דחייבין לאישתיצאה ואומר אני לפי שראיתי במקום אחר קורא אל פלשתים כרתים היו יושבי חבל הים גוי כרתים ( צפניה ב ) ואינו קורא כן לאומה אחרת נראה בעיני שיש גבול בפלשתים ששמו כרתי וכן אני מוצא בספר ( שמואל ( א' ל' ) בגדוד ששרף את צקלג אנחנו פשטנו על נגב הכרתי : <b>חוף הים .</b> מארק''א בלע''ז הם פלשתים שיושבים במקצוע דרומית מערבית של גבול ארץ ישראל על הים האחרון :
<b style="color: gray;">מצודת דוד</b> <b>נוטה ידי .</b> להכות בם : <b>את כרתים .</b> שם משפחה גדולה מפלשתים וכן גוי כרתים ( צפניה ב ) ועל שאמר והכרתי אמר כרתים והוא לשון נופל על לשון : <b>שארית וגו' .</b> ר''ל אף שארית לא ישאר מפלשתים היושב על שפת הים :
<b style="color: gray;">מצודת ציון</b> <b>חוף הים .</b> שפת הים וגבולו :
<b style="color: gray;">מלבי"ם פירוש המילות</b> <b>לכן הנני נוטה ידי</b> פעם אחר פעם כמ''ש בירמיה (סי' מ''ז) :
<h3>{יז}</h3>
וְעָשִׂ֤יתִי בָם֙ נְקָמ֣וֹת גְּדֹל֔וֹת בְּתוֹכְח֖וֹת חֵמָ֑ה וְיָֽדְעוּ֙ כִּֽי־אֲנִ֣י יְהוָ֔ה בְּתִתִּ֥י אֶת־נִקְמָתִ֖י בָּֽם׃
<b style="color: gray;">מצודת דוד</b> <b>בתוכחות חמה .</b> בעונש יסורים הבאים בחמה גדולה : <b>בתתי .</b> בעת אתן בם נקמתי אז ידעו שאני ה' הנאמן לשלם גמול :
<b style="color: gray;">מצודת ציון</b> <b>בתוכחות .</b> ענין עונש יסורים וכן והוכח במכאוב ( איוב לג ) :
<b style="color: gray;">מלבי"ם פירוש המילות</b> <b>ועשיתי בם נקמות גדולות</b> מדה כנגד מדה, <b>וידעו כי אני ה' בתתי</b> אדום כבר הכירו את ה' לכן אמר בפסוק י''ד וידעו את נקמתי, שיכירו שה' נוקם מהם על שהרעו לישראל, ופלשתים לא הכירו את ה' כלל וידעו כי אני ה' :
<b style="color: gray;">מלבי"ם ביאור המילות</b> <b>בתוכחות חמה,</b> חמה גלויה עד שידעו שהוא מה' (כנ''ל ה', ט''ו) :
<h2>יחזקאל פרק-כו</h2>
<h3>{א}</h3>
וַיְהִ֛י בְּעַשְׁתֵּֽי־עֶשְׂרֵ֥ה שָׁנָ֖ה בְּאֶחָ֣ד לַחֹ֑דֶשׁ הָיָ֥ה דְבַר־יְהוָ֖ה אֵלַ֥י לֵאמֹֽר׃
<b style="color: gray;">רש"י</b> <b>בעשתי עשרה .</b> לצדקיהו :
<b style="color: gray;">מצודת דוד</b> <b>בעשתי עשרה שנה .</b> לגלות יהויכין ולמלכות צדקיה : <b>באחד לחודש .</b> יתכן שהוא חדש החמישי וכמו שהיתה בשנת החורבן כן היתה בחדש החורבן :
<b style="color: gray;">מלבי"ם פירוש המילות</b> <b>באחד לחדש</b> לא באר באיזה חדש וכפי הנראה היה בחדש אלול או תשרי אחר חורבן הבית ששמחו על החורבן :
<h3>{ב}</h3>
בֶּן־אָדָ֗ם יַ֠עַן אֲשֶׁר־אָ֨מְרָה צֹּ֤ר עַל־יְרוּשָׁלִַ֙ם֙ הֶאָ֔ח נִשְׁבְּרָ֛ה דַּלְת֥וֹת הָעַמִּ֖ים נָסֵ֣בָּה אֵלָ֑י אִמָּלְאָ֖ה הָחֳרָֽבָה׃
<b style="color: gray;">רש"י</b> <b>על ירושלים .</b> שהיתה במצור : <b>האח .</b> לשון קול שמחה : <b>נשברה דלתות העמים .</b> עיר שכל העכו''ם היו נכנסים לה לסחורה מעתה תשבר כי לא ילך המצור מעליה עד תלכד : <b>נסבה אלי .</b> מעתה הוסבה סחורות העמים אלי : <b>אמלאה החרבה .</b> אתמלא אני מן העיר ירושלים החרבה :
<b style="color: gray;">מצודת דוד</b> <b>נשברה דלתות העמים .</b> הדלתות שהיו כל העובדי כוכבים נכנסים בהן לסחורה הנה עתה נשברה כ''א מהדלות כי לא הלך המצור מעליה עד נלכדה : <b>נסבה אלי .</b> כל המסחור שהיה בה , הנה עתה תסוב אלי ואצלי יבואו כל סוחרי העכו''ם : <b>אמלאה החרבה .</b> ר''ל אהיה ממולא במסחר רב מסבת החרבה כי כל הסחורה שהביאו לה הנה בחורבנה יביאו אלי :
<b style="color: gray;">מצודת ציון</b> <b>האח .</b> היא ענין לשון שמחה :
<b style="color: gray;">מלבי"ם פירוש המילות</b> <b>יען אשר אמרה צר,</b> צור היתה תמיד בברית עם ירושלים בימי דוד ושלמה, ולא שמחו על מפלתם משנאה רק מפני שחשבו שעי''כ יגיע להם תועלת, וז''ש שאמרו <b>האח נשברה דלתות העמים,</b> שירושלים היתה עיר מרכולת וכל העמים הביאו שם סחורתם, וקראה דלתות העמים שכולם נכנסו אל הדלת הזה, ועי''כ <b>נסבה אלי</b> ויהיה כל המסחר בצור, וגם י''ל שקראה דלתות העמים מפני שהיתה חוצצת בפני העמים שישבו בדרום ומזרח וצפון שהיה דרכם לצור דרך א''י וסביבה, כדלת סגורה שאין יכולים ליכנס עד שיפתח הדלת, ועתה שנפתח הדלת ע''י חורבנה <b>נסבה אלי,</b> זאת שנית <b>אמלאאה החרבה</b> שמלאו בתיהם מחורבן ירושלים כמ''ש וגם מה אתם לי צור וצדון וכל גלילות פלשת אשר כספי וזהבי לקחתם ומחמדי הטובים הבאתם להיכליכם ובני יהודה מכרתם וכו' ששללו ובזזו ואספו כסף ועבדים ונתמלאו מן החורבן והשלל :
<h3>{ג}</h3>
לָכֵ֗ן כֹּ֤ה אָמַר֙ אֲדֹנָ֣י יְהוִ֔ה הִנְנִ֥י עָלַ֖יִךְ צֹ֑ר וְהַעֲלֵיתִ֤י עָלַ֙יִךְ֙ גּוֹיִ֣ם רַבִּ֔ים כְּהַעֲל֥וֹת הַיָּ֖ם לְגַלָּֽיו׃
<b style="color: gray;">מצודת דוד</b> <b>הנני עליך צור .</b> הנה אני אלחם בך אתה צור : <b>גוים רבים .</b> הם אנשי בבל : <b>כהעלות .</b> כמו שהיה מעלה את גליו ברבוי עצום בעת הסערה :
<b style="color: gray;">מלבי"ם פירוש המילות</b> <b>לכן כה אמר ה'</b> הנה נבוכדנצר החריב את צור בשנת כ''ז למלכותו, ואחר שקבץ כל השלל ועסק להרוס את העיר עלה הים והציף אותה, כמ''ש (לקמן כ''ט י''ח) ושכר לא היה לו ולחילו, מצייר תחלה את החורבן בקיצור <b>שיעלו עליהם גוים רבים</b> :
<h3>{ד}</h3>
וְשִׁחֲת֞וּ חֹמ֣וֹת צֹ֗ר וְהָֽרְסוּ֙ מִגְדָּלֶ֔יהָ וְסִֽחֵיתִ֥י עֲפָרָ֖הּ מִמֶּ֑נָּה וְנָתַתִּ֥י אוֹתָ֖הּ לִצְחִ֥יחַ סָֽלַע׃
<b style="color: gray;">רש"י</b> <b>וסחיתי .</b> ועקרתי כמו בית גאים יסח ה' ( משלי טו ) ונסחתם מעל ( דברים כח ) : <b>לצחיח סלע .</b> לפי שהיתה בנויה בסלע בתוך הים כשתנתץ ויסח עפרה אל הים נשאר הסלע חלק וכן ת''י לשעיעות כיף גלי :
<b style="color: gray;">מצודת דוד</b> <b>וסחיתי .</b> אעקור עפר טיח בנין המגדלים ואתן את העיר להיות בה יבשות הסלע ר''ל תהיה מלאה גלי אבנים וסלעים מהפלת המגדלים :
<b style="color: gray;">מצודת ציון</b> <b>וסחיתי .</b> ענין עקירה כמו בית גאים יסח ה' ( משלי טו ) : <b>לצחיח .</b> ענין יובש כמו שכנו צחיחה ( תהלים סח ) :
<b style="color: gray;">מלבי"ם פירוש המילות</b> <b>ושישחיתו החומות ויהרסו המגדלים,</b> כ''ז יעשו האויבים, ואח''כ יעשה ה' בעצמו <b>אני אסח עפרה ותהיה צחיח סלע,</b> כי ינתק העפר העוצר בעד הים וישטוף אותה בהעלותו ולא ישאר אק סלע הבלתי ראוי לישוב, ולא תהיה מעתה :
<b style="color: gray;">מלבי"ם ביאור המילות</b> <b>וסחיתי.</b> משתתף עם פעל נסח (בית גאים יסח ה') שפי' העתקה ועקירה, כדרך חסירי נו''ן ונל''ה שישתוו במובנם : <b>צחיח סלע.</b> צח ונקי מעפר, ויבש :
<h3>{ה}</h3>
מִשְׁטַ֨ח חֲרָמִ֤ים תִּֽהְיֶה֙ בְּת֣וֹךְ הַיָּ֔ם כִּ֚י אֲנִ֣י דִבַּ֔רְתִּי נְאֻ֖ם אֲדֹנָ֣י יְהוִ֑ה וְהָיְתָ֥ה לְבַ֖ז לַגּוֹיִֽם׃
<b style="color: gray;">רש"י</b> <b>משטח חרמים .</b> על הסלע ישטחו הדייגים את חרמי מכמרותם לנגבם :
<b style="color: gray;">מצודת דוד</b> <b>משטח חרמים .</b> ר''ל לא תהיה עוד מלאה מסוחרים כשהיתה כי מאז לא ידורו בה כ''א ציידי דגים ויפרשו שמה הרשתות לנגבם : <b>בתוך הים .</b> כי צור ישבה בים : <b>כי אני דברתי .</b> ובידי לקיים דברי : ר''ל לא יוכל מי לעכב על ידו לבל יבוא העירה :
<b style="color: gray;">מצודת ציון</b> <b>משטח .</b> ענין פרישה כמו ושטחום לשמש ( ירמיה ח ) : <b>חרמים .</b> רשתות כמו יגרהו בחרמו ( חבקוק א ) :
<b style="color: gray;">מלבי"ם פירוש המילות</b> <b>רק משטח חרמי,</b> כי כן גזר ה', <b>והיתה לבז לגוים</b> כי בטרם יבא השטף יבוזו הגוים איש לו :
<b style="color: gray;">מלבי"ם ביאור המילות</b> <b>משטח חרמים.</b> יפרשו שם מצודות דגים : <b>ומחי קבלו.</b> מחי, מענין כאשר ימחה הצלחת. <b>וקבלו.</b> מענין בית קיבול, כשיריק ויקנח החצים שקבל הצנה יתן החצים מחומותיך. ויל''פ מחי, מענין הכאה בלשון ארמי, וקבלו מענין נגד, ויכהו קבל עם (מ''ב ט''ו), החצים שיכו נגד הצנה שיקים מול החומה יתנם בחומותיך, וכ''ז לגוזמא שבמעט חצים יכבוש החומה, ובחרב לבד יתוץ מגדלות, והחומות ירעשו מקול פרש אחד, וכ''ז להפלגת מליצת קלות הכיבוש :
<h3>{ו}</h3>
וּבְנוֹתֶ֙יהָ֙ אֲשֶׁ֣ר בַּשָּׂדֶ֔ה בַּחֶ֖רֶב תֵּהָרַ֑גְנָה וְיָדְע֖וּ כִּי־אֲנִ֥י יְהוָֽה׃
<b style="color: gray;">רש"י</b> <b>ובנותיה אשר בשדה .</b> הכפרים המשועבדות לה סביבותיה :
<b style="color: gray;">מצודת ציון</b> <b>ובנותיה .</b> ר''ל הכפרים וכן עקרון ובנותיה ( יהושע טו ) :
<b style="color: gray;">מלבי"ם פירוש המילות</b> <b>ובנותיה,</b> כי קודם המצור יהרוג כל אשר בשדה :
<h3>{ז}</h3>
כִּ֣י כֹ֤ה אָמַר֙ אֲדֹנָ֣י יְהוִ֔ה הִנְנִ֧י מֵבִ֣יא אֶל־צֹ֗ר נְבוּכַדְרֶאצַּ֧ר מֶֽלֶךְ־בָּבֶ֛ל מִצָּפ֖וֹן מֶ֣לֶךְ מְלָכִ֑ים בְּס֛וּס וּבְרֶ֥כֶב וּבְפָרָשִׁ֖ים וְקָהָ֥ל וְעַם־רָֽב׃
<b style="color: gray;">מלבי"ם פירוש המילות</b> <b>כי כה אמר ה'</b> עתה פי' דבריו מ''ש שיעלו גוים רבים הוא <b>נבוכדנצר מלך בבל,</b> שהוא הסער הגדול אשר יהיה בים, ויען שהוא <b>מלך מלכים</b> יבואו אתו גוים רבים, ויבא <b>בסוס ברכב ופרשים</b> שהם חילו, <b>וקהל ועם רב</b> מן יתר הגוים והולכי רגלים הנאספים ללכת עמו :
<h3>{ח}</h3>
בְּנוֹתַ֥יִךְ בַּשָּׂדֶ֖ה בַּחֶ֣רֶב יַהֲרֹ֑ג וְנָתַ֨ן עָלַ֜יִךְ דָּיֵ֗ק וְשָׁפַ֤ךְ עָלַ֙יִךְ֙ סֹֽלְלָ֔ה וְהֵקִ֥ים עָלַ֖יִךְ צִנָּֽה׃
<b style="color: gray;">רש"י</b> <b>והקים עליך צנה .</b> ויקים עליך די מזיינין בתרסין :
<b style="color: gray;">מצודת ציון</b> <b>דיק .</b> הוא מגדל הנבנה מול העיר לכבשה : <b>סוללה .</b> הוא תל העפר מול החומה לעלות עליה להלחם על העיר : <b>צנה .</b> הוא כעין מגן עשויה להציל ממכת חרב וחנית :
<b style="color: gray;">מלבי"ם פירוש המילות</b> <b>בנותיך,</b> תחלה <b>יהרג</b> הערים השייכים לצור אשר הם <b>בשדה</b> חוץ מן הים, <b>ונתן,</b> אח''כ יצור על צור, והסדר תחלה <b>נותן דיק,</b> שבונה חומה סביב לבל יצא איש מן העיר, אח''כ <b>שופך סוללה</b> שופך עפר בגובה לעלות שמה ולהשליך אבני קלע לתוך העיר, <b>והקים עליך צנה,</b> לקבל החצים שיזרקו מן העיר על חיילותיו :
<h3>{ט}</h3>
וּמְחִ֣י קָֽבָלּ֔וֹ יִתֵּ֖ן בְּחֹֽמוֹתָ֑יִךְ וּמִ֨גְדְּלֹתַ֔יִךְ יִתֹּ֖ץ בְּחַרְבוֹתָֽיו׃
<b style="color: gray;">רש"י</b> <b>ומחי קבלו .</b> הוא אחד מתחבולות המצור לזרוק אבנים גדולות ומכה כנגדו אילקולי''אה דשאפורי''ירא בלע''ז ויש לועזים קבלו דשארבלי''טא בלעז ויש לועזין פוריירא בלע''ז : <b>בחרבותיו .</b> באומנות חורבן שיביא עמו :
<b style="color: gray;">מצודת ציון</b> <b>ומחי קבלו .</b> שם כלי מלחמה עשויה לזרוק בה אבנים להכות בחומה כנגדה כי מחי הוא תרגומו של הכאה וקבלו הוא תרגומו של נגד : <b>יתוץ .</b> מלשון נתיצה ושבירה : <b>בחרבותיו .</b> שם כלי עשוי לשבר בו וכן ואל החרב ( ירמיה לג ) :
<b style="color: gray;">מלבי"ם פירוש המילות</b> <b>ומחי קבלו,</b> ר''ל המגן שיקום לקבל החצים, כשימחה ויריק מה שקבל המגן היינו החצים שנפלו לתוכו יתן החצים האלה בחומותיך ובהם עצמם ישחית החומה שלך אמר על צד המליצה שלא יצטרך אל חומותיך כלי תותח ואבני קלע גדולים רק יהיה די במחי קבלו, וזה המעט ישחית החומה, וכן <b>מגדלותיך יתץ בחרבותיו</b> לבד, אמר על צד המליצה שבחרבות לבד יתוץ מגדלות ולא יצטרך כרים ואילי ברזל :
<h3>{י}</h3>
מִשִּׁפְעַ֥ת סוּסָ֖יו יְכַסֵּ֣ךְ אֲבָקָ֑ם מִקּוֹל֩ פָּרַ֨שׁ וְגַלְגַּ֜ל וָרֶ֗כֶב תִּרְעַ֙שְׁנָה֙ חֽוֹמוֹתַ֔יִךְ בְּבֹאוֹ֙ בִּשְׁעָרַ֔יִךְ כִּמְבוֹאֵ֖י עִ֥יר מְבֻקָּעָֽה׃
<b style="color: gray;">רש"י</b> <b>משפעת סוסיו .</b> כשיש סוסים הרבה מעלים אבק ברגליהם ועולה ונעשה כענן ומחשיך הארץ הוא קרוי שפעת וכן ושפעת מים תכסך ( איוב כב ) דלאפוי''שון בלע''ז : <b>כמבוא עיר מבוקעה .</b> כמה דעלין לקרתי דמתרעא משור שנפרצה חומתה :
<b style="color: gray;">מצודת ציון</b> <b>משפעת .</b> ענין רבוי כמו שפעת גמלים ( ישעיה ס ) : <b>אבקם .</b> הוא עפר הדק כמו כאבק דק ( שם כט ) : <b>פרש .</b> כן יקרא רוכב הסוס הרגיל בזה : <b>וגלגל .</b> הוא אופן המרכבה : <b>תרעשנה .</b> מל' רעש ונדנוד : <b>מבוקעה .</b> מל' בקיעה ופתוח :
<b style="color: gray;">מלבי"ם פירוש המילות</b> <b>משפעת סוסיו יכסך אבקם</b> האבק של הסוסים לבד יהיה די לכסות אותך, מרוב רבוי הסוסים, וגם <b>מקול פרש וגלגל</b> לבד <b>תרעשנה חומותיך</b> תיכף <b>בבואו בשעריך</b> עד שיהיו דומים <b>כמבואי עיר מבוקעה,</b> ממליץ כי מן הפחד והאימה של גודל המחנה יפלו החומות והמגדלות מן הקול לבד ותתבקע העיר :
<h3>{יא}</h3>
בְּפַרְס֣וֹת סוּסָ֔יו יִרְמֹ֖ס אֶת־כָּל־חֽוּצוֹתָ֑יִךְ עַמֵּךְ֙ בַּחֶ֣רֶב יַהֲרֹ֔ג וּמַצְּב֥וֹת עֻזֵּ֖ךְ לָאָ֥רֶץ תֵּרֵֽד׃
<b style="color: gray;">מצודת דוד</b> <b>ומצבות עוזך .</b> המקומות הגבוהות והחזקות תרד כל אחת ותפול לארץ ולא תתחזק בהן :
<b style="color: gray;">מצודת ציון</b> <b>בפרסות .</b> הם המנעלים שברגלי הסוסים וכן מפרסת פרסה ( ויקרא יא ) : <b>ירמוס .</b> מל' רמיסה ודריכה : <b>חוצותיך .</b> הם השווקים וכן וחוצות תשים לך בדמשק ( מ''א כ ) : <b>ומצבות .</b> ר''ל מקומות גבוהות והוא מלשון מצבה : <b>עוזך .</b> ענין חוזק :
<b style="color: gray;">מלבי"ם פירוש המילות</b> <b>בפרסות</b> ומצייר כאילו <b>בפרסות הסוסים ירמס את החוצות</b> עד שהרצפה של החוצות תתבטל, וכ''ז דרך מליצה על קלות בכיבוש, ואז בכבשו את העיר <b>יהרג את העם</b> אשר בתוכה <b>בחרב</b>. <b>ואת המצבות העזים</b> שהיו לשם ולתפארת <b>יוריד לארץ</b> :
<h3>{יב}</h3>
וְשָׁלְל֣וּ חֵילֵ֗ךְ וּבָֽזְזוּ֙ רְכֻלָּתֵ֔ךְ וְהָֽרְסוּ֙ חוֹמוֹתַ֔יִךְ וּבָתֵּ֥י חֶמְדָּתֵ֖ךְ יִתֹּ֑צוּ וַאֲבָנַ֤יִךְ וְעֵצַ֙יִךְ֙ וַֽעֲפָרֵ֔ךְ בְּת֥וֹךְ מַ֖יִם יָשִֽׂימוּ׃
<b style="color: gray;">רש"י</b> <b>רכולתך .</b> סחורתך :
<b style="color: gray;">מצודת דוד</b> <b>ואבניך וגו' .</b> מבנין הבתים והחומות : <b>בתוך מים ישומו .</b> יפילו אל הים שאצל העיר :
<b style="color: gray;">מצודת ציון</b> <b>חילך .</b> עשרך : <b>רכולתך .</b> ענין סחורה וכן רוכלת העמים ( לקמן כ''ז ) :
<b style="color: gray;">מלבי"ם פירוש המילות</b> <b>ושללו</b> כבר התבאר אצלי ששלל הוא הנשאר מעצמו אחרי המלחמה במקום א' ומצייר <b>שהחיל</b> והאוצרות <b>יהיו שלל,</b> והבז הוא מה שאנשי המלחמה בוזזים איש לו מאת היחידים, ואמר כי <b>רכולתך</b> שהוא הסחורות הקטנות של הרוכלים יהיו לבז, ואחר השלל יתעסקו <b>להרוס חומתיך ולשום הכל בתוך מים,</b> כ''ז יעשו האויבים הכובשים :
<b style="color: gray;">מלבי"ם ביאור המילות</b> <b>ושללו,</b> ובזזו, הבדלם בארתי (ישעיה ח' א') ובכ''מ : <b>והרסו, יתצו.</b> עי' הבדלם בתו''ה שמיני (סי' קל''ט), וירמיה (א' י'), ומוסיף שאף יתוץ האבנים לשברים :
<h3>{יג}</h3>
וְהִשְׁבַּתִּ֖י הֲמ֣וֹן שִׁירָ֑יִךְ וְק֣וֹל כִּנּוֹרַ֔יִךְ לֹ֥א יִשָּׁמַ֖ע עֽוֹד׃
<b style="color: gray;">מצודת דוד</b> <b>והשבתי .</b> אבטל ממך קול המיית השיר ועוד לא ישמע שם קול כנוריך :
<b style="color: gray;">מצודת ציון</b> <b>והשבתי .</b> אבטל : <b>המון .</b> מלשון המייה : <b>שיריך .</b> מלשון שיר : <b>כנוריך .</b> שם כלי נגון :
<b style="color: gray;">מלבי"ם פירוש המילות</b> <b>והשבתי</b> זה דבור ה', אח''כ אתעסק אני לעשות לך דבר שבזה <b>אשבית המון שיריך,</b> וזה ע''ד שאמר בצור קחי כנור סובי עיר זונה נשכחה שצייר שאחר שנחרבה ע''י מלך אשור בימי חזקיה, נבנית שנית, וכאילו לקחה כנור ושוררה שירים הרבה להזכיר את הזונים אחריה דהיינו הסוחרים אתה לשוב אליה לסחורה, אבל עתה אשבית המון שיריך מן העולם <b>וקול כנוריך לא ישמע</b> עוד לעתיד, וזה כי :
<h3>{יד}</h3>
וּנְתַתִּ֞יךְ לִצְחִ֣יחַ סֶ֗לַע מִשְׁטַ֤ח חֲרָמִים֙ תִּֽהְיֶ֔ה לֹ֥א תִבָּנֶ֖ה ע֑וֹד כִּ֣י אֲנִ֤י יְהוָה֙ דִּבַּ֔רְתִּי נְאֻ֖ם אֲדֹנָ֥י יְהוִֽה׃
<b style="color: gray;">מצודת דוד</b> <b>לצחיח סלע .</b> תהיה מלאה מגלי אבני המפולת : <b>משטח חרמים .</b> הציידים יפרשו שמה רשתותם לנגבם וכאומר לא ידורו בה עוד סוחרים ושרים להתענג בשיר וקול כנור כי מעתה ידורו שם ציידי דגים נבזים ושפלים : <b>לא תבנה עוד .</b> להיות כשהיתה : <b>כי אני ה' דברתי .</b> ובידי לקיים :
<b style="color: gray;">מצודת ציון</b> <b>לצחיח .</b> ענין יובש : <b>משטח .</b> ענין פרישה : <b>חרמים .</b> רשתות :
<b style="color: gray;">מלבי"ם פירוש המילות</b> <b>ונתתיך לצחיח סלע</b> ע''י שאעלה עליך את הים ויסח עפרה ולא ישאר רק צחיח סלע, ולא תהיה ראוי לישוב רק <b>למשטח חרמים</b> ועי''כ <b>לא תבנה עוד לעולם,</b> והנה המהרי''א שאל הלא נבנית שנית עד שהחריב אותה אלכסנדר מוקדון, ועי''כ פי' נבואה זו הבאה על חורבן שנעשה ע''י אלכסנדר. ואין זה קושיא כי אח''כ נבנית במקום אחר שלא על מקומה הראשון כנודע, וכמ''ש עמ''ש בעיר הנדחת לא תבנה עוד לכמות שהיתה אינה נבנית אבל נבנית לגנות ולפרדסים, והנבואה מורה שהכל נבא על החורבן שהיה ע''י נ''נ כמו שית' :
<h3>{טו}</h3>
כֹּ֥ה אָמַ֛ר אֲדֹנָ֥י יְהוִ֖ה לְצ֑וֹר הֲלֹ֣א ׀ מִקּ֣וֹל מַפַּלְתֵּ֗ךְ בֶּאֱנֹ֨ק חָלָ֜ל בֵּהָ֤רֵֽג הֶ֙רֶג֙ בְּתוֹכֵ֔ךְ יִרְעֲשׁ֖וּ הָאִיִּֽים׃
<b style="color: gray;">מצודת דוד</b> <b>מקול מפלתך .</b> מקול היוצאת בעולם על מפלתך בעת יאנסו בך חללי חרב בעת יהרגו בך הרג רב או ירעשו ויחרדו כל יושבי איי הים כי יפחדו שלא יקרה להם כמקרך :
<b style="color: gray;">מצודת ציון</b> <b>באנוק .</b> ענין אנחה וגניחה שהיא בעת יציאת הנפש וכן יאנק חלל ( ירמיה נ''א ) : <b>ירעשו .</b> ענין חרדה :
<b style="color: gray;">מלבי"ם פירוש המילות</b> <b>כה אמר ה' הלא מקול מפלתך</b> זה נמשך עמ''ש (בפסוק י''ח) עתה יחרדו האיין יום מפלתך, ור''ל הלא גם בתחלה שהיה רק <b>קול מפלתך</b> ר''ל שעדיין לא נפלת נפילה החלטית, בכ''ז <b>רעשו האיים</b> וכ''ש שיחרדו <b>ביום מפלתך</b> שתפול נפילה החלטית ע''י שיציף הים אותך, ומפרש הלא רק <b>מקול מפלתך</b> שיצא קול שנפלת, וזה היה <b>באנק חלל בהרג הרג בתוכך</b> (שבעת המלחמה היה אנקת חלל, ואחר כבישת העיר הרג הרג, כי חלל הוא ע''י מלחמה לרוב, וההרג יעשו עת נמסר הנכבש בידם), הלא גם על זה כבר <b>ירעשו האיים,</b> ויהיה הרעש כ''כ עד כי :
<b style="color: gray;">מלבי"ם ביאור המילות</b> <b>מקול.</b> יש הבדל בין מקול מפלתך ובין מיום מפלתך (פי''ח), שהקול יציין לפעמים שהוא רק קול שמיעה, כמ''ש בגדר צירוף מלת קול בס' התו''ה (ויקרא סי' רצ''ג) :
<h3>{טז}</h3>
וְֽיָרְד֞וּ מֵעַ֣ל כִּסְאוֹתָ֗ם כֹּ֚ל נְשִׂיאֵ֣י הַיָּ֔ם וְהֵסִ֙ירוּ֙ אֶת־מְעִ֣ילֵיהֶ֔ם וְאֶת־בִּגְדֵ֥י רִקְמָתָ֖ם יִפְשֹׁ֑טוּ חֲרָד֤וֹת ׀ יִלְבָּ֙שׁוּ֙ עַל־הָאָ֣רֶץ יֵשֵׁ֔בוּ וְחָֽרְדוּ֙ לִרְגָעִ֔ים וְשָׁמְמ֖וּ עָלָֽיִךְ׃
<b style="color: gray;">רש"י</b> <b>וחרדו לרגעים .</b> לשברים פן יבא עליהם גם הם כשברך : <b>לרגעים .</b> לשון שבר כמו ( ישעיה נא ) רוגע הים עורי רגע ( איוב כו ) על רגעי ארץ ( תהלים לה ) על דכאי ארץ ומנחם פירשו לשון רגע כמו כי רגע באפו ( שם ל ) : <b>ושממו .</b> לשון תמהון :
<b style="color: gray;">מצודת דוד</b> <b>וירדו וגו' .</b> בעבור צער ואבלות : <b>חרדות ילבשו .</b> יהיו מסובבים בחרדה כמלבוש המסבב את הגוף : <b>וחרדו לרגעים .</b> בכל רגע יוסיפו בחרדה : <b>ושממו עליך .</b> יתמהו בתמהון לבב על מפלתך :
<b style="color: gray;">מצודת ציון</b> <b>מעיליהם .</b> מלשון מעיל והוא שם מלבוש חשוב : <b>רקמתם .</b> מעשה רוקם בפתילי זהב וכסף : <b>יפשוטו .</b> ענין הסרת המלבוש : <b>ושממו .</b> ענין תמהון :
<b style="color: gray;">מלבי"ם פירוש המילות</b> <b>וירדו שנשיאי הים ירדו מכסאותיהם</b> ויסירו בגדי מלכות, ונגד <b>והסירו את מעיליהם</b> אומר <b>חרדות ילבשו,</b> הלבוש יהיה לבוש חרדות, ר''ל לבוש שק ואפר שמראה כי חרדים הם, ונגד <b>וירדו מעל כסאותם</b> אומר <b>על הארץ ישבו, וחרדו</b>. וזה יהיה משתי פנים, {{{א}}} מצד <b>שיחרדו בכל רגע</b> פן יבא האויב עליהם, {{{ב}}} <b>ושממו עליך</b> שיתאבלו על צרתך :
<b style="color: gray;">מלבי"ם ביאור המילות</b> <b>מעיליהם,</b> בגדי רקמתם. המעיל יעטוף בו על הבגדים (ישעיה נ''ט י''ז), ותחת הבגדים ילבשו לבוש חרדות :
<h3>{יז}</h3>
וְנָשְׂא֨וּ עָלַ֤יִךְ קִינָה֙ וְאָ֣מְרוּ לָ֔ךְ אֵ֣יךְ אָבַ֔דְתְּ נוֹשֶׁ֖בֶת מִיַּמִּ֑ים הָעִ֣יר הַהֻלָּ֗לָה אֲשֶׁר֩ הָיְתָ֨ה חֲזָקָ֤ה בַיָּם֙ הִ֣יא וְיֹשְׁבֶ֔יהָ אֲשֶׁר־נָתְנ֥וּ חִתִּיתָ֖ם לְכָל־יוֹשְׁבֶֽיהָ׃
<b style="color: gray;">רש"י</b> <b>נושבת מימים .</b> יש נוקדין רפי ופותרין מיושבת מימים קדמונים ויש נוקדים דגש ופותרין מיושבת בחזקה על ידי ימים הסובבים לה וכן תרגם יונתן וכן הוא : <b>אשר נתנו חתיתם .</b> סביבות לכל היושבים : <b>חתיתם .</b> לורדפריימ''נט בלע''ז :
<b style="color: gray;">מצודת דוד</b> <b>ונשאו .</b> ירימו עליך קול קינה ויאמרו אליך איך נאבדת עיר המיושבת בחוזק רב מן המים אשר סביבה : <b>חזקה בים .</b> החזקה מכל העמים היושבים בים : <b>היא וישביה .</b> ר''ל היא היתה חזקה בעבור היה הסביב לה ויושביה היו חזקים וגבורים : <b>אשר נתנו חתיתם .</b> פחדם היתה מוטלת על כל יושבי הים על האיים :
<b style="color: gray;">מצודת ציון</b> <b>ההללה .</b> מלשון הלול ושבח : <b>חתיתם .</b> ענין פחד כמו אל תחת ( שם א' ) :
<b style="color: gray;">מלבי"ם פירוש המילות</b> <b>ונשאו עליך קינה ואמרו איך אבדת,</b> והלא מצד הטבע היה קשה לכבשך {{{א}}} מצד שאת <b>נושבת מימים</b> והים לך מעוז ומחסה, {{{ב}}} <b>העיר ההללה אשר היתה חזקה בים</b> שהיו לך מבצרים רבים ומגדלות, {{{ג}}} שהיתה חזקה <b>היא וישביה</b> שיושביה היו גבורים וחזקים, {{{ד}}} <b>אשר נתנו חתיתם לכל יושביה</b> שהימים שישבה בהם נתנו חתיתם ואימתם לכל יושביה, שהיו חזקים כולם ע''י הימים שהקיפו אותה סביב וכל גבורי הימים היו בעוזרה כאילו השתתפו הימים לתת ליושביה את חחתם ומוראם שייראו כולם ויחתו מהם, כמו והוא מוראכם שפירש הוא הנותן לך מורא שייראו מכם. ומהרי''א פירש כינוי יושביה השני מוסב על הים שנפל פחדם על כל יושבי הים שמצאנו ים בלשון נקבה בים הנחושת שעשה שלמה :
<b style="color: gray;">מלבי"ם ביאור המילות</b> <b>ההללה.</b> הה''א במקום אשר : <b>אשר נתנו חתיתם.</b> חתיתם הוא שם המופשט. הימים נתנו ליושביה [של צור] את חתיתם, כמו את אימתי אשלח לפניך :
<h3>{יח}</h3>
עַתָּה֙ יֶחְרְד֣וּ הָֽאִיִּ֔ן י֖וֹם מַפַּלְתֵּ֑ךְ וְנִבְהֲל֛וּ הָאִיִּ֥ים אֲשֶׁר־בַּיָּ֖ם מִצֵּאתֵֽךְ׃
<b style="color: gray;">רש"י</b> <b>האין .</b> כמו האיים : <b>מצאתך .</b> מיציאתך בגולה :
<b style="color: gray;">מצודת דוד</b> <b>יחרדו האין .</b> יושבי האיים יחרדו ביום מפלתך : <b>מצאתך .</b> ממה שיצאת ונאבדת מן העולם :
<b style="color: gray;">מצודת ציון</b> <b>האין .</b> בא הנו''ן במקום המ''ם וכן לקץ הימין ( דניאל י''ב ) :
<b style="color: gray;">מלבי"ם פירוש המילות</b> <b>עתה</b> זה סוף המאמר, אם לקול מפלת רעשו כ''כ מכ''ש כי <b>עתה יחרדו האיים יום מפלתך</b> עתה שאינו קול רק מפלה חלוטה, <b>ונבהלו האיים בצאת</b> עת תצא מן הים שלא תמצא עוד שם כי יכסוך הים וכאילו יצאת מכללות האיים שלא תהיה אי רק ים :
<h3>{יט}</h3>
כִּ֣י כֹ֤ה אָמַר֙ אֲדֹנָ֣י יְהוִ֔ה בְּתִתִּ֤י אֹתָךְ֙ עִ֣יר נֶחֱרֶ֔בֶת כֶּעָרִ֖ים אֲשֶׁ֣ר לֹֽא־נוֹשָׁ֑בוּ בְּהַעֲל֤וֹת עָלַ֙יִךְ֙ אֶת־תְּה֔וֹם וְכִסּ֖וּךְ הַמַּ֥יִם הָרַבִּֽים׃
<b style="color: gray;">רש"י</b> <b>בהעלות עליך את תהום .</b> באסקותי עליך משריית עממין דסגיאין כמו תהומא ויחפונך עממין סגיאין כן ת''י וכמשמעו בתחלה נתנה ביד נבוכדנצר וסוף עלה הים וטבעה :
<b style="color: gray;">מצודת דוד</b> <b>בתתי .</b> בעת אתן אותך להיותך עיר נחרבת דומה כערים אשר לא נתיישבו בחוזק מעולם בעת יעלה עליך את התהום ומים רבים יכסוך ור''ל כשיבואו עליך עמים רבים לאבד אותך :
<b style="color: gray;">מצודת ציון</b> <b>נחרבת .</b> מלשון חורבה : <b>תהום .</b> עומק המים :
<b style="color: gray;">מלבי"ם פירוש המילות</b> <b>כי כה אמר ה' בתתי אתך,</b> {{{א}}} שחורבן שלך יהיה באופן שתדמה <b>כאילו לא היה בך ישוב לעולם</b> כי ימחה כל הישוב ע''י <b>שאעלה עליך את תהום</b> :
<h3>{כ}</h3>
וְהוֹרַדְתִּיךְ֩ אֶת־י֨וֹרְדֵי ב֜וֹר אֶל־עַ֣ם עוֹלָ֗ם וְ֠הוֹשַׁבְתִּיךְ בְּאֶ֨רֶץ תַּחְתִּיּ֜וֹת כָּחֳרָב֤וֹת מֵֽעוֹלָם֙ אֶת־י֣וֹרְדֵי ב֔וֹר לְמַ֖עַן לֹ֣א תֵשֵׁ֑בִי וְנָתַתִּ֥י צְבִ֖י בְּאֶ֥רֶץ חַיִּֽים׃
<b style="color: gray;">רש"י</b> <b>את יורדי בור .</b> עם יורדי גיהנם : <b>אל עם עולם .</b> עם שאר העכו''ם אשר שם מעולם : <b>כחרבות מעולם .</b> כערים אשר חרבו מאז כסדום וחברותיה : <b>ונתתי צבי בארץ חיים .</b> ואתן התפארת בירושלי' :
<b style="color: gray;">מצודת דוד</b> <b>והורדתיך .</b> אז אוריד אותך עם שאר יורדי בור אל העם השוכנים שם מעולם להיות כמותם : <b>והושבתיך .</b> אושיב אותך בארץ תחתית הוא הקבר : <b>כחרבות מעולם .</b> במקום שהוא חורבה מימות עולם והוא הקבר וכפל הדבר במ''ש כדרך מליצה : <b>את יורדי בור .</b> עם שאר יורדי בור ושוה להם : <b>למען לא תשבי .</b> ר''ל ההורדה תהיה באופן שלא תהיה עוד מיושבת לעולם כמקום אשר לא ישובו ע''פ האדמה : <b>ונתתי צבי .</b> החמדה וההדר אתן בארץ חיים והיא א''י הקרויה כן ע''ש שבה יחיו המתים בזמן התחיה ר''ל לא כשחשבה צוד שהיא תמלא מחרבות ירושלים כי נהפוך הוא שהיא תאבד וכל ההדר יהיה בה :
<b style="color: gray;">מלבי"ם פירוש המילות</b> {{{ב}}} <b>והורדתיך</b>, שכל העם וההמון שבה <b>ירדו את יורדי בור אל עם עולם,</b> אל דור המבול שנמחו ג''כ כולם במים, <b>ושם תשב כחרבות מעולם למען לא תשבי,</b> שאעשה כדי שלא יעשו שם ישוב שנית ע''י שהחרבות ישארו בתחתיות ארץ על שא''א לכונן שם ולהקים אי אחר מפני החרבות, ואז <b>ונתתי צבי בארץ החיים</b> תשוב א''י להיות לארץ צבי ותתמלא מחורבנך, ואתה :
<b style="color: gray;">מלבי"ם ביאור המילות</b> <b>צבי.</b> מענין מצב וקיום : <b>בארץ חיים.</b> מגביל נגד מה שצור תהיה ארץ בני תמותה ארץ אופל וצלמות :
<h3>{כא}</h3>
בַּלָּה֥וֹת אֶתְּנֵ֖ךְ וְאֵינֵ֑ךְ וּֽתְבֻקְשִׁ֗י וְלֹֽא־תִמָּצְאִ֥י עוֹד֙ לְעוֹלָ֔ם נְאֻ֖ם אֲדֹנָ֥י יְהֹוִֽה׃
<b style="color: gray;">רש"י</b> <b>בלהות .</b> פרשו יונתן בלהות כדלא הוית והפותרים אומרים ל' מקום מרקד שעירי' ומזיקי' :
<b style="color: gray;">מצודת דוד</b> <b>בלהות .</b> לך אתן בהלה ופחד ולא תהיה עוד בעולם : <b>ותבקשי .</b> אם מי יבקש אותך לא תהיה נמצא למי עוד בעולם כי לא תשוב לקדמותך :
<b style="color: gray;">מצודת ציון</b> <b>בלהות .</b> הוא הפוך מן בהלות וכן לעת ערב והנה בלהה ( ישעיה י''ז ) : <b>ואינך .</b> ואין לך :
<b style="color: gray;">מלבי"ם פירוש המילות</b> <b>בלהות אתנך</b> כאילו תלך אל בלהות שהם השדים שתחת הים, וגם <b>אם תבקשי</b> וירצו לכונן עיר מושב על מקומך <b>ולא תמצאי עוד לעולם</b> כי הישוב שעשו אח''כ וקראוהו בשם צור לא היה על מקום צור הראשון שנמחה זכרה לגמרי כי כן אמר ה' :
<b style="color: gray;">מלבי"ם ביאור המילות</b> <b>בלהות.</b> שם בלהה הונח על השדים כמ''ש (ישעיה י''ז) :
<h2>יחזקאל פרק-כז</h2>
<h3>{א}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<h3>{ב}</h3>
וְאַתָּ֣ה בֶן־אָדָ֔ם שָׂ֥א עַל־צֹ֖ר קִינָֽה׃
<b style="color: gray;">מצודת דוד</b> <b>שא .</b> הרם קול קינה על צור :
<h3>{ג}</h3>
וְאָמַרְתָּ֣ לְצ֗וֹר (הישבתי) [הַיֹּשֶׁ֙בֶת֙] עַל־מְבוֹאֹ֣ת יָ֔ם רֹכֶ֙לֶת֙ הָֽעַמִּ֔ים אֶל־אִיִּ֖ים רַבִּ֑ים כֹּ֤ה אָמַר֙ אֲדֹנָ֣י יְהוִ֔ה צ֕וֹר אַ֣תְּ אָמַ֔רְתְּ אֲנִ֖י כְּלִ֥ילַת יֹֽפִי׃
<b style="color: gray;">רש"י</b> <b>על מבואות ים .</b> על הנמל שהספינות באות עד החומה והשערים והרבה כרכין יושבין על הים ואינה מקום נמל ואין הספינות יכולות לקרב אליהם : <b>מבואות ים .</b> פור''ט בלע''ז : <b>רוכלת העמים .</b> כך היה מנהגם סוחרים הבאים לה זה מצפון וזה מדרום לא היו רשאין לעשות סחורה זה עם זה אלא יושבי העיר לוקחין מזה ומוכרין לזה : <b>את אמרת אני כלילת יופי .</b> עד עכשיו הכל אומרי' על ירושלים כלילת יופי ( איכה ב ) משוש כל הארץ ( תהלים מח ) עכשיו את מתגאה לומר אני כלילת היופי סוף גמר היופי כלול בי :
<b style="color: gray;">מצודת דוד</b> <b>לצור .</b> על צור : <b>על מבואות ים .</b> על הנמל מקום שהספינות באים : <b>רוכלת העמים .</b> המספקת סחורה אל העמים להביאהו אל איים רבים : <b>צור את אמרת .</b> ר''ל את צור אמרת אני כלולה בכל מיני יופי :
<b style="color: gray;">מצודת ציון</b> <b>מבואת .</b> מלשון ביאה : <b>רוכלת .</b> סוחרת כמו בעיר רוכלים שמו ( לעיל י''ז ) : <b>כלילת .</b> מלשון כל וכן מכלל יופי ( תהלים נ' ) :
<b style="color: gray;">מלבי"ם פירוש המילות</b> <b>הישבת על מבואות ים</b> וכל אניות המסחר באים לשם ומניחים שם סחורותיהם ועי''כ <b>היא רכלת העמים אל איים רבים</b> הרוכל הוא הלוקח הסחורה מן הסוחר הגדול ומחזיר אותה ממקום למקום למכרה לאחדים ואת מקבלת את הסחורה מן הסוחרים הגדולים ומוכרת אותה אל האיים שבים כרוכל, <b>צור את אמרת אני כלילת יופי</b> ר''ל את מתפארת שהיופי שלך היא מצד עצמך וזה שקר, כי :
<b style="color: gray;">מלבי"ם ביאור המילות</b> <b>כלילת יופי.</b> משתתף עם מלת כל. השלמת היופי בכללו וכן כללו יפיך גמרוהו בש והלוחות הדקים שבצדי הספינה שמחוברים זוגות אל הצד קורא לוחותים (בפסוק הקודם) ולי נראה ממ''ש קרשך בלשון יחיד שהוא על העץ שעורכים בו הספינה (דער רודער), ובזה יוצדק מה שהיה משן שנולד בארץ אשור והביאו מאיי כתים לצור. ולפי' הראשון נראה ששן הוא מענין שן הסלע. שהוא מקום החזק והמוצק של הסלע : <b>ואשורים.</b> מענין תדהר ותאשור (ישעיה ס'), מן הארז לקחו שן הארץ ותקפו ועשו ממנו קרשי הספינה :
<h3>{ד}</h3>
בְּלֵ֥ב יַמִּ֖ים גְּבוּלָ֑יִךְ בֹּנַ֕יִךְ כָּלְל֖וּ יָפְיֵֽךְ׃
<b style="color: gray;">רש"י</b> <b>בוניך .</b> ארדכלייך , ל' בנין :
<b style="color: gray;">מצודת דוד</b> <b>בלב ימים .</b> ר''ל וזהו על כי גבוליך היא בלב הים ר''ל במקום עומק הים וחזקו ואמר ימים לפי שמשם היו יכולים לפרוש לכמה ימים : <b>בוניך .</b> הבונים אותך שמו בך כל היופי הראוי לך :
<b style="color: gray;">מצודת ציון</b> <b>בלב .</b> חוזק הדבר יקרא לב ע''ש לב בעל חי שהוא חזקו ועקרו וכן דרך אניה בלב ים ( משלי ל' ) : <b>כללו .</b> מלשון כל :
<b style="color: gray;">מלבי"ם פירוש המילות</b> <b>בלב ימים גבוליך</b> היופי שלך תלוי מצד הגבולים שלך שהם בלב ימים, כי האי שים סביב לה, האיים אשר בכל הים סביב הם מסמנים גבוליה, ר''ל היופי שלך בא ע''י השכנים אשר סביבך כל איי הים על ידם נעשרת, ומצד <b>שבוניך כללו יפיך</b> שהם השתדלו לכלול יפיך, ולא היה מצד עצמך כי הבונים והדברים שמהם נבנית הוא מקובץ מעמים רבים וממקומות שונים :
<h3>{ה}</h3>
בְּרוֹשִׁ֤ים מִשְּׂנִיר֙ בָּ֣נוּ לָ֔ךְ אֵ֖ת כָּל־לֻֽחֹתָ֑יִם אֶ֤רֶז מִלְּבָנוֹן֙ לָקָ֔חוּ לַעֲשׂ֥וֹת תֹּ֖רֶן עָלָֽיִךְ׃
<b style="color: gray;">רש"י</b> <b>ברושים משניר .</b> לפי שהיתה בנויה בים ובים אבדה המשילה הנביא לספינה משובחת שהכבידו משאה בתוכה וטבעה ברוח קדים : <b>משניר .</b> טור תלגא : <b>את כל לוחתים .</b> הלוחים שנעשית האניה מהם : <b>ארז מלבנון .</b> שם יער שהארזים מצויין בו : <b>תורן .</b> הוא העץ הזקוף וגבוה התקוע בספינה שבו תולין המפרש שקורין בוייל''א בלע''ז ובו נקבים בראשו שהחבל שמושכין בו הספינה נכנס ויוצא בו מש''ט בלע''ז :
<b style="color: gray;">מצודת דוד</b> <b>ברושים משניר .</b> לפי שצור ישבה בים ונאבדה במקומה המשילה לספינה משובחת שהכבידו משאה ונטבעה ע''י רוח קדים ובעבור כבדותה לא יוכלו מנהיגי הספינה להצילה ולכן אמר הנה ברושים הבאים משניר המובחרים במינם מהם בנו אותך כל לוחות ונסרי הספינה : <b>מלבנון .</b> מיער הלבנון מקום הארזים החשובים משם לקחו ארז לעשות תורן עליך :
<b style="color: gray;">מצודת ציון</b> <b>ברושים .</b> שם אילן סרק החשוב : <b>משניר .</b> שם מקום : <b>לוחתים .</b> מלשון לוח ונסר : <b>תרן .</b> הוא עץ הזקוף שעל הספינה ובו משימים הוילון כמו בל יחזקו כן תרנם ( ישעיה ל''ג ) :
<b style="color: gray;">מלבי"ם פירוש המילות</b> <b>ברושים</b> מדמה את כלל האי לספינה אשר בים, ומבאר שכל הספינה וכליה כוננה מדברים שהובאו מארצות שונות, <b>הברושים</b> אשר מהם <b>בנו לך את כל לוחות האניה</b> היו משניר, לא מצור <b>והארז</b> אשר <b>לקחו לעשות תורן עליך</b> לקחוהו <b>מלבנון</b> :
<h3>{ו}</h3>
אַלּוֹנִים֙ מִבָּ֔שָׁן עָשׂ֖וּ מִשּׁוֹטָ֑יִךְ קַרְשֵׁ֤ךְ עָֽשׂוּ־שֵׁן֙ בַּת־אֲשֻׁרִ֔ים מֵאִיֵּ֖י (כתים) [כִּתִּיִּֽים]:
<b style="color: gray;">רש"י</b> <b>אלונים .</b> מן עץ סרק שקורין קיישנ''א בלע''ז : <b>משוטיך .</b> הם שרחבים בראשם שמנהיגין בהם האניה ריימ''ש בלע''ז : <b>קרשך .</b> הוא הקרש הרחב שבראש השני של ספינה אל מול התורן שבראשה אשר בו מהפכין את הספינה לכל צדדיה ומכוונין אותה אל הדרך ורב החובל אוחז בו ובלשון משנה קברניט ובלשון לעז גובריינא''ל : <b>עשו שן בת אשורים .</b> א''א לו להיות אלא של עץ וזהו בת אשורים כאלו הוא תיבה אחת לשון תדהר ותאשור ( ישעיה מא ) שניהם ת''י אשכרועין ואת קברניטה של צור המשיל לקרש של אשכרוע מצופה בשן ע''י מסמרים לנוי ולחוזק כי כן תרגם יונתן דפין דאשכרועין מכבשין בשן דפיל בית חופאה לא תיטרון כסויה לא יפול אבל יונתן פירש הקברניט הזה לפי עניין העיר על קרשי שעריה :
<b style="color: gray;">מצודת דוד</b> <b>מבשן .</b> מקום אלונים טובים מהם עשו לך משוטים להנהיג בהם את הספינה : <b>קרשך .</b> הוא הקרש הרחב שמשימין באחורי הספינה וע''י מנהיגים הספינה אל מקום הנרצה הקרש הזה עשו משן מה שהביאו עדת אשורים מן האיים של כתיים כי מנהג בני אשור היה להביא מאיי כתיים שן הפיל היותר מובחר :
<b style="color: gray;">מצודת ציון</b> <b>אלונים .</b> שם אילן סרק : <b>משוטיך .</b> מלשון השטה ושחיה במים כמו אני שיט ( שם ) ויאמר על העצים הארוכים שמנהיגים בהם הספינה להשיטה אל המקום הנרצה : <b>קרשך .</b> ענין לוח ונסר כמו ועשית את הקרשים ( שמות כ''ו ) : <b>שן .</b> הוא שן הפיל : <b>בת אשורים .</b> עדת אשורים וכן בת בבל ( תהלים קל''ז ) :
<b style="color: gray;">מלבי"ם פירוש המילות</b> <b>אלונים</b> שמהם <b>עשו משוטיך</b> היו מבשן, <b>קרשך</b> שבו מכוונים הספינה (דער רודער) אשר <b>עשאוהו משן,</b> היה <b>בת אשורים</b> נולד באשור והובא <b>מאיי כתים</b> :
<h3>{ז}</h3>
שֵׁשׁ־בְּרִקְמָ֤ה מִמִּצְרַ֙יִם֙ הָיָ֣ה מִפְרָשֵׂ֔ךְ לִהְי֥וֹת לָ֖ךְ לְנֵ֑ס תְּכֵ֧לֶת וְאַרְגָּמָ֛ן מֵאִיֵּ֥י אֱלִישָׁ֖ה הָיָ֥ה מְכַסֵּֽךְ׃
<b style="color: gray;">רש"י</b> <b>שש ברקמה .</b> נגד שש עשוי בציורי רקמות : <b>מפרשך .</b> הוא שקורין בל''א סיג''ל ובלשונינו בווייל''א בלע''ז : <b>להיות לך לנס .</b> לפורשו על כלונס הארז ולהגביהו על התורן , נס בלשון משנה כלונס ובלע''ז פורקא : <b>היה מכסך .</b> לאהל ולגג על פני כל האניה :
<b style="color: gray;">מצודת דוד</b> <b>שש ברקמה .</b> יריעה של שש עשויה במעשה רוקם הבאה ממצרים מקום השש היפה היריעה ההיא פרשו עליך להיות לך לנס הוא הוילון שעל התורן המקבל הרוח להוליך הספינה : <b>תכלת וארגמן .</b> יריעות צבועות בצבע תכלת וארגמן המובאים מאיי אלישה המובחרים מאוד מהם היה למכסה על הספינה לכסות אנשיה לבל יכם שמש ושרב ומסתור מזרם המטר :
<b style="color: gray;">מצודת ציון</b> <b>שש .</b> הוא הפשתן העב : <b>לנס .</b> הוא הוילון שעל תורן הספינה כמו בל פרשו נס ( ישעיה ל''ג ) : <b>תכלת וארגמן .</b> מיני צבעונים חשובים :
<b style="color: gray;">מלבי"ם פירוש המילות</b> <b>השש ברקמה</b> אשר ממנו <b>עשי מפרשי הספינה והנס שלה</b> היה <b>ממצרים, והמכסה</b> שלה שהיה מתכלית וארגמן היה <b>מאיי אלישה,</b> עד שכל יופי האניה לא היה מצור רק ממקומות שונות, ר''ל העושר והכבוד והתפארת של צור אינה מעצמה רק ע''י מסחר של עמים רבים ואיים רחוקים :
<b style="color: gray;">מלבי"ם ביאור המילות</b> <b>לנס.</b> היא הוילון שפורשים על התורן : <b>ומכסך.</b> הוא כיסוי הספינה לאהל לה : ומשתתף עם תחבולות, כי צריך לזה חכמה ותחבולות לעשות מלאכה במים רבים :
<h3>{ח}</h3>
יֹשְׁבֵ֤י צִידוֹן֙ וְאַרְוַ֔ד הָי֥וּ שָׁטִ֖ים לָ֑ךְ חֲכָמַ֤יִךְ צוֹר֙ הָ֣יוּ בָ֔ךְ הֵ֖מָּה חֹבְלָֽיִךְ׃
<b style="color: gray;">רש"י</b> <b>היו שטים לך .</b> תופסי משוטיך להנהיגך : <b>חובליך .</b> אוחזי הקברניט לכוין וליישר האניה :
<b style="color: gray;">מצודת דוד</b> <b>יושבי צידון וארוד .</b> שהיו בקיאים בהנהגת ספינה הם היו משיטים ומוליכים את הספינה : <b>חכמיך צור .</b> על כי כאלו אל צור ידבר לכן אמר חכמיך צור וכו' ר''ל חובלי הספינה מושכי חבלי הוילון לנטותה מול הרוח שהיא חכמה מרובה היו מחכמיך צור כי שם נמצאו חכמים מופלאים :
<b style="color: gray;">מצודת ציון</b> <b>וארוד .</b> שם מקום : <b>שטים .</b> מלשון שטיה ושחיה : <b>חובליך .</b> מלשון חבל וקו ויקראו כן מנהיגי הספינה על כי מושכים בחבלי הוילון וכן רב החובל ( יונה א' ) :
<b style="color: gray;">מלבי"ם פירוש המילות</b> <b>יושבי צידון</b> אחר שבאר שהספינה עצמה וכליה נעשתה ונקבצה מעמים רבים ואינם של צור, יבאר כי גם מנהיגי הספינה ועושי מלאכתם הם ג''כ מעמים אחרים, ור''ל כמו שהעושר והמסחר בא אליה מבחוץ כן חכמיה ומנהיגה במדיניות והאומנים והחרשים שנמצאו בתוכה הם ג''כ מעמים אחרים, <b>שיושבי צידון היו השטים</b> את האניה, ומה שנמצאו בך גם <b>חכמיך צור המה חבליך</b> הם מנהיגי האניה והמושלים עליה ר''ל מהם יצא מלך ושרים :
<h3>{ט}</h3>
זִקְנֵ֨י גְבַ֤ל וַחֲכָמֶ֙יהָ֙ הָ֣יוּ בָ֔ךְ מַחֲזִיקֵ֖י בִּדְקֵ֑ךְ כָּל־אֳנִיּ֨וֹת הַיָּ֤ם וּמַלָּֽחֵיהֶם֙ הָ֣יוּ בָ֔ךְ לַעֲרֹ֖ב מַעֲרָבֵֽךְ׃
<b style="color: gray;">רש"י</b> <b>זקני גבל .</b> אומני הבנין כמו שנאמר ובוני חירום והגבלים ( מלכים א ה ) : <b>מחזיקי בדקך .</b> מתקני בדקך שלא יכנסו בהם המים אפייטונ''ט טאקראוצ''א בלע''ז : <b>כל אניות הים ומלחיהם .</b> הספנים שלהם : <b>היו בך .</b> היו סביבך לשוט אל המדינות הרחוקות להביא הסחור' לתוכך : <b>לערוב מערבך .</b> ל' ערובה הם כל צורכי האדם שהוא חי בהם וממונו הוא ערובתו והצלתו לחייו גרנטיא''ה בלע''ז :
<b style="color: gray;">מצודת דוד</b> <b>זקני גבל וחכמיה .</b> הם היו בקיאים במלאכת הבנין ולכן הם היו בך לחזק ולתקן בדקי הספינה ומקומות הרעועים : <b>כל אניות הים .</b> כל הספינות ההולכות בים ומלחיהם הם מנהיגי הספינה כולם באו אליך לסחור סחורתך כי הרבה סחורה נמצא בך :
<b style="color: gray;">מצודת ציון</b> <b>גבל .</b> שם אומה והיו בנאים כמ''ש ובוני חירם והגבלים ( מ''א ה' ) : <b>מחזיקי .</b> מלשון חוזוק ותקון : <b>בדקך .</b> מקום השבר והרעוע כמו בדק הבית ( מ''ב ג' ) . וקרא בלשון בדק על כי צריך בדיקה וחיפוש אחר השבר ומקום הרעוע למצאה : <b>ומלחיהם .</b> כן יקראו מוליכי הספינה כמו וייראו המלחים ( יונה א' ) והוא ענין ערבוב כמו ממולח טהור קדש ( שמות ל' ) ע''ש שמוליכי הספינה מערבבים המים עם המשוטות : <b>לערוב מערבך .</b> הסחורה תקרא מערב והסוחרים עורביה כי הסוחרים מתחייבים זה לזה בהקפותיהם את הסחורה זה לזה וערב הוא ענין התחייבות כמו התערב נא את אדוני וכו' ( ישעיה לו ) וכן מי הוא זה ערב את לבו לגשת אלי ( ירמיה ל' ) :
<b style="color: gray;">מלבי"ם פירוש המילות</b> <b>זקני גבול וחכמיה,</b> שהם היו בקיאים בבנין (כמ''ש (מ''א ו') ויפסלו בוני שלמה והגבלים) היו <b>מחזיקי בדקך</b> לתקן את הספינה ר''ל שמהם היו חכמים מתקנים תקנות ונמוסים במדינה, <b>כל אניות הים ומלחיהם היו בך לערב מערבך</b> הערבון שהוא המשכון שנותנים בעד הסחורות שלוקחים בהקפה והיו אניות הים שהם היו ערבים בעדך (באשר כל מסחרם היה על ידך) באופן שגם הבטחון לתת לך סחורות בהקפה לא היה בכחך רק בכח אחרים :
<b style="color: gray;">מלבי"ם ביאור המילות</b> <b>מלחיהם.</b> הם העבדים שתחת המשוטים הנזכר (בפסוק ו'), שעוזרים בהנהגת הספינה להפוך מי הים ולדחותם אל צד שאליה מגמת פניהם ללכת, שמלח ישמש על העירוב, כמו ממולח טהור קודש :
<h3>{י}</h3>
פָּרַ֨ס וְל֤וּד וּפוּט֙ הָי֣וּ בְחֵילֵ֔ךְ אַנְשֵׁ֖י מִלְחַמְתֵּ֑ךְ מָגֵ֤ן וְכוֹבַע֙ תִּלּוּ־בָ֔ךְ הֵ֖מָּה נָתְנ֥וּ הֲדָרֵֽךְ׃
<b style="color: gray;">מצודת דוד</b> <b>היו בחילך אנשי מלחמתך .</b> ר''ל האומות ההם נלחמו בעבורך במחיר העושר שנתת להם בשכרם : <b>תלו בך .</b> כן היה מנהגם לתלות כלי מלחמה על המגדלים כמ''ש אלף המגן תלוי עליו ( ש''ה ד ) : <b>המה .</b> כלי המלחמה האלה נתנו הדר ופאר על עירך :
<b style="color: gray;">מצודת ציון</b> <b>בחילך .</b> מלשון חיל ועושר : <b>וכובע .</b> הוא כלי מגן על הראש : <b>תלו .</b> מלשון תליה :
<b style="color: gray;">מלבי"ם פירוש המילות</b> <b>פרס ולוד ופוט היו בחילך</b> גם אנשי החיל שלך לא היו מבני צור רק מעמים אחרים והם תלו בך תלי תלים מגן וכובע ובזה נתנו הדרך החיצוני שהדר המדינה כשי''ל חיל ועם נושע למלחמה :
<b style="color: gray;">מלבי"ם ביאור המילות</b> <b>תלו.</b> מענין תל הר גבוה ותלול, העמידו תלים תלים, כי לא מצאנו תלים מבנין הכבד :
<h3>{יא}</h3>
בְּנֵ֧י אַרְוַ֣ד וְחֵילֵ֗ךְ עַל־חוֹמוֹתַ֙יִךְ֙ סָבִ֔יב וְגַ֨מָּדִ֔ים בְּמִגְדְּלוֹתַ֖יִךְ הָי֑וּ שִׁלְטֵיהֶ֞ם תִּלּ֤וּ עַל־חוֹמוֹתַ֙יִךְ֙ סָבִ֔יב הֵ֖מָּה כָּלְל֥וּ יָפְיֵֽךְ׃
<b style="color: gray;">רש"י</b> <b>בני ארוד וחילך .</b> ושאר חיל בני אדם היושבים בתוכך : <b>וגמדים .</b> ת''י ואף קפוטקאי שמעתי משמו של רבי מנחם על שם שיורדין בים עד התהום משערי גומדי אמות עומקה נקראו גמדים אנדוי''ש בלע''ז ויש פותרים שהם ננסים ונכנסין במדת אמה : <b>שלטיהם .</b> הם אשפות שנותנין בהם חצים כמו ( ירמיה כא ) הברו החיצים מלאו השלטים קויכרינ''ה בלע''ז : <b>תלו .</b> הרבה תלי תלים :
<b style="color: gray;">מצודת דוד</b> <b>וחילך .</b> וגם אנשי חילך מאנשיך : <b>על חומותיך .</b> עמדו על החומות מסביב לשמור העיר מן האויב : <b>וגמדים .</b> אנשים קצרי המדה היו על המגדלים לראות משם מה הנעשה במחנה האויב ובעבור קטנותם לא ראום האויב לזרוק בהם חצים : <b>המה .</b> הסלעים התלויים על החומה נתנו בך כל היופי הראוי לך :
<b style="color: gray;">מצודת ציון</b> <b>וחילך .</b> ענין צבאות עם : <b>וגמדים .</b> כן יקראו אנשי מדה קצרה והוא מלשון גמד ארכה ( שופטים ג' ) שר''ל אמת הזרוע : <b>שלטיהם .</b> הם כעין מגיניה :
<b style="color: gray;">מלבי"ם פירוש המילות</b> <b>בני ארוד</b> הם היו אנשי החיל שלך השומרים על חומותיך, שכבר אמר שבני ארוד היו מחזיקי בדקה וכן היו שומרים אותה מאויב חיצוני, <b>וגמדים במגדלותיך היו</b> בעת שעלו על המגדלים הגבוהים שלך היו נראים למטה כאנשים ננסין שגומד ארכם וזה הי' מרוב גובה המגדלות והם הניחו <b>שלטיהם תלי תלים על חומותיך</b> ובזה גמרו <b>וכללו יפיך,</b> ולא כמו שאמרת אני כלילת יופי כי יפיך מקובץ מעמים שונים :
<b style="color: gray;">מלבי"ם ביאור המילות</b> <b>על חומותיך.</b> מלת היו נמשך גם למעלה (היו) על חומותיך (והיו) גמדים במגדלותיך ר''ל כאנשים קטנים שגומד ארכם נדמו בעמדם על המגדל הגבוה :
<h3>{יב}</h3>
תַּרְשִׁ֥ישׁ סֹחַרְתֵּ֖ךְ מֵרֹ֣ב כָּל־ה֑וֹן בְּכֶ֤סֶף בַּרְזֶל֙ בְּדִ֣יל וְעוֹפֶ֔רֶת נָתְנ֖וּ עִזְבוֹנָֽיִךְ׃
<b style="color: gray;">רש"י</b> <b>תרשיש .</b> ים ששמה תרשיש : <b>מרוב כל הון .</b> שהיה בתוכך ובטוחים הסוחרים שימצאו בך סחורה הראויה להם : <b>בדיל .</b> אשטיי''ן בלע''ז : <b>עזבוניך .</b> חוזקיך ועוזרך כמו ( נחמיה ג ) ויעזבו את ירושלים עד החומה וממונו של אדם הוא חזקו המעמידו על רגליו :
<b style="color: gray;">מצודת דוד</b> <b>תרשיש .</b> אנשי תרשיש הביאו לך סחורה עשירה ממרבית הון וחוזר ומפרש שעם כסף וברזל וכו' נתנו סחורתך כי בארצם נמצאו מחצבים המוציאים כל אלה המתכות :
<b style="color: gray;">מצודת ציון</b> <b>עזבוניך .</b> היא הסחורה ויתכן שהוא מלשון ויעזבו את ירושלים ( נחמיה ג' ) שהוא ענין חיזוק וכן הסחורה הוא לחוזק אל העוסקים בו :
<b style="color: gray;">מלבי"ם פירוש המילות</b> <b>תרשיש</b> עתה נבאר איך המסחר והעושר שלה, הוא מקובץ מעמים שונים מכל בני תבל, והנה יחשוב במסחר צור ארבעה דברים שהם מסחר ומרכולת ועזבון וערבון, והוא שהסוחרים הגדולים הביאו מסחרם אל צור וזה נקרא מסחר, ושם עזבו את הסחורה באוצרות ביד בני צור, וזה נקרא עזבון, והרוכלים שהם הסוחרים הקטנים קנו שמה את הסחורה הנמצאת בעזבון והובילו אותה למדינות שונות וזה נקרא רוכל ומרכולת, ובעת שלקחו הסחורה למרכולת נתנו סחורה אחרת שהביאו הם שיהיו לערבון בעד המעות, וזה נקרא מערב וערבון, אמר <b>שתרשיש היה הסוחר</b> הגדול <b>שלך</b> מרוב כל הון, וסחורה שהביאו <b>כסף ברזל בדיל ועופרת</b> שהיו נמצאים לרוב בתרשיש היא שפאניה הקדומה כמ''ש (מלכים א'), והם <b>נתנו עזבוניך</b> ר''ל שהניחו סחורתם אצלך :
<b style="color: gray;">מלבי"ם ביאור המילות</b> (יב-יד) <b>סחרתך, עזבוניך, מערבך, רכליך.</b> הסוחר, הוא הסוחר הגדול. היתה כאניות סוחר אשר סוחריה שרים (ישעיה כ''ג) עמש''ש. והרוכל, הוא הנושא הסחורה מבית לבית למכרה לאחדים, מכל אבקת רוכל, הרוכלים ומוכרי כל ממכר (נחמיה י''ג כ') : ועזבון, נגזר מפעל עזב, הסחורה שעוזבים בעיר בבתי המסחר. וכן מערבה הוא מענין ערבות, הערבון שנותנים הלוקחים בעד המעות כמו מה הערבון אשר אתן לך, ושני הלשונות האחרונים לא נמצא על המסחר רק בפ' זאת, והבדלם מבואר בענין כמ''ש :
<h3>{יג}</h3>
יָוָ֤ן תֻּבַל֙ וָמֶ֔שֶׁךְ הֵ֖מָּה רֹֽכְלָ֑יִךְ בְּנֶ֤פֶשׁ אָדָם֙ וּכְלֵ֣י נְחֹ֔שֶׁת נָתְנ֖וּ מַעֲרָבֵֽךְ׃
<b style="color: gray;">רש"י</b> <b>בנפש אדם .</b> עבדים ושפחות למכור :
<b style="color: gray;">מצודת דוד</b> <b>המה .</b> האומות ההם היו סוחריך וחוזר ומפרש שעם נפשות אדם לעבדים ולשפחות וכלי נחושת נתנו סוחרתך כי דרכם היה להסתחר באלה :
<b style="color: gray;">מלבי"ם פירוש המילות</b> <b>ויון תובל ומשך המה רכליך</b> הם לקחו סחורת תרשיש למכרם לאחדים שזה נקרא רוכל, והערבות שנתנו שיהיו בטוחים בעד המרכולת שלקחו היה בנפש אדם וכלי נחשת, בזה ערבו מערבך, שהניחו עבדים וכלי נחושת לבטחון על הסחורה שלקחו :
<h3>{יד}</h3>
מִבֵּ֖ית תּוֹגַרְמָ֑ה סוּסִ֤ים וּפָֽרָשִׁים֙ וּפְרָדִ֔ים נָתְנ֖וּ עִזְבוֹנָֽיִךְ׃
<b style="color: gray;">מצודת דוד</b> <b>מבית תוגרמה .</b> שם מקום מוצא הסוסים וימצא שם אנשים רוכבים בגבורה רבה וגם פרדים ימצא שם וכל אלה הביאו ונתנו לך בסחורה :
<b style="color: gray;">מצודת ציון</b> <b>ופרשים .</b> הם רוכבי הסוסים בגבורה ובזריזות : <b>ופרדים .</b> הם הנולדים מן החמור ומן הסוס :
<b style="color: gray;">מלבי"ם פירוש המילות</b> <b>מבית תוגרמה</b> נתנו עזבוניך סוסים ופרשים ר''ל שהניחום אצלך בעזבון :
<h3>{טו}</h3>
בְּנֵ֤י דְדָן֙ רֹֽכְלַ֔יִךְ אִיִּ֥ים רַבִּ֖ים סְחֹרַ֣ת יָדֵ֑ךְ קַרְנ֥וֹת שֵׁן֙ (והובנים) [וְהָבְנִ֔ים] הֵשִׁ֖יבוּ אֶשְׁכָּרֵֽךְ׃
<b style="color: gray;">רש"י</b> <b>ידך .</b> מקומך : <b>קרנות שן והבנים .</b> קרני יעלים ועצמות פיל וטווסים עופות ששמן פאו''ן בלע''ז : <b>השיבו אשכרך .</b> הביאו לך תשורה :
<b style="color: gray;">מצודת דוד</b> <b>רוכליך .</b> סחרו עמך : <b>סחורת ידך .</b> סחורת מקומך הובא מאיים רבים : <b>השיבו אשכרך .</b> ר''ל הביאו וחזרו והביאו לך לתשורה :
<b style="color: gray;">מצודת ציון</b> <b>ידך .</b> מקומך כמו יד חזית ( ישעיה נז ) : <b>קרנות שן .</b> שן הפיל גדול כקרן : <b>והבנים .</b> שם עוף הנקרא טווס ונוצותיה יפות למראה וכן ת''י : <b>השיבו .</b> לפי שהביאו רבות פעמים לכן אמר השיבו : <b>אשכרך .</b> ענין מתנה ומנחה כמו אשכר יקריבו ( תהלים עב ) :
<b style="color: gray;">מלבי"ם פירוש המילות</b> <b>ובני דדן רכליך</b> הם היו הרוכלים שלקחו הסוסים והפרשים למכור אותם לאחדים אל האיים סביב וכן היו רוכליך איים רבים, סחורת ידך שלקחו ממך הסחורה שעשית בידך, ר''ל סחורת צור שעשו אנשיה ובעלי מלאכות אשר בצור, והם משיבים <b>אשכרך קרנות שן והבנים</b> שבשכר וריוח המגיע לך מביאים קרנות שן :
<b style="color: gray;">מלבי"ם ביאור המילות</b> <b>אשכרך.</b> משתתף עם שכר בשי''ן שמאלית, מענין שכר וריוח וכן אשכר יקריבו (תהלות ע''ב) : <b>הבנים.</b> קרן של מין חיה. וי''מ מין עץ :
<h3>{טז}</h3>
אֲרָ֥ם סֹחַרְתֵּ֖ךְ מֵרֹ֣ב מַעֲשָׂ֑יִךְ בְּ֠נֹפֶךְ אַרְגָּמָ֨ן וְרִקְמָ֤ה וּבוּץ֙ וְרָאמֹ֣ת וְכַדְכֹּ֔ד נָתְנ֖וּ בְּעִזְבוֹנָֽיִךְ׃
<b style="color: gray;">רש"י</b> <b>ארם סוחרתך .</b> באבנים טובות האמורות במקרא וארגמן ורקמה ובוץ : <b>מרוב מעשיך .</b> מתוך שהיו יודעים בנשיאיך ושריך שמראין להם מעשה נוי ותפארת לתכשיט : <b>בנופך .</b> איקרבונקל''א בלעז :
<b style="color: gray;">מצודת דוד</b> <b>ארם .</b> אנשי ארם סחרו מעמך מרוב המלאכות היקרות הנעשים שמה : <b>בנופך וגו' .</b> ר''ל במחיר נופך וארגמן וכו' אשר נתנו בסחורתיך כי בתמורת מעשה המלאכות היקרות הנעשים בך נתנו כל אלה :
<b style="color: gray;">מצודת ציון</b> <b>בנופך .</b> שם אבן יקר : <b>ארגמן .</b> בגדים צבועים ארגמן והוא שם צבע חשוב : <b>ורקמה .</b> בגדים מעשה רוקם בחלוף הגוונים : <b>ובוץ .</b> הוא הפשתן הטוב : <b>וראמות וכדכוד .</b> שמות אבני יקר :
<b style="color: gray;">מלבי"ם פירוש המילות</b> <b>ארם סחרתך</b> הם הסוחרים שלך וע''י <b>רוב מעשיך</b> מביאים <b>נופך וארגמן</b> וכו'. <b>נתנו בעזבוניך</b> מניחים סחורתם אצלך בעזבון :
<h3>{יז}</h3>
יְהוּדָה֙ וְאֶ֣רֶץ יִשְׂרָאֵ֔ל הֵ֖מָּה רֹכְלָ֑יִךְ בְּחִטֵּ֣י מִ֠נִּית וּפַנַּ֨ג וּדְבַ֤שׁ וָשֶׁ֙מֶן֙ וָצֹ֔רִי נָתְנ֖וּ מַעֲרָבֵֽךְ׃
<b style="color: gray;">רש"י</b> <b>בחטי מנית .</b> שם מקום שחיטיה יפות כמו עד בואך מנית ( שופטים יח ) ומדרש אגדה חטין יפין וגסין הנמכרים במניין ויונתן תרגם בחטי ריחוש לשון קבוצת מניינים הרבה טרוקא''ס בלע''ז וחבירו בפסיקתא מה הדם רחוש בעלין אף לאה רחושה בבנים ולא ידעתי מהו מפי רבי שמעון מצאתי שמצא במקרא תרגום ירושלמי בחיטי מנית ופנג דחושלא וקלמא שערי דחושלא שבגמרא אנו שונים שעורים קלופים ואומר אני מנית לשון מנות מאכל מזומן ואף לפי נקוד דגש דרכו של יונתן לתרגם התיבה פעם משמעה פעם מדרשה כן תרגם וגם שם העיר המונה אנו נוקדים שם והמונה לא מפיק ה''א ותרגם אף לתמן יתרמון קטולי קרתא דסגיאין איתרגושתהא : <b>ופנג .</b> ראיתי בספר יוסף הכהן עץ אפרסמון הוא פנג והיו מצויין ביריחו ועל שם ריח הטוב נקראת יריחו באלסמ''א בלע''ז :
<b style="color: gray;">מצודת דוד</b> <b>המה רוכליך .</b> המה סחרו עמך וחזור ומפרש שעם חטים הבאים ממנית שחטיה יפות ועם פנג וכו' נתנו סחורתך :
<b style="color: gray;">מצודת ציון</b> <b>מנית .</b> שם מקום וכן ועד בואך מנית ( שופטים יא ) : <b>ופנג .</b> הוא אפרסמון : <b>וצרי .</b> הוא נטף המתכר בסממני הקטורת והוא שרף אילן וכן הצרי אין בגלעד ( ירמיה ח ) :
<b style="color: gray;">מלבי"ם פירוש המילות</b> <b>ויהודה וארץ ישראל הם הרוכלים</b> של הסחורה הזאת ולוקחים העזבון למכור לאחדים בעיירות, <b>והערבון</b> בעד הסחורה <b>נתנו חטי מנית</b> וכו' דברים המצויים בא''י :
<h3>{יח}</h3>
דַּמֶּ֧שֶׂק סֹחַרְתֵּ֛ךְ בְּרֹ֥ב מַעֲשַׂ֖יִךְ מֵרֹ֣ב כָּל־ה֑וֹן בְּיֵ֥ין חֶלְבּ֖וֹן וְצֶ֥מֶר צָֽחַר׃
<b style="color: gray;">רש"י</b> <b>ביין חלבון .</b> יין לבן מבושל ומנחם חברו עם חלב חטים ( תהלים קמו ) ל' טוב : <b>וצמר צחר .</b> ועמר מלת כבינא ביום שנולד הטלה וטהרתו אמו בלחיכתה עושין כסות ומכבנין אותו סביבו בקרסים כדי שיהא צמרו נקי : <b>צחר .</b> לבן כמו אתונות צחורות ( שופטים ה ) :
<b style="color: gray;">מצודת דוד</b> <b>ברוב מעשיך .</b> ברוב המלאכות היקרות הנעשים בצור ממלאכה עשירה ממרבית הון : <b>ביין חלבון .</b> ר''ל במחיר יין הבא מחלבון והוא שם מקום בדמשק שיינה חשוב ובמחיר צמר לבן כי אלה נתנו תמורת מעשה המלאכות אשר סחרו ממך :
<b style="color: gray;">מצודת ציון</b> <b>חלבון .</b> שם מקום : <b>צחר .</b> ענין לובן כמו אתונות צחורות ( שופטים ה ) :
<b style="color: gray;">מלבי"ם פירוש המילות</b> <b>דמשק,</b> היא עיר המלוכה מארם וחוץ ממה שמביאים מארם נופך ארגמן וכו' (כנ''ל פ' ט''ז) הם הסוחרים שלך, <b>שע''י רוב מעשיך מביאים צמר צחר</b> לעשות ממנו שם בגדים, וע''י <b>רוב כל הון מביאים יין חלבון לשתיה</b> לא אמר בעזבוניך נתנו כי בני צור בעצמם היו לוקחים דברים יקרים האלה לעצמם :
<h3>{יט}</h3>
וְדָ֤ן וְיָוָן֙ מְאוּזָּ֔ל בְּעִזְבוֹנַ֖יִךְ נָתָ֑נּוּ בַּרְזֶ֤ל עָשׁוֹת֙ קִדָּ֣ה וְקָנֶ֔ה בְּמַעֲרָבֵ֖ךְ הָיָֽה׃
<b style="color: gray;">רש"י</b> <b>ודן ויון .</b> מדינות הם : <b>מאוזל .</b> מטוה של שיראין : <b>ברזל עשות .</b> עשוי כעששיות מש''ש בלעז והוא פרזלא הנדואה :
<b style="color: gray;">מצודת דוד</b> <b>מאוזל .</b> ר''ל ההולך בתמידות ממקום למקום להסתחר : <b>בעזבוניך נתנו .</b> ר''ל גם הם היו בין סוחריך והביאו לך סחורה : <b>ברזל עשות .</b> ברזל טוב המצהיר וקדה וקנה כ''א מהם היו בסחורתך כי גם באלה סחרת :
<b style="color: gray;">מצודת ציון</b> <b>מאוזל .</b> ענין הליכה כמו ואתל לו ( משלי כ ) : <b>עשות .</b> מצהיר ומזהיר כמו שמנו עשתו ( ירמי' ה ) : <b>קדה וקנה .</b> שמות מיני בושם :
<b style="color: gray;">מלבי"ם פירוש המילות</b> (יט-כ) <b>ודן ויון מאוזל בעזבוניך נתנו,</b> דן ויון הביא סחורה שעזבו שם למכור והוא היה מאוזל דברים טוים, וגם הביאו סחורה <b>לערבון</b> בעד המרכולת שלקחו והיה <b>ברזל עשות וקדה,</b> וכבר אמר למעלה (פ' י''ג) שיון היו רוכליה עם תובל ומשך ונתנו ערבון נפש אדם וכלי נחושת, ודן נתן גם <b>ברזל עשות</b> וכו' <b>ודדן</b> לקחו גם את <b>רוכלתך</b> סחורה של צור שהיו <b>בגדי חפש לרכבה</b> שזה עשו מן המאוזל והטווי שהביאו בני דן (שהם בני דדן), ולקחו הבגדי חופש שנעשה מן המאוזל למרכולת :
<b style="color: gray;">מלבי"ם ביאור המילות</b> <b>מאוזל.</b> פרש''י מטוה של שיראין, ונקרא משי, על שמשוי ונמשך מן תולעת המשי, ונקרא אוזל, על שנוזל והולך מגופו : <b>ברזל עשות.</b> חתיכות ברזל או ברזל זך כמו עשת שן :
<h3>{כ}</h3>
דְּדָן֙ רֹֽכַלְתֵּ֔ךְ בְבִגְדֵי־חֹ֖פֶשׁ לְרִכְבָּֽה׃
<b style="color: gray;">רש"י</b> <b>בבגדי חופש לרכבה .</b> בלבוש דיקר לרתיכין :
<b style="color: gray;">מצודת דוד</b> <b>בבגדי חופש .</b> ר''ל בבגדים יקרים הראוים לבני אדם חפשים ובני חורין להציע בהם את המרכבה :
<b style="color: gray;">מצודת ציון</b> <b>חופש .</b> בן חורין כמו לחפשי ישלחנו ( שמות כא ) : <b>לרכבה .</b> למרכבה :
<h3>{כא}</h3>
עֲרַב֙ וְכָל־נְשִׂיאֵ֣י קֵדָ֔ר הֵ֖מָּה סֹחֲרֵ֣י יָדֵ֑ךְ בְּכָרִ֤ים וְאֵילִים֙ וְעַתּוּדִ֔ים בָּ֖ם סֹחֲרָֽיִךְ׃
<b style="color: gray;">רש"י</b> <b>בכרים .</b> כבשים ויונתן תרגם בתורין וכן תרגם מאה אלף כרים דמישע מלך מואב ( מלכים ב ג ) :
<b style="color: gray;">מצודת דוד</b> <b>סוחרי ידך .</b> הם סוחרי מקומך וחוזר ומפרש שעם כרים וכו' בהם סחרו עמך כי במקומם היו מובחרים ושמנים :
<b style="color: gray;">מצודת ציון</b> <b>ערב .</b> הם הערבים השוכנים במדבר : <b>ידך .</b> מקומך : <b>בכרים .</b> כבשים שמנים : <b>עתודים .</b> הם הזכרים מן העזים :
<b style="color: gray;">מלבי"ם פירוש המילות</b> <b>ערב וכל נשיאי קדר המה סחרי ידך</b> הם עושים מסחור לך בעצמך, כי <b>בכרים ואילים</b> וכו' <b>בם סוחריך,</b> וזה תקנה לצרכיך בכסף מלא לאכילה : <b>רכלי שבא ורעמה</b> (בני רעמה שבא ודדן), <b>המה רכליך,</b> הסחורה שהיו תחלה קונים בשבא הם לוקחים אצלך, כי <b>בראש כל בושם ובכל אבן יקרה וזהב</b> שכ''ז מרכולת שבא כמ''ש (מ''א י') שכ''ז הביאה מלכת שבא לשלמה, <b>נתנו בעזבוניך</b> הם מונחים אצלך בעזבון והרוכלים לוקחים אצלך הסחורה שהיו לוקחים תחלה בשבא ושבאה משם, וכן :
<h3>{כב}</h3>
רֹכְלֵ֤י שְׁבָא֙ וְרַעְמָ֔ה הֵ֖מָּה רֹכְלָ֑יִךְ בְּרֹ֨אשׁ כָּל־בֹּ֜שֶׂם וּבְכָל־אֶ֤בֶן יְקָרָה֙ וְזָהָ֔ב נָתְנ֖וּ עִזְבוֹנָֽיִךְ׃
<b style="color: gray;">מצודת דוד</b> <b>המה רוכליך .</b> המה סחרו עמך וחוזר ומפרש שבראש כל בושם ר''ל בשמים הראשים והחשובים שבכולם ובכל אבן יקרה ועפרות זהב בהם נתנו סוחרתך :
<b style="color: gray;">מצודת ציון</b> <b>בראש .</b> ענין מיטב כמו ראשית גבורתם ( ירמיה מט ) :
<h3>{כג}</h3>
חָרָ֤ן וְכַנֵּה֙ וָעֶ֔דֶן רֹכְלֵ֖י שְׁבָ֑א אַשּׁ֖וּר כִּלְמַ֥ד רֹכַלְתֵּֽךְ׃
<b style="color: gray;">רש"י</b> <b>אשור כלמד .</b> י''ת מדינן אשור ומדי :
<b style="color: gray;">מצודת דוד</b> <b>רוכלי שבא .</b> שהם רגילים ללכת לשבא לקחת סחורה : <b>רוכלתך .</b> כל אלה סחרו עמך :
<b style="color: gray;">מצודת ציון</b> <b>כלמד .</b> זה מדי כת''י :
<b style="color: gray;">מלבי"ם פירוש המילות</b> <b>חרן וכנה ועדן</b> שהיו ג''כ <b>רכלי שבא, אשור כלמד רכלתך</b> כאשר למד אשור והרגיל ליקח רוכלתך, מאז לא לקחו סחורות אלה בשבא ששם מקומם רק הביאום משבא לצור, ומצור לקחום הרוכלים והובילום לאשור להראות שהיא מרכולת צור, באשר למדו לקנות רק מרכולת צור :
<b style="color: gray;">מלבי"ם ביאור המילות</b> <b>כלמד.</b> כאשר למד, ובא בצורת הסמיכות שהיה למד ומורגל של רוכלתיך :
<h3>{כד}</h3>
הֵ֤מָּה רֹכְלַ֙יִךְ֙ בְּמַכְלֻלִ֔ים בִּגְלוֹמֵי֙ תְּכֵ֣לֶת וְרִקְמָ֔ה וּבְגִנְזֵ֖י בְּרֹמִ֑ים בַּחֲבָלִ֧ים חֲבֻשִׁ֛ים וַאֲרֻזִ֖ים בְּמַרְכֻלְתֵּֽךְ׃
<b style="color: gray;">רש"י</b> <b>במכלולים .</b> בדברים שהם למכלול פרמונ''ט בלע''ז ומה הם המכלולים גלומי תכלת ורקמה טליתות של תכלת מרוקמות : <b>ובגנזי ברומים .</b> בתכשיטי פאר שגונזין אותן בארגזין שקורין אשקרי''ן בלע''ז והם מחופין עור ומצוירין לנוי במיני מסמרין שורות שורות וציורין והם בלשון ארמי קמטרין ובלשון עברי ברומים והם חבושין ואסורין בחבלי בוץ לנוי : <b>וארוזים .</b> ת''י אעי הדסים אותן ארגזים היו נתונין במגדלי עץ הדס ומביאין אותן לתוך המגדלין והקמטראות שבתוכן והתכשיטין שבתוך הקמטראות הכל יחד לסחורה וכה פתרון הלשון בלשון קצרה ובגנזי ברומים החבושים בחבלים וארוזים בתוך עץ ארז שהברומים הם הקמטראות והיו אסורים בחבלים ונתונים במגדלי הדס שהיא ממיני ארז ומכלולים שבתוך הברומים קרא יונתן וכושפין דארזא באימלין די זהריתא תכשיטין הצריכין שמירה נאה דמחתין בקומטרין מונחים בקמטראות והמגדלים שבתרגום כמו שאנו שונין תיבה ומגדל שיפרייט''ש בלע''ז :
<b style="color: gray;">מצודת דוד</b> <b>המה רוכליך .</b> הם סחרו עמך בדברים הכלולים בכל מיני יופי וחוזר ומפרש שהם בכריכות בגדי תכלת ומעשה רקמה ובגנזי ברומים והם תיבות עשויות מעור לגנוז בהם דברים חמודים : <b>בחבלים חבושים .</b> התיבות ההם היו קשורים ומתוקנים בחבלים יפים ונאים : <b>וארוזים .</b> עדי זהב ומרגליות חרוזים בחוט לעדי הצואר : <b>במרכולתך .</b> ר''ל כל אלה היו בסחורתך עם כולם סחרת :
<b style="color: gray;">מצודת ציון</b> <b>במכלולים .</b> מלשון כל ור''ל כלול בכל היופי : <b>בגלומי .</b> ענין כריכה וכן ויקח אליהו את אדרתו ויגלם ( מ''ב ב ) ופי' שעשאה כריכה אחת : <b>ובגנזי .</b> מלשון גנוזה והטמנה : <b>ברומים .</b> תיבות עשויות מעור קשה לגנת בהם דברים חמודים : <b>חבושים .</b> ענין קשור ותקון וכן פארך חבוש עליך ( לעיל כד ) : <b>וארוזים .</b> כמו וחרוזים כי אחה''ע מתחלף ועניינו דברים מושמים על החוט כמו צווארך בחרוזים ( ש''ה א' ) :
<b style="color: gray;">מלבי"ם פירוש המילות</b> <b>המה רכליך,</b> והם לקחו סחורות ממך למכור לאחדים, ומה הן הסחורות <b>במכללים בגלומי תכלת ורקמה ובגנזי ברמים,</b> והסחורות האלה הושמו <b>בחבלים חבשים וארוזים,</b> בתיבות של ארז וחבשו עליהם חבלים, שכן היו עושים <b>במרכלתך</b> :
<b style="color: gray;">מלבי"ם ביאור המילות</b> <b>גלומי,</b> מענין גלימא בדברי חז''ל כמ''ש בשבת (דף ע''ז), שבא על הבגד שעוטה כל הגוף, ומזה גלמי ראו עיניך, ויקח אדרתו ויגלום, מלבוש שנעשה כגולם על כל הגוף : <b>גנזי ברומים,</b> פי' ריק''ם שבגדים נאים קורים בלשון ערב ברומיא :
<h3>{כה}</h3>
אֳנִיּ֣וֹת תַּרְשִׁ֔ישׁ שָׁרוֹתַ֖יִךְ מַעֲרָבֵ֑ךְ וַתִּמָּלְאִ֧י וַֽתִּכְבְּדִ֛י מְאֹ֖ד בְּלֵ֥ב יַמִּֽים׃
<b style="color: gray;">רש"י</b> <b>אניות תרשיש .</b> שרותיך הם היו לך לערבה ומישור כשם שהמישור הוא דרך כבושה להביא בו סחורה לעיר היושבת ביבשה היו לך תחתם אניות תרשיש מסילה להביא מערבך לתוכך : <b>שרותיך .</b> לשון שרון ומישור ודוגמתו עלו בשרותיה ( ירמיה ה ) : <b>ותמלאי , ותכבדי מאד .</b> הביאו לתוכך משא רב והכבידו משאך יותר מדאי :
<b style="color: gray;">מצודת דוד</b> <b>אניות תרשיש .</b> הספינות ההולכות על ים תרשיש היו השיירות שלך להביא סחורתך ר''ל רבות ספינות באו לך עם סחורה כשיירא של אנשים : <b>ותמלאי .</b> חזר לראשית הדברים שהמשילה לספינה חשובה ולכן אמר הנה מרוב הסחורה נעשית מלאה וכבדה מאד כשהיית בלב ימים :
<b style="color: gray;">מצודת ציון</b> <b>שרותיך .</b> מל' שיירה והם הרבה אנשים הולכי אורח ביחד וזה הלשון ידוע בדרז''ל : <b>בלב ימים .</b> בעומק הים :
<b style="color: gray;">מלבי"ם פירוש המילות</b> <b>ואניות תרשיש</b> כל האניות היו <b>בשרותיך</b> והיו משרתים לך, והיו <b>מערבך</b> היו ערבים בעדך כי היו כולם שלך, ועי''כ <b>ותמלאי</b> בסחורות, ועי''כ <b>ותכבדי מאד בלב ימים</b> :
<b style="color: gray;">מלבי"ם ביאור המילות</b> <b>שרותיך.</b> מענין שירות, וי''מ מענין שיירא שהולכים שיירות רבות :
<h3>{כו}</h3>
בְּמַ֤יִם רַבִּים֙ הֱבִיא֔וּךְ הַשָּׁטִ֖ים אֹתָ֑ךְ ר֚וּחַ הַקָּדִ֔ים שְׁבָרֵ֖ךְ בְּלֵ֥ב יַמִּֽים׃
<b style="color: gray;">רש"י</b> <b>במים רבים הביאוך השטים אותך .</b> כדרך האניות הגדולו' שמפליגין אותן לתוך פלגום הים ומתוך שנתמלאת וכבדת בא רוח הקדים ושברך בלב ימים ולענין דוגמת העיר מתוך שנתמלאת עושר גבה לבך ובא עליך פורענות :
<b style="color: gray;">מצודת דוד</b> <b>השטים אותך .</b> מנהיגי הספינה המשיטים אותך ע''פ המים הם הביאו אותך במקום מים רבים מקום סכנה ורוח הקדים העזה שברוחות שבר אותך בלב ימים ומחמת מרבית המים וכובד משאה היה קשה להצילה :
<b style="color: gray;">מצודת ציון</b> <b>השטים .</b> מלשון שטיה ושחיה :
<b style="color: gray;">מלבי"ם פירוש המילות</b> <b>במים רבים הביאוך השטים אותך</b> וצידון וארוד שהם היו השטים אותך (כנ''ל פסוק ח') הם הביאוך במים רבים, ר''ל כי צידון היו לה נגיעה במפלת צור כמ''ש (בישעיה כ''ג) דומו יושבי אי סוחר צידון, בושי צידון ופירשתי שם שצידון היו מתקנאים בגדולת צור, ועזרו למפלתה, וע''י כן <b>רוח הקדים שברך בלב ימים,</b> כי בעת הסער כשהספינה קרובה לחוף יש תקוה לא כן בלב ימים :
<b style="color: gray;">מלבי"ם ביאור המילות</b> <b>השטים.</b> כמו היו שטים לך (פסוק ח') :
<h3>{כז}</h3>
הוֹנֵךְ֙ וְעִזְבוֹנַ֔יִךְ מַעֲרָבֵ֕ךְ מַלָּחַ֖יִךְ וְחֹבְלָ֑יִךְ מַחֲזִיקֵ֣י בִדְקֵ֣ך וְֽעֹרְבֵ֣י מַ֠עֲרָבֵךְ וְכָל־אַנְשֵׁ֨י מִלְחַמְתֵּ֜ךְ אֲשֶׁר־בָּ֗ךְ וּבְכָל־קְהָלֵךְ֙ אֲשֶׁ֣ר בְּתוֹכֵ֔ךְ יִפְּלוּ֙ בְּלֵ֣ב יַמִּ֔ים בְּי֖וֹם מַפַּלְתֵּֽךְ׃
<b style="color: gray;">מצודת דוד</b> <b>הונך .</b> עשרך וסחורתך ומנהיגי הספינה ומחזיקי הבדק וסוחרי סחורתך ואנשי המלחמה שבך ועם כל קהלך אשר בתוכך מעם הארץ כולם יפלו בלב ימים ביום שיבוא מפלתך שישבור אותך רוח הקדים ר''ל ביום שיכבשה האויב ישלול כל שללה ויאבד כל זכר למו מבלי שארית :
<b style="color: gray;">מצודת ציון</b> <b>הונך .</b> מלשון הון ועושר : <b>ועזבוניך .</b> סחורתך : <b>מערכך .</b> כפל הדבר במ''ש לומר שהכל נאבד : <b>מלחיך .</b> אוחזי המשוטות : <b>וחובליך .</b> מושכי חבלי הוילון : <b>מחזיקי בדקך .</b> סותמי סדקי הספינה : <b>ועורבי מערבך .</b> סוחרי סחורתך :
<b style="color: gray;">מלבי"ם פירוש המילות</b> ועי''כ <b>הונך</b> של עצמך, ועזבוניך הסחורה שעזבו אצלך, <b>מערבך</b> היא הסחורה שנתנו למשכון, וזה כולל כל הרכוש. ונגד האנשים חושב <b>מלחיך</b> מנהיגי הספינה, <b>וחובליך</b> רב החובל ר''ל העם והשרים, <b>מחזיקי בדקך</b> הם המנהיגים, <b>וערבי מערבך</b> הם העשירים <b>וכל אנשי מלחמתך אשר בך,</b> וכן <b>ובכל קהלך</b> ר''ל כל בני אדם אשר בך <b>יפלו בלב ימים,</b> שכולל האנשים והרכוש כולה :
<h3>{כח}</h3>
לְק֖וֹל זַעֲקַ֣ת חֹבְלָ֑יִךְ יִרְעֲשׁ֖וּ מִגְרֹשֽׁוֹת׃
<b style="color: gray;">רש"י</b> <b>מגרשות .</b> כמו מגרשי העיר :
<b style="color: gray;">מצודת דוד</b> <b>לקול .</b> לשמיעת קול זעקת מנהיגי הספינה ירעשו מגרשי הערים הסמוכות אל מקום הספינה הנשברה :
<b style="color: gray;">מצודת ציון</b> <b>ירעשו .</b> מלשון רעש וחרדה : <b>מגרשות .</b> הם הבתים שמחוץ לחומת העיר וקרובים הם אל הים ונקראו כן על כי נראים המה שנגרשו מן העיר וכן ומגרש לערים ( במדבר לה ) :
<b style="color: gray;">מלבי"ם פירוש המילות</b> <b>לקול,</b> ע''י <b>זעקת החבלים</b> (שהם השרים) <b>ירעשו מגרשות</b> הסביבות לעיר, ור''ל כל האניות שהם נגד האניה האדירה הזאת כמגרש סביב, ור''ל כל האיים אשר בים :
<h3>{כט}</h3>
וְֽיָרְד֞וּ מֵאָנִיּֽוֹתֵיהֶ֗ם כֹּ֚ל תֹּפְשֵׂ֣י מָשׁ֔וֹט מַלָּחִ֕ים כֹּ֖ל חֹבְלֵ֣י הַיָּ֑ם אֶל־הָאָ֖רֶץ יַעֲמֹֽדוּ׃
<b style="color: gray;">רש"י</b> <b>אל הארץ יעמודו .</b> מה לנו עוד באניות להיכן נוליך סחורה עוד :
<b style="color: gray;">מצודת דוד</b> <b>כל תופשי משוט .</b> כל הרגילים לאחוז המשוטות והמלחים והחובלים ירדו מן האניות ויעמדו על הארץ כי יפחדו עוד ללכת בספינה שלא יקרה להם כמקרה הספינה ההיא והוא ענין מליצה :
<b style="color: gray;">מצודת ציון</b> <b>תופשי .</b> אוחזי : <b>משוט .</b> הם העצים הארוכים אשר משיטין בהם את הספינה :
<b style="color: gray;">מלבי"ם פירוש המילות</b> <b>וירדו מאניותיהם כל תפשי משוט</b> הם המנהיגים של המשוטים הקטנים, <b>ומלחים</b> הם המנהיגים של הספינות הבינוניות, <b>כל חבלי הים</b> הם מנהיגי הספינות הגדולות שי''ל רב החובל :
<h3>{ל}</h3>
וְהִשְׁמִ֤יעוּ עָלַ֙יִךְ֙ בְּקוֹלָ֔ם וְיִזְעֲק֖וּ מָרָ֑ה וְיַעֲל֤וּ עָֽפָר֙ עַל־רָ֣אשֵׁיהֶ֔ם בָּאֵ֖פֶר יִתְפַּלָּֽשׁוּ׃
<b style="color: gray;">רש"י</b> <b>יתפלשו .</b> יתגלגלו :
<b style="color: gray;">מצודת דוד</b> <b>והשמיעי .</b> ר''ל ישמיעו קינה עליך בקולם ויזעקו זעקת מרה : <b>ויעלו עפר .</b> כן היה מנהגם לעשות דרך צער ואבל : <b>יתפלשו .</b> יתגלגלו באפר וגם הוא מדרך צער ואבל :
<b style="color: gray;">מצודת ציון</b> <b>יתפלשו .</b> ענין הגלגול בעפר והכסוי בה כמו עפר התפלשי ( מיכה א ) :
<b style="color: gray;">מלבי"ם פירוש המילות</b> <b>והשמיעו, ישמיעו קול בזעקה מרה,</b> וגם <b>יעלו עפר וישבו באפר</b> כמ''ש וירדו מעל כסאותם כל נשיאי הים :
<h3>{לא}</h3>
וְהִקְרִ֤יחוּ אֵלַ֙יִךְ֙ קָרְחָ֔ה וְחָגְר֖וּ שַׂקִּ֑ים וּבָכ֥וּ אֵלַ֛יִךְ בְּמַר־נֶ֖פֶשׁ מִסְפֵּ֥ד מָֽר׃
<b style="color: gray;">מצודת דוד</b> <b>והקריחו .</b> ימרטו עליך שערות ראשם וישאר המקום קרח : <b>ובכו אליך .</b> יבכו עליך במר נפש בעת יעשו מספד מר :
<b style="color: gray;">מצודת ציון</b> <b>והקריחו .</b> ענין תלישת השער להשאר חלק מבלי שער וכן קרח הוא ( ויקרא יג ) : <b>קרחא .</b> כמו קרחה בה''א :
<b style="color: gray;">מלבי"ם פירוש המילות</b> <b>והקריחו קרחה</b> כמו שעושים על מת קרחה וחגורת שק ובכי ומספד :
<h3>{לב}</h3>
וְנָשְׂא֨וּ אֵלַ֤יִךְ בְּנִיהֶם֙ קִינָ֔ה וְקוֹנְנ֖וּ עָלָ֑יִךְ מִ֣י כְצ֔וֹר כְּדֻמָ֖ה בְּת֥וֹךְ הַיָּֽם׃
<b style="color: gray;">רש"י</b> <b>ונשאו אליך בניהם .</b> בנהי שלהם : <b>כדומה .</b> כך היה שם ראשי אדום כענין שנאמר משא דומה ( ישעיה כא ) וי''ת לית דדמי לה : <b>כדומה .</b> כדוגמתה :
<b style="color: gray;">מצודת דוד</b> <b>ונשאו אליך .</b> ירימו עליך קינה בקול נהי הנהוג אצלם ויקוננו עליך וכן יאמרו מי כצור וכו' ר''ל מי הוא העיר להיות חשובה כצור ומי כמוה שהיא דומה ונכרתת בתוך הים ואין מי להמשיל אליה לא לעת שלות' ולא לעת מפלתה :
<b style="color: gray;">מצודת ציון</b> <b>בניהם .</b> מלשון נהי ויללה : <b>כדומה .</b> ענין כריתה וחורבן כמו גם מדמן תדמי ( ירמיה מח ) :
<b style="color: gray;">מלבי"ם פירוש המילות</b> <b>ונשאו</b> וכו' <b>מי כצור כדמה</b> ר''ל מי היה דומה לצור בשלותה ומי דומה לה בעת שנדמית בתוך הים בחורבנה (ומפרש מי כצור) :
<b style="color: gray;">מלבי"ם ביאור המילות</b> <b>בניהם.</b> מענין נהי, ואחד מקונן קינה והשומעים עונים נהי והוי, כמ''ש (ירמיה ט' י''ט) : <b>כדמה.</b> כמו שכנה דומה נפשי :
<h3>{לג}</h3>
בְּצֵ֤את עִזְבוֹנַ֙יִךְ֙ מִיַּמִּ֔ים הִשְׂבַּ֖עַתְּ עַמִּ֣ים רַבִּ֑ים בְּרֹ֤ב הוֹנַ֙יִךְ֙ וּמַ֣עֲרָבַ֔יִךְ הֶעֱשַׁ֖רְתְּ מַלְכֵי־אָֽרֶץ׃
<b style="color: gray;">רש"י</b> <b>בצאת עזבוניך וגו' .</b> כל זה יקוננו עליך בקינתם :
<b style="color: gray;">מצודת דוד</b> <b>בצאת .</b> עתה יפרש דבריו לומר הנה עודך בשלותך בצאת סחורתך מדרך הימים שישבת בהן השבעת עמים רבים במרבית הסחורות : <b>ברוב .</b> עם רוב עשרך וסחורתך העשרת מלכי ארץ :
<b style="color: gray;">מלבי"ם פירוש המילות</b> <b>בצאת עזבוניך</b> הסחורה שהיתה של אחרים שעזבו הסוחרים אצלך ומשם יצאו לכל קצוי ארץ, <b>בצאתה מימים השבעת עמים רבים,</b> שקנו כל הסחורות שניתנה לך לערבון בעד סחורה שלך, שזה עושר של צור עצמה וסחורה שלה <b>העשרת מלכי ארץ</b> שע''י עושר של צור נתעשרו כל המלכים, (עתה מפרש מי כדומה) :
<h3>{לד}</h3>
עֵ֛ת נִשְׁבֶּ֥רֶת מִיַּמִּ֖ים בְּמַֽעֲמַקֵּי־מָ֑יִם מַעֲרָבֵ֥ךְ וְכָל־קְהָלֵ֖ךְ בְּתוֹכֵ֥ךְ נָפָֽלוּ׃
<b style="color: gray;">מצודת דוד</b> <b>עת נשברת .</b> ועתה עת שהיא נשברת מסבת המים בעומק הים הנה סחורתך וכל קהליך איש לא נעדר כולם נפלו בתוכך :
<b style="color: gray;">מלבי"ם פירוש המילות</b> <b>עת נשברת</b> ר''ל כמו שגדולתך היה ע''י הים כן עת נשברת, היה ג''כ <b>מימים</b> מסבת מי הים, <b>ונפל שם מערבך וכל קהלך</b> כי נאבדו האנשים והרכוש במעמקי מים :
<b style="color: gray;">מלבי"ם ביאור המילות</b> <b>עת נשברת.</b> האניה, ויצויין על צד המליצה ג''כ שנשברה העת ונכרתה ההצלחה :
<h3>{לה}</h3>
כֹּ֚ל יֹשְׁבֵ֣י הָאִיִּ֔ים שָׁמְמ֖וּ עָלָ֑יִךְ וּמַלְכֵיהֶם֙ שָׂ֣עֲרוּ שַׂ֔עַר רָעֲמ֖וּ פָּנִֽים׃
<b style="color: gray;">רש"י</b> <b>רעמו פנים .</b> זעומי פנים וכן בעבור הרעימה ( ש''א א ) וכן כל תלונה תורעמתא :
<b style="color: gray;">מצודת דוד</b> <b>שממו עליך .</b> יתמהו על מפלתך : <b>שערו שער .</b> יאחזם חיל ורתת כמרוח סערה כי יפחדו פן יקרה להם כמקרך ויהיו זעומי פנים כדרך המיצר שכועס בעצמו :
<b style="color: gray;">מצודת ציון</b> <b>שממו .</b> ענין תמהון : <b>שערו שער .</b> מלשון סערה בסמ''ך : <b>רעמו .</b> ענין זעם וכעס וכן בעבור הרעימה ( ש''א א ) :
<b style="color: gray;">מלבי"ם פירוש המילות</b> <b>כל,</b> (תחלה השבעת עמים רבים) ועתה <b>כל יושבי האיים שממו עליך</b> וכמ''ש למעלה עתה יחרדו האיין יום מפלתך, (תחלה העשרת מלכי ארץ) ועתה <b>מלכיהם שערו שער</b> פנימי, <b>ורעמו פנים</b> בחיצונותם באשר התיראו שלא יבא השבר גם על יתר האיים :
<h3>{לו}</h3>
סֹֽחֲרִים֙ בָּ֣עַמִּ֔ים שָׁרְק֖וּ עָלָ֑יִךְ בַּלָּה֣וֹת הָיִ֔ית וְאֵינֵ֖ךְ עַד־עוֹלָֽם׃
<b style="color: gray;">רש"י</b> <b>שרקו .</b> שובלי''ר בלעז כך שורקין על דבר שחלף והלך לו :
<b style="color: gray;">מצודת דוד</b> <b>סוחרים בעמים .</b> הסוחרים שבין האומות השמיעו עליך קול שריקה הנעשה בקבוץ השפתים והדרך לעשותה כשרואין באבדן דבר חשוב : <b>בלהות היית .</b> תהיה מלא מבהלה : <b>ואינך .</b> לא תהיה עוד עד עולם לחזור לקדמותך :
<b style="color: gray;">מצודת ציון</b> <b>שרקו .</b> ענין השמעת קול בקבוץ השפתים וכן ויושביה לשרקה ( מיכה ז ) : <b>בלהות .</b> הוא הפוך מן בהלות :
<b style="color: gray;">מלבי"ם פירוש המילות</b> <b>וגם סחרים בעמים</b> שהם ביבשה, <b>שרקו עליך</b> על כי נאבד המסחר שלהם, <b>בלהות היית</b> כשדים שהיו מציאותם רק בדמיון, <b>ואינך עד עולם</b> כאילו היית שד ובלהה ונשאת כנף וחלפת מן העולם עד עולמי עד :
<h2>יחזקאל פרק-כח</h2>
<h3>{א}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<h3>{ב}</h3>
בֶּן־אָדָ֡ם אֱמֹר֩ לִנְגִ֨יד צֹ֜ר כֹּֽה־אָמַ֣ר ׀ אֲדֹנָ֣י יְהֹוִ֗ה יַ֣עַן גָּבַ֤הּ לִבְּךָ֙ וַתֹּ֙אמֶר֙ אֵ֣ל אָ֔נִי מוֹשַׁ֧ב אֱלֹהִ֛ים יָשַׁ֖בְתִּי בְּלֵ֣ב יַמִּ֑ים וְאַתָּ֤ה אָדָם֙ וְֽלֹא־אֵ֔ל וַתִּתֵּ֥ן לִבְּךָ֖ כְּלֵ֥ב אֱלֹהִֽים׃
<b style="color: gray;">רש"י</b> <b>מושב אלהים .</b> עשה לו באויר על הים במנגנין כמין שבעה רקיעים וישב לו על העליון :
<b style="color: gray;">מצודת דוד</b> <b>לנגיד צור .</b> על מושל צור : <b>אל אני .</b> ר''ל בעל יכולת רב כאל : <b>מושב אלהים ישבתי .</b> ר''ל לפי שיש לי מקום מושב נבדל ומשומר מאנשים וכמו האלהים יושב בשמים ממעל כן אני כמוהו ישבתי בלב ים ואין מי יוכל לבוא אלי : <b>ואתה .</b> אבל אתה אדם ואין לך יכולת כמו לאל ואיך נתת לבך להשוותה כלב אלהים וכאומר מה ראית לשטות זה :
<b style="color: gray;">מלבי"ם פירוש המילות</b> <b>אמר לנגיד צר</b> כבר העיר הרי''א שנגיד צור אינו מלך צור שיזכיר אח''ז ודעתו שהנגיד הוא פקיד על עניני המדינה ומלך הוא ענין אחר, ודעתי בזה תשמע אח''ז, <b>יען גבה לבך</b> גבהות הלב הוא מה שאדם חושב א''ע במעלה יתר שאת ממה שהוא באמת והוא תועבה אצל ה' כמ''ש תועבת ה' כל גבה לב, ולכן אמר שהעונש המיועד עליו יהיה בעבור שגבה לבו עד שייחס לעצמו אלהות מצד גבהות הלב, ומצד מקום שבתו נפרד מבני אדם, כי <b>ישב בלב ימים כאלהים</b> היושב נפרד מן הברואים, <b>ואתה אדם ולא אל,</b> ר''ל כי היו בני אדם שהיה בם אלהות מצד נפשם, כמו משה איש האלהים, ודניאל די רוח אלהין בי', אבל אתה רק אדם ולא אל שלא נמצא בך שום אלהות, רק <b>ותתן לבך כלב אלהים,</b> אתה נותן אותך לזה ואין בך שום שפע אלהות :
<b style="color: gray;">מלבי"ם ביאור המילות</b> <b>לנגיד צר.</b> יש הבדל בין נגיד ובין מלך, שהנגיד כולל כל הממונה להנהיג, כמו נגיד בית האלהים, נגיד על האוצרות, וקרא לדוד בשם נגיד בעוד לא הובטח לו המלכות בירושה (ש''ב סי' ו' וסי' ז'), וכן קרא לשאול (ש''א ט' ט''ז י' א'), ולירבעם (מ''א י''ד) נגיד מטעם זה, ומזה מבואר שנגיד צור אינו המלך שמוזכר בפסוק י''ב :
<h3>{ג}</h3>
הִנֵּ֥ה חָכָ֛ם אַתָּ֖ה (מדנאל) [מִדָּֽנִיאֵ֑ל] כָּל־סָת֖וּם לֹ֥א עֲמָמֽוּךָ׃
<b style="color: gray;">רש"י</b> <b>הנה חכם אתה מדניאל .</b> דניאל בא נבוכדנצר לעשותו אלוה ולדניאל סגיד ומנחה וניחוחין אמר לנסכא ליה ולא קביל עליה ואתה עושה עצמך אלוה : <b>כל סתום לא עממוך .</b> לא עמום ממך קנתורין הם שמקנתרין כלומר שמא חכם אתה כדניאל שנא' בו כל רז לא אנס לך ( דניאל ו' ) :
<b style="color: gray;">מצודת דוד</b> <b>הנה חכם וגו' .</b> תחסר ה''א התימה וכאומר החכם אתה מדניאל וכי כל דבר סתום ונסתר לא נכסה ממך כעין מ''ש בדניאל כל רז לא אנס לך ( דניאל ז ) :
<b style="color: gray;">מצודת ציון</b> <b>עממוך .</b> ענין ההסתר והכסוי כמו ארזים לא עממהו ( לקמן לא ) :
<b style="color: gray;">מלבי"ם פירוש המילות</b> <b>הנה</b> ר''ל וכי תתדמה אל דניאל שקראו נבוכדנצר בשם אלהות בעבור חכמתו כמ''ש לדניאל סגיד ומנחה ונחוחין אמר לנסכה ליה, והוא לא קבל עליו, ואתה <b>הכי חכם אתה יותר מדניאל עד שכל סתום לא עממוך</b> פי' לא יהיו עמך שלא נמצא אתך דבר סתום, בתמיהה :
<b style="color: gray;">מלבי"ם ביאור המילות</b> <b>עממוך.</b> משורש עם, וי''מ מענין יועם זהב, שנסתר ונכסה זהרו :
<h3>{ד}</h3>
בְּחָכְמָֽתְךָ֙ וּבִתְבוּנָ֣תְךָ֔ עָשִׂ֥יתָ לְּךָ֖ חָ֑יִל וַתַּ֛עַשׂ זָהָ֥ב וָכֶ֖סֶף בְּאוֹצְרוֹתֶֽיךָ׃
<b style="color: gray;">רש"י</b> <b>עשית לך חיל .</b> קנית לך נכסין : <b>ותעש זהב וכסף .</b> וכנשתא :
<b style="color: gray;">מצודת דוד</b> <b>בחכמתך .</b> וכי בחכמתך עשית לך כח ואומץ ואספת זהב וכסף באוצרותיך :
<b style="color: gray;">מצודת ציון</b> <b>חיל .</b> ענין כח ואומץ כמו המאזרני חיל ( תהלים יח ) : <b>ותעש .</b> ענין קבוץ ואסיפה כמו ואת הנפש אשר עשו בחרן ( בראשית יב ) :
<b style="color: gray;">מלבי"ם פירוש המילות</b> <b>בחכמתך, וכי בחכמתך עשית לך חיל</b>? גם העושר שלך שבו אתה מתגאה כי עשית אותו כעושה דבר מלאכתיי בחכמה המעשיית עד <b>שתעש זהב וכסף באוצורתיך,</b> שידעת מלאכת האכימיאה או סגולת ודברים נעלמים עד שהמתכיות הפחותים המונחים באוצרותיך יתהפכו לזהב ולכסף, או שיולד שם זהב וכסף ע''פ חכמה נעלמה וטלמסאות, הלא לא באופן זה אספת עושר, רק.
<b style="color: gray;">מלבי"ם ביאור המילות</b> <b>ותעש זהב.</b> עשיה ממש כפשוטו :
<h3>{ה}</h3>
בְּרֹ֧ב חָכְמָתְךָ֛ בִּרְכֻלָּתְךָ֖ הִרְבִּ֣יתָ חֵילֶ֑ךָ וַיִּגְבַּ֥הּ לְבָבְךָ֖ בְּחֵילֶֽךָ׃
<b style="color: gray;">מצודת דוד</b> <b>ברוב .</b> וכי ברוב חכמתך במרבית הסחורה שעשית וכי בזה הרבית עשרך עד שגבה לבך בעשרך וכאומר הלא הכל בא מיד ה' ומה לך להתגאות בזה :
<b style="color: gray;">מצודת ציון</b> <b>חילך .</b> ענין עושר כמו ישא את חיל דמשק ( ישעיה מ ) :
<b style="color: gray;">מלבי"ם פירוש המילות</b> <b>ברב חכמתך ברכלתך</b> הלא ע''י חכמתך שהוא רק במרכולת לקנות ולמכור בזה <b>הרבית חילך,</b> וזה אינה חכמה כלל רק מרמה וזיוף ואונאה, שע''י המסחר יסב ממון של אחרים אליו, וכל רוכל יודע זאת, ואיך <b>גבה לבבך בחילך,</b> והלא אין זה הוכחה כלל שיש בך הופעה אלהית :
<h3>{ו}</h3>
לָכֵ֕ן כֹּ֥ה אָמַ֖ר אֲדֹנָ֣י יְהוִ֑ה יַ֛עַן תִּתְּךָ֥ אֶת־לְבָבְךָ֖ כְּלֵ֥ב אֱלֹהִֽים׃
<b style="color: gray;">מצודת דוד</b> <b>תתך את לבבך .</b> נתת את לבבך להשוותה כלב אלהים :
<b style="color: gray;">מלבי"ם פירוש המילות</b> <b>לכן כה אמר ה' יען תתך</b> כמ''ש תועבת ה' כל גבה לב, יד ליד לא ינקה :
<h3>{ז}</h3>
לָכֵ֗ן הִנְנִ֨י מֵבִ֤יא עָלֶ֙יךָ֙ זָרִ֔ים עָרִיצֵ֖י גּוֹיִ֑ם וְהֵרִ֤יקוּ חַרְבוֹתָם֙ עַל־יְפִ֣י חָכְמָתֶ֔ךָ וְחִלְּל֖וּ יִפְעָתֶֽךָ׃
<b style="color: gray;">רש"י</b> <b>והריקו חרבותם .</b> כמשמעו ומדרש אגדה משכב זכור שנבעל כנשים שלשה עשו עצמם אלוה ונבעלו כנשים יואש בן אחזיה שנאמר ( ד''ה ב' כ''ד ) ואת יואש עשו שפוטים וחירם ונבוכדנצר : <b>יפעתך .</b> הופעתך לשון תואר פנים , והמדרש דורשו יופי עתך :
<b style="color: gray;">מצודת דוד</b> <b>זרים .</b> עמים נכרים אומות חזקים הם הכשדים : <b>והריקו .</b> ישלפו חרבם מתערם על יופי חכמתך ר''ל לא תהיה נעזר להמלט ביופי חכמתך : <b>וחללו .</b> יבזו זוהר בינתך ולא ימנעו חרבם מדם בעבור הבינה הנמצא בך :
<b style="color: gray;">מצודת ציון</b> <b>זרים .</b> נכרים : <b>עריצי .</b> ענין חוזק כמו כגבור עריץ ( ירמיה כ ) : <b>והריקו .</b> מלשון ריק ר''ל ישלפו וירוקנו מתערה וכן וחרב אריק ( לעיל ה' ) : <b>יפעתך .</b> ענין זוהר תריחה וכן הופיע מהר פארן ( דברים לג ) :
<b style="color: gray;">מלבי"ם פירוש המילות</b> <b>זרים</b> לא יחוסו על כבודך, <b>עריצי גוים</b> ולא תוכל לעמוד כנגדן <b>והריקו חרבותם על יפי חכמתך</b> שהוא העושר שלך, וגם <b>יחללו יפעתך</b> ההופעה האלהית שאתה מיחס לך יוציאו לחולין :
<b style="color: gray;">מלבי"ם ביאור המילות</b> <b>עריצי.</b> שם עריץ יתאר את הגבור לגנאי לרוב : <b>יפעתך.</b> בא על הופעת האורה או הרוחניות תמיד, הופיע אור עננו, יושב הכרובים הופיע, ועז''א וחללו :
<h3>{ח}</h3>
לַשַּׁ֖חַת יֽוֹרִד֑וּךָ וָמַ֛תָּה מְמוֹתֵ֥י חָלָ֖ל בְּלֵ֥ב יַמִּֽים׃
<b style="color: gray;">מצודת דוד</b> <b>לשחת .</b> אל בור הקבר יוריד אותך האויב ותמות גם אתה מעין מיתת שאר חללים עם כי אתה בלב ימים במקום משומר :
<b style="color: gray;">מצודת ציון</b> <b>לשחת .</b> בור הקבר :
<b style="color: gray;">מלבי"ם פירוש המילות</b> <b>לשחת יורדוך</b> שיהרגוך, וזה ראיה שאינך נצחי, <b>ומתה ממותי חלל</b> בבזיון שזה ראיה שאין בך שום כבוד והופעה אלהית :
<b style="color: gray;">מלבי"ם ביאור המילות</b> <b>ממותי חלל.</b> החלל ימות מיתות הרבה בדקירות רבות, וכן מותי ערלים, קיבוץ מות, מיתות הרבה :
<h3>{ט}</h3>
הֶאָמֹ֤ר תֹּאמַר֙ אֱלֹהִ֣ים אָ֔נִי לִפְנֵ֖י הֹֽרְגֶ֑ךָ וְאַתָּ֥ה אָדָ֛ם וְלֹא־אֵ֖ל בְּיַ֥ד מְחַלְלֶֽיךָ׃
<b style="color: gray;">רש"י</b> <b>מחללך .</b> כמו הורגך :
<b style="color: gray;">מצודת דוד</b> <b>האמור .</b> וכי לפני הבאים להרגך תאמר אלהים אני ולמה תהרגני וכאומר אם אלהים אתה לא יוכלו להרגך : <b>ואתה .</b> אבל באמת אתה אדם ולא אל ביד העושים אותך לחלל והרוג :
<b style="color: gray;">מצודת ציון</b> <b>מחללך .</b> מלשון חלל והרג :
<b style="color: gray;">מלבי"ם פירוש המילות</b> <b>האמר,</b> הלא מצד שהם הורגך לא תוכל לאמר אלהים אני, ומצד שהם מחלליך ויוציאוך לחולין ע''י הבזיון יהיה ראיה <b>שאתה אדם ולא אל</b> שלא נמצא בך אף רוח אלהות כי אתה רק אדם בלא שום כח אלהות מעורב בו :
<h3>{י}</h3>
מוֹתֵ֧י עֲרֵלִ֛ים תָּמ֖וּת בְּיַד־זָרִ֑ים כִּ֚י אֲנִ֣י דִבַּ֔רְתִּי נְאֻ֖ם אֲדֹנָ֥י יְהוִֽה׃
<b style="color: gray;">מצודת דוד</b> <b>מותי ערלים .</b> כמיתת רשעים ערלי לב כן תמות גם אתה ביד זרים ולא מיתת עצמך : <b>כי אני דברתי .</b> ובידי לקיים דברי :
<b style="color: gray;">מצודת ציון</b> <b>ערלים .</b> ערלי לב וכן ת''י רשיעיא :
<b style="color: gray;">מלבי"ם פירוש המילות</b> <b>מותי ערלים תמות</b> לא ימיתוך כמו שממיתים מלך ואיש אלהי רק כמו שממיתים ערלים בבזיון :
<h3>{יא}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<h3>{יב}</h3>
בֶּן־אָדָ֕ם שָׂ֥א קִינָ֖ה עַל־מֶ֣לֶךְ צ֑וֹר וְאָמַ֣רְתָּ לּ֗וֹ כֹּ֤ה אָמַר֙ אֲדֹנָ֣י יְהוִ֔ה אַתָּה֙ חוֹתֵ֣ם תָּכְנִ֔ית מָלֵ֥א חָכְמָ֖ה וּכְלִ֥יל יֹֽפִי׃
<b style="color: gray;">רש"י</b> <b>אתה חותם תכנית וגו' .</b> אתה הוא מלא חכמה לחתום ולטבוע כל תבנית וצורה : <b>תכנית .</b> פיינטור''א בלע''ז :
<b style="color: gray;">מצודת דוד</b> <b>חותם תכנית .</b> צורה מוכן ומתוקן בכל דבר וחוזר ומפרש מלא חכמה וכו' :
<b style="color: gray;">מצודת ציון</b> <b>חותם .</b> ר''ל צורה כמו תתהפך כחומר חותם ( איוב לח ) : <b>תכנית .</b> מל' הכנה ומתוקן וכן הדרכי לא יתכנו ( לעיל יח ) : <b>וכליל .</b> מלשון כל ר''ל כלול בכל יופי שאפשר להיות :
<b style="color: gray;">מלבי"ם פירוש המילות</b> <b>שא קינה על מלך צור</b> חז''ל במדרש אמרו שחירם אוהבו של שלמה היה חי עד העת ההיא ונהרג מיד נבוכדנצר, ויש במדרש שחירם נכנס חי לג''ע, וכ''ז הוציאו מפסוקים שבכאן, וכפי הפשט חירם שבימי שלמה זכר לכבוד גדול מצד שנכנס בברית עם דוד ושלמה ועזר בבנין המקדש, והאמינו כי זכה לישב בג''ע התחתון ככל חסידי או''ה, ושי''ל שם עשר חפות ואחר שמת לא קבלו העם מלך אחר רק מסרו הנהגת המדינה ביד נגיד, ודמות דיוקנו של חירם ציירו שיושב על כסאו ועשרה חופות עליו מאבנים טובות כאשר יושב בג''ע, גם ציירו דגלו בדמות כרוב העשוי מעצי שמן הסוכך על הארון, באשר נעשו שני כרובים מעצי שמן אמרו שאחד מרמז על שלמה ואחד על חירם שהשתתף בבנינו, וכ''ז יחסו או לדמותו או שהושיבו איש חכם ויפה תואר תחתיו, ולא עסק בהנהגת המדינה כאילו הוא חירם היושב בג''ע וקראו אותו מלך צור כי הוא חירם בעצמו לפי דמיונם, ואחר שנבא על נגיד צור שהוא העוסק בהנהגת המדינה נבא על מלך צור שהיה אלהי וקדוש אצלם, <b>כה אמר ה' אתה חותם תכנית,</b> ר''ל הגם שאינך חירם עצמו רק חותם שלו שצורתו ומהותו נחקק בך, אתה חותם תכנית שנחתם בך צורתו בכיון נכון, לא חסר כל, בין בחכמה אתה <b>מלא חכמה,</b> בין ביופי אתה <b>כליל יופי,</b> (או פי' מכלול ועטרת של היופי) (וזה יצדק בין אם בא על העומד תחתיו או על צורתו) :
<b style="color: gray;">מלבי"ם ביאור המילות</b> <b>חותם תכנית.</b> החותם חקוק עליו שם האיש וצורתו, ואם בא הכל בכיון נקרא חותם תכנית, והכ''ף שורש מענין תוכן לבנים, או בא מן כן, כמו תבנית מן בנה, והתי''ו במשקל השם, ר''ל שמכוין היטב אל האיש שצורתו נחתם בו :
<h3>{יג}</h3>
בְּעֵ֨דֶן גַּן־אֱלֹהִ֜ים הָיִ֗יתָ כָּל־אֶ֨בֶן יְקָרָ֤ה מְסֻכָתֶ֙ךָ֙ אֹ֣דֶם פִּטְדָ֞ה וְיָהֲלֹ֗ם תַּרְשִׁ֥ישׁ שֹׁ֙הַם֙ וְיָ֣שְׁפֵ֔ה סַפִּ֣יר נֹ֔פֶךְ וּבָרְקַ֖ת וְזָהָ֑ב מְלֶ֨אכֶת תֻּפֶּ֤יךָ וּנְקָבֶ֙יךָ֙ בָּ֔ךְ בְּי֥וֹם הִבָּרַאֲךָ֖ כּוֹנָֽנוּ׃
<b style="color: gray;">רש"י</b> <b>בעדן גן אלהים וגו' .</b> בסגי טבון ותפנוקין את מתפניק כאלו בעדן גינתא דה' את שרי כל עותרא גיותא ויקרא מתיהב לך כל אבנין טבן מסדרן על לבושך : <b>מסוכתך .</b> חופתך , ל''א לבוש כיסוייך : <b>מלאכת תופיך ונקביך בך .</b> אע''פ שנתתי לך הכבוד הזה יודע הייתי שתתגאה ועשיתי בך מלאכת תופים ונקבים המוציאין רוח בקול זמר כתוף ובם היה לך להתבונן :
<b style="color: gray;">מצודת דוד</b> <b>בעדן גן וגו' .</b> לא חסרת דבר כאלו היית בעדן גן וכו' : <b>מסוכתך .</b> על הלבוש המכסה אותך היה קבוע כל אבן יקרה והם אדם וכו' והם שמות אבני יקר : <b>וזהב .</b> אף הזהב היה קבוע בו : <b>מלאכת תופיך .</b> מעשה התופים ושאר כלי נגון המלאים נקבים שהיו בך כאלו הוכנו לך ביום שנבראת ר''ל אין דוגמתם ולא היה מי ראוי להתענג בהם אלא אתה :
<b style="color: gray;">מצודת ציון</b> <b>בעדן גן .</b> בעדן שנטע בו המקום את הגן כמ''ש ויטע ה' אלהים גן בעדן ( בראשית ב ) והוא מקום עדון ותפנוק רב : <b>מסוכתך .</b> מלשון סכך וכסוי : <b>תופיך .</b> שם כלי נגון כמו בתופים ובמחולות ( שמות טו ) : <b>ונקביך .</b> כלי נגון בעלי נקבים רבים : <b>כוננו .</b> מלשון הכנה :
<b style="color: gray;">מלבי"ם פירוש המילות</b> <b>בעדן,</b> {{{א}}} הציור אך יושב <b>בעדן</b> של <b>גן אלהים</b> ומתעדן שם, ושם <b>יסוככהו סוכות של אבן יקרה</b> (והם תשעה אבנים שבשלשה טורי החשן (חוץ מאבני טור השלישי שהם לשם שבו ואחלמה שחסרו מפני שהיה מצד הדין והרע וכנגדן בי''ב מזלות עקרב סרטן קשת) ובא תחתיהם זהב שמורה דין). <b>מלאכת</b> יצייר שבג''ע יתענג גם בנועם השיר והניגון, שבכלי השיר יש החלולים וסתומים שהם מיני התוף, ויש שיש בהן נקבים המוציאים הקול, ומצייר שהגוף שלו שיש בו שני מיני כלים האלה ישמיע שם קול כל מיני הנגונים <b>מיני התופים ומיני זמר המנוקבים</b> והם <b>כוננו מיום הבראך</b> להיות נכון לזה :
<b style="color: gray;">מלבי"ם ביאור המילות</b> <b>בעדן גן אלהים.</b> מלת עדן מענין עידון ותענוג אתה יושב בעידון של גן אלהים, כמו ונחל עדניך תשקם, גם יכוין על צד המליצה אתה היית הגן אשר בעדן, ר''ל המובחר שבו, כמו שהגן מבחר העדן :
<h3>{יד}</h3>
אַ֨תְּ־כְּר֔וּב מִמְשַׁ֖ח הַסּוֹכֵ֑ךְ וּנְתַתִּ֗יךָ בְּהַ֨ר קֹ֤דֶשׁ אֱלֹהִים֙ הָיִ֔יתָ בְּת֥וֹךְ אַבְנֵי־אֵ֖שׁ הִתְהַלָּֽכְתָּ׃
<b style="color: gray;">רש"י</b> <b>את כרוב ממשח הסוכך .</b> את עוף מדה כלומר העוף הגדול הסוכך בכנפיו סכך רב כלומר מושל ממשל רב , ממשח לשון גודל כמו אנשי מדות ( במדבר י''ד ) דמתרגמינן גברי דמשחן : <b>ונתתיך בהר קודש אלהים היית .</b> ונתתי לך מקום לקנות לך שם בבנין הר קדשי שסייעת את שלמה בעצי ארזים : <b>בתוך אבני אש התהלכת .</b> קנית לך זכרון עם מלכי ישראל שהם כמלאכי השרת :
<b style="color: gray;">מצודת דוד</b> <b>כרוב ממשח .</b> אדם רב המעלה גדול בחשיבות המגין בסכך כנפיו על עמו ולפי שקראו כרוב לרוב מעלתו ובכרובים נאמר סוככים בכנפיהם ( שמות כב ) לכן אמר לשון סוכך : <b>ונתתיך .</b> ר''ל ואני נתתי לך כל המעלה והגדולה על כי היית פעם בהר קדש של אלהים ר''ל על כי מלך צור שהיה בימי שלמה היה מסייע בבנין ב''ה הנבנה בהר קדש של אלהים הוא הר המוריה וכמ''ש ויהי חירום נותן לשלמה עצי ארזים וכו' ( מ''א ה ) : <b>בתוך אבני אש התהלכת .</b> ר''ל שהיה מתהלך בחברה אחת ובאהבה רבה עם מלכי ישראל והם דוד ושלמה שהיו מחוזקים ומזהירים כאבני אש :
<b style="color: gray;">מצודת ציון</b> <b>את .</b> כמו אתה : <b>כרוב .</b> כן יקרא פני אדם כי תינוק ת''א רביא ולפי גודל מעלתו קראו בלשון כרוב המוזכר בכרובים שעל הארון : <b>ממשח .</b> הוא ענין גדולה כמו למשיחו לכורש ( ישעיה מה ) : <b>הסוכך .</b> מל' סכך והגנה :
<b style="color: gray;">מלבי"ם פירוש המילות</b> <b>את כרוב</b> צייר ג''כ דגל שלו בצורת <b>כרוב ממשח,</b> היינו כרוב מעצי שמן, <b>הסוכך</b> על הארון, <b>בהר קדש של אלהים היית,</b> שהיית שוכן בהר קדש המיוחד לאלהים היינו בבהמ''ק שבהר ציון, זה <b>היית</b> בחייך, ואח''כ <b>בתוך אבני אש התהלכת</b> היינו תחת החופות שבג''ע של אבנים טובות הנ''ל ששם הם מאש, לא מחומר ארצי כאבנים שלנו :
<b style="color: gray;">מלבי"ם ביאור המילות</b> <b>כרוב ממשח,</b> הכרובים היו מעצי שמן, ושמן בלשון כשדים משח (עזרא ו' ט'), ולכן בא בשו''א ובפת''ח שכן משקל השם בארמית, ונקרא סוכך כי היו הכרובים סוככים בכנפיהם על הכפורת : <b>בהר קדש של אלהים.</b> ויל''פ אלהים היית, היינו אחר מותך נעשית מלאך, והתהלכת בתוך אבני אש שבג''ע :
<h3>{טו}</h3>
תָּמִ֤ים אַתָּה֙ בִּדְרָכֶ֔יךָ מִיּ֖וֹם הִבָּֽרְאָ֑ךְ עַד־נִמְצָ֥א עַוְלָ֖תָה בָּֽךְ׃
<b style="color: gray;">רש"י</b> <b>נמצא עולתה בך .</b> באמרך אל אני :
<b style="color: gray;">מצודת דוד</b> <b>תמים .</b> גם אתה היית תמים בדרכיך מיום הבראך ר''ל מיום עמדך על דעתך ואמר בל' הפלגה וכן מבטן אמי אנחנה ( איוב לא ) : <b>עד נמצא .</b> עד העת ההיא שנמצא בך עוולתה שנתגאית מאד :
<b style="color: gray;">מצודת ציון</b> <b>תמים .</b> מל' תם וישר :
<b style="color: gray;">מלבי"ם פירוש המילות</b> <b>תמים אתה</b> הנה תחלה היית תמים וראוי לכל הכבוד הזה. <b>עד שנמצא בך עולתה</b> שאינך ראוי עוד לזה, ומפרש מהו העולה.
<h3>{טז}</h3>
בְּרֹ֣ב רְכֻלָּתְךָ֗ מָל֧וּ תוֹכְךָ֛ חָמָ֖ס וַֽתֶּחֱטָ֑א וָאֶחַלֶּלְךָ֩ מֵהַ֨ר אֱלֹהִ֤ים וָֽאַבֶּדְךָ֙ כְּר֣וּב הַסֹּכֵ֔ךְ מִתּ֖וֹךְ אַבְנֵי־אֵֽשׁ׃
<b style="color: gray;">רש"י</b> <b>מלו .</b> כמו מלאו : <b>ואחללך מהר אלהים .</b> גרמת שאמחה אותך שלא תצדק עוד בבנין ביתי : <b>ואבדך .</b> כמו ואאבדך : <b>מתוך אבני אש .</b> שלא תטול חלק עם הצדיקי' , ורבותינו במדרש אגדה דרשו הענין הזה באדם הראשון וכך אמר הנביא לחירם מה נתגאית ברקיעך שמא בגן עדן היית כמו שהיה אדם הראשון כל אבן יקרה וגו' כי כל החופות האלה עשיתי לאדם הראשון ופחותה שבכולן זהב שהיא מנוייה אחרון . מלאכת תופיך וגו' . בזאת השויתיך לו ולא באחרת ובך נסתכלתי ובראתי תופים ונקבים באדם הראשון . את כרוב ממשח . שמא אתה כאותו כרוב שהיה גדול בממשח הסוכך כולו מקצה השמים ועד קצה השמים ושמא נתתיך להיות בהררי קדש כאשר נתתי לו :
<b style="color: gray;">מצודת דוד</b> <b>ברוב .</b> בעבור מרבית הסוחרי' שבך נתמלאו תוך מקומות ארצך חמס ועושק כי עשקו לכל הבאים בבטחון שעכ''ז לא ימנעו לבוא עד כי ימצאו בה סוחרים מרובים ויש עם מי להסתחר : <b>ותחטא .</b> ובזה חטאת גם אתה על שלא מחית בידם : <b>ואחללך מהר אלהים .</b> ולכן אחלל ואבזה אותך להרחיקך מהר אלהים ר''ל עוד לא יזכר לך הזכות מה שהיה המלך ההוא מסייע בבנין בה''מ : <b>ואבדך .</b> אאבד אותך אתה כרוב הסוכך מתוך חברת מלכי ישראל הנמשלים לאבני אש ר''ל מה שהיית במעלה גדולה ומגין על עמך הכל היה בזכות שהיית מאז בחברת ואהבת מלכי ישראל אבל עתה אאבדך ואסירך מן הזכות ההוא ולא תגן עוד :
<b style="color: gray;">מצודת ציון</b> <b>מלו .</b> נתמלאו : <b>ואחללך .</b> מל' חלול ובזיון : <b>ואבדך .</b> כמו ואאבדך : ( , ז ) על . עניינו כמו עם וכן ויבואו האנשים על הנשים ( שמות לה ) : <b>יפעתך .</b> זוהר בינתך : <b>לראוה .</b> מלשון ראיה והסתכלות :
<b style="color: gray;">מלבי"ם פירוש המילות</b> <b>ברב רכלתך</b> שעי''כ מרמאים ומונים, <b>מלאו תוכך חמס</b> ובזה <b>ותחטא</b> ועי''כ הפסדת בין החלק שיש לך למטה בבהמ''ק שעז''א <b>ואחללך מהר אלהים,</b> וממילא הספדת גם החלק שבג''ע, ועז''א <b>ואבדך אתה כרוב הסוכך מתוך אבני אש</b> כי זכית לאבני אש הג''ע ע''י שאתה כרוב הסוכך, וכשאבדת זה אבדת זה :
<b style="color: gray;">מלבי"ם ביאור המילות</b> <b>מלו.</b> כמו מלאו, והוא פעל יוצא : <b>ואבדך.</b> כמו ואאבדך :
<h3>{יז}</h3>
גָּבַ֤הּ לִבְּךָ֙ בְּיָפְיֶ֔ךָ שִׁחַ֥תָּ חָכְמָתְךָ֖ עַל־יִפְעָתֶ֑ךָ עַל־אֶ֣רֶץ הִשְׁלַכְתִּ֗יךָ לִפְנֵ֧י מְלָכִ֛ים נְתַתִּ֖יךָ לְרַ֥אֲוָה בָֽךְ׃
<b style="color: gray;">רש"י</b> <b>שחת חכמתך על יפעתך .</b> שנתגאית ביפעתך : <b>לראוה בך .</b> להסתכל בבושתך , לראוה כמו לראיה :
<b style="color: gray;">מצודת דוד</b> <b>ביפיך .</b> בעבור יפיך גאה לבך ובזה שמת חכמתך עם זוהר בינתך כי הגאוה היא מנגדת אל החכמה והבינה : <b>על ארץ השלכתיך .</b> לכן אשליך אותך מכסא המלוכה לשבת על הארץ ואתן אותך לפני מלכים להסתכל בך בבזיונך כי דרך האויבים להסתכל בפני האדם בעת בזיונו למען הכלימו :
<b style="color: gray;">מלבי"ם פירוש המילות</b> <b>גבה</b> אח''כ הוספת לחטא ע''י שגבה לבך ע''י יפיך, עד שבזה <b>שחת חכמתך על יפעתך</b> ר''ל ששחת בין החכמה שלך בין ההופעה האלהית שהיתה עליך (כמו על עולת התמיד) וע''ז יש לך עונש אחר בעוה''ז <b>שהשלכתיך עלי ארץ ונתתיך לפני מלכים לראות בך</b> בבזיון :
<b style="color: gray;">מלבי"ם ביאור המילות</b> <b>על יפעתך,</b> עם יפעתך, כמו על עולת התמיד : <b>לראוה בך.</b> שרשו ראה, והוי''ו תחת ה''א כמו גאוה זעוה, והוא מקור מן הקל, כמו ולא יוסיפו לדאבה (ירמיה ל''א). וראה שאחריו ב' יבא על הגנאי, ובאויבי ראתה עיני, המה יביטו יראו בי, או ראייה והשגחתה והפלאה בעצם הנראה, לראות בבנות הארץ, ורואה בעבים לא יקצר :
<h3>{יח}</h3>
מֵרֹ֣ב עֲוֹנֶ֗יךָ בְּעֶ֙וֶל֙ רְכֻלָּ֣תְךָ֔ חִלַּ֖לְתָּ מִקְדָּשֶׁ֑יךָ וָֽאוֹצִא־אֵ֤שׁ מִתּֽוֹכְךָ֙ הִ֣יא אֲכָלַ֔תְךָ וָאֶתֶּנְךָ֤ לְאֵ֙פֶר֙ עַל־הָאָ֔רֶץ לְעֵינֵ֖י כָּל־רֹאֶֽיךָ׃
<b style="color: gray;">רש"י</b> <b>חללת מקדשיך .</b> קדושתך : <b>אש מתוכך .</b> דברי גאוה שיצאו מפיך לאמר אל אני ל''א כתרגומו ואייתי עממיא דתקיפין כאשתא מחובי זדונך :
<b style="color: gray;">מצודת דוד</b> <b>מרוב עוניך .</b> שנתגאית ביותר : <b>בעול רכלתך .</b> שעשקו כל הבאים ולא מחית בידם ובעבור זה חללת ובזית ארמונך כי תחרב מעתה : <b>ואוציא אש .</b> ר''ל דברי הגאוה הבוער כאש אוציא אז מתוכך כי לא תוכל להתגאות עוד והאש ההיא תאכל אותך כי בזה העון תהיה נאבד מן העולם : <b>ואתנך לאפר .</b> לפי שהמשיל האבדון לשרפת אש לכן אמר ואתנך לאפר ור''ל תהיה מושפל לעפר : <b>לעיני וגו' .</b> כולם יראו בבשתך :
<b style="color: gray;">מצודת ציון</b> <b>מקדשיך .</b> ארמון המלך נקרא כן וכן כי מקדש מלך הוא ( עמוס ז ) :
<b style="color: gray;">מלבי"ם פירוש המילות</b> <b>מרב</b> אח''כ הוספת לחטא כי <b>מרוב עוניך בעול של המרכולת שלך חללת מקדשיך</b> כי שמחת על חורבן בהמ''ק, ובזה אבדת כל זכות שהיה לך בבנינו, וע''כ <b>ואוציא אש מתוכך היא אכלתך</b> מדה כנגד מדה כמו ששמחת על שריפת המקדש, <b>והיית לאפר על הארץ</b>.
<h3>{יט}</h3>
כָּל־יוֹדְעֶ֙יךָ֙ בָּֽעַמִּ֔ים שָׁמְמ֖וּ עָלֶ֑יךָ בַּלָּה֣וֹת הָיִ֔יתָ וְאֵינְךָ֖ עַד־עוֹלָֽם׃
<b style="color: gray;">רש"י</b> <b>שממו .</b> תמהו :
<b style="color: gray;">מצודת דוד</b> <b>כל יודעיך .</b> כל היודעים ומכירים אותך בין העמים יתמהו על מפלתך : <b>בלהות היית .</b> תהיה מלא מבהלה ולא תמצא עוד עד עולם לשוב לקדמותך :
<b style="color: gray;">מצודת ציון</b> <b>שממו .</b> ענין תמהון : <b>בלהות .</b> הוא הפוך מן בהלות : <b>ואינך .</b> ואין לך :
<b style="color: gray;">מלבי"ם פירוש המילות</b> <b>עד שכל יודעיך בעמים שממו עליך, בלהות היית</b> דומה כאילו היית שד ורשף שזה פי' שם בלהה בכ''מ, והיית כבלהה שפתאם מתעלם ולא נמצא :
<h3>{כ}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<h3>{כא}</h3>
בֶּן־אָדָ֕ם שִׂ֥ים פָּנֶ֖יךָ אֶל־צִיד֑וֹן וְהִנָּבֵ֖א עָלֶֽיהָ׃
<b style="color: gray;">מצודת דוד</b> <b>שים פניך .</b> סבב פניך אל מול צידון :
<b style="color: gray;">מלבי"ם פירוש המילות</b> <b>שים פניך אל צידון</b> שאחר צור נחרב צידון (כמ''ש בישעיה כ''ג) :
<h3>{כב}</h3>
וְאָמַרְתָּ֗ כֹּ֤ה אָמַר֙ אֲדֹנָ֣י יְהוִ֔ה הִנְנִ֤י עָלַ֙יִךְ֙ צִיד֔וֹן וְנִכְבַּדְתִּ֖י בְּתוֹכֵ֑ךְ וְֽיָדְע֞וּ כִּֽי־אֲנִ֣י יְהוָ֗ה בַּעֲשׂ֥וֹתִי בָ֛הּ שְׁפָטִ֖ים וְנִקְדַּ֥שְׁתִּי בָֽהּ׃
<b style="color: gray;">מצודת דוד</b> <b>הנני עליך .</b> הנה אני אלחם עליך : <b>ונכבדתי בתוכך .</b> על ידי הדין שאעשה בתוכך אהיה מכובד : <b>כי אני ה' .</b> הנאמן ליפרע : <b>בעשותי .</b> בעת אעשה בה משפט אז ידעו שאני ה' וע''י אהיה מקודש בעיני הבריות בראותם שאני משלם גמול :
<b style="color: gray;">מלבי"ם פירוש המילות</b> <b>הנני</b> ר''ל תחלה <b>הנני עליך</b> להענישך באופן <b>שאכבד על ידך,</b> ואח''כ אוסיף <b>לעשות בה שפטים</b> היינו עונש שיכירו הכל שהוא בדרך משפט על רעה שעשו ואז <b>ידעו כי אני ה'</b> ויכירו שה' משכיר ומעניש, <b>ונקדשתי בה</b> שאז שמו מתקדש, שהוא מעלה יותר מן הכבוד, שיכובד גם ע''י מה שיאמרו שהוא אלהא דאלהיא, ומפרש.
<h3>{כג}</h3>
וְשִׁלַּחְתִּי־בָ֞הּ דֶּ֤בֶר וָדָם֙ בְּח֣וּצוֹתֶ֔יהָ וְנִפְלַ֤ל חָלָל֙ בְּתוֹכָ֔הּ בְּחֶ֥רֶב עָלֶ֖יהָ מִסָּבִ֑יב וְיָדְע֖וּ כִּֽי־אֲנִ֥י יְהוָֽה׃
<b style="color: gray;">רש"י</b> <b>ונפלל חלל בתוכה בחרב עליה מסביב .</b> על אשר יראו החרב מסביב בחוץ יפלו יושבי העיר ויהיו בטוחים להיות חללים בתוכה : <b>ונפלל .</b> כמו לא פללתי ( בראשית מ''ח ) לא סברית וכמו ואויבינו פלילים ( דברים לב ) ידונו עצמם להיות חללים בתוכה :
<b style="color: gray;">מצודת דוד</b> <b>ודם .</b> הזלה מן ההרוגים : <b>ונפלל .</b> הרבה חללים יפלו בתוכה בחרב האויב הבא עליה מסביב וידעו שאני ה' הנאמן לשלם גמול :
<b style="color: gray;">מצודת ציון</b> <b>בחוצותיה .</b> וכן יקרא השווקים : <b>ונפלל .</b> מל' נפל ונכפלה הלמ''ד :
<b style="color: gray;">מלבי"ם פירוש המילות</b> <b>ושלחתי,</b> נגד מ''ש <b>הנני עליך,</b> הוא מה <b>שאשלח בחוצותיה דבר ודם</b> שיהיה מלחמה בין איש לאחיו וישפכו דם אחים, ונגד מ''ש <b>וידעו כי אני ה' בעשותי בה שפטים</b> היינו <b>ונפלל חלל בתוכה בחרב עליה מסביב</b> שאח''כ יביא עליה חרב אויב מסביב. ובזה יעשה פלילות ומשפטים על החלל שנפל בתוכה שזה יהיה עונש משפטיי על הרציחות שנעשו ביניהם, ואז וידעו כי אני ה' :
<b style="color: gray;">מלבי"ם ביאור המילות</b> <b>ונפלל.</b> מענין ונתון בפלילים. שהוא משפט בדבר גדול כמ''ש (ישעיה ט''ז ג') יעשה משפט להחללים ע''י חרב :
<h3>{כד}</h3>
וְלֹֽא־יִהְיֶ֨ה ע֜וֹד לְבֵ֣ית יִשְׂרָאֵ֗ל סִלּ֤וֹן מַמְאִיר֙ וְק֣וֹץ מַכְאִ֔ב מִכֹּל֙ סְבִ֣יבֹתָ֔ם הַשָּׁאטִ֖ים אוֹתָ֑ם וְיָ֣דְע֔וּ כִּ֥י אֲנִ֖י אֲדֹנָ֥י יְהוִֽה׃
<b style="color: gray;">רש"י</b> <b>ולא יהיה עוד לבית ישראל וגו' .</b> לפי שניבא על עמון ומואב ופלשתים ואדום וצור וצידון שהם שכיני ארץ ישראל שיחרבו ומאחר שיאבדו כולן לא יהיה סילון וקוץ לישראל בכל סביבות' שיכאיבם ושירע להם : <b>סילון .</b> מין קמשונים וחוחים הוא : <b>ממאיר .</b> ענין הכאבה כמו צרעת ממארת ( ויקרא יג ) פוניינ''ט בלע''ז : <b>השאטים אותם .</b> הבוזים אותם :
<b style="color: gray;">מצודת דוד</b> <b>ולא יהיה עוד לבית וגו' .</b> כשיפלו העובדי כוכבים ההם לא יהיה נמצא עוד לבית ישראל סילון וגו' מכל סביבותם אשר בזו אותם כי כולם יכלו ואז ידעו שאני ה' והכל בידי :
<b style="color: gray;">מצודת ציון</b> <b>סילון .</b> מין קוץ כמו וסלונים אותך ( לעיל ב ) : <b>ממאיר .</b> ענין הכאבה כמו צרעת ממארת ( ויקרא יג ) : <b>השאטים .</b> ענין בזיון :
<b style="color: gray;">מלבי"ם פירוש המילות</b> <b>ולא יהיה</b> חוץ מזה יהיה תכלית מפלתם כי <b>שלא יהיה עוד לבית ישראל סלון ממאיר מכל סביבותם</b> כי גם צידון היה שכן רע לישראל והיו מצירים להם, <b>ובזה ידעו כי אני ה'</b> הרב ריב ישראל :
<h3>{כה}</h3>
כֹּֽה־אָמַר֮ אֲדֹנָ֣י יְהוִה֒ בְּקַבְּצִ֣י ׀ אֶת־בֵּ֣ית יִשְׂרָאֵ֗ל מִן־הָֽעַמִּים֙ אֲשֶׁ֣ר נָפֹ֣צוּ בָ֔ם וְנִקְדַּ֥שְׁתִּי בָ֖ם לְעֵינֵ֣י הַגּוֹיִ֑ם וְיָֽשְׁבוּ֙ עַל־אַדְמָתָ֔ם אֲשֶׁ֥ר נָתַ֖תִּי לְעַבְדִּ֥י לְיַעֲקֹֽב׃
<b style="color: gray;">רש"י</b> <b>לעבדי ליעקב .</b> כמו שנתנה ליעקב נחלה בלא מצרי' ופרצת ימה וקדמה צפונה ונגבה ( בראשית כח ) :
<b style="color: gray;">מצודת דוד</b> <b>ונקדשתי בם .</b> אהיה מקודש על ידיהם בהאותות ומופתים שאעשה אז עמהם :
<b style="color: gray;">מצודת ציון</b> <b>נפוצו .</b> ענין פזור :
<b style="color: gray;">מלבי"ם פירוש המילות</b> <b>כה אמר ה'</b> ר''ל בל תשאל הלא עתה ישראל בגולה מפוזרים בין העמים ואינם שכנים לצידון, משיב שזה יהיה בעת שאקבץ אותם וישבו על אדמתם בעת שנתן להם כורש רשות לשוב לא''י :
<h3>{כו}</h3>
וְיָשְׁב֣וּ עָלֶיהָ֮ לָבֶטַח֒ וּבָנ֤וּ בָתִּים֙ וְנָטְע֣וּ כְרָמִ֔ים וְיָשְׁב֖וּ לָבֶ֑טַח בַּעֲשׂוֹתִ֣י שְׁפָטִ֗ים בְּכֹ֨ל הַשָּׁאטִ֤ים אֹתָם֙ מִסְּבִ֣יבוֹתָ֔ם וְיָ֣דְע֔וּ כִּ֛י אֲנִ֥י יְהוָ֖ה אֱלֹהֵיהֶֽם׃
<b style="color: gray;">מצודת דוד</b> <b>בעשותי .</b> בסבת עשותי שפטים בכל המבזים אותם מסביבותם ישבו לבטח כי לא ימצא עוד מי ירע להם ואז ידעו שאני ה' אלהיכם העושה משפטם מיד הבבלים :
<b style="color: gray;">מלבי"ם פירוש המילות</b> <b>וישבו עליה לבטח</b> כי בתחלת חזירתם היה להם שונאים ומעיקים כמבואר בעזרא ונחמיה, ואח''כ <b>ובנו בתים וישבו לבטח</b> שתתרבה ישיבת א''י, וזה יהיה <b>בעשות שפטים בכל השאטים</b> ואז <b>ידעו כי אני ה' אלהיהם</b> המשגיח עליהם בהשגחה פרטית מיוחדת אליהם :
<h2>יחזקאל פרק-כט</h2>
<h3>{א}</h3>
בַּשָּׁנָה֙ הָעֲשִׂירִ֔ית בָּעֲשִׂרִ֕י בִּשְׁנֵ֥ים עָשָׂ֖ר לַחֹ֑דֶשׁ הָיָ֥ה דְבַר־יְהוָ֖ה אֵלַ֥י לֵאמֹֽר׃
<b style="color: gray;">רש"י</b> <b>בשנה העשירית .</b> בעשירי בשנים עשר לחדש היה דבר ה' אלי לאמר :
<b style="color: gray;">מצודת דוד</b> <b>בשנה העשירית .</b> לגלות יהויכין ומלכות צדקיה : <b>בעשירי .</b> בחדש העשירי :
<b style="color: gray;">מלבי"ם פירוש המילות</b> <b>בשנה העשירית,</b> מפלת צור נבא בשנה י''א שהוא אחר נבואה זאת, והטעם שהקדימה, מפני שעל פרעה נבא גם בשנה י''א ובשנה י''ב ובשנה עשרים ושבע לכן הקדים נבואת צור, וסמך נבואות מצרים זל''ז, וגם שמצרים נחרבה פעמים הרבה וחורבן האחרון היה אחר צור (כמ''ש (פ' י''ח) נבוכדנצר העביד את חילו וכו' הנני נותן לו את ארץ מצרים) לכן סדר נבואה זאת אחר נבואת צור :
<h3>{ב}</h3>
בֶּן־אָדָ֕ם שִׂ֣ים פָּנֶ֔יךָ עַל־פַּרְעֹ֖ה מֶ֣לֶךְ מִצְרָ֑יִם וְהִנָּבֵ֣א עָלָ֔יו וְעַל־מִצְרַ֖יִם כֻּלָּֽהּ׃
<b style="color: gray;">מלבי"ם פירוש המילות</b> <b>שים פניך על פרעה</b> מפני שפרעה עשה א''ע אלהי ומשל ממשל רב והיה מפלתו מפלת האומה בכלל, לכן צוהו ליחד השקפת חזיונו עליו, ועל ידו על כל מצרים :
<h3>{ג}</h3>
דַּבֵּ֨ר וְאָמַרְתָּ֜ כֹּֽה־אָמַ֣ר ׀ אֲדֹנָ֣י יְהוִ֗ה הִנְנִ֤י עָלֶ֙יךָ֙ פַּרְעֹ֣ה מֶֽלֶךְ־מִצְרַ֔יִם הַתַּנִּים֙ הַגָּד֔וֹל הָרֹבֵ֖ץ בְּת֣וֹךְ יְאֹרָ֑יו אֲשֶׁ֥ר אָמַ֛ר לִ֥י יְאֹרִ֖י וַאֲנִ֥י עֲשִׂיתִֽנִי׃
<b style="color: gray;">רש"י</b> <b>התנים הגדול .</b> לפי שכל גדולתה של מצרים וכל שובע שבה על ידי יאורי נילוס הוא לפיכך הנביא ממשל את מלכה לתנין ואת עמה לדגת יאור : <b>לי יאורי .</b> איני צריך לעליונים כי יש לי יאורי מספיק כל צרכי : <b>ואני עשיתני .</b> בגבורתי ובחכמתי הגדלתי גדולתי וממשלתי :
<b style="color: gray;">מצודת דוד</b> <b>הנני עליך .</b> הנה אני אלחם עמך : <b>התנים הגדול .</b> לפי שכל שבח מצרים היה במה שהיאור השקה שדותיהם מבלי מטר השמים לכן המשיל מלכה לתנין ועמה לשאר דגים : <b>לי יאורי .</b> היאור הוא לי להשקות שדותי ואין לי צורך במטר השמים : <b>ואני עשיתני .</b> אני גדלתי ורוממתי את עצמי בחכמתי ובפועל ידי :
<b style="color: gray;">מצודת ציון</b> <b>התנים .</b> כמו התנין בנו''ן וכן נקרא מין דג הדומה לנחש במראיתו וכן את התנינים הגדולים ( בראשית א ) : <b>הרובץ .</b> ענין השכיבה לנוח : <b>יאוריו .</b> נחל מצרים נקרא יאור לפי שהמשיכו ממנו בריכות הרבה להשקות הארץ לכן אמר יאוריו בלשון רבים : <b>עשיתני .</b> ענין גדולה ורוממות כמו ישמח ישראל בעושיו ( תהלים קמט ) :
<b style="color: gray;">מלבי"ם פירוש המילות</b> <b>התנים הגדול,</b> המצרים היו מאמינים שהיאור נילוס הוא קדוש ושהתנינים הגדולים שבו יש בהם אלהות, ושיש תנים אחד הגדול מכולם שהוא מושל על כולם והוא ברא את עצמו ואת היאור, והמשיל אליו את פרעה בכחו, שהוא י''ל בארץ הכח עצמו שיש להתנים ביאור, וע''כ קראו בשם <b>התנים הגדול, שהוא רובץ בתוך יאוריו</b> שהיאורים כולם ומה שבם שייך אליו, והוא מתפאר <b>שהיאור הוא שלו</b> כי הוא בראו, וכן <b>שעשה א''ע</b> עם היאור שבו תלוי אושר ארץ מצרים :
<b style="color: gray;">מלבי"ם ביאור המילות</b> <b>עשיתני.</b> עשיתי את עצמי :
<h3>{ד}</h3>
וְנָתַתִּ֤י (חחיים) [חַחִים֙] בִּלְחָיֶ֔יךָ וְהִדְבַּקְתִּ֥י דְגַת־יְאֹרֶ֖יךָ בְּקַשְׂקְשֹׂתֶ֑יךָ וְהַעֲלִיתִ֙יךָ֙ מִתּ֣וֹךְ יְאֹרֶ֔יךָ וְאֵת֙ כָּל־דְּגַ֣ת יְאֹרֶ֔יךָ בְּקַשְׂקְשֹׂתֶ֖יךָ תִּדְבָּֽק׃
<b style="color: gray;">רש"י</b> <b>חחים .</b> כמין טבעות ברזל איינ''ש בלע''ז : <b>דגת יאוריך בקשקשתיך .</b> אינטישאיקראטי''ש בלע''ז כלומר אתן בלב כל גבוריך לצאת עמך למלחמה ויפלו כולם :
<b style="color: gray;">מצודת דוד</b> <b>ונתתי חחים .</b> לפי שהמשילו לתנין שהוא דג אמר בו לשון הנופל בצדיית הדג שמשימין חחים בלחייו להעלותו מן המים : <b>והדבקתי .</b> אדבק בקשקשתיך את דגת היאור : <b>והעליתיך .</b> אעלה אותך מתוך היאור ועם כל דגת יאוריך אשר תדבק בקשקשתיך כי כולם יהיו נמשכים אחריך ור''ל בנפול השר יפול כל העם :
<b style="color: gray;">מצודת ציון</b> <b>חחים .</b> הוא מכלי צדיה ובו נוקבים לחיי הדג להעלותו מן המים וכן ובחוח תקוב לחיו ( איוב מ ) : <b>בלחייך .</b> הוא החלק שאצל הפה : <b>והדבקתי .</b> מל' דבוק וחבור : <b>בקשקשתיך .</b> הם הדבוקים בדג על בשרו כעין לבוש כמו סנפיר וקשקשת ( ויקרא יא ) :
<b style="color: gray;">מלבי"ם פירוש המילות</b> <b>ונתתי</b> הנה מצרים נחרבה כמה פעמים ופרעה היה מושל תחלה עד נהר פרת, והכהו נבוכדנצר במלוך יהויכין (כמ''ש במ''ב כ''ד) וכן בשנה הרביעית ליהוקים, הכהו בכרכמיש (כמ''ש בירמיה מ''ו), ואח''כ יצא שלישית בעת שצרו על ירושלים ושב לארצו (ירמיהו ל''ז), וכל זה היה חוץ לארצו, וע''ז אמר במשל <b>שיתן חחים בלחייו</b> כמו שמושכים הדק הגדול בחחים שלא ברצונו כי אז יצא ממצרים בהכרח ע''פ גזרת ה' להענישו, והמשיל <b>שידביק בקשקשותיו כל דגת יאוריו,</b> היינו שריו וגבוריו, <b>יעלהו מתוך יאוריו,</b> ר''ל שיצאו חוץ לארצו שבארץ היה בטוח משא''כ כוץ לארצו נדמה כדג בעלותו מן היבשה שהוא חלוש ורפה כח, וכן (<b>אעלה</b>) <b>דגת יאוריך</b> (<b>אשר</b>) <b>בקשקשתיך תדבק</b> :
<b style="color: gray;">מלבי"ם ביאור המילות</b> <b>חחים.</b> (למעלה י''ט ד') הכלי שתופשים בו הדג : <b>דגת.</b> מן והדגה אשר ביאור (שמות ז), שם הקיבוץ :
<h3>{ה}</h3>
וּנְטַשְׁתִּ֣יךָ הַמִּדְבָּ֗רָה אוֹתְךָ֙ וְאֵת֙ כָּל־דְּגַ֣ת יְאֹרֶ֔יךָ עַל־פְּנֵ֤י הַשָּׂדֶה֙ תִּפּ֔וֹל לֹ֥א תֵאָסֵ֖ף וְלֹ֣א תִקָּבֵ֑ץ לְחַיַּ֥ת הָאָ֛רֶץ וּלְע֥וֹף הַשָּׁמַ֖יִם נְתַתִּ֥יךָ לְאָכְלָֽה׃
<b style="color: gray;">רש"י</b> <b>ונטשתיך המדברה .</b> זו היא אובדנן של דגים כיון שנטשו על פני היבשה מתים א''י אטינדר''י טו''י בלע''ז :
<b style="color: gray;">מצודת דוד</b> <b>ונטשתיך .</b> אפזר אותך במדבר ואמר לשון הנופל באבדן הדגים שהמה כשבאים על היבשה ור''ל שיכלה אותו ואת עמו מן העולם : <b>על פני השדה תפול .</b> בעת המלחמה ולא תאסף אל הקבר :
<b style="color: gray;">מצודת ציון</b> <b>ונטשתיך .</b> ענין פזור כמו וינטשו בלחי ( שופטים טו ) : <b>תאסף .</b> ענין הכנסה :
<b style="color: gray;">מלבי"ם פירוש המילות</b> <b>ונטשתיך המדברה,</b> שם יפוזר חילו, <b>ושם יפול על פני השדה,</b> כי לא ילחם בעיר ובמבצר, <b>לא תאסף</b> במשל הדגים תחלה מקבצים אותם ואח''כ אוספים אותם הביתה, אמר <b>לא תאסף</b> הביתה, ויותר מזה כי גם <b>לא תקבץ</b> כי יאכלוהו חיה ועוף :
<b style="color: gray;">מלבי"ם ביאור המילות</b> <b>תאסף, תקבץ.</b> עי' הבדלם (ישעיה י''א י''ב. ולמעלה י''א י''ז) :
<h3>{ו}</h3>
וְיָֽדְעוּ֙ כָּל־יֹשְׁבֵ֣י מִצְרַ֔יִם כִּ֖י אֲנִ֣י יְהוָ֑ה יַ֧עַן הֱיוֹתָ֛ם מִשְׁעֶ֥נֶת קָנֶ֖ה לְבֵ֥ית יִשְׂרָאֵֽל׃
<b style="color: gray;">רש"י</b> <b>משענת קנה .</b> כמה פעמים סמכו עליהם בימי סנחריב ובימי נבוכדנצר ולא הועיל להם בקנה זה שהוא רך ואינו סומך את הנשען עליו :
<b style="color: gray;">מצודת דוד</b> <b>כי אני ה' .</b> הנאמן לשלם גמול : <b>יען .</b> על כי היו לבית ישראל כמו ההשענה שעל הקנה שאין בו די להשעין את השוען כי בקל ישבר ויתרוצץ :
<b style="color: gray;">מצודת ציון</b> <b>משענת .</b> ענין סעד : <b>קנה .</b> מטה חלול וכן קנה וסוף קמלו ( ישעיה יט ) :
<b style="color: gray;">מלבי"ם פירוש המילות</b> <b>וידעו</b> ובזה ארויח <b>שכל יושבי מצרים יכירו כי אני ה'</b> כי ידעו שהיה לו עונש מה' המשגיא לגוים ויאבדם אחר כ''ז בא עליו מלחמה בארצו שבא נבוכדנצר לגבול מצרים והכהו בארצו, והיה זה כמה פעמים, באר פה המלחמה הראשונה, ובאר סבתה שהיה בעונש <b>יען היותם משענת קנה לבית ישראל</b>. שישראל סמכו עליהם שיעזרום והם לא עזרום רק גרמו להם החורבן והנפילה שע''י בטחונם הסירו לבם מה' ולא שמעו לקול ירמיה בשם ה' :
<b style="color: gray;">מלבי"ם ביאור המילות</b> <b>משענת קנה,</b> הקנה חלוש, קנה וסוף קמלו, קנה רצוץ :
<h3>{ז}</h3>
בְּתָפְשָׂ֨ם בְּךָ֤ (בכפך) [בַכַּף֙] תֵּר֔וֹץ וּבָקַעְתָּ֥ לָהֶ֖ם כָּל־כָּתֵ֑ף וּבְהִֽשָּׁעֲנָ֤ם עָלֶ֙יךָ֙ תִּשָּׁבֵ֔ר וְהַעֲמַדְתָּ֥ לָהֶ֖ם כָּל־מָתְנָֽיִם׃
<b style="color: gray;">רש"י</b> <b>בתפשם בך בכפך .</b> בכף קרי כאדם המהלך ונשען על מקלו : <b>תרוץ .</b> תירצץ : <b>ובקעת להם כל כתף .</b> כתפיהם כאדם הנסמך על קנה ונשבר והאדם נופל עליו והקרומיות נכנסות לו בכתיפיו : <b>והעמדת להם כל מתנים .</b> מאחר שתשבר יצטרכו לחזק את מתניהם ולעמוד עליהם והרי אתה כאדם שחבירו נשען עליו והוא חלש ואומר לו התחזק על מתניך כי לא תסמוך עוד עלי וכן ת''י ולא תהא להון לבי' סומכוון ויש מחליפין והעמדת להם לוהמעדת ואיני רואה את דבריהן , ומנחם חברו עם מעמד רגלים כמוני :
<b style="color: gray;">מצודת דוד</b> <b>בתפשם בך .</b> בעת אחזו בך בכף נשברת וחדודי השברים נכנסו בכתף ובקעו אותו : <b>והעמדת להם .</b> כי בהשען האדם על המשענת הוא כפוף מעט ולכן אמר כאשר נשברת העמדת כל המתנים להיות עומדים זקופים כדרך עמידה בלי משענת ולפי שהמשילו למשענת אמר לשון הנופל בו ור''ל הנה הבטחת להם עזרה מול האויב ולא עזרת להם והיה א''כ הבטחתך להם לרעה כי עי''ז הוסיף האויב לחרות בהם :
<b style="color: gray;">מצודת ציון</b> <b>בתפשם .</b> ענין אחיזה : <b>תרוץ .</b> מל' רציצה ושבירה :
<b style="color: gray;">מלבי"ם פירוש המילות</b> <b>בתפשם,</b> דמה אותם לקנה רצוץ שבעת <b>יתפשנו אדם בכפו</b> להפחיד בו את חברו כאילו בו יכנו, <b>יתרוצץ ויבקיע כתפיו,</b> ובעת <b>ישען עליו</b> ישבר לגמרי, <b>והמתנים יעמודו,</b> כי בעת ילך האדם על רגליו כח הכובד הוא בין רגליו, ע''י מתניו שמעמידים את הגוף, ואם ישען על מטה, כח הכובד והפלס הוא באמצע בין הגוף והמשענת ולא יעמוד על מתניו כי כח הכובד הוא בין גופו להמשענת ובעת ישבר המטה יפול אם לא יעמוד על מתניו, וכן בנמשל בתחלה שרצו להפחיד את אויביהם ע''י פרעה כמו בעת צר מלך בבל על ירושלים ושמעו כי חיל פרעה יצא ממצרים ונסתלק ועי''ז נבקע להם הכתף, כי הוצרכו לתת ממונם שוחד למלך מצרים כמ''ש (ישעיה ל') ישאו על כתף עירים חיליהם וכו' לא לאזר וכו' כי לבושת וכו', ואח''כ נשענו עליו והוצרכו לעמוד על מתניהם ולהלחם בעצמם, ורגליהם כבר נועפו ונכשלו :
<b style="color: gray;">מלבי"ם ביאור המילות</b> <b>תרוץ.</b> מבנין נפעל משורש רוך ורצץ : והעמדת. י''מ מענין לא מעדו קרסולי, ואני פירשתי מענין עמידה כפשוטו :
<h3>{ח}</h3>
לָכֵ֗ן כֹּ֤ה אָמַר֙ אֲדֹנָ֣י יְהוִ֔ה הִנְנִ֛י מֵבִ֥יא עָלַ֖יִךְ חָ֑רֶב וְהִכְרַתִּ֥י מִמֵּ֖ךְ אָדָ֥ם וּבְהֵמָֽה׃
<b style="color: gray;">מלבי"ם פירוש המילות</b> <b>לכן,</b> עי''כ בא עליהם נבוכדנצר אל ארצם, וזה היה אחר החורבן, ועז''א <b>הנני מביא עליך חרב,</b> ועי''כ.
<h3>{ט}</h3>
וְהָיְתָ֤ה אֶֽרֶץ־מִצְרַ֙יִם֙ לִשְׁמָמָ֣ה וְחָרְבָּ֔ה וְיָדְע֖וּ כִּֽי־אֲנִ֣י יְהוָ֑ה יַ֧עַן אָמַ֛ר יְאֹ֥ר לִ֖י וַאֲנִ֥י עָשִֽׂיתִי׃
<b style="color: gray;">מצודת דוד</b> <b>כי אני ה' .</b> הנאמן לשלם גמול : <b>יאור לי .</b> היאור הוא לצרכי להשקות שדותי ואין לי צורך במטר השמים : <b>ואני עשיתי .</b> אני גדלתי ורוממתי את עצמי בחכמתי ובפועל ידי :
<b style="color: gray;">מלבי"ם פירוש המילות</b> <b>תהיה ארץ מצרים לשממה וחרבה, וידעו כי אני ה'</b> בזה יכירו אלהותי ביותר במה שהבאתי המחריב אל ארצם, עתה באר חורבן שלישי כללי שיהיה למצרים שזה היה בשנת כ''ז למלכות נבוכדנצר, שמונה שנה אחר החורבן שכבר נשא עונו מה שלא עזר לבני ישראל. רק היה מסבה אחרת <b>יען אמר יאור לי ואני עשיתי</b> שעדיין היה מיחס כל כחו אל היאור ואל עצמו שאמר שיש בו כח אלהות, כי גם אחר המכה הנזכר שהחריב קצת מארצו עדיין לא נבטלה מלכות מצרים מכל וכל :
<b style="color: gray;">מלבי"ם ביאור המילות</b> <b>לשממה וחרבה.</b> חורבה יפול יותר על הערים, והשממה על כלל הארץ, (וכמ''ש בפסוק י''ב, ולקמן ל' ז'), ושממה הוא יותר מן החורבה, וע''כ אמר (בפסוק י') לחרבות חורב שממה, ששממה מתאר את החורבה להגדיל ענינה, וכן לקמן (ל''ו ד') לחרבות השוממות :
<h3>{י}</h3>
לָכֵ֛ן הִנְנִ֥י אֵלֶ֖יךָ וְאֶל־יְאֹרֶ֑יךָ וְנָתַתִּ֞י אֶת־אֶ֣רֶץ מִצְרַ֗יִם לְחָרְבוֹת֙ חֹ֣רֶב שְׁמָמָ֔ה מִמִּגְדֹּ֥ל סְוֵנֵ֖ה וְעַד־גְּב֥וּל כּֽוּשׁ׃
<b style="color: gray;">מצודת דוד</b> <b>הנני אליך .</b> הנה אני אלחם עמך ועם יאוריך ר''ל אחריב מימיה ותסור טובתך : <b>לחרבות .</b> להיות חרבה ולתוספ' ביאור אמר שתהיה חרבן של שממון : <b>ממגדל סונה .</b> הוא התחלת גבול מצרים :
<b style="color: gray;">מצודת ציון</b> <b>לחרבות .</b> מלשון חורבן :
<b style="color: gray;">מלבי"ם פירוש המילות</b> <b>לכן הנני אליך,</b> בא עליו חורבן החלטי כללי בשנת כ''ז לנבוכדנצר, ואמר בזה <b>לחרבות חורב שממה,</b> שהוא חורבן גדול מאד, יותר ממ''ש למעלה שממה וחרבה, וכן יהיה כולל כל הארץ <b>ממגדל סונה עד גבול כוש</b> :
<h3>{יא}</h3>
לֹ֤א תַעֲבָר־בָּהּ֙ רֶ֣גֶל אָדָ֔ם וְרֶ֥גֶל בְּהֵמָ֖ה לֹ֣א תַעֲבָר־בָּ֑הּ וְלֹ֥א תֵשֵׁ֖ב אַרְבָּעִ֥ים שָׁנָֽה׃
<b style="color: gray;">רש"י</b> <b>ולא תשב ארבעים שנה .</b> ארבעים ושתים שני רעבון נגזרו בחלום פרעה כנגד שלשה פעמים שנכתב החלום שבע פרות ושבע שבלים רעות ( בראשית מא ) ראה וספרו ליוסף הרי שני פעמים ויוסף אמר לו שבע הפרות הרקות והרעות וז' השבלים הרקות ( שם ) הרי ארבעים ושתים לרעב ולא היה להם אלא שתים שנאמר כי זה שנתי' הרעב ( שם מ''ה ) ומשירד יעקב למצרים פסק הרעב שהרי בשנה השלישית זרעו שנאמר ותן זרע ונחיה וגו' ( שם מז ) והארבעים נפרעו להם עכשיו : <b>תשב ארבעים שנה .</b> תשב שר''א אשיגיא''ה בלע''ז :
<b style="color: gray;">מצודת דוד</b> <b>לא תעבר בה .</b> מגודל השממון : <b>ולא תשב .</b> לא תהיה מיושבת באנשים :
<b style="color: gray;">מלבי"ם פירוש המילות</b> <b>לא</b> וכן יהיה חורבן אמתי עד <b>שלא תעבר בה רגל אדם ורגל בהמה,</b> כי תהיה כמדבר ציה, עד שגם מרעה לעדרים לא יהיה שם, וכן ימשך זמן רב כי לא <b>תשב ארבעים שנה</b> :
<h3>{יב}</h3>
וְנָתַתִּ֣י אֶת־אֶרֶץ֩ מִצְרַ֨יִם שְׁמָמָ֜ה בְּת֣וֹךְ ׀ אֲרָצ֣וֹת נְשַׁמּ֗וֹת וְעָרֶ֙יהָ֙ בְּת֨וֹךְ עָרִ֤ים מָֽחֳרָבוֹת֙ תִּֽהְיֶ֣יןָ שְׁמָמָ֔ה אַרְבָּעִ֖ים שָׁנָ֑ה וַהֲפִצֹתִ֤י אֶת־מִצְרַ֙יִם֙ בַּגּוֹיִ֔ם וְֽזֵרִיתִ֖ים בָּאֲרָצֽוֹת׃
<b style="color: gray;">מצודת דוד</b> <b>בתוך ארצות .</b> ר''ל דומה לשאר ארצות נשמות :
<b style="color: gray;">מצודת ציון</b> <b>נשמות .</b> שוממות : <b>מחרבות .</b> מלשון חורבה : <b>והפיצותי .</b> וזריתים . שניהם ענין פזור :
<b style="color: gray;">מלבי"ם פירוש המילות</b> <b>ונתתי,</b> וחוץ מזה יהיה חורבן גם בסביבות מצרים עד <b>שתהיה שממה בתוך ארצות נשמות</b> שגם הארצות סביבותיה תהיינה נשמות, ולפעמים תהיה הארץ נשמה והערים אינם חרבות כמו שגם במדבריות ימצא באמצע מקום מושב כאיים בתוך הים, לז''א שגם <b>הערים יהיו חרבות</b> וגם יהיו <b>בתוך ערים מחרבות</b> של השכנים, באופן שא''א שתבנה ותתיישב מן השכנים סביבה, ומוסיף שבכ''ז תגדל חורבן מצרים יותר מחורבן שכניה עד <b>שבתוך ארצות נשמות תהיה היא שממה</b> בערכן, כי תגדל שוממותה עד שיאמרו שבערכה הם אינם נשמות, ובתוכם תהיה היא הארץ הנשמה, וזה ימשך <b>ארבעים שנה,</b> וחוץ מזה הפלטים ושרידים משם לא יתישבו במקום אחד במדינה אחרת רק <b>יפוצו בין הגוים</b> :
<b style="color: gray;">מלבי"ם ביאור המילות</b> <b>והפיצותי בגוים וזריתים בארצות,</b> התבאר למעלה (י''ב ט''ו) :
<h3>{יג}</h3>
כִּ֛י כֹּ֥ה אָמַ֖ר אֲדֹנָ֣י יְהוִ֑ה מִקֵּ֞ץ אַרְבָּעִ֤ים שָׁנָה֙ אֲקַבֵּ֣ץ אֶת־מִצְרַ֔יִם מִן־הָעַמִּ֖ים אֲשֶׁר־נָפֹ֥צוּ שָֽׁמָּה׃
<b style="color: gray;">מצודת דוד</b> <b>מקץ וגו' .</b> ר''ל מסוף מ' שנה אקבצם ולא בתוך הזמן :
<b style="color: gray;">מלבי"ם פירוש המילות</b> <b>מקץ ארבעים שנה,</b> כי מצרים נחרבה בשנת כ''ז לנבוכדנצר והוא מלך חמשה וארבעים שנה נשארו י''ח למלכותו, ואחריו מלך אויל מרודך כ''ב שנה, הם ארבעים שנה, כי בשנת א' לבלשצר נאמרה נבואת פרס לדניאל ומאז התחילו הגולים לשוב בימי מלך פרס, והתחילו להתקבץ :
<h3>{יד}</h3>
וְשַׁבְתִּי֙ אֶת־שְׁב֣וּת מִצְרַ֔יִם וַהֲשִׁבֹתִ֤י אֹתָם֙ אֶ֣רֶץ פַּתְר֔וֹס עַל־אֶ֖רֶץ מְכֽוּרָתָ֑ם וְהָ֥יוּ שָׁ֖ם מַמְלָכָ֥ה שְׁפָלָֽה׃
<b style="color: gray;">רש"י</b> <b>מכורתם .</b> מגורתם ל''א כמו תולדותם וכן חברו מנחם :
<b style="color: gray;">מצודת דוד</b> <b>ושבתי .</b> אשיב בני השבי של מצרים ואשיב אותם לארץ פתרוס לארץ מגורתם :
<b style="color: gray;">מצודת ציון</b> <b>ושבתי .</b> מלשון השבה : <b>שבות .</b> מלשון שבי : <b>פתרוס .</b> הוא מארץ מצרים : <b>מכורתם .</b> כמו מגורתם וכן מכורותיך ומולדותיך ( לעיל טז ) :
<b style="color: gray;">מלבי"ם פירוש המילות</b> <b>ושבתי</b> ואז יקרא להם דרור לשוב לארצם ברשיון מלך פרס, <b>וישובו לארץ פתרוס</b> ששם גרו תחלה בהיותם לגוים בהתחלה, אבל שם <b>יהיו ממלכה שפלה</b> :
<b style="color: gray;">מלבי"ם ביאור המילות</b> <b>ושבתי, והשיבותי.</b> ושבתי בקל היא השבת המדרגה. והשיבותי בהפעיל, הוא לארצם. כמו שיסדתי כלל זה בירמיה (כ''ט י''ד, ל' ג') : <b>מכורתם.</b> כמו מגורותם, עי' למלעה (ט''ז ג') :
<h3>{טו}</h3>
מִן־הַמַּמְלָכוֹת֙ תִּהְיֶ֣ה שְׁפָלָ֔ה וְלֹֽא־תִתְנַשֵּׂ֥א ע֖וֹד עַל־הַגּוֹיִ֑ם וְהִ֨מְעַטְתִּ֔ים לְבִלְתִּ֖י רְד֥וֹת בַּגּוֹיִֽם׃
<b style="color: gray;">רש"י</b> <b>לבלתי רדות בגוים .</b> לשון ממשלה כמו ורדו בדגת הים ( שם א ) :
<b style="color: gray;">מצודת דוד</b> <b>מן הממלכות .</b> משאר הממלכות תהיה שפלה ולא תתנשא עוד על הגוים למשול בהם : <b>והמעטתים .</b> אמעיט אנשיה לבל תמשול בגוים ביד חזקה בכח מרבית אנשי מלחמה :
<b style="color: gray;">מצודת ציון</b> <b>רדות .</b> ענין ממשלה כמו ורדו בכם ( ויקרא כו ) :
<b style="color: gray;">מלבי"ם פירוש המילות</b> <b>מן הממלכות,</b> בל תחשוב שתהיה שפלה בערך הקדום לבד, שלא תגדל כבודה כראשונה ובכ''ז תגדל כממלכות אחרות שיהיו ג''כ שפלים בזמן ההוא, אומר <b>מן הממלכות תהיה שפלה</b> שכולם ירימו ראש נגדה, ולא תאמר שהגם שתהיה תחת ממלכות אחרות בכ''ז תתנשא על הקיבוצים שאין להם מלך, אומר <b>ולא תתנשא עוד על הגוים</b> (שגדר שם גוי הוא העם הפחות שא''ל מלכות) וזה יהיה ע''י <b>שאמעט אותם כדי שלא יוכלו רדות בגוים,</b> ר''ל זה יהיה לשתי תכליות, {{{א}}} כדי שלא ירדו בגוים למשול בם בפרך כי כבר הסיר ה' עול הגוים :
<b style="color: gray;">מלבי"ם ביאור המילות</b> <b>הממלכות גוים,</b> גוים הם קבוצים שא''ל מלך, כמ''ש (ישעיה א' ד') :
<h3>{טז}</h3>
וְלֹ֣א יִֽהְיֶה־עוֹד֩ לְבֵ֨ית יִשְׂרָאֵ֤ל לְמִבְטָח֙ מַזְכִּ֣יר עָוֹ֔ן בִּפְנוֹתָ֖ם אַחֲרֵיהֶ֑ם וְיָ֣דְע֔וּ כִּ֥י אֲנִ֖י אֲדֹנָ֥י יְהוִֽה׃
<b style="color: gray;">רש"י</b> <b>ולא יהיה .</b> מצרים לבית ישראל עוד למבטח המזכיר להם עון שאמר להם הקב''ה לא תוסיפו לראותם עוד ( שמות יד ) :
<b style="color: gray;">מצודת דוד</b> <b>ולא יהיה עוד .</b> מעתה לא יבטחו בו ישראל כי לא יהיה לאל ידו להיו' לעזר : <b>למבטח וגו' .</b> לבטחון המזכיר עון ישראל במה שהם פונים אחריהם ואינם בוטחים בה' : <b>וידעו .</b> אז ידעו הכל שאני ה' והכל בידי :
<b style="color: gray;">מצודת ציון</b> <b>בפנותם .</b> מלשון הפנה וסבוב :
<b style="color: gray;">מלבי"ם פירוש המילות</b> {{{ב}}} <b>כדי שלא יהיה לבית ישראל למבטח,</b> שלא יבטחו עוד על מצרים שהמבטח הזה <b>מזכיר עון</b>, ע''י שהם פונים אחריהם ולומדים מעשיהם ומסירים לבם מה', והתכלית הג' <b>וידעו כי אני ה'</b> שעי''כ יכור אלהותו שעושה עם מלכי הארץ כרצונו :
<h3>{יז}</h3>
וַיְהִ֗י בְּעֶשְׂרִ֤ים וָשֶׁ֙בַע֙ שָׁנָ֔ה בָּֽרִאשׁ֖וֹן בְּאֶחָ֣ד לַחֹ֑דֶשׁ הָיָ֥ה דְבַר־יְהוָ֖ה אֵלַ֥י לֵאמֹֽר׃
<b style="color: gray;">רש"י</b> <b>ויהי בעשרים ושבע שנה .</b> למלכות נבוכדנצר , אותה שנה נתנה מצרים בידו כך שנינו בסדר עולם ויש בספר הזה הרבה נבואות כתובות מוקדם ומאוחר :
<b style="color: gray;">מצודת דוד</b> <b>בעשרים ושבע שנה .</b> למלכות נ''נ כ''כ בס''ע : <b>בראשון .</b> בחדש הראשון :
<b style="color: gray;">מלבי"ם פירוש המילות</b> <b>ויהי בעשרים ושבע,</b> כבר כתב בסדר עולם שבשנת כ''ז למלכות נבוכדנצר כבש את ארץ מצרים, ופי' בעשרים ושבע למלכות נבוכדנצר, וכתב מהרי''א שלכן לא תפס בכאן החשבון לגלות יהויכין כמו שחשב בכ''מ לפי שזכר למעלה שימשך חורבנה ארבעים שנה ולא ידענו מאין התחילו אותם ארבעים שנה, לכן הודיע הכתוב שבכ''ז למלכות נבוכדנצר היה חרב מצרים, ומשם יצא לנו שבמות אויל מרודך נשלם החשבון כנ''ל :
<h3>{יח}</h3>
בֶּן־אָדָ֗ם נְבוּכַדְרֶאצַּ֣ר מֶֽלֶךְ־בָּ֠בֶל הֶעֱבִ֨יד אֶת־חֵיל֜וֹ עֲבֹדָ֤ה גְדֹלָה֙ אֶל־צֹ֔ר כָּל־רֹ֣אשׁ מֻקְרָ֔ח וְכָל־כָּתֵ֖ף מְרוּטָ֑ה וְ֠שָׂכָר לֹא־הָ֨יָה ל֤וֹ וּלְחֵילוֹ֙ מִצֹּ֔ר עַל־הָעֲבֹדָ֖ה אֲשֶׁר־עָבַ֥ד עָלֶֽיהָ׃
<b style="color: gray;">רש"י</b> <b>העביד את חילו .</b> על צור עבודה גדולה : <b>כל ראש .</b> אנשי חיילותיו : <b>מוקרח וכל כתף מרוטה .</b> כדרך הצרים על העיר ימים רבים וטורחים ויגיעים בשאת משאות עצים ואבנים והוא לכד את צור בעשרים ושלש למלכותו כמו שמצינו בסדר עולם , מוקרח קאלב''ו בלע''ז : <b>מרוט' .</b> פלי''אה בלע''ז : <b>ושכר לא היה לו .</b> לאחר ששללו שללה עלה הים ושטף מהם לפי שנגזר עליה ועל שללה ליאבד בים :
<b style="color: gray;">מצודת דוד</b> <b>העביד את חילו .</b> הכריח את חילו לעבוד עבודה גדולה על צור לצור עליה ימים רבים וכל ראש מהם היה מוקרח וכו' מטורח משא האבנים שנשאו על הראש ועל הכתף לבנות דיק וכדומה : <b>ושכר .</b> לא היה להם שכר משל צור על העבודה וכו' ר''ל לא מצאו בה בערך שווי העבודה :
<b style="color: gray;">מצודת ציון</b> <b>אל צור .</b> על צור : <b>מוקרח .</b> ענין חלק מבלי שער כמו קרח הוא ( שם יג ) : <b>מרוטה .</b> ענין תלישת העור מן הבשר ודומה לו כי ימרט ראשו ( שם ) האמור על תלישת השער :
<b style="color: gray;">מלבי"ם פירוש המילות</b> <b>בן אדם</b> מצייר כי נבוכדנצר הוא שלוחו של ה' ושבט אפו להחריב הארץ וראוי שישלם לו שכר, וכל שהעבודה יותר גדולה ראוי לשכר יותר, והנה <b>אל צר העביד את חילו עבודה גדולה, עד שכל ראש מקרח</b> מרוב נשיאת המשאות אבי המצור ואבני קלע על הראש והכתף ונמרטו שערות הראש, והעור שעל הכתף, ובכל זאת <b>שכר לא היה לו ולחילו,</b> כי שכר החיל הוא השלל והבזה שיבוזו בכבוש העיר, ושכר המלך הוא, או הארץ הנכבשת שימלוך עליה או אם יחריב הארץ שכרו הוא הכבוד שיהיה לו להפיל חתתו על מלכי ארץ, ושיניהם לא קבלו שכר כי אחרי שעמל בה ימים רבים נחרבה מעצמה ע''י הים שהציף אותה ושטף את השלל, וימח את כל היקום :
<h3>{יט}</h3>
לָכֵ֗ן כֹּ֤ה אָמַר֙ אֲדֹנָ֣י יְהוִ֔ה הִנְנִ֥י נֹתֵ֛ן לִנְבוּכַדְרֶאצַּ֥ר מֶֽלֶךְ־בָּבֶ֖ל אֶת־אֶ֣רֶץ מִצְרָ֑יִם וְנָשָׂ֨א הֲמֹנָ֜הּ וְשָׁלַ֤ל שְׁלָלָהּ֙ וּבָזַ֣ז בִּזָּ֔הּ וְהָיְתָ֥ה שָׂכָ֖ר לְחֵילֽוֹ׃
<b style="color: gray;">מצודת דוד</b> <b>ונשא המונה .</b> יקח המון עמם בשבי וכו' וזה יהיה לשכר על עבודת צור :
<b style="color: gray;">מצודת ציון</b> <b>ונשא .</b> ענין לקיחה : <b>המונה .</b> מרבית עמה :
<b style="color: gray;">מלבי"ם פירוש המילות</b> <b>לכן יתן לו את ארץ מצרים, ונשא המונה</b> לעבדים ולשפחות, <b>ושלל שללה,</b> וזה יהיה שכר החיל כי את כל הרכוש יתן מתנה להחיל :
<b style="color: gray;">מלבי"ם ביאור המילות</b> <b>ושלל שללה ובזו בזה.</b> הרכוש שנשאר אחרי המלחמה נקרא שלל, ומה שבוזזים אנשי החול כ''א ביחוד נקרא בזה, כמ''ש (ישעיה ח' א'), למעלה (ז' כ''א, כ''ו י''ב), ולקמן (ל''ח י''ב י''ג, ל''ט י') :
<h3>{כ}</h3>
פְּעֻלָּתוֹ֙ אֲשֶׁר־עָ֣בַד בָּ֔הּ נָתַ֥תִּי ל֖וֹ אֶת־אֶ֣רֶץ מִצְרָ֑יִם אֲשֶׁר֙ עָ֣שׂוּ לִ֔י נְאֻ֖ם אֲדֹנָ֥י יְהוִֽה׃
<b style="color: gray;">רש"י</b> <b>פעולתו אשר עבד בה .</b> שכר פעולה אשר עבד במצותי בצור אתן לו את ארץ מצרים : <b>אשר עשו לי .</b> מצרים רעה במשענתם שהבטיחו את עמי בעזרתם הבל :
<b style="color: gray;">מצודת דוד</b> <b>פעולתו .</b> שכר פעולתו אשר עבד בצור אתן לו את ארץ מצרים : <b>אשר עשו לי .</b> כאומר אולם לא על חנם תפול מצרים כ''א בגמול אשר עשו לי שהיו משענת קנה לבית ישראל כמ''ש למעלה :
<b style="color: gray;">מלבי"ם פירוש המילות</b> <b>פעלתו,</b> ופעולתו שהיתה כוונתו בעבור הפעולה לא בעבור השכר ר''ל שהפעולה עצמה יקרה בעיניו לעשות לו שם תפארת, ע''ז <b>נתתי לו את ארץ מצרים,</b> שהגם שלא יהיה לו שכר כי תחרב לגמרי ולא תהיה ממלכה עוד, בכ''ז הפעולה תגדל שהחריב ממלכה גדולה כזו, ולמה לא אתן לו ארץ מצרים לשכר, היינו שלא יחריבה רק תשאר מממלכה תחתיו והיו שכרו, מפני <b>אשר עשו לי</b> שמרד בה' כמ''ש למעלה אשר אמר לי יאורי, ואשר היה משענת קנה לבית ישראל :
<b style="color: gray;">מלבי"ם ביאור המילות</b> <b>שכר לחילו, פעולתו.</b> כבר בארתי בס' התו''ה (קדושים סי' ל') שיש הבדל בין שכר לפעולה, בשם פעולה ישקיף על העסק שפעל ועשה, ובשם שכר ישקיף העל הריוח, ושם שכר יפול גם אם פעל ע''י אמצעי, החיל והמשרתים, ושם פעולה היא ע''מ שפעל בעצמו בבלי אמצעי, ובשתי אלה השקפות תפס לשון שכר אצל החיל ולשון פעולה על אשר עבד בעצמו :
<h3>{כא}</h3>
בַּיּ֣וֹם הַה֗וּא אַצְמִ֤יחַ קֶ֙רֶן֙ לְבֵ֣ית יִשְׂרָאֵ֔ל וּלְךָ֛ אֶתֵּ֥ן פִּתְחֽוֹן־פֶּ֖ה בְּתוֹכָ֑ם וְיָדְע֖וּ כִּי־אֲנִ֥י יְהוָֽה׃
<b style="color: gray;">רש"י</b> <b>ביום ההוא אצמיח קרן .</b> לא שמעתי ולא מצאתי פי' מקרא זה מה הוא צמח קרנם של ישראל במפלת מצרים שהרי ישראל גלו שמונה שנים לפני מפלת מצרים ואומר אני ביום ההוא מוסב על פרשה של מעלה מקץ ארבעים שנה אקבץ את מצרים ואותו חשבון כלה בשנה שמלך בלשאצר ומצינו בדניאל שבאותה שנה התחילו מלכי פרס להתחזק ונגזרה מפלה על בבל שנאמר ( דניאל ז ) בשנת חדא לבלשאצר דניאל חלם חזה וגו' קדמיתא כאריה היא בבל ( שם ) וכתיב ( שם ) חזה הוית עד די מריטו גפה וגומר וארו חיוה אוחרי תנינא דמיא לדוב היא פרס וכתיב וכן אמרין לה קומי אכולי בשר שגיא , כלומר תפשי המלוכה ומלכות פרס היא צמיחת קרן לישראל שנאמר בכורש הוא יבנה עירי וגלותי ישלח ( ישעיה מ''ה ) ומניין שארבעים שנה של מצרי' כלו באותו הפרק מצרים נתנה ביד נבוכדנצר בכ''ז לנבוכדנצר בשנה שנאמר' נבוא' זו ליחזקאל הוסיף ארבעים שנה הרי ששים ושבע צא מהם ארבעים וחמש לנבוכדנצר ועשרים ושלש לאויל מרודך כדאמרינן במסכת מגלה ושנה אחת מהם עלתה לזה ולזה כדאמרינן התם שנים מקוטעו' היו : <b>ולך אתן פתחון פה בתוכם .</b> לך יחזקאל יהא פתחון פה כשיראו נבואתך מתקיימת :
<b style="color: gray;">מצודת דוד</b> <b>ביום ההוא .</b> מוסב על מה שאמר למעלה מקץ ארבעים שנה אקבץ את מצרים ואמר ביום ההוא אצמיח קרן ממשלה לבית ישראל כי מ' שנה נשלמו בשנת מלוך בלשצר כי נ''נ מלך מ''ה שנה ובנ''ז למלכו כבש את מצרים א''כ נשארו משנותיו ח''י שנים אויל מרודך בנו מלך כ''ג שנים אלא שנבלע שנה אחת במלכות אביו כי השנה הראשונה עלתה לזה ולזה הרי נשלמו מ' שנה ביום שמת אויל מרודך ומלך בלשאצר ואז נאמרה לדניאל נבואת נצחון פרס כמ''ש בשנת חדא לבלשאצר וכו' וארו וכו' דמיא לדוב ( דניאל ז ) ועל פרס יאמר ונבואת ביאת פרס על בבל היתה צמיחת קרן לבית ישראל כי ע''י נצחון פרס יצאו חפשי מתחת יד בבל : <b>ולך אתן .</b> ר''ל אז תוכל לפתוח פיך להוכיחם גם מלבך כי אז ישמעו לך בראותם שנבואתך מתקיימת : <b>וידעו .</b> ואז ידעו שאני ה' נאמן במאמרו :
<b style="color: gray;">מצודת ציון</b> <b>קרן .</b> כינה את הממשלה בשם קרן על כי בעלי הקרנים יתחזקו בהן בהלחמם עם מי :
<b style="color: gray;">מלבי"ם פירוש המילות</b> <b>ביום ההוא</b> המפ' נלחצו בזה מאד רש''י ז''ל פי' ביום ההוא אחר מ' שנה. ובאמת בעת ההיא לא נאמרו מן המ' שנה, שזה נבא בשנה העשירית. ? ועוד מז''ש ולך אתן פתחון פה והלא יחזקאל מת בימי נבוכדצר. ? ולדעתי אחרי שכבש מצרים שהיה גמר מלחמותיו עבד את הצלם בבקעת דורא ואז היה הנס מן חנניה מישאל ועזריה שנתקדש השם ואז הרים קרן ישראל שראו כי שם ה' נקרא על קדושיהם, וחז''ל קבלו שבעת שהיה המעשה של חמו''ע החיה יחזקאל המתים בבבקעת דורא ובאו העצמות וטפחו על פניו של נבוכדנצר ואמרו לו חבריהם של אלו מחיה מתים בבקעת דורא שהיה סימן אל הגאולה העתידה ותחה''מ. וזה <b>הפתחון פה שנתן לו בתוכם</b> על שהכירו את ה', כמ''ש <b>וידעו כי אני ה'</b> :
<h2>יחזקאל פרק-ל</h2>
<h3>{א}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<b style="color: gray;">מלבי"ם פירוש המילות</b> <b>ויהי דבר ה'</b> (כפי הנראה נבואה זו והיא השלמת הנבואה שהיתה בשנה העשירית שאז נבא לו כל חורבנות של מצרים והסמיך וכתב הנבואה של שנת הכ''ז להודיע סוף מפלתם, וחזר וסדר יתר הנבואה שדבר בעשירית. דהא אח''כ סדר הנבואות שבשנת י''א וי''ב) חזר וסדר איכות מפלתם בפרטות יותר ובסגנון אחר, כי נבואה הנשנית והנשלשת מחוייבת לבא בהכרח :
<h3>{ב}</h3>
בֶּן־אָדָ֕ם הִנָּבֵא֙ וְאָ֣מַרְתָּ֔ כֹּ֥ה אָמַ֖ר אֲדֹנָ֣י יְהוִ֑ה הֵילִ֖ילוּ הָ֥הּ לַיּֽוֹם׃
<b style="color: gray;">רש"י</b> <b>הה .</b> כמו אהה הה ליום העתיד לבא על אותן העכו''ם :
<b style="color: gray;">מצודת דוד</b> <b>הלילו .</b> עשו יללה ואמרו אהה על היום ההוא הוא יום הפורעניות :
<b style="color: gray;">מצודת ציון</b> <b>הילילו .</b> מלשון יללה : <b>הה .</b> הוא כמו אהה והוא לשון צעקת יללה :
<b style="color: gray;">מלבי"ם פירוש המילות</b> <b>הילילו הה ליום,</b> היינו הגם שכבר עברו חורבנות על מצרים העיקר היום האחרון שבו תחרב לגמרי :
<h3>{ג}</h3>
כִּֽי־קָר֣וֹב י֔וֹם וְקָר֥וֹב י֖וֹם לַֽיהוָ֑ה י֣וֹם עָנָ֔ן עֵ֥ת גּוֹיִ֖ם יִֽהְיֶֽה׃
<b style="color: gray;">רש"י</b> <b>עת גוים .</b> עידן תבר עממיא :
<b style="color: gray;">מצודת דוד</b> <b>וקרוב יום לה' .</b> ר''ל היום הקרוב הוא לה' מעמו תבא הפורעניות ולא במקרה : <b>יום ענן .</b> ר''ל יום חושך כאלו נתקדרו השמים בעבים :
<b style="color: gray;">מלבי"ם פירוש המילות</b> <b>כי קרוב יום</b> שתחרב תכף אחר חורבן הבית, אבל <b>קרוב יום לה',</b> היום השני שהוא בכ''ז לנבוכדנצר הגם שאינו קרוב, הוא קרוב לה'. היום הראשון שאמר כי קרוב יום יהיה <b>יום ענן,</b> והיום השני שאמר וקרוב יום לה' <b>יהיה עת גוים,</b> כי אז יפלו כל הגוים שהיו בברית עם מצרים, ומפרש. {{{א}}} נגד יום ענן.
<h3>{ד}</h3>
וּבָאָ֥ה חֶ֙רֶב֙ בְּמִצְרַ֔יִם וְהָיְתָ֤ה חַלְחָלָה֙ בְּכ֔וּשׁ בִּנְפֹ֥ל חָלָ֖ל בְּמִצְרָ֑יִם וְלָקְח֣וּ הֲמוֹנָ֔הּ וְנֶהֶרְס֖וּ יְסוֹדֹתֶֽיהָ׃
<b style="color: gray;">רש"י</b> <b>והיתה חלחלה בכוש .</b> ל' רעד כשישמעו מפלת מצרים יחרדו לנפשם פן יעלה מלך בבל עליהם :
<b style="color: gray;">מצודת דוד</b> <b>ובאה חרב .</b> של מלך בבל : <b>והיתה וגו' .</b> ר''ל בעת יפיל חלל רב במצרים תהיה חלחלה בכוש על כי יראו כי נכון הוא גם לבוא עליהם : <b>ולקחו המונה .</b> מוסב למעלה לומר בכוש תהיה חלחלה בעת יפול חלל במצרים ויקחו את המון עמה בשבי ויסודות חומותיה יהיו נהרסים :
<b style="color: gray;">מצודת ציון</b> <b>חלחלה .</b> רתת ורעדה :
<b style="color: gray;">מלבי"ם פירוש המילות</b> <b>ובאה חרב במצרים</b> שתתפשט בכל מצרים, ונגד עת גוים, {{{ב}}} <b>והיתה חלחלה בכוש</b> שגם כוש תחרד, <b>ולקחו המון</b> של מצרים, וגם <b>יהרסו יסדותיה</b> שהם האומות העוזרים לה שהם יסודות מלכותה וגבורתה, ומפרש מי הם יסודותיה.
<h3>{ה}</h3>
כּ֣וּשׁ וּפ֤וּט וְלוּד֙ וְכָל־הָעֶ֣רֶב וְכ֔וּב וּבְנֵ֖י אֶ֣רֶץ הַבְּרִ֑ית אִתָּ֖ם בַּחֶ֥רֶב יִפֹּֽלוּ׃
<b style="color: gray;">רש"י</b> <b>וכל הערב .</b> ת''י וכל סומכוותא כל העורבים ערובת מצרים גרנסי''אה בלע''ז : <b>ארץ הברית .</b> כורתי ברית למצרים לעזור לה :
<b style="color: gray;">מצודת דוד</b> <b>וכל הערב .</b> תערובות העובדי כוכבים אשר בתוכן : <b>ובני וגו' .</b> בני הארצות שהיה להם כריתת ברית עמהם : <b>אתם .</b> כלם יפלו בחרב עם מצרים ודומה להם :
<b style="color: gray;">מצודת ציון</b> <b>הערב .</b> מל' תערובות :
<b style="color: gray;">מלבי"ם פירוש המילות</b> <b>כוש ופוט ולוד</b> וכו' כולם מבני חם ומצרים (כמ''ש ובני חם כוש ומצרים ופוט ומצרים ילד את לודים) שכולם יפלו בחרב עם מצרים, (וזה נגד עת גוים) :
<h3>{ו}</h3>
כֹּ֚ה אָמַ֣ר יְהוָ֔ה וְנָֽפְלוּ֙ סֹמְכֵ֣י מִצְרַ֔יִם וְיָרַ֖ד גְּא֣וֹן עֻזָּ֑הּ מִמִּגְדֹּ֣ל סְוֵנֵ֗ה בַּחֶ֙רֶב֙ יִפְּלוּ־בָ֔הּ נְאֻ֖ם אֲדֹנָ֥י יְהוִֽה׃
<b style="color: gray;">מצודת דוד</b> <b>סומכי מצרים .</b> העובדי כוכבים שהיו למצרים לעזרה מול האויב : <b>וירד וגו' .</b> ממשלה חזקה תרד לארץ בשפל המצב : <b>ממגדל סונה .</b> הוא התחלת גבול מצרים :
<b style="color: gray;">מצודת ציון</b> <b>גאון .</b> ענין רוממות וממשלה : <b>עוזה .</b> ענין חוזק :
<b style="color: gray;">מלבי"ם פירוש המילות</b> <b>כה אמר ה'</b>. הנה גבורת מצרים היא, {{{א}}} ע''י עמים רבים עוזביה, {{{ב}}} ע''י רוב ההמון שגרו בתוך מצרים, {{{ג}}} ע''י היאורים, {{{ד}}} האמינו שבא כולם מן האלילים והמלך שלהם בראשם, באר שכל אלה יאבדו, <b>ונפלו סמכי מצרים</b> ויתחיל המפלה תכף <b>ממגדל סונה</b> שהוא בקצה האחד, ומאז.
<h3>{ז}</h3>
וְנָשַׁ֕מּוּ בְּת֖וֹךְ אֲרָצ֣וֹת נְשַׁמּ֑וֹת וְעָרָ֕יו בְּתוֹךְ־עָרִ֥ים נַחֲרָב֖וֹת תִּֽהְיֶֽינָה׃
<b style="color: gray;">מצודת דוד</b> <b>ונשמו .</b> יהיו שממה בתוך שאר ארצות נשמות ודומה להן :
<b style="color: gray;">מצודת ציון</b> <b>נחרבות .</b> מלשון חרבה :
<b style="color: gray;">מלבי"ם פירוש המילות</b> <b>ונשמו בתוך ארצות נשמות</b> שכל הארצות שבצד ההוא של מגדל סונה ישמו, ובזה.
<h3>{ח}</h3>
וְיָדְע֖וּ כִּֽי־אֲנִ֣י יְהוָ֑ה בְּתִתִּי־אֵ֣שׁ בְּמִצְרַ֔יִם וְנִשְׁבְּר֖וּ כָּל־עֹזְרֶֽיהָ׃
<b style="color: gray;">רש"י</b> <b>בתתי אש .</b> חמתי כאש :
<b style="color: gray;">מצודת דוד</b> <b>וידעו .</b> אז ידעו כולם שאני ה' נאמן לשלם גמול בעת אתן אש חמתי במצרים וכל עוזריה ישברו :
<b style="color: gray;">מלבי"ם פירוש המילות</b> <b>וידעו כי אני ה',</b> שע''י האש שאתן במצרים ישברו כל עוזריהם, שהם סומכי מצרים, ובאר שמה שנפלו סומכי מצרים יהיה לג' תכליות. {{{א}}} כדי שלא יהיה למצרים סומך ומחזיק, ועז''א ונפלו סומכי מצרים, {{{ב}}} כדי שיהיה גם הארץ שסביביו נשמה שזה יגדיל השממון בענין שיתקיים מה שנבא שלא יעבר בה רגל אדם ובהמה, {{{ג}}} כדי שידעו כי אני ה' :
<h3>{ט}</h3>
בַּיּ֣וֹם הַה֗וּא יֵצְא֨וּ מַלְאָכִ֤ים מִלְּפָנַי֙ בַּצִּ֔ים לְהַחֲרִ֖יד אֶת־כּ֣וּשׁ בֶּ֑טַח וְהָיְתָ֨ה חַלְחָלָ֤ה בָהֶם֙ בְּי֣וֹם מִצְרַ֔יִם כִּ֥י הִנֵּ֖ה בָּאָֽה׃
<b style="color: gray;">רש"י</b> <b>מלאכים מלפני .</b> גדודי גייסות הולכים בשליחותי בשיירות רבות להחריד את כוש היושבת בטח : <b>בצים .</b> כמו וצים מיד כתים ( במדבר כד ) וכן תרגמו יונתן בלגיונין :
<b style="color: gray;">מצודת דוד</b> <b>יצאו וגו' .</b> גדודי גייסות יצאו בצים בשליחותי להחריד את כוש היושבת בטח ותהיה אז חלחלה בהם כיום שנלכדה מצרים שהיתה אז חלחלה בכוש כמ''ש למעלה : <b>כי הנה באה .</b> כאומר אם היתה בהם חלחלה כשמעם מפלת מצרים איך לא ימלאו עתה חלחלה כי הגם עתה באה הפורעניות אל עצמם :
<b style="color: gray;">מצודת ציון</b> <b>מלאכים .</b> שלוחים : <b>בצים .</b> בספינות כמו וצי אדיר ( ישעיה לג ) : <b>להחריד .</b> מל' חרדה :
<b style="color: gray;">מלבי"ם פירוש המילות</b> <b>ביום ההוא</b> ולא לבד שישברו עוזריה שהיו אתה במלחמה, ולא לבד שישברו האומות שבצד מגדל סונה, כי תיכף <b>ביום ההוא יצאו מלאכים מלפני</b> שיהיה זה ע''י השגחתי, <b>להחריד את כוש</b> שהיה בצד האחר (כמ''ש ממגדל סונה ועד גבול כוש) ויחריד אותם בתוך מדינתם <b>שהיו בטוחים,</b> {{{א}}} מצד שהאויב רחוק מהם, {{{ב}}} מצד שהוא דרך ים (כמ''ש היו ארץ צלצל כנפים אשר מעבר לנהרי כוש), <b>להחריד את כוש שהיה בטח ובהם יהיה חלחלה כיום מצרים, כי הנה</b> החלחלה <b>באה</b> בארצם, לא שמועה למרחוק ועל העתיד :
<b style="color: gray;">מלבי"ם ביאור המילות</b> <b>בצים.</b> הם אניות גדולות, אניות מלחמה, כמו וצי אדיר לא יעברנו (ישעיה ל''ג) : <b>חלחלה.</b> מצייר החלחלה בעצם מופשט שהיתה ובאה :
<h3>{י}</h3>
כֹּ֥ה אָמַ֖ר אֲדֹנָ֣י יְהוִ֑ה וְהִשְׁבַּתִּי֙ אֶת־הֲמ֣וֹן מִצְרַ֔יִם בְּיַ֖ד נְבוּכַדְרֶאצַּ֥ר מֶלֶךְ־בָּבֶֽל׃
<b style="color: gray;">מצודת דוד</b> <b>והשבתי .</b> אבטל המון עם מצרים ביד נ''נ כי הוא יאבדם בחרב :
<b style="color: gray;">מצודת ציון</b> <b>והשבתי .</b> ענין בטול :
<b style="color: gray;">מלבי"ם פירוש המילות</b> <b>כה אמר ה'</b> עתה באר איך יכרית המון מצרים ורוב העם שבה שזה יהיה ע''י ה' <b>ביד נבוכדנצר,</b> כי לעומת מ''ש בכוש שיהיה ע''י מלאכים ורק להחריד את כוש, ורק חלחלה יהיה בהם כי לא ישחית כל ארץ כוש, אבל המון מצרים ישבית ביד נבוכדנצר בעצמו, וכן יביא עמו עריצי גוים לשחת הארץ לא להחריד לבד :
<h3>{יא}</h3>
ה֠וּא וְעַמּ֤וֹ אִתּוֹ֙ עָרִיצֵ֣י גוֹיִ֔ם מֽוּבָאִ֖ים לְשַׁחֵ֣ת הָאָ֑רֶץ וְהֵרִ֤יקוּ חַרְבוֹתָם֙ עַל־מִצְרַ֔יִם וּמָלְא֥וּ אֶת־הָאָ֖רֶץ חָלָֽל׃
<b style="color: gray;">מצודת דוד</b> <b>הוא ועמו אתו .</b> ר''ל פרעה ועמו אשר אתו ישבתו ביד נ''נ : <b>עריצי גוים .</b> עמים חזקים יהיו מובאים ביד נבוכדנאצר לשחת ארץ מצרים ועל הכשדים יאמר : <b>והריקו .</b> ישלפו חרבותם מתערם על מצרים :
<b style="color: gray;">מצודת ציון</b> <b>עריצי .</b> ענין חוזק כמו כגבור עריץ ( ירמיה כ ) : <b>והריקו .</b> מל' ריק ר''ל ישלפו וירוקנו מתערה : <b>חרבותם .</b> מל' חרב :
<b style="color: gray;">מלבי"ם פירוש המילות</b> <b>הוא ועמו אתו</b> שהם <b>עריצי גוים,</b> גבורים עזים וקשים הם <b>מובאים</b> ע''י השגחתי (שזה גדר הפועל שלא נזכר שם פועלו) על תכלית <b>לשחת</b> הארץ בדרך השחתה, <b>ויריקו חרבותם</b> מתערה <b>וימלאו את הארץ חלל</b> :
<h3>{יב}</h3>
וְנָתַתִּ֤י יְאֹרִים֙ חָֽרָבָ֔ה וּמָכַרְתִּ֥י אֶת־הָאָ֖רֶץ בְּיַד־רָעִ֑ים וַהֲשִׁמֹּתִ֞י אֶ֤רֶץ וּמְלֹאָהּ֙ בְּיַד־זָרִ֔ים אֲנִ֥י יְהוָ֖ה דִּבַּֽרְתִּי׃
<b style="color: gray;">רש"י</b> <b>ונתתי יאורים .</b> ארץ היאורים היא מצרים : <b>ומכרתי .</b> כתרגומו ואימסר :
<b style="color: gray;">מצודת דוד</b> <b>יאורים .</b> מרבית היאורים תתיבש ר''ל אנשיה יגלו ממנה ולא יבוא להם עוד טובה מן היאורים וכאלו נתייבשו : <b>ומכרתי .</b> אמסור הארץ ביד הכשדים שהמה אנשים רעים ואכזרים : <b>והשימותי וגו' .</b> את הארץ ואנשיה הממלאים אותה אעשה שממה ע''י אנשים זרים ונכרים : <b>אני ה' דברתי .</b> ובידי לקיים דברי :
<b style="color: gray;">מצודת ציון</b> <b>חרבה .</b> מל' חורב ויבש : <b>ומכרתי .</b> ענין מסירה וכן וימכרם ביד אויביהם ( שופטים ב ) : <b>והשימותי .</b> מלשון שממון :
<b style="color: gray;">מלבי"ם פירוש המילות</b> (<b>עתה</b> באר מן היאורים) <b>שיתן אותם חרבה כי ימכור את הארץ ביד רעים</b> והם לא ישמרו לתקן את היאורים, שהם החפירות שהיו מן היאור הגדול שבאמצע הארץ להוביל המים לכל חלקי המדינה ויהיה חרבה כי הארץ תמכר להם, <b>וזרים ישומו את הארץ</b> במקום שיש עדיין ישוב, וזה יהיה ע''י גזירת ה' :
<b style="color: gray;">מלבי"ם ביאור המילות</b> <b>חרבה.</b> מענין יובש :
<h3>{יג}</h3>
כֹּֽה־אָמַ֞ר אֲדֹנָ֣י יְהוִ֗ה וְהַאֲבַדְתִּ֨י גִלּוּלִ֜ים וְהִשְׁבַּתִּ֤י אֱלִילִים֙ מִנֹּ֔ף וְנָשִׂ֥יא מֵאֶֽרֶץ־מִצְרַ֖יִם לֹ֣א יִֽהְיֶה־ע֑וֹד וְנָתַתִּ֥י יִרְאָ֖ה בְּאֶ֥רֶץ מִצְרָֽיִם׃
<b style="color: gray;">מצודת דוד</b> <b>והאבדתי וגו' .</b> לא יתעסקו שמה באלילים : <b>ונשיא וכו' .</b> ר''ל ונשיא אשבות מארץ מצרים : <b>לא יהיה עוד .</b> ר''ל עד זמן מרובה לא יהיה עד תשלום ארבעים שנה כמ''ש למעלה : <b>ונתתי יראה .</b> תמיד יהיה שם פחד ורעדה משאר העמים :
<b style="color: gray;">מלבי"ם פירוש המילות</b> (<b>עתה</b> באר מן האלילים) שעיקר עבודתם היה בנוף (מעמפוס) ישבית אותם משם, וכן <b>לא יהיה נשיא מארץ מצרים</b> שהוא היה ראש האלילים, <b>נתתי יראה</b> ע''י כן יפול יראה בלבם וחרד ופחד מפני תנופת יד ה' אשר הוא מניף על כל :
<h3>{יד}</h3>
וַהֲשִׁמֹּתִי֙ אֶת־פַּתְר֔וֹס וְנָתַ֥תִּי אֵ֖שׁ בְּצֹ֑עַן וְעָשִׂ֥יתִי שְׁפָטִ֖ים בְּנֹֽא׃
<b style="color: gray;">רש"י</b> <b>ועשיתי שפטים בנא .</b> אלכסנדריא :
<b style="color: gray;">מצודת ציון</b> <b>בנא .</b> היא אלכסנדריא כת''י :
<b style="color: gray;">מלבי"ם פירוש המילות</b> <b>והשמתי</b> (עתה באר סדר חרבונם זה אח''ז) תחלה <b>ישומם פתרוס</b> שהוא במצרים העליונה, <b>ויתן אש בצען</b> וגם <b>יעשה שפטים בנא</b> אלכסנדריא בחלק התחתונה של מצרים :
<h3>{טו}</h3>
וְשָׁפַכְתִּ֣י חֲמָתִ֔י עַל־סִ֖ין מָע֣וֹז מִצְרָ֑יִם וְהִכְרַתִּ֖י אֶת־הֲמ֥וֹן נֹֽא׃
<b style="color: gray;">מצודת דוד</b> <b>מעוז מצרים .</b> שהוא חוזק מצרים שהיא עיר בצורה וחזקה : <b>את המון נא .</b> את המון עם נא כי היתה בת רבת עם :
<b style="color: gray;">מצודת ציון</b> <b>מעוז .</b> ענין חוזק :
<b style="color: gray;">מלבי"ם פירוש המילות</b> <b>והנה</b> המון נא והעם ילכו לעוז ולמצוא מחסה במבצר סין הסמוך להם, ועי''כ <b>ישפך חמה על סין,</b> ושם <b>יכרית המון נא</b> שחסו שם :
<h3>{טז}</h3>
וְנָתַ֤תִּי אֵשׁ֙ בְּמִצְרַ֔יִם ח֤וּל (תחיל) [תָּחוּל֙] סִ֔ין וְנֹ֖א תִּהְיֶ֣ה לְהִבָּקֵ֑עַ וְנֹ֖ף צָרֵ֥י יוֹמָֽם׃
<b style="color: gray;">רש"י</b> <b>להבקע .</b> חומתה תבקע : <b>צרי יומם .</b> צרים יבאו עליה יום יום :
<b style="color: gray;">מצודת דוד</b> <b>חול תחול סין .</b> עיר סין תרעד ברעדה : <b>תהיה להבקע .</b> ר''ל תהיה נוחה ומוכנת להבקע חומתה עם כי היא עיר בצורה : <b>צרי יומם .</b> הצרים יבואו עליה באור היום לכבשה ולא בלילה כגנבים :
<b style="color: gray;">מצודת ציון</b> <b>חול תחיל .</b> מלשון חלחלה ורעד : <b>להבקע .</b> מל' בקיעה ופתיחה :
<b style="color: gray;">מלבי"ם פירוש המילות</b> <b>ואחרי</b> שישובו להקשות ערפם ע''י מבצר סין וע''י שגם נא היה מבצר והים סבב אותה (כמ''ש התיטבי מנא אמון היושבת ביאורים מים לה סביב אשר חיל ימים חומתה) ואז <b>יתן אש במצרים, עד שתחיל סין</b> כיולדה בעת תחיל על המשבר להוציא הולד ויבקע הקרום ויפתח ויצא הנולד, שזה משל להבקעת המצור וז''ש <b>ונא תהיה להבקע</b> מן החיל הזה תבקע בטן היולדה, <b>ונף צרי יומם</b> הם ישנאו את היום כי יאהבו את הלילה שאז ימצאו סתר באופל מן האויב, ואז.
<b style="color: gray;">מלבי"ם ביאור המילות</b> <b>חול תחיל.</b> המליץ יצייר הבקעת העיר כחבלי יולדה ובקעית הרחם להפתח, (ירמיה ד' ל''א, י''ג כ''א, כ''ב כ''ג, ל' ו', נ' י''ד) ובכ''מ : <b>צרי יומם.</b> שונאים את היום, כמו המה היו במרדי אור (איוב כ''ד) :
<h3>{יז}</h3>
בַּח֥וּרֵי אָ֛וֶן וּפִי־בֶ֖סֶת בַּחֶ֣רֶב יִפֹּ֑לוּ וְהֵ֖נָּה בַּשְּׁבִ֥י תֵלַֽכְנָה׃
<b style="color: gray;">רש"י</b> <b>והנה בשבי תלכנה .</b> שתיהן המדינות און ופיבסת :
<b style="color: gray;">מצודת דוד</b> <b>והנה .</b> נשי החללים תלכנה בשבי :
<b style="color: gray;">מלבי"ם פירוש המילות</b> <b>בחרב יפלו בחורי און ופיבסת</b> והנשים <b>בשבי תלכנה</b> :
<b style="color: gray;">מלבי"ם ביאור המילות</b> <b>והנה,</b> הערים עצמם, (שהעיר לשון נקבה) ר''ל יושביהם :
<h3>{יח}</h3>
וּבִֽתְחַפְנְחֵס֙ חָשַׂ֣ךְ הַיּ֔וֹם בְּשִׁבְרִי־שָׁם֙ אֶת־מֹט֣וֹת מִצְרַ֔יִם וְנִשְׁבַּת־בָּ֖הּ גְּא֣וֹן עֻזָּ֑הּ הִ֚יא עָנָ֣ן יְכַסֶּ֔נָּה וּבְנוֹתֶ֖יהָ בַּשְּׁבִ֥י תֵלַֽכְנָה׃
<b style="color: gray;">רש"י</b> <b>חשך היום .</b> ימנע האור : <b>ענן יכסנה .</b> צרה תבוא עליה ותכסנה ותחשך כיום כסוי הענן : <b>ובנותיה .</b> וכפרנהא :
<b style="color: gray;">מצודת דוד</b> <b>חשך היום .</b> מי שבא עליו צרה נדמה לו כאלו נמנע ממנו מאור היום וכן יום חושך ואפלה ( יואל ב ) : <b>בשברי שם .</b> בעת אשבור שם מוטות מצרים ר''ל מוטות העול שהכבידו על העובדי כוכבים : <b>ונשבת בה .</b> בתחפנחס יבוטל ממשלת חזקה : <b>היא .</b> העיר תחפנחס הענין יכסה אותה כי מאד יחשך לה : <b>ובנותיה .</b> בנות העיר בשבי תלכנה :
<b style="color: gray;">מצודת ציון</b> <b>חשך .</b> ענין מניעה כמו ולא חשכת ( בראשית כב ) : <b>מוטות .</b> ר''ל בדי העול :
<b style="color: gray;">מלבי"ם פירוש המילות</b> <b>עד</b> שתגיע המלחמה לתחפנחס, ששם היה בית פרעה, ושם טמן ירמיהו אבנים במלט במלבן אשר בפתח בית פרעה כמ''ש (בירמיהו מ''ג שם), לכן אמר כי <b>שם חשך היום,</b> ממשיל שמן התחלת המלחמה התחיל היום לערוב עד הגיע לתחפנחס ששם חשך היום לגמרי, (ותפס לשון זה כי אז שבר מצבות בית שמש כמ''ש (בירמיה שם)) כי <b>שם שבר מוטות מצרים</b> שהיו מטילין עול ומוטות על שכניהם, <b>ונשבת גאון עוזה</b> שהיא גאון פרעה, עד <b>שהיא ענן יכסנה</b> כי יהרוג כולם ובנותיה בשבי תלכנה, ואז.
<b style="color: gray;">מלבי"ם ביאור המילות</b> <b>חשך.</b> בשי''ן שמאלית, כי החשך ישוב ויאיר, אמר שנפסק היום לגמרי : <b>מטות.</b> הענין עשה לך מוסרות ומוטות :
<h3>{יט}</h3>
וְעָשִׂ֥יתִי שְׁפָטִ֖ים בְּמִצְרָ֑יִם וְיָדְע֖וּ כִּֽי־אֲנִ֥י יְהוָֽה׃
<b style="color: gray;">מצודת דוד</b> <b>כי אני ה' .</b> הנאמן לשלם גמול :
<b style="color: gray;">מלבי"ם פירוש המילות</b> <b>יעשה שפטים</b> בכל מצרים, שיגלו כולם וידעו את ה' :
<h3>{כ}</h3>
וַיְהִ֗י בְּאַחַ֤ת עֶשְׂרֵה֙ שָׁנָ֔ה בָּֽרִאשׁ֖וֹן בְּשִׁבְעָ֣ה לַחֹ֑דֶשׁ הָיָ֥ה דְבַר־יְהוָ֖ה אֵלַ֥י לֵאמֹֽר׃
<b style="color: gray;">מצודת דוד</b> <b>באחת עשרה שנה .</b> לגלות יהויכין ומלכות צדקיה והיא שנת החורבן : <b>בראשון .</b> בחדש הראשון :
<h3>{כא}</h3>
בֶּן־אָדָ֕ם אֶת־זְר֛וֹעַ פַּרְעֹ֥ה מֶֽלֶךְ־מִצְרַ֖יִם שָׁבָ֑רְתִּי וְהִנֵּ֣ה לֹֽא־חֻ֠בְּשָׁה לָתֵ֨ת רְפֻא֜וֹת לָשׂ֥וּם חִתּ֛וּל לְחָבְשָׁ֥הּ לְחָזְקָ֖הּ לִתְפֹּ֥שׂ בֶּחָֽרֶב׃
<b style="color: gray;">רש"י</b> <b>את זרוע פרעה מלך מצרים שברתי .</b> כבר פעם אחרת שנתתי חילו ביד נבוכדנצר בשנה הרביעית ליהויקים כמה שנאמר בספר ( ירמיה מו ) למצרים על חיל פרעה נכה מלך מצרים אשר היה בכרכמיש על נהר פרת אשר הכה נבוכדנצר וגומר : <b>והנה לא חובשה .</b> מאותו היום והלאה כמה שנאמ' בספר ( מ''ב כד ) בסופו ולא יסף עוד מלך מצרים לצאת מארצו כי לקח מלך בבל מנהר פרת עד נחל מצרים ובסגנון זה נתנבא ירמי' גם הוא על אותה המכה בלשון רפואה אין לה שנאמר ( ירמיה מו ) עלי גלעד וקחי צרי בתולת בת מצרים לשוא הרבית רפואות תעלה אין לך : <b>לא חובשה .</b> ל' קשירה שקושרין עצם הנשבר : <b>לשום חתול .</b> מעשה בגדים ורטייה כמו ( לעיל טז ) והחתל לא חתלת : <b>לתפוש בחרב .</b> שיהא לו עוד כח להלחם :
<b style="color: gray;">מצודת דוד</b> <b>את זרוע וגו' .</b> הנה כבר שברתי את אחת מהזרועות של פרעה ר''ל כבר מסרתיו פעם ביד נ''נ בשנת ד' ליהויקים כמ''ש בירמיהו ובמ''ב ולקח אז חלק גדול מארצו : <b>והנה לא חובשה .</b> עדיין לא קשר תחבושת על השבר לתת רפואות אל השבר לשום כריכה ולקשרה היטב לחזק אותה למען תוכל לאחוז בחרב להלחם עוד ר''ל לא חזרו מצרים אל כבודם ולא לקחו מהם נקם ועדיין ארצם בידם :
<b style="color: gray;">מצודת ציון</b> <b>חובשה .</b> ענין קשירת מטלית על השבר וכן ולנשברת לא חבשה ( לקמן לד ) : <b>חתול .</b> ענין כריכת המטלית וכן והחתל לא חתלת ( לעיל טו ) : <b>לחבשה .</b> לקשרה :
<b style="color: gray;">מלבי"ם פירוש המילות</b> <b>את זרוע פרעה,</b> אומר כי בימי יהויכין ויהויקים <b>שברתי זרוע אחת של פרעה,</b> כי בימי יהויכין לקח ממנו עד נהר פרת, שהוא זרוע אחת מארצו, והגם שפרעה רצה לחבש את השבר ולהתחזק שמה, לא חובש היטב, כי היד הנשברת כשרוצים לחבשה היטב, צריך לשום רפואות במקום השבר להוציא הדם הנצרר והנגלד, ואח''כ לשים חיתול מדברים רכים, ואח''כ לחבש ולכרוך היטב על החיתול בחזקה, אבל אם חובשים השבר בלא רפואה וחיתול לא תתחזק היד עוד למלאכה, וז''ש <b>הנה לא חבשה לתת רפאות</b> ר''ל לא חובשה באופן הצריך שישים תחלה רפואות ואח''כ <b>חיתול כדי לחבשה לחזקה</b> שישאר לה חוזק וכח <b>לתפוס בחרב,</b> ור''ל שמה שרצה להתחזק שם על נהר פרת בימי יהויקים היה חיבוש בלתי טוב כי נשארה ידו רפויה וחסר כח לעמוד במלחמה :
<b style="color: gray;">מלבי"ם ביאור המילות</b> <b>חבשה. חתול.</b> החיבוש הוא הקשירה בחזקה (עי' ישעיה א' ו), והחיתול היא כריכה סביב בדברים רכים, והחתל לא חתלת (למעלה ט''ז) :
<h3>{כב}</h3>
לָכֵ֞ן כֹּה־אָמַ֣ר ׀ אֲדֹנָ֣י יְהֹוִ֗ה הִנְנִי֙ אֶל־פַּרְעֹ֣ה מֶֽלֶךְ־מִצְרַ֔יִם וְשָֽׁבַרְתִּי֙ אֶת־זְרֹ֣עֹתָ֔יו אֶת־הַחֲזָקָ֖ה וְאֶת־הַנִּשְׁבָּ֑רֶת וְהִפַּלְתִּ֥י אֶת־הַחֶ֖רֶב מִיָּדֽוֹ׃
<b style="color: gray;">רש"י</b> <b>ושברתי את זרועותיו .</b> אשבור את השנית ותהיינה שתיהן שבורות כלומר כבר לקח מלך בבל מצד הא' עוד אמסור לו יתר המלכות כולו :
<b style="color: gray;">מצודת דוד</b> <b>הנני .</b> הנה אני אלחם עם פרעה : <b>ושברתי .</b> אני אשבור את שתי זרועותיו את החזקה שלא נשברה מאז וגם את הנשברת אשבר עוד לבל יהיה לה רפואה כלל ובזה אפיל את החרב מידו כי לא יוכל מעתה להחזיקה באחת מן הזרועות ר''ל נ''נ יקח גם הארץ הנשארת לו ומה שכבר לקח יחזיק בו לעצמו ולא תצא מתחת ידו ולא יוכל עוד לעמוד נגדו במלחמה :
<b style="color: gray;">מלבי"ם פירוש המילות</b> <b>לכן כה אמר ה' הנני אל פרעה, ושברתי את זרעתיו,</b> ע''יכ נשברו שתי הזרועות בין <b>הנשברת</b> שנשברה שנית בימי יהויקים וצדקיה שנלחם עמו על נהר פרת בצאתו מארצו, ובין הזרוע <b>החזקה</b> שהיא ארץ מצרים עצמה ששם היה עדיין בתוקף ועוז, ועי''כ יהיה הסוף <b>שאפילו החרב מידו והפצותי את מצרים</b> וכו' :
<h3>{כג}</h3>
וַהֲפִצוֹתִ֥י אֶת־מִצְרַ֖יִם בַּגּוֹיִ֑ם וְזֵרִיתִ֖ם בָּאֲרָצֽוֹת׃
<b style="color: gray;">מלבי"ם ביאור המילות</b> <b>והפצותי,</b> התבאר למעלה (י''ב ט''ו) :
<h3>{כד}</h3>
וְחִזַּקְתִּ֗י אֶת־זְרֹעוֹת֙ מֶ֣לֶךְ בָּבֶ֔ל וְנָתַתִּ֥י אֶת־חַרְבִּ֖י בְּיָד֑וֹ וְשָׁבַרְתִּי֙ אֶת־זְרֹע֣וֹת פַּרְעֹ֔ה וְנָאַ֛ק נַאֲק֥וֹת חָלָ֖ל לְפָנָֽיו׃
<b style="color: gray;">רש"י</b> <b>וחזקתי .</b> לשון חוזק :
<b style="color: gray;">מצודת דוד</b> <b>ונתתי וגו' .</b> ר''ל אני אתן בידו הכח לאבד את מצרים : <b>ונאק .</b> פרעה יאנח לפני נ''נ נאקות חלל כדרך שהחללים נואקים בצאת נפשם :
<b style="color: gray;">מצודת ציון</b> <b>ונאק .</b> ענין אנחה כמו יאנק חלל ( ירמיה נא ) :
<b style="color: gray;">מלבי"ם פירוש המילות</b> <b>ומפרש</b> שזה יהיה בשני מלחמות שילחם עמו בארצו (כמ''ש למעלה במ''ש כי קרוב יום וקרוב יום לה') בפעם הראשון <b>אחזק זרועות מלך בבל, וישבר שני זרועות פרעה ונאק נאקת חלל</b> שיפלו מעמו חללים רבים :
<b style="color: gray;">מלבי"ם ביאור המילות</b> (כד-כה) <b>וחזקתי, והחזקתי.</b> חזק בבנין הכבד מורה על נתינת גבורה ואומץ, והחזיק בהפעיל משתתף עם תופש אוחז. ר''ל שלא יניחוהו עד יבא עליהם שנית :
<h3>{כה}</h3>
וְהַחֲזַקְתִּ֗י אֶת־זְרֹעוֹת֙ מֶ֣לֶךְ בָּבֶ֔ל וּזְרֹע֥וֹת פַּרְעֹ֖ה תִּפֹּ֑לְנָה וְֽיָדְע֞וּ כִּֽי־אֲנִ֣י יְהוָ֗ה בְּתִתִּ֤י חַרְבִּי֙ בְּיַ֣ד מֶֽלֶךְ־בָּבֶ֔ל וְנָטָ֥ה אוֹתָ֖הּ אֶל־אֶ֥רֶץ מִצְרָֽיִם׃
<b style="color: gray;">רש"י</b> <b>והחזקתי .</b> ל' אחיזה שאוחז בידו לסמיכה שלא תפול וסופו יוכיח וזרועות פרעה תפולנה שאינו אוחז בהן :
<b style="color: gray;">מצודת דוד</b> <b>תפולנה .</b> בחוזק השבירה : <b>כי אני ה' .</b> הנאמן לשלם גמול : <b>בתתי .</b> בעת אתן חרבי וכו' וינטה אותה אל ארץ מצרים להכות בה :
<b style="color: gray;">מלבי"ם פירוש המילות</b> <b>ובפעם</b> השני <b>והחזקתי זרועות מלך בבל</b> ואז <b>וזרועות פרעה תפלנה,</b> לא כשובר שנשארה הזרוע ויכול לחבשה, רק שתפולנה מן היד ואין תקוה, ואז <b>ידעו כי אני ה' במה שאתן חרבי בידו, ונטה אותה על ארץ מצרים</b> בכלל הארץ, ואז <b>והפיצותי את מצרים</b> וכו' שאז יהיה גמר כליונם :
<h3>{כו}</h3>
וַהֲפִצוֹתִ֤י אֶת־מִצְרַ֙יִם֙ בַּגּוֹיִ֔ם וְזֵרִיתִ֥י אוֹתָ֖ם בָּאֲרָצ֑וֹת וְיָדְע֖וּ כִּֽי־אֲנִ֥י יְהוָֽה׃
<b style="color: gray;">מצודת דוד</b> <b>כי אני ה' .</b> הנאמן לשלם גמול :
<h2>יחזקאל פרק-לא</h2>
<h3>{א}</h3>
וַיְהִ֗י בְּאַחַ֤ת עֶשְׂרֵה֙ שָׁנָ֔ה בַּשְּׁלִישִׁ֖י בְּאֶחָ֣ד לַחֹ֑דֶשׁ הָיָ֥ה דְבַר־יְהוָ֖ה אֵלַ֥י לֵאמֹֽר׃
<b style="color: gray;">מצודת דוד</b> <b>באחת עשרה שנה .</b> היא שנת החורבן שהוא שנת י''א לגלות יהויכין ולמלכו' צדקיהו : <b>בשלישי .</b> בחדש השלישי :
<h3>{ב}</h3>
בֶּן־אָדָ֕ם אֱמֹ֛ר אֶל־פַּרְעֹ֥ה מֶֽלֶךְ־מִצְרַ֖יִם וְאֶל־הֲמוֹנ֑וֹ אֶל־מִ֖י דָּמִ֥יתָ בְגָדְלֶֽךָ׃
<b style="color: gray;">רש"י</b> <b>אל מי דמית בגדלך .</b> בהתגדלך לנגדי אל מי היית סבור לדמות :
<b style="color: gray;">מצודת דוד</b> <b>ואל המונו .</b> אל המון עמו : <b>אל וגו' .</b> ר''ל אל מי מהמלכי' דמית בנפשך ברוב הגודל שיש לך :
<b style="color: gray;">מצודת ציון</b> <b>דמית .</b> מלשון דמיון והשואה :
<b style="color: gray;">מלבי"ם פירוש המילות</b> <b>אל מי דמית</b> שואל אותו כי בגדלו אל מי רוצה לדמות את עצמו, בודאי ידמה את עצמו לאשור, כי.
<h3>{ג}</h3>
הִנֵּ֨ה אַשּׁ֜וּר אֶ֣רֶז בַּלְּבָנ֗וֹן יְפֵ֥ה עָנָ֛ף וְחֹ֥רֶשׁ מֵצַ֖ל וּגְבַ֣הּ קוֹמָ֑ה וּבֵ֣ין עֲבֹתִ֔ים הָיְתָ֖ה צַמַּרְתּֽוֹ׃
<b style="color: gray;">רש"י</b> <b>הנה אשור .</b> שהפלתי כבר : <b>ארז בלבנון .</b> היה : <b>וחורש מצל .</b> יער מסכך צל גדול : <b>ובין עבותים .</b> עצי רענן : <b>צמרתו .</b> צימ''א בלע''ז :
<b style="color: gray;">מצודת דוד</b> <b>הנה אשור .</b> כאומר הלא גדול ממך היה אשור כי היה ארז בלבנון ר''ל מובחר במלכים כארז הגבוה מכל עצי הלבנון : <b>יפה ענף .</b> היה בעל יפה ענף ובעל סעיף מסתבך כעושה צל הרבה : <b>ובין עבותים .</b> הסעיף העליון היתה בין עבותים הם הענפים המתפשטים הקלועים אלה באלה וזהו דבר הנותן פאר :
<b style="color: gray;">מצודת ציון</b> <b>וחורש .</b> ענין סעיף וכן כעזובת החורש והאמיר ( ישעיה יז ) ור''ל יער בעל סעיפים : <b>מצל .</b> מל' צל : <b>עבותים .</b> ענין קליעה כמו וענף עץ עבות ( ויקרא כג ) : <b>צמרתו .</b> כן יקרא הסעיף העליון שבאילן העולה למעלה וכן צמרת הארז ( לעיל יז ) :
<b style="color: gray;">מלבי"ם פירוש המילות</b> <b>הנה אשור ארז בלבנון</b> וכו' וא''כ יבטח שידמה אליו בכל עניניו עד שיהיה מפלתו כמוהו כי גם הוא נפל ע''י רוב גאותו. <b>ארז בלבנון</b> מדמהו להארז שהוא גדול מכל האילנות של הלבנון, והיו לו מעלות על יתר הארזים <b>שהענפים</b> שלו היו <b>יפים</b> מאד בתארם, והיה <b>כחורש מצל</b> כיער העושה צל גדול. כי היה מלא עלים וענפים רבים כיער הנסבך המצל. והיה <b>גבה קומה וצמרתו</b> שהוא הענף האמצעי שבראש האילן <b>היה בין עבותים</b> שסביב לו ענפים עבותים וקלועים שזה מיפה ראש האילן, ובנמשל היופי הוא הסדר שהיה במחנותיו והעושר שהיה לו, והיה מצל וסוכך על כל העמים סביביו, והוא גבה קומה שהיה מלך מלכים וגבוה מכולם, וצמרת הארז שהוא המלך היה מוקף מעבותים היינו שרים גדולים שכ''א גבוה במצבו ומקיף את הצמרת (כמ''ש הלא שרי יחדו מלכים, וכמ''ש בכח ידי עשיתי ובחכמתי כי נבונותי) :
<b style="color: gray;">מלבי"ם ביאור המילות</b> <b>חרש.</b> הוא יער שהעצים קרובים זל''ז ונסבכים עד שהנמצא שם יסתר מב''א, וישב דוד בחורשה (ש''א כ''ג) ומשתתף עם חרש מענין שתיקה : <b>ומצל.</b> בנינו הפעיל. עושה צל : <b>עבותים צמרת.</b> ע''ל (י''ט י''א) :
<h3>{ד}</h3>
מַ֣יִם גִּדְּל֔וּהוּ תְּה֖וֹם רֹֽמְמָ֑תְהוּ אֶת־נַהֲרֹתֶ֗יהָ הֹלֵךְ֙ סְבִיב֣וֹת מַטָּעָ֔הּ וְאֶת־תְּעָלֹתֶ֣יהָ שִׁלְחָ֔ה אֶ֖ל כָּל־עֲצֵ֥י הַשָּׂדֶֽה׃
<b style="color: gray;">רש"י</b> <b>תעלותיה .</b> פושיץ בלע''ז : <b>אל כל עצי השדה .</b> להשקותם והדוגמא כתרגומו של יונתן הא אתוראה דמיא לארזא בלבנון וגומר כבעמוד . מים גדלוהו תהום רוממתהו . בעממיא סגי בסומכוותא תקוף ית מלכיא שעביד לתחות מלכותיה וית שלטונוהי מני על כל מדינות ארעא , ומדרש אגדה ובין עבותים היתה צמרתו מהיכן זכה לגדולה לפי שנמנע מעצת דור הפלגה שנאמר ( בראשית ז ) מן הארץ ההיא יצא אשור כשנעשו כל באי העולם קליעה אחת לבוא בעצה למרוד בו אז היתה צמרתו נראית לעצמה ולא נשתלשלה עמהם . מים גדלוהו תהום רוממתהו . ועל ששמע לקול יונה בן אמתי שירד לתהום ושבו אנשי ננוה מן החמס אשר בכפיהם :
<b style="color: gray;">מצודת דוד</b> <b>מים גדלוהו .</b> המים השקו אותו וגדלו ותהום הרימו למעלה ברוב הגודל : <b>את נהרותיה .</b> ר''ל כ''א מנהרות התהום היה הולך סביבות מטעה של הארז להשקותה : <b>ואת תעלותיה .</b> אמת המים שהם פלגי מים קטנים שלחה התהום אל כל עצי השדה להשקותם וענין המשל הוא שהיה סנחרב מלך גדול מכל מלכי האדמה והיה מושפע בטובה מרובה והשפעת כל העובדי כוכבים היו נחשבים כמעט קט למול השפעתו :
<b style="color: gray;">מצודת ציון</b> <b>רוממתהו .</b> מל' הרמה : <b>מטעה .</b> מלשון נטיעה : <b>תעלותיה .</b> אמת המים כמו תעלת הברכה ( ישעיה ז ) :
<b style="color: gray;">מלבי"ם פירוש המילות</b> <b>מים גדלוהו,</b> והיה להארז שפע מים ממעל שעי''ז גדל וברכת <b>תהום</b> מתחת שעי''ז <b>נתרומם</b> יותר, והמים של התהום נעשו <b>לנהרות</b> רבות, וכ''א <b>הלך סביבות מטעה</b> של הארז להשקותו, <b>ואל עצי השדה שלחה</b> רק <b>תעלות</b> מן הנהר. והנמשל שהיה לו שפע רב מכל העולם שהיו כפופים תחתיו, וזה משל המים של המטר ושפע של התהום שהוא עושר מדינתו ומלכותו בעצמו שימים לו סביב, והוא קבל השפע הזה בעצם וראשונה, וכל העמים שהם עצי השדה קבלו רק תמצית השפע ע''י, שהם התעלות הנמשכות מן הנהרות :
<b style="color: gray;">מלבי"ם ביאור המילות</b> <b>גדלוהו רוממתהו.</b> עי' ישעיה (א' ב') : <b>תעלתיה.</b> אמת המים :
<h3>{ה}</h3>
עַל־כֵּן֙ גָּבְהָ֣א קֹמָת֔וֹ מִכֹּ֖ל עֲצֵ֣י הַשָּׂדֶ֑ה וַתִּרְבֶּ֨ינָה סַֽרְעַפֹּתָ֜יו וַתֶּאֱרַ֧כְנָה (פארתו) [פֹארֹתָ֛יו] מִמַּ֥יִם רַבִּ֖ים בְּשַׁלְּחֽוֹ׃
<b style="color: gray;">רש"י</b> <b>סרעפותיו .</b> ענפיו : <b>פארותיו .</b> זמורותיו : <b>ממים רבים בשלחו .</b> פארותיו על ידי מים רבים בשלחו פארותיו כלומר בגדלו פארותיו ול' שילוח נופל בהן כמו ותשלח פאורות ( לעיל טז ) :
<b style="color: gray;">מצודת דוד</b> <b>על כן .</b> הואיל ורוב המים השקה אותו לכן גבהה קומתו וכו' ורבו ענפיו ונתארכו להתפשט למרחוק : <b>ממים רבים בשלחו .</b> ר''ל כל זה היה מסבת המים הרבים שהתהום היה משלח בו :
<b style="color: gray;">מצודת ציון</b> <b>גבהא .</b> אל''ף במקום ה''א : <b>ותרבינה .</b> מל' רבוי : <b>סרעפותיו .</b> סעפותיו ור''ל ענפיו ויתכן שהוא מלשון ברוב שרעפי ( תהלים צד ) שהיא ענין מחשבה וכמו שמלת סעיף משותף לשניהם כמ''ש סעפים שנאתי ( שם קיט ) : <b>פארותיו .</b> גם הוא ענין ענף וכן מסעף פארה ( ישעיה י ) :
<b style="color: gray;">מלבי"ם פירוש המילות</b> <b>על כן גבהא קמתו מכל עצי השדה</b> אחר שהוא קבל עיקר השפע <b>ותרבינה סרעפתיו</b> הם הסעיפים הנושאים את הענפים הדקים, שבעץ פרי הם נושאי הפרי והם מתרבים מאד, ואלה הענפים הם בראש האילן, או בענפים הגדלים בראשם כפאר ומגבעות למעלה, ונותנים פאר לאילן ונקראים פארות על שהם ארוכים ונכפפים ומפארים את האילן עז''א <b>ותרבינה סרעפתיו ותארכנה פארותיו ממים רבים בשלחו</b> ר''ל בהתפשטות ע''י מים רבים ארכו ורחבו :
<b style="color: gray;">מלבי"ם ביאור המילות</b> (ה-ו) <b>בשלחו.</b> שלוח באילן מורה על התפשטות כמו שליחותיך נעשו (ישעיה ט''ו) : <b>סרעפותיו, פארתיו.</b> כבר בארתי למעלה (י''ז ג') שסעיף ושרעף הם יוצאים באמצע האילן, ופארות הם בראש האילן כפאר ומגבעת סביב, והגם שאומר שהחיות ילדו תחת הפאר, והעופות תחת השרעפות, זה לרבותא שהפארות ארכו כ''כ עד שהגיעו מראש האילן עד למטה לארץ להיות צל לחיות שלמטה, כמ''ש ותארכנה פארותיו, והסרעפות רבו ועי''כ יתלוננו שם העופות הרבים, כ''ז מהפלגת המליצה :
<h3>{ו}</h3>
בִּסְעַפֹּתָ֤יו קִֽנְנוּ֙ כָּל־ע֣וֹף הַשָּׁמַ֔יִם וְתַ֤חַת פֹּֽארֹתָיו֙ יָֽלְד֔וּ כֹּ֖ל חַיַּ֣ת הַשָּׂדֶ֑ה וּבְצִלּוֹ֙ יֵֽשְׁב֔וּ כֹּ֖ל גּוֹיִ֥ם רַבִּֽים׃
<b style="color: gray;">רש"י</b> <b>בסעפותיו .</b> בענפיו : <b>קננו .</b> ל' קן :
<b style="color: gray;">מצודת דוד</b> <b>בסעפותיו וגו' .</b> כל העופות עשו לעצמן קן ומקום מדור בין ענפיו : <b>ותחת פארותיו .</b> הם הענפים הסמוכין לארץ ותחתיהם ילדו כל חית השדה להיותו מקום מכוסה : <b>ובצלו .</b> תחת צלו ישבו כל הגוים ור''ל בעבור מרבית ההשפעה גדלה ממשלתו מכל מלכי האדמה ונתפשטה בארצות רחוקות וכל העובדי כוכבים היו נכנעים לו :
<b style="color: gray;">מצודת ציון</b> <b>קננו .</b> מל' קן והוא מדור העופות :
<b style="color: gray;">מלבי"ם פירוש המילות</b> <b>בסעפתיו</b> העוף אין עושה קן בהפארות שהם בראש האילן רק בהשרעפים שהם באמצע האילן, והחיוות יולדים במקום שהצל יותר קרוב להאילן שהוא תחת הפארות שהוא קרוב להעץ, כי הסרעפות מתפשטים מן האילן למרחוק, והנמשל חיות הם המלכים התקיפים כחיה שהיא אבירה נגד העוף מצאו מחסה בפארותיו, בעשרו וכבוד מלכותו, והעופות הם האומות בעלי המסחר והאניות, וכן יושבי האיים השטים כעוף למסחר הביאו לשם סחורותיהם ומצאו קן להם וגוים רבים חסו בצל מלכותו ועז''א <b>ובצלו ישבו גויים רבים</b> :
<h3>{ז}</h3>
וַיְּיִ֣ף בְּגָדְל֔וֹ בְּאֹ֖רֶךְ דָּֽלִיּוֹתָ֑יו כִּֽי־הָיָ֥ה שָׁרְשׁ֖וֹ אֶל־מַ֥יִם רַבִּֽים׃
<b style="color: gray;">רש"י</b> <b>וייף .</b> ל' יופי : <b>דליותיו .</b> אף הם ל' ענפים הנטוים לאורך לכל צד כמין דליות הכרם שישטרוי''ילאש בלע''ז :
<b style="color: gray;">מצודת דוד</b> <b>וייף בגדלו .</b> יפה היה בגדלו עם אורך דליותיו כי אילן גדול נחשב לו ליופי אורך הדליות ולא זה בזולת זה : <b>כי היה שרשו .</b> ר''ל וכל זה באה בעבור שהיה שרשו סמוך אל מים רבים ר''ל רמה ממשלתו וממשלת שריו בעבור מרבית השפע :
<b style="color: gray;">מצודת ציון</b> <b>וייף .</b> מל' יופי : <b>באורך .</b> עם אורך ובא הבי''ת במקום עם וכן הרק אך במשה ( במדבר יב ) : <b>דליותיו .</b> הענפים הרמים וכן לפנות דליותיו ( לעיל וז ) :
<b style="color: gray;">מלבי"ם פירוש המילות</b> <b>וייף בגדלו</b> ר''ל הגם שהאילן כשנגדל יותר ומוציא דליות ארוכים שהם ענפם המודלים ומתרומם יותר מגבולם אינו יפה, כי לרוב נכמשים הדליות ועליהם נופלים וכן הם מכחישים גוף האילן, וע''כ מזמרים הדליות וחותכים אותם, אבל הוא נעשה יפה באורך דליותיו, כי אעפ''כ גדל גם האילן, <b>יען שהיה שרשו על מים רבים,</b> ר''ל שהגם שמלך חלוש כשיארך מלכותו למרחוק לא יעמוד, כי צריך להוציא חיילותיו לחוץ ואינו בטוח ממרד בפנים, אבל הוא מרוב תקפו גם שהתפשט למרחבי ארץ, היה מושרש וחזק במדינתו :
<b style="color: gray;">מלבי"ם ביאור המילות</b> <b>דליותיו.</b> הם הענפים שבראש האילן המודלים יותר מדאי למעלה כנ''ל (י''ז ג') :
<h3>{ח}</h3>
אֲרָזִ֣ים לֹֽא־עֲמָמֻהוּ֮ בְּגַן־אֱלֹהִים֒ בְּרוֹשִׁ֗ים לֹ֤א דָמוּ֙ אֶל־סְעַפֹּתָ֔יו וְעַרְמֹנִ֥ים לֹֽא־הָי֖וּ כְּפֹֽארֹתָ֑יו כָּל־עֵץ֙ בְּגַן־אֱלֹהִ֔ים לֹא־דָמָ֥ה אֵלָ֖יו בְּיָפְיֽוֹ׃
<b style="color: gray;">רש"י</b> <b>לא עממוהו .</b> לא כהו תארו כלומר לא היה בהם אחד נאה ממנו : <b>בגן אלהים .</b> כלומר בכל העולם : <b>וערמונים .</b> קאשטיני''ש בלע''ז :
<b style="color: gray;">מצודת דוד</b> <b>ארזים לא עממוהו .</b> לא היו ארזים בגן אלהי' שיסתירו ויכסו את הארז הזה כי הוא העולה על כולם ויותר נגלה ונראה מהם : <b>ברושים .</b> אילני ברוש לא היו דומים אל סעיפי הארז ההוא : <b>וערמונים .</b> אילני ערמון לא היו כענפי הארז ההוא : <b>כל עץ .</b> משאר מיני העצים לא דמה וכו' רצה לומר לא היה מלך בעולם גדול ממנו ושריו משלו יותר ממלכי העובדי כוכבים :
<b style="color: gray;">מצודת ציון</b> <b>עממוהו .</b> ענין הסתר וכסוי וכן כל סתום לא עממוך ( לעיל כח ) : <b>בגן אלהים .</b> על גן העדן יאמר : <b>דמו .</b> מל' דמיון :
<b style="color: gray;">מלבי"ם פירוש המילות</b> <b>ארזים,</b> גדל כל כך עד שגם הארזים אשר בגן אלהים, שהם הארזים שנטע מששת ימי בראשית, <b>לא היו עמו</b> לעם אחד, <b>ברושים,</b> הסעיפים הרכים שבו היו גדולים יותר מברוש שהוא אילן חזק אחר הארז (כמ''ש הילל ברוש כי נפל ארז) ולא לבד שלא היו כמוהם כי גם לא דמו אליהם אפילו בדמיון. <b>וערמונים</b> שגדלים ביופי מאד <b>לא היו כפראתיו,</b> הגם שנדמו אליהם בדמיון, לא היו כמוהם ממש, ומוסיף <b>כל עץ בגן אלהים</b> שגם העצים שנטע ה' בגן עדן שנטע כל עץ נחמד למראה, ונעשו בתכלית היופי, <b>לא דמה אליו בענין היופי,</b> שנעלה על כולם, והמליצה שלא היה מלך תקיף ואדיר כמוהו מימי בראשית, וגם סעפותיו ופארותיו שהם שריו וגבוריו ועשיריו עלו על מלכי ארץ בממשלתם וגבורתם ועשרם, לא לבד בדור הזה כי גם העצים אשר הם עתה בגן אלהים, שהם מלכי ארץ הקודמים שההבילו וספרו עליהם נפלאות מגבורתם וממשלתם וכחם לא דמו אליו :
<b style="color: gray;">מלבי"ם ביאור המילות</b> <b>עממהו.</b> לא היו עמו. ממלת עם, וגם משתתף עם שם עם שמורה על הקיבוץ בבני אדם, אחריך בנימין בעממיך, והושאל אל העצים, לא היו לעם אחד : <b>לא דמו, לא היו.</b> כבר בארתי (ישעיה א' ט') שיש הבדל בין פעל דמה אל, ובין היה שאחריו כ''ף, היה ה' כאויב היה כן ממש, אבל דומה דודי לצבי, לא היה כצבי רק נדמה לו בקלות מרוצתו, ובזה תבין מ''ש בפנים :
<h3>{ט}</h3>
יָפֶ֣ה עֲשִׂיתִ֔יו בְּרֹ֖ב דָּֽלִיּוֹתָ֑יו וַיְקַנְאֻ֙הוּ֙ כָּל־עֲצֵי־עֵ֔דֶן אֲשֶׁ֖ר בְּגַ֥ן הָאֱלֹהִֽים׃
<b style="color: gray;">רש"י</b> <b>כל עצי עדן .</b> כלומר כל המלכים המשובחים :
<b style="color: gray;">מצודת דוד</b> <b>יפה עשיתיו .</b> את הארז הזה עשיתיו יפה בעבור מרבית הדליות אשר בו ולכן קנאו בו כל עצי עדן אשר אשר הם בגן אלהים הנטוע בתוך העדן ר''ל היה מושל הרבה בעבור מרבית שריו שהיה ידם חזקה וכל מלכי האדמה נתקנאו בו :
<b style="color: gray;">מצודת ציון</b> <b>ויקנאוהו .</b> מל' קנאה :
<b style="color: gray;">מלבי"ם פירוש המילות</b> <b>יפה עשיתיו, וע''י הדליות</b> שהם הענפים הנגבהים ומודלים <b>היה יפה</b> מאד ונראה למרחוק עד שראוהו <b>עצי עדן ונתקנאו בו</b> על גודל מעלתו וגם ימליץ כאילו עצי עדן ונשמת הקדומים התעוררו עליו ונתקנאו על ממלכתו, והם הקרובים לאלהים השתדלו בתפלה ובתחנונים להפיל הארז הזה המתגאה שלא כדת, כי הוא חוץ מן הגן ושרשו ונופו במקום טומאה, ר''ל האבות הקדושים והצדיקים התפללו עליו, והשרים העליונים עמדו כנגדו, עד ששמע אלהים, ובא קצו :
<h3>{י}</h3>
לָכֵ֗ן כֹּ֤ה אָמַר֙ אֲדֹנָ֣י יְהוִ֔ה יַ֕עַן אֲשֶׁ֥ר גָּבַ֖הְתָּ בְּקוֹמָ֑ה וַיִּתֵּ֤ן צַמַּרְתּוֹ֙ אֶל־בֵּ֣ין עֲבוֹתִ֔ים וְרָ֥ם לְבָב֖וֹ בְּגָבְהֽוֹ׃
<b style="color: gray;">רש"י</b> <b>יען אשר גבהת בקומה .</b> כך אמרתי לאשור :
<b style="color: gray;">מצודת דוד</b> <b>כה אמר אד' .</b> אל מלך אשור : <b>ויתן צמרתו .</b> הסעיף העליון ניתן אל בין הענפים הקלועים שהוא דבר פאר : <b>ורם לבבו .</b> מאד נתגאה בעבור גבהו :
<b style="color: gray;">מלבי"ם פירוש המילות</b> <b>לכן כה אמר ה',</b> קבל קנאת עצי עדן, וכה אמר אליו, <b>יען אשר גבהת בקומה,</b> (כמ''ש אפקד על פרי גודל לבב מלך אשור), {{{א}}} שגבה בקומה ר''ל בכחו וגבורתו, {{{ב}}} <b>ויתן צמרתו</b> שהמלך שלו עלה על כולם, ועי''כ <b>רם לבבו בגבהו</b> שחשב שכחו מעצמו ושהוא נתן צמרתו על בין עבותים (כמ''ש כי אמר בכח ידי עשיתי וכו') :
<h3>{יא}</h3>
וְאֶ֨תְּנֵ֔הוּ בְּיַ֖ד אֵ֣יל גּוֹיִ֑ם עָשׂ֤וֹ יַֽעֲשֶׂה֙ ל֔וֹ כְּרִשְׁע֖וֹ גֵּרַשְׁתִּֽהוּ׃
<b style="color: gray;">רש"י</b> <b>ביד אל גוים .</b> ביד קשה שבגוים ביד נבוכדנצר נתתיו דאמר מר שנה ראשונה כבש ננוה : <b>עשו יעשה לו .</b> נבוכדנצר ככל רצוני :
<b style="color: gray;">מצודת דוד</b> <b>ואתנהו .</b> לכן נתתי אותו ביד התקיף שבגוים הוא נ''נ והוא עשה לו מה שבלבו ובעבור רשעו גרשתי אותו מן העולם ע''י נ''נ :
<b style="color: gray;">מצודת ציון</b> <b>אל .</b> ענין חוזק כמו אלי גבורים ( לקמן לב ) :
<b style="color: gray;">מלבי"ם פירוש המילות</b> <b>ואתנהו ביד אל גוים,</b> לכן מסר אותו ביד נבוכדנצר שהוא תקיף של הגוים והגוים חושבים אותו כאל, והוא <b>יעשה לו כרשעו</b> אשר עי''כ <b>גרשתיהו</b> מפני, ואיני משגיח עוד עליו, ויען שכבר נבא עליו ישעיה במליצה כזאת, הנה האדון ה' צבאות מסעף פארה במערצה וכו', והלבנון באדיר יפול, שדמהו ג''כ לארז אדיר, ואז נכרת ע''י ה' בעצמו, ובאדיר שהוא מלאך ה', אז עוד לא נגרש מפניו ועוד מלכותו קיימת, ועתה שכבר גרשתיו לא נתתיו ביד אל של מלאכי ה' רק ביד אל גוים והוא יעשה כרשעו כי גם הוא רשע כמוהו ויקום רשע על רשע, וברשע יעשה לו :
<b style="color: gray;">מלבי"ם ביאור המילות</b> <b>אל גוים.</b> כמו ואת אלי הארץ לקח, ועפ''י המליצה שהגוים מחזיקים אותו לאל :
<h3>{יב}</h3>
וַיִּכְרְתֻ֧הוּ זָרִ֛ים עָרִיצֵ֥י גוֹיִ֖ם וַֽיִּטְּשֻׁ֑הוּ אֶל־הֶ֠הָרִים וּבְכָל־גֵּ֨אָי֜וֹת נָפְל֣וּ דָלִיּוֹתָ֗יו וַתִּשָּׁבַ֤רְנָה פֹֽארֹתָיו֙ בְּכֹל֙ אֲפִיקֵ֣י הָאָ֔רֶץ וַיֵּרְד֧וּ מִצִּלּ֛וֹ כָּל־עַמֵּ֥י הָאָ֖רֶץ וַֽיִּטְּשֻֽׁהוּ׃
<b style="color: gray;">רש"י</b> <b>ויטשוהו .</b> ויפלוהו לארץ כמו ויטש על המחנה ( במדבר י''א ) :
<b style="color: gray;">מצודת דוד</b> <b>ויכרתוהו .</b> עמים נכרים חזקים שבעובדי כוכבים הם כרתו אותו ופזרו ענפיו : <b>אל ההרים .</b> על ההרים ובכל העמקים נפלו ענפיו ותהיינה שבורות בכל אפיקי הארץ במקום נפלם כי היו דרוסות ברגלי אדם : <b>וירדו .</b> לא ישבו עוד בצלו ועזבו אותו :
<b style="color: gray;">מצודת ציון</b> <b>ויטשוהו .</b> ענין פזור כמו וינטשו בלחי ( שופטים טו ) : <b>גאיות .</b> מלשון גיא ועמק : <b>אפיקי .</b> כן יקראו המקומות הנגרים שם המים בחוזק כמו כאפיקים בנגב ( תהלים קכו ) : <b>ויטשוהו .</b> ענין עזיבה כמו והנה נטש אביך ( ש''א י ) :
<b style="color: gray;">מלבי"ם פירוש המילות</b> <b>ויכרתהו</b> השדים שהם <b>עריצי גוים והזרים</b> שעמהם יכרתוהו ויטשוהו. <b>הדליות</b> הארוכים <b>יפלו על ההרים</b> ר''ל חילו וגדודיו יפלו בהרים במלחמה <b>והפארות יפלו אל האפיקים</b> ר''ל עשיריו ועמו יתפזרו באפיקים בגולה, <b>ועמי הארץ</b> שהיו חוסים בצלו <b>ירדו מצלו ויטשוהו</b> :
<h3>{יג}</h3>
עַל־מַפַּלְתּ֥וֹ יִשְׁכְּנ֖וּ כָּל־ע֣וֹף הַשָּׁמָ֑יִם וְאֶל־פֹּארֹתָ֣יו הָי֔וּ כֹּ֖ל חַיַּ֥ת הַשָּׂדֶֽה׃
<b style="color: gray;">רש"י</b> <b>על מפלתו ישכנו וגו' .</b> כתרגומו על מפלת קטילוהי :
<b style="color: gray;">מצודת דוד</b> <b>על מפלתו .</b> על הענפים שנפלו בארץ ישכנו העופות וחית השדה ד''ל בעבור שנתגאה ברוב ממשלתו נתתיו ביד נ''נ ואבד אותו ואת עמו מהם הלכו שבי ומהם נפלו בחרב ע''פ השדה והיו למאכל לעוף השמים ולחית הארץ ולא ימשול עוד בגוים ולא יהיו עוד נכנעים לו :
<b style="color: gray;">מלבי"ם פירוש המילות</b> <b>על מפלתו, העופות והחיות</b> לא יקננו ולא ילדו שם, רק <b>ישכנו על מפלתו,</b> שע''י מפלתו ישכנו בשכנם, ר''ל האיים הסוחרים לשם יעברו דרך שם למקומות אחרים, והגבוהים ושרי העמים ומלכיהם יחלקו ארצו ביניהם :
<h3>{יד}</h3>
לְמַ֡עַן אֲשֶׁר֩ לֹא־יִגְבְּה֨וּ בְקוֹמָתָ֜ם כָּל־עֲצֵי־מַ֗יִם וְלֹֽא־יִתְּנ֤וּ אֶת־צַמַּרְתָּם֙ אֶל־בֵּ֣ין עֲבֹתִ֔ים וְלֹֽא־יַעַמְד֧וּ אֵלֵיהֶ֛ם בְּגָבְהָ֖ם כָּל־שֹׁ֣תֵי מָ֑יִם כִּֽי־כֻלָּם֩ נִתְּנ֨וּ לַמָּ֜וֶת אֶל־אֶ֣רֶץ תַּחְתִּ֗ית בְּת֛וֹךְ בְּנֵ֥י אָדָ֖ם אֶל־י֥וֹרְדֵי בֽוֹר׃
<b style="color: gray;">רש"י</b> <b>עצי מים .</b> שהם רכים וחלשים אלא שענפיהם רכים וארוכין מחמת לחלוחית המים אין להם לדמות עצמן לארזי עדן כלומר לא היה לו להתגאות על ישראל ולא יעמדו עליהם : <b>אל בין עבותים .</b> לא יתגאו להשוות גבורתם שותה מים אל עצי עבותים :
<b style="color: gray;">מצודת דוד</b> <b>למען וכו' .</b> ר''ל המשפט הזה נעשה בו למען יקחו מוסר וכל העצים שותי המים לא יגבהו להרים לבבם בעבור גודל קומתם : <b>ולא יתנו .</b> ר''ל לא יתגאו בעבור שצמרתם נתון אל בין עבותים : <b>ולא יעמדו אליהם .</b> ר''ל לא יהיה עמידה וקיום אל החוזק אשר בהם בעבור גבהות העצים שותי המים וכאומר בזה יראו כי יסור החוזק בעבור מרבית הגאוה ר''ל כל המושלים רבי השפע יקחו מוסר ולא יתגאו עוד כי יראו שהגאוה מסיר החוזק : <b>כי כולם .</b> לפי שכולם מעותדים למות לרדת אל ארץ תחתית והוא הקבר ולהיות בתוך שאר בני אדם ודומה להם ולתוספת ביאור אמר אל יורדי בור וכאלו יאמר והואיל וכולם עומדין למיתה מה ענין להתגאות במרבית הממשלה והשפע :
<b style="color: gray;">מצודת ציון</b> <b>אליהם .</b> ענין חוזק כמו ואת אילי הארץ לקח ( לעיל יז ) : <b>שותי מים .</b> שהמים משקים אותם :
<b style="color: gray;">מלבי"ם פירוש המילות</b> <b>למען,</b> וזה אזהרה אל מלכי מצרים ואשור (נגד מ''ש יען אשר גבהת בקומה) יזהרו <b>כל עצי מים שלא יגבהו בקומתם,</b> וידעו כי מימי השפע בא מה', הוא המשפיל אף מרומם, (ונגד מ''ש ויתן את צמרתו אל בין עבותים) אומר <b>ולא יתנו את צמרתם</b> ר''ל שמלכיהם לא יגבהו על מלכים אחרים, (ונגד מ''ש ורם לבבו בגבהו) אמר <b>ולא יעמדו אליהם</b> ר''ל האלים שלהם, (מלשון אל גוים) היינו מלכיהם שעשו את עצמם לבני אלים ואלהות, לא יעמדו <b>בגבהם, שכל שותי מים</b> היינו המקבלים השפע לא יגבהו בלבבם כבני אלים, <b>כי כולם נתנו למות</b> ר''ל שמתנאי האלהות שיהיה נצחי, ושיהיה נעלה מהעולם התחתון, ושיהיה נעלה מבני אדם בעלי חומר, והם <b>כולם נתנו למות</b> ואינם נצחיים, <b>אל ארץ תחתית,</b> לא לשמים וממעל לככבי אל, <b>ובתוך בני אדם</b> לא בתוך האלים והמלאכים, כי הולכים <b>אל יורדי בור</b> לקבר :
<b style="color: gray;">מלבי"ם ביאור המילות</b> <b>אליהם.</b> מלשון אל גוים :
<h3>{טו}</h3>
כֹּֽה־אָמַ֞ר אֲדֹנָ֣י יְהוִ֗ה בְּי֨וֹם רִדְתּ֤וֹ שְׁא֙וֹלָה֙ הֶאֱבַ֜לְתִּי כִּסֵּ֤תִי עָלָיו֙ אֶת־תְּה֔וֹם וָֽאֶמְנַע֙ נַהֲרוֹתֶ֔יהָ וַיִּכָּלְא֖וּ מַ֣יִם רַבִּ֑ים וָאַקְדִּ֤ר עָלָיו֙ לְבָנ֔וֹן וְכָל־עֲצֵ֥י הַשָּׂדֶ֖ה עָלָ֥יו עֻלְפֶּֽה׃
<b style="color: gray;">רש"י</b> <b>ביום רדתו שאולה .</b> כשהשפלתי את מלך אשור ביד אויבו : <b>האבלתי כסתי עליו .</b> אבלים רבים שהיו סמוכין עליו : <b>כסיתי עליו את תהום .</b> כסיתי בשבילו את תהום שהיה רגיל להשקותו ולגדלו כמו שאמר למעלה תהום רוממתהו אותו היום כסיתיו שלא יעלה ויכבה את תבערתו כלומר החלטתי את עוזריו : <b>ואמנע נהרותיה .</b> שהיו הולכין סביבות מטעה : <b>ויכלאו מים רבים .</b> שהיו מאריכין פארות כמו שאמר למעלה ותארכנה פארות' ממים רבים : <b>ואקדיר .</b> בשבילו לבנון : <b>ואקדיר .</b> לשון שחרות : <b>וכל עצי השדה .</b> שהיו תעלותיו שלוחין אליהם כמו שאמר למעלה : <b>עליו עולפה .</b> בשבילו פסק לחלוחם כאדם שמתעלף ורוחו פורחת פשמי''ר בלע''ז :
<b style="color: gray;">מצודת דוד</b> <b>ביום רדתו .</b> ביום שהורדתי את אשור אל בור הקבר האבלתי עליו האנשים והתהום שהיה רגיל להשקותו כסתי עליו שק להתאבל עליו והוא על דרך משל : <b>ואמנע .</b> נהרות התהום שהיו משקות אותו מנעתי אותם לבל ימשכו הואיל ואין עוד צורך להם : <b>ויכלאו וגו' .</b> מי התהום נכלאו במקומם ולא יצאו עוד : <b>ואקדיר .</b> עצי הלבנון נשחרו על מפלתו : <b>עליו עולפה .</b> בעבור מפלתו נתעלפה כל אחת מהעצים לגודל החרדה ולפי שהמשילו לארז אמר שעצי הלבנון התאבלו עליו ורצה לומר כל שריו וגבוריו התאבלו על מפלתו :
<b style="color: gray;">מצודת ציון</b> <b>שאולה .</b> בור הקבר : <b>האבלתי .</b> מל' אבלות : <b>ויכלאו .</b> ענין מאסר וכן כלוא ולא אצא ( תהלים פח ) : <b>ואקדיר .</b> ענין שחרות כמו שמש וירח קדרו ( יואל ב ) : <b>עולפה .</b> ענין העדר הרגשה וחלשות כמו בניך עלפו ( ישעיה נא ) :
<b style="color: gray;">מלבי"ם פירוש המילות</b> <b>כה אמר ה'</b> הנה את נינוה כבש נבוכדנצר בשנה הראשונה למלכותו, ומאז התחיל לכבוש גוים רבים וכולם נתנו בידו עד שלבסוף כבש את מצרים והחריבה, וזה היה אחרית מלחמותיו, מצייר שביום שהחריב את אשור נגזר מה' להחריב את כל ממלכות הארץ שהיו תחלה כפופים תחת מלכות אשור, ומצייר שאז <b>ביום רדתו שאולה האבלתי כסיתי עליו את תהום,</b> אז נעשה התהום אבל, כמו שהאבל לא יצא לחוץ ומכסה ראשו, כן התהום כסה ה' פניו בל יצא עוד לחוץ להשקות העצים, ועי''כ <b>ואמנע נהרותיה</b> שהיה הולך סביבות מטעה, <b>ויכלאו מים רבים</b> כמ''ש ואת תעלותיה שלחה אל כל עצי השדה, ועי''כ <b>ואקדיר עליו לבנון</b> נעשה כל הלבנון קודר מרוב החום הבוער כי אין מים, <b>וכל עצי השדה עליו עלפה</b> מרוב הצמאון, כאדם המתעלף בחום ובצמא, ר''ל שאז נפסק השפע מכל המלכים שהיו חוסים בצל אשור, כי לא היה מי שיגין עליהם מחמת המציק :
<b style="color: gray;">מלבי"ם ביאור המילות</b> <b>ואמנע נהרותיה ויכלאו מים רבים.</b> יש הבדל בין פעל כלא, ובין פעלים, חדל מנע חשך, הנרדפים עמו, שכלא הוא בהכרח (ומשתתף עם כלא שמורה על המאסר) והגשמים יורדים מן ההרים ושוטפים מים רבים אל הנחלים ושם יתהוו נהרות, וצריך לכלוא המים נגד הטבע כמו ויכלא הגשם מן השמים, בל יגרו אל הנחלים וממילא ימנע הנהרות מעצמם : <b>עלפה.</b> כמו תתעלפנה הבתולות בצמא (עמוס ה') והה''א נוספת :
<h3>{טז}</h3>
מִקּ֤וֹל מַפַּלְתּוֹ֙ הִרְעַ֣שְׁתִּי גוֹיִ֔ם בְּהוֹרִדִ֥י אֹת֛וֹ שְׁא֖וֹלָה אֶת־י֣וֹרְדֵי ב֑וֹר וַיִּנָּ֨חֲמ֜וּ בְּאֶ֤רֶץ תַּחְתִּית֙ כָּל־עֲצֵי־עֵ֔דֶן מִבְחַ֥ר וְטוֹב־לְבָנ֖וֹן כָּל־שֹׁ֥תֵי מָֽיִם׃
<b style="color: gray;">רש"י</b> <b>וינחמו בארץ תחתית .</b> שאר יורדי גיהנם קבלו תנחומים אמרו אף זה כמונו :
<b style="color: gray;">מצודת דוד</b> <b>מקול מפלתו .</b> משמיעת קול מפלתו הרעשתי גוים כי חרדו שלא יקרה להם כמקרהו : <b>בהורידי .</b> בזה יפרש מה היא המפלה ואמר בעת הורידי אותו אל השאול עם שאר יורדי בור ודומה להם : <b>וינחמו .</b> בקבר קבלו תנחומין כל עצי עדן וכו' ר''ל השרים שהן מרובים בשפע קבלו תנחומין על מיתתם בראותם שגם אשור נלקה כמוהם ( כי כן הדרך כשאדם רואה שהצרה הבאה עליו בא גם על גדולים ממנו תחשב לו לתנחומין ) :
<b style="color: gray;">מצודת ציון</b> <b>הרעשתי .</b> מל' רעש וחרדה : <b>שותי מים .</b> ר''ל שהמים משקים אותם :
<b style="color: gray;">מלבי"ם פירוש המילות</b> (טז-יז) (<b>עתה</b> מפרש הנמשל) <b>מקול מפלתו הרעשתי גוים,</b> כי מאז התחיל נבוכדנצר להרעיש הארץ ולהרגיז ממלכות, <b>וינחמו בארץ תחתית כל עצי עדן,</b> מצייר שהגוים שעל הארץ נתרעשו, ועצי עדן הם המלכים שמתו ע''י המחריב נחמו בארץ תחתית (עי' רש''י ורד''ק), ומפרש כי <b>מבחר וטוב לבנון וכל שותי מים גם הם אתו ירדו שאולה</b> שמאז ירדו כל העצים לשאול ר''ל נכבשו כל הממלכות ונחרב ארצם, וגם <b>זרועו</b> של אשור ר''ל עוזריו אשר <b>ישבו בצלו בתוך גוים</b> כולם ירדו שאולה ונעשו חללי חרב :
<h3>{יז}</h3>
גַּם־הֵ֗ם אִתּ֛וֹ יָרְד֥וּ שְׁא֖וֹלָה אֶל־חַלְלֵי־חָ֑רֶב וּזְרֹע֛וֹ יָשְׁב֥וּ בְצִלּ֖וֹ בְּת֥וֹךְ גּוֹיִֽם׃
<b style="color: gray;">רש"י</b> <b>וזרועו ישבו בצלו .</b> ועוזריו אשר ישבו בצלו :
<b style="color: gray;">מצודת דוד</b> <b>גם הם אתו .</b> ר''ל התנחומין תהיה הואיל וגם הם אתו ירדו שאולה אל שאר חללי חרב ולא רק הם לבדם כי כמוהו כמוהם : <b>וזרועו .</b> גם אנשי זרועו ועוזריו ואשר ישבו בצלו וחסו בו מבין העובדי כוכבים כולם ירדו שאולה :
<b style="color: gray;">מצודת ציון</b> <b>וזרועו .</b> ענין חוזק ר''ל עתריו :
<h3>{יח}</h3>
אֶל־מִ֨י דָמִ֥יתָ כָּ֛כָה בְּכָב֥וֹד וּבְגֹ֖דֶל בַּעֲצֵי־עֵ֑דֶן וְהוּרַדְתָּ֨ אֶת־עֲצֵי־עֵ֜דֶן אֶל־אֶ֣רֶץ תַּחְתִּ֗ית בְּת֨וֹךְ עֲרֵלִ֤ים תִּשְׁכַּב֙ אֶת־חַלְלֵי־חֶ֔רֶב ה֤וּא פַרְעֹה֙ וְכָל־הֲמוֹנֹ֔ה נְאֻ֖ם אֲדֹנָ֥י יְהוִֽה׃
<b style="color: gray;">רש"י</b> <b>אל מי דמית ככה .</b> אתה פרעה אל מי מעצי עדן דמית שיהא ככה גדול כאשור בכבוד ובגודל והרי ראית שהורדתיו שאול ואף אתה והורדת עם עצי עדן עם שאר מלכים חזקים : <b>אל ארץ תחתית .</b> גיהנ' :
<b style="color: gray;">מצודת דוד</b> <b>אל מי דמית .</b> מוסב לתחילת הענין שאמר אל מול לפרעה אל מי דמית בגדלך וכאומר הלא אשור היה גדול ממך ומה עלתה בו ואמר עתה אל מול פרעה אל מי דמית להיות ככה כמוהו בכבוד יתירה ובגודל רב בתוך עצי עדן וכאומר אף אם דמית לאשור שהיה הגדול מכולם הלא גם הוא נפל : <b>והורדת .</b> לכן גם אתה תורד אל הקבר עם עצי עדן הם שאר המלכים : <b>בתוך ערלים .</b> בתוך רשעים ודומה להם : <b>תשכב .</b> בקבר תשכב עם שאר חללי חרב ודומה להם : <b>הוא פרעה .</b> השוכב ההוא הוא פרעה וכל המון עמו :
<b style="color: gray;">מצודת ציון</b> <b>ככה .</b> כמו כן :
<b style="color: gray;">מלבי"ם פירוש המילות</b> <b>אל מי דמית,</b> עתה סיים דבריו מ''ש אל מי דמית בגדלך וכו' אל מי דמית, אם תדמה אל אשור, כי <b>ככה בכבוד ובגדל בעצי עדן,</b> שכמוהו אתה בכבוד וגודל בין עצי עדן, ר''ל המלכים שמתו והם בעדן (ככה) <b>והורדת את עצי עדן אל ארץ תחתית</b> א''כ גם בזה תדמה אל אשור שתרד עמו אל ארץ תחתית ועם כל עצי עדן, <b>ושם תשכב בתוך ערלים,</b> וכולם יכירו אותך ויאמרו <b>הוא פרעה וכל המונו,</b> כי תרד שם עם כל המונך, וזה שהתחיל אל מי דמית בגדלך, וכי רק בגדלך תדמה אל אשור הלא תדמה אליו בכל עניניו וכמוהו תשכב בהמון רב בשאול וכמוהו תהיה נרשם ביניהם, לאמר הוא פרעה וכל המונו, כמו שיתרשם אשור בשאול :
<h2>יחזקאל פרק-לב</h2>
<h3>{א}</h3>
וַֽיְהִי֙ בִּשְׁתֵּ֣י עֶשְׂרֵ֣ה שָׁנָ֔ה בִּשְׁנֵי־עָשָׂ֥ר חֹ֖דֶשׁ בְּאֶחָ֣ד לַחֹ֑דֶשׁ הָיָ֥ה דְבַר־יְהוָ֖ה אֵלַ֥י לֵאמֹֽר׃
<b style="color: gray;">מצודת דוד</b> <b>בשתי עשרה שנה .</b> למלכות צדקיהו והיא שנה אחת אחר החורבן :
<h3>{ב}</h3>
בֶּן־אָדָ֗ם שָׂ֤א קִינָה֙ עַל־פַּרְעֹ֣ה מֶֽלֶךְ־מִצְרַ֔יִם וְאָמַרְתָּ֣ אֵלָ֔יו כְּפִ֥יר גּוֹיִ֖ם נִדְמֵ֑יתָ וְאַתָּה֙ כַּתַּנִּ֣ים בַּיַּמִּ֔ים וַתָּ֣גַח בְּנַהֲרוֹתֶ֗יךָ וַתִּדְלַח־מַ֙יִם֙ בְּרַגְלֶ֔יךָ וַתִּרְפֹּ֖ס נַהֲרוֹתָֽם׃
<b style="color: gray;">רש"י</b> <b>כפיר גוים נדמית ואתה כתנים בימים .</b> היה לך לרבוץ תוך יאורך כמשפט הדגים ולא לצאת אל היבשה ונתגאית בלבך ונדמית בעצמך לכפיר השליט ביבשה ויצא לטרוף טרף : <b>ותגח בנהרותיך .</b> ותצא חוץ עם נהרותיך לשון גוחי מבטן ( תהלים כ''ו ) כי יגיח ירדן ( איוב מא ) ואורב ישראל מגיח ממקומו ( שופטים כ ) לשון דבר הנוגע ויוצא מבית מסתרים : <b>ותדלח .</b> לשון עכירה : <b>ברגליך .</b> רגלים לא היו לך ועשית לך רגלים כחית הארץ לעבור מימי ארצות ולרפוס נהרות' והדוגמא בתרגום יונתן ואגחתא במשרייתך ואזעא עממיא בסומכוות' ואחריבת' מדינתהון :
<b style="color: gray;">מצודת דוד</b> <b>כפיר גוים נדמית .</b> מדמה היית בעצמך שאתה למול הגוים ככפיר בעדרי צאן אבל לא כן הדבר כי אתה כתנים אשר בימים שאין כחו אלא במקומו בתוך המים ומיד כשעולה ליבשה הוא מת כן אין לך כח אלא בארצך : <b>ותגח בנהרותיך .</b> לפי שהמשילו לתנין אמר בנהרותיך רצה לומר בארצך תרים קרן לנגוח ולהתחזק או במקומך תוכל למשוך ולצאת ולא במקום זולת : <b>ותדלח מים ברגליך .</b> תוכל לדרוך במים ולעכור אותם ותוכל לרמוס הנהרות הנמשכים מן המים אבל אין לך כח ביבשה וכפל הדבר במ''ש :
<b style="color: gray;">מצודת ציון</b> <b>אליו .</b> כמו עליו בעי''ן : <b>כפיר .</b> הוא ארי בחור : <b>נדמית .</b> מלשון דמיון : <b>כתנים .</b> כמו כתנין והוא דג גדול כדמות נחש : <b>ותגח .</b> מלשון נגיחה והדפה בקרן או הוא ענין משיכה והוצאה כמו כי אתה גוחי מבטן ( תהלים כב ) : <b>ותדלח .</b> ענין דריסה עם עכירת המים ודומה לו במקרא שלאחריו : <b>ותרפוס .</b> ענין דריכה ורמיסה כמו מעין נרפש ( משלי כה ) :
<b style="color: gray;">מלבי"ם פירוש המילות</b> <b>כפיר גוים נדמית</b> ידמה את פרעה בצד א' ככפיר, שהאריה בילדותו שנקרא כפיר לא יצא על טרפו חוץ ממעונתו, רק יטרוף את החיה הקרבה אל סוכתו, עד שהגיע להיות אריה שאז יצא עלי טרף חוץ מגבולו, ובזה יאמר שנדמה בעיני גוים ככפיר שאינו יוצא ממקומו כך לא היה דרכו לכבוש ארצות רחוקות ולהרגיז הארץ, ובכ''ז הזיק לכל שכניו, ובזה מדמהו <b>לתנים בימים,</b> כי המצרים היו מאמינים שהתנים הגדול שהוא הקראקאדיל קדוש ומושל במים, ושעת ידלח ברגליו את מי נהר נילוס, יגרשו מימי הנהרות כולם ויהיה סער בתחתית המים ויתנשאו דכים וישטופו ויעברו אל הנילוס ויתמלאון מימיו, ועי''ז יחסרון הנהרות כי ירפשו מימיהם וירדו אל נחל מצרים, וז''ש <b>ואתה כתנים בימים ותגח בנהרותיך,</b> ר''ל שתשכב על גחונך, <b>וברגליך תדלח המים בנהרותיך,</b> ר''ל שהוא נהר נילוס, ובזה <b>תרפוס נהרותם</b> של הגוים (ואמר כתנים בימים כי המצריים האמינו שהאליל המושל על הים י''ל מלחמה עם האליל המושל על הנילוס, אבל אתה כתנים המושל גם בימים, ותדלח נהרותיך, וירעשו מים) והנמשל שהגם שנדמית ביבשה לכפיר שאינו יוצא חוץ מגבולו, אבל בימים ובמים עשית היזק גדול, כי כבש את כל העמים אשר על יד נהר פרת ועל שפת הים, ומשך השפע אליו וכולם היו לו מס עובד, ורפס נהרותם ושפעם :
<b style="color: gray;">מלבי"ם ביאור המילות</b> <b>ותגח.</b> נגזר משם גחון, שתשכב על גחונך, וכן כי אתה גוחי מבטן (תהלות כ''ב), בגיחו מרחם יצא (איוב ל''ח), שהילד הקטן ילך על גחונו, וכן חולי וגוחי בת ציון (מיכה ד') שכבי על גחונך כיולדה, והאורב מגיח ממקומו (שופטים כ') הלכו על גחונם בל יראום, כי יגיח ירדן (איוב מ') יקחנו אל גחונו : <b>ותדלח.</b> הוא שמעכיר המים ומבלבלם : <b>ותרפס.</b> היא הרמיסה בקרקע המים שמעלה רפש וטיט, ומשתתף עם מ''ש ושארה ברגלה רפשה (דניאל ז') ועם רפש בשי''ן ימנית :
<h3>{ג}</h3>
כֹּ֤ה אָמַר֙ אֲדֹנָ֣י יְהוִ֔ה וּפָרַשְׂתִּ֤י עָלֶ֙יךָ֙ אֶת־רִשְׁתִּ֔י בִּקְהַ֖ל עַמִּ֣ים רַבִּ֑ים וְהֶעֱל֖וּךָ בְּחֶרְמִֽי׃
<b style="color: gray;">רש"י</b> <b>בחרמי .</b> ל' מצודה והרבה יש במקרא יגורהו בחרמו ( חבקוק א ) מצודים וחרמים ( קהלת ז ) :
<b style="color: gray;">מצודת דוד</b> <b>ופרשתי וכו' .</b> כאומר מעתה לא תמשול גם שם כי אפרוש עליך רשת עם קהל עמים רבים שהם יעלו אותך מן המים בתוך הרשת אשר פרשתי עליך ר''ל נ''נ יביא את הכשדים והם יאבדו אותך בתוך ארצך :
<b style="color: gray;">מצודת ציון</b> <b>בחרמי .</b> ענין רשת כמו משטח חרמים ( לעיל כ''ו ) :
<b style="color: gray;">מלבי"ם פירוש המילות</b> <b>כה אמר ה',</b> ועי''כ <b>ופרשתי עליך רשתי</b> הרשת פורשים על פני כל המים לעכב הדגים ממהלכם וצריך לזה אנשים רבים, אבל הדג הגדול לא יעלוהו ברשת רק במקום שמתעכב ישליכו עליו חרב שהוא מן מוקש המחריב אותו וממיתו, וז''ש והעלוך בחרמי, והיינו שע''י תחבולות יוציאהו מארצו ללכת למלחמה לקראת מלך בבל ואתו קהל עמים רבים :
<b style="color: gray;">מלבי"ם ביאור המילות</b> <b>רשתי, חרמי.</b> ברשת צדים דגים רבים בפעם א', ועז''א רשתי בקהל עמים רבים : <b>והחרם.</b> מחריב הדג הגדול, כמו והכיתי את כל הארץ חרם, ועמ''ש חבקוק (א') :
<h3>{ד}</h3>
וּנְטַשְׁתִּ֣יךָ בָאָ֔רֶץ עַל־פְּנֵ֥י הַשָּׂדֶ֖ה אֲטִילֶ֑ךָ וְהִשְׁכַּנְתִּ֤י עָלֶ֙יךָ֙ כָּל־ע֣וֹף הַשָּׁמַ֔יִם וְהִשְׂבַּעְתִּ֥י מִמְּךָ֖ חַיַּ֥ת כָּל־הָאָֽרֶץ׃
<b style="color: gray;">מצודת דוד</b> <b>ונטשתיך .</b> אפזר אותך בארץ ואשליך אותך ע''פ השדה כי תפול במלחמה ותהיה למאכל לעוף השמים ולחית הארץ :
<b style="color: gray;">מצודת ציון</b> <b>ונטשתיך .</b> ענין פזור כמו וינטשו בלחי ( שופטים טו ) : <b>אטילך .</b> עניז השלכה כמו ויטילו את הכלים ( יונה א ) : <b>והשכנתי .</b> ענין חניה : <b>והשבעתי .</b> מל' שביעה :
<b style="color: gray;">מלבי"ם פירוש המילות</b> <b>ונטשתיך</b> ויהיה כדוגמת הדג שמת כשבא ליבשה, ר''ל שם אעזוב אותך ותמות מעצמך, ותטול על פני השדה, <b>והשכנתי</b> כמשל הדג הגדול שפלטו המים וניתן לאכלה לעוף ולחיה, היינו שכולם יבוזו שללו :
<h3>{ה}</h3>
וְנָתַתִּ֥י אֶת־בְּשָׂרְךָ֖ עַל־הֶֽהָרִ֑ים וּמִלֵּאתִ֥י הַגֵּאָי֖וֹת רָמוּתֶֽךָ׃
<b style="color: gray;">רש"י</b> <b>ומלאתי הגאיות רמותיך .</b> השכלתיך כמו רמה בים ( שמות טו ) , ויש אומרים רמותיך לשון רמה כמו וירם תולעים ויבאש ( שם ט''ז ) :
<b style="color: gray;">מצודת דוד</b> <b>על ההרים .</b> כי העופות והחיות ישאום שמה לאכלם : <b>רמותך .</b> הרוממות שהיה לך יהיה מושלך בעמקים ר''ל עוד לא תתגאה בהיותך מושלך כפגר מובס בתוך העמקים :
<b style="color: gray;">מצודת ציון</b> <b>הגאיות .</b> מל' גיא ועמק : <b>רמותך .</b> מלשון רוממות וגאוה :
<b style="color: gray;">מלבי"ם פירוש המילות</b> <b>ונתתי</b> מצייר שהעופות יעלו את <b>בשרו על ההרים, והגאיות יהיו מלאים מן הרמה</b> שלו :
<b style="color: gray;">מלבי"ם ביאור המילות</b> <b>רמותך.</b> מענין רימה ותולעה. וידוע שמשקלי השמות משתנים :
<h3>{ו}</h3>
וְהִשְׁקֵיתִ֨י אֶ֧רֶץ צָפָתְךָ֛ מִדָּמְךָ֖ אֶל־הֶֽהָרִ֑ים וַאֲפִקִ֖ים יִמָּלְא֥וּן מִמֶּֽךָּ׃
<b style="color: gray;">רש"י</b> <b>והשקיתי ארץ צפתך .</b> ארץ אשר אתה צף בה על פני מימי יאורך כמו ( איכה ג ) צפו מים על ראשי ( מלכים ב' ז' ) ויצף הברזל אותה הארץ אשקה מדמך : <b>צפתך .</b> טונפרוט''מנט בלע''ז , על ההרים הגבוהין שבה : <b>ואפיקים .</b> ראויר''ש בלע''ז :
<b style="color: gray;">מצודת דוד</b> <b>ארץ צפתך .</b> ארצך שמי היאור צפים עליה להשקותה הנה אז אשקה אותה מדמך וכ''כ יתרבה הדם עד שתלך גם על ההרים : <b>ואפיקים .</b> מקומות המים יתמלאו מדמי ההרוגים שבך והמים תהפך לדם :
<b style="color: gray;">מצודת ציון</b> <b>צפתך .</b> עגין שטיית המים ממעל כמו צפו מים ( איכה ג ) : <b>ואפיקים .</b> הם המקומות שהמים נגרים ושוטפים בחוזק כמו כאפיקים בנגב ( תהלים קכו ) :
<b style="color: gray;">מלבי"ם פירוש המילות</b> <b>והשקיתי,</b> ע''י <b>שיצוף הדם שלך אל ההרים</b> יהיה הדם רב כ''כ עד <b>שאשקה כל הארץ</b> ויותר מזה שיתרבה כאפיקי מים <b>ואפיקים יהיו מלאים מן הדם</b> השוטף כמים רבים, וכ''ז מצייר המפלה הראשונה שנפל חוץ לארצו (כמ''ש למעלה כ''ט ונתתי חחים בלחייך ונטשתיך המדברה וכו' וכמו שפירשתי שם) :
<b style="color: gray;">מלבי"ם ביאור המילות</b> <b>צפתך.</b> כמו צפו מים על ראשי, ושרשו צוף.
<h3>{ז}</h3>
וְכִסֵּיתִ֤י בְכַבּֽוֹתְךָ֙ שָׁמַ֔יִם וְהִקְדַּרְתִּ֖י אֶת־כֹּֽכְבֵיהֶ֑ם שֶׁ֚מֶשׁ בֶּעָנָ֣ן אֲכַסֶּ֔נּוּ וְיָרֵ֖חַ לֹא־יָאִ֥יר אוֹרֽוֹ׃
<b style="color: gray;">רש"י</b> <b>וכסיתי בכבותך שמים .</b> כשתכבה תבערתך יעלה העשן ויכסה השמים ויחשיך המאורות כלומר כל שומעי שמעך יתאבלו וישתוממו כי ידאג איש לנפשו לאמר גם עלינו יעמוד המשחית :
<b style="color: gray;">מצודת דוד</b> <b>וכסיתי וגו' .</b> כי כשמכבים נר המאיר הוא מעלה עשן ולפי גודל הנר כן הוא מרבית העשן והמשיל את פרעה בגודל הצלחתו לנר גדול ולכן אמר כשאכבה אותך יהיה עשן רב ויכוסה השמים בהעשן : <b>והקדרתי וגו' .</b> הוא על דרך ההפלגה מרוב הצרה הבאה עליו כי העומד בצרה דומה לו כל העולם כחושך :
<b style="color: gray;">מצודת ציון</b> <b>בכבותך .</b> מל' כבוי : <b>והקדרתי .</b> ענין שחרות וחושך כמו שמש וירח קדרו ( יואל ב ) :
<b style="color: gray;">מלבי"ם פירוש המילות</b> <b>וכסיתי</b> עתה מצייר המפלה השניה שהיה לו בארצו (שנבא ע''ז שם (פסוק ח')) ומצייר זה כאילו <b>בכבות אורו יכוסו שמים,</b> וזה ע''פ האמונה שהאמינו המצרים שהאור והכוכב שלהם המושל בשמים, הוא ראש המאורות ומלך הכוכבים, ולא יכהה אורו לעולם, ועת יאפילנו ענן, שזה משל אצלם שהאור הגדול מתחיל לכהות ולהיות כבה יעלה עשן גדול ויכהה כל מאורות השמים, (וזה נמשך להם על שהשמים ברים תמיד במצרים ואין שם ענן ומטר לעולם) ועת יכובה האור לגמרי ויהיה חשך במצרים יחשכו כל מאורי אור בשמים. וכפי דמיונם אמר <b>וכסיתי בכבותך שמים,</b> וזה משל על החורבן הראשון שהיה בארץ מצרים כנ''ל שאז נכבה אורם קצת, ויצא עשן ואד וענן ונקדרו הכוכבים עד שנתכסה השמה והירח ולא האירו למטה. וזה מליצה שכן גם למטה ספו תמו כל עוזרי מצרים וכמה אומות אתם :
<h3>{ח}</h3>
כָּל־מְא֤וֹרֵי אוֹר֙ בַּשָּׁמַ֔יִם אַקְדִּירֵ֖ם עָלֶ֑יךָ וְנָתַ֤תִּי חֹ֙שֶׁךְ֙ עַֽל־אַרְצְךָ֔ נְאֻ֖ם אֲדֹנָ֥י יְהוִֽה׃
<b style="color: gray;">רש"י</b> <b>כל מאורי אור בשמים .</b> שרים של מעלה מליציך :
<b style="color: gray;">מצודת דוד</b> <b>כל מאורי אור .</b> כל הכוכבים המאירים אשר בשמים אעשה חושך למולך :
<b style="color: gray;">מלבי"ם פירוש המילות</b> <b>כל</b> אח''כ יכובה האור לגמרי ואז <b>כל מאורי אור בשמים אקדירם עליך,</b> שלא לבד שיכוסו בענן למטה כי גם יקדרו בשמים ולא ימצא אורם אף למעלה, ועי''כ <b>ונתתי חשך על ארצך</b> לא כמו בעת הענן שעדיין נמצא קצת אור, רק יהיה חשך לגמרי, ועז''א <b>בשמים אקדירם,</b> שהוא קדרות גמור גם בשרשם, וזה משל על החורבן האחרון שהיה במצרים שהיה חשך גמור והאור היה לחשך אפלה וחורבן עולם שממה (כנ''ל ל''ב פסוק י') :
<h3>{ט}</h3>
וְהִ֨כְעַסְתִּ֔י לֵ֖ב עַמִּ֣ים רַבִּ֑ים בַּהֲבִיאִ֤י שִׁבְרְךָ֙ בַּגּוֹיִ֔ם עַל־אֲרָצ֖וֹת אֲשֶׁ֥ר לֹֽא־יְדַעְתָּֽם׃
<b style="color: gray;">רש"י</b> <b>והכעסתי לב .</b> כלומר ירגז ויחרד לבם : <b>בהביאי שברך .</b> באיתיותי תבירי קרבך לביני עממיא :
<b style="color: gray;">מצודת דוד</b> <b>והכעסתי .</b> דרך האדם לכעוס בעצמו כשבא לו צער : <b>בהביאי .</b> הכעס הזה יהיה כשיהיה נשמע שבר מכתך בארצות הגוים הרחוקים אשר לא ידעתם :
<b style="color: gray;">מלבי"ם פירוש המילות</b> <b>והכעסתי,</b> אז <b>אכעיס לב עמים רבים</b> כי בלכתו משם שטף גוים רבים מסביב. ויש הבדל בין עם ובין גוי, שגוים הם הפחותים, ועמים י''ל מלך, ותחלה כעסו עמים שי''ל מלך ע''י <b>ששבר מצרים התפשט לגוים</b> הפחותים שהיו תחת מצרים ונפלו ונחרבה ארצם, ומשם התפשט גם <b>על ארצות אשר לא ידעתם</b> שנפוצו חיל כשדים גם למרחוק :
<b style="color: gray;">מלבי"ם ביאור המילות</b> <b>עמים, גוים.</b> הבדלם התבאר ישעיה (א' ד') : <b>גוים, ארצות.</b> הבדלם מבואר למעלה (ה' ה') :
<h3>{י}</h3>
וַהֲשִׁמּוֹתִ֨י עָלֶ֜יךָ עַמִּ֣ים רַבִּ֗ים וּמַלְכֵיהֶם֙ יִשְׂעֲר֤וּ עָלֶ֙יךָ֙ שַׂ֔עַר בְּעוֹפְפִ֥י חַרְבִּ֖י עַל־פְּנֵיהֶ֑ם וְחָרְד֤וּ לִרְגָעִים֙ אִ֣ישׁ לְנַפְשׁ֔וֹ בְּי֖וֹם מַפַּלְתֶּֽךָ׃
<b style="color: gray;">רש"י</b> <b>והשמותי .</b> לשון תמהון : <b>בעופפי חרבי על פניהם .</b> לשון עוף פורח בשלחי עליך חיל שלוחי דרך ארצם : <b>וחרדו לרגעים .</b> לשברים פן גם עליהן יבא השבר ל''א לשון רגע ממש כן חברו מנחם : <b>איש לנפשו .</b> כל אחד על עצמו שויימ''אימאש בלע''ז :
<b style="color: gray;">מצודת דוד</b> <b>והשימותי .</b> אתמיה על מפלתך עמים רבים : <b>ישערו וגו' .</b> ר''ל בעבורך יחרדו כמו מרוח סערה : <b>בעופפי .</b> בעת תעופף חרבי על פניהם ר''ל בעת יחלוף נ''נ דרך ארצם כי הוא יקרא חרב ה' : <b>וחרדו לרגעים .</b> בכל רגע יוסיפו בחרדה : <b>איש לנפשו .</b> כ''א יחרד בעבור נפשו ביום מפלתך כי יפחד שלא תעבור החרב גם עליו :
<b style="color: gray;">מצודת ציון</b> <b>והשמותי .</b> ענין תמהון : <b>ישערו .</b> מלשון רוח סערה : <b>בעופפי .</b> מלשון עפיפה ופריחה ובלשון שאלה יאמר על התבערה :
<b style="color: gray;">מלבי"ם פירוש המילות</b> <b>והשמותי,</b> אח''כ <b>אשומם גם עמים רבים</b> (שהעמים י''ל מלך) <b>ומלכיהם ישערו עליך שער,</b> לא כעס פנימי בלב, רק שער ושממה, <b>בעופפי חרבי על פניהם,</b> כי החרב של ה' (שהוא מלך בבל שהוא חרב ה') יעוף גם על פניהם, <b>ויחרדו בכל רגע איש לנפשו</b> בל תגיע הרעה אליו :
<h3>{יא}</h3>
כִּ֛י כֹּ֥ה אָמַ֖ר אֲדֹנָ֣י יְהוִ֑ה חֶ֥רֶב מֶֽלֶךְ־בָּבֶ֖ל תְּבוֹאֶֽךָ׃
<b style="color: gray;">מצודת דוד</b> <b>תבואך .</b> תבוא עליך ואל מול מצרים יאמר :
<b style="color: gray;">מלבי"ם פירוש המילות</b> <b>כי כה אמר ה'</b> עתה פי' הנמשל, תחלה <b>חרב מלך בבל תבואך</b> שזה הנמשל של המליצה הראשונה שמלך בבל בא לעיו והוא חוץ לארצו והרג חיילותיו, אח''כ.
<h3>{יב}</h3>
בְּחַרְב֤וֹת גִּבּוֹרִים֙ אַפִּ֣יל הֲמוֹנֶ֔ךָ עָרִיצֵ֥י גוֹיִ֖ם כֻּלָּ֑ם וְשָֽׁדְדוּ֙ אֶת־גְּא֣וֹן מִצְרַ֔יִם וְנִשְׁמַ֖ד כָּל־הֲמוֹנָֽהּ׃
<b style="color: gray;">מצודת דוד</b> <b>בחרבות גבורים .</b> הם הכשדים : <b>כולם .</b> כל הבאים עליך יהיו החזקים שבגוים : <b>את גאון מצרים .</b> את ממשלת מצרים :
<b style="color: gray;">מצודת ציון</b> <b>בחרבות .</b> לשון חרב : <b>המונך .</b> המון עמך : <b>עריצי .</b> ענין חוזק : <b>ושדדו .</b> ענין עושק :
<b style="color: gray;">מלבי"ם פירוש המילות</b> <b>בחרבות גבורים אפיל המונך</b> הוא מה שאח''כ בא למצרים והרגו המון רב, ואח''כ <b>ושדדו את גאון מצרים ונשמד כל המונה</b> הוא החורבן האחרון שנשמדו כולם :
<h3>{יג}</h3>
וְהַֽאֲבַדְתִּי֙ אֶת־כָּל־בְּהֶמְתָּ֔הּ מֵעַ֖ל מַ֣יִם רַבִּ֑ים וְלֹ֨א תִדְלָחֵ֤ם רֶֽגֶל־אָדָם֙ ע֔וֹד וּפַרְס֥וֹת בְּהֵמָ֖ה לֹ֥א תִדְלָחֵֽם׃
<b style="color: gray;">רש"י</b> <b>מעל מים .</b> של שאר מדינות שהיית עוכרם :
<b style="color: gray;">מצודת דוד</b> <b>והאבדתי וכו' .</b> כי האויב יקחם ולא ילכו עוד על המים הרבים לשתות מימיו בהיותם רועים על העשבים הגדלים בשפת המים : <b>ולא תדלחם .</b> עוד לא ידרכו במים לעשות אותם עכורים לא רגל אדם לא פרסות בהמה כי אכרית הכל :
<b style="color: gray;">מצודת ציון</b> <b>תדלחם .</b> ענין רמיסה עם העכירה : <b>ופרסות .</b> כן יקראו הנעלים שברגלי הבהמות :
<b style="color: gray;">מלבי"ם פירוש המילות</b> <b>והאבדתי,</b> ואז היתה שממה ארבעים שנה, והיאור היה חרב ורגל אדם ובהמה לא עבר בארצם (כנ''ל סי' כ''ט), ולא יהיה מי שידלח הנהר לא התנים מבפנים, ואף לא רגל אדם ובהמה מבחוץ, ועי''כ ילכו כל הנהרות בהשקט ולא ירפסו מימיהם ע''י סער הנילוס (כנ''ל פסוק ב')
<h3>{יד}</h3>
אָ֚ז אַשְׁקִ֣יעַ מֵֽימֵיהֶ֔ם וְנַהֲרוֹתָ֖ם כַּשֶּׁ֣מֶן אוֹלִ֑יךְ נְאֻ֖ם אֲדֹנָ֥י יְהוִֽה׃
<b style="color: gray;">רש"י</b> <b>אשקיע מימיהם .</b> שלא תעכרם רגל בהמה וישקע הטיט ויהו המים צלולין ונקיים כשמן המזוקק :
<b style="color: gray;">מצודת דוד</b> <b>אז אשקיע .</b> כשלא ימצא שם מי לעבור את המים אז אשקיע מימיהם כי הרפש והטיט יפלו לקרקעית המים ואז אמשוך נהרותם להיות צלולים מבלי עכירות כמו שמן הצלול :
<b style="color: gray;">מצודת ציון</b> <b>אשקיע .</b> ענין נפילת הדבר בעומק כמו ושקעה ביאור מצרים ( עמוס ט ) :
<b style="color: gray;">מלבי"ם פירוש המילות</b> <b>ואז אשקיע מימיהם</b> של כל הנהרות, ונהרותם כשמן אוליך ההולך בהשקט ונקי מכל עפר והתערובות והוא משל על שמצרים לא יקחו עוד שפע של האומות שכניו :
<h3>{טו}</h3>
בְּתִתִּי֩ אֶת־אֶ֨רֶץ מִצְרַ֜יִם שְׁמָמָ֣ה וּנְשַׁמָּ֗ה אֶ֚רֶץ מִמְּלֹאָ֔הּ בְּהַכּוֹתִ֖י אֶת־כָּל־י֣וֹשְׁבֵי בָ֑הּ וְיָדְע֖וּ כִּֽי־אֲנִ֥י יְהוָֽה׃
<b style="color: gray;">רש"י</b> <b>ארץ ממלואה .</b> ארץ שהיא עתה ממלואה מכל טוב :
<b style="color: gray;">מצודת דוד</b> <b>בתתי .</b> זה יהיה בעת אתן את ארץ מצרים להיות שממה וחוזר ומפרש הארץ תהיה שממה וריקנית מהבריות הממלאין אותה בעת אכה כל היושבים בה : <b>וידעו .</b> אז ידעו שאני ה' הנאמן לשלם גמול :
<b style="color: gray;">מצודת ציון</b> <b>ונשמה .</b> מל' שממון וכפל הדבר על הפלגת השממון :
<b style="color: gray;">מלבי"ם פירוש המילות</b> <b>בתתי</b> וזה יהיה עת אתן את ארץ מצרים שממה ונשמה שהוא בחורבן האחרון :
<h3>{טז}</h3>
קִינָ֥ה הִיא֙ וְק֣וֹנְנ֔וּהָ בְּנ֥וֹת הַגּוֹיִ֖ם תְּקוֹנֵ֣נָּה אוֹתָ֑הּ עַל־מִצְרַ֤יִם וְעַל־כָּל־הֲמוֹנָהּ֙ תְּקוֹנֵ֣נָּה אוֹתָ֔הּ נְאֻ֖ם אֲדֹנָ֥י יְהוִֽה׃
<b style="color: gray;">מצודת דוד</b> <b>קינה היא .</b> הנבואה הזאת היא קינה ולכן קוננו הקינה ההיא ואתן בנות הגוים תקוננה אותה : <b>על מצרים .</b> כאומר אל תקוננו הקינה ההיא על חורבן ארצות אחרות כ''א על מצרים לבדה כי היא מיוחדת לה לפי יאוריה :
<b style="color: gray;">מצודת ציון</b> <b>בנות .</b> ענין עדה כמו בת בבל ( תהלים קלז ) :
<b style="color: gray;">מלבי"ם פירוש המילות</b> <b>קינה היא</b> מכל זה יעשו קינה, ועל המפלה הראשונה שנפלו חוץ לארצם אמר <b>קינה היא וקוננוה,</b> יעשו קינה מן הכפיר והתנים בימים, ויקוננו על התנים שהוטל למדבר, ועל המפלה השניה שבאו כשדים לארצם אמר בנות גוים תקוננה אותה, כי אז נפלו גוים רבים עמו כל עוזרי מצרים וסומכיו, והיתה קינה כללית, ואז קוננו הקינה על כוכבים ושמש וירח שנתכסו בענן ע''י שנכהה המאור הגדול, ועל החורבן השלישי שנחרבה כל מצרים והיתה למדבר שממה אמר <b>על מצרים ועל כל המונה תקוננה אותה</b> כי אז נחרבה מצרים וכל ההמון, והיה חורבן כללי, ואז קוננו שנקדרו כל מאורות השמים ובא חשך אפלה על ארץ מצרים, בענין שדברים האלה התחלקו לג' קינות, {{{א}}} קוננו בני ארץ מצרים, {{{ב}}} קוננו בנות הגוים על מפלתם עם מצרים, {{{ג}}} קוננו על מצרים עצמה, אבל גם זה קוננו בנות הגוים כי מצרים כלו נאבדו ולא היה מהמון מצרים מי שיקונן רק יתר העמים קוננו עליהם :
<h3>{יז}</h3>
וַֽיְהִי֙ בִּשְׁתֵּ֣י עֶשְׂרֵ֣ה שָׁנָ֔ה בַּחֲמִשָּׁ֥ה עָשָׂ֖ר לַחֹ֑דֶשׁ הָיָ֥ה דְבַר־יְהוָ֖ה אֵלַ֥י לֵאמֹֽר׃
<b style="color: gray;">מצודת דוד</b> <b>בשתי עשרה שנה .</b> למלכות צדקיהו והוא שנה אחת אחר החורבן : <b>בחמשה עשר לחדש .</b> הוא הנזכר למעלה בשני עשר חדש :
<b style="color: gray;">מלבי"ם פירוש המילות</b> <b>בחמשה עשר לחדש</b> היינו לחדש שנים עשר הנזכר למעלה שכבר נבא בא' לחדש ובט''ו באתהו נבואה שנית, ונבואה זו עלומה מאד ולא נודע מה רצה בה, וכבר העיר המהרי''א ופירש שהיא נבואה עתידה אל אחרית הימים בימי גוג ומגוג שאז יתאספו כל הגוים על ירושלים, וכן האמת, רק שבשטתו בענין גוג ומגוג איני מסכים עמו ודרכי משונה מדרכו ולכן אפרש לפי דרכי, הנה בעת קץ, אחר שכבר ישבו ישראל על אדמת ישראל, עתידים האומות להתאסף ולכבוש את ירושלים, ויבא גוג נשיא משך ותובל מארצות הצפון והמערב, שהם הערלים הנקראים אדום, ומשך ותובל הם מבני יפת הגרים באירופא כמ''ש היוסיפון ושם אמר כי פרס כוש ופוט אתם וכן בית תוגרמה שהם כולם נמולים מחזיקים בדת ישמעאלים, והם יתאספו עם בני אדום לכבוש הארץ מיד ישראל, אבל בבואם יעשה ביניהם מהומה וילחמו איש באחיו היינו אדום וישמעאל ילחמו זה בזה, מפני שאמונתם מפורדת, ושם ישפוט ה' אתם בחרב ובדם, כמו שנתבאר שם ובזכריה י''ד, ע''ז סיפר כאן איך כולם ילכו לאבדון, וחשב תחלה מצרים ואשור ועילם שהם מחזיקי דת ישמעאל, והם נמולים היום, ואחר כך חשב משך ותובל ואדום ומלכיה ונסיכי צפון שכולם הם ערלים, וביניהם תהיה המלחמה, ותחלה תהיה עיקר המפלה במצרים שהם קרובים לא''י והם יבואו בראש ויפלו, ויבואו האשורים והפרסיים לנקום נקמתם ויפלו כולם שני הצדדים ועז''א.
<h3>{יח}</h3>
בֶּן־אָדָ֕ם נְהֵ֛ה עַל־הֲמ֥וֹן מִצְרַ֖יִם וְהוֹרִדֵ֑הוּ א֠וֹתָהּ וּבְנ֨וֹת גּוֹיִ֧ם אַדִּרִ֛ם אֶל־אֶ֥רֶץ תַּחְתִּיּ֖וֹת אֶת־י֥וֹרְדֵי בֽוֹר׃
<b style="color: gray;">רש"י</b> <b>נהה .</b> בכה וקונן : <b>והורידהו אותה ובנות וגו' .</b> התנבא עליו ועל כל מכחישי הנבואה שירדו לבאר שחת כאן הראהו הקב''ה ליחזקאל שכל מכחישי הנבואה יורדין לגיהנ' :
<b style="color: gray;">מצודת דוד</b> <b>נהה .</b> אמור נהי וקינה על המון מצרים : <b>והורידהו .</b> ר''ל אמור בספורי הקינה שירד וההורדה תהיה אל ארץ תחתית האמור בסוף המקרא : <b>אותה .</b> ר''ל היא תרד ראשונה ואח''ז ירדו עכו''ם אדירים וההורדה תהיה אל ארץ תחתית הוא הקבר להיות שם עם יורדי בור אשר מעולם ויאמר על המלחמה הגדולה אשר תהיה לעתיד בימי המשיח :
<b style="color: gray;">מצודת ציון</b> <b>נהה .</b> מל' נהי ויללה : <b>אדירים .</b> חזקים :
<b style="color: gray;">מלבי"ם פירוש המילות</b> <b>נהה על המון מצרים והורדהו,</b> מצייר שמצרים אינו רוצה לירד אל הבור כי לא בא בשביל כך להלחם עם אדום, אבל אתה נהה עליו והורידהו בעל כרחו, ואחריו ירדו <b>בנות גוים אדרם</b> מבני אדום שהם אדירים, וכן עוזרי מצרים אשור ועילם :
<h3>{יט}</h3>
מִמִּ֖י נָעָ֑מְתָּ רְדָ֥ה וְהָשְׁכְּבָ֖ה אֶת־עֲרֵלִֽים׃
<b style="color: gray;">רש"י</b> <b>ממי נעמת .</b> כלום נעמת משאר העכו''ם אף אתה רדה לבור והשכבה אותם :
<b style="color: gray;">מצודת דוד</b> <b>ממי נעמת .</b> על פרעה יאמר שבו תחיל ההורדה ממי נעמת ר''ל וכי אתה נעים וחביב מן כל הנופלים בחרב מלחמה וכן גם אתה רדה אל הקבר ושכב עם הרשעים ערלי לב כמותך :
<b style="color: gray;">מצודת ציון</b> <b>נעמת .</b> מל' נעים ונחמד :
<b style="color: gray;">מלבי"ם פירוש המילות</b> <b>ממי נעמת</b> אומר ממי אתה נעים וחשוב יותר שאינך רוצה לרדת, <b>רדה והשכבה את ערלים</b> (אשר),
<h3>{כ}</h3>
בְּת֥וֹךְ חַלְלֵי־חֶ֖רֶב יִפֹּ֑לוּ חֶ֣רֶב נִתָּ֔נָה מָשְׁכ֥וּ אוֹתָ֖הּ וְכָל־הֲמוֹנֶֽיהָ׃
<b style="color: gray;">רש"י</b> <b>חרב נתנה .</b> לחרב נתנה מצרים :
<b style="color: gray;">מצודת דוד</b> <b>בתוך .</b> אנשי מצרים יפלו בתוך שאר חללי חרב ודומה להם וכפל הדבר רבות פעמים כדרך מליצת הנבואה : <b>חרב נתנה .</b> עדת מצרים תהיה נתנה לחרב ואתם ההורגים משכו אותה וכל המון עמה אל החרב :
<b style="color: gray;">מלבי"ם פירוש המילות</b> <b>בתוך חללי חרב יפלו</b>. כי גם הם יפולו עמך במלחמה שתהיה ביניכם שכב עמם יחד. <b>חרב נתנה</b>. אמר אבל חרב הנתנה <b>ימשכו אותה עם כל המוניה</b> החללי חרב הנזכר ימשכו אל הבור את החרב שניתנה ואת המוניה היינו בני אדום שהם נתנו החרב והתחילו במלחמה ימשכו אחריך לבור :
<b style="color: gray;">מלבי"ם ביאור המילות</b> <b>חרב נתנה משכו אותה.</b> את החרב, ובא הכינוי עם גוף הפעול, כמו ותראהו את הילד :
<h3>{כא}</h3>
יְדַבְּרוּ־ל֞וֹ אֵלֵ֧י גִבּוֹרִ֛ים מִתּ֥וֹךְ שְׁא֖וֹל אֶת־עֹֽזְרָ֑יו יָֽרְד֛וּ שָׁכְב֥וּ הָעֲרֵלִ֖ים חַלְלֵי־חָֽרֶב׃
<b style="color: gray;">רש"י</b> <b>ידברו לו .</b> ידברו עליו ועל עוזריו : <b>אלי גבורים מתוך שאול .</b> סרס המקרא ודרשהו ידברו לו את עוזריו עם עוזריו כלומר גם על עוזריו אתו ידברו אילי גבורים שבשאול וככה יאמרו עליהם ירדו שכבו הערלים וגו' כל לו ולי ולהם ולך הסמוכין לדבור אינם אלא לשון על :
<b style="color: gray;">מצודת דוד</b> <b>ידברו לו .</b> ר''ל החזקים שבגבורי פרעה כשיהיו בשאול ידברו משם אל פרעה עם עוזריו הנה כבר ירדו אל הבור ושכבו שמה הרשעים ערלי לב שהיו חללי חרב וכאלו הם יספרו שראו את כולם בשאול והוא ענין מליצה :
<b style="color: gray;">מצודת ציון</b> <b>אלי .</b> ענין חוזק כמו ביד אל גוים ( לעיל לא ) :
<b style="color: gray;">מלבי"ם פירוש המילות</b> <b>ידברו לו,</b> כן ידבר אל <b>שאול</b> בשבילי <b>את עזריו</b> שהם ידברו עם עוזרי פרעה שימשכו את החרב אל השאול היינו שיהרגו את בני אדום, והאילים יבשרו לו לאמר <b>ירדו שכבו הערלים</b> והם <b>חללי חרב,</b> (עתה יספר מי הם העזרים) ?
<b style="color: gray;">מלבי"ם ביאור המילות</b> <b>ידברו לו.</b> כל דבור שאחריו למ''ד היינו בשבילו, כמו שיסד רש''י ז''ל : <b>אלי.</b> גבורים :
<h3>{כב}</h3>
שָׁ֤ם אַשּׁוּר֙ וְכָל־קְהָלָ֔הּ סְבִֽיבוֹתָ֖יו קִבְרֹתָ֑יו כֻּלָּ֣ם חֲלָלִ֔ים הַנֹּפְלִ֖ים בֶּחָֽרֶב׃
<b style="color: gray;">רש"י</b> <b>שם אשור .</b> בגיהנ' : <b>סביבותיו .</b> בתוך שאול קברותיו מוכנין כי משם לא יצא לנוח בקברו :
<b style="color: gray;">מצודת דוד</b> <b>שם אשוך .</b> במקום המלחמה ההיא יפול גם אשור וכל קהלה : <b>סביבותיו קברותיו .</b> סביבות קברות המון מצרים יהיו קברות קהל אשור ר''ל סמוך להם : <b>כולם חללים .</b> כל הנקברים שמה יהיו החללי' הנופלי' בחרב ולא מת מי מהם מיתת עצמו :
<b style="color: gray;">מלבי"ם פירוש המילות</b> <b>שם אשור וכל קהלה</b> שהם יעזרו למצרים, אבל כבר הוכנו <b>קברתיו סביבותיו</b> כי כולם <b>חללים הנפלים בחרב</b> כי גם הם יפלו והוכן קברות למו :
<h3>{כג}</h3>
אֲשֶׁ֨ר נִתְּנ֤וּ קִבְרֹתֶ֙יהָ֙ בְּיַרְכְּתֵי־ב֔וֹר וַיְהִ֣י קְהָלָ֔הּ סְבִיב֖וֹת קְבֻרָתָ֑הּ כֻּלָּ֤ם חֲלָלִים֙ נֹפְלִ֣ים בַּחֶ֔רֶב אֲשֶׁר־נָתְנ֥וּ חִתִּ֖ית בְּאֶ֥רֶץ חַיִּֽים׃
<b style="color: gray;">רש"י</b> <b>בירכתי בור .</b> במעמקי בור בתוך עמקו : <b>ויהי קהלה .</b> בתוך שאול סביבות קבורתה : <b>אשר נתנו חתית .</b> אשר נתנו שבר בארץ ישראל :
<b style="color: gray;">מצודת דוד</b> <b>אשר נתנו וגו' .</b> ר''ל אשר בעבור זה שיהיו חללי חרב לכן נתנו קברותיהם בסוף עמק הבור כי כן הדרך לקבור חללי חרב מלחמה לעשות חפירה גדולה ועמוקה ומשליכים את כולם לתחתית הבור משא''כ איש יחידי המת על מטתו שהדרך הוא לקברו ממעל ולא בעומק רב ובזה יפרש אמריו לומר איך יהיה מהאפשר שיהיו כולם סביבות מצרים הלא רבים ימותו במלחמה ואיך יהיו כולם סמוכים למצרים ואמר לפי שיהיו כולם מתי חרב ולא ירבו קברים : <b>ויהי קהלה .</b> ר''ל לכן יהיה כל קהלה סביבות קבורתם של מצרים כי כולם יהיו חללים הנופלים בחרב ולא מת מי על מטתו ולכן לא ירבו קברים : <b>אשר נתנו חתית .</b> ר''ל וזה יבוא להם בגמול שנתנו שבר ומחיתה רבה בא''י הקרויה ארץ חיים ( ע''ש שבה יחיו המתים בזמן התחיה ) וזהו כי אשור גלה עשרת השבטים ולכן יקבלו גמולם משלם :
<b style="color: gray;">מצודת ציון</b> <b>בירכתי .</b> ענין סוף ואחרית כמו ולירכתי המשכן ימה ( שמות כ''ו ) : <b>חתית .</b> ענין שבר כמו חתתה קשתותם ( ירמיה נא ) :
<b style="color: gray;">מלבי"ם פירוש המילות</b> <b>אשר נתנו</b> כבר מקדם נתן <b>קברות אשור</b> והקברות הם עתה <b>בירכתי בור</b> כי הם קברות קדומים שנפלו סביב לירושלים בימי חזקיה, ועתה <b>ויהי קהלה סביבות קבורתה</b> של מצרים, ר''ל שנקהלו לנקום נקמת מצרים והם <b>כלם חללים נפלים בחרב</b> מפני <b>אשר נתנו חתית בארץ חיים</b> מפני שהגלו את עשרת השבטים והרעו תמיד לישראל לכן בא העת להענישם במקום הרשע שמה המשפט :
<h3>{כד}</h3>
שָׁ֤ם עֵילָם֙ וְכָל־הֲמוֹנָ֔הּ סְבִיב֖וֹת קְבֻרָתָ֑הּ כֻּלָּ֣ם חֲלָלִים֩ הַנֹּפְלִ֨ים בַּחֶ֜רֶב אֲ‍ֽשֶׁר־יָרְד֥וּ עֲרֵלִ֣ים ׀ אֶל־אֶ֣רֶץ תַּחְתִּיּ֗וֹת אֲשֶׁ֨ר נָתְנ֤וּ חִתִּיתָם֙ בְּאֶ֣רֶץ חַיִּ֔ים וַיִּשְׂא֥וּ כְלִמָּתָ֖ם אֶת־י֥וֹרְדֵי בֽוֹר׃
<b style="color: gray;">מצודת דוד</b> <b>שם עילם .</b> במקום המלחמה ההיא יפול גם עילם וכל המון עמה : <b>סביבות קבורתה .</b> סביבות קברות מצרים יהיה קברות עילם : <b>כולם חללים .</b> כל מתיהם יהיו חללים הנופלים בחרב וא''כ יקברו רבים בקבר אחד ויהיו סמוכים לקברות מצרים : <b>אשר ירדו .</b> ר''ל על כי ירדו אל ארץ תחתית כשהם ערלי לב ולא שבו קודם שנהרגו : <b>אשר נתנו .</b> בזה יפרש במה היו ערלי לב ומה הרשיעו ואמר העל אשר נתנו שבר ומחיתה בארץ חיים כי גם עילם בא לעזרה לנ''נ לצור על ירושלים כמ''ש ועילם נשא אשפה ( ישעיה כב ) : <b>וישאו .</b> ולכן ישאו גם המה את הכלימה הראויה להם להיות נאבדים בחרב עם שאר יורדי בור שנפלו בחרב :
<b style="color: gray;">מצודת ציון</b> <b>וישאו .</b> מל' משא וסבל :
<b style="color: gray;">מלבי"ם פירוש המילות</b> <b>שם עילם</b> וגם עילם שהם פרס ומדי יבואו <b>סביבות קברתה</b> של מצרים להנקם נקמתם והם ג''כ <b>כלם חללים הנפלים בחרב</b> עליידי <b>אשר ירדו ערלים אל ארץ תחתיות</b> ע''י שעילם יהרגו הרבה מן הערלים (שיהרגו אותם בהשגחתו להענישם על <b>שנתנו חתיתם בארץ חיים</b> והחריבו בית שני והרעו לישראל, ועי''כ <b>ישאו כלמתם את יורדי בור</b> (ויפלו שמה) ובסבה זו על ידי עילם ירדו ערלים שהם הרגו אותם עי''ז יהיו בני עילם חללים נופלים בחרב כי יבואו עמים אחרים מבני אדום לנקום נקמת אחיהם :
<h3>{כה}</h3>
בְּת֣וֹךְ חֲ֠לָלִים נָתְנ֨וּ מִשְׁכָּ֥ב לָהּ֙ בְּכָל־הֲמוֹנָ֔הּ סְבִֽיבוֹתָ֖יו קִבְרֹתֶ֑הָ כֻּלָּ֣ם עֲרֵלִ֣ים חַלְלֵי־חֶ֡רֶב כִּֽי־נִתַּ֨ן חִתִּיתָ֜ם בְּאֶ֣רֶץ חַיִּ֗ים וַיִּשְׂא֤וּ כְלִמָּתָם֙ אֶת־י֣וֹרְדֵי ב֔וֹר בְּת֥וֹךְ חֲלָלִ֖ים נִתָּֽן׃
<b style="color: gray;">רש"י</b> <b>נתנו משכב לה .</b> לעול' :
<b style="color: gray;">מצודת דוד</b> <b>בתוך חללים .</b> בתוך שאר חללי חרב יתנו לה משכב להיות דומה להם כמה שהיה כל המונה סביבותיו של מצרים בקברותיה כי כל הרשעים ההם יהיו חללי חרב ורבים יקברו בקבר אחד ויהיו כולם סמוכים לקברות מצרים : <b>כי נתן .</b> על כי נתן שברם בארץ חיים לכן ישאו הכלימה הראויה להם עם שאר יורדי בור אשר כ''א מהם היה נתון בתוך חללי חרב בחפירה עמוקה ורחבה וכפל הדבר וכדרך המליצה :
<b style="color: gray;">מלבי"ם פירוש המילות</b> <b>בתוך חללים</b> של הערלים שנהרגו <b>נתנו משכב לה</b> לעילם <b>בכל המונה וקברתיה</b> יהיו <b>סביבותיו</b> של פרעה, ומפרש מי הם החללים? <b>כלם ערלים חללי חרב</b> הם החללים של הערלים שהם חללי חרב על <b>שנתן חתיתם בארץ חיים</b> והחריבו את בהמ''ק, <b>וישאו כלמתם</b> ר''ל ועילם ישאו הכלימה מה <b>שבתוך חללים נתן</b> שנתן בין חללי הערלים שהם טמאים בעיניהם (וזמ''ש חז''ל עתידה פרס שתפול ביד אדום שנאמר אם לא יסחבום צעירי הצאן, ואמרו עתידה אדום שתפול ביד פרס, ושניהם אמת) :
<h3>{כו}</h3>
שָׁ֣ם מֶ֤שֶׁךְ תֻּבַל֙ וְכָל־הֲמוֹנָ֔הּ סְבִֽיבוֹתָ֖יו קִבְרוֹתֶ֑יהָ כֻּלָּ֤ם עֲרֵלִים֙ מְחֻ֣לְלֵי חֶ֔רֶב כִּֽי־נָתְנ֥וּ חִתִּיתָ֖ם בְּאֶ֥רֶץ חַיִּֽים׃
<b style="color: gray;">רש"י</b> <b>מחוללי .</b> כמו הרוגי :
<b style="color: gray;">מצודת דוד</b> <b>שם משך תובל .</b> במקום המלחמה ההיא יפלו גם משך ותובל : <b>וכל המונה .</b> המון כל אחת מהן : <b>סביבותיו .</b> סביבות קברות מצרים יהיה קברות כל אחת מהן : <b>כולם ערלים .</b> כל הרשעים ההם יהיו חללי חרב ולכן יקברו רבים בחפירה אחת ויהיו כולם סמוכים לקברות מצרים : <b>כי נתנו .</b> בזה יפרש במה הרשיעו ואמר על אשר נתנו שברם בארץ חיים ( כי גם הם יתכן שעזרו להאויב הבא על ישראל או בימי אשור או בחורבן הבית הראשון או בשני ) :
<b style="color: gray;">מצודת ציון</b> <b>מחוללי .</b> מל' חלל והרג :
<b style="color: gray;">מלבי"ם פירוש המילות</b> <b>שם משך תובל</b> עתה מפרש מי הם הערלים שעמהם ילחמו מצרים ואשור ועילם? הם משך תובל <b>וכל המונה</b> שהם חיל גוג נשיא ראש משך ותובל <b>וקברותיה</b> של המונה הם ג''כ <b>סביבותיה</b> והם <b>כלם ערלים</b> והם <b>מחללי חרב</b> על כי <b>נתנו חתיתם בארץ חיים</b> והרעו לישראל :
<b style="color: gray;">מלבי"ם ביאור המילות</b> <b>מחללי,</b> פעול מבנין הדגוש ונפל הדגש, כמו מטועני חרב :
<h3>{כז}</h3>
וְלֹ֤א יִשְׁכְּבוּ֙ אֶת־גִּבּוֹרִ֔ים נֹפְלִ֖ים מֵעֲרֵלִ֑ים אֲשֶׁ֣ר יָרְדֽוּ־שְׁא֣וֹל בִּכְלֵֽי־מִלְחַמְתָּם֩ וַיִּתְּנ֨וּ אֶת־חַרְבוֹתָ֜ם תַּ֣חַת רָאשֵׁיהֶ֗ם וַתְּהִ֤י עֲוֹֽנֹתָם֙ עַל־עַצְמוֹתָ֔ם כִּֽי־חִתִּ֥ית גִּבּוֹרִ֖ים בְּאֶ֥רֶץ חַיִּֽים׃
<b style="color: gray;">רש"י</b> <b>ולא ישכבו .</b> אלה הנזכרים עם גבורים שמתו מיתת עצמם כי נופלין וגרועים יהיו מהעכו''ם אשר מתו מיתת עצמם וירדו בכלי מלחמתם שאול : <b>ויתנו .</b> קובריהם את חרבותם תחת ראשיהם לסימן להודיע כי לא שלטה בהם חרב : <b>ותהי עוונותם על עצמותם .</b> לא נחסר מעוונם כלום שלא כפרה עליהם חרב הריגה שלא נהרגו ומה הוא העון כי חתית הגבורים ההם היתה בארץ חיים :
<b style="color: gray;">מצודת דוד</b> <b>ולא ישכבו .</b> חללי העובדי כוכבים ההם לא ישכבו בקבר עם ערלי הלבב הנופלים במיתת עצמם אשר ירדו אל השאול עם כלי מלחמתם ר''ל שקברו אותם עם כלי מלחמתם והמקברים נתנו את חרבותם תחת ראשיהם לכבוד ולתפארת ( כי כן היה דרכם לעשות כזאת להודיע שרגיל היה ללכת במלחמה ומת מיתת עצמו ולא נהרג ) ור''ל החללים ההם לא ישכבו עמהם ולא ידמו להם בדבר הכבוד הזה : <b>ותהי עוונותם .</b> כאומר אבל בדבר אחד המה גרועים מחללי חרב כי הם כבר קבלו עונש מה על עוונם הואיל ונהרגו בחרב אבל אלו לא קבלו עדיין עונש כלל וכל עוונותם המה על עצמותם ונכונים הם לקבל עונש שהעוונות ישברו העצמות : <b>כי חתית .</b> כאומר ומה הם העוונות אשר הגבורים ההם נתנו שבר בארץ החיים :
<b style="color: gray;">מצודת ציון</b> <b>נופלים .</b> על המיתה יאמר : <b>חרבותם .</b> מל' חרב :
<b style="color: gray;">מלבי"ם פירוש המילות</b> <b>ולא</b> והם לא <b>ישכבו</b> ביחד <b>את הגבורים הנפלים מערלים אשר ירדו שאול בכלי מלחמתם ויתנו את חרבותם תחת ראשיהם,</b> כי כן היא הכבוד אצל מלכי הערלים לתפארת גבוריהם שנפלו במלחמה וכלי מלחמתם בידם ותחת ראשיהם, כי ישכבו ביחד עם הישמעאלים אויביהם, <b>ותהי עונותם על עצמותם</b> שלא יתכפר להם ע''י כלות בשרם כי עוד ישאר עונם על עצמותיהם הנשארים אחרי כלות הבשר על <b>כי חתית גבורים</b> היה <b>בארץ חיים</b> לכן יענשו :
<h3>{כח}</h3>
וְאַתָּ֗ה בְּת֧וֹךְ עֲרֵלִ֛ים תִּשָּׁבַ֥ר וְתִשְׁכַּ֖ב אֶת־חַלְלֵי־חָֽרֶב׃
<b style="color: gray;">רש"י</b> <b>ואתה בתוך .</b> לפרעה הוא אומר : <b>את חללי חרב .</b> ולא עם המתים מיתת עצמם :
<b style="color: gray;">מצודת דוד</b> <b>ואתה .</b> אל מול פרעה יאמר אבל אתה תשבר בתוך ערלי הלבב האלו אשר העוונות ישברו עצמותם וגם תשכב עם חללי חרב ולא תקבל הכבוד שקבלו הם כי תענש בשני משפטים כי מאד הרעת לעשות יותר מכולם :
<b style="color: gray;">מלבי"ם פירוש המילות</b> <b>ואתה</b> פרעה <b>בתוך ערלים תשבר</b> בין ערלים האלה שהם משך תובל, <b>ועמהם תשכב</b> כי אח''כ יפלו גם הם ויקברו עמם :
<h3>{כט}</h3>
שָׁ֣מָּה אֱד֗וֹם מְלָכֶ֙יהָ֙ וְכָל־נְשִׂיאֶ֔יהָ אֲשֶׁר־נִתְּנ֥וּ בִגְבוּרָתָ֖ם אֶת־חַלְלֵי־חָ֑רֶב הֵ֛מָּה אֶת־עֲרֵלִ֥ים יִשְׁכָּ֖בוּ וְאֶת־יֹ֥רְדֵי בֽוֹר׃
<b style="color: gray;">מצודת דוד</b> <b>שמה אדום .</b> במקום מלחמה ההיא יפלו גם המה מחריבי בהמ''ק : <b>אשר נתנו בגבורתם .</b> ר''ל עם כל גבורתם נתנו עם שאר חללי חרב ודומה להם ולא הועיל להם הגבורה : <b>המה .</b> ר''ל גם המה ישכבו עם ערלי לבב האלו ועם שאר יורדי בור שמתו מיתת עצמם אשר העוונות המה עדיין על עצמותם ומעותדים לקבל גמול כי גם הם הרעו לעשות :
<b style="color: gray;">מלבי"ם פירוש המילות</b> <b>שמה אדום</b> אח''כ יבואו שמה אדום ומלכיה והם ילחמו שנית בגבורה רבה <b>וינתנו בגבורתם את חללי חרב, והמה את ערלים ישכבו</b> שהם יקברו לבד עם הערלים לא את הישמעאלים הנמולים (וכפי הנראה ילחמו שלשה האחרונים הנחשבים פה נגד שלשה הראשונים מצרים עם משך תובל, ואשור ילחם עם אדום, ועילם עם נסיכי צפון, ובאשור לא נזכר שנקבר עם ערלים כי הערלים של אדום ומלכיה יקברו מופרדים בפ''ע והם ילחמו בגבורה רבה, ואמרו חז''ל ששלשה מלחמות עתיד גוג ומגוג לעשות, כפי הנראה הוציאו זאת מפה שחשב שלשה כנגד שלשה) :
<h3>{ל}</h3>
שָׁ֣מָּה נְסִיכֵ֥י צָפ֛וֹן כֻּלָּ֖ם וְכָל־צִֽדֹנִ֑י אֲשֶׁר־יָרְד֣וּ אֶת־חֲלָלִ֗ים בְּחִתִּיתָ֤ם מִגְבֽוּרָתָם֙ בּוֹשִׁ֔ים וַיִּשְׁכְּב֤וּ עֲרֵלִים֙ אֶת־חַלְלֵי־חֶ֔רֶב וַיִּשְׂא֥וּ כְלִמָּתָ֖ם אֶת־י֥וֹרְדֵי בֽוֹר׃
<b style="color: gray;">רש"י</b> <b>בחתיתם מגבורתם בושים .</b> באתברותהון מגבורתהון בהתון :
<b style="color: gray;">מצודת דוד</b> <b>שמה נסיכי צפון .</b> במקום המלחמה ההיא יפלו גם נסיכי צפון כולן איש לא נעדר וגם כל אנשי צידון אשר ירדו לקבר עם שאר החללים ודומה להם : <b>בחתיתם .</b> בעת שישברו יתביישו מגבורתם אשר לא הועיל להם להנצל מיד החרב ולפי שהיו מפורסמים בגבורה אמר כן : <b>וישכבו ערלים .</b> ערלי הלבב האלו ישכבו עם שאר חללי חרב ודומה להם וישאו הכלימה הראויה להם עם שאר יורדי בור מחללי החרב אשר יקברו בבזיון בחפירה אחת רבים מהם :
<b style="color: gray;">מצודת ציון</b> <b>נסיכי .</b> ענין שררה כמו נסיכי סיחון ( יהושע יג ) : <b>צדוני .</b> כמו צדונים ונפלה המ''ם :
<b style="color: gray;">מלבי"ם פירוש המילות</b> <b>שמה נסיכי צפון,</b> אח''כ יתעוררו <b>נסיכי צפון וצדני,</b> והם יוכו מן מחנה עילם והם לא ילחמו בגבורה נמרצה וז''ש <b>אשר ירדו את חללים בחתיתם,</b> שהראו חתת ומורא וע''כ <b>מגבורתם בושים וישכבו ערלים את חללי חרב</b> של מחנה עילם כמ''ש בתוך חללים נתנו משכב לה <b>וישאו כלמתם את יורדי בור</b> כי נלחמו שלא בגבורה :
<h3>{לא}</h3>
אוֹתָם֙ יִרְאֶ֣ה פַרְעֹ֔ה וְנִחַ֖ם עַל־כָּל־(המונה) [הֲמוֹנ֑וֹ] חַלְלֵי־חֶ֙רֶב֙ פַּרְעֹ֣ה וְכָל־חֵיל֔וֹ נְאֻ֖ם אֲדֹנָ֥י יְהוִֽה׃
<b style="color: gray;">מצודת דוד</b> <b>אותם .</b> כל החללים האלה יראה פרעה ויהיה לו תנחומין על כל המון עמו ( כי כן הדרך כשרואה אדם אשר הצרה הבאה עליו באה גם על אחרים תחשב לו לתנחומין ) : <b>חללי חרב .</b> בזה יפרש על מה יהיה התנחומין ואמר על כי יהיה חללי חרב פרעה וכל חילו :
<b style="color: gray;">מצודת ציון</b> <b>ונחם .</b> מל' תנחומין : <b>חילו .</b> צבאות עמו :
<b style="color: gray;">מלבי"ם פירוש המילות</b> <b>אותם יראה פרעה</b> ויהיה לו <b>נחמה על המונה</b> שנפל כי יאמרו שהם <b>חללי חרב פרעה</b> כי יתיחס כל המלחמה והנצחון על שמו על שהוא התחיל במלחמה :
<h3>{לב}</h3>
כִּֽי־נָתַ֥תִּי אֶת־(חתיתו) [חִתִּיתִ֖י] בְּאֶ֣רֶץ חַיִּ֑ים וְהֻשְׁכַּב֩ בְּת֨וֹךְ עֲרֵלִ֜ים אֶת־חַלְלֵי־חֶ֗רֶב פַּרְעֹה֙ וְכָל־הֲמוֹנֹ֔ה נְאֻ֖ם אֲדֹנָ֥י יְהוִֽה׃
<b style="color: gray;">רש"י</b> <b>כי נתתי את .</b> חתיתי בארץ חיים . כי אתן אני את מוראי בארץ ישראל ולא תנתן עוד חתית אדם בה :
<b style="color: gray;">מצודת דוד</b> <b>כי נתתי .</b> כי אני אתן את שברי בארץ חיים ר''ל בגזירתי תהיה השבירה בארץ חיים כי בא''י תהיה המלחמה ההיא לקבל שם הגמול במקום הרשע שם המשפט : <b>והושכב .</b> וגם הוא יהיה מושכב בתוך שאר ערלי הלבב עם שאר חללי החרב ומי הוא המושכב פרעה וכל המון עמו :
<b style="color: gray;">מלבי"ם פירוש המילות</b> <b>כי נתתי את חתיתי בארץ חיים</b> זאת יהיה ע''י שאני נתתי חתיתי ומוראי בארץ חיים כמ''ש והתגדלתי והתקדשתי ונודעתי לעיני גוים רבים. ועי''כ <b>והשכב</b> פרעה וכל המוני ישאר מושכב <b>בתוך ערלים</b> עם חללי חרב הנזכרים :
<h2>יחזקאל פרק-לג</h2>
<h3>{א}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<h3>{ב}</h3>
בֶּן־אָדָ֗ם דַּבֵּ֤ר אֶל־בְּנֵֽי־עַמְּךָ֙ וְאָמַרְתָּ֣ אֲלֵיהֶ֔ם אֶ֕רֶץ כִּֽי־אָבִ֥יא עָלֶ֖יהָ חָ֑רֶב וְלָקְח֨וּ עַם־הָאָ֜רֶץ אִ֤ישׁ אֶחָד֙ מִקְצֵיהֶ֔ם וְנָתְנ֥וּ אֹת֛וֹ לָהֶ֖ם לְצֹפֶֽה׃
<b style="color: gray;">רש"י</b> <b>לצופה .</b> באדי''טא בלע''ז :
<b style="color: gray;">מצודת דוד</b> <b>כי אביא .</b> אמר אביא לפי שהכל בא בגזירת המקום : <b>חרב .</b> ר''ל אנשי חרב : <b>ונתנו אותו .</b> ימנו אותו להיות צופה לראות אם קרבה לבוא העירה :
<b style="color: gray;">מצודת ציון</b> <b>מקציהם .</b> ת''י מביניהון : <b>לצופה .</b> ענין הבטה וראיה :
<b style="color: gray;">מלבי"ם פירוש המילות</b> <b>ארץ כי אביא עליה חרב,</b> יש שני מיני צופים, {{{א}}} צופה שמעמידים לראות אם אויב בא לעיר, {{{ב}}} אחר שכבר בא האויב מעמידים צופה לראות ולעיין על מחנה האויב ולהזהיר את העם שישמרו א''ע מן הצד שמשם יערוך מלחמה וישליך חצים ואבני קלע אל העיר, ויש ג' הבדלים ביניהם, {{{א}}} שהצופים שמעמידים לראות אם יבא איזה אויב, מעמידים צופים רבים בכל צד, משא''כ הצופה שמעמידים אחר שבא האויב מעמידים רק צופה אחד, שיעיין על מעשה האויב ומערכתו, {{{ב}}} הצופים שיראו אם בא האויב מעמידים אנשים הדיוטים, אבל הצופה שיעמוד לראות על מערכת האויב שכבר בא, צריך להיות אחד משרי הצבא היודע תכסיסי מלחמה, ויודע להזהיר את העם ממקום הסכנה, {{{ג}}} הצופים הראשונים יעמיד המלך או שר הצבא, כדי שאם ירגישו ביאת האויב יודיעו לצבא המלחמה לצאת לקראתו לקרב, אבל הצופה השני אם בא האויב יעמידו העם כולו, כדי שבעת שיראה שהאויב ידו רמה ושיכבוש את העיר יודיע אל העם כדי שימהרו להמלט על נפשם, וז''ש <b>ארץ כי אביא עליה חרב,</b> אם כבר בא החרב ואז א''צ להעמיד צופים רבים לראות אם בא החרב, רק אז <b>יקחו עם הארץ</b> כי הם יעמידו הצופה, ורק <b>איש אחד,</b> והאיש הוא <b>מקציהם</b> ר''ל אחד מקציני העם העומד בראשם, <b>ונתנו אותו להם לצופה,</b> שעקר מה שצופה הוא בעבורם, להזהירם בעת הסכנה, לעמוד על נפשם, ואז ????:
<b style="color: gray;">מלבי"ם ביאור המילות</b> <b>מקציהם.</b> הוא איש העומד בראש העדה, כמו וישלחו מקצותם אנשים בני חיל (שופטים י''ח ב') ומזה שם קצין, וכן בספרי בהעלותך (סי' פ''ה) ר''ש בן מנסיא אומר ותאכל בקצה המחנה במוקצין שבהם בגדולים שבהם, וכה''א וישימו העם אותו עליהם לראש ולקצין. ובב''ק (דף צ''ב) ומקצה אחיו לקח חמשה האנשים אלו הנכפלים בשמות, ובאמת מצאנו שבא על הקצה השני הגרוע, ויעש כהני מקצות העם (מ''א י''ב), וגם עמ''ש ומקצה אחיו, ועל בקצה המחנה יש דעה במדרש ובספרי שם שכוון על הקצה הגרוע, אולם פה שאא''ל שיעמידו צופה את השפל שבעם בודאי כוון על העומד בקצה המעלה. ומ''ם מקציהם מ''ם השימוש ונחסר הדגש שאחריו :
<h3>{ג}</h3>
וְרָאָ֥ה אֶת־הַחֶ֖רֶב בָּאָ֣ה עַל־הָאָ֑רֶץ וְתָקַ֥ע בַּשּׁוֹפָ֖ר וְהִזְהִ֥יר אֶת־הָעָֽם׃
<b style="color: gray;">רש"י</b> <b>וראה את החרב .</b> המה הגייסות :
<b style="color: gray;">מצודת דוד</b> <b>וראה .</b> וכאשר ראה שכבר באה ותקע אז בשופר להיות לסימן והזהיר בזה את העם להיות נשמרים מן החרב :
<b style="color: gray;">מלבי"ם פירוש המילות</b> <b>וראה,</b> אם יראה <b>שהחרב באה על הארץ</b> דהיינו שהאויב מנצח וכובש העיר, ואז <b>יתקע בשופר להזהיר את העם</b> שימהרו לברוח :
<h3>{ד}</h3>
וְשָׁמַ֨ע הַשֹּׁמֵ֜עַ אֶת־ק֤וֹל הַשּׁוֹפָר֙ וְלֹ֣א נִזְהָ֔ר וַתָּ֥בוֹא חֶ֖רֶב וַתִּקָּחֵ֑הוּ דָּמ֥וֹ בְרֹאשׁ֖וֹ יִֽהְיֶֽה׃
<b style="color: gray;">רש"י</b> <b>דמו בראשו יהיה .</b> עון מיתתו ידרש מיד עצמו שפשע בנפשו :
<b style="color: gray;">מצודת דוד</b> <b>ולא נזהר .</b> לא קבל האזהרה להיות נשמר ובעבור זה לקחו החרב והרגו : <b>דמו בראשו .</b> ר''ל עון מיתתו על עצמו אבל אין להאשים את הצופה כי הוא עשה את שלו :
<b style="color: gray;">מלבי"ם פירוש המילות</b> <b>ושמע</b> ר''ל כי היה בענין השופר שני ענינים, {{{א}}} יש סימנים בתקיעת השופר שכל מבין הסימנים יודע איך יעשה ובאיזה צד יברח או איך ינצל, ועז''א <b>ושמע השומע את קול השופר</b> ר''ל מי ששומע ומבין סימני התקיעות והאותות שהקול מורה עליהם <b>ולא נזהר דמו</b> בראשו יהיה הוא מתחייב בנפשו, {{{ב}}} שאף מי שאינו יודע אותות השופר וסימניה, עכ''פ.
<b style="color: gray;">מלבי"ם ביאור המילות</b> <b>דמו בראשו יהיה.</b> לשון זה לא מצאנו רק גבי מיתת סקילה, ובא תמיד דמיו בלשון רבים (כמ''ש טעם הדבר בס' התו''ה קדושים סי' ק''ג), ועל שמתחייב בנפשו יאמר תמיד דמו בראשו, ולכן מוכרח לשתפו עם דמך בתוכך היה, ר''ל שאין לו כפרה, כי לא עשה תשובה ואשמת דמו נשאר בו לא ימחה :
<h3>{ה}</h3>
אֵת֩ ק֨וֹל הַשּׁוֹפָ֤ר שָׁמַע֙ וְלֹ֣א נִזְהָ֔ר דָּמ֖וֹ בּ֣וֹ יִֽהְיֶ֑ה וְה֥וּא נִזְהָ֖ר נַפְשׁ֥וֹ מִלֵּֽט׃
<b style="color: gray;">רש"י</b> <b>והוא נזהר נפשו מלט .</b> אם נזהר היה נמלט :
<b style="color: gray;">מצודת דוד</b> <b>את קול השופר שמע .</b> כי הלא שמע קול השופר המזהיר והוא לא קבל האזהרה ולא נשמר לכן עון מיתתו עליו : <b>והוא .</b> אבל אם היה הוא נזהר באזהרת השופר והיה נשמר הנה מלט נפשו וכאומר הואיל והיה בידו למלט נפשו ולא מלט לכן מקבל עונש על מה שהפקיר נפשו :
<b style="color: gray;">מלבי"ם פירוש המילות</b> <b>את קול השופר שמע</b> והיה לו להזהר ולברוח. וגם היה בענין השופר ענין שני מוסרי, שקול השופר הוא מעורר לתשובה והיו מתריעים על הצרות שישובו העם מעונותיהם, וע''ז הצד אמר את קול השופר שמע ולא ולא נזהר לשוב בתשובה <b>דמו בו יהיה</b> ר''ל בפנימיותו מה שלא תקן נפשו עכ''פ ע''י תשובה, שאם <b>היה נזהר נפשו מלט</b> היה ממלט נשמתו מני שחת :
<b style="color: gray;">מלבי"ם ביאור המילות</b> <b>השמע את קול השופר, את קול השופר שמע.</b> הראשון מלשון הבנה, והשני מלשון שמיעה :
<h3>{ו}</h3>
וְ֠הַצֹּפֶה כִּֽי־יִרְאֶ֨ה אֶת־הַחֶ֜רֶב בָּאָ֗ה וְלֹֽא־תָקַ֤ע בַּשּׁוֹפָר֙ וְהָעָ֣ם לֹֽא־נִזְהָ֔ר וַתָּב֣וֹא חֶ֔רֶב וַתִּקַּ֥ח מֵהֶ֖ם נָ֑פֶשׁ ה֚וּא בַּעֲוֹנ֣וֹ נִלְקָ֔ח וְדָמ֖וֹ מִיַּֽד־הַצֹּפֶ֥ה אֶדְרֹֽשׁ׃
<b style="color: gray;">מצודת דוד</b> <b>והצופה .</b> אבל הצופה אשר יראה את החרב באה ולא תקע בשופר להזהיר את העם וא''כ לא היה העם נזהר להיות נשמר : <b>הוא בעוונו נלקח .</b> ר''ל עם כי בודאי הומת בגמול עוונו כ''א לא היה בו עון לא היה כח ביד החרב ללקותו עכ''ז אדרוש דמו מיד הצופה לענוש אותו על אשר לא הזהיר ובאה התקלה על ידו הואיל ובטחו עליו והוא מנע האזהרה :
<b style="color: gray;">מלבי"ם פירוש המילות</b> <b>והצופה</b> אבל אם הצופה לא הזהיר ע''י תקיעת שופר הגם שהנפש בעונו נלקח מ''מ אדרוש דמו מיד הצופה, אם במה שלא הזהיר מן האויב, ואם לפי המוסר מה שלא עורר לתשובה שעי''כ היו נצולים :
<h3>{ז}</h3>
וְאַתָּ֣ה בֶן־אָדָ֔ם צֹפֶ֥ה נְתַתִּ֖יךָ לְבֵ֣ית יִשְׂרָאֵ֑ל וְשָׁמַעְתָּ֤ מִפִּי֙ דָּבָ֔ר וְהִזְהַרְתָּ֥ אֹתָ֖ם מִמֶּֽנִּי׃
<b style="color: gray;">רש"י</b> <b>צופה נתתיך .</b> כאותו הצופה הניתן להזהיר שלא תאבד נפש כן נתתיך להזהיר את ישראל :
<b style="color: gray;">מצודת דוד</b> <b>צופה נתתיך .</b> נתתי אותך להיות כצופה לישראל וכאשר תשמע מפי הפורעניות המיועדת לבא תזהיר אותם בשמי :
<b style="color: gray;">מלבי"ם פירוש המילות</b> <b>ואתה</b> באר הנמשל, <b>אתה הצופה העומד מצד בני ישראל</b> לתקן עניניהם <b>ושמעת</b> מפי דבר גזרה שגזרתי עליהם שאז החרב באה בודאי <b>תזהיר אותם ממני</b> שישובו בתשובה וימלטו מן הגזרה :
<h3>{ח}</h3>
בְּאָמְרִ֣י לָרָשָׁ֗ע רָשָׁע֙ מ֣וֹת תָּמ֔וּת וְלֹ֣א דִבַּ֔רְתָּ לְהַזְהִ֥יר רָשָׁ֖ע מִדַּרְכּ֑וֹ ה֤וּא רָשָׁע֙ בַּעֲוֹנ֣וֹ יָמ֔וּת וְדָמ֖וֹ מִיָּדְךָ֥ אֲבַקֵּֽשׁ׃
<b style="color: gray;">מצודת דוד</b> <b>באמרי .</b> ר''ל לכן באמרי על הרשע אתה רשע הנה מות תמות ואתה לא דברת את זאת להזהיר את הרשע לשוב מדרכו עם כי הרשע ההוא ימות בעוונו מ''מ אבקש דמו מידך כי אולי היה נזהר אם הזהרתו :
<b style="color: gray;">מלבי"ם פירוש המילות</b> <b>באמרי לרשע,</b> הגם שגזרתי עליו הדין למיתה, הלא אמרתי <b>רשע מות תמות,</b> שימות יען שהוא רשע, וא''כ אם יעשה תשובה ויהיה צדיק לא ימות, וא''כ <b>אם לא דברתי להזהיר רשע מדרכו</b> אז תגרום לו היזק בשתים, {{{א}}} <b>שימות בעונו,</b> {{{ב}}} <b>שהוא רשע ימות,</b> שימות רשע בלא תשובה, וע''כ <b>דמו מידך אבקש</b> :
<b style="color: gray;">מלבי"ם ביאור המילות</b> <b>ודמו מידך אבקש.</b> ולמעלה (פסוק ו') דמו מיד הצופה אדרש, ויש הבדל בין דרישה ובקשה שאחריה מלת מיד, הדרישה היא להעניש, כמו מיד כל חיה אדרשנו ומיד האדם, והבקשה היא בקשת התשלומין בדבר שנכנס לערבון עליו, כמו אנכי אחטנה מידי תבקשנה, אנכי אערבנו מידי תבקשנו, ור''ל את הנכנס כערב בעד הנפשות שמסרתים בידך להשגיח עליהם, וכן תפס למעלה (סי' ג') לשון בקשה מיד הצופה :
<h3>{ט}</h3>
וְ֠אַתָּה כִּֽי־הִזְהַ֨רְתָּ רָשָׁ֤ע מִדַּרְכּוֹ֙ לָשׁ֣וּב מִמֶּ֔נָּה וְלֹא־שָׁ֖ב מִדַּרְכּ֑וֹ ה֚וּא בַּעֲוֹנ֣וֹ יָמ֔וּת וְאַתָּ֖ה נַפְשְׁךָ֥ הִצַּֽלְתָּ׃
<b style="color: gray;">מצודת דוד</b> <b>ואתה .</b> אבל אם אתה הזהרת את הרשע להיות נזהר מדרכו לשוב ממנה והוא לא שב מדרכו : <b>הוא בעוונו ימות .</b> כאומר וכי מפני אזהרתך מת הלא בעונו ימות ואם כן אין דבר רע בא מן האזהרה אבל בא ממנה דבר טוב כי אתה הצלת נפשך על ידה כי אם לא הזהרתו היה עליך עונש על ההמנעה כי אולי היה נזהר אם הזהרתו :
<b style="color: gray;">מלבי"ם פירוש המילות</b> <b>ואתה כי הזהרת ולא שב,</b> תרויח בשתים, {{{א}}} <b>הוא בעונו ימות,</b> לא אמר הוא רשע בעונו ימות, כי עכ''פ ישים לב קרוב למיתה ויעשה תשובה ותהא מיתתו כפרה, {{{ב}}} <b>שאתה את נפשך הצלת</b> :
<h3>{י}</h3>
וְאַתָּ֣ה בֶן־אָדָ֗ם אֱמֹר֙ אֶל־בֵּ֣ית יִשְׂרָאֵ֔ל כֵּ֤ן אֲמַרְתֶּם֙ לֵאמֹ֔ר כִּֽי־פְשָׁעֵ֥ינוּ וְחַטֹּאתֵ֖ינוּ עָלֵ֑ינוּ וּבָ֛ם אֲנַ֥חְנוּ נְמַקִּ֖ים וְאֵ֥יךְ נִֽחְיֶֽה׃
<b style="color: gray;">רש"י</b> <b>כן אמרתם .</b> לפיכך אין אתם חפצים לשוב כסבורין אתם שלא תועיל לכם תשובה :
<b style="color: gray;">מצודת דוד</b> <b>כן אמרתם .</b> זאת אמרתם לאמר כי פשעינו וחטאתינו הם עלינו ר''ל באמת עשינו פשעים וחטאות : <b>ובם .</b> ובגמולם אנו נמקים בצרות ולא על חנם ואיך אפשר שנחיה ר''ל להיות נצולים מן ההמקה כי לא האמינו שהתשובה מועלת וכאלו אמרו בזה הואיל וכן הוא נתמיד בפשעים וכאשר אבדנו אבדנו :
<b style="color: gray;">מצודת ציון</b> <b>נמקים .</b> מל' המקה והמסה :
<b style="color: gray;">מלבי"ם פירוש המילות</b> <b>כן אמרתם לאמר</b> ר''ל שהם אומרים שאין מועיל להם תשובה מצד שני טעמים, {{{א}}} שידמו מצות ה' ואזהרותיו כמלך שצוה צווים על עבדיו והם עברו על פקודותיו, שהם חייבים, אם מצד שמרדו במלך, אם מצד שקלקלו את מלאכתו, ועל שניהם אין מועיל תשובה וחרטה, וז''ש שאתם אומרים כי <b>פשעינו</b> עלינו שמרדנו במלכו של עולם, ועוד שחטאותינו עלינו שהם המעשים עצמם שקלקלנו מלאכתו ועבודתו, ואיך יועיל תשובה, זאת שנית בהשקף ע''מ המצות והאזהרות באו לתועלתנו כדמיון הרופא המצוה על החולה שכן באו לטהר ולקדש את נפשותיכם, ואם עבר החולה על דברי הרופא עד שהוא נימק בחליו מה יועיל לו החרטה והתשובה, והוא כבר נימק בחליו ועז''א <b>ובם אנחנו נמקים</b>, וא''כ <b>ואיך נחיה</b> ע''י חרטה ותשובה ושמיעת קול שופר :
<b style="color: gray;">מלבי"ם ביאור המילות</b> <b>פשעינו וחטאתינו.</b> הפשעים הם המרדים, והחטאות הם הנעשים מסבת התאוה, לא מצד המרד כמ''ש בכ''מ :
<h3>{יא}</h3>
אֱמֹ֨ר אֲלֵיהֶ֜ם חַי־אָ֣נִי ׀ נְאֻ֣ם ׀ אֲדֹנָ֣י יְהוִ֗ה אִם־אֶחְפֹּץ֙ בְּמ֣וֹת הָרָשָׁ֔ע כִּ֣י אִם־בְּשׁ֥וּב רָשָׁ֛ע מִדַּרְכּ֖וֹ וְחָיָ֑ה שׁ֣וּבוּ שׁ֜וּבוּ מִדַּרְכֵיכֶ֧ם הָרָעִ֛ים וְלָ֥מָּה תָמ֖וּתוּ בֵּ֥ית יִשְׂרָאֵֽל׃
<b style="color: gray;">מצודת דוד</b> <b>חי אני .</b> הריני נשבע אם חפצי במיתת הרשע כי חפצי שישוב מדרכו הרעה למען יחיה ר''ל אין כוונתי בהבאת העונש להתנקם בו כאלו הייתי חפץ במיתתו אלא הכוונה היא לעוררו לשוב מדרכו הרעה למען יחיה ולכן שובו מדרכיכם הרעים ולמה תמותו בהמנעכם מן ההשבה :
<b style="color: gray;">מלבי"ם פירוש המילות</b> <b>אמר אליהם,</b> משיב להם בשבועה על שני טענות אלה, על הראשון אומר שציווי ה' לא ידמו לצווי ב''ו שאם יעברו על פקודתו רוצה לענוש ולהנקם מן החוטא ולהמיתו דוקא, אבל ה' כל חפצו בתקנת בריותיו ולהחיותם, וגם כשחטאו וגזר עליהם עונש אין תכלית העונש כדי להעניש ולהנקם, רק כדי שע''י העונש ישים על לבו לשוב ולתקן מעשיו להבא, וגם אם יגזור מיתה על הרשע אין תכליתו מות הרשע, רק תכליתו שעי''כ יראה רשע אחר וישים על לבו לשוב, וז''ש <b>אם אחפוץ במות הרשע</b> זה אינו החפץ והתכלית המכוון, <b>כי אם</b> תכלתיו הוא <b>בשוב רשע</b> אחר <b>מדרכו</b> ע''י יראת העונש <b>וחיה,</b> וא''כ חפץ ה' הוא חיי הרשע ולא מותו, וכשיתקן מעשיו להבא חיו יחיה, ואם מצד השני שנטמאתם ואתם נמקים ע''י מעשיכם <b>שובו שובו מדרכיכם הרעים,</b> ע''י שתשובו תשובו לאיתנכם ותתקדשו ותרפאו מחלייכם, <b>ולמה תמותו</b> הלא יש לכם רפואה :
<b style="color: gray;">מלבי"ם ביאור המילות</b> <b>במות הרשע כי אם בשוב רשע.</b> כבר יעדתי באילת השחר (כלל קל''ח) שהשם הנשנה יורה שאינו השם הראשון, ור''ל בשוב רשע אחר :
<h3>{יב}</h3>
וְאַתָּ֣ה בֶן־אָדָ֗ם אֱמֹ֤ר אֶל־בְּנֵֽי־עַמְּךָ֙ צִדְקַ֣ת הַצַּדִּ֗יק לֹ֤א תַצִּילֶ֙נּוּ֙ בְּי֣וֹם פִּשְׁע֔וֹ וְרִשְׁעַ֤ת הָֽרָשָׁע֙ לֹֽא־יִכָּ֣שֶׁל בָּ֔הּ בְּי֖וֹם שׁוּב֣וֹ מֵֽרִשְׁע֑וֹ וְצַדִּ֗יק לֹ֥א יוּכַ֛ל לִֽחְי֥וֹת בָּ֖הּ בְּי֥וֹם חֲטֹאתֽוֹ׃
<b style="color: gray;">רש"י</b> <b>לחיות בה .</b> בצדקתו :
<b style="color: gray;">מצודת דוד</b> <b>צדקת הצדיק .</b> הצדקה שעשה הצדיק מאז לא תציל אותו מן העונש הראוי לבוא עליו ביום פשעו כ''א ענוש יענש : <b>ורשעת הרשע .</b> וכן רשעת הרשע שעשה מאז לא יהיה לו למכשול להמנע ממנו הטובה הראוי לבוא עליו ביום שובו מרשעו : <b>וצדיק .</b> אבל הצדיק לא יוכל לחיות בעבור דבר הרשע ביום שיחטא ר''ל דבר הרשע מאבד ממנו החיים ביום חטאתו עם שאין מאבד חיי הרשע ביום שובו וכאומר עם כי שניהן עשו רשע ופשע עכ''ז מזה מאבד החיים ומזה אין מאבד כי הכל תלוי בזמן ההוה :
<b style="color: gray;">מלבי"ם פירוש המילות</b> <b>ואתה בן אדם אמר אל בני עמך,</b> ועתה הודיע להם שאין ה' מביט על מעשים הקודמים בין לטוב בין לרע, רק על מעשים של עתה, עד <b>שצדקת הצדיק לא תצילנו ביום פשעו,</b> ר''ל שאינו דומה כב''ו שאם יחטא לפניו עבד ששרת לפניו תמיד באמונה יזכור צדקותיו הקודמים וימחול לו, ובהפך מי שהרשיע לפניו תמיד אף שישוב מדרכו לא יועיל כי ישמור איבתו בלבו להענישו, לא כן אצל ה', עת ימרוד הצדיק בו בפשע אז צדקתו הקודמת לא תצילנו <b>והרשע</b> השב מרשעו <b>לא יכשל ברשעתו</b> הקודמת, כי נמחל לו וכאילו לא היה מכשול בדרכו כלל, <b>וצדיק לא יוכל לחיות בה ביום חטאתו,</b> ר''ל שהגם שבאם יחטא הצדיק בחטא שוגג לא בפשע תועיל לו רשעת הרשע, ר''ל שאז יצרפו מעשיו נגד מעשה הרשע החוטא בפשע וזדון ויצא צדיק לערכו אבל אחרי שהרשע שב בתשובה והצדיק עשה חטא שוגג לא יהיה צדיק בערך הרשע ולא יזכה נגד מעשה הרשע הקודמים, כי אז יביטו על מעשה הרשע והצדיק של עתה, שהרשע שב בתשובה והוא צדיק, והצדיק חוטא, ונתהפך הדבר שהצדיק לא יחיה בסבת מעשה הרשע : <b>באמרי לצדיק,</b> אתה פי' הדבר איך לא תועיל צדקת הצדיק ביום פשעו, הוא אם אני אמרתי לו <b>חיה יחיה</b> בשהוא כולו זכאי, והוא בטח על צדקתו ועשה עול, שחשב שמצד שי''ל צדקות ומעשים טובים מרובים יוכל לעשות עול ולא יזיק לו, וכענין שאמר שלמה אני ארבה ולא אסור, וא''כ הצדקות שלו הוא סבה אצלו אל עשיית עוול, עד שחושב שע''י שהוא צם ומתפלל יוכל לגזול ולעשוק ואין פשע, בזה <b>כל צדקותיו לא תזכרנה,</b> כי ע''י העון קלקל מעשיו הקודמים :
<b style="color: gray;">מלבי"ם ביאור המילות</b> <b>פשעו, רשעו, חטאתו.</b> הפשע הוא המרד (כנ''ל י') ויצדק על הצדיק שמורד, לא כן הרשע שלא עבד את ה' ואינו מורד רק מרשיע, ומה שכתבתי ביום חטאתו הוא השוגג, ועי' בפירוש :
<h3>{יג}</h3>
בְּאָמְרִ֤י לַצַּדִּיק֙ חָיֹ֣ה יִֽחְיֶ֔ה וְהֽוּא־בָטַ֥ח עַל־צִדְקָת֖וֹ וְעָ֣שָׂה עָ֑וֶל כָּל־(צדקתו) [צִדְקֹתָיו֙] לֹ֣א תִזָּכַ֔רְנָה וּבְעַוְל֥וֹ אֲשֶׁר־עָשָׂ֖ה בּ֥וֹ יָמֽוּת׃
<b style="color: gray;">רש"י</b> <b>לא תזכרנה .</b> להצילו מליענש על עבירה זו :
<b style="color: gray;">מצודת דוד</b> <b>באמרי לצדיק .</b> ר''ל לכן באמרי על הצדיק שיחיה והוא בטח על הצדקה שעשה וישוב לעשות עול בחשבו שהמקום יכפר לו על העול בעבור שעשה הצדקה מימים רבים : <b>כל צדקותיו .</b> הנה כל הצדקות שעשה מאז לא תזכרנה לו להגן עליו מן המיתה אבל ימות בגמול העול אשר עשה :
<h3>{יד}</h3>
וּבְאָמְרִ֥י לָֽרָשָׁ֖ע מ֣וֹת תָּמ֑וּת וְשָׁב֙ מֵֽחַטָּאת֔וֹ וְעָשָׂ֥ה מִשְׁפָּ֖ט וּצְדָקָֽה׃
<b style="color: gray;">מצודת דוד</b> <b>ובאמרי לרשע .</b> ובאמרי על הרשע מות תמות והוא שב מחטאתו ולא עשהו מעתה ועוד עשה את הטוב :
<b style="color: gray;">מלבי"ם פירוש המילות</b> <b>ובאמרי לרשע</b> וכו' <b>ושב מחטאתו ועשה משפט וצדקה,</b> משפט בין אדם לחברו וצדקה בין אדם למקום, ומפרש נגד משפט.
<b style="color: gray;">מלבי"ם ביאור המילות</b> <b>משפט וצדקה.</b> הבדלם מבואר ישעיה (א') ובכל התנ''ך :
<h3>{טו}</h3>
חֲבֹ֨ל יָשִׁ֤יב רָשָׁע֙ גְּזֵלָ֣ה יְשַׁלֵּ֔ם בְּחֻקּ֤וֹת הַֽחַיִּים֙ הָלַ֔ךְ לְבִלְתִּ֖י עֲשׂ֣וֹת עָ֑וֶל חָי֥וֹ יִֽחְיֶ֖ה לֹ֥א יָמֽוּת׃
<b style="color: gray;">רש"י</b> <b>חבול .</b> עבוט שצויתי להשיבו כבא השמש :
<b style="color: gray;">מצודת דוד</b> <b>חבול ישיב רשע .</b> הרשע הזה כשחבל בחובו שלמת רעהו השיב לו כבוא השמש ושלם את הגזלה אשר גזל מאת רעהו ומעתה הלך בחוקות התורה המביאים את החיים לבל עשות עוד את העול : <b>חיו יחיה .</b> הנה הרשע הזה יחיה ולא ימות כפי הגזירה :
<b style="color: gray;">מצודת ציון</b> <b>חבול .</b> ענין משכון כמו אם חבל תחבל שלמת רעך ( שמות כב ) :
<b style="color: gray;">מלבי"ם פירוש המילות</b> <b>חבול ישיב רשע</b> שעל עברות שבין אדם לחברו צריך להשיב מה שגזל חברו, מה שחבל ברשע ישיב, ומה <b>שגזל ישלם</b> דמיו הגם שא''צ דוקא להשיב גוף הגזלה כמו מריש שתקעה בבירה, ונגד צדקה בין אדם למקום <b>בחקות החיים הלך</b> ילך בחקים אשר יחיה בהם חיי עולם הבא, ויזהר <b>לבלתי עשות עול</b> להבא, <b>חיו יחיה לא ימות</b> בעבור חטאים הקודמים :
<b style="color: gray;">מלבי"ם ביאור המילות</b> <b>ישוב, ישלם.</b> ההשבה הוא כשמשיב גוף הדבר, והתשלומין הוא גם כשנותן מחירו :
<h3>{טז}</h3>
כָּל־(חטאתו) [חַטֹּאתָיו֙] אֲשֶׁ֣ר חָטָ֔א לֹ֥א תִזָּכַ֖רְנָה ל֑וֹ מִשְׁפָּ֧ט וּצְדָקָ֛ה עָשָׂ֖ה חָי֥וֹ יִֽחְיֶֽה׃
<b style="color: gray;">מצודת דוד</b> <b>אשר חטא .</b> מאז עד לא שב : <b>לא תזכרנה לו .</b> להיות מת על ידם : <b>משפט .</b> הואיל ועתה עשה משפט וצדקה לכן יחיה :
<b style="color: gray;">מלבי"ם פירוש המילות</b> <b>כל חטאותיו אשר חטא לא תזכרנה לו,</b> ר''ל שלא תזכרנה לו מצד שחטא רק מצד <b>שמשפט וצדקה עשה,</b> כי בתשובה מאהבה יעשה מעונות זכיות, ויהיה דומה כאילו לא חטא רק שעשה משפט וצדקה, כי אם חבול ישיב וגזלה ישלם לא יוחשב לו חטא החבלה והגזלה רק זכות ההשבה והתשלומין שקיים מ''ע, כאילו לא חטא בעבר רק עשה זכות ומצוה שע''י <b>חיה יחיה</b> :
<h3>{יז}</h3>
וְאָמְרוּ֙ בְּנֵ֣י עַמְּךָ֔ לֹ֥א יִתָּכֵ֖ן דֶּ֣רֶךְ אֲדֹנָ֑י וְהֵ֖מָּה דַּרְכָּ֥ם לֹֽא־יִתָּכֵֽן׃
<b style="color: gray;">מצודת דוד</b> <b>ואמרו בני עמך .</b> ואם יאמרו לא יתכן דרך משפט ה' במה ששופט את האדם לפי מעשיו האחרונים כי יחשבו לומר שמהראוי הוא לחשוב הראשונים עם האחרונים אלו מול אלו ולפיהן יהיה המשפט : <b>והמה .</b> באמת החושבים כן דרכם לא יתכן :
<b style="color: gray;">מצודת ציון</b> <b>יתכן .</b> מל' הכנה ומתוקן וכן חותם תכנית ( לעיל כח ) :
<b style="color: gray;">מלבי"ם פירוש המילות</b> <b>ואמרו בני עמך לא יתכן דרך ה',</b> כי אצל בני אדם יהיה להפך שיזכרו מעשים הקודמים וידונו אותו על פיהם, וזה מצד <b>שדרכם לא יתכן,</b> כי אחר ששב ממעשים הקודמים צריך להעביר עליהם ולישא פשע :
<h3>{יח}</h3>
בְּשׁוּב־צַדִּ֥יק מִצִּדְקָת֖וֹ וְעָ֣שָׂה עָ֑וֶל וּמֵ֖ת בָּהֶֽם׃
<b style="color: gray;">רש"י</b> <b>ומת בהם .</b> בשבילם יענש :
<b style="color: gray;">מצודת דוד</b> <b>בשוב צדיק .</b> כי כשישוב צדיק מצדקתו ועשה עול הלא הוא מת בעת עשותו אותם ולטובה תחשב לו שלא יוסיף לחטוא :
<b style="color: gray;">מלבי"ם פירוש המילות</b> <b>בשוב צדיק,</b> מוסיף לאמר שאדרבה הסברה נותנת להפך, שבעת <b>ישוב צדיק מצדקתו ועשה עול ומת בהם,</b> ר''ל שאז ימות בצדקתו הקודם ובעול שעשה עתה, כי לפי ערך צדקתו הקודם יגדל יתר מאד העול של עכשיו, וכן.
<b style="color: gray;">מלבי"ם ביאור המילות</b> <b>ומת בהם.</b> הי''ל ומת בו, ועיין בביאור הענין :
<h3>{יט}</h3>
וּבְשׁ֤וּב רָשָׁע֙ מֵֽרִשְׁעָת֔וֹ וְעָשָׂ֥ה מִשְׁפָּ֖ט וּצְדָקָ֑ה עֲלֵיהֶ֖ם ה֥וּא יִֽחְיֶֽה׃
<b style="color: gray;">מצודת דוד</b> <b>עליהם .</b> הלא הוא יחיה בעבורם להוסיף משפט וצדקה כאשר החל :
<b style="color: gray;">מלבי"ם פירוש המילות</b> <b>ובשוב רשע מרשעתו ועשה משפט וצדקה עליהם הוא יחיה,</b> ר''ל אז יחיה ברשעתו הקודם ובמשפט וצדקה שעושה עתה, כי לפי ערך שהיה רשע מקודם יגדל יתר מה שעתה עושה משפט וצדקה כמ''ש במקום שבעלי תשובה עומדים אין צדיקים גמורים יכולים לעמוד :
<h3>{כ}</h3>
וַאֲמַרְתֶּ֕ם לֹ֥א יִתָּכֵ֖ן דֶּ֣רֶךְ אֲדֹנָ֑י אִ֧ישׁ כִּדְרָכָ֛יו אֶשְׁפּ֥וֹט אֶתְכֶ֖ם בֵּ֥ית יִשְׂרָאֵֽל׃
<b style="color: gray;">מצודת דוד</b> <b>ואמרתם .</b> איך תאמרו לא יתכן דרך ה' וכאומר הלא השכל מחייב דרך משפטי ולכן אשפוט גם אתכם כל איש כפי הדרך שהוא עתה בו וכאומר לזאת שובו מדרכיכם הרעים ומוסב הוא לתחילת הענין שאמרו ישראל כי פשעינו וכו' ואיך נחיה :
<b style="color: gray;">מלבי"ם פירוש המילות</b> <b>ואמרתם,</b> וגם ע''ז תאמרו <b>לא יתכן דרך ה',</b> והתשובה לזה הוא, <b>איש כדרכיו אשפוט אתכם</b> שאני איני מביט על דרכו של עתה לבד, רק אביט על כל דרכיו, ואשקיף על דרכו עתה לפי ערך של הדרך שהלך בה מקודם, שיגדל עתה דרכו עתה אם נשתנה מערכו הקודם הן לטוב הן לרע :
<h3>{כא}</h3>
וַיְהִ֞י בִּשְׁתֵּ֧י עֶשְׂרֵ֣ה שָׁנָ֗ה בָּעֲשִׂרִ֛י בַּחֲמִשָּׁ֥ה לַחֹ֖דֶשׁ לְגָלוּתֵ֑נוּ בָּא־אֵלַ֨י הַפָּלִ֧יט מִירוּשָׁלִַ֛ם לֵאמֹ֖ר הֻכְּתָ֥ה הָעִֽיר׃
<b style="color: gray;">מצודת דוד</b> <b>בשתי עשרה שנה .</b> מוסב על לגלותינו ר''ל י''ב שנה לגלות יהויכין שאז גלה יחזקאל עמהם : <b>בעשירי .</b> בחדש העשירי ובחדש החמישי שלפניו היה החורבן ונתחדשה השנה בחדש השביעי כי חשבון שנות העולם הוא מתשרי ומנין החדשים המה מניסן : <b>הפליט מירושלים .</b> הנמלט מן ההרוגים בא אלי לאמר לי שהוכתה העיר ר''ל שכבשוה והכו אנשיה :
<b style="color: gray;">מצודת ציון</b> <b>הפליט .</b> ענין המלטה כמו ויבא הפליט ( ראשית יד ) :
<b style="color: gray;">מלבי"ם פירוש המילות</b> (כא-כב) <b>בא אלי הפליט,</b> הנה למעלה (כ''ד כ''ה) אמר שביום החורבן יבא הפליט להשמעות אזנים ביום ההוא יפתח פיך את הפליט ותדבר ולא תאלם עוד והיית להם למופת, אמר לו, שהוא יודיע לו קודם בנבואה שכבר נחרב הבית, והפליט לא יבא רק להשמעת אזנים, כי השמועה ששמע בנבואה לא שמע באזניו הגשמים רק ראה במראה, והפליט ישמיע בפועל, והנה ה' אמר לו (ג' כ''ו) ולשונך אדביק אל חכך ונאלמת ולא תהיה להם לאיש מוכיח כי בית מרי המה, ובדברי אותך אפתח את פיך, וכן <b>היה יד אליו בערב לפני בוא הפליט</b> עד שהפליט לא בא רק להשמעות אזנים <b>וה' פתח פיו</b> שיגיד אל העם לפני בוא הפליט והיה פיו הנאלם תמיד פתוח <b>עד שבא הפליט,</b> ואחר שבא הפליט נשאר <b>פיו פתוח,</b> ר''ל כי יחזקאל לא נתיחד לנבא על החורבן שע''ז נתיחד ירמיה להנבא בירושלים, ששם היה עדיין תקנה בתשובה, ואם היה צדקיה שומע לקולו ויוצא אל נבוכדנצר לא היה מחריב את העיר, אבל בגלות בבל לא היה הדבר תלוי, אדרבה בא להם ציווי מירמיה שיולידו שם בנים ובנות כי ישבו בגלות שבעים שנה, והיה פי הנביא נאלם שמה כי האפשריות תלוי בנבואת ירמיה, רק אחר שנחרב הבית אז ניתן רשות ליחזקאל לנבאות כי נשלם שליחות ירמיהו ומאז נפתח פיו לנבאות אל הכלל ולא נאלם עוד, ובשגם כי עד עתה לא האמינו עדיין והיו ביניהם נביאי שקר שנבאו שהמקדש לא יחרב, ואחר ששמעו מן החורבן התחילו להאמין לדברי הנביאים ולהאמין בה', ומאז לא נאלם פי המוכיח בדבר ה' :
<h3>{כב}</h3>
וְיַד־יְהוָה֩ הָיְתָ֨ה אֵלַ֜י בָּעֶ֗רֶב לִפְנֵי֙ בּ֣וֹא הַפָּלִ֔יט וַיִּפְתַּ֣ח אֶת־פִּ֔י עַד־בּ֥וֹא אֵלַ֖י בַּבֹּ֑קֶר וַיִּפָּ֣תַח פִּ֔י וְלֹ֥א נֶאֱלַ֖מְתִּי עֽוֹד׃
<b style="color: gray;">רש"י</b> <b>ויפתח את פי .</b> כמו שאמר בראש הספר ( לעיל ג ) ונאלמת ולא תהיה לאיש מוכיח ואח''כ אמר לו ( לעיל כד ) ביום קחתי מהם את מעוז' יבא הפליט אליך ביום ההוא יפתח פיך את הפליט ולא תאלם עוד : <b>עד בוא אלי בבקר .</b> כלומר בעוד בואו אלי בבקר כמו לפני בואו אלי בבקר :
<b style="color: gray;">מצודת דוד</b> <b>ויד ה' .</b> רוח הנבואה באה אלי בהערב שלפני היום ההוא : <b>ויפתח את פי וכו' .</b> ר''ל עד הזמן שבא אלי הפליט בבוקר דבר בי הנבואה לומר שמעתה אוכל לפתוח פי להוכיחם אף מלבי על כי מעתה ישמעו לי ר''ל עד הבוקר דבר בי הנבואה שיפתח פי : <b>ויפתח פי .</b> ר''ל וכן היה כי מאז נפתח פי ולא נאלמתי עוד כי בבוא הפליט ראו שהאמת עמדי ונפתח פי וכמ''ש ביום ההוא יפתח פיך את הפליט וכו' ( לעיל כד ) :
<b style="color: gray;">מצודת ציון</b> <b>ויד .</b> כח חוזק הנבואה :
<h3>{כג}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<h3>{כד}</h3>
בֶּן־אָדָ֗ם יֹ֠שְׁבֵי הֶחֳרָב֨וֹת הָאֵ֜לֶּה עַל־אַדְמַ֤ת יִשְׂרָאֵל֙ אֹמְרִ֣ים לֵאמֹ֔ר אֶחָד֙ הָיָ֣ה אַבְרָהָ֔ם וַיִּירַ֖שׁ אֶת־הָאָ֑רֶץ וַאֲנַ֣חְנוּ רַבִּ֔ים לָ֛נוּ נִתְּנָ֥ה הָאָ֖רֶץ לְמוֹרָשָֽׁה׃
<b style="color: gray;">רש"י</b> <b>אחד היה אברהם .</b> זה אחד מד' דברים שהיה רבי עקיבא דורש ואין רבי שמעון בן יוחאי תלמידו דורש כמותו וכך היה רבי שמעון דורשו אברהם שלא נצטווה אלא על מצווה אחת ירש את הארץ אנו שנצטוינו על מצות הרבה כל שכן שלנו נתנה הארץ למורשה הוא שהנביא משיבם :
<b style="color: gray;">מצודת דוד</b> <b>יושבי החרבות האלה .</b> וחוזר ומפרש על אדמת ישראל ויאמר על מתי מעט הנשארים בארץ אחד החורבן : <b>אחד היה אברהם .</b> הלא אברהם היה יחידי עכ''ז נתנה לו א''י למורשה ואנחנו הנשארים פה הלא לרבים נחשב למולו וכל הארץ נתנה לנו למורשה כי חשבו הואיל ונשארו בה יירשו את הארץ למשול בה כמאז וכאלו יאמרו אף אם אנו מתי מספר הלא אברהם היה אחד וירש את הכל :
<b style="color: gray;">מצודת ציון</b> <b>החרבות .</b> מל' חורבה : <b>למורשה .</b> מל' ירושה :
<b style="color: gray;">מלבי"ם פירוש המילות</b> <b>יושבי החרבות האלה,</b> אחר חורבן המקדש נשארו עדיין הרבה מישראל שישבו בחרבות ובשדות ומערות, וחשבו שעדיין יהיה ישוב בא''י ושקדושת א''י לא בטלה בעת החורבן, והנביא נבא להם שהארץ תהיה שממה לגמרי (כמ''ש מעוף השמים עד בהמה נדדו הלכו), ושגם הקדושה בטלה בעת החורבן (כמ''ש קדושה ראשונה קדשה לשעתה ולא קדשה לע''ל) וז''ש כי <b>יושבי החרבות</b> עדיין <b>אומרים</b> שלא נתבטלה ירושת הארץ ומביאים ק''ו <b>אחד היה אברהם,</b> הוא לא היה רק איש אחד שהאמין בה', ובכ''ז גרם זכותו <b>שירש את הארץ ואנחנו רבים</b> מאמינים, ובפרט <b>לנו כבר נתנה הארץ למורשה</b> מכבר, ובודאי לא בטל הירושה שכבר נתנה לנו מכ''ש מאברהם שניתן לו ירושה מחדש :
<h3>{כה}</h3>
לָכֵן֩ אֱמֹ֨ר אֲלֵיהֶ֜ם כֹּֽה־אָמַ֣ר ׀ אֲדֹנָ֣י יְהֹוִ֗ה עַל־הַדָּ֧ם ׀ תֹּאכֵ֛לוּ וְעֵינֵכֶ֛ם תִּשְׂא֥וּ אֶל־גִּלּוּלֵיכֶ֖ם וְדָ֣ם תִּשְׁפֹּ֑כוּ וְהָאָ֖רֶץ תִּירָֽשׁוּ׃
<b style="color: gray;">רש"י</b> <b>על הדם תאכלו וגו' .</b> והארץ תירשו . בתמיה אם נצטויתם אין אתם שומרים על הדם תאכלו את מאכלי תפנוקים אתם אוכלים על ידי רציחה שהורגין את בעלי ממון ונוטלין את ממונם :
<b style="color: gray;">מצודת דוד</b> <b>על הדם תאכלו .</b> זהו מין עכו''ם שהיו זובחים לשדים ואכלו סביבות הדם בסמוך לה ואמרו שהשדים אוכלים את הדם והם הבשר וכאלו מסובי' בשולחן אחד בהתחברות ואהב' רבה והתורה הזהירה עליו כמ''ש לא תאכלו על הדם ( ויקרא יט ) : <b>ועינכם תשאו .</b> פונים אתם אל גלוליכם לעבדם עבודת אלהות : <b>ודם תשפוכו .</b> שפכתם דם נקי : <b>והארץ תירשו .</b> בתמיה וכי בעשות מעשים כאלה תירשו את הארץ וכאומר וכי טובים אתם מאותם שמתו ונשבו ומה לכם להדמות אל אברה' :
<b style="color: gray;">מלבי"ם פירוש המילות</b> <b>לכן אמר אליהם,</b> הודיע להם שהארץ לא נתנה להם רק בתנאי שישמרו את התורה כמ''ש ויתן להם ארצות גוים בעבור ישמרו חקיו, והם עברו על ג' עברות החמורות המטמאים את הארץ גילוי עריות ושפיכות דמים ועבודה זרה, וז''ש <b>על הדם תאכלו ועינכם תשאו אל גלוליכם</b> שהוא חטא ע''ז, <b>ודם תשפכו</b> הוא ש''ד, ואיך <b>הארץ תירשו</b>? :
<h3>{כו}</h3>
עֲמַדְתֶּ֤ם עַֽל־חַרְבְּכֶם֙ עֲשִׂיתֶ֣ן תּוֹעֵבָ֔ה וְאִ֛ישׁ אֶת־אֵ֥שֶׁת רֵעֵ֖הוּ טִמֵּאתֶ֑ם וְהָאָ֖רֶץ תִּירָֽשׁוּ׃
<b style="color: gray;">רש"י</b> <b>עמדתם על חרבכם .</b> כלומר כל בטחונכם נתחזקתם על חרבכם : <b>עשיתן תועבה .</b> משכב זכור :
<b style="color: gray;">מצודת דוד</b> <b>עמדתם על חרבכם .</b> בכל עת עמדתם חגורים בחרבכם להיות נכונים להרוג נפשות : <b>עשיתן תועבה .</b> משכב איסור : <b>טמאתם .</b> במשכב הזנות :
<b style="color: gray;">מצודת ציון</b> <b>על חרבכם .</b> כמו בחרבכם ובא על במקום הבי''ת כמו וסגרו על מסגר ( ישעיה כד ) :
<b style="color: gray;">מלבי"ם פירוש המילות</b> <b>עמדתם על חרבכם עשיתן תועבה,</b> ר''ל שבחרב אנסתם על תועבה ולטמא את רעהו ואת אשתו שהוא ג''ע, ואיך <b>והארץ תירשו</b>? :
<h3>{כז}</h3>
כֹּֽה־תֹאמַ֨ר אֲלֵהֶ֜ם כֹּה־אָמַ֨ר אֲדֹנָ֣י יְהוִה֮ חַי־אָנִי֒ אִם־לֹ֞א אֲשֶׁ֤ר בֶּֽחֳרָבוֹת֙ בַּחֶ֣רֶב יִפֹּ֔לוּ וַֽאֲשֶׁר֙ עַל־פְּנֵ֣י הַשָּׂדֶ֔ה לַחַיָּ֥ה נְתַתִּ֖יו לְאָכְל֑וֹ וַאֲשֶׁ֛ר בַּמְּצָד֥וֹת וּבַמְּעָר֖וֹת בַּדֶּ֥בֶר יָמֽוּתוּ׃
<b style="color: gray;">רש"י</b> <b>אשר בחרבות .</b> בערים הבצורות שסופן להיות חריבים : <b>ואשר במצדות .</b> במחבא להטמן מן החרב אשלח בם את הדבר :
<b style="color: gray;">מצודת דוד</b> <b>אם לא .</b> הוא ענין שבועה כמו אם לא כאשר דברתם ( במדבר יד ) : <b>אשר בחרבות .</b> היושבים בערים הנחרבות עוד יפלו בחרב והשוכנים על פני השדה יפלו שמה וחית השדה תאכלם והנסתרים במצדות ובמערות ימותו בדבר :
<b style="color: gray;">מצודת ציון</b> <b>במצדות .</b> ענין מגדל חזק ומבצר כמו מצודת סלעים ( שם לג ) : <b>ובמערות .</b> חפירה בקרקע בבנין :
<b style="color: gray;">מלבי"ם פירוש המילות</b> <b>חי אני,</b> כי יכלו יושבי הארץ לגמרי, שמי שיהיה בערים החרבות יכלה בחרב אויב, והמתחבא בשדה ששם לא יהיה האויב תאכלהו חיה רעה, ובמערות יכלה בדבר, ועי''כ.
<h3>{כח}</h3>
וְנָתַתִּ֤י אֶת־הָאָ֙רֶץ֙ שְׁמָמָ֣ה וּמְשַׁמָּ֔ה וְנִשְׁבַּ֖ת גְּא֣וֹן עֻזָּ֑הּ וְשָֽׁמְמ֛וּ הָרֵ֥י יִשְׂרָאֵ֖ל מֵאֵ֥ין עוֹבֵֽר׃
<b style="color: gray;">מצודת דוד</b> <b>שממה .</b> כי לא ישאר מי מכם : <b>ונשבת .</b> יבוטל הגאון והגאוה שהיה לה מאיתן תקפה : <b>מאין עובר .</b> מבלי ימצא שם מי עובר :
<b style="color: gray;">מצודת ציון</b> <b>ומשמה .</b> מל' שממון וכפל הדבר לרוב השממון : <b>ונשבת .</b> ענין בטול ומניעה : <b>גאון .</b> מל' גאוה : <b>עוזה .</b> ענין חוזק :
<b style="color: gray;">מלבי"ם פירוש המילות</b> <b>ונתתי את הארץ שממה ומשמה, וגם מקומות העזים שהיו בה</b> כמו המצודות והמבצרים שהיו בהרים שאין רגל אויב מגיע שם <b>ישבתו,</b> עד שגם <b>ההרים יהיו שממה מבלי עובר</b> :
<b style="color: gray;">מלבי"ם ביאור המילות</b> <b>שממה ומשמה.</b> ע''ל (ו' י''ד) :
<h3>{כט}</h3>
וְיָדְע֖וּ כִּֽי־אֲנִ֣י יְהוָ֑ה בְּתִתִּ֤י אֶת־הָאָ֙רֶץ֙ שְׁמָמָ֣ה וּמְשַׁמָּ֔ה עַ֥ל כָּל־תּוֹעֲבֹתָ֖ם אֲשֶׁ֥ר עָשֽׂוּ׃
<b style="color: gray;">מצודת דוד</b> <b>כי אני ה' .</b> הנאמן לשלם גמול : <b>על כל תועבות' .</b> בעבור כל תועבות' :
<b style="color: gray;">מלבי"ם פירוש המילות</b> <b>וידעו</b> ושממות הארץ תהיה השגחיי עד שממנה יכירו <b>כי אני ה'</b> כי יראו שהיא <b>שממה על כל תועבותם</b> שהוא עונש השגחיי מכוון נגד העונות :
<h3>{ל}</h3>
וְאַתָּ֣ה בֶן־אָדָ֔ם בְּנֵ֣י עַמְּךָ֗ הַנִּדְבָּרִ֤ים בְּךָ֙ אֵ֣צֶל הַקִּיר֔וֹת וּבְפִתְחֵ֖י הַבָּתִּ֑ים וְדִבֶּר־חַ֣ד אֶת־אַחַ֗ד אִ֤ישׁ אֶת־אָחִיו֙ לֵאמֹ֔ר בֹּֽאוּ־נָ֣א וְשִׁמְע֔וּ מָ֣ה הַדָּבָ֔ר הַיּוֹצֵ֖א מֵאֵ֥ת יְהוָֽה׃
<b style="color: gray;">רש"י</b> <b>הנדברים בך .</b> מתלוצצים בך :
<b style="color: gray;">מצודת דוד</b> <b>הנדברים בך .</b> ר''ל דברי ליצנות ולעג : <b>אצל הקירות .</b> כן דרך המספרים דבר סתר לעמוד סמוך אל הקירות מקום שאין אנשים עוברים בו לעמוד בפתח הבתים כי יבוא האחד בפתח חבירו והוא יוצא אליו אל הפתח ושמה מספרים דברים נסתרים : <b>איש את אחיו .</b> ר''ל מגלים מסתורים זה לזה כאחים אהובים : <b>בואו נא .</b> דרך לעג יאמרו בואו עתה ושמעו מפי הנביא מהו הדבר היוצא מאת ה' :
<b style="color: gray;">מצודת ציון</b> <b>הקירות .</b> מל' קיר וכותל : <b>חד .</b> אחד ונפלה האל''ף לקצר וכן הוא בלשון ארמי : <b>נא .</b> עתה :
<b style="color: gray;">מלבי"ם פירוש המילות</b> <b>בני עמך הנדברים בך,</b> אחר שנפתח פי הנביא והתחיל להוכיח את העם כמ''ש ויפתח פי ולא נאלמתי עוד, התחילו לדבר רע על הנביא בסתר איש בחדרי משכיתו, ובכ''ז בגלוי עשו את עצמם כאילו יראים את ה' והולכים לשמוע תוכחת הנביא, וז''ש <b>הנדברים בך אצל הקירות ובפתחי הבתים,</b> שאצל הקירות של חצר ביתם, ועד פתח הבית, ששם אין יושבים רק משפחת הבית, היו נדברים בך לגנאי, (שכל לשון דיבור שאחריו ב' הוא לגנאי, ובכ''ז <b>ודבר חד את אחד</b> כשמדבר לאיש זר אחד אל אחד מיוחד מן העם, ואף <b>איש את אחיו, יאמר באו נא ושמעו מה הדבר היוצא מאת ה'</b> עשו א''ע כמאמינים בדבר ה' וכרודפים לדעת את ה' ואת דבריו ע''י נביאו : (לא) <b>ויבואו אליך,</b> בכל זאת לא יפחדו מדבריך כפוחדים אל ה' ואל דבריו, וזה בשתי פנים לפעמים כשהנביא מקבץ את העם להטיף להם ולהוכיחם, <b>יבואו אליך כמבוא עם</b> מתקבצים עם כלל הצבור, <b>וישבו לפניך עמי</b> ישבו כאילו הם השומעים בקולי, ובכ''ז <b>ואותם לא יעשו,</b> כי תחת שראוי להם לספר בפיהם המוסר והתוכחה, <b>הם עושים בפיהם עגבים</b> וליצנות, ותחת שראוי שיחרדו בלבבם מפחד ה'. <b>אחרי בצעם לבם הולך</b> בענין שפיהם ולבבם רחוק מה' ואיך יבואו לידי מעשה, וכמ''ש בפיך ובלבבך לעשותו :
<b style="color: gray;">מלבי"ם ביאור המילות</b> <b>הנדברים בך.</b> כל דבור שאחריו ב' [אם לא בא לציין דבור ה' אל הנביא] הוא לגנאי תמיד, (עמ''ש ירמיה ל''א י''ט, תהלות פ''ז ג'), ודבור הבא בנפעל, מורה ששנים מדברים ומחליפים הדברים זע''ז :
<h3>{לא}</h3>
וְיָב֣וֹאוּ אֵ֠לֶיךָ כִּמְבוֹא־עָ֞ם וְיֵשְׁב֤וּ לְפָנֶ֙יךָ֙ עַמִּ֔י וְשָֽׁמְעוּ֙ אֶת־דְּבָרֶ֔יךָ וְאוֹתָ֖ם לֹ֣א יַֽעֲשׂ֑וּ כִּֽי־עֲגָבִ֤ים בְּפִיהֶם֙ הֵ֣מָּה עֹשִׂ֔ים אַחֲרֵ֥י בִצְעָ֖ם לִבָּ֥ם הֹלֵֽךְ׃
<b style="color: gray;">רש"י</b> <b>וישבו לפניך .</b> כאילו הם עמי : <b>עגבים .</b> שחוק כמו עוגב : <b>בצעם .</b> גזילתם :
<b style="color: gray;">מצודת דוד</b> <b>ויבואו אליך .</b> והמה באים אליך כמבוא עם ר''ל באסיפה אחת והמה מתעכבים לפניך כאלו הם עמי וחרדים על דברי והמה שומעים את דבריך אבל לא יעשו אותה : <b>כי עגבים וגו' .</b> רק המה עושים בפיהם את דבריך לדברי לעג והתול ולבם הולך אחר חמדתם הוא הלצון אשר חמדו ואין מחשבתם לקבל דבריך ולעשותם :
<b style="color: gray;">מצודת ציון</b> <b>עגבים .</b> עניינו לעג והתול כן ת''י : <b>בצעם .</b> ענין חמדה כמו מה בצע בדמי ( תהלים ל ) :
<h3>{לב}</h3>
וְהִנְּךָ֤ לָהֶם֙ כְּשִׁ֣יר עֲגָבִ֔ים יְפֵ֥ה ק֖וֹל וּמֵטִ֣ב נַגֵּ֑ן וְשָֽׁמְעוּ֙ אֶת־דְּבָרֶ֔יךָ וְעֹשִׂ֥ים אֵינָ֖ם אוֹתָֽם׃
<b style="color: gray;">רש"י</b> <b>והנך להם כשיר עגבים .</b> והא את להון כזמר אבובין :
<b style="color: gray;">מצודת דוד</b> <b>והנך להם .</b> הנה דברי נבואתך בעיניהם כשיר הלעג בצחות המליצה כשבעל השיר יש לו קול יפה ומנגן בטוב בהכרעת הנעימה שתרבה החשק לשמוע אבל אין מה לעשו' כי אין בו לא צוואה ולא אזהרה : <b>ושמעו .</b> כן הם שומעים את דברך שמיעת האוזן לבד : <b>ועושים אינם אותם .</b> הוא כמו הפוך ואינם עושים אותם :
<b style="color: gray;">מלבי"ם פירוש המילות</b> <b>והנך</b> ולפעמים יבואו אל הנביא לשמוע נועם מליצותיו בעת יטיף במשל ומליצה, ואז <b>הנך להם כשיר עגבים יפה קול ומטב נגן,</b> בענין שנעים להם לשמוע דברי הנביא מצד נועם המליצה וטיב השיר ויופי הדבור הממשיך לב השומע, ומצד זה <b>ושמעו את דבריך,</b> ובכ''ז <b>ועושים אינם אותם</b> :
<b style="color: gray;">מלבי"ם ביאור המילות</b> <b>יפה קול ומטיב נגן,</b> אל השיר בפה ילוה ג''כ הניגון בכלי, ותנאי השיר יפה קול, ותנאי הכלי מטיב נגן :
<h3>{לג}</h3>
וּבְבֹאָ֑הּ הִנֵּ֣ה בָאָ֔ה וְיָ֣דְע֔וּ כִּ֥י נָבִ֖יא הָיָ֥ה בְתוֹכָֽם׃
<b style="color: gray;">רש"י</b> <b>ובבאה .</b> הרעה אליהם : <b>הנה באה .</b> כי אמת מוכנת היא לבא אז ידעו כי לא שחוק היו דבריך כי נביא אמת היה בתוכם :
<b style="color: gray;">מצודת דוד</b> <b>ובבואה .</b> וכאשר תבוא העונש שאתה מייעד על המנעת עשות מאמריך : <b>הנה באה .</b> ר''ל אז יתמהו ויאמרו הנה באה נבואת הנביא ואז ידעו שהיה נביא בתוכם ודבר ה' היה בפיו ולא היו דבריו דברי שחוק להלעיג עליהן :
<b style="color: gray;">מלבי"ם פירוש המילות</b> <b>ובבאה,</b> אמנם על מה שהנביא מנבא להם עתידות ומזהיר כי יבא עליהם פורעניות לא ישיתו לב ולא יאמינו לדבריו עד יבא הפורעניות שנבא, ואז אין תועלת במה ששמעו דברי הנביא אחרי שלא עשו תשובה לעכב את הרעה כי <b>בבאה הנה</b> כבר <b>באה,</b> ונהיה הרע, ואין תועלת רק מה <b>שידעו</b> אח''כ <b>כי נביא היה בתוכם</b> שאז יאמינו שהיא נבואה אמתית, ואז כבר א''א לתקן העבר :
<h2>יחזקאל פרק-לד</h2>
<h3>{א}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<b style="color: gray;">מלבי"ם פירוש המילות</b> <b>ויהי דבר ה',</b> אחר שחרב המקדש ונתבטל מלכות ב''ד ע''י שעיני צדקיהו עור ויכניה היה בגולה, א''ל נבואה על הרועים שהם גרמו זאת כי לא רעו צאן ה' בנאות דשא, ואמר שצדקו משפטי ה' בהם שבטל מלכותם :
<h3>{ב}</h3>
בֶּן־אָדָ֕ם הִנָּבֵ֖א עַל־רוֹעֵ֣י יִשְׂרָאֵ֑ל הִנָּבֵ֣א וְאָמַרְתָּ֩ אֲלֵיהֶ֨ם לָרֹעִ֜ים כֹּ֥ה אָמַ֣ר ׀ אֲדֹנָ֣י יְהוִ֗ה ה֤וֹי רֹעֵֽי־יִשְׂרָאֵל֙ אֲשֶׁ֤ר הָיוּ֙ רֹעִ֣ים אוֹתָ֔ם הֲל֣וֹא הַצֹּ֔אן יִרְע֖וּ הָרֹעִֽים׃
<b style="color: gray;">רש"י</b> <b>על רועי ישראל .</b> על פרנסי ישראל : <b>אשר היו רועים אותם .</b> את עצמם היו מענגין מממון חבריהם אשר תחתיהם : <b>הלא הצאן ירעו הרועים .</b> הלא משפט הרועים לרעות את הצאן ולא לרעות את עצמן :
<b style="color: gray;">מצודת דוד</b> <b>על רועי ישראל .</b> הם השרים מנהיגי העם כרועים המנהיגים את הצאן : <b>הוי .</b> יש להתאונן על רועי ישראל אשר היו רועים את עצמן להשמין את בשרם : <b>הלוא .</b> ד''ל הלוא משפט הרועים הטובים לרעות הצאן ולא את עצמן :
<b style="color: gray;">מצודת ציון</b> <b>הוי .</b> ענין קריאה לצער :
<b style="color: gray;">מלבי"ם פירוש המילות</b> <b>הנבא על רועי ישראל,</b> מפני שנבואה זו עתידה על הרועים בעתיד וגם כבר החלה באותו הדור על הרועים שהיו אז, אמר <b>הנבא על רועי ישראל,</b> בעתיד, וגם <b>הנבא ואמרת אליהם לרועים</b> הנמצאים האותו זמן, <b>הוי רעי ישראל,</b> ר''ל כי יש רועים הרועים בחנם ואינם נהנים משל צבור, ותכלית רעייתם הוא רק הנהגת הצאן וטובותם (כמ''ש בדוד ויבחר בדוד עבדו ויקחהו ממכלאות צאן, ואמר במדרש שבדקו הש''י בצאן וכו'), וזה רק רועה הצאן, ויש רועה שמקבל שכר והגזה והחלב שייך לו בשכרו, וזה כבר ירעו הצאן אותו ג''כ שיאכל חלבם וילבש צמרם, נמצא הוא רועה אותם והם רועים אותו ג''כ. והנה בדורות הקודמים היו <b>רעי ישראל אשר היו רעים אותם</b> ר''ל שלא היו נהנים מן הצבור רק רעו הצאן לבד, ועתה לא נמצאו רועים כאלה, כי <b>הלוא הצאן ירעו הרועים,</b> במה.
<b style="color: gray;">מלבי"ם ביאור המילות</b> <b>אליהם לרעים.</b> כפל הכינוי עם גוף הפעול מטעם שבארתי בפירוש :
<h3>{ג}</h3>
אֶת־הַחֵ֤לֶב תֹּאכֵ֙לוּ֙ וְאֶת־הַצֶּ֣מֶר תִּלְבָּ֔שׁוּ הַבְּרִיאָ֖ה תִּזְבָּ֑חוּ הַצֹּ֖אן לֹ֥א תִרְעֽוּ׃
<b style="color: gray;">מצודת דוד</b> <b>את החלב תאכלו .</b> אבל אתם אכלתם חלב הצאן ואת הצמר תלשתם ועשיתם לכם למלבוש : <b>הבריאה .</b> השמנה שבהן זבחתם למאכל : <b>הצאן .</b> שאר הצאן לא רעיתם כראוי ר''ל השרים היו עוסקין לענג נפשם וגזלו עשירי העם ולא חששו בתקנת יתר העם :
<b style="color: gray;">מצודת ציון</b> <b>הבריאה .</b> השמנה כמו ועגלון איש בריא ( שופטים ג ) :
<b style="color: gray;">מלבי"ם פירוש המילות</b> <b>שאת החלב תאכלו ואת הצמר תלבשו</b> וגם <b>את הבריאה תזבחו,</b> הגם שתוכלו ליהנות מגיזתה וחלבה, ובכ''ז עכ''פ ראוי שגם אתם תרעו הצאן להשגיח עליהם, ואתם <b>את הצאן לא תרעו,</b> כי
<h3>{ד}</h3>
אֶֽת־הַנַּחְלוֹת֩ לֹ֨א חִזַּקְתֶּ֜ם וְאֶת־הַחוֹלָ֣ה לֹֽא־רִפֵּאתֶ֗ם וְלַנִּשְׁבֶּ֙רֶת֙ לֹ֣א חֲבַשְׁתֶּ֔ם וְאֶת־הַנִּדַּ֙חַת֙ לֹ֣א הֲשֵׁבֹתֶ֔ם וְאֶת־הָאֹבֶ֖דֶת לֹ֣א בִקַּשְׁתֶּ֑ם וּבְחָזְקָ֛ה רְדִיתֶ֥ם אֹתָ֖ם וּבְפָֽרֶךְ׃
<b style="color: gray;">רש"י</b> <b>את הנחלות .</b> את הכחושות מאין כח דולרושי''אש בלע''ז שצריכות חיזוק לתמוך בהן ביד : <b>לא חבשתם .</b> לקשור שברי העצם זה עם זה כמשפט הרופאי' : <b>ואת הנדחת .</b> שנדחת מתוך העדר אל החוץ : <b>רדיתם .</b> יסרתם :
<b style="color: gray;">מצודת דוד</b> <b>את הנחלות .</b> את הכואבות באחד מאיבריהן וצריכין חזוק הנה לא חזקתם אותן : <b>ולנשברות .</b> את הנשברת ביד או ברגל הנה לא קשרתם עליה כריכת מטלית : <b>הנדחת .</b> מן העדר : <b>לא השבותם .</b> אל העדר : <b>האובדת .</b> אשר לא נודע אנה היא : <b>לא בקשתם .</b> למצוא אותה : <b>ובחזקה .</b> משלתם עליהם בחזקת היד ובעשות עמהם עבודת פרך ר''ל לא חזקתם העניים והנכשלים לקחת משפטם מיד העושקים ורק משלתם בהם לעשות עמהם מלאכתכם ולא חששתם להדריכם בדרך הישר ולהסיר מהם הדעות המשובשות :
<b style="color: gray;">מצודת ציון</b> <b>הנחלות .</b> ר''ל כאוב באבר מן האיברים : <b>חבשתם .</b> ענין קישור כריכת המטלית על השבר כמו והנה לא חבשה ( לעיל ל ) : <b>הנדחת .</b> מלשון דחייה : <b>רדיתם .</b> ענין שלטנות וממשלה : <b>ובפרך .</b> ענין עבודה קשה המפדבת ומשברת את הגוף כמו לא ירדנו בפרך לעיניך ( ויקרא כה ) :
<b style="color: gray;">מלבי"ם פירוש המילות</b> <b>את הנחלות לא חזקתם,</b> נחלה היא שאינה בריאה כ''כ והיא רפה המזג וצריכה חיזוק. <b>והחולה</b> היא החולה לגמרי וצריכה רפואה וגם אותה <b>לא רפאתם,</b> וגם <b>הנשברת</b> שצריך לחבוש השבר לא חבשתם, וגם <b>הנדחת</b> ממקומה <b>לא השבתם,</b> וגם <b>האבדת</b> לגמרי <b>לא בקשתם,</b> עד שלא רעיתם הצאן לטובתם רק לרעתם, כי <b>בחזקה רדיתם אתם ובפרך</b> לאכול בשרים ולא לנהל אותם בהשגחה ובחמלה :
<b style="color: gray;">מלבי"ם ביאור המילות</b> <b>הנחלות, החולה.</b> נחלה מצייר תחלת פעולת החולי שלכן בא בצורת הנפעל, והחולה הוא שם התואר על שכבר חלה בו החולי מכבר, הראשון די לו בחיזוק, והשני צריך רפואה : <b>לא רפאתם, לא חבשתם.</b> החיבוש היא על השבר עמ''ש ישעי' (ל' כ''ו) : <b>הנדחת, האבדת.</b> הנדח הוא חוץ למקומו, והאובד נעלם מקומו לגמרי, והדחתי אתכם ואבדתם (ירמיה כ''ז ט') ועי' מ''ש ישעיה (כ''ז י''ג) : <b>רדיתם אתם.</b> הרדיה נקשר תמיד עם ב', לא תרדה בו בפרך (ויקרא כ''ה מ''ג מ''ו), לבד בד' מקומות נקשר עם מלת אותם, (פה), שם בנימין צעיר רודם (תהלות ס''ח), לא ירדנו בפרך לעיניך (ויקרא כ''ה נ''ג), עד רדתה (דברים כ'), כי פעל רדה נרדף עם ממשלה, רק שמורה הממשלה הקשה, שמוריד אותו מן החירות אל העבדות הקשה, ובזה י''ל שיתוף עם ירידה, ואם יורידנו מצד ממשלות עליו יצדק שימוש הב', כי הממשלה בא נקשר עם ב', המשול תמשל בנו, ואם יוסיף להורידו מצד עצמו, כמו הורדת הצאן פה, ובמ''ש בנימין צעיר רודם, שהמשילם שם לחיות, גער חית קנה, וכן הורדת העיר הנכבשת, יצדק שימוש הפעול, שמוריד אותם. ובמ''ש לא ירדנו בפרך לעיניך דרש בספרא ממלת לעיניך שאין הב''ד מצוים לכנס לביתו ולבדוק אח''ז, מוסיף רבותא שגם אם ירדה אותו שזה קשה מן הרדיה בו, שמחשיב אותו ירוד ונקלה מצד עצמו, אין הב''ד חייבים ליכנס לביתו לעיין ע''ז רק אם הוא לעיניך מחויבים למחות בו :
<h3>{ה}</h3>
וַתְּפוּצֶ֖ינָה מִבְּלִ֣י רֹעֶ֑ה וַתִּהְיֶ֧ינָה לְאָכְלָ֛ה לְכָל־חַיַּ֥ת הַשָּׂדֶ֖ה וַתְּפוּצֶֽינָה׃
<b style="color: gray;">מצודת דוד</b> <b>ותפוצינה .</b> ונפצו הצאן מסיבת היותם בלי רועה משגיח כראוי : <b>ותהיינה .</b> ובסיבת הנפוץ היו למאכל לכל חיות השדה כי באו למקום החיות הטרורפות ובעבור זה נפצו עוד יותר לברוח הנה והנה מיד החיות :
<b style="color: gray;">מצודת ציון</b> <b>ותפוצינה .</b> ענין פזור :
<b style="color: gray;">מלבי"ם פירוש המילות</b> <b>ותפוצינה,</b> הנה הצאן צריכים אל הקיבוץ והרועה שומר את קבוצם, וע''י חסרון הרועה <b>נפצו,</b> וע''י שנפוצו <b>נהיו לאכלה לכל חית השדה,</b> ועל ידי החיות שבאו עליהם <b>נפצו</b> עוד יותר :
<h3>{ו}</h3>
יִשְׁגּ֤וּ צֹאנִי֙ בְּכָל־הֶ֣הָרִ֔ים וְעַ֖ל כָּל־גִּבְעָ֣ה רָמָ֑ה וְעַ֨ל כָּל־פְּנֵ֤י הָאָ֙רֶץ֙ נָפֹ֣צוּ צֹאנִ֔י וְאֵ֥ין דּוֹרֵ֖שׁ וְאֵ֥ין מְבַקֵּֽשׁ׃
<b style="color: gray;">רש"י</b> <b>ישגו צאני .</b> הולכות טועות על פני כל ההרים כלו' נעשו הפקר לעשות איש איש כרצונו ולא הוכחתם אותם ולא שפטת' בין איש לרעהו :
<b style="color: gray;">מצודת דוד</b> <b>ישגו צאני .</b> ולזה המה תועים בהרים ובגבעות ואינם יודעים אנה הם הולכים : <b>ואין דורש .</b> לאספם יחד : <b>ואין מבקש .</b> את האובדת ר''ל בעבור זה הלכו בגולה והשחיתום העובדי כוכבים והנה הולכים נעים ונדים ואין מי מחזירם למוטב למען יהיו נושעים :
<b style="color: gray;">מצודת ציון</b> <b>ישגו .</b> ענין תעייה בדרך כמו משגה עור בדרך ( דברים כו ) :
<b style="color: gray;">מלבי"ם פירוש המילות</b> <b>ישגו צאני</b>. עדיין היה אפשריות שיחזרו מעצמם למקומם ויתקבצו, אבל ע''י הניפוץ שגו לעלות <b>אל ההרים,</b> ומשם <b>אל הגבעה</b> שתחתיו, (כמ''ש (ירמיה נ') צאן אובדות היו עמי רועיהם התעום הרים שובבים מהר אל גבעה הלכו שכחו רבצם, שע''י שעלו להר וירדו לגבעה נשכח מאתם מקומם). ועי''כ <b>על פני כל הארץ נפצו צאני</b> כי שכחו רבצם, <b>ואין דורש ואין מבקש,</b> כי כשנאבדו הצאן ילך הרועה לבקשם, וכשלא ימצאם יתחיל לדרוש מאת האנשים אם לא ימצאום אדם שיתן סימנים וישיבם לו, ולא לבד <b>שאין דורש</b> מאת המוצא האבדה, כי גם <b>אין מבקש</b> את האבדה כלל :
<b style="color: gray;">מלבי"ם ביאור המילות</b> <b>ההרים, גבעה.</b> הגבעות הם תחת ההרים ואין הר בלא גבעה (ישעיה ב' ב') : <b>אין דורש ואין מבקש.</b> בקשת האובד הוא כדי למצאו ובקשת ומצאת (דברים ד') בקשתי ולא מצאתי (שיר ג'), ודרישת האובד הוא לקחתו מיד המוצאו ע''י סימנים, עד דרוש אחיך אותו והשבות לו (דברים כ''ג). ולפעמים הדרישה קודם להבקשה, וידרשו ויבקשו (שופטים ו' כ''ט), תחלה דרשו ושאלו וכשלא מצאו תשובה הלכו לבקש. וכן אשר לא בקשו את ה' ואף לא דרשוהו (צפניה א' ו'), שהדרישה קלה מן הבקשה, וכן דרשו את ה' בקשו פניו (תהלות ק''ה) אבל בענין האבדה תקדם הבקשה שע''י הבקשה יודע לו מי המוצא ואז דרוש ידרוש מאתו :
<h3>{ז}</h3>
לָכֵ֣ן רֹעִ֔ים שִׁמְע֖וּ אֶת־דְּבַ֥ר יְהוָֽה׃
<h3>{ח}</h3>
חַי־אָ֜נִי נְאֻ֣ם ׀ אֲדֹנָ֣י יְהוִ֗ה אִם־לֹ֣א יַ֣עַן הֱיֽוֹת־צֹאנִ֣י ׀ לָבַ֡ז וַתִּֽהְיֶינָה֩ צֹאנִ֨י לְאָכְלָ֜ה לְכָל־חַיַּ֤ת הַשָּׂדֶה֙ מֵאֵ֣ין רֹעֶ֔ה וְלֹֽא־דָרְשׁ֥וּ רֹעַ֖י אֶת־צֹאנִ֑י וַיִּרְע֤וּ הָֽרֹעִים֙ אוֹתָ֔ם וְאֶת־צֹאנִ֖י לֹ֥א רָעֽוּ׃
<b style="color: gray;">רש"י</b> <b>וירעו הרועים אותם .</b> את עצמם :
<b style="color: gray;">מצודת דוד</b> <b>אם לא .</b> הוא ענין שבועה וגזם ולא אמך והרי הוא כאדם האומר אם לא יהיה כן אז יהיה כזאת וכזאת : <b>מאין רועה .</b> מסבת היותם בלי רועה משגיח כראוי : <b>אותם .</b> את עצמם רעו להשמין את בשרם :
<b style="color: gray;">מצודת ציון</b> <b>לבז .</b> מלשון בזה ושלל :
<b style="color: gray;">מלבי"ם פירוש המילות</b> <b>חי אני,</b> הוא גז''ד שיש עמו שבועה שאינו נקרע, <b>יען היות צאני לבז</b> וכו', <b>מאין רעה,</b> כי לסטים מזוין וחיה רעה דינו כאונס, אבל אם נכנס לעיר בשעה שאין דרך ליכנס הו''ל תחילתו בפשיעה וסופו באונס וחייב, בפרט בזה שמה שהיה <b>לבז</b> ומה שהיה <b>לאכלה</b> הוא מסבת <b>מאין רעה,</b> והו''ל כהוליכה במקום גדודי חיה ולסטים שחייב, (כמ''ש בב''מ דף צ''ג), <b>ולא דרשו רעי את צאני</b> שהיה לו להציל ברועים ובמקלות בשכר, ובפרט שהם דינם כשומרי שכר כי <b>וירעו הרעים אותם</b> שרעו א''ע, ולמה <b>ואת צאני לא רעו</b>? וגם אמר נגד מ''ש מאין רועה, בל תאמרו כי נסתלקתם משמירתם ולא רציתם להיות עוד רועים שהלא <b>וירעו הרעים אותם,</b> ושלחו בהם יד ואם כן למה <b>ואת צאני לא רעו</b> :
<b style="color: gray;">מלבי"ם ביאור המילות</b> <b>וירעו אותם.</b> ר''ל את עצמם :
<h3>{ט}</h3>
לָכֵן֙ הָֽרֹעִ֔ים שִׁמְע֖וּ דְּבַר־יְהוָֽה׃
<b style="color: gray;">מצודת דוד</b> <b>לכן וכו' .</b> על כי ארכו הדברים באמרו חי אני וכו' לכן אמר שוב לכן לכן הרועים וכו' וכן הוא דרך המקרא :
<b style="color: gray;">מלבי"ם פירוש המילות</b> <b>לכן הרעים,</b> ר''ל על כן אין לכם אמתלא שנסתלקתם מהיות רועים רק אתם הרועים, ושמעו גזרת ה' עליכם :
<h3>{י}</h3>
כֹּה־אָמַ֞ר אֲדֹנָ֣י יְהוִ֗ה הִנְנִ֨י אֶֽל־הָרֹעִ֜ים וְֽדָרַשְׁתִּ֧י אֶת־צֹאנִ֣י מִיָּדָ֗ם וְהִשְׁבַּתִּים֙ מֵרְע֣וֹת צֹ֔אן וְלֹא־יִרְע֥וּ ע֛וֹד הָרֹעִ֖ים אוֹתָ֑ם וְהִצַּלְתִּ֤י צֹאנִי֙ מִפִּיהֶ֔ם וְלֹֽא־תִהְיֶ֥יןָ לָהֶ֖ם לְאָכְלָֽה׃
<b style="color: gray;">רש"י</b> <b>ולא ירעו עוד הרועים אותם .</b> את עצמם :
<b style="color: gray;">מצודת דוד</b> <b>הנני .</b> הנה אני אפנה אל הרועים לשלם להם כגמולם : <b>ודרשתי וכו' .</b> ר''ל אענישם על אבוד הצאן והשבתים מהיות עוד רועי צאן ולא ישמינו עוד את עצמם בחלב הצאן ר''ל אקח מהם השררה ולא יתענגו עוד בגזל העניים :
<b style="color: gray;">מצודת ציון</b> <b>ודרשתי .</b> זה הלשון יאמר על תשלומי הגמול וכן אנכי אדרש מעמו ( שם י''ח ) : <b>והשבתים .</b> ענין בטול ומניעה :
<b style="color: gray;">מלבי"ם פירוש המילות</b> <b>הנני אל הרעים,</b> נגד מה שהיו צאני לבז ולאכלה זאת אדרוש מיד הרועים שחייבים לשלם כי פשעו בשמירתם, ונגד מ''ש ולא דרשו רועי את צאני העונש הוא <b>והשבתים מרעות צאן,</b> (ר''ל שיקח המלוכה והמשרה מידם) עד <b>שלא ירעו עוד הרעים אותם,</b> ונגד מ''ש וירעו הרועים אותם שרעו א''ע, <b>והצלתי צאני מפיהם</b> :
<h3>{יא}</h3>
כִּ֛י כֹּ֥ה אָמַ֖ר אֲדֹנָ֣י יְהוִ֑ה הִנְנִי־אָ֕נִי וְדָרַשְׁתִּ֥י אֶת־צֹאנִ֖י וּבִקַּרְתִּֽים׃
<b style="color: gray;">רש"י</b> <b>ובקרתים .</b> ל' בקור חולים :
<b style="color: gray;">מצודת דוד</b> <b>הנני אני .</b> כאומר עם כי יוכלו הרועים הנה אני אקיים את דברי ואני אדרוש את צאני ואחקור אחריה' :
<b style="color: gray;">מצודת ציון</b> <b>ובקרתים .</b> ענין חקירה ודרישה כמו לא יבקר הכהן ( ויקרא יג ) :
<b style="color: gray;">מלבי"ם פירוש המילות</b> <b>כי כה אמר ה',</b> ר''ל ובל תחשבו כי עתה לא יהיה להם רועה כלל ויהיו הפקר. לא כן, כי <b>הנני אני</b> אחר שסלקתי את הרועים שמניתי עליהם אהיה אנכי בעצמי הרועה אותם, <b>ודרשתי את צאני ובקרתים</b> הביקור הוא לדעת מנינם, ולהשגיח על החסרים היכן הם :
<b style="color: gray;">מלבי"ם ביאור המילות</b> <b>ודרשתי, ובקרתים.</b> הבקור הוא לדעת תכונת הדבר וענינו, עמ''ש בס' התו''ה קדושים (סי' נ''ד). ופה ר''ל בקור העדר בכלל לדעת את החסר, ובקור הצאן בפרט כמ''ש בפסוק (ט''ז כ') :
<h3>{יב}</h3>
כְּבַקָּרַת֩ רֹעֶ֨ה עֶדְר֜וֹ בְּיוֹם־הֱיוֹת֤וֹ בְתוֹךְ־צֹאנוֹ֙ נִפְרָשׁ֔וֹת כֵּ֖ן אֲבַקֵּ֣ר אֶת־צֹאנִ֑י וְהִצַּלְתִּ֣י אֶתְהֶ֗ם מִכָּל־הַמְּקוֹמֹת֙ אֲשֶׁ֣ר נָפֹ֣צוּ שָׁ֔ם בְּי֥וֹם עָנָ֖ן וַעֲרָפֶֽל׃
<b style="color: gray;">רש"י</b> <b>נפרשות .</b> כשהן נפוצות והוא הולך ביניהם ומאספן יחד : <b>ביום ענן וערפל .</b> כי כן דרך הצאן להתפזר ביום המעונן :
<b style="color: gray;">מצודת דוד</b> <b>כבקרת .</b> כמו שהרועה חוקר בעדרו ביום היותו בתוך צאנו והמה נפרשות שאז דרכו לחקור לדעת אם לא נעדר מה מהם כן אבקר אני את צאני ואציל אתהם ממקרי כל המקומות אשר נפוצו שם ביום בוא עליהם היום המר והחשוך ולפי שהמשילם לצאן אמר לשון הנופל בהם שדרכם להתפזר ביום ענן וערפל :
<b style="color: gray;">מצודת ציון</b> <b>נפרשות .</b> מל' הפרשה ופירוד :
<b style="color: gray;">מלבי"ם פירוש המילות</b> <b>כבקרת רועה עדרו,</b> כאשר יבקר הרועה את העדר שהוא שלו אם רועה צאן של עצמו, שאז ישגיח היטב עליהם <b>ביום היותו בתוך צאנו נפרשות</b> אם ע''י שהיה יום חושך נפרשו הצאן ונפוצו, שאז תיכף ביום ההוא יבקר לדעת מנינים וענינם, <b>כן אבקר את צאני והצלתי אתהם מכל המקומות שנפצו</b> ע''י החשך ועורון המנהיגים והמונהגים ביום הגלות וההרג :
<h3>{יג}</h3>
וְהוֹצֵאתִ֣ים מִן־הָעַמִּ֗ים וְקִבַּצְתִּים֙ מִן־הָ֣אֲרָצ֔וֹת וַהֲבִיאֹתִ֖ים אֶל־אַדְמָתָ֑ם וּרְעִיתִים֙ אֶל־הָרֵ֣י יִשְׂרָאֵ֔ל בָּאֲפִיקִ֕ים וּבְכֹ֖ל מוֹשְׁבֵ֥י הָאָֽרֶץ׃
<b style="color: gray;">מצודת דוד</b> <b>באפיקים .</b> במקום המים ובמקום המיושב והמובחר :
<b style="color: gray;">מצודת ציון</b> <b>באפיקים .</b> כן יקראו המקומות שנגרים שם המים בחתק כמו כאפיקים בנגב ( תהלים קכו ) :
<b style="color: gray;">מלבי"ם פירוש המילות</b> <b>והוצאתים</b> כי רבים באו לשבי בין העמים, כמ''ש יען היות צאני לבז, ורבים נפוצו מן העמים אל הארצות כמ''ש ותהיינה צאני לאכלה, <b>מן העמים</b> שהם תחת רשותם אוציאם, <b>ומן הארצות</b> שהם מפוזרים <b>אקבצם, והביאותים אל אדמתם ורעיתים</b> :
<b style="color: gray;">מלבי"ם ביאור המילות</b> <b>והוצאתים מן העמים וכו'.</b> כלשון הזה למעלה (כ' ל') ושם התבאר :
<h3>{יד}</h3>
בְּמִרְעֶה־טּוֹב֙ אֶרְעֶ֣ה אֹתָ֔ם וּבְהָרֵ֥י מְרֽוֹם־יִשְׂרָאֵ֖ל יִהְיֶ֣ה נְוֵהֶ֑ם שָׁ֤ם תִּרְבַּ֙צְנָה֙ בְּנָ֣וֶה טּ֔וֹב וּמִרְעֶ֥ה שָׁמֵ֛ן תִּרְעֶ֖ינָה אֶל־הָרֵ֥י יִשְׂרָאֵֽל׃
<b style="color: gray;">מצודת דוד</b> <b>במרעה טוב .</b> ר''ל משפיע להם טובה מרובה וכפל הדבר רבת פעמים לפי מרבית הטובה וההשפעה :
<b style="color: gray;">מצודת ציון</b> <b>נוהם .</b> מדורם : <b>תרבצנה .</b> ענין השכיבה לנוח :
<b style="color: gray;">מלבי"ם פירוש המילות</b> <b>במרעה,</b> הצאן צריכים מקום מרעה לרעות ביום, ומקום מרבץ לנוח שם בלילה, שזה נקרא נוה צאן, אמר <b>המרעה יהיה טוב, והנוה יהיה בהרים</b> ששם בטוחים מחיות ולסטים, והגם שבהרים אין המרעה שמן ואין הנוה טוב, כי קשה לעלות אל ההר, אמר <b>שהנוה יהיה טוב כי שם תרבצנה ושם תרעינה</b> ולא יצטרכו לרדת משם אל המרעה כי גם <b>בהר יהיה המרעה שמן</b> :
<b style="color: gray;">מלבי"ם ביאור המילות</b> <b>תרבצנה בנוה טוב ומרעה שמן תרעינה.</b> הצאן ירעו ביום, וירבצו וינוחו בלילה, בערב ירבצון (צפניה ב' ז') או כחום היום, איכה תרעה איכה תרביץ בצהרים, ומקום הרביצה נקרא נוה צאן, נוה רועים מרביצים צאן (ירמיה ל''ג י''ב), בנוה תנים רבצה (ישעיה ל''ה), ולפעמים כשמקום המרעה בטוח ירבצון שמה, כמ''ש נוה משולח שם ירעה עגל ושם ירבץ (ישעיה כ''ז), מתנאי הנוה שיהיה טוב ר''ל בטוח מזאבים ולסטים, ומתנאי המרעה שתהיה שמן וטוב :
<h3>{טו}</h3>
אֲנִ֨י אֶרְעֶ֤ה צֹאנִי֙ וַאֲנִ֣י אַרְבִּיצֵ֔ם נְאֻ֖ם אֲדֹנָ֥י יְהוִֽה׃
<b style="color: gray;">מצודת דוד</b> <b>אני ארעה .</b> ר''ל אני בעצמי אשגיח בתקנתם :
<b style="color: gray;">מלבי"ם פירוש המילות</b> <b>ואל</b> תחשוב ששם יהיו בלא רועה כי <b>אני אראה ואני ארביץ,</b> שאשגיח עליהם בעת הרעיה ביום ובעת הרביצה בלילה כמ''ש הייתי ביום אכלני חורב וקרח בלילה
<h3>{טז}</h3>
אֶת־הָאֹבֶ֤דֶת אֲבַקֵּשׁ֙ וְאֶת־הַנִּדַּ֣חַת אָשִׁ֔יב וְלַנִּשְׁבֶּ֣רֶת אֶחֱבֹ֔שׁ וְאֶת־הַחוֹלָ֖ה אֲחַזֵּ֑ק וְאֶת־הַשְּׁמֵנָ֧ה וְאֶת־הַחֲזָקָ֛ה אַשְׁמִ֖יד אֶרְעֶ֥נָּה בְמִשְׁפָּֽט׃
<b style="color: gray;">רש"י</b> <b>ואת השמנה ואת החזקה .</b> ההודפת ודוחפת את חברותיה :
<b style="color: gray;">מצודת דוד</b> <b>אשיב .</b> אל העדר : <b>ואת השמנה ואת החזקה .</b> המתחזקת על חברתה להדפה ולהכותה אותה אשמיד וארענה במשפט הראוי והנכון ר''ל אקח נקם מהעושקים את העניים :
<b style="color: gray;">מלבי"ם פירוש המילות</b> <b>את האבדת אבקש</b> וגם <b>הנדחת</b> ממקומה <b>אשיב</b> וכו', (כנ''ל ד' שעשו הרועים להפך), <b>ואת השמנה</b> ולא לבד שישמרם מחיה ולסטים כי גם יעשה משפט בין הצאן בעצמם עד <b>שהשמנה והחזקה,</b> היינו העשירים שנוטלים כל השפע ע''י עשרם והגבורים הנוטלים בזרוע <b>אשמיד,</b> כי <b>ארעינה במשפט</b> שיהיה מרעה לכל הצאן בשוה :
<b style="color: gray;">מלבי"ם ביאור המילות</b> <b>ואת החולה אחזק.</b> לא לבד הנחלה גם החולה, ולא לבד ארפא כי גם אחזק, לכן לא כפל כמו בפסוק ד' :
<h3>{יז}</h3>
וְאַתֵּ֣נָה צֹאנִ֔י כֹּ֥ה אָמַ֖ר אֲדֹנָ֣י יְהוִ֑ה הִנְנִ֤י שֹׁפֵט֙ בֵּֽין־שֶׂ֣ה לָשֶׂ֔ה לָאֵילִ֖ים וְלָעַתּוּדִֽים׃
<b style="color: gray;">רש"י</b> <b>בין שה לשה .</b> בין בעלי אגרופין לחלשים :
<b style="color: gray;">מצודת דוד</b> <b>בין שה לשה .</b> בין שה החלוש' ובין שה החזקה : <b>לאילים ולעתודים .</b> בין מן האילים בין מן העתודי' :
<b style="color: gray;">מצודת ציון</b> <b>ואתנה .</b> כמו ואתן :
<b style="color: gray;">מלבי"ם פירוש המילות</b> <b>הנני</b> מפרש נגד השמנה שהם העשירים הלוקחים כל השפע ואין מניחים לעניים מאומה אומר <b>הנני שופט בין שה לשה לאילים ולעתודים,</b> שהאילים והעתודים בחזקם נוטלים כל המרעה ואין מניחים לעניי הצאן :
<h3>{יח}</h3>
הַמְעַ֣ט מִכֶּ֗ם הַמִּרְעֶ֤ה הַטּוֹב֙ תִּרְע֔וּ וְיֶ֙תֶר֙ מִרְעֵיכֶ֔ם תִּרְמְס֖וּ בְּרַגְלֵיכֶ֑ם וּמִשְׁקַע־מַ֣יִם תִּשְׁתּ֔וּ וְאֵת֙ הַנּ֣וֹתָרִ֔ים בְּרַגְלֵיכֶ֖ם תִּרְפֹּשֽׂוּן׃
<b style="color: gray;">רש"י</b> <b>המעט מכם .</b> את אשר החזקות שבכם רועות המרעה הטוב והלוואי לא תרמסו המותר ברגליכם ותאכלנה אותן שאר צאני אלא שאף מותר מרעיכם תרמסו ברגליכם ולא די לכם אשר משקה מים תשתו אלא שהנותרי' ברגליכם תרפושין : <b>ומשקע מים .</b> המים הצלולים ששקע הטיט ולא נעכרו ברגלי' והדוגמא כתרגומו הזעיר לכון דפרנוס טב אתון מתפרנסין ומותר פרנוסכון דישין ברגליכון ומשתי מתקן אתון שתן וית מותרא ברגליכון אתון דישין :
<b style="color: gray;">מצודת דוד</b> <b>המעט .</b> כאלו אל החזקות ידבר המעט לכם שאתם רועים המרעה הטוב אלא שגם המרעה שהותרתם תרמסו ברגליכם שלא יהנו בהם שאר הצאן : <b>ומשקע מים .</b> מים צלולים ששקעה הטיט אותם תשתו ואת הנותר תדרכו ברגליכם לעכור אותם :
<b style="color: gray;">מצודת ציון</b> <b>תרמסו .</b> ענין דריכה ברגל : <b>ומשקע .</b> ענין נפילת הדבר בעומק כמו ושקעה כיאור מצרים ( עמוס יט ) : <b>תרפשון .</b> ענין דריכה ורמיסה כמו מעין נרפש ( משלי כה ) :
<b style="color: gray;">מלבי"ם פירוש המילות</b> (יח-יט) <b>המעט מכם</b> מה שאתם <b>תרעו המרעה הטוב</b> עד שיתר <b>מרעיהם תרמסו וצאני</b> הכי מן היושר והראוי <b>שמרמס רגליכם תרעינה</b>? וכן המעט מכם <b>שמשקע מים תשתו</b> עד שעוד את המים <b>הנותרים</b> ברגליכם <b>תרפשון</b>?
<b style="color: gray;">מלבי"ם ביאור המילות</b> <b>ומשקע.</b> שנשקע הטיט למצולת המים והם נקיים, והפוכו הוא הנרפש, שיעכר המים עד יעלה הרפש ויתערב בהם, וכן אז אשקיע מימיהם (למעלה ל''ב י''ד) :
<h3>{יט}</h3>
וְצֹאנִ֑י מִרְמַ֤ס רַגְלֵיכֶם֙ תִּרְעֶ֔ינָה וּמִרְפַּ֥שׂ רַגְלֵיכֶ֖ם תִּשְׁתֶּֽינָה׃
<b style="color: gray;">רש"י</b> <b>וצאני מרמס רגליכם וגו' .</b> ועמי מותר מיכל שמשיכון אכלין ומותר משתי שמשיכון שתן :
<b style="color: gray;">מצודת דוד</b> <b>וצאני .</b> ר''ל ושאר הצאן בעל כרחם יאכלו המרעה הדרוסה ברגליכם וישחתו המים הרמוסים ברגליכם ר''ל מושלי העם לקחו לעצמם מיטב הארץ והשחיתו עוד השאר הבא לחלק העניים :
<h3>{כ}</h3>
לָכֵ֗ן כֹּ֥ה אָמַ֛ר אֲדֹנָ֥י יְהוִ֖ה אֲלֵיהֶ֑ם הִנְנִי־אָ֕נִי וְשָֽׁפַטְתִּי֙ בֵּֽין־שֶׂ֣ה בִרְיָ֔ה וּבֵ֥ין שֶׂ֖ה רָזָֽה׃
<b style="color: gray;">רש"י</b> <b>שה בריה .</b> חזקה : <b>רזה .</b> מייגר''א בלעז :
<b style="color: gray;">מצודת דוד</b> <b>הנני אני .</b> ר''ל הנה אני הוא המושל על כולם ואשפוט בין שה בריה המזק' לרזה :
<b style="color: gray;">מצודת ציון</b> <b>בריה .</b> שמנה כמו ועגלון איש בריא ( שופטים ג ) : <b>רזה .</b> כחושה כמו ומשמן בשרו יוזה ( ישעיה וז ) :
<b style="color: gray;">מלבי"ם פירוש המילות</b> <b>לכן כה אמר ה' הנני אני</b> בהשגחתי, <b>ושפטתי בין שה בריה ובין שה רזה</b> שהבריה תתן דין וחשבון על שאכלה יתר מן הראוי ועשקה דלים ורצצה אביונים :
<b style="color: gray;">מלבי"ם ביאור המילות</b> <b>בריה.</b> משפטו בריאה, ר''ל שמנה, כמו עשרה בקר בריאים (מ''א ד') :
<h3>{כא}</h3>
יַ֗עַן בְּצַ֤ד וּבְכָתֵף֙ תֶּהְדֹּ֔פוּ וּבְקַרְנֵיכֶ֥ם תְּנַגְּח֖וּ כָּל־הַנַּחְל֑וֹת עַ֣ד אֲשֶׁ֧ר הֲפִיצוֹתֶ֛ם אוֹתָ֖נָה אֶל־הַחֽוּצָה׃
<b style="color: gray;">מצודת דוד</b> <b>בצד ובכתף .</b> אתם השמני' והחזקי' תהדפו בצד ובכת' ותנגחו בקרן את הנחלו' עד אשר פזרת' אותן לנוס אל החוצ' :
<b style="color: gray;">מצודת ציון</b> <b>ובכתף .</b> הוא רוחב היד ממעל במקום חבורו בגוף : <b>תהדופו .</b> ענין דחיפה והכאה כמו אשר תדפנו רוח ( תהלים א ) : <b>הנחלות .</b> הכאובות באחד מן האיברים :
<b style="color: gray;">מלבי"ם פירוש המילות</b> <b>יען</b> (עתה אומר נגד החזקה) שהם <b>הדפו הנחלות עד שהוכרחו לצאת החוצה</b> וזה משל העריצים העושקים דלים וחלשים ולוקחים נחלתם ובוזזים את חלקם :
<h3>{כב}</h3>
וְהוֹשַׁעְתִּ֣י לְצֹאנִ֔י וְלֹֽא־תִהְיֶ֥ינָה ע֖וֹד לָבַ֑ז וְשָׁ֣פַטְתִּ֔י בֵּ֥ין שֶׂ֖ה לָשֶֽׂה׃
<b style="color: gray;">מצודת דוד</b> <b>והושעתי לצאני .</b> אני אושיע את צאני ולא תהיינה עוד לכם לביזה ואשפוט בין שה חזקה ובין שה חלושה :
<b style="color: gray;">מלבי"ם פירוש המילות</b> <b>והושעתי לצאני להציל אותם מבז ושפטתי,</b> ויהיה גם כן משפט בין העושק והעשוק :
<h3>{כג}</h3>
וַהֲקִמֹתִ֨י עֲלֵיהֶ֜ם רֹעֶ֤ה אֶחָד֙ וְרָעָ֣ה אֶתְהֶ֔ן אֵ֖ת עַבְדִּ֣י דָוִ֑יד ה֚וּא יִרְעֶ֣ה אֹתָ֔ם וְהֽוּא־יִהְיֶ֥ה לָהֶ֖ן לְרֹעֶֽה׃
<b style="color: gray;">רש"י</b> <b>עבדי דוד .</b> מלך מזרעו :
<b style="color: gray;">מצודת דוד</b> <b>והקימותי .</b> אעמיד עליהם רועה אחד והוא ירעה אתהן במשפט הראוי ואת עבדי דוד אקים והוא מלך המשיח הבא מזרע דוד : <b>הוא ירעה אותם והוא יהיה להן לרועה .</b> כפל הדבר רבת פעמים לומר שהוא לבד יהיה המושל והשליט עליהם :
<b style="color: gray;">מלבי"ם פירוש המילות</b> <b>והקימותי</b> נבא שאחר שישפוט ה' וירעה אותם בעצמו, אז תתגלה מלכות ב''ד, והוא יהיה הרועה תחת ה', וזה יהיה בג' מדרגות, תחלה <b>הוא ירעה אותם</b> היינו שיעמוד איש מבית דוד שינהיג את ישראל לכוף אותם שיעשו משפט וצדקה, ואח''כ <b>הוא יהיה להם לרועה,</b> היינו שיקבלו הנהגתו וילמדו ממנו עד שיהיה רועה שלהם ברצונם, ואח''כ.
<h3>{כד}</h3>
וַאֲנִ֣י יְהוָ֗ה אֶהְיֶ֤ה לָהֶם֙ לֵֽאלֹהִ֔ים וְעַבְדִּ֥י דָוִ֖ד נָשִׂ֣יא בְתוֹכָ֑ם אֲנִ֥י יְהוָ֖ה דִּבַּֽרְתִּי׃
<b style="color: gray;">מצודת דוד</b> <b>לאלהים .</b> להושיע ולהציל : <b>ועבדי דוד .</b> הוא מלך המשיח הבא מזרעו : <b>אני ה' דברתי .</b> א''כ בודאי כן יהיה :
<b style="color: gray;">מלבי"ם פירוש המילות</b> <b>אני ה' אהיה להם לאלהים,</b> יקבלו עליהם מלכות שמים ומלכות ה' תתגלה עד שיהיה להם לאלהים, <b>ועבדי דוד</b> יעלה ממדרגת רועה למדרגת <b>נשיא</b> שהוא יהיה מלך המשיח, <b>אני ה' דברתי</b> ר''ל זה דברתי כבר ע''י הנביאים אשר נבאו על המשיח (כמ''ש ויצא חטר מגזע ישי) וכבר דברתי ופירשתי ענין המשיח בארך ע''י כל נביא כל חוזה :
<h3>{כה}</h3>
וְכָרַתִּ֤י לָהֶם֙ בְּרִ֣ית שָׁל֔וֹם וְהִשְׁבַּתִּ֥י חַיָּֽה־רָעָ֖ה מִן־הָאָ֑רֶץ וְיָשְׁב֤וּ בַמִּדְבָּר֙ לָבֶ֔טַח וְיָשְׁנ֖וּ בַּיְּעָרִֽים׃
<b style="color: gray;">רש"י</b> <b>וישנו ביערים .</b> ת''י ויתעתקון בחורשא ויש לפותרו בלשון שינה :
<b style="color: gray;">מצודת דוד</b> <b>וכרתי .</b> אז אכרות עמהם ברית שלום להיות מתמידים לשבת בשלוה : <b>והשבתי וגו' .</b> ר''ל חית השדה לא יזיקו אותם וכמ''ש לא ירעו ולא ישחיתו ( ישעיה יא ) : <b>וישבו במדבר .</b> אף במדברות וביערים מקום החיות ישבו בטח וישנו שמה וערבה להם שנתם כי לא יחרידם מי :
<b style="color: gray;">מלבי"ם פירוש המילות</b> <b>וכרתי,</b> מפני שייראו להניח הצאן במדבר ביום מפני השודדים, וביער בלילה מפני חיות רעות, אמר <b>שיכרות ברית שלום</b> שלא יעבור רגל אויב ושודד, <b>וישבית חיה רעה,</b> וע''י <b>שיכרות ברית שלום וישבו במדבר לבטח</b> ולא ייראו מפני חרב שודד, וע''י <b>שישבית חיה רעה</b> יישנו בלילה <b>ביערות</b> :
<h3>{כו}</h3>
וְנָתַתִּ֥י אוֹתָ֛ם וּסְבִיב֥וֹת גִּבְעָתִ֖י בְּרָכָ֑ה וְהוֹרַדְתִּ֤י הַגֶּ֙שֶׁם֙ בְּעִתּ֔וֹ גִּשְׁמֵ֥י בְרָכָ֖ה יִֽהְיֽוּ׃
<b style="color: gray;">רש"י</b> <b>ונתתי אותם וסביבות גבעתי .</b> תהא נתינתה בברכה , ונתתי כמו והשכנתי :
<b style="color: gray;">מצודת דוד</b> <b>ונתתי אותם .</b> אתן אותם במקומם ובכל סביבות גבעתי אתן ברכה : <b>בעתו .</b> בזמן שיש צורך בו : <b>גשמי ברכה יהיו .</b> כי מאד ירוו צמאת הארץ :
<b style="color: gray;">מצודת ציון</b> <b>גבעתי .</b> היא א''י הגבוה מכל הארצות :
<b style="color: gray;">מלבי"ם פירוש המילות</b> <b>ונתתי</b> ומפני שעדיין ייראו הצאן כשלא יהיה דשא, אמר <b>שיתן אותם,</b> היינו המדבר והיערים, <b>וסביבות של גבעתי,</b> גם הסביבות שסביב א''י וירושלים ויהיה שם <b>ברכה, והורדתי הגשם בעתו</b> בענין שיצמיח חציר לבהמה, <b>גשמי ברכה יהיו,</b> רצה לומר בל תחשוב שזה יהיה לקללה (כמ''ש שאם נפסקו גשמים בר''ה וחטאו ה' מורידם במדברות וביערים) לא כן כי יהיו לברכה, כי לא יתמעט הגשם מן הישוב עי''ז :
<h3>{כז}</h3>
וְנָתַן֩ עֵ֨ץ הַשָּׂדֶ֜ה אֶת־פִּרְי֗וֹ וְהָאָ֙רֶץ֙ תִּתֵּ֣ן יְבוּלָ֔הּ וְהָי֥וּ עַל־אַדְמָתָ֖ם לָבֶ֑טַח וְֽיָדְע֞וּ כִּי־אֲנִ֣י יְהוָ֗ה בְּשִׁבְרִי֙ אֶת־מֹט֣וֹת עֻלָּ֔ם וְהִ֨צַּלְתִּ֔ים מִיַּ֖ד הָעֹבְדִ֥ים בָּהֶֽם׃
<b style="color: gray;">מצודת דוד</b> <b>כי אני ה' .</b> הנאמן במאמרו : <b>מוטות עולם .</b> מה שהכבידו עליהם הבבליים ואחז במשל מן השור שמשימים עליו בדי העול לחרוש האדמה :
<b style="color: gray;">מצודת ציון</b> <b>יבולה .</b> ענין צמח וכן ארץ נתנה יבולה ( שם סז ) : <b>מוטות .</b> הם בדי העול והוא מל' מטה :
<b style="color: gray;">מלבי"ם פירוש המילות</b> <b>עד שיתן עץ השדה את פריו,</b> והנה הברכות האלה כבר נמצאו בתורה ששם אמר ונתתי גשמיכם בעתם ונתנה הארץ יבולה וכו' וישבתם לבטח בארצכם, ואח''כ אומר ונתתי שלום בארץ ושכבתם ואי מחריד והשבתי חיה רעה, והנה חשב שישבית מהם שפטיו הרעים שהם חיה רעה וחרב ורעב וידעו כי אני ה', ותחלה מציין אותם כצאן ואמר שישבו לבטח במדבר וביערים, ואח''כ מציין אותם כבני אדם שעץ השדה יתן פריו, בראשון מצייר שישבו לבטח בארץ העמים שיתבטל שעבוד מלכיות, ויסיר מהם קושי השיעבוד ובזה מצויירים כצאן שיושבים במדבר לבטח שהוא בארצות העמים שקראה בשם מדבר העמים למעלה (כ' כ''ה) ואח''כ מצייר שיהיו כבני אדם וישבו על אדמתם לבטח ועתה מפרש נגד שתחלה ישבו לבטח בארץ העמים שיתבטל שעבוד מלכויות אמר <b>וידעו כי אני ה' בשברי מוטות עלם</b> שתחלה היו תחת עול העמים והיו עובדים אותם בהם וזה יופסק :
<h3>{כח}</h3>
וְלֹא־יִהְי֨וּ ע֥וֹד בַּז֙ לַגּוֹיִ֔ם וְחַיַּ֥ת הָאָ֖רֶץ לֹ֣א תֹאכְלֵ֑ם וְיָשְׁב֥וּ לָבֶ֖טַח וְאֵ֥ין מַחֲרִֽיד׃
<b style="color: gray;">מצודת דוד</b> <b>וחית הארץ .</b> ר''ל עריצי הבבליים האכזרים שבהם או יאמר על החיות המזיקות שלא ירעו עוד ולא ישחיתו :
<b style="color: gray;">מלבי"ם פירוש המילות</b> <b>ולא,</b> נגד שהיו למקצת גוים לבז, ששללו ממונם, ומקצם היו במדרגת חיות רעות שאכלו הצאן בעצמם, אמר <b>שלא יהיו עוד לבז</b> וגם <b>החיות הפראיות</b> שהם האומות הפראיים <b>לא תאכלם, וישבו לבטח</b> היינו שישבו בין האומות בבטחה והשקט :
<h3>{כט}</h3>
וַהֲקִמֹתִ֥י לָהֶ֛ם מַטָּ֖ע לְשֵׁ֑ם וְלֹֽא־יִהְי֨וּ ע֜וֹד אֲסֻפֵ֤י רָעָב֙ בָּאָ֔רֶץ וְלֹֽא־יִשְׂא֥וּ ע֖וֹד כְּלִמַּ֥ת הַגּוֹיִֽם׃
<b style="color: gray;">רש"י</b> <b>מטע לשם .</b> קיום שיהא לשם עולם : <b>אסופי רעב .</b> טמוני רעב מחמת בושת רעבון ועוני :
<b style="color: gray;">מצודת דוד</b> <b>מטע לשם .</b> נטיעה יפה והדורה להיות לשם תפארת בין העמים : <b>ולא יהיו וגו' .</b> ר''ל לא ימצאו עוד בארץ אנשים שבא עליהם כליון הרעב : <b>ולא ישאו .</b> לא יסבלו עוד כלימה מן העובדי כוכבים כי לא יצטרכו עוד לבוא בארצו' העכו''ם בעבור הלחם לשאת חרפת' כדרך הבא במחסור בארץ נכריה :
<b style="color: gray;">מצודת ציון</b> <b>מטע .</b> מל' נטיעה : <b>אסופי .</b> ענין כליון כמו אסף אסיפם ( ירמיה ח ) : <b>ישאו .</b> מל' משא וסבל :
<b style="color: gray;">מלבי"ם פירוש המילות</b> <b>והקימותי</b> ואח''כ ישבו בא''י ושם <b>יטעם</b> בארץ <b>במטע</b> טוב <b>שיהיו לשם,</b> שלא יעקרו משם לעולם, וגם יהיה שם שובע עד <b>שלא יהיו עוד אסופי רעב, ולא ישאו עוד כלמת הגוים</b> בענין שיגלו שנית :
<b style="color: gray;">מלבי"ם ביאור המילות</b> <b>אסופי רעב.</b> כי כשנאספו לא''י בזמן הגליות היו סובלים שם רעב וכלימה :
<h3>{ל}</h3>
וְיָדְע֗וּ כִּ֣י אֲנִ֧י יְהוָ֛ה אֱלֹהֵיהֶ֖ם אִתָּ֑ם וְהֵ֗מָּה עַמִּי֙ בֵּ֣ית יִשְׂרָאֵ֔ל נְאֻ֖ם אֲדֹנָ֥י יְהוִֽה׃
<b style="color: gray;">מצודת דוד</b> <b>וידעו .</b> אז ידעו שאני עמהם והמה עמי החביב לי :
<b style="color: gray;">מלבי"ם פירוש המילות</b> <b>וידעו,</b> ואז <b>ידעו</b> כולם <b>כי אני ה' אלהיהם אתם</b> שדבק בהם השראת השכינה והנסים והנבואה, <b>והמה עמי</b> דבקים בעבודתי, ואז יצאו ממדרגת צאן אל מדרגת אדם, שעז''א.
<h3>{לא}</h3>
וְאַתֵּ֥ן צֹאנִ֛י צֹ֥אן מַרְעִיתִ֖י אָדָ֣ם אַתֶּ֑ם אֲנִי֙ אֱלֹ֣הֵיכֶ֔ם נְאֻ֖ם אֲדֹנָ֥י יְהוִֽה׃
<b style="color: gray;">רש"י</b> <b>אדם אתם .</b> אינכם כבהמות בעיני :
<b style="color: gray;">מצודת דוד</b> <b>ואתן צאני .</b> וחוזר ומפרש צאן מרעיתי הצאן שאני רועה אותם דעו שאדם אתם ר''ל אינכם בעיני כבהמות אלא חשובים וכדרך בן אדם ואני מייחד שמי עליכם להקרא אלהיכם ולא הייתי מייחד שמי עליכם אם הייתם בעיני כבהמות :
<b style="color: gray;">מלבי"ם פירוש המילות</b> <b>ואתן צאני אדם אתם</b> שתתעלו על ערככם הקודם כמעלת המדבר נגד החי, שכן מדרגת העובד את ה' נגד המדבר כמדרגת המדבר נגד החי :
<h2>יחזקאל פרק-לה</h2>
<h3>{א}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<h3>{ב}</h3>
בֶּן־אָדָ֕ם שִׂ֥ים פָּנֶ֖יךָ עַל־הַ֣ר שֵׂעִ֑יר וְהִנָּבֵ֖א עָלָֽיו׃
<b style="color: gray;">מצודת דוד</b> <b>על הר שעיר .</b> היא ארץ אדום היושבת בדרומה של א''י אולם הנבואה ההיא נאמרה לפי שתולדותיהם מהר שעיר ומשם נפרדו לכן אמר הר שעיר :
<b style="color: gray;">מלבי"ם פירוש המילות</b> <b>שים פניך,</b> מפני ששיבת שבות ישראל וחורבן אדום שהגלו אותם מארצם יהיו סמוכים, בחזותו שיבת ציון ראה ג''כ חורבן אדום, והנה אדום הרעו לישראל בחורבן בית ראשון שהיו שמחים על מפלתם והיו עונשם ע''י נבוכדנצר ואח''כ ע''י הורדוס שהחריבו את ארצם אבל זה לא היה חורבן עולם, עז''א.
<h3>{ג}</h3>
וְאָמַ֣רְתָּ לּ֗וֹ כֹּ֤ה אָמַר֙ אֲדֹנָ֣י יְהוִ֔ה הִנְנִ֥י אֵלֶ֖יךָ הַר־שֵׂעִ֑יר וְנָטִ֤יתִי יָדִי֙ עָלֶ֔יךָ וּנְתַתִּ֖יךָ שְׁמָמָ֥ה וּמְשַׁמָּֽה׃
<b style="color: gray;">מצודת דוד</b> <b>הנני אליך .</b> הנה אני אלחם עמך : <b>ונטיתי ידי .</b> להכות בך :
<b style="color: gray;">מצודת ציון</b> <b>ומשמה .</b> מל' שממה וכפל הדבר לרוב השממון :
<b style="color: gray;">מלבי"ם פירוש המילות</b> <b>הנני אליך הר שעיר</b> וכו' <b>ונתתיך שממה ומשמה</b> זה חורבן נבוכדנצר, אח''כ.
<b style="color: gray;">מלבי"ם ביאור המילות</b> <b>שממה ומשמה.</b> ע''ל (ה' ט''ו, ו' י''ד) :
<h3>{ד}</h3>
עָרֶ֙יךָ֙ חָרְבָּ֣ה אָשִׂ֔ים וְאַתָּ֖ה שְׁמָמָ֣ה תִֽהְיֶ֑ה וְיָדַעְתָּ֖ כִּֽי־אֲנִ֥י יְהוָֽה׃
<b style="color: gray;">מצודת דוד</b> <b>ואתה .</b> ר''ל כל הארץ בכללה : <b>כי אני ה' .</b> הנאמן לשלם גמול :
<b style="color: gray;">מצודת ציון</b> <b>חרבה .</b> מל' חורבן :
<b style="color: gray;">מלבי"ם פירוש המילות</b> <b>עריך חרבה אשים ואתה שממה תהיה</b> ע''י בית חשמונאי, <b>וידעת כי אני ה'</b> כי אז נכנסו לברית מילה וטבילה וקבלו אלהותו ונתגירו :
<h3>{ה}</h3>
יַ֗עַן הֱי֤וֹת לְךָ֙ אֵיבַ֣ת עוֹלָ֔ם וַתַּגֵּ֥ר אֶת־בְּנֵֽי־יִשְׂרָאֵ֖ל עַל־יְדֵי־חָ֑רֶב בְּעֵ֣ת אֵידָ֔ם בְּעֵ֖ת עֲוֹ֥ן קֵֽץ׃
<b style="color: gray;">רש"י</b> <b>ותגר .</b> ותשפל כמו ( מיכה א ) והגרתי לגיא אבניה שהיו מסגירין אותן לאויביהן כשהיו בורחין דרך ארצם וזו היא שאמר ( עובדיה א ) אל תעמוד על הפרק : <b>בעת אידם .</b> בעת כשמסרתים ביד אויב : <b>בעת עון קץ .</b> כשנגמר קץ עוונם ונתמלאה סאתם :
<b style="color: gray;">מצודת דוד</b> <b>יען .</b> בעבור שהיה לך על ישראל שנאה שמורה מימות עולם והזלת דמי ישראל על ידי חרב בעת בוא עליהם אידם בחורבן הבית בעת בוא העון הממלא את הסאה ומשלים את הקץ :
<b style="color: gray;">מצודת ציון</b> <b>איבת .</b> ענין שנאה כמו ואיבה אשית ( בראשית ג ) : <b>ותגר .</b> ענין הזלה ושפיכה כמו וכמים הנגרים ארצה ( ש''ב יד ) : <b>אידם .</b> ענין צער ומקרה רע כמו הלא איד לעול ( איוב לא ) :
<b style="color: gray;">מלבי"ם פירוש המילות</b> <b>יען,</b> אבל אח''כ בעת נכנסו הרומיים לירושלים והם באו אז לעזרת ישראל, שמרו בלבם, <b>האיבה</b> הכבושה בלבם <b>מעולם, ותגר את בני ישראל ע''י חרב,</b> כמ''ש גם אתה כאחד מהם, ואל תעמוד על הפרק להכרית את פליטיו, וזה היה <b>בעת אידם</b> ר''ל בעת החורבן, שאז היה <b>עון קץ,</b> שהיה קץ לעונם ואחרית העונשים, שאחר שכבר נשלם עונם, וגם נחתם אידם היה ראוי לרחם עליהם וכ''מ שעשית היה מתוך האיבה לא לשום תועלת :
<b style="color: gray;">מלבי"ם ביאור המילות</b> <b>ותגר.</b> כמו (מיכה א') והגרתי לגאי אבניה, תורידם לחרב :
<h3>{ו}</h3>
לָכֵ֣ן חַי־אָ֗נִי נְאֻם֙ אֲדֹנָ֣י יְהוִ֔ה כִּֽי־לְדָ֥ם אֶעֶשְׂךָ֖ וְדָ֣ם יִרְדֲּפֶ֑ךָ אִם־לֹ֥א דָ֛ם שָׂנֵ֖אתָ וְדָ֥ם יִרְדֲּפֶֽךָ׃
<b style="color: gray;">רש"י</b> <b>לדם אעשך .</b> נופל בחרב : <b>דם שנאת .</b> בזית את הבכורה שעבודתי היתה מסורה להם ושנאת להיות מלכלך עצמך בדם קרבן עבודתי ולכלוך דם הרוגים ירדפך וי''א רוצחים אתה ירא כשאר כל אדם ורוצחים ירדפוך וי''א דם שנאת אחיך שהוא בשרך ודמך :
<b style="color: gray;">מצודת דוד</b> <b>לדם אעשך .</b> אעשה ארצך מלאה דמי הרוגים : <b>ודם .</b> אנשי שופכי דם ירדפוך : <b>אם לא דם שנאת .</b> וכי לא שנאת שופכי דם ומאד נשמרת מהם והנה עתה שופכי דם ירדפוך וישיגוך :
<b style="color: gray;">מלבי"ם פירוש המילות</b> <b>לכן חי אני</b> נחתם גזר דין בשבועה, <b>כי לדם אעשך,</b> כמו ששפכת דם כן תהיה מלאה דם הרוגים, <b>ודם ירדפך,</b> לא ירדפוך שבי ושלל, רק דם, ר''ל שמגמת רודפיך יהיה רק לשפוך דמך כמו ששמך אדום, <b>אם לא דם שנאת</b> שנאתך היה שנאת דם. לא שנאה מחמת תועלת ויראת נזק <b>וכן דם ירדפך</b> מדה כנגד מדה :
<b style="color: gray;">מלבי"ם ביאור המילות</b> <b>דם שנאת.</b> שנאת שנאת דם :
<h3>{ז}</h3>
וְנָֽתַתִּי֙ אֶת־הַ֣ר שֵׂעִ֔יר לְשִֽׁמְמָ֖ה וּשְׁמָמָ֑ה וְהִכְרַתִּ֥י מִמֶּ֖נּוּ עֹבֵ֥ר וָשָֽׁב׃
<b style="color: gray;">מצודת דוד</b> <b>את הר שעיר .</b> ר''ל שתולדותיהם מהר שעיר ומשם נפרדו : <b>לשממה ושממה .</b> כפל המלה יורה על מרבית השממון :
<b style="color: gray;">מלבי"ם פירוש המילות</b> <b>ונתתי</b> זה יהיה באחרית הימים והשממון יהיה עד שלא יהיה שם עובר ושב :
<b style="color: gray;">מלבי"ם ביאור המילות</b> <b>לשממה ושממה.</b> שממה שם בשקל שמלה, וכפל השם מורה שאחר שתהיה שממה יתן אותה לשממה שנית, כי יוסיף שממה על שממה :
<h3>{ח}</h3>
וּמִלֵּאתִ֥י אֶת־הָרָ֖יו חֲלָלָ֑יו גִּבְעוֹתֶ֤יךָ וְגֵאוֹתֶ֙יךָ֙ וְכָל־אֲפִיקֶ֔יךָ חַלְלֵי־חֶ֖רֶב יִפְּל֥וּ בָהֶֽם׃
<b style="color: gray;">מצודת דוד</b> <b>את הריו .</b> כי ינוסו על ההרים ושם ישיגם האויב ויהרגם :
<b style="color: gray;">מצודת ציון</b> <b>גבעותיך .</b> מל' גבעה והר : <b>וגיאותיך .</b> מל' גיא ועמק : <b>אפיקיך .</b> הם המקומות שהמים מוגרים שם בחוזק :
<b style="color: gray;">מלבי"ם פירוש המילות</b> <b>ולא</b> שהעם ילכו בגולה, רק <b>ומלאתי את הריו חלליו</b> ולא לבד במקום שלחמו על ההרים רק גם <b>גבעותיך</b> וכו' <b>חללי חרב יפלו בהם</b> שגם אחרי הכיבוש יהרגו את כולם :
<b style="color: gray;">מלבי"ם ביאור המילות</b> <b>הרים, גבעות, גיא, אפיקים.</b> עיין למעלה (ו' ג') :
<h3>{ט}</h3>
שִֽׁמְמ֤וֹת עוֹלָם֙ אֶתֶּנְךָ֔ וְעָרֶ֖יךָ לֹ֣א (תישבנה) [תָשֹׁ֑בְנָה] וִֽידַעְתֶּ֖ם כִּֽי־אֲנִ֥י יְהוָֽה׃
<b style="color: gray;">רש"י</b> <b>ועריך לא תשובנה .</b> לא כמו שאמרתי למצרים ( לעיל כט ) ושבתי את שבות מצרים ושבתי את שבות בני עמון ( ירמיה מט ) וזו היא שאמר ( מלאכי א ) ואת עשו שנאתי ואתן את הריו שממה שעתידים לשוממות עולם :
<b style="color: gray;">מצודת דוד</b> <b>שממות עולם .</b> עד עולם תהיה שממה ועריך לא תשובנה לקדמתן : <b>כי אני ה' .</b> הנאמן לשלם גמול :
<b style="color: gray;">מלבי"ם פירוש המילות</b> <b>שממות עולם</b> השממה האחרונה תהיה לעולם, עד <b>שעריך לא תשבנה</b> ואז <b>וידעתם כי אני ה'</b> המעניש כמ''ש המה יבנו ואני אהרוס (מלאכי א') :
<h3>{י}</h3>
יַ֣עַן אֲ֠מָרְךָ אֶת־שְׁנֵ֨י הַגּוֹיִ֜ם וְאֶת־שְׁתֵּ֧י הָאֲרָצ֛וֹת לִ֥י תִהְיֶ֖ינָה וִֽירַשְׁנ֑וּהָ וַֽיהוָ֖ה שָׁ֥ם הָיָֽה׃
<b style="color: gray;">רש"י</b> <b>שני הגוים .</b> ישראל ויהודה ומדרש אגדה ר' תנחומא דורשו כלפי שהלך עשו אל ישמעאל להתחתן בו להשיאו שיעורר על יצחק על ירושת אברהם ויהרוג ישמעאל את יצחק ואהיה אני גואל הדם ואהרוג את ישמעאל וזהו יקרבו ימי אבל אבי ואירש אני את יצחק ואת ישמעאל ( בראשית כז ) : <b>וה' שם היה .</b> יודע את מחשבותיך :
<b style="color: gray;">מצודת דוד</b> <b>יען .</b> בעבור שאמרת את שתי הגוים וכו' הם יהודה וישראל וארצותם הנה מעתה תהיינה לי ואנחנו נירש אותן עד עולם : <b>וה' שם היה .</b> כאומר אבל לא כן יהיה כי ה' היה שם ר''ל מקום מקדש והיה שם ואיך אם כן יעזבנו בידך :
<b style="color: gray;">מלבי"ם פירוש המילות</b> <b>יען אמרך</b> שאח''כ בימי הגלות רצית שישראל יהיו משועבדים תחתיך לעולם וא''י יהיה שלך עד שאמרת <b>את שני הגוים</b> שהם יהודה ועשרת השבטים <b>ושני ארצותיהם לי תהיינה וירשנוה, וה' שם היה</b> ואתה אומר שתירש גם את ה' אשר שם היה, כי אתה אומר שאדום נכנס תחת ישראל, שישראל חללו את ה', ואתם הגוי אשר בחר ה', (ואמר נגד מ''ש את שני הגוים).
<b style="color: gray;">מלבי"ם ביאור המילות</b> <b>לי תהיינה.</b> כמו הנה אפי וחמתי נתכת (ירמיה ז') : <b>וירשנוה.</b> מוסב גם למטה ויוירשנו אותה ואת ה' [אשר] שם היה :
<h3>{יא}</h3>
לָכֵ֣ן חַי־אָ֗נִי נְאֻם֮ אֲדֹנָ֣י יְהוִה֒ וְעָשִׂ֗יתִי כְּאַפְּךָ֙ וּכְקִנְאָ֣תְךָ֔ אֲשֶׁ֣ר עָשִׂ֔יתָה מִשִּׂנְאָתֶ֖יךָ בָּ֑ם וְנוֹדַ֥עְתִּי בָ֖ם כַּאֲשֶׁ֥ר אֶשְׁפְּטֶֽךָ׃
<b style="color: gray;">רש"י</b> <b>ועשיתי כאפך .</b> כאותה האף שעשית לישראל אעשה לך : <b>ונודעתי בם .</b> כאשר אשפטך אז יכירו את גבורתי :
<b style="color: gray;">מצודת דוד</b> <b>ועשיתי .</b> אעשה לך כפי אפך וקנאתך אשר עשית להם מרוב השנאה שיש לך עליהם ר''ל אעשה עמך בערך שעשית עמו : <b>ונודעתי בם .</b> אהיה נודע וניכר בין בני ישראל למשגיח כאשר אשפטך מה שעשית לו :
<b style="color: gray;">מצודת ציון</b> <b>וכקנאתך .</b> ענין כעס כמו הם קנאוני בלא אל ( דברים לב ) :
<b style="color: gray;">מלבי"ם פירוש המילות</b> <b>לכן חי אני ועשיתי כאפך</b> שעי''ז עשית לישראל רעות רבות בימי הגלות ע''י <b>אף וקנאה</b> כאילו קנאת קנאת אלהים וזה עשית <b>משנאתיך ונודעתי בם</b> שאז <b>כאשר אשפטך</b> אודיע שהם עמי ואנכי אלהיהם ויודע האמונה האמתית :
<b style="color: gray;">מלבי"ם ביאור המילות</b> <b>בם.</b> מוסב על פעל עשית :
<h3>{יב}</h3>
וְֽיָדַעְתָּ֮ כִּֽי־אֲנִ֣י יְהוָה֒ שָׁמַ֣עְתִּי ׀ אֶת־כָּל־נָאָֽצוֹתֶ֗יךָ אֲשֶׁ֥ר אָמַ֛רְתָּ עַל־הָרֵ֥י יִשְׂרָאֵ֖ל לֵאמֹ֣ר ׀ (שממה) [שָׁמֵ֑מוּ] לָ֥נוּ נִתְּנ֖וּ לְאָכְלָֽה׃
<b style="color: gray;">מצודת דוד</b> <b>וידעת .</b> אז תדע ששמעתי את כל דברי בזיונך שאמרת על הרי ישראל הנה שממו כי אנשיהם נתנו לנו לאכלה ולא נשאר שם מי מהם :
<b style="color: gray;">מצודת ציון</b> <b>נאצותיך .</b> ענין בזיון כמו כי נאצו האנשים את מנחת ה' ( ש''א ב ) :
<b style="color: gray;">מלבי"ם פירוש המילות</b> (ונגד מ''ש את שתי הארצות אמר) <b>וידעת כי אני ה' שמעתי נאצותיך</b> שבזה היית מנאץ אותי, במה <b>שאמרת על הרי ישראל לאמר שממו,</b> שאמרו שהם שוממים ע''י חטא ישראל שלא ימצאו ישראל יושבים שם, רק <b>לנו נתנו לאכלה,</b> והירושה לא לגור שם לבד רק לאכול הפירות הגדלים שם :
<h3>{יג}</h3>
וַתַּגְדִּ֤ילוּ עָלַי֙ בְּפִיכֶ֔ם וְהַעְתַּרְתֶּ֥ם עָלַ֖י דִּבְרֵיכֶ֑ם אֲנִ֖י שָׁמָֽעְתִּי׃
<b style="color: gray;">רש"י</b> <b>והעתרתם .</b> הרביתם וכן ועתר ענן הקטרת ( לעיל ח ) לשון רבוי :
<b style="color: gray;">מצודת דוד</b> <b>ותגדילו .</b> ואשר הגדלתם עלי בפיכם לדבר גדולות ודברי גאוה ואשר הרביתים עלי דבריכם בדברי חרוף הנה אני שמעתי את הכל ואין דבר נעלם ממני :
<b style="color: gray;">מצודת ציון</b> <b>והעתרתם .</b> ענין רבוי כמו ועתר ענן הקטרת ( לעיל ח ) :
<b style="color: gray;">מלבי"ם פירוש המילות</b> (ונגד מ''ש וה' שם היה שירשו גם את ה') <b>ותגדילו עלי בפיכם,</b> ענין הספורים המבהילים באלהות, <b>והעתרתם עלי דבריכם</b> הפרטים שספרו על האלהות שיש בהם מהגנאי והדופי וההבל, גם זה <b>אני שמעתי</b> שנוגע לכבודי :
<h3>{יד}</h3>
כֹּ֥ה אָמַ֖ר אֲדֹנָ֣י יְהוִ֑ה כִּשְׂמֹ֙חַ֙ כָּל־הָאָ֔רֶץ שְׁמָמָ֖ה אֶעֱשֶׂה־לָּֽךְ׃
<b style="color: gray;">רש"י</b> <b>כשמוח כל הארץ .</b> כשאטול אני את מלכותי כי אז תשמח הארץ כענין שנא' ה' מלך תגל הארץ ( תהלים צו ) אז שממה אעשה לך :
<b style="color: gray;">מצודת דוד</b> <b>כשמוח .</b> בעת שתהיה שמחה בכל הארץ ואז אעשה אותם שממה וזהו בימות המשיח שיגולה מלכות שמים ותתרבה אז השמחה בעולם כמ''ש ה' מלך תגל הארץ וכו' ( תהלים צו ) :
<b style="color: gray;">מלבי"ם פירוש המילות</b> <b>כה אמר ה'</b> (נגד מה ששמחת על מפלת ישראל) <b>אעשה לך שממה, בעת שתשמח כל הארץ</b> ע''י שישראל ישבו בשמחה ובשלוה, עד שתראה שמחת ישראל קודם מפלתך :
<b style="color: gray;">מלבי"ם ביאור המילות</b> (יד-טו) <b>כשמח, כשמחתך.</b> י''מ שהם שתי כפ''י הדמיון שמחת כל הארץ על שוממתיך ידמה לשמחה ששמחתי על ישראל :
<h3>{טו}</h3>
כְּשִׂמְחָ֨תְךָ֜ לְנַחְלַ֧ת בֵּֽית־יִשְׂרָאֵ֛ל עַ֥ל אֲשֶׁר־שָׁמֵ֖מָה כֵּ֣ן אֶעֱשֶׂה־לָּ֑ךְ שְׁמָמָ֨ה תִֽהְיֶ֤ה הַר־שֵׂעִיר֙ וְכָל־אֱד֣וֹם כֻּלָּ֔הּ וְיָדְע֖וּ כִּֽי־אֲנִ֥י יְהוָֽה׃
<b style="color: gray;">מצודת דוד</b> <b>כשמחתך .</b> כערך השמחה שהיה לך על נחלת בית ישראל על אשר נעשית שממה בערך הזה אעשה שמחה על שממותך : <b>כי אני ה' .</b> הנאמן לשלם גמול :
<b style="color: gray;">מלבי"ם פירוש המילות</b> (ונגד ששמחת על חורבן הארץ), <b>כשמחתך</b> וכו' <b>כן אעשה לך</b> שישמחו כולם על חורבן ארצך. (ונגד מה שדברת באלהות) <b>שממה תהיה הר שעיר</b> וכו' שתשאר שממה לעולם, ובזה <b>ידעו כי אני ה' ויכירו</b> אמתת אלהותי כמ''ש המה יבנו ואני אהרוס וקראו להם גבול רשעה והעם אשר זעם ה' עד עולם :
<h2>יחזקאל פרק-לו</h2>
<h3>{א}</h3>
וְאַתָּ֣ה בֶן־אָדָ֔ם הִנָּבֵ֖א אֶל־הָרֵ֣י יִשְׂרָאֵ֑ל וְאָ֣מַרְתָּ֔ הָרֵי֙ יִשְׂרָאֵ֔ל שִׁמְע֖וּ דְּבַר־יְהוָֽה׃
<h3>{ב}</h3>
כֹּ֤ה אָמַר֙ אֲדֹנָ֣י יְהוִ֔ה יַ֣עַן אָמַ֧ר הָאוֹיֵ֛ב עֲלֵיכֶ֖ם הֶאָ֑ח וּבָמ֣וֹת עוֹלָ֔ם לְמֽוֹרָשָׁ֖ה הָ֥יְתָה לָּֽנוּ׃
<b style="color: gray;">רש"י</b> <b>האח .</b> שמחה : <b>ובמות עולם .</b> ארץ ישראל שהוא גובהו ונויו של עולם :
<b style="color: gray;">מצודת דוד</b> <b>עליכם .</b> על שוממותיכם אמר האח והוא ענין לשון שמחה : <b>ובמות עולם .</b> גבהות עולם היא א''י הגבוה מכל הארצות היא היתה לנו למורשה :
<b style="color: gray;">מצודת ציון</b> <b>ובמות .</b> ענין גבהות כמו על במתי ארץ ( ישעיה נח ) : <b>למורשה .</b> מל' ירושה :
<b style="color: gray;">מלבי"ם פירוש המילות</b> <b>כה אמר ה' אלהים,</b> הנה יחזקאל נבא למעלה על האומות השכנות לא''י והודיע חורבנם באשר שמחו על מפלת ירושלים, והיה הנבואה על צור ובני עמון ומואב ואדום ופלשתים ועל צידון ולכל אחד הודיע עונש אחר כי לא הושוו בחטאם נגד ירושלים, והנה בצור אמר יען אשר אמרה צור על ירושלים האח נשברה דלתות העמים נסבה אלי אמלאה החרבה, ששמחו על שהמסחר והעושר שהיה בירושלים יוסב אליהם, וז''ש <b>יען אמר האויב עליכם האח ובמות ועלם למורשה היתה לנו</b> ר''ל שנירש במות עולם והמסחר הגבוה שכל העולם עולים שמה לסחורה, ולכן כה אמר ה' עליהם עונש (למעלה כ''ו) וז''ש כה אמר ה' ר''ל שכבר אמר העונש בנבואה מיוחדת וכן כולם :
<b style="color: gray;">מלבי"ם ביאור המילות</b> <b>כה אמר ה'.</b> במאמר הזה בא ששה פעמים הלשון כה אמר ה', ולא נמצא מה אמר ה', עד הפעם הששית ? ולא נמצא דוגמתו במקרא, והוא פליאה נשגבה מאד באין איש מן המפרשים שם על לב, ואחרי העיון ראיתי שבכאן לא השלים הדבור, רק מציין בחמשה פעמים הראשונים שאמר כה אמר ה', ר''ל שכבר אמר ע''ז נבואה מיוחדת, וציין חמשה נבואות שנבא על חמשה אומות למעלה, וציין פה החטא של כל אומה מה שחטאו נגד ישראל, ואמר כה אמר ה', ר''ל מטעם זה אמר ה' פורעניות עליהם שכבר נזכר בספר, ובפעם הששית מוסיף נבואה על יתר אומות שלא נבא עליהם עדיין למעלה, כמ''ש בפירושי : <b>במות עולם.</b> כמו והרכבתיך על במתי ארץ :
<h3>{ג}</h3>
לָכֵן֙ הִנָּבֵ֣א וְאָמַרְתָּ֔ כֹּ֥ה אָמַ֖ר אֲדֹנָ֣י יְהוִ֑ה יַ֣עַן בְּיַ֡עַן שַׁמּוֹת֩ וְשָׁאֹ֨ף אֶתְכֶ֜ם מִסָּבִ֗יב לִֽהְיוֹתְכֶ֤ם מֽוֹרָשָׁה֙ לִשְׁאֵרִ֣ית הַגּוֹיִ֔ם וַתֵּֽעֲל֛וּ עַל־שְׂפַ֥ת לָשׁ֖וֹן וְדִבַּת־עָֽם׃
<b style="color: gray;">רש"י</b> <b>שמות ושאוף אתכם מסביב .</b> שכיניכם היו משתוממים ותומהין לשתוק ולראות בסוף חורבנכם ושואפי' ותאבים ומצפים להיותכם מורשה לשארית הגוים : <b>ותעלו על שפת לשון .</b> ועכשיו בחורבנכם הכל מדברים ומדובבים בכם לאמר האח הרי שממו : <b>ודבת עם .</b> פארלמנ''ט בלע''ז :
<b style="color: gray;">מצודת דוד</b> <b>יען וביען .</b> הכפל לחזר ולומר בעבור זה לבד ראויים הם הגוים לשאת כלימה וכאשר יאמר בסוף הענין : <b>שמות ושאוף אתכם מסביב .</b> ר''ל האומות מסביב השמו אתכם ובלעו אתכם למען תהיו למורשה לשארית הגוים הנשארי' סביבותיכם : <b>ותעלו .</b> הייתם עולים על שפת ולשון ר''ל כולם היו מספרים ומדברים בכם : <b>ודבת עם .</b> כל עם מהעמים דברו בכם דברי גנות :
<b style="color: gray;">מצודת ציון</b> <b>שמות .</b> מל' שממון : <b>ושאף .</b> ענין בליעה והמשכה אל הפה כמו שאפה רוח ( ירמיה ב ) : <b>ודבת .</b> ענין אמירה וע''פ רוב יאמר על האמירה הרעה וכן כי שמעתי דבת רבים ( שם כ ) :
<b style="color: gray;">מלבי"ם פירוש המילות</b> <b>לכן הנבא כה אמר ה',</b> זאת שנית היו בני עמון שהם לקחו מנחלת בני ישראל והתיישבו שם, כמ''ש מדוע ירש מלכם את גד (ירמיה מ''ט) וכן אמר (עמוס א') על בקעם הרות הגלעד למען הרחיב את גבולם, וז''ש <b>יען וביען שמות ושאף אתכם,</b> שעשו אתכם שמה, ע''י ששאפו אתכם לקחת את גבולכם כדי <b>להיותכם מורשה</b> (וע''כ שלח את ישמעאל להרוג את גדליה בן אחיקם כדי שתשאר א''י שממה להיות להם מורשה), וחץ מזה <b>ותעלו על שפת לשון ודבת עם,</b> כמ''ש שמעתי חרפת מואב וגדופי בני עמון (צפניה ב') שגדפו את אמונתם וקדושתם, ולכן נבא עליהם (למעלה סי' כ''ה) ז''ש <b>כה אמר ה'</b> :
<b style="color: gray;">מלבי"ם ביאור המילות</b> <b>שמות.</b> מקור, והוא פעל יוצא. <b>ושאף,</b> הושאל ממשיכת הרוח אל תוכו אל כל התאב לבלוע איזה דבר : <b>על שפת לשון ודבת עם.</b> כמו את כל הגוים והלשונות, ר''ל שידברו בם גנות כל הלשונות והעמים, כי האיבה בין העמים תהיה מצד חילוק הלשונות ומצד חילוק הנמוסים וההנהגות, וכל לשון וכל עם ידבר בם לרעה :
<h3>{ד}</h3>
לָכֵן֙ הָרֵ֣י יִשְׂרָאֵ֔ל שִׁמְע֖וּ דְּבַר־אֲדֹנָ֣י יְהוִ֑ה כֹּֽה־אָמַ֣ר אֲדֹנָ֣י יְ֠הוִה לֶהָרִ֨ים וְלַגְּבָע֜וֹת לָאֲפִיקִ֣ים וְלַגֵּאָי֗וֹת וְלֶחֳרָב֤וֹת הַשֹּֽׁמְמוֹת֙ וְלֶעָרִ֣ים הַנֶּעֱזָב֔וֹת אֲשֶׁ֨ר הָי֤וּ לְבַז֙ וּלְלַ֔עַג לִשְׁאֵרִ֥ית הַגּוֹיִ֖ם אֲשֶׁ֥ר מִסָּבִֽיב׃
<b style="color: gray;">מצודת דוד</b> <b>לכן וכו' .</b> לפי שארכו הדברים לזה אמר שוב לכן וכן דרך המקרא בכל מקום : <b>הנעזבות .</b> מיושביהן :
<b style="color: gray;">מצודת ציון</b> <b>לאפיקים .</b> מקומות שהמים נגרים שם בחתק : <b>ולגאיות .</b> מל' גיא ועמק : <b>לבז .</b> מל' בזיון :
<b style="color: gray;">מלבי"ם פירוש המילות</b> <b>לכן הרי ישראל כה אמר ה',</b> מואב לא לקחו מגבול ישראל ולא עשו בם נקמה רק היו בינהם ללעג ובוז, וז''ש <b>אשר היו לבז וללעג לשארית הגוים</b> ולכן נבא עליהם פורענות (למעלה סי' כ''ה) וז''ש <b>כה אמר ה'</b> :
<b style="color: gray;">מלבי"ם ביאור המילות</b> <b>ולחרבות השממות ולערים הנעזבות.</b> ר''ל לערים שנחרבו ונשארו שממה. כי יש חורבה שאינה שוממה אם משתדלים לבנותה עמ''ש ישעיה (מ''ט י''ט), ויש ערים שלא נחרבו רק שיושביהם עזבו אותם והלכו להן : <b>לבז, וללעג.</b> הבז הוא מפני שהדבר נקלה בעיניו, והלעג הוא מפני פחיתת מעשיו (ישעיה ל''ז כ''ב) :
<h3>{ה}</h3>
לָכֵ֗ן כֹּֽה־אָמַר֮ אֲדֹנָ֣י יְהוִה֒ אִם־לֹ֠א בְּאֵ֨שׁ קִנְאָתִ֥י דִבַּ֛רְתִּי עַל־שְׁאֵרִ֥ית הַגּוֹיִ֖ם וְעַל־אֱד֣וֹם כֻּלָּ֑א אֲשֶׁ֣ר נָתְנֽוּ־אֶת־אַרְצִ֣י ׀ לָ֠הֶם לְמ֨וֹרָשָׁ֜ה בְּשִׂמְחַ֤ת כָּל־לֵבָב֙ בִּשְׁאָ֣ט נֶ֔פֶשׁ לְמַ֥עַן מִגְרָשָׁ֖הּ לָבַֽז׃
<b style="color: gray;">רש"י</b> <b>למען מגרשה לבז .</b> לפי שראו גירושה לבז שהוטלה לביזה :
<b style="color: gray;">מצודת דוד</b> <b>אם לא .</b> הוא ענין שבועה וגזם ולא אמר : <b>באש קנאתי .</b> ר''ל בחוזק כעסי : <b>להם .</b> לעצמם : <b>בשאט נפש .</b> בבזות אותם בנפש : <b>למען מגרשה .</b> למען לגרש אותה להיות היא לבזיון ר''ל לא היה עיקר הכוונה לטובת עצמם כ''א לבזות את ישראל :
<b style="color: gray;">מצודת ציון</b> <b>קנאתי .</b> ענין כעס : <b>כלא .</b> כמו כלה בה''א : <b>בשאט .</b> ענין בזיון וכן בשאט בנפש ( לעיל כה ) : <b>מגרשה .</b> מלשון גרושין :
<b style="color: gray;">מלבי"ם פירוש המילות</b> <b>לכן כה אמר ה'</b> הנה אדום ופלשתים הם נקמו נקמה ע''י איבה שהיו להם על ישראל ורצו שתשאר ארץ ישראל שממה לא כדי לקחת את ארצם רק שתשאר שממה, <b>ועליהם דבר באש קנאתו,</b> שיעשו בהם נקמה בקנאה, וזה דבר <b>על שארית הגוים</b> (כי פלשתים כבר הוכו ע''י פרעה ונשאר מהם רק שארית כמ''ש בירמיה (סי' מ''ז), <b>ואדום</b> היו <b>כולה אשר נתנו את ארצי להם למורשה בשמחת כל לבב</b> ע''י ששמחו על מפלת ישראל, <b>ובשאט נפש</b> משנאה, ולא רצו לירשה כדי לבנותה, רק <b>למען מגרשה</b> שתשאר כמגרש שהוא מקום הפנוי לפני העיר שאין בו לא בית ולא שדות וכרמים, וכן רצו שא''י תהי' כמגרש פנוי <b>לבז</b> ולקלון, ולכן נבא עליהם פורעניות, על פלשתים למעלה שם, ועל אדום (בסי' ל''ה), וז''ש <b>כה אמר ה'</b> :
<b style="color: gray;">מלבי"ם ביאור המילות</b> <b>מגרשה.</b> המקום הפנוי שסביב הישוב, וכן למעלה (כ''ז כ''ח) ירעשו מגרשות :
<h3>{ו}</h3>
לָכֵ֕ן הִנָּבֵ֖א עַל־אַדְמַ֣ת יִשְׂרָאֵ֑ל וְאָמַרְתָּ֡ לֶהָרִ֣ים וְ֠לַגְּבָעוֹת לָאֲפִיקִ֨ים וְלַגֵּאָי֜וֹת כֹּֽה־אָמַ֣ר ׀ אֲדֹנָ֣י יְהוִ֗ה הִנְנִ֨י בְקִנְאָתִ֤י וּבַחֲמָתִי֙ דִּבַּ֔רְתִּי יַ֛עַן כְּלִמַּ֥ת גּוֹיִ֖ם נְשָׂאתֶֽם׃
<b style="color: gray;">מצודת דוד</b> <b>יען .</b> בעבור שסבלתם כלימה מן העובדי כוכבים :
<b style="color: gray;">מלבי"ם פירוש המילות</b> <b>לכן הנבא כה אמר ה'</b> חוץ מזה היו כמה אומות שלא עשו דרך נקמה, ולא ירשו את ארצה, רק הכלימו ובזו את אדמת ישראל על חורבנה, ודבר עליהם פורעניות כמו מצרים וצידון (למעלה סי' כ''ח כ''ט), ועז''א <b>הנני בקנאתי ובחמתי דברתי</b> פורעניות עליהם <b>יען כלמת גוים נשאתם,</b> וז''ש <b>כה אמר ה'</b> :
<h3>{ז}</h3>
לָכֵ֗ן כֹּ֤ה אָמַר֙ אֲדֹנָ֣י יְהוִ֔ה אֲנִ֖י נָשָׂ֣אתִי אֶת־יָדִ֑י אִם־לֹ֤א הַגּוֹיִם֙ אֲשֶׁ֣ר לָכֶ֣ם מִסָּבִ֔יב הֵ֖מָּה כְּלִמָּתָ֥ם יִשָּֽׂאוּ׃
<b style="color: gray;">מצודת דוד</b> <b>אני נשאתי את ידי .</b> כן היא דרך שבועה וכמ''ש וגם אני נשאתי ידי להם ( לעיל כ ) : <b>אם לא .</b> הוא ענין שבועה : <b>כלימתם .</b> הכלימה הראויה להם יסבלו הם :
<b style="color: gray;">מלבי"ם פירוש המילות</b> <b>לכן כה אמר ה' אני נשאתי את ידי,</b> בגז''ד שיש בו שבועה, <b>שכל הגוים הסביב המה כלמתם ישאו</b> שנבוכדנצר החריב את כולם :
<b style="color: gray;">מלבי"ם ביאור המילות</b> <b>לכם מסביב.</b> ר''ל מסביב לכם :
<h3>{ח}</h3>
וְאַתֶּ֞ם הָרֵ֤י יִשְׂרָאֵל֙ עַנְפְּכֶ֣ם תִּתֵּ֔נוּ וּפֶרְיְכֶ֥ם תִּשְׂא֖וּ לְעַמִּ֣י יִשְׂרָאֵ֑ל כִּ֥י קֵרְב֖וּ לָבֽוֹא׃
<b style="color: gray;">מצודת דוד</b> <b>ענפכם תתנו .</b> לא תהיו עוד שממה כ''א תגדלו ענפים ותשאו פרי למאכל לעמי ישראל כי קרבו לבוא אל ארצם :
<b style="color: gray;">מצודת ציון</b> <b>תשאו .</b> תצמחו ותגדלו :
<b style="color: gray;">מלבי"ם פירוש המילות</b> <b>ואתם הרי ישראל ענפיכם תתנו</b> בל תעצרו מלתת ענף ופרי, בל תיראו כי זרים יאכלוהו <b>כי קרבו לבא,</b> שבימי כורש התחילו לשוב אל א''י כי הארץ הזו השגחיי תעצור פירותיה בעת שאין עם ה' עליה המושגחים מאת השגחתו :
<b style="color: gray;">מלבי"ם ביאור המילות</b> <b>קרבו.</b> מהדגוש, ר''ל קרבו את עצמם שעושים הכנות לזה, או יתכן עפמ''ש ישעיה (כ''ו י''ז) על כמו הרה תקריב ללדת עי''ש :
<h3>{ט}</h3>
כִּ֖י הִנְנִ֣י אֲלֵיכֶ֑ם וּפָנִ֣יתִי אֲלֵיכֶ֔ם וְנֶעֱבַדְתֶּ֖ם וְנִזְרַעְתֶּֽם׃
<b style="color: gray;">מצודת דוד</b> <b>כי הנני .</b> הנה אני אשגיח ואפנה אליכם ותהיו נעבדים כעבודת שדה בחרישה ותהיו נזרעים לא כמו שהייתם לשעבר שממה ומשמה :
<b style="color: gray;">מלבי"ם פירוש המילות</b> <b>כי הנני אליכם</b> תחלה תחול ההשגחה, <b>ונעבדתם ונזרעתם,</b> שתעבד האדמה ולא תשאר שממה, ואח''כ :
<h3>{י}</h3>
וְהִרְבֵּיתִ֤י עֲלֵיכֶם֙ אָדָ֔ם כָּל־בֵּ֥ית יִשְׂרָאֵ֖ל כֻּלֹּ֑ה וְנֹֽשְׁבוּ֙ הֶֽעָרִ֔ים וְהֶחֳרָב֖וֹת תִּבָּנֶֽינָה׃
<b style="color: gray;">מצודת דוד</b> <b>כל בית ישראל כולה .</b> ר''ל אף בני עשרת השבטים ישובו הנה : <b>ונושבו הערים .</b> תהיינה מיושבות באנשים :
<b style="color: gray;">מצודת ציון</b> <b>תבנינה .</b> מלשון בנין :
<b style="color: gray;">מלבי"ם פירוש המילות</b> <b>והרביתי עליכם אדם,</b> אותם ששבו בימי כורש ובימי ארתחששתא, ועי''כ <b>ונושבו הערים</b> הבלתי מיושבות, ואח''כ <b>החרבות תבנינה,</b> כמ''ש וחרבות השוממות ולערים הנעזבות, ואח''כ :
<h3>{יא}</h3>
וְהִרְבֵּיתִ֧י עֲלֵיכֶ֛ם אָדָ֥ם וּבְהֵמָ֖ה וְרָב֣וּ וּפָר֑וּ וְהוֹשַׁבְתִּ֨י אֶתְכֶ֜ם כְּקַדְמֽוֹתֵיכֶ֗ם וְהֵטִֽבֹתִי֙ מֵרִאשֹׁ֣תֵיכֶ֔ם וִֽידַעְתֶּ֖ם כִּֽי־אֲנִ֥י יְהוָֽה׃
<b style="color: gray;">מצודת דוד</b> <b>ופרו .</b> יעשו פירות ר''ל יולידו בנים ובנות וכפל בשמות נרדפים לחוזק : <b>והושבתי .</b> אושיב אתכם בארצכם כמו שישבתם בימי קדם ואטיב עמכם עוד יותר ממה שהיה לכם בראשונה עד שלא גליתם : <b>וידעתם .</b> אז תדעו שאני ה' הנאמן במאמרי :
<b style="color: gray;">מצודת ציון</b> <b>והושבתי .</b> מל' ישיבה :
<b style="color: gray;">מלבי"ם פירוש המילות</b> <b>והרביתי עליכם אדם ובהמה</b> שהשבים <b>ירבו ויפרו</b> שם, ועי''כ <b>והושבתי אתכם</b> כקדמותיכם שהיתה כולה מיושבת, וכן היתה בבית שני בבית החשמונאי ובית הורדוס, ואחר כך <b>והטיבותי מראשותיכם</b> זה יהיה לעתיד לבוא שאז ייטיב יותר ממה שהיה בראשונה בצאתם ממצרים ובהכנסם לארץ, ואז <b>וידעתם כי אני ה'</b> ותכירו השגחתי ויכלתי :
<b style="color: gray;">מלבי"ם ביאור המילות</b> <b>ורבו ופרו.</b> בכ''מ יאמרו ופרו ורבו, פרה ורבה, הנני מפרך והרביתך, שע''י הפריה ירבה, לבד פה אמר ורבו ופרו ? שר''ל שירבו שישובו הגולים מארבע כנפות הארץ, והם יפרו ויולידו בנים ובנות : <b>כקדמותיכם, מראשתיכם.</b> כבר בארתי ישעי' (סי' מ''ג י''ח) שלפעמים הראשון הוא לפני הקודם, בפרט פה שבא שם ראשית שהוא מורה על ראשית החלטי :
<h3>{יב}</h3>
וְהוֹלַכְתִּי֩ עֲלֵיכֶ֨ם אָדָ֜ם אֶת־עַמִּ֤י יִשְׂרָאֵל֙ וִֽירֵשׁ֔וּךָ וְהָיִ֥יתָ לָהֶ֖ם לְנַחֲלָ֑ה וְלֹא־תוֹסִ֥ף ע֖וֹד לְשַׁכְּלָֽם׃
<b style="color: gray;">רש"י</b> <b>לשכלם .</b> לגרש יושביך מקרבך הוא קרוי שכול :
<b style="color: gray;">מצודת דוד</b> <b>והולכתי עליכם .</b> כאלו יאמר על ההדים מעתה אוליך עליכם אדם וחוזר ומפר' את עמי ישראל והם ירשוך : <b>לשכלם .</b> להיום אבודים וגרושים ממך :
<b style="color: gray;">מצודת ציון</b> <b>וירשוך .</b> מל' ירושה : <b>לשכלם .</b> ענין מיתה ואבדון כמו והארץ משכלת ( מ''ב ב ) . ( יז ) ובעלילותם . במעשיהם :
<b style="color: gray;">מלבי"ם פירוש המילות</b> <b>והולכתי,</b> מפרש שלעתיד <b>הולכתי עליכם אדם,</b> לא יהיה כמו בבית שני ששבו מעצמם, ולא שבו כולם כי אז אוליך אני אותם ואוציאם ואביאם לא''י, ויהיו <b>את עמי ישראל</b> שכבר יהיו עמי ע''י השגחתי עליהם, ואז <b>וירשוך והיית להם לנחלה</b> שנחלה היא ירושה עולמית, כי <b>לא תוסיף עוד לשכלם</b> :
<b style="color: gray;">מלבי"ם ביאור המילות</b> <b>וירשוך.</b> והיית לנחלה, כבר בארתי ישעיה (נ''ז י''ג) שהירושה מציין הורקת הקנין מרשות המוריש לרשות היורש, והנחלה תציין המשך הקנין לזרעו אחריו לדורות עולם :
<h3>{יג}</h3>
כֹּ֤ה אָמַר֙ אֲדֹנָ֣י יְהוִ֔ה יַ֚עַן אֹמְרִ֣ים לָכֶ֔ם אֹכֶ֥לֶת אָדָ֖ם (אתי) [אָ֑תְּ] וּמְשַׁכֶּ֥לֶת (גויך) [גּוֹיַ֖יִךְ] הָיִֽית׃
<b style="color: gray;">רש"י</b> <b>אוכלת אדם את .</b> למודה היא הארץ הזאת להשחית את יושביה האמוריים כלו בה והיהודים כלו בה :
<b style="color: gray;">מצודת דוד</b> <b>יען .</b> בעבור שהעובדי כוכבים אומרים על מקומות א''י אוכלת אדם את ר''ל למודה את ומורגלת לכלות ולאבד בני אדם כי מתחלה נאבדו וכלו בה הכנענים יושבי הארץ ולאח''ז כלו בה בני ישראל אשר ישבו תחתם : <b>ומשכלת גוייך .</b> היית . דרכך לשכל ולאבד הגוים היושבים בך והוא כפל ענין במ''ש :
<b style="color: gray;">מלבי"ם פירוש המילות</b> <b>יען</b> שבגלות <b>אומרים לכם,</b> {{{א}}} <b>שאוכלת אדם את,</b> שהדרים בך בזמן הגלות (שבני אדם מעטים דרים שם) תאכל הארץ אותם בדבר ובחלאים וברעב, <b>ומשכלת</b> ובעת שהיו ישראל עליך שכלת אותם, כי גלו מן הארץ שתי פעמים דהוה חזקה :
<b style="color: gray;">מלבי"ם ביאור המילות</b> <b>אוכלת אדם את, ומשכלת גוייך היית.</b> אדם יציין בני אדם יחידים, וגוי מציין הקיבוץ, עז''א היית כי עתה אין שם גוי וקיבוץ רק בזמן הקודם אז שכלה את גוייה שמציין הארץ כאם היולדת והגוים הנגרשים ממנה שמשכלת אותם, ועתה תאכל בני אדם יחידים שבה :
<h3>{יד}</h3>
לָכֵ֗ן אָדָם֙ לֹא־תֹ֣אכְלִי ע֔וֹד (וגויך) [וְגוֹיַ֖יִךְ] לֹ֣א (תכשלי־)[תְשַׁכְּלִי־]ע֑וֹד נְאֻ֖ם אֲדֹנָ֥י יְהוִֽה׃
<b style="color: gray;">מצודת דוד</b> <b>אדם לא תאכלי עוד .</b> כשישובו ישראל לארצם לא יכלו עוד בך : <b>וגוייך לא .</b> תשכלי עוד . כפל הדבר במ''ש :
<b style="color: gray;">מלבי"ם פירוש המילות</b> <b>לכן אדם לא תאכלי</b> שיסיר משם מות וחולי, <b>וגויך לא תשכלי,</b> שלא יהיה עוד גלות :
<h3>{טו}</h3>
וְלֹא־אַשְׁמִ֨יעַ אֵלַ֤יִךְ עוֹד֙ כְּלִמַּ֣ת הַגּוֹיִ֔ם וְחֶרְפַּ֥ת עַמִּ֖ים לֹ֣א תִשְׂאִי־ע֑וֹד (וגויך) [וְגוֹיַ֙יִךְ֙] לֹא־תַכְשִׁ֣לִי ע֔וֹד נְאֻ֖ם אֲדֹנָ֥י יְהוִֽה׃
<b style="color: gray;">מצודת דוד</b> <b>ולא אשמיע וכו' .</b> ר''ל לא יכלימו עוד אותך בדבר זה ולא תסבלי עוד חרפה בעבור זאת כי מאז לא תכשילי עוד את גוייך להיות נאבדים בך :
<b style="color: gray;">מלבי"ם פירוש המילות</b> <b>ולא אשמיע, הגוים</b> הפחותים שישבו בא''י <b>הכלימו אותה</b> והיא שמעה כלמתה, ואמרו שמושבה רע, והעמים שהם האומות שי''ל מלך הם לא ישבו שם, <b>והיתה נושאת מהם חרפה</b> מרחוק, שחרפה גדולה מכלמה. שאמרו כי קללת ה' חלה בה ע''י עונות ישראל, <b>כי גויך לא תכשילי עוד</b> בחטא כי יהיו צדיקים :
<b style="color: gray;">מלבי"ם ביאור המילות</b> <b>כלמת הגוים, וחרפת עמים.</b> עמים מעולים מן גוים שהעמים י''ל מלך (כמ''ש ישעיה א' ד'), וחרפה גדולה מכלימה, שיצוייר שמכלים על לא דבר ולא יצוייר שיחרף על לא דבר (ישעיה א' כ''ט) :
<h3>{טז}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<b style="color: gray;">רש"י</b> <b>ויהי .</b> דבר ה' אלי לאמר :
<b style="color: gray;">מלבי"ם פירוש המילות</b> <b>ויהי דבר ה' אלי,</b> עתה בא לפרש דבריו, מ''ש שתחלה והרביתי עליכם אדם ואח''כ והולכתי עליכם אדם שרמז בזה שגאולת כורש לא תהיה נצחיית ולמה יגלם ויחזור ויקבצם? אמר.
<h3>{יז}</h3>
בֶּן־אָדָ֗ם בֵּ֤ית יִשְׂרָאֵל֙ יֹשְׁבִ֣ים עַל־אַדְמָתָ֔ם וַיְטַמְּא֣וּ אוֹתָ֔הּ בְּדַרְכָּ֖ם וּבַעֲלִֽילוֹתָ֑ם כְּטֻמְאַת֙ הַנִּדָּ֔ה הָיְתָ֥ה דַרְכָּ֖ם לְפָנָֽי׃
<b style="color: gray;">רש"י</b> <b>בן אדם בית ישראל יושבים על אדמתם וגו' .</b> כטומאת הנדה . המשילה הכתוב לנדה שבעלה מצפה מתי תטהר ותאב לשוב אליה :
<b style="color: gray;">מצודת דוד</b> <b>כטומאת הנדה .</b> כמו טומאת הנדה שעי''ז היא מרוחקת מבעלה כן היתה דרכם טמאה לפני עד להרחיקם :
<b style="color: gray;">מלבי"ם פירוש המילות</b> <b>בית ישראל</b> יושבים על <b>אדמתם</b> בבית שני, <b>ויטמאו אותה בדרכם ובעלילותם,</b> ובכ''ז לא גרשתי אותם מעל פני רק <b>כטומאת הנדה היה דרכם לפני,</b> כמו שהנדה יפרוש בעלה ממנה לעת דוותה וימתין על עת תטהר שאז ישוב אליה, כן היה דרכם, שצפיתי שיטהרו מטומאתם ואשוב אליהם :
<b style="color: gray;">מלבי"ם ביאור המילות</b> <b>בדרכם, ובעלילותם.</b> הדרכים הם תכונות הנפש ומנהגיה, והעלילות הם הפעולות הצומחות מהם (כנ''ל י''ד כ''ב) :
<h3>{יח}</h3>
וָאֶשְׁפֹּ֤ךְ חֲמָתִי֙ עֲלֵיהֶ֔ם עַל־הַדָּ֖ם אֲשֶׁר־שָׁפְכ֣וּ עַל־הָאָ֑רֶץ וּבְגִלּוּלֵיהֶ֖ם טִמְּאֽוּהָ׃
<b style="color: gray;">מצודת דוד</b> <b>ואשפוך .</b> לכן שפכתי עליהם חמתי בעבור דם הנקי אשר שפכו ובעבור טמאם את הארץ בגלוליהם :
<b style="color: gray;">מלבי"ם פירוש המילות</b> <b>ואשפך</b> והגם <b>ששפכתי חמתי עליהם</b> שהיא החמה הפנימית <b>על הדם ובגלוליהם,</b> שעל שניהם תקיא הארץ את יושביה (כמ''ש כי הדם הוא יחניף את הארץ, ובסוף עריות אמר ולא תקיא הארץ אתכם בטמאכם אותה וכו') ועי''כ.
<h3>{יט}</h3>
וָאָפִ֤יץ אֹתָם֙ בַּגּוֹיִ֔ם וַיִּזָּר֖וּ בָּאֲרָצ֑וֹת כְּדַרְכָּ֥ם וְכַעֲלִילוֹתָ֖ם שְׁפַטְתִּֽים׃
<b style="color: gray;">מצודת דוד</b> <b>כדרכם .</b> כגמול דרכם ומעשיהם כן שפטתים :
<b style="color: gray;">מצודת ציון</b> <b>ואפיץ .</b> ויזרו . שניהם ענין פזור כמו כי נפץ העם ( ש''א י''ג ) וכמו וזריתי פרש ( מלאכי ב ) :
<b style="color: gray;">מלבי"ם פירוש המילות</b> <b>ואפיץ אותם בגוים,</b> ומן הגוים זורו בארצות ובכ''ז לא היה זה דרך כליה או הסתרת פנים כאילו סלקתי השגחתי מהם ונתתים להיות הפקר כי בהפך היה עונש השגחיי כמדת עונותיהם, וז''ש <b>כדרכם וכעלילותם שפטתים,</b> שהיה דרך משפט, והיה המשפט מכוון כדרכם, והעונש היה כמדת עונותיהם לא יתר על המדה, ועי''כ.
<b style="color: gray;">מלבי"ם ביאור המילות</b> <b>ואפיץ אותם בגוים.</b> ומן הגוים זרו (שהזריה הוא יותר מן הפיזור) לארצות רחוקות כמ''ש כלל זה למעלה (י''ב ט''ו) :
<h3>{כ}</h3>
וַיָּב֗וֹא אֶל־הַגּוֹיִם֙ אֲשֶׁר־בָּ֣אוּ שָׁ֔ם וַֽיְחַלְּל֖וּ אֶת־שֵׁ֣ם קָדְשִׁ֑י בֶּאֱמֹ֤ר לָהֶם֙ עַם־יְהוָ֣ה אֵ֔לֶּה וּמֵאַרְצ֖וֹ יָצָֽאוּ׃
<b style="color: gray;">רש"י</b> <b>ויבוא .</b> לפי שאמר בית ישראל בראש הפרשה קרא כל הפרשה בלשון יחיד ומדרש אגדה הקב''ה בא עמהם בגולה והטה אוזן מה היו אומרים השבאין הרי אלו עם ה' ולא היה לו יכולת להצילן במדרש איכה רבתי : <b>ויחללו את שם קדשי .</b> השפילו את כבודי ומהו החילול באמור אויביהם עליהם עם ה' אלה ומארצו יצאו ולא היה יכולת בידו להציל את עמו ואת ארצו :
<b style="color: gray;">מצודת דוד</b> <b>ויבוא אל הגוים .</b> וכאשר בא אל הבבליים שגלו ביניהם נתחלל על ידיהם שם קדשי כי העובדי כוכבים ההם אמרו עליהם הנה עם ה' אלה ועכ''ז יצאו מארצו ומבלתי יכולת לא השאירם בארצו :
<b style="color: gray;">מלבי"ם פירוש המילות</b> <b>ויבוא אל הגוים אשר באו שם,</b> בא עמהם לגלות להשגיח שיהיה ענשם רק כמדת חטאם ומדה כנגד מדה, בענין שיכירו שהעונש הוא השגחיי, אבל עי''כ <b>ויחללו</b> (הגוים) <b>את שם קדשי,</b> אחר שראו שהשגחת ה' אתם וגם בהיותם בארץ אויביהם לא עזב אותם לכלותם עי''כ <b>אמרו הלא עם ה' אלה</b> שעדיין השגחת ה' דבוקה בם, וא''כ <b>למה מארצו יצאו</b>? ולמה לא יחזירם אל ארצו ששם מקום ההשגחה? ואמרו מבלי יכולת :
<b style="color: gray;">מלבי"ם ביאור המילות</b> <b>ויבוא.</b> מוסב על שם קדשי. שם קדשי בא אל הגוים ששם ה' בא עמהם לגלות, כי שם ה' נקרא עליהם, והגוים חללו אותו עי''ז, וע''כ תפס בכל הענין שם קדשי, שמי הגדול, כי שם ה' נקרא על ישראל, והוא בא עמהם אל הגוים :
<h3>{כא}</h3>
וָאֶחְמֹ֖ל עַל־שֵׁ֣ם קָדְשִׁ֑י אֲשֶׁ֤ר חִלְּל֙וּהוּ֙ בֵּ֣ית יִשְׂרָאֵ֔ל בַּגּוֹיִ֖ם אֲשֶׁר־בָּ֥אוּ שָֽׁמָּה׃
<b style="color: gray;">מצודת דוד</b> <b>אשר חללוהו .</b> ר''ל אשר נתחלל על ידיהם :
<b style="color: gray;">מצודת ציון</b> <b>ואחמול .</b> מל' חמלה וחס :
<b style="color: gray;">מלבי"ם פירוש המילות</b> <b>ואחמל,</b> וחוץ מזה חמלתי <b>על שם קדשי אשר חללהו בית ישראל</b> שחוץ מה שנתחלל ע''י הגוים נתחלל ע''י ישראל וע''י מעשיהם הרעים, שעי''כ הוצרך להענישם כפעם בפעם וש''ש מתחלל תמיד מחדש :
<h3>{כב}</h3>
לָכֵ֞ן אֱמֹ֣ר לְבֵֽית־יִשְׂרָאֵ֗ל כֹּ֤ה אָמַר֙ אֲדֹנָ֣י יְהוִ֔ה לֹ֧א לְמַעַנְכֶ֛ם אֲנִ֥י עֹשֶׂ֖ה בֵּ֣ית יִשְׂרָאֵ֑ל כִּ֤י אִם־לְשֵׁם־קָדְשִׁי֙ אֲשֶׁ֣ר חִלַּלְתֶּ֔ם בַּגּוֹיִ֖ם אֲשֶׁר־בָּ֥אתֶם שָֽׁם׃
<b style="color: gray;">רש"י</b> <b>לא למענכם אני עושה .</b> התשועה שאושיעכם :
<b style="color: gray;">מצודת דוד</b> <b>אני עושה .</b> את האמור בענין להוציאם מארץ העמים ולהביאם אל ארצם : <b>אשר חללתם .</b> אשר נתחלל על ידכם :
<b style="color: gray;">מלבי"ם פירוש המילות</b> <b>לכן</b> וכו' <b>לא למענכם,</b> שאם הייתי עושה למענכם הדבר תלוי בזכות וחובה וכשיחטאו עוד יוסיף להגלותם, אבל אחר שאיני עושה למענכם רק בשביל <b>כבוד שמי המחלל</b> בהכרח יעשה באופן שלא יחטאו עוד ושלא יצטרך להגלותם שנית ולא יתחלל שמו פעם אחר פעם :
<h3>{כג}</h3>
וְקִדַּשְׁתִּ֞י אֶת־שְׁמִ֣י הַגָּד֗וֹל הַֽמְחֻלָּל֙ בַּגּוֹיִ֔ם אֲשֶׁ֥ר חִלַּלְתֶּ֖ם בְּתוֹכָ֑ם וְיָדְע֨וּ הַגּוֹיִ֜ם כִּי־אֲנִ֣י יְהוָ֗ה נְאֻם֙ אֲדֹנָ֣י יְהוִ֔ה בְּהִקָּדְשִׁ֥י בָכֶ֖ם לְעֵינֵיהֶֽם׃
<b style="color: gray;">רש"י</b> <b>וקדשתי את שמי .</b> ומה הוא הקידוש ולקחתי אתכם מן הגוים :
<b style="color: gray;">מצודת דוד</b> <b>וקדשתי .</b> מעתה אקדש את שמי הגדול וכו' : <b>בהקדשי .</b> בעת אהיה מקודש על ידיכם לעיני הגוים אז ידעו הגוים שאני ה' המושל בכל :
<b style="color: gray;">מלבי"ם פירוש המילות</b> <b>וקדשתי את שמי,</b> {{{א}}} מצד <b>שמחולל בגוים</b> כמ''ש ויחללו את שם קדשי באמור להם עם ה' אלה, {{{ב}}} <b>אשר חללתם בתוכם</b> ע''י מעשים רעים. <b>וידעו הגוים כי אני ה'</b> {{{א}}} <b>בהקדשי בכם לעיניהם,</b> שהוא מה שיקדש שמו ע''י ישראל, וזה ע''י שיכוף אותם לחזור בתשובה (כמ''ש למעלה (ס' כ') ביד חזקה אמלוך עליכם והבאתי אתכם אל מדבר העמים וברותי מכם המורדים וכו') :
<h3>{כד}</h3>
וְלָקַחְתִּ֤י אֶתְכֶם֙ מִן־הַגּוֹיִ֔ם וְקִבַּצְתִּ֥י אֶתְכֶ֖ם מִכָּל־הָאֲרָצ֑וֹת וְהֵבֵאתִ֥י אֶתְכֶ֖ם אֶל־אַדְמַתְכֶֽם׃
<b style="color: gray;">מצודת דוד</b> <b>ולקחתי וגו' .</b> ובזה אקדש שמי כי אקח אתכם מן הגוים וכו' :
<b style="color: gray;">מלבי"ם פירוש המילות</b> <b>ולקחתי,</b> {{{ב}}} ונגד חילול שהיה בין הגוים באמור להם עם ה' אלה ומארצו יצאו <b>ולקחתי אתכם מן הגוים שאתם</b> משועבדים תחתם, ובמקומו שאתם מפוזרים מן הגוים אל הארצות <b>וקבצתי אתכם וגו' והבאתי אל אדמתכם</b> בענין שלא יתחלל השם לאמר מארצו יצאו :
<b style="color: gray;">מלבי"ם ביאור המילות</b> <b>ולקחתי אתכם מן הגוים.</b> הקרובים, ומן הארצות ששם נפזרו יותר (כנ''ל פסוק י''ט), אקבץ הנפזרות, וכן למעלה (כ' ל''ד) :
<h3>{כה}</h3>
וְזָרַקְתִּ֧י עֲלֵיכֶ֛ם מַ֥יִם טְהוֹרִ֖ים וּטְהַרְתֶּ֑ם מִכֹּ֧ל טֻמְאוֹתֵיכֶ֛ם וּמִכָּל־גִּלּ֥וּלֵיכֶ֖ם אֲטַהֵ֥ר אֶתְכֶֽם׃
<b style="color: gray;">רש"י</b> <b>מים טהורים .</b> אכפר עליכם ואעביר טומאותיכם בהזית מי חטאת המעבירין טומאת המת :
<b style="color: gray;">מצודת דוד</b> <b>וזרקתי וגו' .</b> ר''ל אכפר עוונם ואעביר טומאת חטאתם בהזיית מי אפר פרה המעביר טומאת המת :
<b style="color: gray;">מצודת ציון</b> <b>וזרקתי .</b> ענין הזיה כמו וזרקו בני אהרן ( ויקרא א' ) : <b>מים טהורים .</b> כן יקראו מי אפר פרה כי מטהר טומאת המת :
<b style="color: gray;">מלבי"ם פירוש המילות</b> <b>וזרקתי,</b> אמנם לתקן מה שחטאתם בעבר ושלא תחטאו לע''ל, על העבר <b>וזרקתי עליכם מים טהורים וטהרתם,</b> ר''ל בזה''ז על טומאת הנדה (שאמר כטומאת הנדה היה דרכם לפני) היה צריך טבילה במקוה, ועל טומאת מת שהיה צריך הזיה, היה צריך הזיה של מים טמאים, (שמי נדה היה מטמא המזה והנושא), ולא היה מועיל הזיה של מים טהורים, אבל אז יהיה די בזריקת מים טהורים, ר''ל בזה''ז הדברים הנטהרים במקוה במים טהורים צריך שיכנס כל גופו בהם וטומאה שעולה ע''י שתתדבק הטומאה בטומאה ותסור מן האדם דהיינו הזיית אפר פרה צריך מים טמאים, ולע''ל יטהרו ע''י מים מעט הנזרקים ויהיו מים טהורים, והנמשל, שבהערה קלה ובמי הדעת התשובה תטהרו, והנה בזה''ז לא היה מועיל טהרה רק לטומאת הגוים לא לטומאת הנפש, ורק לטומאה ולא למעשה גלולים, אבל בטהרה זו <b>אטהר אתכם מכל טומאותיכם</b> ר''ל בין טומאת הגויה בין טומאת הנפש, וגם <b>מכל גלוליכם</b>. עד כאן זכר מתיקון העבר, ועתה יספר איך יטהר אותם בעתיד שלא יחטאו עוד :
<h3>{כו}</h3>
וְנָתַתִּ֤י לָכֶם֙ לֵ֣ב חָדָ֔שׁ וְר֥וּחַ חֲדָשָׁ֖ה אֶתֵּ֣ן בְּקִרְבְּכֶ֑ם וַהֲסִ֨רֹתִ֜י אֶת־לֵ֤ב הָאֶ֙בֶן֙ מִבְּשַׂרְכֶ֔ם וְנָתַתִּ֥י לָכֶ֖ם לֵ֥ב בָּשָֽׂר׃
<b style="color: gray;">רש"י</b> <b>לב חדש .</b> יצר שנתחדש לטובה :
<b style="color: gray;">מצודת דוד</b> <b>לב חדש וגו' .</b> ר''ל לב ישר ומוכנע ורצון טוב : <b>לב האבן .</b> לב החזק והקשה כאבן : <b>לב בשר .</b> לב נכנע ורך כבשר :
<b style="color: gray;">מצודת ציון</b> <b>ורוח .</b> ענין רצון כמו הנני נותן בו רוח ( ישעיה לו ) : <b>והסירותי .</b> מלשון הסרה :
<b style="color: gray;">מלבי"ם פירוש המילות</b> <b>ונתתי לכם לב חדש,</b> שעד עתה היו הסבות אל החטא, הלב והרוח, <b>הלב</b> מצייר כח המושל שנוטה אל התאוה, <b>והרוח</b> מצייר הציורים הרעים שמעלה ציורים אל הלב לרוע, ועי''ז הלב מושל וגומר הרע, ואני <b>אתן לכם לב חדש</b> שיהיה נוטה רק אל הטוב וכן הציורים שיעלו ברוח יהיו רק טובים, וכן עד עתה היה הלב קשה מלקבל המוסר והתוכחה כמו האבן שקשה לחקוק בו. <b>אסיר לב האבן ואתן לכם לב בשר</b> שמקבל בקל ציורים טובים של יראת ה' ואהבתו :
<b style="color: gray;">מלבי"ם ביאור המילות</b> <b>לב, רוח.</b> גדרם התבאר בפרטות בפירוש ספר משלי :
<h3>{כז}</h3>
וְאֶת־רוּחִ֖י אֶתֵּ֣ן בְּקִרְבְּכֶ֑ם וְעָשִׂ֗יתִי אֵ֤ת אֲשֶׁר־בְּחֻקַּי֙ תֵּלֵ֔כוּ וּמִשְׁפָּטַ֥י תִּשְׁמְר֖וּ וַעֲשִׂיתֶֽם׃
<b style="color: gray;">מצודת דוד</b> <b>ואת רוחי וגו' .</b> ר''ל אחזיר לכם רוח הנבואה מה שהיה נחסר כל ימי הגולה : <b>ועשיתי .</b> ר''ל אעיר לבבכם שתלכו בחוקי ולשמור משפטי בלב ולעשותם :
<b style="color: gray;">מלבי"ם פירוש המילות</b> <b>ואת רוחי אתן בקרבכם</b> הוא רוח הקדש, שע''י הנסים והנפלאות שאתמיד ביניכם וע''י השראת השכינה ורוה''ק תקבלו טבע אחרת נוטה אל הקדושה והטהרה, ובזה <b>ועשיתי את אשר בחקי תלכו</b> ולא תעשו עוד רע, ועי''כ.
<h3>{כח}</h3>
וִישַׁבְתֶּ֣ם בָּאָ֔רֶץ אֲשֶׁ֥ר נָתַ֖תִּי לַאֲבֹֽתֵיכֶ֑ם וִהְיִ֤יתֶם לִי֙ לְעָ֔ם וְאָ֣נֹכִ֔י אֶהְיֶ֥ה לָכֶ֖ם לֵאלֹהִֽים׃
<b style="color: gray;">מצודת דוד</b> <b>לעם .</b> להאמין בי ולשמור מצותי : <b>לאלהים .</b> לעזור לכם ולהושיע אתכם :
<b style="color: gray;">מלבי"ם פירוש המילות</b> <b>וישבתם בארץ</b> ולא תגלו עוד ממנה, אחר שלא תחטאו עוד, <b>והייתם לי לעם</b> שמעתה יהיה הכל ע''י אתערותא דלתתא אחר שאתם תהיו נכונים רק אל הקדושה תקדימו תמיד להיות לי לעם, ועי''ז <b>אנכי אהיה לכם לאלהים</b> שהגם שבתחלה יהיה ע''י אתערותא דלעילא כמ''ש וזרקתי עליכם מים טהורים וכו' שה' יהיה המתחיל לטהרם, אח''כ יהיו הם המתחילים ויעשו מע''ט מצד טבעם הטוב :
<h3>{כט}</h3>
וְהוֹשַׁעְתִּ֣י אֶתְכֶ֔ם מִכֹּ֖ל טֻמְאֽוֹתֵיכֶ֑ם וְקָרָ֤אתִי אֶל־הַדָּגָן֙ וְהִרְבֵּיתִ֣י אֹת֔וֹ וְלֹא־אֶתֵּ֥ן עֲלֵיכֶ֖ם רָעָֽב׃
<b style="color: gray;">מצודת דוד</b> <b>והושעתי וגו' .</b> ר''ל ארחיק אתכם מכל טומאת העון שהייתם רגילים בו כי יעיר לבבם להיות נזהרים מהם : <b>וקראתי אל הדגן והרביתי אותו .</b> ר''ל אצוה שיפרה וירבה :
<b style="color: gray;">מלבי"ם פירוש המילות</b> <b>והושעתי</b> שהגם שיהיה עוד יצה''ר אושיע אתכם מככל הטומאות, <b>וקראתי</b> כי מיום שבטלה טהרה בטל ריח הפירות כמ''ש בסוף סוטה, וכשתושעו מטומאותיכם <b>אקרא אל הדגן,</b> מצייר, {{{א}}} ריבוי הדגן בהשגחה כדי שלא יהיה רעב, והגם שכבר יהיו בטוים מן הרעב ע''י הדגן בכ''ז.
<h3>{ל}</h3>
וְהִרְבֵּיתִי֙ אֶת־פְּרִ֣י הָעֵ֔ץ וּתְנוּבַ֖ת הַשָּׂדֶ֑ה לְמַ֗עַן אֲ֠שֶׁר לֹ֣א תִקְח֥וּ ע֛וֹד חֶרְפַּ֥ת רָעָ֖ב בַּגּוֹיִֽם׃
<b style="color: gray;">מצודת דוד</b> <b>למען וגו' .</b> ר''ל באופן שלא תקבלו עוד בגוים חרפת רעב כי מאז לא יקראו לכם חסירי לחם :
<b style="color: gray;">מצודת ציון</b> <b>ותנובת .</b> ענין צמח ופרי וכן ויאכל תנובת שדי ( דברים לב ) :
<b style="color: gray;">מלבי"ם פירוש המילות</b> <b>והרביתי את פרי העץ,</b> כי אם יחסרו פרי העץ ויצטרכו לקנות מן הגוים סביבותם, ידמה להם שיש רעב <b>ויקחו חרפת רעב בגוים</b> :
<h3>{לא}</h3>
וּזְכַרְתֶּם֙ אֶת־דַּרְכֵיכֶ֣ם הָרָעִ֔ים וּמַעַלְלֵיכֶ֖ם אֲשֶׁ֣ר לֹֽא־טוֹבִ֑ים וּנְקֹֽטֹתֶם֙ בִּפְנֵיכֶ֔ם עַ֚ל עֲוֹנֹ֣תֵיכֶ֔ם וְעַ֖ל תּוֹעֲבֽוֹתֵיכֶֽם׃
<b style="color: gray;">רש"י</b> <b>ונקוטותם בפניכם .</b> דמוניי''ר בלע''ז תמקו בעצמיכם בבשתכם על הגמול הרע אשר גמלתם לפני ואני גומל לכם טובה :
<b style="color: gray;">מצודת דוד</b> <b>וזכרתם .</b> וכאשר תזכרו דרכיכם הרעים אז תכרתו בעיני עצמיכם ר''ל אתם תשפטו הכריתה על עצמיכם בעבור הרעות שעשיתם ותאמרו שבדין נכרתה בגולה :
<b style="color: gray;">מצודת ציון</b> <b>ונקוטותם .</b> ענין כריתה כמו ונקוטו בפניהם ( לעיל ו ) :
<b style="color: gray;">מלבי"ם פירוש המילות</b> <b>וזכרתם,</b> ועדיין <b>תזכרו דרכיכם הרעים</b> מפני שני טעמים, {{{א}}} <b>ונקטתם בפניכם</b> ותתחרטו תמיד על העבר.
<b style="color: gray;">מלבי"ם ביאור המילות</b> <b>את דרכיכם הרעים, ומעלליכם אשר לא טובים.</b> כבר בארתי (פסוק י''ז) שהדרכים הם תכונות הנפש ומדותיה, והיו כולם רעים, כמו מדות הגאוה והנקמה ואכזריות וכדומה, והנה יצוייר שגם מן דרכים רעים יצאו מעללים טובים, כמו שמן מדת הגאוה יתעורר לעשות צדקה וחסד להתגאות במו, ובמדת הנקמה ואכזריות ינקום ויתאכזר על אויבי ה' ומחללי שמו, עז''א שגם המעללים היו לא טובים : <b>עונותיכם, תועבותיכם.</b> העון יוצא ע''י עוות השכל (כמ''ש ישעיה א' ד') וזה מגביל נגד דרכים, והתועבות הוא נגד מעללים :
<h3>{לב}</h3>
לֹ֧א לְמַעַנְכֶ֣ם אֲנִֽי־עֹשֶׂ֗ה נְאֻם֙ אֲדֹנָ֣י יְהוִ֔ה יִוָּדַ֖ע לָכֶ֑ם בּ֧וֹשׁוּ וְהִכָּלְמ֛וּ מִדַּרְכֵיכֶ֖ם בֵּ֥ית יִשְׂרָאֵֽל׃
<b style="color: gray;">מצודת דוד</b> <b>אני עושה .</b> את הגאולה הזאת : <b>יודע לכם .</b> יהיה ידוע לכם שאין הגאולה למענכם כי בושו והכלמו מדרכיכם אשר לא טובים ואינכם כדאים להביא הגאולה :
<b style="color: gray;">מלבי"ם פירוש המילות</b> (<b>ב</b>) <b>לא למענכם וכו' יודע לכם,</b> שעי''ז יודע לכם שלא עשיתי למענכם, ובזה <b>בושו והכלמו מדרכיכם,</b> והבושה הפנימית הזאת הוא מגדרי התשובה וכפרת העון, (כמ''ש) כל העושה דבר עבירה ומתבייש בה מוחלין לו על כל עונותיו) :
<b style="color: gray;">מלבי"ם ביאור המילות</b> <b>בושו והכלמו.</b> הבושה היא מעצמו, והכלימה ע''י אחרים (ישעיה ל' ג', ירמיה ג' כ''ה) :
<h3>{לג}</h3>
כֹּ֤ה אָמַר֙ אֲדֹנָ֣י יְהוִ֔ה בְּיוֹם֙ טַהֲרִ֣י אֶתְכֶ֔ם מִכֹּ֖ל עֲוֹנֽוֹתֵיכֶ֑ם וְהֽוֹשַׁבְתִּי֙ אֶת־הֶ֣עָרִ֔ים וְנִבְנ֖וּ הֶחֳרָבֽוֹת׃
<b style="color: gray;">מצודת דוד</b> <b>ביום טהרי .</b> ר''ל כשאכפר עליהם : <b>והושבתי .</b> להיות מיושבת באנשים :
<b style="color: gray;">מצודת ציון</b> <b>והושבתי .</b> מל' ישיבה : <b>ונבנו .</b> מל' בנין : <b>החרבות .</b> מל' חורבה :
<b style="color: gray;">מלבי"ם פירוש המילות</b> <b>כה אמר ה' ביום טהרי,</b> מודיע להם כי אחרי התשובה הגמורה וטהרת העונות עד שלא ישאר רושם מהם כלל, כן לא ישאר שום רושם מחורבן הארץ כי זה תלוי בזה, ואז <b>והושבתי את הערים הנעזבות</b> ויותר מזה כי גם <b>ונבנו הערים החרבות,</b> ויותר מזה.
<h3>{לד}</h3>
וְהָאָ֥רֶץ הַנְּשַׁמָּ֖ה תֵּֽעָבֵ֑ד תַּ֚חַת אֲשֶׁ֣ר הָיְתָ֣ה שְׁמָמָ֔ה לְעֵינֵ֖י כָּל־עוֹבֵֽר׃
<b style="color: gray;">רש"י</b> <b>והארץ הנשמה תעבד .</b> הארץ אשר היתה שממה עד הנה תהיה נעבדת ונזרעת :
<b style="color: gray;">מצודת דוד</b> <b>הנשמה .</b> אשר היא שוממה תעבד אז בחרישה ובזריעה :
<b style="color: gray;">מצודת ציון</b> <b>הנשמה .</b> מל' שממון : <b>תחת .</b> במקום :
<b style="color: gray;">מלבי"ם פירוש המילות</b> <b>כי גם הארץ הנשמה תעבד</b> הגם שעד עתה <b>החזיק אותה כל עובר לארץ שממה</b> הבלתי ראויה כלל לעבודה, עד יתפלאו כולם :
<h3>{לה}</h3>
וְאָמְר֗וּ הָאָ֤רֶץ הַלֵּ֙זוּ֙ הַנְּשַׁמָּ֔ה הָיְתָ֖ה כְּגַן־עֵ֑דֶן וְהֶעָרִ֧ים הֶחֳרֵב֛וֹת וְהַֽנְשַׁמּ֥וֹת וְהַנֶּהֱרָס֖וֹת בְּצוּר֥וֹת יָשָֽׁבוּ׃
<b style="color: gray;">רש"י</b> <b>היתה כגן עדן .</b> עכשיו נהפכה להיות כגן עדן : <b>והערים החרבות .</b> זה ימים רבים עכשיו בצורות ישבו :
<b style="color: gray;">מצודת דוד</b> <b>ואמרו .</b> העוברים דרך בם יתמהו ויאמרו הנה הארץ הזאת שהיתה נשמה היתה עתה כגן הנטועה בעדן : <b>בצורות ישבו .</b> נתיישבו באנשים ובמגדלים ובחומות עד שהמה בצורות וחזקות :
<b style="color: gray;">מצודת ציון</b> <b>הלזו .</b> הזאת וכן יאמר בלשון זכר האיש הלזה ( בראשית כד ) : <b>והנהרסות .</b> מל' הריסה ונתיצה : <b>בצורות .</b> מל' מבצר וחוזק :
<b style="color: gray;">מלבי"ם פירוש המילות</b> <b>ואמרו</b> איך היתה כזאת <b>שהארץ הנשמה הלזו היתה כגן עדן, והערים החרבות וגם הנשמות וגם הנהרסות בצורות ישבו</b>? ומכל זה.
<b style="color: gray;">מלבי"ם ביאור המילות</b> <b>החרבות, והנשמות, והנהרסות.</b> השממה הוא יותר מחורבה, כי יש חורבה שאינה שוממה (כנ''ל פסוק ד') והריסה הוא יותר מחורבן, וכן (ישעיה מ''ט י''ט) כי חורבותיך ושממותיך וארץ הריסותיך, והשממה יפול גם על כלל הארץ, לכן אמר (סי' ל''ו) בניתי הנהרסות נטעתי הנשמה :
<h3>{לו}</h3>
וְיָדְע֣וּ הַגּוֹיִ֗ם אֲשֶׁ֣ר יִֽשָּׁאֲרוּ֮ סְבִיבוֹתֵיכֶם֒ כִּ֣י ׀ אֲנִ֣י יְהוָ֗ה בָּנִ֙יתִי֙ הַנֶּ֣הֱרָס֔וֹת נָטַ֖עְתִּי הַנְּשַׁמָּ֑ה אֲנִ֥י יְהוָ֖ה דִּבַּ֥רְתִּי וְעָשִֽׂיתִי׃
<b style="color: gray;">מצודת דוד</b> <b>וידעו הגוים וכו' .</b> ר''ל הגוים הנשארים יכירו לדעת שאני הוא בניתי את הנהרסות ונטעתי הנשמה ולא נעשה הדבר במקרה : <b>אני ה' דברתי .</b> אני הוא המדבר שכן יהיה ואני הוא העושה הדבר :
<b style="color: gray;">מלבי"ם פירוש המילות</b> <b>וידעו הגוים כי אני ה' בניתי,</b> שאינו בדרך הטבע רק ע''פ רוה''ק, והיה כבריאת העולם שדבר ונעשה הכל הדברו, כן <b>אני דברתי ועשיתי,</b> שדבורו אל הנביאים הוא הביא הכל לידי מעשה בדרך נסיי :
<h3>{לז}</h3>
כֹּ֤ה אָמַר֙ אֲדֹנָ֣י יְהוִ֔ה ע֗וֹד זֹ֛את אִדָּרֵ֥שׁ לְבֵֽית־יִשְׂרָאֵ֖ל לַעֲשׂ֣וֹת לָהֶ֑ם אַרְבֶּ֥ה אֹתָ֛ם כַּצֹּ֖אן אָדָֽם׃
<b style="color: gray;">רש"י</b> <b>אדרש לבית ישראל .</b> אתפתה להם בתפלתם בדורשם אותי על זאת : <b>ארבה אותם .</b> אדם כצאן לרוב :
<b style="color: gray;">מצודת דוד</b> <b>עוד זאת אדרש וגו' .</b> ר''ל עוד בדבר זה אהיה נדרש להם למלאות משאלותם בדרשם על זאת : <b>ארבה אותם .</b> ר''ל וזהו הדבר שארבה אותם מבני אדם כרבוי הצאן :
<b style="color: gray;">מלבי"ם פירוש המילות</b> <b>עוד זאת</b> ר''ל ואם תשאל איך יתיישבו הערים ובני ישראל מועטים הנה אעשה נס <b>שירבו כצאן</b> שהם מתרבים מאד בטבע, ויהיו,
<h3>{לח}</h3>
כְּצֹ֣אן קָֽדָשִׁ֗ים כְּצֹ֤אן יְרוּשָׁלִַ֙ם֙ בְּמ֣וֹעֲדֶ֔יהָ כֵּ֤ן תִּהְיֶ֙ינָה֙ הֶעָרִ֣ים הֶחֳרֵב֔וֹת מְלֵא֖וֹת צֹ֣אן אָדָ֑ם וְיָדְע֖וּ כִּֽי־אֲנִ֥י יְהוָֽה׃
<b style="color: gray;">רש"י</b> <b>כצאן קדשים .</b> שהיא באה לירושלים במועדי פסחים לשון אחר כתרגומו אסגינון באינשא ואצלחינון בבעירא כלומר שלא יהיו עוונותיהם נזכרים עליהן :
<b style="color: gray;">מצודת דוד</b> <b>כצאן קדשים .</b> כמספר צאן קדשים וחוזר ומפרש כצאן ירושלים : <b>במועדיה .</b> ר''ל כצאן המובא לירושלים במועדי ה' להקריב על המזבח : <b>כן תהיינה .</b> כמספר הזה תהיינה הערים וכו' : <b>צאן אדם .</b> ר''ל מרבית בני אדם ולפי שדרך הצאן להתרבות מאד אמר מלת צאן בדרך שאלה על הפלגת הרבוי : <b>כי אני ה' .</b> הנאמן במאמרי :
<b style="color: gray;">מצודת ציון</b> <b>במועדיה .</b> מל' מועד וחג : <b>צאן אדם .</b> ר''ל רבוי בני אדם :
<b style="color: gray;">מלבי"ם פירוש המילות</b> <b>כצאן קדשים</b> שכולם עולה לה' כן יהיו כולם קדושים לאלהיהם, <b>וכצאן ירושלים במועדיה</b> שהם זבחי שלמים לאכול ולשמוח לפני ה' כן יתענגו על רב טוב, ובזה יהיו <b>מלאות צאן אדם</b> :
<h2>יחזקאל פרק-לז</h2>
<h3>{א}</h3>
הָיְתָ֣ה עָלַי֮ יַד־יְהוָה֒ וַיּוֹצִאֵ֤נִי בְר֙וּחַ֙ יְהוָ֔ה וַיְנִיחֵ֖נִי בְּת֣וֹךְ הַבִּקְעָ֑ה וְהִ֖יא מְלֵאָ֥ה עֲצָמֽוֹת׃
<b style="color: gray;">רש"י</b> <b>היתה עלי יד ה' ויוציאני ברוח ה' וגו' .</b> יד ה' כל יד ה' שבנבואה לשון כפייה הוא שהיתה הרוח כופה אותו לילך כמשתגע אל מקום שהרוח חפץ : <b>והיא מלאה עצמות .</b> רבותינו אמרו שהיו משבט אפרים שיצאו ממצרים לפני הקץ והרגום אנשי גת הנולדי' בארץ כמו שאמור בדברי הימים :
<b style="color: gray;">מצודת דוד</b> <b>יד ה' .</b> כח חוזק הנבואה : <b>ויוציאני .</b> הוציא אותי ממקומי : <b>ברוח ה' .</b> ר''ל ההוצאה היה ברצון המקום לא ברצוני כ''א בע''כ : <b>והיא מלאה עצמות .</b> ארז''ל שהיו מבני אפרים שמהרו את הקץ לצאת ממצרים והרגום אנשי גת :
<b style="color: gray;">מצודת ציון</b> <b>ברוח .</b> ענין רצון : <b>ויניחני .</b> מל' הנחה : <b>הבקעה .</b> העמק :
<b style="color: gray;">מלבי"ם פירוש המילות</b> (א-ב) <b>היתה</b> כבר נחלקו רבותינו אם היה משל או ממש כנודע, ובכל אופן גם אם היה משל, מה שיראה החוזה הוא כאילו נעשה בפועל, ורואה את העתיד כי הוא הווה, והנה <b>הוציאו ברוח ה' שחל עליו והניח אותו בתוך הבקעה והיא מלאה עצמות,</b> וחז''ל אמרו שהיו מאלה שכפרו בקץ ושכפרו בתה''מ והיו לפי האמת בלתי ראוים לתחיה, וכבר התבאר בדברי האלהיים כי נשאר בעצמות המת קוסטא דחיותא או הבלא דגרמי שיעשה כשאור בעיסה בזמן התחיה וממנה יבנה הגוף מחדש, עוד אמרו חז''ל עתידי צדיקי דהוי עפרא, כי לפני התחיי' בהכרח ישוב העפר על הארץ ויתבלה הגוף הראשון לגמרי, ואז יצמח מן העפר גוף חדש מעולה מן הראשון, ככל דבר שהעדר קודם להויה, ולא יעשה האפרוח עד בלות הביצה, והחטה אחר בלות הגרעין בעפר, ורק עצם אחד שמו לוז ממנו יצמח בצירוף העפר הבלוי בנין חדש. אמנם פה היו שני שנויים {{{א}}} שעדיין היו העצמות קיימות ולא נבלו להיות עפר, וכשיחיה יחיה הגוף הראשון, וזה א''א שיעשה הויה בלא העדר, {{{ב}}} <b>שהעצמות היו יבשות מאד,</b> ר''ל שלא נשאר בהם רוח החיים והבלא דגרמי וקוסטא דחיותא הנצרך שיהיה כשאור בעיסה, וז''ש <b>שהבקעה היתה מלאה עצמות, והיו רבות,</b> לא עצם הלוז לבד, כי עדיין היו כולם קיימים. <b>והיו על פני הבקעה,</b> ולא היו בקבר כלל שיבלה השאול אותם. וגם <b>היו יבשות מאד</b> שלא נשאר בהם הקוסטא דחיותא :
<h3>{ב}</h3>
וְהֶעֱבִירַ֥נִי עֲלֵיהֶ֖ם סָבִ֣יב ׀ סָבִ֑יב וְהִנֵּ֨ה רַבּ֤וֹת מְאֹד֙ עַל־פְּנֵ֣י הַבִּקְעָ֔ה וְהִנֵּ֖ה יְבֵשׁ֥וֹת מְאֹֽד׃
<b style="color: gray;">רש"י</b> <b>והעבירני עליהם סביב .</b> לבקעה ולא הכניסו לתוכה לפי שהיה כהן :
<b style="color: gray;">מצודת דוד</b> <b>והעבירני .</b> העביר אותי סמוך להם סביבותם למען יראה איכותם וכמותם ולא העבירו בין העצמות לפי שהיה כהן : <b>והנה רבות .</b> ר''ל ראיתי שהמה רבות מאד ויבשות מאד :
<h3>{ג}</h3>
וַיֹּ֣אמֶר אֵלַ֔י בֶּן־אָדָ֕ם הֲתִחְיֶ֖ינָה הָעֲצָמ֣וֹת הָאֵ֑לֶּה וָאֹמַ֕ר אֲדֹנָ֥י יְהוִ֖ה אַתָּ֥ה יָדָֽעְתָּ׃
<b style="color: gray;">רש"י</b> <b>התחיינה .</b> הנראה בעיניך שיוכלו לחיות :
<b style="color: gray;">מצודת דוד</b> <b>התחיינה .</b> הוא בה''א השאלה כי שאלו אם אפשר שיחיו העצמות האלה : <b>אתה ידעת .</b> כאומר הנה לפי הטבע אין מקום שיחיו אולם אם רצונך שיחיו הנה כן יחיו ומי א''כ יודע רצונך אלא אתה וא''כ ידעת אם יחיו :
<b style="color: gray;">מלבי"ם פירוש המילות</b> <b>ויאמר אלי בן אדם התחיינה העצמות האלה,</b> שהגם שיחזקאל בודאי האמין בתחייה הנה קבל שהתחייה תהיה אחרי בלות הגוף לגמרי, וע''י הרוח חיים שנשאר בעצמות, לא כן <b>בעצמות האלה</b> שאינם כפי תנאי התחייה, ולכן אמר <b>ה' אתה ידעת,</b> כי זה אינו כפי התנאים המקובלים לו בענין של תה''מ :
<h3>{ד}</h3>
וַיֹּ֣אמֶר אֵלַ֔י הִנָּבֵ֖א עַל־הָעֲצָמ֣וֹת הָאֵ֑לֶּה וְאָמַרְתָּ֣ אֲלֵיהֶ֔ם הָעֲצָמוֹת֙ הַיְבֵשׁ֔וֹת שִׁמְע֖וּ דְּבַר־יְהוָֽה׃
<b style="color: gray;">מלבי"ם פירוש המילות</b> <b>ויאמר אלי הנבא על העצמות האלה</b> כי התחיה העתידה שיהיה הגוף מבולה בעפר תהיה דומה כבריאת האדם בבטן אמו, שתחלה יקרם עור סביב הטפה הזרעיית ואח''כ יתהווה שם בשר (כמ''ש הלא כחלב תתיכני וכגבינה תקפיאני, עור ובשר תלבישני ובעצמות וגידים תסוככני, עור, ואח''כ בשר) ואח''כ יתקשרו האיברים בגידין ועצמות זאת שנית שהעצם הלוז הנשאר יש בו קוסטא דחיותא שהוא יסוד אל רוח חיים וממנו יבנה הגוף הנבלה, וידמה כטפת הזרע שיש בו חיות וממנו יצמח הגוף, לא כן בעצמות האלה היבשות בלא רוח חיים, ולכן צוהו לנבאות.
<h3>{ה}</h3>
כֹּ֤ה אָמַר֙ אֲדֹנָ֣י יְהוִ֔ה לָעֲצָמ֖וֹת הָאֵ֑לֶּה הִנֵּ֨ה אֲנִ֜י מֵבִ֥יא בָכֶ֛ם ר֖וּחַ וִחְיִיתֶֽם׃
<b style="color: gray;">מצודת דוד</b> <b>מביא בכם רוח .</b> ר''ל בהעצמות יבוא רוח ואויר נושב ומזה יבוא מעט חיות בעצמות להתנועע ולהתקרב זה לזה כמפורש בענין :
<b style="color: gray;">מלבי"ם פירוש המילות</b> <b>כה אמר ה' הנה אני מביא בכם רוח</b> הוא רוח החיים היסודי שהוא הקוסטא דחיותא החסר מן העצמות האלה באשר לא היו מוכנים לתחייה ע''פ מעשיהם הרעים ויבשו לגמרי כעץ יבש אשר לא יצמיח עוד, <b>וחייתם</b> היינו תקבלו כח אל החיות, ואח''כ.
<h3>{ו}</h3>
וְנָתַתִּי֩ עֲלֵיכֶ֨ם גִּדִ֜ים וְֽהַעֲלֵתִ֧י עֲלֵיכֶ֣ם בָּשָׂ֗ר וְקָרַמְתִּ֤י עֲלֵיכֶם֙ ע֔וֹר וְנָתַתִּ֥י בָכֶ֛ם ר֖וּחַ וִחְיִיתֶ֑ם וִידַעְתֶּ֖ם כִּֽי־אֲנִ֥י יְהוָֽה׃
<b style="color: gray;">רש"י</b> <b>ונתתי עליכם גידים וגו' .</b> ובספר איוב הוא אומר עור ובשר תלבישני תחיל' ואחר כך ובעצמות וגידים תסוככני אלא למה היו אלו דומים לאדם שפושט וחוזר ולובש שמה שפשט אחרון לובש ראשון אבל בתחילת בריית הוולד עור ובשר תחילה ואח''כ עצמות וגידים : <b>וקרמתי .</b> לשון קרום איקרוטיי''רייא בלע''ז :
<b style="color: gray;">מצודת דוד</b> <b>ונתתי וכו' .</b> אחר שיתקרבו העצמות כ''א למקום הראוי לו אתן עליכם גידים לחבר ולקשר העצמות זה בזה : <b>וקרמתי .</b> אעשה עליכם קרום של עור ואחר זה אתן בכם רוח החיוני ותשארו חיים וקיימים : <b>כי אני ה' .</b> והכל בידי :
<b style="color: gray;">מצודת ציון</b> <b>וקרמתי .</b> מלשון קרום כעין קליפה ובדרז''ל קרום שעלה מחמת מכה ( חולין מ''ג ) :
<b style="color: gray;">מלבי"ם פירוש המילות</b> <b>ונתתי עליכם גידים</b> שלא כדרך יצירת הולד וכדרך התחייה לעתיד, שתחלה עור ובשר וגידים ועצמות, וכאן שהעצמות עדין קיימים והיה בהיפך תחילה גידים על העצמות ואח''כ בשר, ואח''כ עור, ואז <b>ונתתי בכם רוח</b> היא הנשמה העליונה שבאה אח''כ על הגוף הנבנה והוא הרוח שהיה בו מקודם וצרור בצרור החיים <b>וחייתם</b> שהיא התחייה הגמורה :
<b style="color: gray;">מלבי"ם ביאור המילות</b> <b>וקרמתי.</b> פעל יוצא, העור העולה כקרום דק על הבשר : <b>ונתתי בכם רוח.</b> כבר אמר אני מביא בכם רוח ? ובפי' תקנתיו :
<h3>{ז}</h3>
וְנִבֵּ֖אתִי כַּאֲשֶׁ֣ר צֻוֵּ֑יתִי וַֽיְהִי־ק֤וֹל כְּהִנָּֽבְאִי֙ וְהִנֵּה־רַ֔עַשׁ וַתִּקְרְב֣וּ עֲצָמ֔וֹת עֶ֖צֶם אֶל־עַצְמֽוֹ׃
<b style="color: gray;">רש"י</b> <b>ויהי קול .</b> והנה רעש העצמות שהיו טופחין זה לזה : <b>עצם אל עצמו .</b> עצמות כל אחד כל מקום שנתפזרו היו קופצין ומתקרבין כל אחד ואחד אצל מקו' חבורו :
<b style="color: gray;">מצודת דוד</b> <b>ויהי קול .</b> מן הרוח והאויר הנושב : <b>והנה רעש .</b> והנה נדנוד ותנועה מן העצמות וקרבות כל אחד אל העצם הדבוק בו כשהיה חי :
<b style="color: gray;">מצודת ציון</b> <b>רעש .</b> ענין נדנוד ותנועה :
<b style="color: gray;">מלבי"ם פירוש המילות</b> <b>ונבאתי ויהי קול והנה רעש</b> ע''י שבא רוח תחייה בעצמות, וע''י <b>שהתקרבו העצמות</b> כא' במקום הראוי :
<b style="color: gray;">מלבי"ם ביאור המילות</b> <b>ותקרבו.</b> התי''ו סימן נקבה, והוא''ו שבסוף סימן רבים זכרים ?, כי יש עצמות ועצמים, העצמים הם הגדולים כמו השדרה והגלגולת, ובכאן היו מפוזרים והיו עצמות, ואחר שנתקרבו נעשו עצמים, ורמז עליהם בסימן הזכר :
<h3>{ח}</h3>
וְרָאִ֜יתִי וְהִנֵּֽה־עֲלֵיהֶ֤ם גִּדִים֙ וּבָשָׂ֣ר עָלָ֔ה וַיִּקְרַ֧ם עֲלֵיהֶ֛ם ע֖וֹר מִלְמָ֑עְלָה וְר֖וּחַ אֵ֥ין בָּהֶֽם׃
<b style="color: gray;">מצודת דוד</b> <b>והנה עליהם .</b> ר''ל נתון עליהם גידים וכו' : <b>ורוח אין בהם .</b> עדיין לא היה בהם רוח החיוני :
<b style="color: gray;">מצודת ציון</b> <b>ויקרם .</b> נעשה קרום :
<b style="color: gray;">מלבי"ם פירוש המילות</b> <b>וראיתי</b> תחלה <b>גידים</b> ואח''כ <b>בשר</b> ואח''כ <b>עור</b> אבל <b>הרוח אין בהם</b> הוא הרוח העקרי המחיה את הגוף בכללו לא היה, וכבר באר בע''י פ' בראשית, כי כל שינויי הטבע יעשה ע''י הנביא, אבל להחזיר נשמות לפגרים לא יהיה רק ע''י ה' לבדו, ולכן כשהוצרך אליהו להחיות בן הצרפית הוצרך לתפלה. ולכן לא בא הרוח ע''י הנביא :
<b style="color: gray;">מלבי"ם ביאור המילות</b> <b>ובשר עלה.</b> על הגידין :
<h3>{ט}</h3>
וַיֹּ֣אמֶר אֵלַ֔י הִנָּבֵ֖א אֶל־הָר֑וּחַ הִנָּבֵ֣א בֶן־אָ֠דָם וְאָמַרְתָּ֨ אֶל־הָר֜וּחַ כֹּֽה־אָמַ֣ר ׀ אֲדֹנָ֣י יְהוִ֗ה מֵאַרְבַּ֤ע רוּחוֹת֙ בֹּ֣אִי הָר֔וּחַ וּפְחִ֛י בַּהֲרוּגִ֥ים הָאֵ֖לֶּה וְיִֽחְיֽוּ׃
<b style="color: gray;">רש"י</b> <b>מארבע רוחות .</b> כל מקום שהלכו נשמותיהן לשוט לד' רוחות העולם משם יתקבצו ויבאו : <b>ופחי .</b> כמו נופח באש פחם ( ישעי' נד ) :
<b style="color: gray;">מצודת דוד</b> <b>מארבע רוחות .</b> ר''ל מכל מקום שהלכו נשמותיהן לשוט לארבע רוחות העולם משם יתקבצו ויבואו וינשבו בגופי ההרוגים האלו ויחיו :
<b style="color: gray;">מצודת ציון</b> <b>ופחי .</b> מלשון הפחה ונשיבה :
<b style="color: gray;">מלבי"ם פירוש המילות</b> <b>ויאמר הנבא אל הרוח</b> ומצד <b>שאתה בן אדם תאמר אל הרוח כה אמר ה',</b> כי זה תלוי בדבר ה' ביחוד, ואמר <b>מארבע רוחות באי הרוח,</b> כוונתו על הרוח הנשאר אחר המות אשר רוח הצדיקים צרור בצרור החיים ורוח הרשע מפוזר בכף הקלע בארבע רוחות ואין לו מנוח, ואמר שיבא הרוח מארבע רוחות כי הם היו רשעים ורוחם לא היה להם מנוחה, ומהרי''א פי' שהרוח מורכב מארבע רוחות, הנפש הטבעית, והחיונית, והמדברת, והנצחיית, וצוה שיבא בכל חלקיו ויפח בהרוגים האלה :
<b style="color: gray;">מלבי"ם ביאור המילות</b> <b>ופחי.</b> שרשו נפח :
<h3>{י}</h3>
וְהִנַּבֵּ֖אתִי כַּאֲשֶׁ֣ר צִוָּ֑נִי וַתָּבוֹא֩ בָהֶ֨ם הָר֜וּחַ וַיִּֽחְי֗וּ וַיַּֽעַמְדוּ֙ עַל־רַגְלֵיהֶ֔ם חַ֖יִל גָּד֥וֹל מְאֹד־מְאֹֽד׃
<b style="color: gray;">מלבי"ם ביאור המילות</b> <b>והנבאתי.</b> מבנין התפעל ודגש הנו''ן לחסרון התי''ו :
<h3>{יא}</h3>
וַיֹּאמֶר֮ אֵלַי֒ בֶּן־אָדָ֕ם הָעֲצָמ֣וֹת הָאֵ֔לֶּה כָּל־בֵּ֥ית יִשְׂרָאֵ֖ל הֵ֑מָּה הִנֵּ֣ה אֹמְרִ֗ים יָבְשׁ֧וּ עַצְמוֹתֵ֛ינוּ וְאָבְדָ֥ה תִקְוָתֵ֖נוּ נִגְזַ֥רְנוּ לָֽנוּ׃
<b style="color: gray;">רש"י</b> <b>העצמות האלה כל בית ישראל המה .</b> רמז ודוגמא לכל בית ישראל בצרותם המה שהרי הם אומרי' יבשו עצמותינו בצרות אבדה תקותינו ומה נוחיל לתשועה עוד דבר אחר כולם אלו משל ישראל היו ומפני שהחייתם עכשיו הם אומרים אבדה תקותינו ולא נחיה עוד שנית כשיחיו המתים :
<b style="color: gray;">מצודת דוד</b> <b>כל בית ישראל המה .</b> ר''ל המה מרמזים להיות לאות וסימן על כל בית ישראל המתים בגולה : <b>הנה אומרים .</b> מתי הגולה אומרים הנה עד שלא תבוא הגאולה כבר נהיו מתים ויתייבשו עצמותינו ואבדה א''כ תקותינו מה שאנו מקוים אל הגאול' הואיל ואנו נכרתו לעצמנו ולא נהיה בחברת האנשים הרואים את הגאולה וכאלו יאמרו ומה א''כ תועלת לנו עם הגאולה :
<b style="color: gray;">מצודת ציון</b> <b>נגזרנו .</b> ענין כריתה כמו אמרתי נגזרתי ( איכה ג' ) :
<b style="color: gray;">מלבי"ם פירוש המילות</b> <b>ויאמר אלי בן אדם,</b> באר לו הנמשל <b>שהעצמות האלה הם בית ישראל,</b> שהם יבשות מאד ואין להם הכנה לתחיית הגויה הכוללת, כי לא נשאר להם קוסטא דחיותא, לא מלך ושרים לא גבורה והתעוררות חיל, עד שהם בתכלית היאוש <b>שאומרים שהעצמות נתיבשו ואבדה כל תקוה,</b> כי התקוה היא הקוסטא דחיותא, וגם <b>נגזרנו</b> ונפרדנו מן כלל עצמות הגוף, וגם אין להם קוסטא דחיותא מצד המע''ט שהם דומים כאלה העצמות שלא היו מוכנים לתחייה ע''י רוע מעשיהם, ובכ''ז אינם כגוף שנתבלה ונעשה רקב, כי העצמות קיימות וכלל האומה עומדת לעד, רק נתפזרה לארבע רוחות השמים :
<h3>{יב}</h3>
לָכֵן֩ הִנָּבֵ֨א וְאָמַרְתָּ֜ אֲלֵיהֶ֗ם כֹּֽה־אָמַר֮ אֲדֹנָ֣י יְהוִה֒ הִנֵּה֩ אֲנִ֨י פֹתֵ֜חַ אֶת־קִבְרֽוֹתֵיכֶ֗ם וְהַעֲלֵיתִ֥י אֶתְכֶ֛ם מִקִּבְרוֹתֵיכֶ֖ם עַמִּ֑י וְהֵבֵאתִ֥י אֶתְכֶ֖ם אֶל־אַדְמַ֥ת יִשְׂרָאֵֽל׃
<b style="color: gray;">רש"י</b> <b>לכן הנבא .</b> שעתיד אני להחיותם שנית :
<b style="color: gray;">מצודת דוד</b> <b>הנה אני פותח וגו' .</b> בזמן הגאולה אפתח קברותיכם ואעלה אתכם משם חיים וקיימים אתם עמי וכאומר הנה התחיה בעצמות הבקעה היא לאות על התחיה העתידה : <b>והבאתי וגו' .</b> וא''כ גם אתם תראו הגאולה :
<b style="color: gray;">מלבי"ם פירוש המילות</b> <b>לכן הנבא הנה אני פותח את קברותיכם,</b> יש בזה מליצה וגם דברים כפשטן, אם על התחייה הגמורה שתהיה באחרית הימים, ובזה אמר שיפתח הקברים של כל המתים שכולם יעמדו בתחייה כמ''ש ורבים מישיני אדמת עפר יקיצו אלה לחיי עולם ואלה לחרפות ולדראון עולם, לכן אמר שיפתח קברות כולם, <b>והעליתי אתכם מקברותיכם עמי,</b> ההעלאה מן הקברים לחיי עולם, לא יהיה לכולם רק לעם ה' הצדיקים (וכן אמר אח''כ <b>בפתחו את קברותיכם</b> (ולא אמר עמי) <b>ובהעלות אתכם מקברותיכם עמי</b>) וקבלו חז''ל שהתחייה לא תהיה בח''ל רק בא''י ומתי ח''ל יתגלגלו לא''י ושם יקומו בתחיה, וז''ש <b>והבאתי אתכם על אדמת ישראל</b> ואמר אח''כ ונתתי רוחי בכם וחייתם, וזה יהיה בא''י, ועז''א <b>והנחתי אתכם על אדמתכם</b> שתשארו שם בחיים, ואם בדרך המשל והמליצה שהמשיל גויית האומה הכוללת כעצמות היבשות, ורוח אין בהם, ואת הגולת דמה כקברים ששם ישן הגוף של האומה הכללית במחשכים במצולות, אמר שה' יפתח הקברים הוא שיסיר השעבוד וזה כולל לכולם, ובהעלות אתכם מקברותיכם עמי, שהעליה לא''י לא יהיה רק לצדיקים כמ''ש (למעלה סי' כ') והוצאתי אתכם מן העמים וכו' וברותי מכם המורדים והפושעים בי וכו' ואל אדמת ישראל לא יבא :
<h3>{יג}</h3>
וִֽידַעְתֶּ֖ם כִּֽי־אֲנִ֣י יְהוָ֑ה בְּפִתְחִ֣י אֶת־קִבְרֽוֹתֵיכֶ֗ם וּבְהַעֲלוֹתִ֥י אֶתְכֶ֛ם מִקִּבְרוֹתֵיכֶ֖ם עַמִּֽי׃
<b style="color: gray;">מצודת דוד</b> <b>וידעתם וכו' .</b> בפתחי וכו' . ר''ל בעת אפתח את קברותיכם ואעלה אתכם משם אתם עמי אז תדעו שאני ה' הנאמן במאמרי :
<b style="color: gray;">מלבי"ם פירוש המילות</b> <b>וידעתם כי אני ה' בפתחי</b> וכו' ר''ל בין מן פתיחת הקברים ובין מן העליה תדעו כי אני ה' כי הכל יהיה למעלה מדרך הטבע :
<h3>{יד}</h3>
וְנָתַתִּ֨י רוּחִ֤י בָכֶם֙ וִחְיִיתֶ֔ם וְהִנַּחְתִּ֥י אֶתְכֶ֖ם עַל־אַדְמַתְכֶ֑ם וִידַעְתֶּ֞ם כִּי־אֲנִ֧י יְהוָ֛ה דִּבַּ֥רְתִּי וְעָשִׂ֖יתִי נְאֻם־יְהוָֽה׃
<b style="color: gray;">מצודת דוד</b> <b>ונתתי רוחי בכם .</b> אתן בכם רוח החיוני ותשארו חיים וקיימים ואושיב אתכם במנוחה על אדמתכם ואז תדעו שאני ה' הנאמן במאמרי אני דברתי ואני עשיתי כאשר דברתי :
<b style="color: gray;">מצודת ציון</b> <b>והנחתי .</b> מלשון מנוחה :
<b style="color: gray;">מלבי"ם פירוש המילות</b> <b>וידעתם</b> כי <b>אני ה' דברתי ועשיתי,</b> שכבר דברתי לעשות כן בעתיד, וכבר עשיתי בימי יחזקאל שקמו המתים ויחיו שזה סימן אם על התחייה העתידה אם על הגאולה ותחיית הגויה הכללית שדומה כעצמות היבשות המפוזרות שאין בם שום הכנה לתחייה ע''פ הטבע :
<h3>{טו}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<b style="color: gray;">מלבי"ם פירוש המילות</b> <b>ויהי דבר ה',</b> אחר שהראהו ה' איך יחיו העצמות היבשות ותבא בם הרוח, הראהו איך יתנהג הגוף הכללי הזה העומד בתחייה באופן שלא ימות עוד, היינו איך יהיה הנהגת המלוכה שהוא רוח המחיה את הגוף הכללי ואיך ישובו אל ה' ע''י שמירת תורתו ומצותיו שזה בנפש המשכלת בגויה הכללית :
<h3>{טז}</h3>
וְאַתָּ֣ה בֶן־אָדָ֗ם קַח־לְךָ֙ עֵ֣ץ אֶחָ֔ד וּכְתֹ֤ב עָלָיו֙ לִֽיהוּדָ֔ה וְלִבְנֵ֥י יִשְׂרָאֵ֖ל (חברו) [חֲבֵרָ֑יו] וּלְקַח֙ עֵ֣ץ אֶחָ֔ד וּכְת֣וֹב עָלָ֗יו לְיוֹסֵף֙ עֵ֣ץ אֶפְרַ֔יִם וְכָל־בֵּ֥ית יִשְׂרָאֵ֖ל (חברו) [חֲבֵרָֽיו]:
<b style="color: gray;">רש"י</b> <b>ואתה בן אדם קח לך עץ אחד וגו' .</b> וכתוב עליו ליהודה ולבני ישראל . חבריו . ארבע תיבות הללו כתוב עליו לאמר עץ זה ליהודה ולשבט בנימין שנלוה עליו . ולקח עץ אחד וכתיב עליו . זה ליוסף עץ אפרי' ושאר תשעה שבטים שהיו אחרי ירבע' שהיו משבט אפרי' :
<b style="color: gray;">מצודת דוד</b> <b>עץ אחד .</b> חתיכת עץ אחד : <b>ליהודה ולבני ישראל חבריו .</b> המלות האלה כתוב עליו כאומר העץ ההוא מרמז על יהודה ועל בני ישראל חבריו הם בני בנימין שהתחברו עליו להיות מלכות אחת : <b>ולקח עץ אחד .</b> ועוד לקח עץ אחד וכתוב עליו ליוסף עד אפרים וכו' כאומר על יוסף מרמז העץ ההוא והוא אפרים הבא מיוסף שמלכות ישראל נקראת על שמו לפי שמלך הראשון היה עליהם ירבעם הבא מאפרים ומרמז העץ ההוא עליו ועל שאר השבטים שהתחברו עמו להיות תחת ממשלתו :
<b style="color: gray;">מלבי"ם פירוש המילות</b> <b>ואתה</b> צווה לו <b>שיקח עץ אחד, ויכתב עליו</b> אלה המלות, <b>ליהודה ולבני ישראל חבריו,</b> היינו שהוא אות ליהודה ולהמתחברים עמו מבני ישראל כמו שבט בנימין, ומבני לוי ויתר העם שהתחברו ליהודה, <b>ויקח עוד עץ אחד ויכתב עליו</b> אלה המלות, <b>ליוסף עץ אפרים וכל בית ישראל חבריו,</b> ר''ל שהוא אות ליוסף שהוא ראש השבט וממנו נצמח מלכות אפרים שהתחיל מירבעם, ולכן קראו עץ אפרים, <b>וכל בית ישראל</b> כי אליו התחברו כל ישראל שהם עשרת השבטים :
<h3>{יז}</h3>
וְקָרַ֨ב אֹתָ֜ם אֶחָ֧ד אֶל־אֶחָ֛ד לְךָ֖ לְעֵ֣ץ אֶחָ֑ד וְהָי֥וּ לַאֲחָדִ֖ים בְּיָדֶֽךָ׃
<b style="color: gray;">רש"י</b> <b>והיו לאחדים .</b> אני אחבר' לשני העצים שיהא עץ אחד בידך :
<b style="color: gray;">מצודת דוד</b> <b>וקרב אותם .</b> תקרב העצים זה אל זה להיות נראים לך כאלו המה חתיכת עץ אחד : <b>והיו לאחדים בידך .</b> כשיהיו עדיין בידך יתחברו יחד ע''פ נס ויהיו חתיכה אחת באמת :
<b style="color: gray;">מלבי"ם פירוש המילות</b> <b>וקרב</b> עוד צוה <b>שיקרב שני העצים</b> אשר התאחד כל <b>אחד</b> בעצמו, <b>אל האחד</b> השני, עד שיהיו <b>לך לעץ אחד</b> ע''י אחיזת היד, ואז יתהווה ע''פ נס <b>שיהיו לאחדים בידך</b> ר''ל שיתאחדו בפועל ע''פ נס ויהיו אחד באמת :
<h3>{יח}</h3>
וְכַֽאֲשֶׁר֙ יֹאמְר֣וּ אֵלֶ֔יךָ בְּנֵ֥י עַמְּךָ֖ לֵאמֹ֑ר הֲלֽוֹא־תַגִּ֥יד לָ֖נוּ מָה־אֵ֥לֶּה לָּֽךְ׃
<b style="color: gray;">מצודת דוד</b> <b>הלא תגיד .</b> ר''ל הלא מהראוי שתגיד לנו למה אלה לך על מה תרמז בזה :
<b style="color: gray;">מלבי"ם פירוש המילות</b> <b>וכאשר יאמרו בני עמך,</b> ור''ל ואם תיכף כשיראו הנס הזה ישאלו <b>מה אלה לך</b> ע''מ מורה הנס הזה, וכלל סימן העצים?
<h3>{יט}</h3>
דַּבֵּ֣ר אֲלֵהֶ֗ם כֹּֽה־אָמַר֮ אֲדֹנָ֣י יְהוִה֒ הִנֵּה֩ אֲנִ֨י לֹקֵ֜חַ אֶת־עֵ֤ץ יוֹסֵף֙ אֲשֶׁ֣ר בְּיַד־אֶפְרַ֔יִם וְשִׁבְטֵ֥י יִשְׂרָאֵ֖ל (חברו) [חֲבֵרָ֑יו] וְנָתַתִּי֩ אוֹתָ֨ם עָלָ֜יו אֶת־עֵ֣ץ יְהוּדָ֗ה וַֽעֲשִׂיתִם֙ לְעֵ֣ץ אֶחָ֔ד וְהָי֥וּ אֶחָ֖ד בְּיָדִֽי׃
<b style="color: gray;">רש"י</b> <b>הנה אני לוקח את עץ וגו' .</b> שלא יהיו עוד לשתי ממלכות :
<b style="color: gray;">מצודת דוד</b> <b>את עץ יוסף .</b> ר''ל שבט מלכות יוסף אשר היא ביד אפרים : <b>ושבטי ישראל חבריו .</b> ר''ל וגם אקח שבטי ישראל שהתחברו עמו ואתן אותם עליו ר''ל עם אפרים אתנם להיות שבט מלכות יהודה ואעשה אותם לשבט מלכות אחד וכן תקום הדבר בידי החזקה :
<b style="color: gray;">מצודת ציון</b> <b>עץ .</b> ר''ל שבט מלוכה ולפי שעשה משל עץ אחז לשון עץ : <b>עליו .</b> ר''ל עמו בסמוך לו : <b>את .</b> עם :
<b style="color: gray;">מלבי"ם פירוש המילות</b> <b>דבר אליהם</b> וכו' <b>הנה אני לקח,</b> מקבלת חז''ל שתחלה יעמוד משיח בן יוסף והוא מלך מעשרת השבטים והוא ילחם מלחמות ויתאספו כל ישראל תחת דגלו, עד שאח''כ יבא בן דוד והוא ימלוך עליהם, והיה המשל הראשון תחלה על התאחדות ישראל תחת דגל משיח בן יוסף, וצוה שיקח עץ אחד ויכתוב ליהודה ולבני ישראל חבריו, כי תחלה התחברו יהודה ובנימין שגלו בבית ראשון והתקבצו תחת זרובבל בימי כורש ונעשו גוי אחד בימי בית שני, ואף אחר חורבן הבית שנתפזרו בכ''ז הם מאוחדים בכלל ומיחלים על הגאולה, ובאחרית הימים יתקבצו עשרת השבטים האובדים והנדחים, תחת דגל יוסף שהוא משיח בן יוסף אשר יאסוף הנדחים שזה היה משל העץ השני ליוסף עץ אפרים ולכל בית ישראל שיתחברו עליו בעת קץ, ואח''כ יתאחדו גם בני יהודה הנקבצים כבר, להיות תחת שבטו וממשלתו, ויתהוו לגוי אחד ע''פ נסי ה' ונפלאותיו, וז''ש במשל שאח''כ יקח עץ ויכתוב עליו ליוסף עץ אפרים שזה התאחדות עשרת השבטים באחרית הימים, ואח''כ יקרב אותם אחד אל אחד והיה הקירוב הראשון שהתקרבו בני יהודה אל בני יוסף תחת משיח בן יוסף, וז''ש <b>הנה אני לוקח את עץ יוסף ושבטי ישראל חבריו ונתתי אותם עליו</b> ר''ל תחלה יתן אותם עליו, היינו שיתן שבטי ישראל על עץ יוסף, היינו שיתקבצו תחת דגל משיח בן יוסף, וגם את עץ יהודה יתן עליו שיהודה יעמוד ג''כ תחת דגלו, ובזה <b>ועשיתם לעץ אחד, והיו אחד בידי</b> עפ''י נס :
<b style="color: gray;">מלבי"ם ביאור המילות</b> <b>את עץ יהודה.</b> פי' עם עץ :
<h3>{כ}</h3>
וְהָי֨וּ הָעֵצִ֜ים אֲ‍ֽשֶׁר־תִּכְתֹּ֧ב עֲלֵיהֶ֛ם בְּיָדְךָ֖ לְעֵינֵיהֶֽם׃
<b style="color: gray;">מצודת דוד</b> <b>והיו העצים .</b> ר''ל העצי' ההם אשר תכתוב עליהם הדברים האלה תאחזם בידך לפניהם :
<b style="color: gray;">מלבי"ם פירוש המילות</b> <b>והיו,</b> צוה לו עוד שגם אחר כך <b>העצים אשר תכתוב עליהם ישארו עוד בידך לעיניהם</b> שלא יעזבם מידו, ולא ימחוק הכתב רק <b>שיהיו העצים שיכתוב עליהם,</b> כי עוד צריך לעשות בם דבר, והוא משל על שאח''כ יתחברו שנית תחת דגל מלכות בית דוד, שבזה נשאר הכתב מצד זה שיתהפך שיתקרבו עשרת השבטים ועץ יוסף אל עץ יהודה, וזה ג''כ ע''י יד הנביא ובנס :
<h3>{כא}</h3>
וְדַבֵּ֣ר אֲלֵיהֶ֗ם כֹּֽה־אָמַר֮ אֲדֹנָ֣י יְהוִה֒ הִנֵּ֨ה אֲנִ֤י לֹקֵ֙חַ֙ אֶת־בְּנֵ֣י יִשְׂרָאֵ֔ל מִבֵּ֥ין הַגּוֹיִ֖ם אֲשֶׁ֣ר הָֽלְכוּ־שָׁ֑ם וְקִבַּצְתִּ֤י אֹתָם֙ מִסָּבִ֔יב וְהֵבֵאתִ֥י אוֹתָ֖ם אֶל־אַדְמָתָֽם׃
<b style="color: gray;">מצודת דוד</b> <b>ודבר אליהם .</b> בעת תאחז העצים ההם בידך תדבר אליהם כה אמר ה' וגו' :
<b style="color: gray;">מלבי"ם פירוש המילות</b> <b>ודבר אליהם</b> עתה מפרש הדברים בפרטות, <b>הנה אני לקח</b> וכו' זה כמ''ש למעלה <b>ולקחתי אתכם מן הגוים</b> שלשם גלו אותם, ומשם נפזרו אח''כ מן הגוים אל הארצות סביב בפיזור ועז''א <b>וקבצתי אתם מסביב</b> :
<h3>{כב}</h3>
וְעָשִׂ֣יתִי אֹ֠תָם לְג֨וֹי אֶחָ֤ד בָּאָ֙רֶץ֙ בְּהָרֵ֣י יִשְׂרָאֵ֔ל וּמֶ֧לֶךְ אֶחָ֛ד יִֽהְיֶ֥ה לְכֻלָּ֖ם לְמֶ֑לֶךְ וְלֹ֤א (יהיה־)[יִֽהְיוּ־]עוֹד֙ לִשְׁנֵ֣י גוֹיִ֔ם וְלֹ֨א יֵחָ֥צוּ ע֛וֹד לִשְׁתֵּ֥י מַמְלָכ֖וֹת עֽוֹד׃
<b style="color: gray;">מצודת דוד</b> <b>לגוי אחד בארץ .</b> כשיהיו בארץ וחוזר ומפרש בהרי ישראל שם אעשם לגוי אחד ולא יהיו עוד חלוקים לשנים להיות יהודה עם לבד ועשרת השבטים עם לבד : <b>ולא יחצו וכו' .</b> כפל הדבר במ''ש : <b>עוד .</b> ר''ל עד עולם :
<b style="color: gray;">מצודת ציון</b> <b>יחצו .</b> ענין חלוקה כמו ותחץ לארבע רוחות ( דניאל י''א ) :
<b style="color: gray;">מלבי"ם פירוש המילות</b> <b>ועשיתי אותם</b> בעת שהיו <b>בארץ</b> יהיו <b>גוי אחד, ויהיה מלך אחד על כולם</b> שתחלה ימלוך משיח בן יוסף על כולם, כמ''ש ונתתי אותם עליו את עץ יהודה, <b>ולא יהיו עוד</b> כי תחלה היו <b>לשני גוים</b> ע''י שעשרת השבטים עבדו עכו''ם ועזבו את מקדש ה', זה לא יהיה עוד כי כולם יעבדו את ה' וגם תחלה היו <b>לשני ממלכות</b> ע''י חילוק המלכות בין בימי איש בושת בין בימי ירבעם ואילך, עז''א <b>ולא יחצו עוד,</b> כי בין בעת שימלוך משיח בן יוסף ימשך יהודה אחר אפרים, ובין אח''כ שימלוך בן דוד ימשכו כולם אחר בית דוד, ועז''א שני פעמים עוד :
<h3>{כג}</h3>
וְלֹ֧א יִֽטַמְּא֣וּ ע֗וֹד בְּגִלּֽוּלֵיהֶם֙ וּבְשִׁקּ֣וּצֵיהֶ֔ם וּבְכֹ֖ל פִּשְׁעֵיהֶ֑ם וְהוֹשַׁעְתִּ֣י אֹתָ֗ם מִכֹּ֤ל מוֹשְׁבֹֽתֵיהֶם֙ אֲשֶׁ֣ר חָטְא֣וּ בָהֶ֔ם וְטִהַרְתִּ֤י אוֹתָם֙ וְהָיוּ־לִ֣י לְעָ֔ם וַאֲנִ֕י אֶהְיֶ֥ה לָהֶ֖ם לֵאלֹהִֽים׃
<b style="color: gray;">מצודת דוד</b> <b>ולא יטמאו עוד .</b> לא יהיו נטמאים עוד בעבודת כוכבים וביתר הפשעים שנטמאו בהם בהיותם בבבל : <b>והושעתי וכו' .</b> כי רבים מהם נטמאו בין הבבליים במקום מושבותיהם בזמן הגולה והרשיעו כמוהם ולכן אמר אושיע אותם להוציאם משם לחזור לדת ישראל ואטהר אותם מטומאת עוונם כי אסלח להם ומאז יהיו לי לעם להאמין בי ולשמו' מצותי ואני אהיה להם לאלהים להושיע להם ולעזור אותם :
<b style="color: gray;">מצודת ציון</b> <b>ובשקוציהם .</b> מל' שקץ ותעוב :
<b style="color: gray;">מלבי"ם פירוש המילות</b> <b>ולא יטמאו,</b> תחלה נטמאו י' השבטים <b>בגלוליהם ובשקוציהם</b> ושבט יהודה נטמאו <b>בכל פשעיהם,</b> וכן בימי בית ראשון נטמאו בגלולים ועכו''ם ובימי בית שני נטמאו בכל פשעיהם, ועז''א ולא יטמאו עוד וכו', ואח''כ בימי גלות אדום חטאו ע''י מושבותיהם שגרו בין העכו''ם וע''י מושבותיהם ביניהם חטאו, ע''ז אמר <b>והושעתי אותם מכל מושבותיהם אשר חטאו בהם,</b> ואח''כ <b>וטהרתי אותם</b> עד <b>שיהיו לי לעם ואני אהיה להם לאלהים</b> להתנהג בהשגחה נסיית, ואז.
<h3>{כד}</h3>
וְעַבְדִּ֤י דָוִד֙ מֶ֣לֶךְ עֲלֵיהֶ֔ם וְרוֹעֶ֥ה אֶחָ֖ד יִהְיֶ֣ה לְכֻלָּ֑ם וּבְמִשְׁפָּטַ֣י יֵלֵ֔כוּ וְחֻקֹּתַ֥י יִשְׁמְר֖וּ וְעָשׂ֥וּ אוֹתָֽם׃
<b style="color: gray;">מצודת דוד</b> <b>ועבדי דוד .</b> מלך המשיח הבא מזרע דוד יהיה מלך עליהם : <b>ורועה אחד .</b> כי לא ימליכו עוד עשרת השבטים מלך לעצמם מבלעדי : <b>וחוקותי ישמרו .</b> ישמרו בלב ויעשום בפועל :
<b style="color: gray;">מצודת ציון</b> <b>ורועה .</b> ר''ל מנהיג :
<b style="color: gray;">מלבי"ם פירוש המילות</b> <b>ועבדי דוד מלך עליהם,</b> אז ישוב המלוכה לבית דוד בין מצד הנהגת המלכות, וכן מצד הנהגת הדת אמר <b>ורועה אחד יהיה לכלם</b> כי כולם <b>במשפטי ילכו</b> ולא יהיה חילוק ביניהם בענין הדת, ועי''כ.
<b style="color: gray;">מלבי"ם ביאור המילות</b> (כד-כה) <b>מלך, רועה, נשיא.</b> יקרא מלך מצד שנבחר למלוכה, ורועה מצד ההנהגה כרועה עדרו ירעה, ואח''כ יקרא בשם נשיא, כמו שבסוף ספר יחזקאל קורא להמשיח בשם נשיא בהיותו נשיא אלהים וירום ונשא וגבה מאד :
<h3>{כה}</h3>
וְיָשְׁב֣וּ עַל־הָאָ֗רֶץ אֲשֶׁ֤ר נָתַ֙תִּי֙ לְעַבְדִּ֣י לְיַֽעֲקֹ֔ב אֲשֶׁ֥ר יָֽשְׁבוּ־בָ֖הּ אֲבֽוֹתֵיכֶ֑ם וְיָשְׁב֣וּ עָלֶ֡יהָ הֵ֠מָּה וּבְנֵיהֶ֞ם וּבְנֵ֤י בְנֵיהֶם֙ עַד־עוֹלָ֔ם וְדָוִ֣ד עַבְדִּ֔י נָשִׂ֥יא לָהֶ֖ם לְעוֹלָֽם׃
<b style="color: gray;">רש"י</b> <b>לעבדי ליעקב .</b> כעין שנתתיה ליעקב בלי מצרי' :
<b style="color: gray;">מצודת דוד</b> <b>לעולם .</b> ר''ל עד עולם לא תפסוק המלוכה מזרע דוד :
<b style="color: gray;">מלבי"ם פירוש המילות</b> <b>וישבו על הארץ</b> ישבו בישיבת קבע בענין שיהיה להם לאחוזה, ואמר <b>אשר נתתי לעבדי ליעקב</b> ר''ל שיהיה להם בין הארץ שניתן ליעקב שהיא נחלה בלא מצרים בין <b>אשר ישבו בה אבותיכם</b> בגבול הקדם, כי גבול העתיד ימשך יותר מגבול שהיה להם תחלה, כמ''ש בנבואת יחזקאל לקמן (סי' מ''ז), וגם תפס אשר נתתי ליעקב כי ליעקב הראה הנס הזה שהתאחדו האבנים לאבן אחד כמ שהתאחדו העצים לעץ אחד. והיה ג''כ סמן אל שיתאחדו ישרא לגוי אחד באחרית הימים, ואז יירשו נחלה בלא מצרים, <b>ודוד עבדי</b> מבטיח להם ג' דברים יהיו מתמידים לעולם, {{{א}}} נחלת הארץ שעז''א <b>וישבו עליה המה וכו' עד עולם</b>. {{{ב}}} מלכות בית דוד שעל זה אמר <b>ודוד עבדי נשיא להם לעולם,</b> {{{ג}}} שהברית שבין ה' ובינם לא יפסוק, שעז''א (כו-כז-כח) <b>וכרתי להם ברית שלום</b> זה כולל אם השלום שבין ה' ובין ישראל, שלא יחטאו עוד ולא יסתיר פנים מהם, אם השלום בין העם, אם השלום לכ''א בגוף ובנפש ובנכסים, וברית הזה <b>יהיה ברית עולם ונתתים,</b> ר''ל ונתתי להם את הברית שלום, כמ''ש הנני נותן לו את בריתי שלום, שיש הבדל בין הברית הנכרת, ובין הברית הניתן, הברית הנכרת החיוב הוא משני הצדדים, והברית הניתן החיוב הוא רק מצד הנותן שיקיים הברית בכל אופן ובלי שום תנאי, שעז''א בפנחס והיתה לו ולזרעו אחריו ברית כהונת עולם, ועי''כ <b>והרביתי אותם ונתתי את מקדשי בתוכם</b>. והוא ע''ד מ''ש בירמיה (סי' ג') והיה כי תרבו ופריתם בארץ בימים ההמה לא יאמרו עוד ארון ברית ה' וכו' ביום הוא יקראו לירושלים כסא ה', כי ברבות ישראל בריבוי מופלגת תהיה השכינה על ישראל ולא יצטרכו לקדושת הארון והמקדש, והנה קדושת המקדש שמצייר שה' ושכינתו מצמצם א''ע בתוך נקודה מצומצם בין שני בדי הארון מורה האהבה שבינו עם ישראל כמ''ש כד רחימתין עזיזא וכו', אמנם שתהיה שכינת ה' על ישראל עד שהם יהיו המרכבה לשכינתו מציון גודל מעלת ישראל, וז''ש <b>ונתתי מקדשי בתוכם והיה משכני עליהם</b> שיהיה שני הדברים המקדש בתוך ושכינת ה' עליהם על כל ישראל, עד שהם בפ''ע לא יצטרכו לקדושת המקדש שהם בעצמם יהיו הבדים והארון והקדש והמקדש שישכון ה' עליהם בקדש והמקדש שיהיה בתוך בין נחלת השבטים (כמ''ש ביחזקאל סי' מ''ח) יהיה רק <b>שידעו הגוים שה' מקדש ישראל</b> במה <b>שיהיה מקדשי בתוכם,</b> והנה המשכן עליהם הוא מצד כחם ואיתערותא דלתתא בלי עזר אלהי, והמקדש בתוכם הוא מצד עזר אלהי שמקדש אותם, וידעו הגוים כי אני ה' מקדש את ישראל ע''י המקדש שבתוכם, והבן :
<h3>{כו}</h3>
וְכָרַתִּ֤י לָהֶם֙ בְּרִ֣ית שָׁל֔וֹם בְּרִ֥ית עוֹלָ֖ם יִהְיֶ֣ה אוֹתָ֑ם וּנְתַתִּים֙ וְהִרְבֵּיתִ֣י אוֹתָ֔ם וְנָתַתִּ֧י אֶת־מִקְדָּשִׁ֛י בְּתוֹכָ֖ם לְעוֹלָֽם׃
<b style="color: gray;">מצודת דוד</b> <b>ברית שלום .</b> שישבו בארצם בשלום והברית הזה יהיה עמהם עד עולם : <b>ונתתים .</b> ר''ל אתן אותם במקומם ולא יזוזו משם : <b>לעולם .</b> ולא תחרב עוד :
<b style="color: gray;">מלבי"ם ביאור המילות</b> <b>ונתתים.</b> נתתי להם את הברית :
<h3>{כז}</h3>
וְהָיָ֤ה מִשְׁכָּנִי֙ עֲלֵיהֶ֔ם וְהָיִ֥יתִי לָהֶ֖ם לֵֽאלֹהִ֑ים וְהֵ֖מָּה יִֽהְיוּ־לִ֥י לְעָֽם׃
<b style="color: gray;">מצודת דוד</b> <b>והיה משכני .</b> משכן שכינתי יהיה עליהם ואהיה להם לאלהים לעזור ולהושיע והמה יהיו לי לעם להאמין בי ולשמור מצותי :
<b style="color: gray;">מצודת ציון</b> <b>משכני .</b> ר''ל השראת שכינתי והוא מלשון משכן וחנייה :
<h3>{כח}</h3>
וְיָֽדְעוּ֙ הַגּוֹיִ֔ם כִּ֚י אֲנִ֣י יְהוָ֔ה מְקַדֵּ֖שׁ אֶת־יִשְׂרָאֵ֑ל בִּהְי֧וֹת מִקְדָּשִׁ֛י בְּתוֹכָ֖ם לְעוֹלָֽם׃
<b style="color: gray;">מצודת דוד</b> <b>וידעו וכו' .</b> בהיות וכו' . ר''ל כשתתמיד מקדשי בתוכם לעולם אז ידעו הגוים שאני ה' הקדשתי את ישראל להיות עמי :
<h2>יחזקאל פרק-לח</h2>
<h3>{א}</h3>
וַיְהִ֥י דְבַר־יְהוָ֖ה אֵלַ֥י לֵאמֹֽר׃
<h3>{ב}</h3>
בֶּן־אָדָ֗ם שִׂ֤ים פָּנֶ֙יךָ֙ אֶל־גּוֹג֙ אֶ֣רֶץ הַמָּג֔וֹג נְשִׂ֕יא רֹ֖אשׁ מֶ֣שֶׁךְ וְתֻבָ֑ל וְהִנָּבֵ֖א עָלָֽיו׃
<b style="color: gray;">רש"י</b> <b>אל גוג .</b> כך שם המלך : <b>המגוג .</b> שם האומה כד''א גומר ומגוג ( בראשית י ) :
<b style="color: gray;">מצודת דוד</b> <b>אל גוג ארץ המגוג .</b> מלת אל משמשת בשתים כאלו אמר אל גוג אל ארץ המגוג : <b>נשיא ראש .</b> כפל המלה בשמות נרדפים וכן אדמת עפר ( דניאל יב ) ועל גוג יאמר שהוא נשיא גם על משך ותובל :
<b style="color: gray;">מצודת ציון</b> <b>גוג .</b> כן שם המלך : <b>המגוג .</b> משך ותובל . שמות אומות והיו מבני יפת כמ''ש בני יפת גומר ומגוג ומדי ויון ותובל ומשך ותירס ( בראשית י ) :
<b style="color: gray;">מלבי"ם פירוש המילות</b> <b>שים פניך אל גוג,</b> כבר התבאר למעלה (סי' ל''ב), כי נבא יחזקאל שבאחרית הימים ילחמו כל העמים סביב לירושלים, ויהיו הלוחמים מצד א' מצרים ואשור ועילם שהם הישמעאלים, והלוחמים מצד השני משך ותובל, ונסיכי אדום, ומלכי הצפון וכולם יהרגו איש את אחיו ויפלו בנופלים. וחז''ל קבלו שג' פעמים יבא גוג על ירושלים. ופה באר שני פעמים והפעם הג' התבאר בזכריה (סי י''ד), וגוג וכן ארץ המגוג לא ידענו עתה מי הם רק כפי המבואר שהוא נשיא משך ותובל הם מבני יפת ואינם נמולים, והם יתעוררו באחרית הימים אחר שיתיישב ישראל בארץ ישראל וישבו בשלוה. לבא עליהם, וזה יהיה ע''י התעוררות מעם ה', וז''ש.
<h3>{ג}</h3>
וְאָ֣מַרְתָּ֔ כֹּ֥ה אָמַ֖ר אֲדֹנָ֣י יְהוִ֑ה הִנְנִ֤י אֵלֶ֙יךָ֙ גּ֔וֹג נְשִׂ֕יא רֹ֖אשׁ מֶ֥שֶׁךְ וְתֻבָֽל׃
<b style="color: gray;">מצודת דוד</b> <b>הנני אליך .</b> הנה אני אפנה אליך אתה גוג וכו' :
<b style="color: gray;">מלבי"ם פירוש המילות</b> <b>הנני אליך גוג,</b> כי בני אדום החריבו בית שני ומשך ותובל היו עמהם כי הרומיים המחריבים היו אז ראש להאומות שאח''כ נקראו השם הכולל אדום על שם אמונתם. כמ''ש המפ' הקדמונים, וכמ''ש מהרי''א בספריו באורך. ורוצה ה' שבאחרית הימים יתאספו שם במקום הרשע הם ובני ישמעאל שתחתם גלו ישראל וסבלו רעות רבות וצרות ושם יוריד אותם אל עמק יהושפט :
<h3>{ד}</h3>
וְשׁ֣וֹבַבְתִּ֔יךָ וְנָתַתִּ֥י חַחִ֖ים בִּלְחָיֶ֑יךָ וְהוֹצֵאתִי֩ אוֹתְךָ֨ וְאֶת־כָּל־חֵילֶ֜ךָ סוּסִ֣ים וּפָרָשִׁ֗ים לְבֻשֵׁ֤י מִכְלוֹל֙ כֻּלָּ֔ם קָהָ֥ל רָב֙ צִנָּ֣ה וּמָגֵ֔ן תֹּפְשֵׂ֥י חֲרָב֖וֹת כֻּלָּֽם׃
<b style="color: gray;">רש"י</b> <b>ושובבתיך .</b> אעשה אותך שובב אנבו''יישיר בלע''ז כל ההולך בשרירות לבו נקרא שובב כמו ( ישעיה נ''ז ) וילך שובב בדרך לבו : <b>ונתתי חחים בלחייך .</b> דרך חיה להוציאה בחחים שבלחייה לפי שאינה רוצה לצאת גם אני אתן בלבך הרהורין ויצר המושך אותך מארצך לבא על ארץ ישראל :
<b style="color: gray;">מצודת דוד</b> <b>ושובבתיך .</b> אתן בלבך להיות שובב ומורד ואתן חחים בלחייך למשוך אותך ע''י כדרך שמושכים החיות אל מקום הנרצה ר''ל אעיר לבך אל הדבר ואוציא אותך ממקומך עם אנשיך במרבית סוסים ופרשים וכולם יהיו מלובשים במלבושי פאר ויהיו עם רב בצנה ובמגן וכולם יתפשו חרבות כדרך אנשי מלחמה :
<b style="color: gray;">מצודת ציון</b> <b>ושובבתיך .</b> ענין מרד והליכה בדרכי הלב כמו משובה ישראל ( ירמיה ג ) : <b>חחים .</b> הם הטבעות שמשימים בלחיי החיה למושכה ע''י וכן ויביאוהו בחחים ( לעיל יט ) : <b>בלחייך .</b> כן נקראו חלק הפה ממעל ומתחת : <b>מכלול .</b> מלשון כל ר''ל כלול בכל יופי : <b>צנה ומגן .</b> שמות כלי מלחמה עשויים להציל ממכת חרב וחנית : <b>תופשי .</b> אוחזי : <b>חרבות .</b> מל' חרב :
<b style="color: gray;">מלבי"ם פירוש המילות</b> <b>ושובבתיך,</b> החיה תצא מארצה, אם ע''י שובבות שאז תצא ברצון, אם ע''י שאחר מושך אותה בחחים, אומר כי תלך מעצמך ע''י שאשובב אותך, <b>וגם אוציאך ע''י חחים</b> בעל כרחך, <b>הוצאתי אותך ואת כל חילך</b> ומפ' שאנשי החיל יהיו רוכבי <b>סוסים ופרשים</b> ויהיו <b>לבושי מכלול,</b> ועמהם יהיה גם עם רב המתנדבים לצאת עמו, וז''ש <b>קהל רב</b> וגם הם ישאו <b>צנה ומגן</b> להגן בפני חרב וקשת, וגם <b>כולם יהיו תופשי חרבות</b> :
<b style="color: gray;">מלבי"ם ביאור המילות</b> <b>ושובבתיך.</b> מענין בנים שובבים והחיה השובבה תגבר בה הפראיית : <b>וחחים.</b> משימין בלחי החיה הרעה למושכה בם (כנ''ל כ''ט ד') : <b>צנה ומגן.</b> צנה בפני חרב, ומגן בפני קשת, עז''א תופשי חרבות כולם, משא''כ אח''כ אמר מגן וכובע ולא הזכיר צנה, כי הם רק רובי קשת :
<h3>{ה}</h3>
פָּרַ֛ס כּ֥וּשׁ וּפ֖וּט אִתָּ֑ם כֻּלָּ֖ם מָגֵ֥ן וְכוֹבָֽע׃
<b style="color: gray;">מצודת דוד</b> <b>אתם .</b> יהיו אתם בעזרתם : <b>כולם מגן וכובע .</b> כולם יבואו במגן וכובע :
<b style="color: gray;">מצודת ציון</b> <b>וכובע .</b> כן יקרא כלי המגן שעל הראש :
<b style="color: gray;">מלבי"ם פירוש המילות</b> <b>פרס</b> בצד האחר ילכו גם חיל ישמעאל, שהם <b>פרס,</b> ועם פרס יהיו <b>כוש ופוט,</b> פרס הם אחים עם עילם, וכוש קרובים לאשור ופוט למצרים, והם האומות שחשב למעלה (סי' ל''ב) מצרים ואשור ועילם :
<h3>{ו}</h3>
גֹּ֚מֶר וְכָל־אֲגַפֶּ֔יהָ בֵּ֚ית תּֽוֹגַרְמָ֔ה יַרְכְּתֵ֥י צָפ֖וֹן וְאֶת־כָּל־אֲגַפָּ֑יו עַמִּ֥ים רַבִּ֖ים אִתָּֽךְ׃
<b style="color: gray;">רש"י</b> <b>וכל אגפיה .</b> כל סביביה :
<b style="color: gray;">מצודת דוד</b> <b>ירכתי צפון .</b> היושבים בפאת צפון : <b>עמים רבים אתך .</b> יבואו עמך :
<b style="color: gray;">מצודת ציון</b> <b>אגפיה .</b> כנפיה וכן וכל אגפיו ( לעיל י''ב ) ויאמר על התפשטות החיילות :
<b style="color: gray;">מלבי"ם פירוש המילות</b> <b>גומר,</b> וגם יהיה <b>גומר וכל אגפיה</b> שהם אינם נמולים, <b>ובית תוגרמה אשר בצפון</b> (לאפוקי תוגרמה השוכנים בארץ יון שהם שייכים להישמעאלים, והם ילכו עם מצרים בצד האחר) וכן <b>עמים רבים אתך</b> כמ''ש (למעלה סי' ל''ב) אדום וכל נסיכיה ונסיכי צפון כולם וכל צידוני :
<h3>{ז}</h3>
הִכֹּן֙ וְהָכֵ֣ן לְךָ֔ אַתָּ֕ה וְכָל־קְהָלֶ֖ךָ הַנִּקְהָלִ֣ים עָלֶ֑יךָ וְהָיִ֥יתָ לָהֶ֖ם לְמִשְׁמָֽר׃
<b style="color: gray;">רש"י</b> <b>הכון והכן לך .</b> הכון אותך והכן לך חיל אחרי' , הכון הזדמן : <b>והיית להם למשמר .</b> דרך המלכים לתת לב על חיילותיהם היאך יצאו ולהעמיד משמרות שלא יבא משחית על חילו בלילה :
<b style="color: gray;">מצודת דוד</b> <b>הכון והסן לך .</b> הכון עצמך והכן לך אחרים וז''ש אתה וכל קהליך הנאספים עליך לעזרה : <b>והיית להם למשמר .</b> כי שמירת החיל מן הנזק מוטל על ראש הצבא :
<b style="color: gray;">מצודת ציון</b> <b>הכון .</b> מל' הכנה : <b>קהליך .</b> אסיפת עם :
<b style="color: gray;">מלבי"ם פירוש המילות</b> <b>הכון</b> בעצמך <b>והכן</b> את חילך ומפרש (הכון) אתה (והכן) <b>לכל קהליך,</b> ואמר <b>הנקהלים עליך,</b> כי בין החיל הזה ימצא ג''כ הנקהלים עליו (כענין ויקהל עליהם קרח את כל העדה) שהוא הקהלה להתנגד אליו, כי קהלת הישמעאלים שהם פרס כוש ופוט הוא בעצם כנגדו. <b>והיית להם למשמר</b> ר''ל ואתה תשמור אותם מעשות רע. כי בעת יתחילו ישמעאלים להרע בירושלים יקומו האדומים נגדם ויהרגו אותם, ומזה יסתבב שאח''כ יהרגו הם באדומים ויהיה חרב איש באחיו (כמ''ש למעלה סי' ל''ב) :
<b style="color: gray;">מלבי"ם ביאור המילות</b> <b>הנקהלים עליך.</b> קהל שאחריו מלת על הוא לריב ומלחמה על מי שיקהל עליו, כמו ויקהל עליהם קרח את כל העדה : <b>למשמר.</b> כמו ויעמד משמר עליהם (נחמיה ד') :
<h3>{ח}</h3>
מִיָּמִ֣ים רַבִּים֮ תִּפָּקֵד֒ בְּאַחֲרִ֨ית הַשָּׁנִ֜ים תָּב֣וֹא ׀ אֶל־אֶ֣רֶץ ׀ מְשׁוֹבֶ֣בֶת מֵחֶ֗רֶב מְקֻבֶּ֙צֶת֙ מֵעַמִּ֣ים רַבִּ֔ים עַ֚ל הָרֵ֣י יִשְׂרָאֵ֔ל אֲשֶׁר־הָי֥וּ לְחָרְבָּ֖ה תָּמִ֑יד וְהִיא֙ מֵעַמִּ֣ים הוּצָ֔אָה וְיָשְׁב֥וּ לָבֶ֖טַח כֻּלָּֽם׃
<b style="color: gray;">רש"י</b> <b>מימים רבים תפקד .</b> מימים רבים שחטאת לי תפקד עתה לפני לזכור עונותיך ולהשיב גמולך ואשיאך באחרית השנים לבא אל ארץ ישראל המשובבת מחרב ששבו יושביה מן הגולה אשר גלו שם ע''י חרב האויב : <b>אשר היו לחרבה תמיד .</b> זה שנים רבות וסמוך לבואך עליה' חזרו : <b>והיא מעמים הוצאה .</b> והיה לך לשום על לב שהיא מעמים הוצאה והמוציאה מן העמים לא יעזבנה בידך :
<b style="color: gray;">מצודת דוד</b> <b>מימים רבים תפקד .</b> תהיה נזכר להפרע ממך על מה שעשית מימים רבים והוא כי המה עזרו אל האויב הבא על ישראל : <b>באחרית השנים .</b> בסוף השנים תבוא אל ארץ אשר שבו יושביה להתיישב בה ממקום שגלו ע''י חרב האויב : <b>מקובצת מעמים רבים .</b> המה נקבצו בה מן העמים הרבים שהיו פזורים שמה בגולה : <b>על הרי ישראל .</b> עתה יפרש מה הוא הארץ ואמר על הרי ישראל אשר היו לחרבה תמיד ר''ל זה זמן רב : <b>והיא .</b> העדה היושבת עתה בה הוצאה מן העמים ממקום גלותם ועתה המה כולם יושבים לבטח :
<b style="color: gray;">מצודת ציון</b> <b>תפקד .</b> ענין זכרון כמו וה' פקד ( בראשית כא ) : <b>משובבת .</b> מלשון הושבה :
<b style="color: gray;">מלבי"ם פירוש המילות</b> <b>מימים רבים תפקד,</b> אחר שתפקד לשלם לך עונש על מה שעשית מימים רבים בימי קדם שהרעות לישראל, לכן יסבב ה' <b>שבאחרית השנים תבוא אל ארץ משובבת</b> ר''ל שיהיה הבדל בין ביאתך עתה ובין ביאתך בימי קדם, שאז ישבו ישראל ימים רבים על אדמתם, ועתה היא, {{{א}}} <b>משובבת מחרב</b> שהחרב הרגה תמיד בעמיה, {{{ב}}} <b>מקבצת מעמים רבים</b> ששבו מגלויות רבות ונקבצו לארצם מכל העמים השונים שהיו מפוזרים שם, {{{ג}}} <b>על הרי ישראל אשר היו לחרבה תמיד</b> ועתה <b>היא מעמים הוצאה,</b> שהניחו אותם לצאת להתיישב בארץ, <b>וישבו לבטח כולם,</b> שאין להם מלחמה עם שום אדם, ואין לך שום טענה לבא עליהם :
<b style="color: gray;">מלבי"ם ביאור המילות</b> <b>מימים רבים תפקד.</b> כמו ומרוב ימים יפקדו (ישעיה כ''ד כ''ב), עונות של ימים רבים : <b>משובבת.</b> לשון השבה, כמו בשובבי אותם מן העמים, או מענין הנחה והשקט כמו בשובה ונחת תושעון :
<h3>{ט}</h3>
וְעָלִ֙יתָ֙ כַּשֹּׁאָ֣ה תָב֔וֹא כֶּעָנָ֛ן לְכַסּ֥וֹת הָאָ֖רֶץ תִּֽהְיֶ֑ה אַתָּה֙ וְכָל־אֲגַפֶּ֔יךָ וְעַמִּ֥ים רַבִּ֖ים אוֹתָֽךְ׃
<b style="color: gray;">רש"י</b> <b>כשואה .</b> כחשך המכסה את הארץ , שואה ברואינ''ה בלע''ז :
<b style="color: gray;">מצודת דוד</b> <b>ועלית .</b> אתה תעלה עליהם למלחמה ותבוא פתאום כחשך הבא פתאום ולפי מרבית העם תהיה כענן המכסה את הארץ וחוזר ומפרש מי הם יהיו כענן ואמר אתה וכל אנשי חילך ועמים רבים אשר עמך ומוסב למעלה שאמר מימים רבים תפקד כי באחרית השנים תבוא וכו' ושם תקבל גמולך משלם :
<b style="color: gray;">מצודת ציון</b> <b>כשואה .</b> ענין חושך כמו אמש שואה ומשואה ( איוב ל ) : <b>אותך .</b> עמך :
<b style="color: gray;">מלבי"ם פירוש המילות</b> <b>ועלית,</b> ועלייתך תהיה בשני פנים, מצד אחד <b>כשואה תבוא</b> כי מרוב הסוסים והפרשים יהיה נראה שבאת כשואה וחשך להחשיך אורם ולהרגם, ומצד אחר <b>כענן לכסות הארץ תהיה</b> כי רבוי העם שאינם מבני החיל שיבואו עמך (הגם שישראל יהיו מועטים ולא יצטרך לבא עליהם ברוב עם כל כך) מראה שבאת כענן המביא מטר ומכסה הארץ, ר''ל שאתה רוצה להושיב את הארץ באוכלוסין לא להחריבה, ומפרש <b>כשואה תבא אתה וכל אגפיך</b> שהם החיל, <b>וכענין תהיה ע''י עמים רבים אשר אתך</b> שיכסו הארץ ברבוי המונם כענן ר''ל לא יודע תחלה אם באת להחריב את הארץ ולהגלות יושביה כשואה או באת רק לתפוס מלכות שם ולהושיב בה עמים רבים ולהגן עליה כענן המביא מטר וגשמי נדבות :
<h3>{י}</h3>
כֹּ֥ה אָמַ֖ר אֲדֹנָ֣י יְהוִ֑ה וְהָיָ֣ה ׀ בַּיּ֣וֹם הַה֗וּא יַעֲל֤וּ דְבָרִים֙ עַל־לְבָבֶ֔ךָ וְחָשַׁבְתָּ֖ מַחֲשֶׁ֥בֶת רָעָֽה׃
<b style="color: gray;">רש"י</b> <b>יעלו דברים .</b> יסקון הרהורין מחשבת רעה להלחם כנגדי :
<b style="color: gray;">מצודת דוד</b> <b>ביום ההוא .</b> בעת שישובו ישראל אל אדמתם : <b>יעלו דברים וכו' .</b> ר''ל תהרהר הרהורים :
<b style="color: gray;">מלבי"ם פירוש המילות</b> <b>כה אמר ה' והיה ביום ההוא,</b> ר''ל תחלה בעלותך לא תדע בעצמך ע''מ אתה עולה אם להחריב את הארץ, אם לתפוס בה מלכות ולהושיב בה דיורין, רק <b>ביום ההוא</b> שתהיה שם אז <b>יעלו דברים על לבך</b> מה שלא חשבת מקודם, <b>וחשבת מחשבת רעה</b> :
<b style="color: gray;">מלבי"ם ביאור המילות</b> <b>יעלו דברים על לבבך, וחשבת מחשבת רעה.</b> העלאה על לב קטנה מן המחשבה (כמ''ש ישעיה ס''ה י''ז) ובא על הציור שעולה על לבו לפי שעה, כמו אשר יעלה על לב איש להביא בית ה' (מ''ב י''ב ה'), ואחריו המחשבה שמעיין בציור שעלה על לבו וחושב עליו, ואחריו האמירה בפיו :
<h3>{יא}</h3>
וְאָמַרְתָּ֗ אֶֽעֱלֶה֙ עַל־אֶ֣רֶץ פְּרָז֔וֹת אָבוֹא֙ הַשֹּׁ֣קְטִ֔ים יֹשְׁבֵ֖י לָבֶ֑טַח כֻּלָּ֗ם יֹֽשְׁבִים֙ בְּאֵ֣ין חוֹמָ֔ה וּבְרִ֥יחַ וּדְלָתַ֖יִם אֵ֥ין לָהֶֽם׃
<b style="color: gray;">רש"י</b> <b>על ארץ פרזות .</b> יושבי כפרים מאין חומה שבוטחים במעוזם ואינ' יראים להתאסף אל ערי מבצר : <b>פרזות .</b> כמו מערי הפרזי מאין חומה : <b>אבוא .</b> אל השוקטים ואראה מה הוא מבטחם :
<b style="color: gray;">מצודת דוד</b> <b>על ארץ פרזות .</b> על היושבים בערי הפרזי : <b>אבוא השוקטים .</b> אבוא אל השוקטים במנוחה ויושבים לבטח ר''ל אינם נשמרים מן האויבים להתאסף בערי המבצר כי לבם בטוח מן האויב ולכן יושבים מבלי חומה סביב ואין להם בריח ודלתים וכאומר והואיל וכן אכבוש אותם בקלות רב :
<b style="color: gray;">מצודת ציון</b> <b>פרזות .</b> כן יקראו הערים אשר אין חומה להם וכן פרזות תשב ירושלים ( זכריה ב ) : <b>השוקטים .</b> מל' השקט ומנוחה : <b>ובריח .</b> הוא המטה הסוגר הדלתות :
<b style="color: gray;">מלבי"ם פירוש המילות</b> <b>ואמרת,</b> מפרש הדברים שיעלו על לבך, הוא שתאמר הלא א''צ ללחום בארץ הזאת, ולא יקנה הלוחם בה שם וכבוד, כי הארץ תהיה קשה לכבוש מפני ג' טעמים, {{{א}}} אם הארץ מבוצרת מצד טבעה כגון שהיא מוקפת הרים ומצודת סלעים או ימים ונהרות, ונגד זה אמר <b>אעלה על ארץ פרזות,</b> {{{ב}}} אם האנשים בעלי מלחמה עם שכיניהם סביב ומוכנים לקראת נשק נגד זה אמר <b>אבוא השקטים יושבי לבטח</b> ר''ל שהם אינם לוחמים כי הם שוקטים, ואין מכינים א''ע בנשק נגד הצר הצורר אותם כי הם יושבי לבטח, {{{ג}}} אם הערים הם מוקפים חומה, נגד זה אמר <b>כולם יושבים באין חומה</b> וכו' וא''כ כיון שאין תפארת מן המלחמה הזאת, יהיה תכלית בואי רק.
<b style="color: gray;">מלבי"ם ביאור המילות</b> <b>אבוא השקטים.</b> אל השוקטים, השקטים שאין רגש ומרד בפנים. יושבים לבטח. שא''ל מלחמה מבחוץ. (עי' ישעיה ל' ט''ו) :
<h3>{יב}</h3>
לִשְׁלֹ֥ל שָׁלָ֖ל וְלָבֹ֣ז בַּ֑ז לְהָשִׁ֨יב יָדְךָ֜ עַל־חֳרָב֣וֹת נוֹשָׁבֹ֗ת וְאֶל־עַם֙ מְאֻסָּ֣ף מִגּוֹיִ֔ם עֹשֶׂה֙ מִקְנֶ֣ה וְקִנְיָ֔ן יֹשְׁבֵ֖י עַל־טַבּ֥וּר הָאָֽרֶץ׃
<b style="color: gray;">רש"י</b> <b>להשיב ידך על חרבות נושבות .</b> להשחית שנית את הערים שהיו חורבות עד הנה ועכשיו נתיישבו : <b>ואל עם מאוסף .</b> מעמים העושים עתה מקנה וקניין : <b>על טבור הארץ .</b> על גובה וחוזק הארץ כטבור זה שהוא אמצעי של אדם ומשופע מכל צדדיו :
<b style="color: gray;">מצודת דוד</b> <b>לשלול שלל .</b> תחשוב לשלול שללם ולהשיב ידך לבוא שנית למלחמה על החרבות שנתיישבו מקרוב ולפי שכבר בא פעם בעזרת האויב כמ''ש למעלה לכן אמר להשיב ידך : <b>מאוסף מגוים .</b> המאוספים מבין העכו''ם ממקום גלותם : <b>עושה מקנה וקנין .</b> מאספים מקנה בקר וצאן ושאר דברים הנקנים : <b>על טבור הארץ .</b> על מצוע הארץ וגבהה ולפי שהטבור הוא אמצע הגוף קורא למקום המצוע בל' טבור :
<b style="color: gray;">מצודת ציון</b> <b>עושה .</b> ענין אסיפה כמו ואת הנפש אשר עשו בחרן ( בראשית יב ) : <b>טבור .</b> הוא השרר ובדרז''ל ופיו סתום וטבורו פתוח ( נדה ל ) וכן מעם טבור הארץ ( שופטים ט ) :
<b style="color: gray;">מלבי"ם פירוש המילות</b> <b>לשלול שלל,</b> ר''ל רק ג' דברים, {{{א}}} מפני <b>השלל והבז והקנין,</b> {{{ב}}} <b>להשיב ידך על חרבות נושבות</b> להחריב הארץ שתהיה חרבה כמו שהיתה, {{{ג}}} מפני <b>העם שהוא מאוסף מגוים</b> ועי''כ הם <b>עושים מקנה וקנין,</b> כי כל אחד סוחר ועושה מקנה עם הגוי שיצא משם ונתרבה שם המסחר מאד, עד שהם <b>יושבים על טבור הארץ</b> ומסחר כל העמים בא עליהם, וצריך לבטל המסחר הזה המזיק לכל העולם כולו.
<b style="color: gray;">מלבי"ם ביאור המילות</b> <b>מקנה וקנין.</b> כבר בארתי הבדלם בס' התו''ה אמור (סי' פ''ז) ששם מקנה מציין הפעולה שקנה אותי, ושם קנין הוא שם המופשט של הקנין עצמו, וכולל אף מה שהרויח בלא קנין כמו הולדות של שפחותיו ובהמותיו, ופירות שדהו, ועז''א (בראשית ל''ו) את מקנהו ואת כל בהמתו ואת כל קנינו אשר רכש, ור''ל שעושה מקנה בכסף ומרויחים קנינים שהסחורה משבחת ומולדת ולדות ופרי בביתם :
<h3>{יג}</h3>
שְׁבָ֡א וּ֠דְדָן וְסֹחֲרֵ֨י תַרְשִׁ֤ישׁ וְכָל־כְּפִרֶ֙יהָ֙ יֹאמְר֣וּ לְךָ֔ הֲלִשְׁלֹ֤ל שָׁלָל֙ אַתָּ֣ה בָ֔א הֲלָבֹ֥ז בַּ֖ז הִקְהַ֣לְתָּ קְהָלֶ֑ךָ לָשֵׂ֣את ׀ כֶּ֣סֶף וְזָהָ֗ב לָקַ֙חַת֙ מִקְנֶ֣ה וְקִנְיָ֔ן לִשְׁלֹ֖ל שָׁלָ֥ל גָּדֽוֹל׃
<b style="color: gray;">רש"י</b> <b>וכל כפיריה .</b> סוחרים חריפין שבה הרגילין לצאת ולשוט ככפירים בכל המדינות ויודעין איזה מקום העושר : <b>יאמרו לך הלשלול שלל אתה .</b> כלומר מי הגיד לך את מקום העושר הידעת כי לארץ מלאה שלל ובז אתה הולך ושם באמת תמצא הון עתק :
<b style="color: gray;">מצודת דוד</b> <b>וכל כפיריה .</b> ר''ל שריה וגדוליה : <b>הלשלול שלל .</b> בה''א השאלה אם בא אתה לשלול שלל וכאלו יאמרו הנה מוכנים אנחנו לקנות השלל מידך :
<b style="color: gray;">מצודת ציון</b> <b>כפיריה .</b> אריה בחור יקרא כפיר : <b>הקהלת .</b> אספת : <b>לשאת .</b> לקחת :
<b style="color: gray;">מלבי"ם פירוש המילות</b> <b>שבא,</b> ממליץ כי הסוחרים שעושים שם מסחר בא''י בכסף ובזהב ובאבן יקרה, שהם שבא ודדן וסוחרי תרשיש שזה סחורתם כמ''ש למעלה (כ''ז י''ב כ''ג) בנבואת צור, הם ישאלו אותך על מה באת, <b>הלשלול שלל אתה בא,</b> ויש הבדל בין שלל ובין בז, השלל הוא הנשאר מעצמו בעת המלחמה, וזה שייך אל המלך כמ''ש (שמואל א' ל') זה שלל דוד, והבזה הוא מה שבני החיל בוזזים איש לו ועז''א <b>הלבוז בז הקהלת קהליך</b> כי זה שייך אל הקהל אם באת כדרך לשלול ולבוז, או באת כסוחר <b>לשאת כסף וזהב ולקחת מקנה וקנין</b> לסחורה, ובדרך זה <b>תשלול שלל גדול,</b> כי גם ההרוחה הגדולה נקראת שלל כמ''ש בטח בה לב בעלה ושלל לא יחסר, שהוא על הריוח בדרך המסחר, כאילו ילוצצו כמסתפקים למה באת אל עם סוחרים אשר דבר אין להם עם אדם, באת כשודד ובוזז או כסוחר ומוכר וקונה :
<b style="color: gray;">מלבי"ם ביאור המילות</b> <b>כפיריה.</b> האריות והשרום שלהם : <b>שלל, בז.</b> התבאר הבדלם ישעיה (א' א') שהשלל הוא הנשאר הפקר אחרי המלחמה והוא שייך אל המלך, ומה שאנשי הצבא בוזזים איש לו נקרא בז, וכמ''ש אנשי הצבא בזזו איש לו ויפול שם שלל גם על הריוח, כמו כמוצא שלל רב, ושלל לא יחסר :
<h3>{יד}</h3>
לָכֵן֙ הִנָּבֵ֣א בֶן־אָדָ֔ם וְאָמַרְתָּ֣ לְג֔וֹג כֹּ֥ה אָמַ֖ר אֲדֹנָ֣י יְהוִ֑ה הֲל֣וֹא ׀ בַּיּ֣וֹם הַה֗וּא בְּשֶׁ֨בֶת עַמִּ֧י יִשְׂרָאֵ֛ל לָבֶ֖טַח תֵּדָֽע׃
<b style="color: gray;">רש"י</b> <b>תדע .</b> ת''י תדע פורענות גבורתי כלו' תדע ותכיר מי הוא מעוזם ומטבחם :
<b style="color: gray;">מצודת דוד</b> <b>לכן .</b> הואיל וכן יהיה הנבא וכו' : <b>תדע .</b> ר''ל יהיה ידוע ונגלה לך שיושבים לבטח ואינם נשמרים מן האויב :
<b style="color: gray;">מלבי"ם פירוש המילות</b> <b>לכן הנבא בן אדם ואמרת לגוג,</b> כי היה בכאן שתי נבואות, {{{א}}} שירע לישראל בעתיד בזמן חורבן בית שני ובזמן הגלויות, ועז''א <b>הנבא בן אדם,</b> {{{ב}}} מה שיקבל ענשו באחרית הימים על הרי ישראל, ועז''א <b>ואמרת לגוג</b>. <b>הלא ביום ההוא,</b> ר''ל בעת חורבן בית שני <b>בשבת עמי ישראל לבטח</b> שאז ישבו על אדמתם <b>תדע</b> מה שתעשה עמהם כי אז. (טו-טז) <b>ובאת ממקומך מירכתי צפון ועלית על עמי ישראל כענן,</b> שאז עלית כענן לקחת את ארצם ולמלוך עליהם, כי תכלית הרומיים היו למשול על ישראל ולהרחיב מלכותם, וע''כ <b>באחרית הימים תהיה</b> ותתקיים, <b>והבאותיך</b> אז <b>על ארצי</b> לא כדי להחריבה רק <b>למען דעת הגוים אותי בהקדשי בך לעיניהם</b> שעל ידי המופתים שאעשה בך יכירו כולם אלהותי איך אני שופט הגוים ומיסר הפושעים :
<h3>{טו}</h3>
וּבָ֤אתָ מִמְּקֽוֹמְךָ֙ מִיַּרְכְּתֵ֣י צָפ֔וֹן אַתָּ֕ה וְעַמִּ֥ים רַבִּ֖ים אִתָּ֑ךְ רֹכְבֵ֤י סוּסִים֙ כֻּלָּ֔ם קָהָ֥ל גָּד֖וֹל וְחַ֥יִל רָֽב׃
<h3>{טז}</h3>
וְעָלִ֙יתָ֙ עַל־עַמִּ֣י יִשְׂרָאֵ֔ל כֶּֽעָנָ֖ן לְכַסּ֣וֹת הָאָ֑רֶץ בְּאַחֲרִ֨ית הַיָּמִ֜ים תִּֽהְיֶ֗ה וַהֲבִאוֹתִ֙יךָ֙ עַל־אַרְצִ֔י לְמַעַן֩ דַּ֨עַת הַגּוֹיִ֜ם אֹתִ֗י בְּהִקָּדְשִׁ֥י בְךָ֛ לְעֵינֵיהֶ֖ם גּֽוֹג׃
<b style="color: gray;">מצודת דוד</b> <b>כענן .</b> ר''ל ברבת עם כענן הבא לכסות הארץ : <b>תהיה .</b> הדבר הזה : <b>והביאותיך .</b> ר''ל אעיר לבך לבוא על ארצי למען ידעו אותי הגוים ויכירו בי בעת אהיה מקודש לעיניהם על ידך אתה גוג כי כשיעשה משפט יקודש שמו הגדול :
<b style="color: gray;">מלבי"ם ביאור המילות</b> <b>תהיה.</b> הוא נוכח לזכר, תהיה במציאות לקבל עונש, וגם ר''ל תהיה גוג, אז ידעו כי אתה גוג :
<h3>{יז}</h3>
כֹּֽה־אָמַ֞ר אֲדֹנָ֣י יְהוִ֗ה הַֽאַתָּה־ה֨וּא אֲשֶׁר־דִּבַּ֜רְתִּי בְּיָמִ֣ים קַדְמוֹנִ֗ים בְּיַד֙ עֲבָדַי֙ נְבִיאֵ֣י יִשְׂרָאֵ֔ל הַֽנִּבְּאִ֛ים בַּיָּמִ֥ים הָהֵ֖ם שָׁנִ֑ים לְהָבִ֥יא אֹתְךָ֖ עֲלֵיהֶֽם׃
<b style="color: gray;">רש"י</b> <b>האתה הוא .</b> באותן הימים יאמר הקב''ה האתה הוא אותו אשר דברתי בימים קדמונים ביד עבדי נביאי ישראל כגון יחזקאל וזכריה שאף הוא נתנבא על מלחמות גוג ומגוג ואספתי את כל הגוים וגו' ( זכריה יד ) ורבותינו אמרו אלדד ומידד הם נתנבאו עליו וזהו שנים האמור כאן אל תיקרי שנים אלא שנים ( בפת''ח ) שני נביאים נתנבאו נבואה א' בפרק אחד ( אבל לא בסגנון אחד ) :
<b style="color: gray;">מצודת דוד</b> <b>האתה הוא .</b> הנה אתה הוא אשר דברתי עליך בימים קדמונים ביד עבדי נביאי וכו' ועל ישעיה ויחזקאל וזכריה יאמר : <b>שנים .</b> ר''ל זה שנים רבות כי בבואו יעבור זמן דב מימי הנביאים ההם :
<b style="color: gray;">מלבי"ם פירוש המילות</b> <b>כה אמר ה' האתה הוא,</b> ר''ל כי שם גוג ושם מגוג כבר ישכח בימים ההם עד לא ידעו כלל מי הוא האומה שנקראת בפי הנביא מגוג ושם מלכה גוג, רק אז כשיבא על הארץ ויתקיימו דברי הנביא אז ידעו שזה הוא המלך גוג שנבא עליו, וז''ש <b>באחרית הימים תהיה והביאותיך על ארצי</b> וכו' <b>לעיניהם גוג,</b> ר''ל <b>באחרית הימים תהיה גוג</b> שאז ידעו כי אתה הוא גוג. וז''ש <b>האתה הוא שעליך דברו הנביאים בימים קדמונים, ביד עבדי הנביאים בימים ההם שנים</b> ר''ל שנבאו עלים שנים רבות, וכן יל''פ בימים שנים, ששני נבואתם כמה פעמים, כי כן יבוא גוג שתי פעמים או שלש כדברי חז''ל :
<h3>{יח}</h3>
וְהָיָ֣ה ׀ בַּיּ֣וֹם הַה֗וּא בְּי֨וֹם בּ֥וֹא גוֹג֙ עַל־אַדְמַ֣ת יִשְׂרָאֵ֔ל נְאֻ֖ם אֲדֹנָ֣י יְהוִ֑ה תַּעֲלֶ֥ה חֲמָתִ֖י בְּאַפִּֽי׃
<b style="color: gray;">רש"י</b> <b>והיה ביום ההוא ביום בוא גוג על אדמת ישראל וגו'</b> :
<b style="color: gray;">מלבי"ם פירוש המילות</b> <b>והיה ביום</b> זה שייך למעלה <b>שדברתי בימים קדמונים להביא אותך עליהם ושביום ההוא ביום בוא גוג תעלה חמתי באפי, תעלה חמתי</b> ר''ל שהחמה הפנימית השמורה בלב על רשעתם בימים קדמונים תעלה אז <b>באפי להתגלות</b> לחוץ, שזה ההבדל בין אף ובין חמה :
<b style="color: gray;">מלבי"ם ביאור המילות</b> (יח-יט) <b>חמתי. באפי, עברתי.</b> הבדלם בארתי (למעלה ה' י''ב). שאף הוא האף החיצוני, וחמה הוא הפנימית, וכשתצא החמה לחוץ להנקם עלתה באפו, ועברה הוא שע''י הקצף יעניש את הכלל, עי' למעלה (כ''ב כ') :
<h3>{יט}</h3>
וּבְקִנְאָתִ֥י בְאֵשׁ־עֶבְרָתִ֖י דִּבַּ֑רְתִּי אִם־לֹ֣א ׀ בַּיּ֣וֹם הַה֗וּא יִֽהְיֶה֙ רַ֣עַשׁ גָּד֔וֹל עַ֖ל אַדְמַ֥ת יִשְׂרָאֵֽל׃
<b style="color: gray;">רש"י</b> <b>רעש גדול .</b> על ידי קולות ורעמים כמו שהוא אומר :
<b style="color: gray;">מצודת דוד</b> <b>ובקנאתי .</b> בעבור קנאתי דברתי באש עברתי : <b>אם לא .</b> הוא ענין שבועה וגזם ולא אמר :
<b style="color: gray;">מצודת ציון</b> <b>ובקנאתי .</b> ענין כעס : <b>עברתי .</b> מל' עברה וזעם :
<b style="color: gray;">מלבי"ם פירוש המילות</b> <b>ובקנאתי,</b> ואז <b>דברתי בקנאתי</b> על הרעות שעשו לישראל, <b>אם לא ביום ההוא יהיה רעש גדול</b> וזה מצד העברה הכללית שתתפשט על הכלל :
<h3>{כ}</h3>
וְרָעֲשׁ֣וּ מִפָּנַ֡י דְּגֵ֣י הַיָּם֩ וְע֨וֹף הַשָּׁמַ֜יִם וְחַיַּ֣ת הַשָּׂדֶ֗ה וְכָל־הָרֶ֙מֶשׂ֙ הָרֹמֵ֣שׂ עַל־הָֽאֲדָמָ֔ה וְכֹל֙ הָֽאָדָ֔ם אֲשֶׁ֖ר עַל־פְּנֵ֣י הָאֲדָמָ֑ה וְנֶהֶרְס֣וּ הֶהָרִ֗ים וְנָֽפְלוּ֙ הַמַּדְרֵג֔וֹת וְכָל־חוֹמָ֖ה לָאָ֥רֶץ תִּפּֽוֹל׃
<b style="color: gray;">רש"י</b> <b>ונפלו המדרגו' .</b> אני שמעתי שהם סלעי' הזקופי' ותלויים ונראים כנופלים ואני אומר הם תלי מגדלי' שחופרים סביב וזורקים העפר באמצע להגביה התל ועשוי מדרגות מדרגות אשקלונ''ש בלע''ז כדי שיעמוד העפר ולאחר שנכבש יפה נוטלים המלבנים מעמידי המדרגה :
<b style="color: gray;">מצודת דוד</b> <b>ורעשו וגו' .</b> הוא ענין מליצה ור''ל חרדה גדולה תהיה בעולם : <b>ונפלו המדרגות .</b> הנעשים לעלות בהן על העליות והכל הוא ענין מליצה ויורה על גודל החרדה :
<b style="color: gray;">מצודת ציון</b> <b>ורעשו .</b> ענין נדנוד ותנועה חזקה : <b>הרמש .</b> כן יקראו בריות קטניות קצרי הרגל וכן רמש וצפור כנף ( תהלים קמח ) : <b>המדרגות .</b> ענין מעלות כמו בסתר המדרגה ( ש''ה ב ) :
<b style="color: gray;">מלבי"ם פירוש המילות</b> <b>ורעשו מפני,</b> עד שהרעש תתפשט בין על האדם בין על הבע''ח, השוחה, והמעופף, והחי ביבשה, והרומש, ובין על הדומם שיהרסו ההרים, והרעש הזה יל''פ כפשוטו כמ''ש בזכריה ונסתם מפני הרעש וכו', או שבא ע''ד המליצה על גודל המלחמה והשמעת קול כלי תותח וכלי הנשק שיהיו באחרית הימים, המחריבים הרים ומהרסים חומות בצורות בקול רעש גדול ואדיר מאד, וכ''ז הצטייר במחזה הנביא ברעש והמולה גדולה :
<b style="color: gray;">מלבי"ם ביאור המילות</b> <b>המדרגות.</b> פרש''י סלעים זקופים, ובלשון ארמית מעלות מדרגות :
<h3>{כא}</h3>
וְקָרָ֨אתִי עָלָ֤יו לְכָל־הָרַי֙ חֶ֔רֶב נְאֻ֖ם אֲדֹנָ֣י יְהוִ֑ה חֶ֥רֶב אִ֖ישׁ בְּאָחִ֥יו תִּֽהְיֶֽה׃
<b style="color: gray;">רש"י</b> <b>וקראתי עליו לכל הרי חרב .</b> לבא חרב בהם עליו , וקראתי וזימנתי ומה היא החרב שאקרא עליו חרבם של עצמם חרב איש באחיו :
<b style="color: gray;">מצודת דוד</b> <b>וקראתי עליו .</b> על גוג אקרא שיבוא החרב אל כל הרי מקום שהוא שם כמ''ש למעלה תבוא וגו' על הרי ישראל : <b>חרב איש באחיו .</b> החרב הבאה תהיה חרב איש בלב אחיו לגודל המהומה שיבוא בהם :
<b style="color: gray;">מלבי"ם פירוש המילות</b> <b>וקראתי,</b> ופי' מה הוא הרעש <b>שאקרא לההרים</b> בשם <b>חרב</b> שההרים עצמם יהיו חרבות להרוג בהם ולכלות אותם, וכ''ז מליצה, ומפרש שהחרב הזה לא תהיה מאויב מחוץ רק <b>חרב איש באחיו תהיה</b> שאדום וישמעאל ילחמו איש באחיו, (כמ''ש בסימן ל''ב בארך) :
<b style="color: gray;">מלבי"ם ביאור המילות</b> <b>וקראתי.</b> היא קריאת השם שאחריו למ''ד, ויקרא לה נבח, שיקרא שם ההרים חרב : <b>ועליו.</b> פי' בעבורו :
<h3>{כב}</h3>
וְנִשְׁפַּטְתִּ֥י אִתּ֖וֹ בְּדֶ֣בֶר וּבְדָ֑ם וְגֶ֣שֶׁם שׁוֹטֵף֩ וְאַבְנֵ֨י אֶלְגָּבִ֜ישׁ אֵ֣שׁ וְגָפְרִ֗ית אַמְטִ֤יר עָלָיו֙ וְעַל־אֲגַפָּ֔יו וְעַל־עַמִּ֥ים רַבִּ֖ים אֲשֶׁ֥ר אִתּֽוֹ׃
<b style="color: gray;">רש"י</b> <b>ואבני אלגביש .</b> אבני ברד המאירות כאבנים טובות ששמם גביש כענין שנא' ( איוב כ''ח ) ראמות וגביש ורבותינו אמרו אל גב איש אבני ברד שהתחילו לירד על מצרים ועמדו באויר על גב האיש משה שהתפלל שלא ירדו כענין שנא' ( שמות ה ) לא נתך ארצה לא הגיע לארץ :
<b style="color: gray;">מצודת דוד</b> <b>ונשפטתי אתו .</b> אתווכח עמו בהבאת עליו דבר ושפיכת דם וגשם שוטף וכו' להומם ולאבדם וזה תחשב לויכוח כי בזה יודיע שפשעו לו :
<b style="color: gray;">מצודת ציון</b> <b>ונשפטתי .</b> ענין ויכוח כמו כי באש ה' נשפט ( ישעיה סו ) : <b>אלגביש .</b> אבני ברד דומות אל אבן יקר הנקרא גביש וכן ואתנה אבני אלגביש ( לעיל יג ) : <b>וגפרית .</b> שם המין הבוער :
<b style="color: gray;">מלבי"ם פירוש המילות</b> <b>ונשפטתי אתו,</b> מצייר שהתחלת המשפט יהיה <b>בדבר ובדם</b> שהם דברים טבעיים ורגילים, שיוכלו לתלות אותם במקרה ובטבע, כי כן דרך המלחמה שישפך דם הרבה ושיתפשט דבר מרוב ההרוגים והחללים, עז''א <b>ונשפטתי</b> בנפעל וכאילו ישפט עמהם, כי עדיין יכחישו ידו הגדולה, ואח''כ <b>גשם שוטף ואבני אלגביש אש וגפרית אמטיר עליו</b> שזה עונשים שמימיים ונסיים, שניכר לכל כי אצבע אלהים הוא, ואז.
<h3>{כג}</h3>
וְהִתְגַּדִּלְתִּי֙ וְהִתְקַדִּשְׁתִּ֔י וְנ֣וֹדַעְתִּ֔י לְעֵינֵ֖י גּוֹיִ֣ם רַבִּ֑ים וְיָדְע֖וּ כִּֽי־אֲנִ֥י יְהוָֽה׃
<b style="color: gray;">מצודת דוד</b> <b>והתגדלתי .</b> ואז אהיה מגודל ומקודש ונודע ומפורסם לעיני גוים רבים וידעו הכל שאני ה' ואין עוד זולתי :
<b style="color: gray;">מלבי"ם פירוש המילות</b> <b>והתגדלתי,</b> יכירו שאני גדול ושכל הסבות מאתי, ושאני <b>קדוש</b> מובדל מן הטבע ומתנשא עליו באותות ומופתים, ועי''כ <b>ונודעתי לעיני גוים רבים וידעו כי אני ה'</b> :
<h2>יחזקאל פרק-לט</h2>
<h3>{א}</h3>
וְאַתָּ֤ה בֶן־אָדָם֙ הִנָּבֵ֣א עַל־גּ֔וֹג וְאָ֣מַרְתָּ֔ כֹּ֥ה אָמַ֖ר אֲדֹנָ֣י יְהוִ֑ה הִנְנִ֤י אֵלֶ֙יךָ֙ גּ֔וֹג נְשִׂ֕יא רֹ֖אשׁ מֶ֥שֶׁךְ וְתֻבָֽל׃
<b style="color: gray;">מצודת דוד</b> <b>הנני אליך .</b> הנה אני אפנה אליך אתה גוג וכו' :
<b style="color: gray;">מלבי"ם פירוש המילות</b> <b>ואתה בן אדם,</b> מפני שבנבואה הקודמת כבר נבאו הנביאים לפניו, (כמ''ש האתה הוא אשר דברת בימים קדמונים, אמר <b>ואתה בן אדם הנבא</b> שיחדתי לך נבואה פרטית ביחוד שלא נבאו הנביאים, <b>ואמרת הנני אליך גוג,</b> נבא שאחר מפלתו זאת יתחזק שנית ויאסף מחנותיו שנית על ירושלים, וז''ש. (ב) <b>והעליתיך מירכתי צפון</b> שתעלה שנית על הרי ישראל למלחמה, והנה בפעם הראשון אומר <b>והיה ביום בוא גוג על אדמת ישראל,</b> שיהיה מפלתו תיכף בבואו בגבולם ועל אדמתם, אבל בפעם השני <b>יגיע על הרי ישראל,</b> ויצור על ירושלים, ואז.
<h3>{ב}</h3>
וְשֹׁבַבְתִּ֙יךָ֙ וְשִׁשֵּׁאתִ֔יךָ וְהַעֲלִיתִ֖יךָ מִיַּרְכְּתֵ֣י צָפ֑וֹן וַהֲבִאוֹתִ֖ךָ עַל־הָרֵ֥י יִשְׂרָאֵֽל׃
<b style="color: gray;">רש"י</b> <b>וששאתיך .</b> כמו והשאתיך על עמי כמו תהלי' פ''ט לא ישיא אויב בו :
<b style="color: gray;">מצודת דוד</b> <b>ושובבתיך .</b> אעיר לבך להיות שובב ומורד ואסית אותך ואעל' אותך ממקומך מפאת צפון :
<b style="color: gray;">מצודת ציון</b> <b>ושובבתיך .</b> ענין מרד והליכה בדרכי הלב : <b>וששאתיך .</b> ענין הסתה ופתוי כמו הנחש השיאני ( בראשית ג ) :
<b style="color: gray;">מלבי"ם ביאור המילות</b> <b>וששאתיך.</b> פי' הרד''ק מענין השאה ופיתוי, או מענין ששית, שיביא עליו שש משפטים, דבר, דם, וגשם, אבני אלגביש, אש, וגפרית, וגם יל''פ על שילחמו שם שש מחנות שלשה מול שלשה (כמ''ש למעלה סי' ל''ב) והוא יהיה הששי הלוחם :
<h3>{ג}</h3>
וְהִכֵּיתִ֥י קַשְׁתְּךָ֖ מִיַּ֣ד שְׂמֹאולֶ֑ךָ וְחִצֶּ֕יךָ מִיַּ֥ד יְמִינְךָ֖ אַפִּֽיל׃
<b style="color: gray;">מצודת דוד</b> <b>והכיתי .</b> אכה בקשתך למען תפול מיד שמאלך כי בה מחזיקים את הקשת ור''ל לא תצלח עם כלי המלחמה :
<b style="color: gray;">מלבי"ם פירוש המילות</b> <b>והכיתי,</b> שאז ילחם ה' בו עד שלא יוכל לירות בקשת ובחיצים כמ''ש (זכריה י''ח) ויצא ה' ונלחם בגוים ההם, ואז.
<h3>{ד}</h3>
עַל־הָרֵ֨י יִשְׂרָאֵ֜ל תִּפּ֗וֹל אַתָּה֙ וְכָל־אֲגַפֶּ֔יךָ וְעַמִּ֖ים אֲשֶׁ֣ר אִתָּ֑ךְ לְעֵ֨יט צִפּ֧וֹר כָּל־כָּנָ֛ף וְחַיַּ֥ת הַשָּׂדֶ֖ה נְתַתִּ֥יךָ לְאָכְלָֽה׃
<b style="color: gray;">מצודת דוד</b> <b>לעיט .</b> לעופות הדורסים ולחית השדה אתנך למאכל :
<b style="color: gray;">מצודת ציון</b> <b>אגפיך .</b> חיל צבאות עם : <b>לעיט .</b> כן יקרא עוף דורס וכן לעיט הרים ( ישעיה יח ) ולתוספת ביאור אמר צפור כל כנף ר''ל כל בעל כנף :
<b style="color: gray;">מלבי"ם פירוש המילות</b> <b>על הרי ישראל תפול</b> ויהי למאכל לעוף ולבהמה, ואח''כ.
<b style="color: gray;">מלבי"ם ביאור המילות</b> <b>לעיט צפור כל כנף.</b> העיט הוא הדורס, ומוסיף גם צפור הבלתי דורס, ומוסיף גם כל כנף, צרעה וזבוב ודומיה :
<h3>{ה}</h3>
עַל־פְּנֵ֥י הַשָּׂדֶ֖ה תִּפּ֑וֹל כִּ֚י אֲנִ֣י דִבַּ֔רְתִּי נְאֻ֖ם אֲדֹנָ֥י יְהוִֽה׃
<b style="color: gray;">מצודת דוד</b> <b>על פני השדה תפול .</b> במקום המלחמה : <b>כי אני דברתי .</b> וכן יקום :
<b style="color: gray;">מלבי"ם פירוש המילות</b> <b>על פני השדה תפול,</b> שבירדם מן ההרים יהיה בהם המגפה אשר יגוף ה' את הצובאים על ירושלים (כמ''ש בזכריה י''ד) ויפלו על פני השדה :
<h3>{ו}</h3>
וְשִׁלַּחְתִּי־אֵ֣שׁ בְּמָג֔וֹג וּבְיֹשְׁבֵ֥י הָאִיִּ֖ים לָבֶ֑טַח וְיָדְע֖וּ כִּי־אֲנִ֥י יְהוָֽה׃
<b style="color: gray;">מצודת דוד</b> <b>וביושבי האיים לבטח .</b> הם הבאים עם גוג שהיו יושבים לבטח בארצותם על האיים : <b>כי אני ה' .</b> הנאמן במאמרי :
<b style="color: gray;">מלבי"ם פירוש המילות</b> <b>ושלחתי</b> אח''כ תבוא המגיפה והכליון <b>גם במדינתו וגם ביושבי האיים</b> המופרדים מבני אדם, ויושבים <b>לבטח,</b> ואז יכירו גם הם <b>כי אני ה'</b> :
<h3>{ז}</h3>
וְאֶת־שֵׁ֨ם קָדְשִׁ֜י אוֹדִ֗יעַ בְּתוֹךְ֙ עַמִּ֣י יִשְׂרָאֵ֔ל וְלֹֽא־אַחֵ֥ל אֶת־שֵׁם־קָדְשִׁ֖י ע֑וֹד וְיָדְע֤וּ הַגּוֹיִם֙ כִּי־אֲנִ֣י יְהוָ֔ה קָד֖וֹשׁ בְּיִשְׂרָאֵֽל׃
<b style="color: gray;">רש"י</b> <b>ולא אחל את שם קדשי .</b> שפלותם של ישראל חלול שמו הוא באמור להם ( לעיל ל ) עם ה' אלה ולא יכול להצילם :
<b style="color: gray;">מצודת דוד</b> <b>אודיע .</b> אפרסם שם קדשי בתוך עמי ישראל : <b>ולא אחל .</b> ר''ל לא אניח עוד את שמי להיות מחולל : <b>כי אני ה' קדוש בישראל .</b> שאני ה' הקדוש שוכן בישראל :
<b style="color: gray;">מצודת ציון</b> <b>אחל .</b> מל' חלול :
<b style="color: gray;">מלבי"ם פירוש המילות</b> <b>ואת שם קדשי אודיע,</b> כי אז אודיע לישראל שאני מנהיגם בדרך הקדושה שהיא התרוממות והתעלות מן הדרך הטבע, <b>ולא אחל את שם קדשי עוד</b> שיאמרו מבלי יכולת, <b>עד שכל הגוים ידעו כי אני ה' קדוש בישראל</b> ומנהיגם בהנהגה השגחיית נסיית :
<h3>{ח}</h3>
הִנֵּ֤ה בָאָה֙ וְנִֽהְיָ֔תָה נְאֻ֖ם אֲדֹנָ֣י יְהוִ֑ה ה֥וּא הַיּ֖וֹם אֲשֶׁ֥ר דִּבַּֽרְתִּי׃
<b style="color: gray;">מצודת דוד</b> <b>הנה .</b> באה . עתה באה הזמן ונהיתה התשועה וזהו היום אשר דברתי ויעדתי בו תשועה :
<b style="color: gray;">מלבי"ם פירוש המילות</b> <b>הנה באה,</b> מפני שהיום הזה מיועד סתום וחתום ולא הודיעו ה' לשום נביא וחוזה ולבא לפומא לא גליא, ועדיין אינו במציאות בעולם החזיון בפועל, רק בעת <b>שיבא הדבר ויהיה אז הוא היום אשר דברתי</b> אז יבא אל מציאות הדבור ואז יתרשם בפועל :
<h3>{ט}</h3>
וְֽיָצְא֞וּ יֹשְׁבֵ֣י ׀ עָרֵ֣י יִשְׂרָאֵ֗ל וּבִעֲר֡וּ וְ֠הִשִּׂיקוּ בְּנֶ֨שֶׁק וּמָגֵ֤ן וְצִנָּה֙ בְּקֶ֣שֶׁת וּבְחִצִּ֔ים וּבְמַקֵּ֥ל יָ֖ד וּבְרֹ֑מַח וּבִעֲר֥וּ בָהֶ֛ם אֵ֖שׁ שֶׁ֥בַע שָׁנִֽים׃
<b style="color: gray;">רש"י</b> <b>והשיקו .</b> כמו תנור שהשיקוהו בלשון משנה : <b>בנשק .</b> אנא''ר מורא''ש בלע''ז :
<b style="color: gray;">מצודת דוד</b> <b>בנשק וגו' .</b> ר''ל בידות הכלים ההם שהם של עץ : <b>ובמקל יד .</b> הוא כלונס ארוך ובראשו כעין מחט ברזל ובו הורגים אנשים בזריקה : <b>שבע שנים .</b> כי יהיו רבים מאד :
<b style="color: gray;">מצודת ציון</b> <b>ובערו והשיקו .</b> מל' הבערה והיסק וכפל הדבר במ''ש : <b>בנשק .</b> כלי זיין כמו נשק בית היער ( שם כב ) : <b>וברומח .</b> חנית :
<b style="color: gray;">מלבי"ם פירוש המילות</b> <b>ויצאו יושבי ערי ישראל,</b> שלא יצאו עד עתה למלחמה יצאו אל השלל, ואז יקחו כלי הנשק לבער בם אש, כי לא יצטרכו מעתה לכלי נשק אחר שה' נלחם להם, ולא יוכלו להשתמש בם רק להבעיר בעציהם <b>ובערו והשיקו,</b> בין מה שיבערו לחמם, בין מה שישיקו התנורים לאפות, יהיה <b>בנשק ומגן וצנה</b> וכו' עד שכל מיני כלי זיין יתבטלו אז, (כמ''ש (ישעיה ב') לא ישא גוי אל גוי חרב, וכתתתו חרבותיהם לאתים), ויהיו רבים כ''כ עד שיספיקו <b>להבעיר בהם שבע שנים,</b> הגם כי.
<b style="color: gray;">מלבי"ם ביאור המילות</b> <b>ובערו והשיקו.</b> הביעור הוא לחמם, וההסק הוא לאפות בו, כמ''ש והיו לאדם לבער וכו' אף יסיק ואפה לחם (ישעיה מ''ד) :
<h3>{י}</h3>
וְלֹֽא־יִשְׂא֨וּ עֵצִ֜ים מִן־הַשָּׂדֶ֗ה וְלֹ֤א יַחְטְבוּ֙ מִן־הַיְּעָרִ֔ים כִּ֥י בַנֶּ֖שֶׁק יְבַֽעֲרוּ־אֵ֑שׁ וְשָׁלְל֣וּ אֶת־שֹׁלְלֵיהֶ֗ם וּבָֽזְזוּ֙ אֶת־בֹּ֣זְזֵיהֶ֔ם נְאֻ֖ם אֲדֹנָ֥י יְהוִֽה׃
<b style="color: gray;">מצודת דוד</b> <b>את שולליהם .</b> את העובדי כוכבים אשר שללו אותם בימי הגולה :
<b style="color: gray;">מצודת ציון</b> <b>ישאו .</b> ענין לקיחה : <b>יחטבו .</b> ענין כריתה וחתוך כמו מחוטב עציך ( דברים כט ) :
<b style="color: gray;">מלבי"ם פירוש המילות</b> <b>שלא ישאו עצים מן השדה,</b> כדרך שבמקום שאין יער מלקטים עצים של קוצים כסוחים המפוזרים בשדה, וגם במקום שיש יערות והעצים מצויים <b>לא יחטבו מן היערים,</b> כי אסיפות כלי הנשק יהיה קל יותר מרוב רבויים, ולא תאמר הלא קל להם יותר לחטוב מן היערים הסמוכים להם, אומר <b>ושללו את שולליהם</b> אחר שבל''ז יצאו לשם לשלול ולבוז יקחו עמהם גם כלי הנשק הנשאר בשלל ומן הברזל שעליהם יעשו כלים, והעצים יבערו :
<h3>{יא}</h3>
וְהָיָ֣ה בַיּ֣וֹם הַה֡וּא אֶתֵּ֣ן לְגוֹג֩ ׀ מְקֽוֹם־שָׁ֨ם קֶ֜בֶר בְּיִשְׂרָאֵ֗ל גֵּ֤י הָעֹֽבְרִים֙ קִדְמַ֣ת הַיָּ֔ם וְחֹסֶ֥מֶת הִ֖יא אֶת־הָעֹֽבְרִ֑ים וְקָ֣בְרוּ שָׁ֗ם אֶת־גּוֹג֙ וְאֶת־כָּל־הֲמוֹנֹ֔ה וְקָ֣רְא֔וּ גֵּ֖יא הֲמ֥וֹן גּֽוֹג׃
<b style="color: gray;">רש"י</b> <b>אתן לגוג מקום שם קבר .</b> מקום שיהא שם קבר להם לפי שהוא מזרעו של יפת שכסה את ערות אביו לפיכך זכה לקבורה : <b>גי העוברים .</b> גי שהם עוברים את ים כנרת להביא משם פירות גינוסר תמיד : <b>קדמת הים .</b> ת''י במדנח ים גינוסר : <b>וחוסמת היא את העוברים .</b> וסוגרת היא את העוברים כמו לא תחסום ( דברים כה ) שרוב פגרים שיפלו שם יחדלו את העוברים מעבור לפיכך יעברו עליהם ויקברו אותם ומנחם פתרו בספרו יחסמו את אפם מלהריח ריח הפגרי' :
<b style="color: gray;">מצודת דוד</b> <b>אתן לגוג .</b> ר''ל לאנשיו : <b>מקום שם קבר .</b> הוא כמו הפוך מקום קבר שם וכמו כל הרע אויב בקדש ( תהלים עד ) ומשפטו כל אויב הרע בקדש ור''ל אתן להם מקום קבר שם בישראל בארצם : <b>גי העוברים .</b> בגיא שעוברים בו אל קדמת הים למזרחו של הים : <b>וחוסמת היא את העוברים .</b> מפלת מרבית הפגרים תסתום ותסגור את העוברים שמה כי לא ימצאו שם מקום פנוי לעבור עוד שם והגיא ההוא יהיה נשכח מרגלי בני אדם ולכן יקברו שם את גוג ואת המון עמו : <b>וקראו .</b> שם הגיא יקראו גיא המון גוג ר''ל בזה הגיא נקברים המון גוג :
<b style="color: gray;">מצודת ציון</b> <b>גי .</b> עמק : <b>וחוסמת .</b> ענין סתימה וסגירה כמו לא תחסום ( שם כה ) :
<b style="color: gray;">מלבי"ם פירוש המילות</b> <b>והיה ביום ההוא,</b> הנה נבא כדניאל על גוג, ויטע אהלי אפדני בין ימים להר צבי קדש ובא עד קצו, שיטע אהל כללי בין הים ובין הר ציון, מבאר כי <b>במקום ההוא ימצא קבר</b> לכלל מחנהו, <b>שקדמת הים</b> שיטע שם אהלי אפדני נמצא <b>גיא</b> בין שני הרים, עד <b>שהעוברים קדמת הים</b> יתעכבו שם מלכת דרך ישרה מפני הגיא הזה כי <b>היא חוסמת</b> ומונעת <b>את העוברים,</b> ושם יפלו ע''י ה' בחזירתם אל אהליהם אצל הים, ושם יקברו אותם ומפרש.
<b style="color: gray;">מלבי"ם ביאור המילות</b> <b>גיא העברים קדמת הים.</b> שהיה במערב והגיא בצד קדים במזרח, והעוברים למזרח מן הים יפגעו בגיא הזה : <b>וחוסמת.</b> מלשון לא תחסום שור בדישו, שסותם הדרך :
<h3>{יב}</h3>
וּקְבָרוּם֙ בֵּ֣ית יִשְׂרָאֵ֔ל לְמַ֖עַן טַהֵ֣ר אֶת־הָאָ֑רֶץ שִׁבְעָ֖ה חֳדָשִֽׁים׃
<b style="color: gray;">מצודת דוד</b> <b>למען טהר .</b> ר''ל לא יקברום בעבור כבודם כ''א למען טהר את הארץ ושבעה חדשים יתעסקו בקבורתם כי רבים יהיו :
<b style="color: gray;">מלבי"ם פירוש המילות</b> <b>בל</b> תאמר שהם בעצמם יקברו חלליהם, כי הם יפלו כולם ואין קובר מביניהם, רק <b>בית ישראל יקברום למען טהר את הארץ</b> מן העיפוש והסרחון ומן הטומאה, וזה יתמיד <b>שבעה חדשים</b> :
<h3>{יג}</h3>
וְקָֽבְרוּ֙ כָּל־עַ֣ם הָאָ֔רֶץ וְהָיָ֥ה לָהֶ֖ם לְשֵׁ֑ם י֚וֹם הִכָּ֣בְדִ֔י נְאֻ֖ם אֲדֹנָ֥י יְהוִֽה׃
<b style="color: gray;">רש"י</b> <b>וקברו כל עם הארץ .</b> שמתו שם : <b>והיה להם לשם .</b> כל העכו''ם יספרו את שמם לשבח ולחסד אין לך כאומה זו רחמנים יש לך אדם שקובר את אויבו שעמד עליו להורגו :
<b style="color: gray;">מצודת דוד</b> <b>כל עם הארץ .</b> כולם יתעסקו בקבורתם : <b>והיה להם לשם .</b> מה שכולם נתעסקו בקבורתם שבעה חדשים יתפרסם בעולם ולגדולה תחשב להם שכ''כ המון רב נהרגו בעבורם : <b>יום הכבדי .</b> היום הזה יהיה לי לכבוד מה שהאבדתי המון רב לנקום נקמתי :
<b style="color: gray;">מלבי"ם פירוש המילות</b> <b>וקברו,</b> הנה הדרך הוא שיזהרו העם מקבור את המתים במגפה, ובפרט החללים ששכבו ימים רבים בלי קבורה שמעלים עיפוש ודבר ויתדבק בקוברים, ורק יפרישו אנשים מיוחדים לזה, והעם יזהרו מן הקוברים פן ידבק בהם הדבר, אבל <b>אז יקברו כל עם הארץ,</b> וזה <b>יהיה להם לשם</b> שמזה יראו כולם כי הם נשמרים מה' ואינם יראים מדבר וממגפה כמ''ש לא תירא מפחד לילה מדבר באופל יהלך, וזה יהיה <b>יום הכבדי</b> שיתראה כבוד ה' והשגחתו הפרטיית על ישראל ושמירתו אותם מכל פגע, כמ''ש ה' ישמרך מכל רע :
<h3>{יד}</h3>
וְאַנְשֵׁ֨י תָמִ֤יד יַבְדִּ֙ילוּ֙ עֹבְרִ֣ים בָּאָ֔רֶץ מְקַבְּרִ֣ים אֶת־הָעֹבְרִ֗ים אֶת־הַנּוֹתָרִ֛ים עַל־פְּנֵ֥י הָאָ֖רֶץ לְטַֽהֲרָ֑הּ מִקְצֵ֥ה שִׁבְעָֽה־חֳדָשִׁ֖ים יַחְקֹֽרוּ׃
<b style="color: gray;">רש"י</b> <b>ואנשי תמיד .</b> אנשים המותמדים לכך יבדילו ישראל כדי לעבור בארץ ללקט את המפוזרים : <b>מקברים את העוברים .</b> מקברים עם העוברים את הפגרים החוסמין ומעכבין את המעבר שהעוברין את הים מקברים אותם להנאתם , את העוברים עם העוברים כך שמעתי וכן ת''י : <b>את הנותרים על פני הארץ .</b> רחוק מן המעבר שאין העוברי' את הים מתעסקים בהם לקוברם יקברום אלה המותמדי' ומובדלים לכך : <b>מקצה שבעה חדשים .</b> יכלו מרבית הפגרים הנראים לעינם להקבר ומאז והלאה יחקורו בארץ במקום המסתרים בחוחים ובין הקוצי' ויקברו מה שימצאו :
<b style="color: gray;">מצודת דוד</b> <b>ואנשי תמיד יבדילו .</b> אחר שכולם יתעסקו בקבורתם שבעה חדשים יבדילו עוד אנשים להיות תמיד עוברים בארץ לחפש אחר ההרוגים לקבר עם העוברים ובסיועתם את הפגרים הנותרים ע''פ הארץ לטהר אותם כי עוברי דרך סימנו וציינו מה שמצאו בדרך מהלכם כמ''ש במקרא שלאחריו והאנשים המובדלים היו מחפשים על סימני ההרוגים לקברם : <b>מקצה .</b> מסוף שבעה חדשים יתחילו לחקור ולחפש אחר ההרוגים כי במשך שבעה חדשים יקברו אותם הנראים לעין כל :
<b style="color: gray;">מצודת ציון</b> <b>יבדילו .</b> ענין הפרשה : <b>את העוברים .</b> עם העוברים : <b>מקצה .</b> מסוף : <b>יחקורו .</b> ענין חיפוש ודרישה :
<b style="color: gray;">מלבי"ם פירוש המילות</b> <b>ואנשי תמיד,</b> וחוץ מזה שכל העם יתעסקו לקבור החללים אצל הגיא ששם היה המלחמה, <b>יבדילו אנשים</b> שיעסקו <b>בתמידות</b> להיות <b>עוברים בארץ לקבר את העוברים, שנותרו על פני הארץ,</b> אלה מן הצובאים שנודדו ועברו בארץ ומתו במגפה ונפלו באחת המקומות יקברו אותם שם במקומו, <b>כדי לטהר</b> את <b>הארץ,</b> וזה יארך שבעה חדשים, כי אחר שבעה חדשים כבר יעוכל הבשר, וגם החיות והעופות יאכלו בשר ההרוגים עד עת הזאת, ומאז לא יקברו העצמות במקום שימצאום, רק <b>מקצה שבעה חדשים יחקרו</b> וידרשו אם ימצא עצמות באיזה מקום לציין עליהם :
<b style="color: gray;">מלבי"ם ביאור המילות</b> <b>אנשי תמיד.</b> שיבדילו אנשי תמיד, ר''ל מתמידים בזאת, כמו עולת תמיד ארחת תמיד : <b>את העוברים.</b> מאנשי גוג :
<h3>{טו}</h3>
וְעָבְר֤וּ הָעֹֽבְרִים֙ בָּאָ֔רֶץ וְרָאָה֙ עֶ֣צֶם אָדָ֔ם וּבָנָ֥ה אֶצְל֖וֹ צִיּ֑וּן עַ֣ד קָבְר֤וּ אֹתוֹ֙ הַֽמְקַבְּרִ֔ים אֶל־גֵּ֖יא הֲמ֥וֹן גּֽוֹג׃
<b style="color: gray;">רש"י</b> <b>ועברו העוברים בארץ .</b> הולכי דרכים שיראו עצם אדם : <b>ובנה אצלו ציון .</b> סימן שיש כאן עצם של מת כדי שיפרשו ממנו הולכי דרכים ועושי טהרות עד בא אנשי התמיד המובדלים לחקור וקברו אותן :
<b style="color: gray;">מצודת דוד</b> <b>ועברו .</b> וכאשר יעברו האנשים העוברים בארץ בדרך מהלכם : <b>וראה .</b> אם מי מהם יראה עצם מאדם יבנה אצלו דבר מה להיות לציון ואות למען ימצאוהו האנשים המובדלים המקברים : <b>עד קברו אותו .</b> הציון יהיה עומד שם עד יקברו אותו המקברים הם האנשים המובדלים : <b>אל גיא .</b> בגיא המון גוג יקברוהו במקום כל הפגרים :
<b style="color: gray;">מצודת ציון</b> <b>ציון .</b> סימן ואות כמו מה הציון הלז ( מ''ב כג ) :
<b style="color: gray;">מלבי"ם פירוש המילות</b> <b>ועברו,</b> אחר ז' חדשים <b>כשיעברו העוברים וראה עצם אדם</b> (כי לא יהיה עוד עצם שיש עליו בשר רק עצם לבד) <b>ובנה אצלו ציון</b> שיוכר המקום וישמרו מקרוב אליו, אם מפני הטומאה, אם מפני הנגף, כי הנס הזה שלא יוזקו מן הנגפים לא יארך רק ז' חדשים, ולכן יבנה ציון ולא יגע בו <b>עד קברו אותו המקברים</b> הם ילקטו העצמות ויקברו <b>אל גיא המון גוג</b> :
<h3>{טז}</h3>
וְגַ֥ם שֶׁם־עִ֛יר הֲמוֹנָ֖ה וְטִהֲר֥וּ הָאָֽרֶץ׃
<b style="color: gray;">רש"י</b> <b>וגם שם עיר המונה .</b> וגם העיר ששמה עיר הומיה מרוב אדם היא עיר הגדולה גם היא חיל יושביה שם יקברו : <b>וטהרו .</b> את ישראל בארץ את טהרותיהם ותרומותיהם . המונה . לא מפיק ה''א לפי שה''א אחרונה משמשת שם דבר המונה כמו הומיה :
<b style="color: gray;">מצודת דוד</b> <b>וגם שם עיר המונה .</b> ר''ל כמו שהגיא ההוא יקרא גיא המון גוג לזכרון ששם מקום קבורתם כן העיר הסמוכה לאותו גיא תקרא בשם המונה על שם המון גוג הנקברים בסמוך לה : <b>וטהרו הארץ .</b> ר''ל וע''י זה יהיה כל הארץ טהור מטומאה כי כל הטומאות יביאו אל המקום ההוא הנודע ומפורסם בקריאת שם הגיא והעיר הסמוכה לו ע''ש מרבית ההרוגים הנקברים שמה :
<b style="color: gray;">מלבי"ם פירוש המילות</b> <b>וגם,</b> ור''ל וכמו שיקרא הגיא גיא המון גוג, כן יקרא עיר שששם נטעו אהליהם קרוב אל הגיא, יקרא <b>בשם עיר המון גוג,</b> לזכר ששם היה ושם נעשה הנס ושם נפלו, ולהשמר מן העיר הזאת הטמאה כמדור העמים, ובזה <b>יטהרו את הארץ</b> :
<h3>{יז}</h3>
וְאַתָּ֨ה בֶן־אָדָ֜ם כֹּֽה־אָמַ֣ר ׀ אֲדֹנָ֣י יְהֹוִ֗ה אֱמֹר֩ לְצִפּ֨וֹר כָּל־כָּנָ֜ף וּלְכֹ֣ל ׀ חַיַּ֣ת הַשָּׂדֶ֗ה הִקָּבְצ֤וּ וָבֹ֙אוּ֙ הֵאָסְפ֣וּ מִסָּבִ֔יב עַל־זִבְחִ֗י אֲשֶׁ֨ר אֲנִ֜י זֹבֵ֤חַ לָכֶם֙ זֶ֣בַח גָּד֔וֹל עַ֖ל הָרֵ֣י יִשְׂרָאֵ֑ל וַאֲכַלְתֶּ֥ם בָּשָׂ֖ר וּשְׁתִ֥יתֶם דָּֽם׃
<b style="color: gray;">מצודת דוד</b> <b>לצפור כל כנף .</b> כל בעל כנף : <b>על זבחי וגו' .</b> הוא חיל המון גוג :
<b style="color: gray;">מלבי"ם פירוש המילות</b> <b>ואתה בן אדם</b>. הודיע למה בסוף שבעה חדשים לא ימצאו עוד הרוגים שיש עליהם בשר, כי ה' הכין החיות והעופות שיאכלו את בשרם, וז''ש <b>אמור לצפור כל כנף, הקבצו</b> המפוזרות יתקבצו ביחד, ואחר שיהיו מקובצים <b>יתאספו</b> לבא ביחד אל מקום ההרוגים, כי זה ההבדל בין קבץ ובין אסף כמ''ש (בישעיה י''א) <b>על זבחי אשר אני זבח לכם</b>. שהוא <b>זבח גדול,</b> {{{א}}} ממהות המאכלים, <b>בשר ודם,</b>
<b style="color: gray;">מלבי"ם ביאור המילות</b> <b>הקבצו, האספו.</b> הקבוץ הוא שיתקבצו הנפזרים, ואח''כ יאספו שהוא הכניסה אל שדה המלחמה, כמ''ש (ישעיה י''א) ובכ''מ :
<h3>{יח}</h3>
בְּשַׂ֤ר גִּבּוֹרִים֙ תֹּאכֵ֔לוּ וְדַם־נְשִׂיאֵ֥י הָאָ֖רֶץ תִּשְׁתּ֑וּ אֵילִ֨ים כָּרִ֤ים וְעַתּוּדִים֙ פָּרִ֔ים מְרִיאֵ֥י בָשָׁ֖ן כֻּלָּֽם׃
<b style="color: gray;">רש"י</b> <b>אלים כרים ועתודים פרים .</b> מלכים ודוכסי' שלטונין ושרים : <b>מריאי בשן .</b> שור של פטם קרוי אלמר''י בלשון ערבי :
<b style="color: gray;">מצודת דוד</b> <b>אלים כרים וגו' .</b> ר''ל משובחים ושמנים כאילים וככרים וכו' והוא ענין מליצה :
<b style="color: gray;">מצודת ציון</b> <b>כרים .</b> כבשים שמנים : <b>ועתודים .</b> הם הזכרים מן העזים : <b>מריאי בשן .</b> ענין פטום ושמן כמו ושלם מריאכם ( עמוס ה ) ובשן הוא מקום מרעה שמן כמ''ש פרות הבשן ( שם ד ) ור''ל פטומים ומשומנים במרעה בשן :
<b style="color: gray;">מלבי"ם פירוש המילות</b> {{{ב}}} <b>מאיכות</b> המאכלים וטובם <b>בשר גבורים ודם נשיא הארץ</b> שכולם <b>אילים כרים</b> וכו' ובשרם ודמם טוב :
<h3>{יט}</h3>
וַאֲכַלְתֶּם־חֵ֣לֶב לְשָׂבְעָ֔ה וּשְׁתִ֥יתֶם דָּ֖ם לְשִׁכָּר֑וֹן מִזִּבְחִ֖י אֲשֶׁר־זָבַ֥חְתִּי לָכֶֽם׃
<b style="color: gray;">מצודת דוד</b> <b>לשבעה .</b> להיות שבע ממנו : <b>לשכרון .</b> ר''ל יהיה די ויותר מהצורך עד להשתכר ואחז בל' המליצה כאלו הוא יין המשכר :
<b style="color: gray;">מלבי"ם פירוש המילות</b> {{{ג}}} <b>מכמות</b> המאכל <b>החלב כדי שביעה והדם כדי שכרון</b> :
<h3>{כ}</h3>
וּשְׂבַעְתֶּ֤ם עַל־שֻׁלְחָנִי֙ ס֣וּס וָרֶ֔כֶב גִּבּ֖וֹר וְכָל־אִ֣ישׁ מִלְחָמָ֑ה נְאֻ֖ם אֲדֹנָ֥י יְהוִֽה׃
<b style="color: gray;">מצודת דוד</b> <b>סוס ורכב .</b> ר''ל העופות והחיות ישבעו מהסוסים הנופלים במלחמה ומרוכביהם ומקבוצת הגבורים וכל איש מלחמה וכפל הדבר כדרך המליצה :
<b style="color: gray;">מלבי"ם פירוש המילות</b> <b>ושבעתם על שלחני</b> גם אחר הסעודה יעמוד השולחן נכון, ועוד תמצאו <b>סוס ורכב</b> וכל מיני מאכל, מיתר החללים הנופלים :
<h3>{כא}</h3>
וְנָתַתִּ֥י אֶת־כְּבוֹדִ֖י בַּגּוֹיִ֑ם וְרָא֣וּ כָל־הַגּוֹיִ֗ם אֶת־מִשְׁפָּטִי֙ אֲשֶׁ֣ר עָשִׂ֔יתִי וְאֶת־יָדִ֖י אֲשֶׁר־שַׂ֥מְתִּי בָהֶֽם׃
<b style="color: gray;">רש"י</b> <b>את משפטי .</b> את פורענותי יושטיצ''א בלע''ז :
<b style="color: gray;">מצודת דוד</b> <b>ונתתי את כבודי .</b> אז אפרסם כבודי בין העכו''ם ויראו משפט הנקם שעשיתי בהם את מכת ידי אשר שמתי בהם :
<b style="color: gray;">מלבי"ם פירוש המילות</b> <b>ונתתי</b> וחוץ מזה <b>אתן כבודי בגוים</b> כמ''ש (ישעיה ס''ו) ושמתי בהם אות ושלחתי מהם פלטים אל הגוים וכו' וראו את כבודי בגוים, ומפרש שזה יהיה, {{{א}}} ע''י <b>שיראו הגוים את משפטי שהענשתי</b> אותם על עונותיהם ובמקום שחטאו, מדה כנגד מדה, {{{ב}}} <b>ואת ידי,</b> וכחי, כי העונש יהיה בדרך נס ויראו יד ה' כי חזקה היא :
<h3>{כב}</h3>
וְיָֽדְעוּ֙ בֵּ֣ית יִשְׂרָאֵ֔ל כִּ֛י אֲנִ֥י יְהוָ֖ה אֱלֹֽהֵיהֶ֑ם מִן־הַיּ֥וֹם הַה֖וּא וָהָֽלְאָה׃
<b style="color: gray;">מצודת דוד</b> <b>כי אני ה' אלהיהם .</b> המושיע אותם מיד הקמים עליהם : <b>מן היום .</b> כי מאז לא אעזבם עוד ביד העכו''ם ולכן ידעו מאז שאני אלהיהם :
<b style="color: gray;">מצודת ציון</b> <b>והלאה .</b> ולהלן :
<b style="color: gray;">מלבי"ם פירוש המילות</b> <b>וידעו,</b> ומזה ימשך שני דברים, {{{א}}} <b>אל ישראל, שמן היום ההוא והלאה ידעו שאני ה' אלהיהם</b> שאלהותי מתיחס אליהם בהנהגה נסיית השגחיית :
<h3>{כג}</h3>
וְיָדְע֣וּ הַ֠גּוֹיִם כִּ֣י בַעֲוֹנָ֞ם גָּל֣וּ בֵֽית־יִשְׂרָאֵ֗ל עַ֚ל אֲשֶׁ֣ר מָֽעֲלוּ־בִ֔י וָאַסְתִּ֥ר פָּנַ֖י מֵהֶ֑ם וָֽאֶתְּנֵם֙ בְּיַ֣ד צָרֵיהֶ֔ם וַיִּפְּל֥וּ בַחֶ֖רֶב כֻּלָּֽם׃
<b style="color: gray;">רש"י</b> <b>וידעו הגוים כי בעוונם גלו בית ישראל .</b> כשיראו את גבורתי יכירו כי לא מקוצר ידי היה שלא הושעתים אלא בעוונם הסתרתי פני מהם וגלו :
<b style="color: gray;">מצודת דוד</b> <b>וידעו הגוים .</b> כשיראו גבורתי ידעו שלא מקוצר יד לא השארתי את ישראל בארצי אלא שגלו בעבור עוונם על אשר מעלו וכחשו בי ולכן הסתרתי פני מהם ונתתים ביד אויביהם וכמעט כולם נפלו בחרב :
<b style="color: gray;">מצודת ציון</b> <b>מעלו בי .</b> כחשו ושקרו בי כמו ומעלה בו מעל ( במדבר ד ) ת''א ותשקר ביה שקר : <b>כולם .</b> ר''ל רובם כי הרוב ככל :
<b style="color: gray;">מלבי"ם פירוש המילות</b> {{{ב}}} <b>וידעו הגוים,</b> שתחלה היה חילול ה', {{{א}}} על הגלות, שאמרו עם ה' אלה ומארצו יצאו, ועתה <b>ידעו כי גלו בעונם,</b> שמפני <b>שמעלו בי</b> לכן <b>ואסתר פני מהם,</b> {{{ב}}} היה חילול ה' בגלות עצמו שכמה פעמים נמכרו לטבח ולהרג ולא הושיעם ה', עתה ידעו שמה <b>שאתנם ביד צריהם ויפלו בחרב כולם</b> ע''י השמדות והגזרות שהיו בימי הגליות זה היה מפני, כי.
<h3>{כד}</h3>
כְּטֻמְאָתָ֥ם וּכְפִשְׁעֵיהֶ֖ם עָשִׂ֣יתִי אֹתָ֑ם וָאַסְתִּ֥ר פָּנַ֖י מֵהֶֽם׃
<b style="color: gray;">מצודת דוד</b> <b>כטומאתם .</b> כגמול טומאתם ופשעיהם כן עשיתי עמהם והסתרתי פני מהם לבל לראות בצרתם האדם המסתיר פניו מאת המיוסר על פיו למען לא יכמרו רחמיו :
<b style="color: gray;">מלבי"ם פירוש המילות</b> <b>כטמאתם וכפשעיהם עשיתי אתם,</b> שלכן <b>ואסתר פני מהם</b> בימי הגליות, ולולא המעל לא גלו ולולא הפשעים לא היה מסתיר פנים גם בימי הגליות :
<h3>{כה}</h3>
לָכֵ֗ן כֹּ֤ה אָמַר֙ אֲדֹנָ֣י יְהוִ֔ה עַתָּ֗ה אָשִׁיב֙ אֶת־(שבית) [שְׁב֣וּת] יַֽעֲקֹ֔ב וְרִֽחַמְתִּ֖י כָּל־בֵּ֣ית יִשְׂרָאֵ֑ל וְקִנֵּאתִ֖י לְשֵׁ֥ם קָדְשִֽׁי׃
<b style="color: gray;">רש"י</b> <b>וקנאתי לשם קדשי .</b> ולבשתי קנאת תשועה ונקם למען שם קדשי שלא יתחלל עוד : <b>וקנאתי לשם קדשי .</b> בשביל שם קדשי כמו המקנא אתה לי ( מדבר יא ) :
<b style="color: gray;">מצודת דוד</b> <b>לכן .</b> הואיל וכבר קבלו הגמול לכן כה אמר וכו' : <b>את שבות .</b> את בני השבי של יעקב : <b>וקנאתי .</b> אנקום נקמת שם קדשי אשר חללוהו הכשדים באמרם שיד ה' קצרה :
<b style="color: gray;">מצודת ציון</b> <b>שבות .</b> מל' שבי הגולה : <b>וקנאתי .</b> ענין נקמה כמו בקנאו את קנאתי ( שם כה ) :
<b style="color: gray;">מלבי"ם פירוש המילות</b> <b>לכן כה אמר ה',</b> נגד הגלות <b>עתה אשיב שבות יעקב,</b> ונגד הצרות שסבלו בעת הגלות. <b>ורחמתי את בית ישראל,</b> ויעקב הם עשרת השבטים הם רק נדחים ולא סבלו שמדות וא''צ רק השבה, וישראל הם שבט יהודה ובנימין שסבלו תלאות רבים הם צריכים רחמים, ונגד שהיה חילול השם <b>וקנאתי לשם קדשי</b> :
<b style="color: gray;">מלבי"ם ביאור המילות</b> <b>יעקב, בית ישראל.</b> התבאר אצלי (ישעיה ט' ז') שכשבאו נרדפים יציין עשרת השבטים בשם יעקב, ושבט יהודה ובנימין בשם ישראל :
<h3>{כו}</h3>
וְנָשׂוּ֙ אֶת־כְּלִמָּתָ֔ם וְאֶת־כָּל־מַעֲלָ֖ם אֲשֶׁ֣ר מָעֲלוּ־בִ֑י בְּשִׁבְתָּ֧ם עַל־אַדְמָתָ֛ם לָבֶ֖טַח וְאֵ֥ין מַחֲרִֽיד׃
<b style="color: gray;">רש"י</b> <b>ונשו את כלימתם .</b> בהיטיבי להם ולא אגמלם כרעתם אז ישאו כלימתם ויבושו מלהרים פנים ומנחם פי' ונשו כמו ( תהלים ל''ב ) אשרי נשוי פשע לשון כפרה :
<b style="color: gray;">מצודת דוד</b> <b>ונשו וכו' .</b> בשבתם וכו' . ר''ל בעת ישבו על אדמתם לבטח מבלי מחריד אז ישאו את הכלימה הראויה להם ולתוספת ביאור אמר ואת כל מעלם ר''ל את כל בושת המעל שמעלו בי כי המקבל טובה מרובה ממי שגמל עמו רעה הנה כשיזכור בהרעה יכלם מאד על קבלת הטובה ולכן אמר כשיקבלו הטובה יכלמו מן המעל שעשו הם :
<b style="color: gray;">מצודת ציון</b> <b>ונשו .</b> כמו ונשאו והיא מל' משא וסבל :
<b style="color: gray;">מלבי"ם פירוש המילות</b> <b>ונשו,</b> נגד הגלות שהיה להם כלימה מגלותם <b>ונשו את כלמתם,</b> ונגד מה שחטאו <b>נשו את מעלם,</b> ומפרש (נגד ונשו את כלמתם) <b>בשבתם על אדמתם לבטח</b> ולא יגלו עוד :
<b style="color: gray;">מלבי"ם ביאור המילות</b> <b>ונשו.</b> לשון כפרה כמו אשרי נשוי פשע, וענינו שיכופר ולא יזכר עוד, וקרוב להוראת נשה בשי''ן ימין שהוא ענין שכחה כמו נשיתי טובה :
<h3>{כז}</h3>
בְּשׁוֹבְבִ֤י אוֹתָם֙ מִן־הָ֣עַמִּ֔ים וְקִבַּצְתִּ֣י אֹתָ֔ם מֵֽאַרְצ֖וֹת אֹֽיְבֵיהֶ֑ם וְנִקְדַּ֣שְׁתִּי בָ֔ם לְעֵינֵ֖י הַגּוֹיִ֥ם רַבִּֽים׃
<b style="color: gray;">מצודת דוד</b> <b>בשובבי .</b> בעת אשיב אותם לארצם מבין הכשדים : <b>ונקדשתי בם .</b> בהתשועה שאעשה להם אהיה מקודש לעיני הבבליים כי לא יחללו עוד שמי לומר מבלי יכולת לא הושיעם :
<b style="color: gray;">מצודת ציון</b> <b>בשובבי .</b> מלשון השבה :
<b style="color: gray;">מלבי"ם פירוש המילות</b> (ונגד את מעלם) אמר <b>בשובבי אותם מן העמים</b> (שלא היו מפוזרים ביניהם), <b>וקבצתי אותם מארצות</b> שמן העמים נפוצו בארצות וצריכים קבוץ כמ''ש כ''פ. <b>ונקדשתי בם לעיני גוים רבים</b> כי יתקדש ה' ע''י מעשיהם הטובים וע''י הנסים שיעשה עמהם ובזה ישכחו את מעלם :
<h3>{כח}</h3>
וְיָדְע֗וּ כִּ֣י אֲנִ֤י יְהוָה֙ אֱלֹ֣הֵיהֶ֔ם בְּהַגְלוֹתִ֤י אֹתָם֙ אֶל־הַגּוֹיִ֔ם וְכִנַּסְתִּ֖ים עַל־אַדְמָתָ֑ם וְלֹֽא־אוֹתִ֥יר ע֛וֹד מֵהֶ֖ם שָֽׁם׃
<b style="color: gray;">רש"י</b> <b>ולא אותיר .</b> אחד מהם בגולה :
<b style="color: gray;">מצודת דוד</b> <b>וידעו וגו' .</b> אז יבינו שאני ה' הוא המנהיג אותם ומושל בם : <b>בהגלותי .</b> ר''ל במה שהגליתי אותם אל העכו''ם ולא מצאו מנוח עם כי היה רב כוחם ובמה שאכניס את כולם על אדמתם ולא אשאיר מי מהם בארץ האויב ולא יוכלו להחזיק בהם מזה יכירו וידעו שאני ה' אלהיהם המנהיג אותם ומושל בם :
<b style="color: gray;">מצודת ציון</b> <b>וכנסתים .</b> מל' הכנסה :
<b style="color: gray;">מלבי"ם פירוש המילות</b> <b>וידעו,</b> ואז יכירו כי גם <b>בהגלותי אותם אל הגוים הייתי ה' אלהיהם</b> והגלות לא היה לרעה רק לטובה ובהשגחתי הפרטיית, כי גאולת כורש לא היתה גאולה אמיתית, ולא היה עת התקון המקוה, והיה בה ד' חסרונות, {{{א}}} שהלכו ברצון כורש, ואז <b>וכנסתים על אדמתם</b> בעצמי, {{{ב}}} שאז לא שבו כולם לא''י ואז <b>ולא הותיר עוד מהם שם</b> :
<h3>{כט}</h3>
וְלֹֽא־אַסְתִּ֥יר ע֛וֹד פָּנַ֖י מֵהֶ֑ם אֲשֶׁ֨ר שָׁפַ֤כְתִּי אֶת־רוּחִי֙ עַל־בֵּ֣ית יִשְׂרָאֵ֔ל נְאֻ֖ם אֲדֹנָ֥י יְהוִֽה׃
<b style="color: gray;">מצודת דוד</b> <b>ולא אסתיר .</b> אחז במשל מבן אדם שאם אינו רוצה למלאות שאלת מי מסתיר פניו ממנו לבל יראהו ולא יסתיר פנים ממי שירצה למלאות שאלתו : <b>אשר .</b> ר''ל אשר זאת אעשה להם אשפוך רוח נבואתי עליהם למען יישירו דרכם ויהיו מוכשרים לקבל מרבית הטובה אשר ישאלו עליה :
<b style="color: gray;">מלבי"ם פירוש המילות</b> {{{ג}}} <b>שאז</b> הסתיר פני מהם בכל פעם כמו בימי היונים והרומים ואז <b>לא אסתיר פנים,</b> {{{ד}}} שאז לוקח מהם רוה''ק והנבואה, כמ''ש ה' דברים חסרו בבית שני ואז <b>אשר שפכתי רוחי על בית ישראל</b> שישוב אליהם רוה''ק והנבואה : (השאלות הקיימות לפי דעת המפרשים בענין צורת הבית, ראה בסוף הספר)
<h2>יחזקאל פרק-מ</h2>
<h3>{א}</h3>
בְּעֶשְׂרִ֣ים וְחָמֵ֣שׁ שָׁנָ֣ה לְ֠גָלוּתֵנוּ בְּרֹ֨אשׁ הַשָּׁנָ֜ה בֶּעָשׂ֣וֹר לַחֹ֗דֶשׁ בְּאַרְבַּ֤ע עֶשְׂרֵה֙ שָׁנָ֔ה אַחַ֕ר אֲשֶׁ֥ר הֻכְּתָ֖ה הָעִ֑יר בְּעֶ֣צֶם ׀ הַיּ֣וֹם הַזֶּ֗ה הָיְתָ֤ה עָלַי֙ יַד־יְהוָ֔ה וַיָּבֵ֥א אֹתִ֖י שָֽׁמָּה׃
<b style="color: gray;">רש"י</b> <b>בראש השנה בעשור לחודש .</b> איזוהי שנה שראש השנה שלה בעשור לחדש הוי אומר זה יובל שחרב הבית בשנת ל' ושש ביובל שהתחיל בשמנה עשרה שנה לישעיהו ולסוף ארבע עשרה היה ראוי היובל להיות והיא שנת עשרים וחמש לגלות יכניה שגלה בעשרים ושש ביובל י''ד של יאשיהו מי''ח עד ל''א ויהויקים י''א : <b>יד ה' .</b> חוזק תוקפו להוליכני על כרחי : <b>ויבא אותי שמה .</b> אל העיר ההוכתה היא ירושלים אותה שנה הראהו בנין הבית לעתיד לבא :
<b style="color: gray;">מצודת דוד</b> <b>לגלותינו .</b> הוא גלות יהויכין כי אז גלה יחזקאל : <b>בראש השנה בעשור לחודש .</b> איזו היא שנה שראש השנה שלה היא בעשור לחדש זו היא שנת היובל שהתחלתה ביום הכפורים בעשור לחודש השביעי כי המרכבה ראה בשנת שלשים ליובל כמ''ש שם ואז היה בשנת החמישית לגלות יהויכין והמראה הזאת היתה בשנת כ''ה לגלות יהויכין וא''כ היתה בשנת היובל וכבר עברו י''ד שנה מעת שהוכתה העיר בימי צדקיה כי הוא מלך י''א שנה אחר גלות יהויכין : <b>יד ה' .</b> כח חוזק הנבואה להוליכני בעל כרחי : <b>שמה .</b> ר''ל אל העיר ההוכתה האמורה למעלה :
<b style="color: gray;">מצודת ציון</b> <b>בעצם .</b> ענין עצמות הדבר וגופו וכן לא נכחד עצמי ממך ( תהלים קלט ) :
<b style="color: gray;">מלבי"ם פירוש המילות</b> <b>בעשרים וחמש שנה לגלותנו</b> הוא גלות יהויכין שגלה י''א שנה לפני החורבן, ולפ''ז עת נגלה אליו הנבואה הזאת היה <b>ארבע עשרה שנה אחרי אשר הכתה העיר,</b> ואז היה שנת היובל, (כי היובל הקודם היה בי''ז שנה ליאשיהו עת מצאו הספר בבית הה', שהיה ל''ו שנה קודם החורבן) לכן אמר <b>בר''ה בעשור לחדש,</b> שלא יצוייר שיהיה ר''ה בעשור לחדש רק בשנת היובל שאז ביוהכ''פ תוקעים בשופר והעבדים יוצאים לחירות, [הערה : דע שחשבון זה אינו עולה לר' יהודה שסובר בנדרים (דף ס''א) ששנת החמשים עולה למנין שבוע, ולדידיה חל היובל י''ז שנה קודם לכן, אך ר' יהודה לשטתו שלדידיה בל''ז אאל''פ שר''ה הוא בעשור לחדש, דהוא ס''ל בספרא (בהר פ''ב) ששנת היובל מתקדשת בתחלתה. וחשבון זה הוא לרבי יוסי בערכין (דף י''ח) ובסדר עולם, והוא לשטתו שס''ל שתקיעה מעכבת כמ''ש בספרא (שם משנה ד) ובר''ה (דף ט') ולדידיה לא היו עבדים נפטרים לבתיהם עד יום הכפורים כמ''ש בס' התו''ה (שם סי' י''ח), ולרבי יהודה צל''פ מ''ש בראש השנה היינו בתחלת השנה ולא בא הלשון בדוקא : ע''כ] <b>היתה עלי יד ה',</b> מבואר אצלי שיד ה' מורה על שיניע את הנביא אל ענינים נשגבים ומחזות עצומות, <b>ויבא אותי שמה</b> ר''ל אל העיר שהוכתה :
<h3>{ב}</h3>
בְּמַרְא֣וֹת אֱלֹהִ֔ים הֱבִיאַ֖נִי אֶל־אֶ֣רֶץ יִשְׂרָאֵ֑ל וַיְנִיחֵ֗נִי אֶל־הַ֤ר גָּבֹ֙הַּ֙ מְאֹ֔ד וְעָלָ֥יו כְּמִבְנֵה־עִ֖יר מִנֶּֽגֶב׃
<b style="color: gray;">רש"י</b> <b>במראות אלהים הביאני .</b> לא הוליכני שם אלא הראני כאילו אני שם : <b>אל הר גבוה מאוד .</b> שכן הוא עתיד להיות גבוה שנא' ( ישעי' ב ) ונשא מגבעות : <b>כמבנה עיר .</b> כבנין עיר : <b>מנגב .</b> בדרומו של הר :
<b style="color: gray;">מצודת דוד</b> <b>במראות אלהים .</b> ר''ל לא הביאני באמת אלא נדמה לי במראה הנבואה כאלו הביאני אל ארץ ישראל ושם הניח אותי על הר גבוה מאד והוא הר הבית : <b>ועליו .</b> וסמוך אל ההר ההוא היה כבנין עיר והיא ירושלים והיתה מנגד ההר :
<b style="color: gray;">מצודת ציון</b> <b>ויניחני .</b> מל' הנחה : <b>כמבנה .</b> מל' בנין :
<b style="color: gray;">מלבי"ם פירוש המילות</b> <b>במראות אלהים הביאני</b> מבאר שלא היה שם בפועל רק שכן ראה במראה וגם ר''ל ששם ראה את המראה הידועה שהוא מראות המרכבה (כמ''ש בס' מ''ג) ומראה המקדש מכוון לעומת המרכבה העליונה כמ''ש במק''א, <b>ויניחני אל הר גבוה מאד,</b> כמ''ש נכון יהיה הר בית ה' בראש ההרים, <b>ועליו כמבנה עיר מנגב,</b> הנה יתבאר (לקמן סי' מ''ה סי' מ''ח) כי העיר לעתיד תהיה בדרום המקדש רחוקה ממנו מ''ה מיל, לכן ראה <b>כמבנה עיר</b> כי העיר רחוקה מאד, ומכוונת נגדו מצד <b>נגב</b> ואינה עומדת במקום שעמדה בראשונה סמוך למקדש :
<h3>{ג}</h3>
וַיָּבֵ֨יא אוֹתִ֜י שָׁ֗מָּה וְהִנֵּה־אִישׁ֙ מַרְאֵ֙הוּ֙ כְּמַרְאֵ֣ה נְחֹ֔שֶׁת וּפְתִיל־פִּשְׁתִּ֥ים בְּיָד֖וֹ וּקְנֵ֣ה הַמִּדָּ֑ה וְה֥וּא עֹמֵ֖ד בַּשָּֽׁעַר׃
<b style="color: gray;">רש"י</b> <b>כמראה נחושת .</b> כעין זיו החיות ונוצצים כעין נחשת קלל : <b>ופתיל פשתים בידו .</b> למדידת קרקע אין ( דבר ) יפה מחבל פשתים : <b>וקנה המדה .</b> למוד בו את עובי החומה ואורך ורוחב השערים :
<b style="color: gray;">מצודת דוד</b> <b>ויביא וכו' .</b> ר''ל וכאשר הביא אותי שמה ראיתי והנה איש הוא המלאך הדובר בי שהיה מראהו כמראה נחושת כדבר הזוהר ובהירות וכעין שנאמר בחיות ונוצצים כעין נחושת קלל ( לעיל א ) : <b>ופתיל פשתים בידו .</b> למדוד בו מדידת הבנין : <b>וקנה המדה .</b> גם היה בידו קנה המדה ( והוצרך גם לפתיל למדוד על ידו מדה מרובה כי בקנה יש טורח רב למדוד מדה מרובה כי יצטרך בכל פעם לרשום המקום שכלה מדת הקנה למען למדוד משם ולהלן ועם כי היה במראה הנבואה מ''מ הראהו באופן הנאות אל המוחש ולכן היה בידו פתיל ארוך ובו מדד מדה מרובה בפעם אחת ולאח''ז מדד הפתיל בקנה המדה לדעת כמה בו וגם מדה פחותה ממלא הקנה יקשה לשער ולצמצם עם הקנה ולא כן בפתיל כי אפשר לכפלו כרצונו לשער ולצמצם לפי מדת הקנה ) : <b>והוא .</b> המלאך הזה היה עומד בשער של חומת הר הבית :
<b style="color: gray;">מצודת ציון</b> <b>ופתיל .</b> חוט כפול ושזור כמו פתיל תכלת ( שמות לט ) והוא קו המדה : <b>וקנה .</b> מטה ומקל :
<b style="color: gray;">מלבי"ם פירוש המילות</b> <b>ויביא אותי שמה,</b> בתחלה הביאו קרוב אל ההר כמ''ש ויניחני אל הר, מלת אל מורה שעדיין לא היה שם, (כי רצה שיראה משם את העיר שעמדה מרחוק), ועתה הביא אותו שמה במקום הקדש שבראש ההר. <b>ופתיל פשתים בידו</b> למדוד בו מדה מרובה מהקרקע, <b>וקנה המדה</b> למדוד את החומה ומדה מועטת, <b>והוא עומד בשער</b> שאז ראה ג''כ שיש שם שער והוא שער הר הבית המזרחי, והראהו בזה שבנין העתיד לא יהיה ע''י בני אדם רק ע''י עליונים בענין הפלאיי :
<h3>{ד}</h3>
וַיְדַבֵּ֨ר אֵלַ֜י הָאִ֗ישׁ בֶּן־אָדָ֡ם רְאֵ֣ה בְעֵינֶיךָ֩ וּבְאָזְנֶ֨יךָ שְּׁמָ֜ע וְשִׂ֣ים לִבְּךָ֗ לְכֹ֤ל אֲשֶׁר־אֲנִי֙ מַרְאֶ֣ה אוֹתָ֔ךְ כִּ֛י לְמַ֥עַן הַרְאוֹתְכָ֖ה הֻבָ֣אתָה הֵ֑נָּה הַגֵּ֛ד אֶת־כָּל־אֲשֶׁר־אַתָּ֥ה רֹאֶ֖ה לְבֵ֥ית יִשְׂרָאֵֽל׃
<b style="color: gray;">רש"י</b> <b>לכל אשר אני מראח אותך .</b> ענין הבנין : <b>הובאתה הנה .</b> מבבל :
<b style="color: gray;">מצודת דוד</b> <b>ראה בעיניך .</b> שעור המדה : <b>ובאזניך שמע .</b> מהו הדבר הנמדד : <b>ושים לבך .</b> להבין הדברים : <b>למען הראותכה .</b> למען הראות לך בנין בית העתיד הובאתה מבבל אל המקום הזה : <b>הגד וגו' .</b> כדי לנחמם ולחזק תקוותם :
<b style="color: gray;">מלבי"ם פירוש המילות</b> <b>ראה בעניך</b> הדמות והצורות אשר יראה, <b>ובאזניך שמע</b> הדברים שיאמר לו, <b>ושים לבך</b> להבין הנמשל והסודות הצפונים במראה זאת, כי תכלית מה <b>שהובאת הנה</b> הוא <b>למען הראותך</b> ותכלית הראיה הוא <b>שתגד לבית ישראל</b> כדי לנחם אותם ולחזק ידים רפות :
<h3>{ה}</h3>
וְהִנֵּ֥ה חוֹמָ֛ה מִח֥וּץ לַבַּ֖יִת סָבִ֣יב ׀ סָבִ֑יב וּבְיַ֨ד הָאִ֜ישׁ קְנֵ֣ה הַמִּדָּ֗ה שֵׁשׁ־אַמּ֤וֹת בָּֽאַמָּה֙ וָטֹ֔פַח וַיָּ֜מָד אֶת־רֹ֤חַב הַבִּנְיָן֙ קָנֶ֣ה אֶחָ֔ד וְקוֹמָ֖ה קָנֶ֥ה אֶחָֽד׃
<b style="color: gray;">רש"י</b> <b>והנה חומה מחוץ לבית .</b> בנין בית אחד הראני בצפון ההר והחומה מחוץ סביב סביב כך מפורש בסוף הספר שהעיר בדרום והבית בצפון : <b>שש אמות באמה וטופח .</b> שית אמין באמתא דהיא אמתא ופשך כן ת''י זו היא אמה בינונית בת ו' שהוא אמה וטופח באמה בת חמשה : <b>רוחב הבנין .</b> עובי החומה : <b>וקומה קנה אחד .</b> וזהו היא קומה חצונה שהיא סביב הר הבית והיא היתה נמוכה כמו ששנינו כל הכתלים שהיו שם היו גבוהים חוץ מכותל מזרחי שהכהן השורף את הפרה עומד בהר המשחה כו' :
<b style="color: gray;">מצודת דוד</b> <b>והנה חומה .</b> והנה ראיתי חומה מחוץ לבית בכל סביבו והוא חומת הר הבית : <b>שש אמות וגו' .</b> ר''ל שהיה הקנה מחזיק שש אמות גדולות שכל אמה מהם היה במדת אמה של חול שהיא אמה בת חמשה טפחים ועוד טפח יותר וא''כ היה מדת הקנה שלשים וששה טפחים : <b>הבנין .</b> ר''ל בנין החומה ההיא : <b>וקומה קנה אחד .</b> למען יהיה נראה מבחוץ כל בנייני הבית ולא יעלימם החומה ההיא מעין הרואה לכן היתה נמוכה כי זה נוייה ויפייה :
<b style="color: gray;">מצודת ציון</b> <b>וטופח .</b> כן יקרא מדת ד' אצבעות אגוד יחד :
<b style="color: gray;">מלבי"ם פירוש המילות</b> <b>והנה חומה,</b> היא חומת הר הבית שהיה חמש מאות קנים בכל צד כמ''ש לקמן (ס''ס מ''ב) והחומה היא <b>מחוץ לבית</b> כי בתוך חומת הר הבית נמצא הבהמ''ק, <b>וביד האיש קנה המדה</b> ר''ל וקנה המדה שהיה ביד האיש (כנ''ל ג') היה מחזיק <b>שש אמות</b> שכל אמה מחזקת <b>אמה</b> של חמשה טפחים <b>ועוד טפח,</b> דהיינו שש אמות של ששה טפחים, <b>וימד את רחב הבנין</b> דהיינו עובי החומה היה שש אמות, וכן קומת החומה, וממ''ש <b>סביב סביב</b> משמע שהיה נמוך מכל הצדדים. [הערה : שהגם שבבית שני רק הכותל המזרחי היה נמוך כדי שיוכל הכהן השורף את הפרה לראות משם את פתח ההיכל כמ''ש בפ''ב דמדות. כאן לא שייך האי טעמא ששם היה בעזרת נשים י''ב מעלות ובעזרת ישראל ט''ו מעלות, ובכאן לא היה בעזרת נשים רק שבע מעלות כמ''ש בצד צפון ודרום (פסוק כ''ב ופסוק כ''ו) ובעזרת ישראל היו שמונה מעלות (כמ''ש בפסוק ל''א ופסוק ל''ד ופסוק ל''ו) וחסר י''ב מעלות שהם שש אמות, וא''כ היה יכול לראות פתח ההיכל דרך השער, רק שהיה נמוך לנוי כדי שיראה את כל המקדש מבחוץ ולא תעלימהו החומה : ע''כ] :
<h3>{ו}</h3>
וַיָּב֗וֹא אֶל־שַׁ֙עַר֙ אֲשֶׁ֤ר פָּנָיו֙ דֶּ֣רֶךְ הַקָּדִ֔ימָה וַיַּ֖עַל (במעלותו) [בְּמַֽעֲלוֹתָ֑יו] וַיָּ֣מָד ׀ אֶת־סַ֣ף הַשַּׁ֗עַר קָנֶ֤ה אֶחָד֙ רֹ֔חַב וְאֵת֙ סַ֣ף אֶחָ֔ד קָנֶ֥ה אֶחָ֖ד רֹֽחַב׃
<b style="color: gray;">רש"י</b> <b>ויבא אל שער אשר פניו דרך הקדימה .</b> נכנס לתוך ההיקף ובא לו לשער עזרת נשים המזרחי היא נקראת חצר החיצונה בכל הענין הזה לפי שהוא לפני עזרת ישראל : <b>ויעל במעלתו .</b> ששפוע ההר הולך ועולה מן החיל התחתון עד עזרת נשים שתים עשרה מעלות כאותה ששנינו לפנים ממנו החיל י' אמות וי''ב מעלות היו שם : <b>סף השער .</b> היא מזוזת השער : <b>קנה אחד רוחב .</b> שש אמות ומכסה את כל עובי החומה שהיה קנה אחד כמו שאמר למעלה : <b>ואת סף אחד .</b> מזוזה השנית אחת מצפון ואחת מדרום :
<b style="color: gray;">מצודת דוד</b> <b>ויבוא .</b> המלאך נכנס בתוך היקף החומה ההיא ובא לו לעזרת נשים אל השער הפונה מזרחה והעזרה ההיא נקראת בענין חצר חיצונה שהיא חיצונה לעזרת ישראל : <b>ויעל במעלותיו .</b> עד שלא בא אל השער הלך במעלות כי ההר הזה היה הולך ועולה כלפי המערב והיו שם מעלות : <b>קנה אחד רוחב .</b> כמדת עובי החומה שהיתה בת קנה וכמדת חומת הר הבית : <b>ואת סף אחד .</b> ר''ל וכן מדד הסף האחד שממולו והיה קנה אחד רוחב :
<b style="color: gray;">מצודת ציון</b> <b>במעלותיו .</b> הם המדרגות שעולין דרך בם : <b>סף .</b> כן יקרא מזוזות הפתח וכן וירעשו הספים ( עמוס ט ) :
<b style="color: gray;">מלבי"ם פירוש המילות</b> <b>ויבא אל שער</b>. משם בא אל שער אחד שהוא שער עזרת נשים שהוא לפני עזרת ישראל, (ונקרא בספר הזה בשם חצר החיצונה, נגד עזרת ישראל שנקראת חצר הפנימית), והחומה הזאת הקיפה מד' רוחות, <b>אשר פניו דרך הקדימה</b> ר''ל שבא בשער המזרחי. <b>ויעל במעלותיו</b> מפני שההר היה משופע ועשו אותו מישור חפרו מעלות אצל השער, ולא באר פה כמה מעלות היו, ומבנין בית שני א''א ללמוד שהיה משונה מבנין זה שכן גם במעלות עזרת ישראל היה משונה, וע''כ שסמך ע''מ שבאר בצד צפון ודרום שהיו שבע מעלות. [הערה : והנה בבנין בית שני היה שטח הר הבית חלוק במחיצה ונקרא סורג, ומזו המחיצה עד עזרת נשים היה עשר אמות ונקרא חיל (כמ''ש בפ''ב דמדות), שלשם אין נכרים וטמאי מתים נכנסים, ועתה היה במקומו התאים ואחריהם היו הששים אלים (שיתבאר בפסוק י''ד) שעמדו כנגד כל הכותל, והחזיקו י''ב אמות רחוק מן הכותל : ע''כ] : <b>וימד את סף השער</b> החומה הזאת היה עוביה י''ג אמות והיה בה שני ספים א' לצד החיצון ואחד לצד פנים, כ''א החזיק שש אמות ואמה אחת היה באמצע בין סף לסף, ועז''א <b>שמדד סף אחד</b> שהוא החיצון <b>היה קנה אחד רחב, ואת סף אחד</b> הוא הפנימי היה <b>קנה אחד רחב,</b> ומסתמא היה כן גם בצד השני של השער כיון שעובי החומה היה שוה בשניהם :
<b style="color: gray;">מלבי"ם ביאור המילות</b> <b>סף השער,</b> מדובר בשלש לשונות, סף, מזוזה, איל, והיינו שכל רוחב השער בין בצדדים בין למטה באסקופה קרוי סף. מקום שעשוי לחזק שם את הדלת קרוי מזוזה, כמשי''ת לקמן (מ''ג ח') וכן פה היתה המזוזה בתוך, רחבם אמה, וחולקת את הסף לשני ספים כ''א רחבו שש אמות, ואם הסף מצופה בתמונת עגול וציור מיוחד קרוי איל, וכן היה בפתח אולם והיכל וקה''ק לקמן פסוק מ''ה ובסי' מ''א פ''א ופ''ג :
<h3>{ז}</h3>
וְהַתָּ֗א קָנֶ֨ה אֶחָ֥ד אֹ֙רֶךְ֙ וְקָנֶ֤ה אֶחָד֙ רֹ֔חַב וּבֵ֥ין הַתָּאִ֖ים חָמֵ֣שׁ אַמּ֑וֹת וְסַ֣ף הַ֠שַּׁעַר מֵאֵ֨צֶל אוּלָ֥ם הַשַּׁ֛עַר מֵֽהַבַּ֖יִת קָנֶ֥ה אֶחָֽד׃
<b style="color: gray;">רש"י</b> <b>והתא .</b> הוא יציע שקורין אפנדי''ן בלע''ז והיה שלשה מימין השער ושלשה מן השמאל כמו שאמור בענין והתאים סמוכין לכותל המזרחי של עזרת נשים מבחוץ כלפי הר הבית ומהיכן אני למד שהם מבחוץ ממה שכתוב אחר כל הענין ויבאני אל החצר החיצונה מכאן אני למד שכל האמור למעלה היה חוצה לה שעדיין לא נכנס לתוכו : <b>והתא קנה אחד ארך וגו' .</b> חללו של כל אחד ואחד שש אמות מרובע : <b>ובין התאים חמש אמות .</b> כתלים המפסיקים בין התאים עוביים ה' אמות וכן תרגם יונתן ובין תאוויא כתלא ה' אמין וכן שנינו במסכת מדות כותל התא חמש : <b>וסף השער מאצל אולם השער וגו' .</b> שלפנים מן השער היה עשוי אולם מחובר לשער כמו שמפורש בענין בולט לתוך עזרת נשים עשר אמות ובראשו דלתות ומזוזות וזהו שאמר וסף השער שהוא אצל אולם השער : <b>מהבית .</b> כלומר לצד פנים : <b>קנה אחד .</b> רחבו לכסות עובי חומות האולם אחד מימין ואחד משמאל שעובי החומה של אולם לימין ולשמאל קנה אחד כמו שמפרש והולך :
<b style="color: gray;">מצודת דוד</b> <b>והתא .</b> כל תא היה קנה אחד אורך וכו' ומספר התאים היו שלשה מימין השער ושלשה משמאלו כמפורש בענין והיו נשענים לכותל העזרה ופניו כלפי הר הבית : <b>ובין התאים .</b> כותלים המפסיקים בין תא לתא היו בני חמשה אמות וכן הכתלים החיצונים מזה ומזה וכן הכתלים שלפניהם אבל מאחריהם היה להם כותל העזרה לכותל : <b>וסף השער מאצל אולם השער .</b> כי לפנים מהשער היה בנין אולם כמפורש בענין וכתליו היו נמשכין כלפי פנים מצדי השער מזה ומזה ולהן מזוזות בראשן הפנימי ולכן אמר כ''א ממזוזות השער שאצל האולם לצד פנים היתה בת קנה אחד וכמדת כותלי האולם :
<b style="color: gray;">מצודת ציון</b> <b>והתא .</b> ענין חדר מה וכן אל תא הרצים ( מ''א יד ) ויקרא כן על כי הוא בגבול גוף הבנין והוא מל' תתאו לכם ( במדבר לד ) שהוא ענין גבול : <b>אולם .</b> ענין בית שער ועשויה כעין כפה ממעל : <b>מהבית .</b> מבפנים :
<b style="color: gray;">מלבי"ם פירוש המילות</b> <b>והתא,</b> ראה שבשני צדדי השער מבחוץ היו בנינים ששייכים אל השער ונקראים תאים, (מלשון אתא על שהם משמשים להבא אל השער לעמוד שם קודם שיכנס), והיו שלש מכל צד ופתחיהם אל השער, ובצד הפנימי היה אולם שהוא בית שער ששייך ג''כ אל השער, וראה שמדד את חלל התא שאצל השער והיה חללו בין בארך בין ברוחב קנה אחד, שהוא שש אמות מרובע, <b>ובין התאים</b> היינו הכותלים המפסיקים בין תא לתא היה רחבם של כ''א <b>חמש אמות,</b> (וה''ה הכותל מזרחי של התאים שלצד חוץ, ועי' בפסוק י''ב), <b>וסף השער,</b> אחר שמדד את התא שאצל השער ואת הכותל שבינו לבין התא שבצדו, נכנס לצד הפנימי של השער למדוד את האולם, ומדד בו ג' מדידות, {{{א}}} מדד עובי הכותל של אולם מצד זה ומצד זה, שהכותל של האולם היה בצד השער ובצד אחד היה נסמך אל כותל החצר, רק בצד השני של פנים היה לו סף, ומדד את <b>סף השער מאצל עולם השער,</b> ר''ל הסף של האולם וקורא אותו בשם סף השער כי גם האולם היה שייך אל השער, <b>מהבית</b> כי הצד של צד חוץ היה נסמך אל הכותל ולא היה לו סף. והיה <b>קנה אחד,</b> ומזה ידע שכותלי האולם כ''א רחבו שש אמות :
<b style="color: gray;">מלבי"ם ביאור המילות</b> <b>והתא.</b> כבר הבתאר אצלינו (מ''א ס''ו) ההבדל בין יציע, תא, צלע, ותראה בכאן שהבנינים שהיו אצל השער מבחוץ נקרא בשם תאים, כי היו מזומנים אל הבא ונכנס, מלשון אתא בקר, ושייכים אל השער שנקרא ג''כ בשם שער האיתון מלשון אתא, והבנינים שהיו מחוברים בצדדים שלא אצל השערים נקראו צלעות בסי' מ''א :
<h3>{ח}</h3>
וַיָּ֜מָד אֶת־אֻלָ֥ם הַשַּׁ֛עַר מֵהַבַּ֖יִת קָנֶ֥ה אֶחָֽד׃
<b style="color: gray;">רש"י</b> <b>וימד את אולם השער מהבית .</b> לפנים מן השער : <b>קנה אחד .</b> עובי חומות הימין והשמאל שהאולם נכון עליהם :
<b style="color: gray;">מצודת דוד</b> <b>מהבית .</b> ר''ל העומד בפנים בחלל העזרה : <b>קנה אחד .</b> על עובי החומה יאמר :
<b style="color: gray;">מלבי"ם פירוש המילות</b> <b>וימד,</b> (מדידה שניה) <b>מדד את אולם השער</b> היינו אורך כותל האולם ממערב למזרח, והתחיל מדידה זאת <b>מהבית,</b> כי באשר עמד אצל סף האולם שלצד פנים מדד משם ממערב למזרח, והיה <b>קנה אחד,</b> נמצא שהאולם נמשך לפנים שש אמות :
<h3>{ט}</h3>
וַיָּ֜מָד אֶת־אֻלָ֤ם הַשַּׁ֙עַר֙ שְׁמֹנֶ֣ה אַמּ֔וֹת (ואילו) [וְאֵילָ֖יו] שְׁתַּ֣יִם אַמּ֑וֹת וְאֻלָ֥ם הַשַּׁ֖עַר מֵהַבָּֽיִת׃
<b style="color: gray;">רש"י</b> <b>וימד את אולם השער שמונה אמות .</b> משך בליטתו לתוך עזרת נשים : <b>ואיליו .</b> אשישלטינ''ץ כל אילים האמורים בענין הם כמין אילנות עגולין עשויין מאבני גזית ועומדין בפתח אחד מימין ואחד משמאל במקום ספים במקום מזוזות וכן ת''י ( ישעיה ו ) וינועו אמות הסיפי' אילנות ספיא וקרוין אילים על שם עגולין כאלה וכאלון : <b>ואיליו שתים אמות .</b> עובי עגולן ועומדין בסוף חלל האולם דבוקים זה לכותל ימין וזה לכותל שמאל נמצא בליטת האולם ואילים שלו י' אמות לתוך העזרה לפנים מן השער : <b>ואולם השער מהבית .</b> לפי שאולמי שער עזרת ישראל היו בולטים ומשוכים לצד החוץ כמו שמפורש בענין פי' באולמי שערי עזרת נשים שהם היו משוכין לצד פנים ושערי עזרת נשים מכוונים כנגד שערי עזרת ישראל נמצא אולם כנגד אולם ודבר נוי הוא זה :
<b style="color: gray;">מצודת דוד</b> <b>וימד וגו' .</b> משך בליטתו לפנים : <b>ואיליו .</b> המזוזות שעמדו בראשי הכתלים נמשך בליטתן לפנים שתי אמות הרי בין הכל עשר אמות ( אבל רוחב המזוזות היה קנה אחד לכסות עובי הכותל ועם כי היו עגולים כלפי שקראום איליו מ''מ לא היו במרחק שוה ) : <b>ואולם השער מהבית .</b> לפי שאולם הוא בית שער ודרכו להיות מחוץ לשער וכמו שהיו אולמי חצר הפנימי לכן אמר הנה האולם הזה היה מבפנים לא כדרך האולמות ונעשה כן למען יהיה האולם הזה מול אולם חצר הפנימי וזהו דבר נוי ופאר ( וכתלי האולם היו משוכין מחלל השער אמה וחצי מזה ומזה כמפורש בענין ) :
<b style="color: gray;">מצודת ציון</b> <b>ואילו .</b> כן יקראו המזתות על כי היו עגולים כאילן אלה :
<b style="color: gray;">מלבי"ם פירוש המילות</b> <b>וימד,</b> (מדידה שלישית) <b>מדד את אולם השער</b> מצפון לדרום, והיה <b>שמונה אמות ואיליו שתים אמות,</b> ר''ל כי רוחב חלל האולם מצפון לדרום היה עשר אמות כרוחב חלל השער רק בצד פתחו עמדו שני אילים אחד מצד זה ואחד מצד זה והיה כ''א אמה על אמה עגול, והיה עמידתם בתוך פתח האולם בפנים וסתמו את הפתח אמה מכל צד, עד שלא נשאר שם מחלל האולם רק שמונה אמות, ועם שתי אמות של שני האילים היה פתחו עשר אמות כמדת חלל השער, כי שני כותלי האולם היו שוים עם השער בצד פנימי שלהם, ורוחב חללו כרוחב חלל השער, <b>ואולם השער מהבית</b> באשר הדרך הוא שהאולם יעמוד חוץ לשער בצד חוץ כמו שהאולם של עזרת ישראל היה לצד חוץ, הודיע שאולם של שער החצר החיצונה היה מהבית היינו בפנים, והיה כן לנוי כדי שיהיה אולם כנגד אולם :
<h3>{י}</h3>
וְתָאֵ֨י הַשַּׁ֜עַר דֶּ֣רֶךְ הַקָּדִ֗ים שְׁלֹשָׁ֤ה מִפֹּה֙ וּשְׁלֹשָׁ֣ה מִפֹּ֔ה מִדָּ֥ה אַחַ֖ת לִשְׁלָשְׁתָּ֑ם וּמִדָּ֥ה אַחַ֛ת לָאֵילִ֖ם מִפֹּ֥ה וּמִפּֽוֹ׃
<b style="color: gray;">רש"י</b> <b>ותאי השער .</b> הזה אשר דרך הקדים שבכותל מזרחי של עזרת נשים ג' היו מפה וג' היו מפה ג' לדרום וג' לצפון סמוכין לכותל עזרת נשים ופניהם להר הבית ומדת חללו וכותל המפסיק בין כל אחד פי' למעלה : <b>ומדה אחת לאילים .</b> העשויין לספי האולם מבפנים : <b>מפה .</b> ומפה . מימין ומשמאל מדתן שתים אמות :
<b style="color: gray;">מצודת דוד</b> <b>ותאי השער .</b> מספר תאי השער העומדים בפאת המזרח היו שלשה מהשער מזה ושלשה מזה : <b>לשלשתם .</b> לשלש התאים שמזה ומזה : <b>לאלים .</b> למזוזות התאים שעמדו בפתחיהם מזה ומזה :
<b style="color: gray;">מצודת ציון</b> <b>מפה .</b> מכאן וכן עד פה תבוא ( איוב לח ) :
<b style="color: gray;">מלבי"ם פירוש המילות</b> <b>ותאי השער דרך הקדים</b> היינו תאי השער המזרחי, היו <b>שלשה מפה ושלשה מפה,</b> ר''ל שלשה מצד צפוני של השער מדרום לצפון ושלשה מצד הדרומי של השער מצפון לדרום, (ואחר שכבר מדד התא שאצל השער וראה שחללו שש על שש אמות ועובי הכותל המפסיק בין תא לתא חמש אמות, הלך למדוד את האולם שהוא ג''כ אצל השער בפנים, ואח''ז יצא לחוץ ומדד שלשה התאים, וראה כי) <b>מדה אחת לשלשתן,</b> שכולם היו כמדת התא הראשון שכבר מדד כנז' (בפסוק ז'), <b>ומדה אחת לאילים מפה ומפה,</b> שכמו שהיו שני אילים בפתח האולם כ''א אמה על אמה כן היו שני אילים בפתח התאים, איל אחד מכל צד, והיה ג''כ מדתם אמה על אמה בעיגול :
<h3>{יא}</h3>
וַיָּ֛מָד אֶת־רֹ֥חַב פֶּֽתַח־הַשַּׁ֖עַר עֶ֣שֶׂר אַמּ֑וֹת אֹ֣רֶךְ הַשַּׁ֔עַר שְׁל֥וֹשׁ עֶשְׂרֵ֖ה אַמּֽוֹת׃
<b style="color: gray;">רש"י</b> <b>רחב פתח השער .</b> רוחב חלל הפתח וכן שנינו כל הפתחים רחבן י' אמות : <b>אורך השער .</b> הוא חלל אולם השער מן הצפון לדרום : <b>שלש עשרה אמות .</b> י' כנגד חלל הפתח ואמה וחצי לכאן ואמה וחצי לכאן ואל תתמה שאצל הפתח קורהו רוחב ואצל חלל האולם קורהו אורך שהפתח גובהו הוא ארכו והרחב מסף אל סף והאולם לפי שמשך בליטת חללו מן המזרח למערב פחות ממדת חללו מן הצפון לדרום שזו שמונה אמות וזו י''ג קורא את המדה היתירה אורך והרי עדות לדבר במשכנא ( דמלכים א' ) והאולם על פני היכל הבית כ' אמה ארכו על פני רוחב הבית נמצא מן הצפון לדרום קרוי להיכל רוחב ולאולם קרוי אורך לפי שההיכל מדתו מן המזרח למערב יתירה על מצפון לדרום ובאולם חלוף למדת שהמידה היתירה קרוי אורך :
<b style="color: gray;">מצודת דוד</b> <b>את רוחב .</b> הוא רוחב חלל פתח השער ממזוזה למזוזה : <b>אורך השער .</b> הוא החלל שבין כותלי אולם השער ( ואין לתמוה על שקורא לחלל הפתח בלשון רוחב ולחלל האולם קורא בלשון אורך כי כלפי שקורא בענין לגובה השער בל' אורך ראוי א''כ לקרוא מהסף להסף בלשון רוחב אבל האולם הלא משך הבליטה לפנים היה עשרה אמות ובין הכתלים היו י''ג אמות והיתירה במדה ראוי לקרות בל' אורך ) שלש עשרה אמות . עשר מול חלל השער ואמה ומחצה משוכה לכל צד מחלל השער ולהלן :
<b style="color: gray;">מלבי"ם פירוש המילות</b> <b>וימד,</b> עתה מדד את השער בעצמו והיה <b>רוחב פתח השער</b> מצפון לדרום <b>עשר אמות, ואורך השער ממזרח למערב היה שלש עשרה אמות,</b> שכבר בארנו שרוחב קיר החצר היה שלש עשרה אמות (כי נחלק לשני ספים כל סף שש אמות ואמה אחת באמצע כנ''ל (פסוק ו') והיה ארכו י''ג אמה :
<h3>{יב}</h3>
וּגְב֞וּל לִפְנֵ֤י הַתָּאוֹת֙ אַמָּ֣ה אֶחָ֔ת וְאַמָּה־אַחַ֥ת גְּב֖וּל מִפֹּ֑ה וְהַתָּ֕א שֵׁשׁ־אַמּ֣וֹת מִפּ֔וֹ וְשֵׁ֥שׁ אַמּ֖וֹת מִפּֽוֹ׃
<b style="color: gray;">רש"י</b> <b>וגבול לפני התאות אמה אחת וגו' .</b> התאות שמכאן ומכאן לשער היו משוכין מן כנגד חלל האול' שלפנים אמה לצפון ואמה לדרו' שכבר פי' שהוא מבית משוך מכנגד חלל השער אמה ומחצה לצפון וכן לדרום ועכשיו מפרש שהתאים שבחוץ משוכים לצפון אמה אחת יותר מן האולם וכן לדרום אמה אחת נמצאו משוכין מחלל רחב הפתח ב' אמות ומחצה לכאן וב' אמות ומחצה לכאן וזהו ל' וגבול אשומיי''ל בלע''ז מקום פנוי וכותל התא עובי ה' נמצא עובי כותל הצפוני ( צ''ל הדרומי צ''ה ) של התא הצפוני ועובי כותל הצפוני של אולם כלים זה כנגד זה שכותל אולם עוביו שש וכותל התא חמש והוא נמשך אמה אחת לתוך כנגד עובי כותל האולם וכן לדרום :
<b style="color: gray;">מצודת דוד</b> <b>וגבול .</b> לפני התחלת התאים היה מקום פנוי אמה אחת יתירה ממה שהיה פנוי בצד פנים ממולו כי כתלי האולם היו נמשכות מחלל השער ולהלן אמה ומחצה והתאים נמשכו בצד חוץ ממולו ועוד אמה יתירה א''כ היה הגבול שתי אמות ומחצה : <b>ואמה וגו' .</b> ר''ל וכן אמה אחת גבול בעבר השני : <b>והתא .</b> ר''ל חלל התא היה מרוחק ששה אמות מהתחלת גבול האמה היתירה על הגבול הפנימי שממולו כי האמה של הגבול וחמש של עובי כותל התא הרי ששה ( ויתכן שבא לומר בזה שגם כותלי חיצונים מזה ומזה מהתאות היו בני חמשה אמות כי למעלה לא פירש כ''א בין התאות ) : <b>ושש וגו' .</b> ר''ל וכן היה מרוחק שש אמות בהעבר השני :
<b style="color: gray;">מצודת ציון</b> <b>וגבול .</b> ר''ל מקום פנוי מבלי בנין :
<b style="color: gray;">מלבי"ם פירוש המילות</b> <b>וגבול לפני התאות אמה אחת,</b> מפני שהתאים נסמכו בצד מערב אצל קיר החצר, שקיר החצר הוא קיר המערבי של התא, ובצד של השער נסמכו אל השער, הודיע שלא נסמכו ממש רק היה אמה אחת גבול לפניהם, שבין בצד המערבי היה קיר החצר בולט אמה אחת, שכנגד התאים היה רוחב הקיר אמה אחת יתירה (שהיה שייך אל התאים) כל משך התא באורך ובגובה, וזה היה הגבול בין התא וקיר החצר, וכן בצד השער היה עובי כותל התא אמה אחת יתירה שכותלי התאים היו חמש אמות ובצד השער היה רחבו עד גובה הפתח שש אמות שבאמה היתירה הזאת עמדו שני האילים של פתח התא שהיה עובי כ''א אמה אחת, וזה היה הגבול לפני התא אל השער, והנה יתבאר (בפסוק שאח''ז) שהיה להתאים פתחים משני צדיהם, שבתאים הצפונים היה פתח פתוח לצד דרום אל השער ופתח פתוח לצד צפון אל החוץ וגם בפתח זה היה גבול אמה לפני הפתח, שכותל התא השלישי שבצד חוץ ששם הפתח הפתוח לחוץ היה ג''כ שש אמות עד משקוף הפתח כי אמה אחת היה גבול לפני התא מגביל בינו ובין החוץ, ושם עמדו גם כן שני אילים השייכים אל הפתח, וזה נכלל במ''ש <b>ואמר אחת גבול מפה,</b> ר''ל מצד האחר הפתוח לחוץ, <b>והתא שש אמות מפה,</b> ר''ל ובזה היה כותל החיצוני של תא החיצון שש אמות, בין התא של צד השער שהיה כותלו החיצוני שש אמות, ובין התא השלישי של צד החוץ שהיה ג''כ כותלו החיצוני שש אמות, וז''ש <b>ושש אמות מפה,</b> (כי א''א לפרש על חלל התא שהיה שש אמות שזה כבר נאמר (בפסוק ו') ולכן אמר והתא בלשון יחיד כי זה לא היה לכל התאים רק לתא החיצון, אבל שני כותלים המפסיקים בין תא לתא לא היו רק חמש אמות כמ''ש (בפסוק ו') ובין התאים חמש אמות :
<b style="color: gray;">מלבי"ם ביאור המילות</b> <b>והתא שש אמות.</b> תא זה ר''ל כניסת השער, והוא מלשון אתא, שעקר שם תא ע''ש הביאה, כנ''ל, ונופל היטב עקר השם גם על מקום שבאים שם אל התא :
<h3>{יג}</h3>
וַיָּ֣מָד אֶת־הַשַּׁ֗עַר מִגַּ֤ג הַתָּא֙ לְגַגּ֔וֹ רֹ֕חַב עֶשְׂרִ֥ים וְחָמֵ֖שׁ אַמּ֑וֹת פֶּ֖תַח נֶ֥גֶד פָּֽתַח׃
<b style="color: gray;">רש"י</b> <b>וימד את השער מגג התא לגגו .</b> מגג התא שבצפון השער לגג התא שבדרום השער : <b>עשרים וחמש אמות .</b> עובי כותל התא חמש וכן עובי כותל התא שמצד שני הרי עשר ושתי אמות ומחצה שתהא ( כצ''ל צ''ה ) משוך מחלל הפתח לכאן וכן לכאן הרי ט''ו וחלל הפתח עשר אמות הרי כ''ה וכולן מדת רוחב השער הן כנגד י''ג אמות של חלל האולם מבפנים ושני כתלים קנה מכאן וקנה מכאן הרי כ''ה : <b>פתח נגד פתח .</b> פתח התא שאצל השער בדרום מכוון כנגד פתח התא שאצל השער בצפון שלא היה לכל ששת התאים האלה פתח בכותל שבצד החוץ אלא שלשני התאים הסמוכין לשער היו להם פתחים פונים אל שער אויר שבין שניהם וכן הוא אומר למטה ואל אליהמה לפנימה לשער למדנו שפתחיהם פונים לשער :
<b style="color: gray;">מצודת דוד</b> <b>מגג התא לגגו .</b> ר''ל מגג התא שבעבר הזה לגג התא שממולו בעבר השני : <b>רוחב עשרים וחמש אמות .</b> כי הגג הוא מה שעל החלל בין הכתלים וא''כ צא וחשוב הכותל חמשה וגבול אמה ועוד אמה ומחצה ממול גבול הפנימי וכן מעבר השני הרי ט''ו אמה ועשר מחלל פתח השער הרי כ''ה אמות והיה עשוי כעין תקרה מגג לגג והיה נראה כעין שער וכאשר הוא בהציור : <b>פתח נגד פתח .</b> ר''ל פתח השער הזה היה מול פתח שער הפונה לפנים שהיה עשר בחללה :
<b style="color: gray;">מלבי"ם פירוש המילות</b> <b>וימד את השער</b> הנה שלשה התאים שבכל צד הם שייכים אל השער (כמ''ש למעלה שנקרא תא מלשון ביאה שעשוי לביאת השער), ולכן <b>מדד עתה את השער מגג התא לגגו</b> ר''ל לגג השער, והיה <b>רחבו עשרים וחמש אמות, כי רוחב השער ממערב למזרח היה שלש עשרה אמות</b> (כנ''ל פסוק י''א) וגבול לפני התא אמה אחת שאמה זאת היתה לחוץ מן השער כי היה שייך אל התא (כנ''ל פסוק הקודם) ולא היה רק עד גובה התא, ושש אמות חלל התא, וחמש אמות רוחב כותל המזרחי של התא סך הכל כ''ה אמות, <b>פתח כנגד פתח</b> ר''ל שכל הפתחים של התאים היו זה כנגד זה שהיו פתחים בין תא לתא, ובתא הדרומי של תאים הצפונים היה פתח פתוח אל השער ובתא הצפוני היה פתח פתוח אל החוץ, עד שהיה יכול ליכנס אל התאים מכל צד, וכן היה בתאים הדרומים פתחים בשתי הצדדים ופתחים בין תא לתא, ובזה היו פתחי התאים הדרומים מכוונים נגד פתחי התאים הצפונים ששניהם היו פתוחים לצד השער זה כנגד זה, וכ''ז נכלל במ''ש פתח נגד פתח :
<h3>{יד}</h3>
וַיַּ֥עַשׂ אֶת־אֵילִ֖ים שִׁשִּׁ֣ים אַמָּ֑ה וְאֶל־אֵיל֙ הֶֽחָצֵ֔ר הַשַּׁ֖עַר סָבִ֥יב ׀ סָבִֽיב׃
<b style="color: gray;">רש"י</b> <b>ויעש את אילים ששים אמה .</b> גובהן של אילים של ספי האולם גבוהים ששים אמה : <b>ואל איל החצר השער סביב .</b> וכן לכל אילי החצר שבכל אולמי שערים סביב סביב שאף בצפון ובדרום היו לה שערים עשויין כתבנית השער הזה כמו שמפורש בענין :
<b style="color: gray;">מצודת דוד</b> <b>את אילים .</b> הם מזוזות השערים והיה גבהן ס' אמה : <b>ואל איל .</b> ר''ל וכמדה ההיא היה אל כל המזוזות החצר בעברי השער מזה ומזה : <b>סביב סביב .</b> כי גם ברוח הצפוני והדרומי היו שערים כמפורש בענין :
<b style="color: gray;">מלבי"ם פירוש המילות</b> <b>ויעש את אילים ששים אמה,</b> הנה התאים נמשכו בכותל מצד השער ארבעים אמה מכל צד, (כמו שיתבאר בפסוק שאח''ז) ואח''כ היה הכותל פנוי, ועשה שם אילים שנמשכו ממקום כלות התאים עד ששים אמה והם עמדו בשוה עם התאים והיה בינם ובין כותל החצר י''ב אמה והיה זה לנוי אל הבית, וגם יל''פ שעשה אלים ששים וכ''א החזיק אמה, ובזה היו דומים לאילי פתח האולם ופתחי התאים שהיו ג''כ אמה (כמ''ש (בפסוק י') ומדה אחת לאילים מפה ומפה), ופי' <b>ויעש אילים ששים של אמה,</b> וי''ל שהיה הפסק בין איל לאיל ג''כ אמה, ולפ''ז החזיקו ברוחב הכותל קי''ט אמות ומן פתח שער חצר החיצונה עד הכותל הצפוני וכן הדרומי היה קי''ח אמה, שהם מ''ה אמה שנגד חלל החצר הפנימי, י''ג אמה נגד עובי הכותל של הפנימי, ומאה אמה שחלל חצר החיצונה עודף על חצר הפנימי, והאילים מתחילים ממקום כלות התאים, שהיו ארבעים אמה מן השער נמצא שהאיל האחרון עמד נגד התחלת עובי כותל הצפוני והדרומי של החצר החיצונה, והיה במקום הסורג שהיה בבית שני כנ''ל (פסוק ו'), שלכן העמידו אילים נגד כל משך הכותל עד עובי החומה ואחר שהאילים האלה לא היו רק בצד מזרח לבד שינה הלשון ואמר ויעש אילים, שאם היה אומר סתם שהיו אילים ששים היה משמע שהיה כן גם בצד צפון ודרום שהיו דומים בכל דבר אל המזרח רק האילים לבד לא היו בצפון ודרום, <b>ואל איל החצר השער סביב סביב,</b> הנה ציר השער היה קבוע בין שני ספי השער שכבר בארנו (פסוק ו') שהיה להשער שני ספים כ''א רחב שש אמות ואמה אחת היה ביניהם ששם היה ציר השער, ולא ידענו להיכן היה השער נפתח אם לצד חוץ או לצד פנים, באר פה שהיה נפתח אל צד החצר לצד פנים, שהיה סובב על צירו אל איל החצר, שהאיל של החצר היה קבוע בפתח האולם ששם עמדו בצד פנים איל מצד זה ואיל מצד זה כנוס אמה בחלל האולם (כנ''ל פסוק ט') וכשנפתח השער היה מגיע עד אמה שלפני האיל האחד של החצר, כי רוחב השער היה עשר אמות וכשנפתח היה מחזיק שש אמות של סף הפנימי של השער וארבע אמות בחלל האולם, ולא נשאר עד איל האולם רק ריוח אמה, כי משך האולם לפנים לא היה רק שש אמות (כנ''ל פסוק ח') והודיע זה כדי שלא נטעה שנפתח לצד חוץ, וא''כ הגיע עד חצי הפתח של התא, כי התא היה פתוח באמצע אל צד השער, ומאמצעית הפתח עד גבול התא שלש אמות, וגבול התא אמה, ושש אמות רוחב הסף החיצון של השער, סה''כ עשר אמות, וזה לא יתכן לסתום חצי הפתח והחלון של התא, לכן הודיע שהיה השער סובב אל איל החצר שהוא האולם ששם מקומו הנכון :
<h3>{טו}</h3>
וְעַ֗ל פְּנֵי֙ הַשַּׁ֣עַר (היאתון) [הָֽאִית֔וֹן] עַל־לִפְנֵ֕י אֻלָ֥ם הַשַּׁ֖עַר הַפְּנִימִ֑י חֲמִשִּׁ֖ים אַמָּֽה׃
<b style="color: gray;">רש"י</b> <b>ועל פני השער האיתון .</b> גובהו של השער הזה והוא קרוי שער האיתון לפי שהוא משמש כניסה ויציאה לכל באי העזרה : <b>איתון .</b> תרגום של ביאה : <b>על לפני אולם השער הפנימי .</b> עם גובהו של אולם השער שהוא לפנים מן השער נ' אמה , ומגובה שאר השערים שבענין שהם נ' אמה אני למד שעל פני האמור כאן הוא גובה ( כלומר משער החיצון גובהו נ' אמה על פני כל האולם ששער הפנימי של אולם שאף בסופו של אולם הוא שער כמו שמפורש כבר בפסוק ז' סא''א ) :
<b style="color: gray;">מצודת דוד</b> <b>ועל פני .</b> ר''ל גבהו של שער האיתון הוא השער המזרחי האמור בענין ויקרא כן לפי שהנכנסים להשתחוות באים דרך בו שהוא מכוון מול פתח ההיכל ובית קה''ק : <b>על לפני .</b> עם גובה אולם השער הנמשך לפנים : <b>חמשים אמה .</b> ר''ל זה כזה היו בגובה חמשים אמה וא''כ בלטו המזוזות עשר אמות למעלה מחלל השער :
<b style="color: gray;">מצודת ציון</b> <b>ועל פני .</b> הוא ענין גובה ע''ש שפני האדם הוא בגובה הגוף : <b>האיתון .</b> ענין ביאה כמו אתא בוקר ( ישעיה כ''א ) : <b>על .</b> כמו עם : <b>לפני .</b> ענין גובה :
<b style="color: gray;">מלבי"ם פירוש המילות</b> <b>ועל פני השער האיתון וכו' חמשים אמה,</b> כבר התבאר (בפסוק י''ג) ששלשה התאים שבכל צד הם שייכים אל השער, ולכן אמר שם שמדד את השער מגג התא לגגו של השער והיה רחבו עשרים וחמש אמות, שזה שייך לרוחב כניסת השער שהשער עם רוחב התא ממערב למזרח קרוי רוחב והיה כ''ה אמה, ועתה מדד מן השער לאורך התאים שזה ארך פני השער (ר''ל השייך אל השער) והיו חמשים אמה, שרוחב השער מדרום לצפון עשר אמות ומן השער עד כלות ההתאים ארבעים אמות, כיצד שני קירות החיצונים של התאים שבצד השער ושבצד החוץ כנגדו היה כ''א שש אמות (כי היו חמש אמות עם אמה של גבול לפני התאות (כמ''ש בפי''ב) ושני קירות המפסיקות בין שלשה התאים כ''א חמש אמות (כמ''ש בפסוק ז') ושלשה חללי התאים כ''א ו' אמות (כמ''ש בפ' הנ''ל) ס''ה ארבעים אמה, ועם רוחב השער הם חמשים אמה, ולפ''ז מדד תחלה בצד הדרומי של השער מראש השער, עד כלות התא הדרומי רוחב כ''ה אמות ממערב למזרח, ומשם חזר למדוד מדרום לצפון עד כלות אורך התאים והיו חמשים אמה, וכן כשמדד בצד הצפוני של השער עד כלות התא הצפוני רוחב כ''ה, חזר למדוד משם באורך מצפון לדרום עד כלות התאים הדרומים והיו ג''כ חמשים אמה, וזה שאמר בכל הענין שהיה כל שער ארכו חמשים אמה ורחבו עשרים וחמש (כמ''ש בפסוק כ''א כ''ה כ''ט ל''ג ל''ו), ולכן קראו בשם שער האיתון, שכן נקרא עם התאים שאצלו (ששם תא מלשון אתא וביאה), ר''ל מקום שאתים ובאים בשער היינו הצד הפונה לחוץ ששם נכנסים אל השער, כי התאים היו מבחוץ, ומ''ש <b>על לפני השער הפנימי</b> ר''ל שפני השער האיתון מבחוץ היה מקביל נגד מה שהיה לפני השער בפנים, כי יתבאר (בפסוק י''ז) שאצל האולם שבפנים היה רצפה אל כתף השער ועל הרצפה היו שלשים לשכות, ובפסוק י''ח באר שהרצפה היתה אל כתף השערים לעומת אורך השערים, ומכאן ידענו שאורך השערים נמשך בחוץ עד כלות התאים שהם מ' אמה מן השער, מבואר שלעומת אורך השערים עמדה הרצפה והלשכות שעליה בפנים, ובמקום שכלו התאים מבחוץ כלתה הרצפה שנגדם מבפנים, והיה משך הרצפה ל''ד אמה (כמו שיתבאר בפסוק י''ח) שהוא מ' אמה מן השער, וז''ש פה שמה שהיה <b>על פני שער האיתון</b> מבחוץ, היה מקביל <b>על לפני אולם השער הפנימי,</b> ר''ל נגד מה שהיו בפנים לפני אולם השער שעמדו ג''כ בנינים מקבילים בפנים נגד התאים שבחוץ והיו חמשים אמה שהם ל''ד אמה של משך הרצפה שש אמות של עובי כותל האולם ועשר אמות של רוחב השער, ויען שהרצפה עמדה לפני האולם בצד פנים אמר לפני אולם השער הפנימי, (וגם שבא להוציא האולם החיצון ר''ל אולם של החצר הפנימי שהוא היה מבחוץ (כמו שיתבאר בפסוק ל''א), ששם לא היה רצפה לפניו), ובא אגב ללמדנו שגם בצד הפנימי נמשכה הרצפה עד כלות התאים שהם חמשים אמה מהתחלת רוחב חלל השער, ואחר נ' אמה מהתחלת רוחב חלל השער כלו בנין התאים מבחוץ ובנין הרצפה והלשכות שעליו כנגדם בפנים :
<b style="color: gray;">מלבי"ם ביאור המילות</b> <b>האיתון.</b> מענין ביאה. ונקרא כן בצירוף התאים שנחשבו עם השער (כנ''ל פ''ז) :
<h3>{טז}</h3>
וְחַלֹּנ֣וֹת אֲטֻמ֣וֹת אֶֽל־הַתָּאִ֡ים וְאֶל֩ אֵלֵיהֵ֨מָה לִפְנִ֤ימָה לַשַּׁ֙עַר֙ סָבִ֣יב ׀ סָבִ֔יב וְכֵ֖ן לָאֵֽלַמּ֑וֹת וְחַלּוֹנ֞וֹת סָבִ֤יב ׀ סָבִיב֙ לִפְנִ֔ימָה וְאֶל־אַ֖יִל תִּמֹרִֽים׃
<b style="color: gray;">רש"י</b> <b>וחלונות אטומות אל התאים .</b> התאים האלה לא היו להם פתחים אל החוץ אלא זה פתוח לזה וכן מצינו במסכת מדות בתאים שסביבות ההיכל ג' פתחים לכל א' וא' א' לתא מן הימין וא' לתא מן השמאל וא' לתא שעל גביו ולתאים שבחצר שלא היו אלא ג' תאים זה אצל זה ולא היו להם תאים על גביהם היו לאמצעי ב' פתחים א' לתא מן הימין וא' לתא מן השמאל ולחיצון של צד השער היו ב' פתחים א' פתוח לאמצעי ואחד לצד השער וכן לתא החיצון של כתף השני מזה ומזה לשער כמו שכתוב למעל' פתח נגד פתח והיו להם חלונות שקופים אטומים פתוחי' לצד החיצון וסתומים לצד פנים כלומר קצרים לצד פנים ורחבים לצד החוץ אל המזרח , ומנחם פתר שקופים לשון השקפה כמו ( שיר ו' ) מי זאת הנשקפה ( תהלים קב ) כי השקיף ממרום קדשו וכן ( שמות י''ב ) אל המשקוף גם כן פתר לשון השקפה : <b>ואל אליהמה לפנימה לשער .</b> ואל כתפות פתחיהם של שני תאים הסמוכים לשער מזה ומזה שהיה פתחן אל תוך אויר השער פתח התא הצפוני מצפון לשער ופתח התא הדרומי מדרום לשער וכתפות הפתחים שמזה ומזה לפתח התא הם האילים והיו בהם חלונות פתוחים לאויר הפסק רוחב השער שהיה מפסיק בין התאים ואותו אויר קורא לפנימה לשער שמי שנכנס לבין אויר בליטת התאים שמכאן ומכאן נראה שהוא נכנס לשער : <b>וכן לאילמות .</b> וכן היו חלונות לאילמות של כל שער ושער : <b>וחלונות סביב סביב לפנימה .</b> בחומה לצד העזרה מבפנים : <b>ואל איל תמורים .</b> ת''י כותרתא כותרות בראש האיל היה עשוי כמין כותרות דומה לדקל כי במשכנא דשלמה הן מתורגמות צורת דקלין פומיל''ש בלע''ז :
<b style="color: gray;">מצודת דוד</b> <b>וחלונות אטומות .</b> בהתאים היו חלונות סתומות ר''ל לא היו פתוחות מבלי סתימה כלל אלא היו סתומות במחיצה בהירה וזכה לבוא האורה דרך בה : <b>ואל אליהמה .</b> החלונות ההם היו במזוזותיה הפונות לפנימה לשער כי תא הקיצונה שאצל השער מזה ומזה היו פתחיהן זה מול זה ופנו אל חלל השער החיצון שהיה מכ''ה אמות כמפורש למעלה ובמזוזות הפתחים ההם היו החלונות אולם ביתר התאים יתכן שלא היו חלונות במזוזותיהן כי לא היה שם רב האורה : <b>סביב סביב .</b> ר''ל כן היה לתאי הקצונים של כל שער ושער : <b>וכן לאלמות .</b> גם לכל האולמות היו חלונות אטומות : <b>וחלונות .</b> עוד היו חלונות בכל התאים אשר מסביב והם יפנו לפנים לחלל ע''כ כי כותל ע''כ היה להם לכותל מאחוריהם ובכותל ההיא היו חלונות כי העזרות לא היו מקורות והיה האור רב בהן : <b>ואל איל .</b> בכל מזוזה היה כותרת ממעל בצורת אילני תמר :
<b style="color: gray;">מצודת ציון</b> <b>אטומות .</b> ענין סתימה כמו אוטם אזנו ( שם לג ) : <b>אל התאים .</b> ר''ל בהתאים אל במקום בי''ת וכן ואל הארון ( שמות כה ) : <b>אליהמה .</b> הם המזוזות : <b>לאלמות .</b> מל' אולם : <b>ואל איל .</b> והאיל הוא המזתה :
<b style="color: gray;">מלבי"ם פירוש המילות</b> <b>וחלונות אטומות</b> שהיו חלונות עשויים להביא את האור והיו אטומות בזכוכית, <b>אל התאים</b> ר''ל בכותל מזרחי של התאים להביא האור מצד חוץ אל התאים, <b>ואל אליהמה</b> ר''ל בצד הפתחים ששם היו עומדים ב' אילים, וכבר בארתי (בפס' י''ג) שהתאים היה להם פתח משני צדדיהם זה כנגד זה, עד שהיו פתחים מתא לתא, וכן בתא שכנגד השער היה לו פתח אל השער שעמדו בו שני אילים וכן בתא החיצון שלצד חוץ היה לו ג''כ פתח אל החוץ ועמדו בו שני אילים (כמ''ש בפסוק י') הודיע פה שבשני הצדדים של החוץ היו חלונות לחוץ, {{{א}}} <b>אל אליהמה</b> היינו בפתח של צד חוץ בתא השלישי, שעמדו בו אילים, וכן <b>לפנימה לשער,</b> ר''ל בתא הראשון שעמד אצל ופתחו באילים אל צד השער שמשם נכנס לפנים אל השער היה בו גם כן חלונות, עד שהיו החלונות <b>סביב סביב</b> מג' רוחות של התאים, מזרח דרום וצפון, <b>וכן לאלמות</b> וכן היו חלונות אל האולם של השער והיו פתוחים אל החצר (והיו אלה החלונות באמה שאצל איל הפתח פתוחים אל הרצפה שבצדו, כי אם היו למטה מזה יסתמו על ידי השער שהיה פתוח על האמה הזאת כמ''ש למעלה (פסוק י''ד) במ''ש ואל איל החצר השער סביב סביב) <b>וכן היו חלונות סביב לפנימה</b> בחומה של החצר היו חלונות פתוחים לפנים אל החצר בכל כותל החצר למעלה מן התאים להביא את האור אל החצר, <b>ואל איל ותמרים</b> לכל איל ואיל (בין לאילי החצר בין לאילי התאים), וששים האילים שעמדו אחרי התאים בצד מזרח היו על גביהם כצורת דקל תמר לנוי :
<h3>{יז}</h3>
וַיְבִיאֵ֗נִי אֶל־הֶֽחָצֵר֙ הַחִ֣יצוֹנָ֔ה וְהִנֵּ֤ה לְשָׁכוֹת֙ וְרִֽצְפָ֔ה עָשׂ֥וּי לֶחָצֵ֖ר סָבִ֣יב ׀ סָבִ֑יב שְׁלֹשִׁ֥ים לְשָׁכ֖וֹת אֶל־הָרִֽצְפָֽה׃
<b style="color: gray;">רש"י</b> <b>ורצפה .</b> פלנקי''ץ בלע''ז , רצפה אומר אני שהוא עלייה סביב כאותה ששנינו חלקה היתה בראשונ' והקיפוה גזוזטרא ועל אותה העלייה היו הלשכות קנברא''ש בלע''ז וממה שאמור בענין והרצפה אל כתף השערים ותחתיהם כנגד גובה השערים אנו למדין שהרצפה הזאת עלייה היא :
<b style="color: gray;">מצודת דוד</b> <b>אל החצר .</b> מתחילה עמדו בשער ועתה הביאו בחלל החצר : <b>והנה לשכות .</b> ר''ל ראיתי והנה שם לשכות : <b>ורצפה .</b> עליה מרוצפת באבנים עשויה בגובה על עמודים עומדת בחצר סביב בארבעת רוחותיה והיתה נשענת אל הכותל ועל הרצפה ההיא עמדו הלשכות והיו שלשים במספר :
<b style="color: gray;">מצודת ציון</b> <b>לשכות .</b> חדרים כמו ויביאם לשכתה ( ש''א ט ) : <b>ורצפה .</b> ענין הצעת אבנים למדרך הרגל וכן על רצפת בהט ושש ( אסתר א ) :
<b style="color: gray;">מלבי"ם פירוש המילות</b> <b>ויביאני אל החצר החיצונה,</b> כי עד עתה עמד בתוך השער וחוצה לו לצד החוץ, עתה הביא אותו אל החצר של ע''נ לפנים, <b>והנה לשכות</b> ראה שבצד כותל האולם יש לשכות <b>ורצפה עשוי לחצר סביב סביב,</b> ראה שאצל כותל החצר מבפנים יש מרצפת אבנים שגבוה מיתר קרקע החצר, וראה כי יש <b>שלשים לשכות אל הרצפה</b> שעלח הרצפה עומדים לשכות והיו שלשים במספרם, ולא באר כמה לשכות היו בכל צד, ואא''ל שהיו שלשים מכל צד שכבר בארנו (בפט''ו) שמשך הלשכות בכל צד היו רק ל''ד אמה, ואיך יעמדו שם ל' לשכות וכותליהם, וממ''ש ורצפה עשוי סביב סביב מבואר שראה אז גם הרצפה שבצד צפון ושבצד דרום, שכן מורה מלת סביב, ולפ''ז מבואר שבין כולם היו שלשים לשכות, עשרה בצד מזרח חמשה מצד זה של השער חמשה מצד זה, וכן בצד צפון ודרום, עשרה בכ''א, ס''ה שלושים, והנה לקמן (סי' מ''ב פסוק ו') יתבאר שהלשכות היו משולשות, תחתיים ושניים ושלישים, כי כן היו הלשכות שעל הרצפה שנגד קיר ההיכל כמו שית' שם בראיות, א''כ כשנחשוב גם הלשכות שבגובה היו ל' במזרח ול' בצפון ול' בדרום וכשנחשוב רק הלשכות התחתונות, היו ל' בצירוף כל הג' רוחות, וע''ז אמר סתם ל' לשכות לכלול שני החשבונות :
<b style="color: gray;">מלבי"ם ביאור המילות</b> <b>רצפה.</b> היא מרצפת אבנים על הקרקע, לא עלייה כדעת המפרשים :
<h3>{יח}</h3>
וְהָרִֽצְפָה֙ אֶל־כֶּ֣תֶף הַשְּׁעָרִ֔ים לְעֻמַּ֖ת אֹ֣רֶךְ הַשְּׁעָרִ֑ים הָרִֽצְפָ֖ה הַתַּחְתּוֹנָֽה׃
<b style="color: gray;">רש"י</b> <b>והרצפה אל כתף השערים .</b> גובה שער החצר היה מפסיק העלייה שלא היתה מסבבת כל החצר והיא לכתפות השער מזה ומזה כנגד גובה השערים : <b>הרצפה התחתונה .</b> נשתנית תיבה זו מכל תחתונה שבמקרא שבכל מקום הטעם בנו''ן וזה בתי''ו למדנו שאין תחתונה זו רצפה שתחת אחרת אלא רצפה אחת היא ותחתיתה של רצפה היה לעומת גובה השער וה''א של תחתונה כה''א של ביתה וכה''א של עזרתה ושל חלאתה שהן יתירות :
<b style="color: gray;">מצודת דוד</b> <b>והרצפה אל כתף השערים .</b> הרצפה עמדה בכתף השערים כי ממעל להשערים לא היתה הרצפה וא''כ עמדה בכתף השערים מזה ומזה : <b>לעומת אורך השערים הרצפה התחתונה .</b> ר''ל תחתיות הרצפה ההיא היתה מול כלות גובה השערים ובלטה למעלה ממול גובה השערים והלשכות עליה ( ועם כי מלת אורך יונח על דבר שטחיי ולא על דבר העומד ברום עכ''ז אמר לשון אורך לפי שכשמדד גבהו ע''י הפתיל ובקנה המדה וכמפורש למעלה היה אז הפתיל מושכב בשטחית הארץ ונופל בו לשון אורך ) :
<b style="color: gray;">מצודת ציון</b> <b>כתף .</b> צד ועבר : <b>לעומת .</b> נגד :
<b style="color: gray;">מלבי"ם פירוש המילות</b> <b>והרצפה אל כתף השערים,</b> הרצפה היתה סמוכה אל כתף השערים שמזה ומזה ר''ל אצל כותל האולם שהיה עביה שש אמות וארכה ג''כ שש (כנ''ל פסוק ז' ח') התחילה הרצפה ונמשכה שש אמות לפנים החצר למערב (ומשמע שרק הרצפה היה רחבה שש אמות כרוחב כתף השער, אבל הלשכות שעליה היו רחבם רק ד' אמות ושתי אמות היתה הרצפה פנויה לפני הלשכות, ובזה יצוייר חלון בכותל האולם שאצל הרצפה, שהיה באותה אמה שלפני איל האולם, שכנגדו לא סתמו הלשכון עדיין, וכמ''ש בפ' ט''ז במ''ש וכן לאלמות), ואורך הרצפה היתה <b>לעמת ארך השערים,</b> שכבר התבאר (בפסוק ט''ו) שהמשך שבצד החיצון ממקום התחלת השער עד סוף התאים מדרום לצפון נקרא בשם אורך השערים, ולנגד השטח הזה עמדה הרצפה בפנים, עד שאורך הרצפה היה ל''ד אמות, כי ארבעים אמה ממקום התחלת השער כלו התאים (כנ''ל פט''ו) ולנגד זה בפנים היה כותל האולם עוביה שש ול''ד אמות של הרצפה נמצא היה אורך הרצפה בפנים מכוון לעומת אורך השער בחוץ, וכלו במקום אחד זה בפנים וזה בחוץ, (ועמ''ש בפסוק ט''ו), <b>הרצפה התחתונה,</b> ר''ל מפני שיתבאר (בסי' מ''ב בפסוק ג') שגם בקיר אשר לחצר החיצונה נגד האולם וההיכל, היה ג''כ רצפה ולשכות כמו שהיה בקירות החצר החיצונה שנגד עזרת ישראל, והרצפה שהיה שם בצד דרום ובצד צפון נקראת הרצפה העליונה (כי המקדש עמד בהר, ולמערבו עמד בראש ההר ולמזרחו עמד במורד ההר) ולבל נטעה כמו שכולל בדבריו פה הרצפה שעמדה סביב סביב החצר שנגד עז''י במזרח וצפון ודרום, כן נכנס בחשבון זה הרצפה העליונה שהיתה בקיר הצפוני והדרומי שנגד האולם וההיכל, לכן באר שמדבר פה מן הרצפה התחתונה כי הרצפה העליונה לא היתה אל כתף השערים כי לא בא שם חשבון זה כלל. ואינו מדבר פה רק מן הרצפה התחתונה של החצר שבצד מזרח כמ''ש (בס' מ''ג פ''ט) ומתחת הלשכות, הרי ששם נקרא תחת ותחתון על שהיה בתחתית ההר עי''ש :
<b style="color: gray;">מלבי"ם ביאור המילות</b> <b>התחתונים.</b> כי היה רצפה עליונה במעלה ההר נגד הבנין והעזרה, וגם מה שדייקו ממה שהטעם למעלה שהה''א נוספת, אין ראייה כי חצר בא גם בלשון זכר, החצר הפנימי, ויכוין לומר הרצפה של החצר התחתון :
<h3>{יט}</h3>
וַיָּ֣מָד רֹ֡חַב מִלִּפְנֵי֩ הַשַּׁ֨עַר הַתַּחְתּ֜וֹנָה לִפְנֵ֨י הֶחָצֵ֧ר הַפְּנִימִ֛י מִח֖וּץ מֵאָ֣ה אַמָּ֑ה הַקָּדִ֖ים וְהַצָּפֽוֹן׃
<b style="color: gray;">רש"י</b> <b>וימד רוחב .</b> חלל עזרת נשים : <b>מלפני השער התחתונה .</b> זה השער המפורש למעלה : <b>לפני החצר הפנימי .</b> עד עזרת ישראל : <b>הקדים והצפון .</b> לשתי רוחותיה חללה מאה אמה :
<b style="color: gray;">מצודת דוד</b> <b>וימד רוחב .</b> מדד רוחב החלל אשר מלפנים להשער התחתונה היא שער ע''נ שהיא בהר מתחת מול שער עזרת אנשים היא החצר הפנימי : <b>לפני החצר הפנימי .</b> ר''ל והוא החלל שלפני החצר הפנימי מחוצה לה : <b>מאה אמה .</b> ר''ל מדד אותה מאה אמה והוא חלל ע''נ : <b>הקדים והצפון .</b> ר''ל כן היה מדת חלל ע''נ בפאת המזרח וכן היה מדתו בפאת הצפון וכן בפאת הדרום כמפורש בענין ולקצר לא זכרו ( כי ע''נ תהיה אז מסבבת את כל בנייני המקדש ועזרת אנשים והלשכות מכל ארבעת הרוחות ) :
<b style="color: gray;">מלבי"ם פירוש המילות</b> <b>וימד רחב</b> עתה בא למדוד רוחב החלל של עזרת נשים ממזרח למערב, וכ''ז שעמד לפני הלשכות לא היה יכול למדוד כי בצד הפנימי של חצר החיצונה עמדו שם הלשכות ובצד החיצון של חצר הפנימי עמדו שם התאים, ששניהם נמשכו עד ארבעים אמה מן השער, וכל משך זה נקרא בשם, לפני השער, (כמ''ש (בפסוק ט''ו) ועל פני השער האיתון, על לפני אולם השער), וכשבא אחר משך ארבעים אמה ששם כלו הלשכות מצד זה והתאים מצד זה מדד מקיר הפנימי, של חצר החיצונה אל קיר החיצון של חצר הפנימי וז''ש <b>וימד רחב מלפני השער התחתונה,</b> (התחתונה היא חצר החיצונה שהיא בתחתחית ההר נגד חצר הפנימית שעלו אליו במעלות), והמדידה היה <b>מלפני השער,</b> היינו אחר ארבעים אמה במקום שכלו הלשכות שעמוד לפני שער התחתונה משם מדד <b>אל לפני החצר הפנימי</b> היינו במקום שכלו התאים שבחצר הפנימי מבחוץ ששם הקיר פנוי משני הצדדים, והיה מקיר לקיר <b>מאה אמה, הקדים והצפון,</b> שאחר שמדד כן בצד מזרח הלך ומדד בצד צפון שאצלו ג''כ מקיר לקיר ומצא כן, (וע' בפסוק כ''ג) :
<h3>{כ}</h3>
וְהַשַּׁ֗עַר אֲשֶׁ֤ר פָּנָיו֙ דֶּ֣רֶךְ הַצָּפ֔וֹן לֶחָצֵ֖ר הַחִֽיצוֹנָ֑ה מָדַ֥ד אָרְכּ֖וֹ וְרָחְבּֽוֹ׃
<b style="color: gray;">רש"י</b> <b>מדד ארכו ורחבו .</b> כמדת שער הקדים כך מפורש בענין :
<b style="color: gray;">מצודת דוד</b> <b>דרך הצפון .</b> בפאת צפון של חצר החיצונה : <b>מדד ארכו ורחבו .</b> ר''ל מדדו במדת שער המזרחי :
<b style="color: gray;">מלבי"ם פירוש המילות</b> <b>והשער אשר פניו דרך הצפון,</b> אחר שכבר עמד בצד הצפוני ומדד מקיר לקיר כנ''ל, הלך שם עד השער הצפוני של חצר החיצונה <b>ומדד ארכו ורחבו</b> :
<h3>{כא}</h3>
(ותאו) [וְתָאָ֗יו] שְׁלוֹשָׁ֤ה מִפּוֹ֙ וּשְׁלֹשָׁ֣ה מִפּ֔וֹ (ואילו) [וְאֵילָ֤יו] (ואלמו) [וְאֵֽלַמָּיו֙] הָיָ֔ה כְּמִדַּ֖ת הַשַּׁ֣עַר הָרִאשׁ֑וֹן חֲמִשִּׁ֤ים אַמָּה֙ אָרְכּ֔וֹ וְרֹ֕חַב חָמֵ֥שׁ וְעֶשְׂרִ֖ים בָּאַמָּֽה׃
<b style="color: gray;">רש"י</b> <b>חמשים אמה ארכו .</b> גובהו : <b>ורוחב חמש ועשרים .</b> מגג התא לגגו :
<b style="color: gray;">מצודת דוד</b> <b>ותאיו .</b> תאי השער הזה שהיו שלשה מהעבר מזה ושלשה מזה ומזוזות השער והאולם הנמשך לפנים כותל מהעבר מזה וכותל מהעבר מזה הכל היה כמדת השער המזרחי הנמדד ראשון : <b>ארכו .</b> ר''ל גובה השער : <b>חמש ועשרים .</b> כן היה מדת רוחב שער החיצון כמ''ש למעלה :
<b style="color: gray;">מלבי"ם פירוש המילות</b> <b>ותאיו</b> וכן מדד מדת התאים שהיו שלשה מכל צד. וכן <b>איליו</b> שהם האילים שבפתחי התאים (כנ''ל פסוק י'). <b>ואלמיו</b> הוא אולים השער, הכל <b>היה כמדת השער הראשון,</b> והיה <b>חמשים אמה ארכו</b> חלל השער עד סוף התאים מדרום לצפון (כנ''ל פסוק ט''ו), <b>וחמש ועשרים רחבו</b> מן התא במזרח עד סוף משך השער אצל האולם ממזרח למערב (כנ''ל פי''ג) :
<h3>{כב}</h3>
(וחלונו) [וְחַלּוֹנָ֤יו] (ואלמו) [וְאֵֽלַמָּיו֙] (ותמרו) [וְתִ֣מֹרָ֔יו] כְּמִדַּ֣ת הַשַּׁ֔עַר אֲשֶׁ֥ר פָּנָ֖יו דֶּ֣רֶךְ הַקָּדִ֑ים וּבְמַעֲל֥וֹת שֶׁ֙בַע֙ יַֽעֲלוּ־ב֔וֹ (ואילמו) [וְאֵֽילַמָּ֖יו] לִפְנֵיהֶֽם׃
<b style="color: gray;">רש"י</b> <b>ואילמיו לפניהם .</b> ואולם השער לפני המעלות קודם שיכנס לאולם היה עולה במעלות :
<b style="color: gray;">מצודת דוד</b> <b>וחלוניו וגו' .</b> חלוני תאי השער וכותלי האולם והכותרות אשר בהמזוזות ממעל שהיו בצורת אילני תמר הכל היו כמדת של השער המזרחי : <b>ובמעלות וגו' .</b> כי ההר היה הולך ועולה ועלו בו במעלות ועד השער הזה ה''ה שבע מעלות : <b>ואילמיו לפניהם .</b> כותלי האולם היו לפנים מהמעלות ועולין במעלות עד לא יבואו אל האולם :
<b style="color: gray;">מלבי"ם פירוש המילות</b> <b>וחלונו</b> (כנ''ל פסוק ט''ז) <b>ואילמו</b> הם אילי האולם (כנ''ל פסוק ט'), <b>ותמריו</b> שהיו על האילים (כנ''ל פסוק ט''ז), הכל היה <b>כמדת השער אשר פניו דרך הקדים</b>. <b>ובמעלות שבע יעלו</b> לשער הזה שהיו בגובה ההר, <b>ואילמו לפניהם</b> שלפני המעלות עמדו שני אילים אחד מפה ואחד מפה לנוי, וכן מבואר לקמן (פסוק כ''ו) בפירוש שקאי על שני האילים והתמורים שעליהם שהיו לפני המעלות, והנה לא הזכיר מנין המעלות ולא את אילי המעלות בשער המזרחי כי שם נכנס תיכף למדוד סף השער ולא פנה עדיין אל מנין המעלות ומה שאצלם, ובבואו לשער הצפון והדרום שם לבו גם לזאת, וידענו ממילא שה''ה שכן היה בשער המזרח אחר שהיו דומים בכל עניניהם :
<b style="color: gray;">מלבי"ם ביאור המילות</b> <b>אילמיו.</b> כמו איליו וכן בפסוק כ''ו :
<h3>{כג}</h3>
וְשַׁ֙עַר֙ לֶחָצֵ֣ר הַפְּנִימִ֔י נֶ֣גֶד הַשַּׁ֔עַר לַצָּפ֖וֹן וְלַקָּדִ֑ים וַיָּ֧מָד מִשַּׁ֛עַר אֶל־שַׁ֖עַר מֵאָ֥ה אַמָּֽה׃
<b style="color: gray;">רש"י</b> <b>ושער לחצר הפנימי .</b> לעזרת ישראל : <b>נגד השער .</b> החיצונ' מכוונין : <b>וימד משער .</b> התחתון עד העליון מאה אמה הוא רחב חלל עזרת נשים :
<b style="color: gray;">מצודת דוד</b> <b>ושער לחצר הפנימי .</b> השער של חצר הפנימי היה מול השער מחצר החיצונה : <b>לצפון ולקדים .</b> כן היה בפאת צפון וכן של מזרח ( והנה שער המזרחי מעא''נ עמד באמצע כותל המזרחי וכן שער ע''נ והיו זה מול זה אבל שער הצפוני של עזרת נשים ע''כ לא עמד באמצעית כתלו כמו שער הצפוני של עא''נ שאם גם הוא עמד באמצע לא היו א''כ זה מול זה וכן שער הדרומי מע''נ האמור בענין לא עמד גם הוא באמצעית כתלו וכמ''ש בקונטרס בנין הבית ) : <b>משער אל שער .</b> משער ע''נ לשער עזרת אנשים מדד מאה אמה :
<b style="color: gray;">מלבי"ם פירוש המילות</b> <b>ושער לחצר הפנימי נגד השער,</b> עתה נשא עיניו אל החצר הפנימי וראה כי מכוון נגד שער החצר החיצון עומד כנגדו שער החצר הפנימי, זה כנגד זה <b>לצפון ולקדים,</b> שאחר שהשקיף כן בצד צפון חזר שנית אל צד המזרח וראה ששם יש ג''כ שער לפנימי נגד השער של החיצונה, <b>וימד משער אל שער מאה אמה,</b> כי תחלה לא מדד משער אל שער רק מקיר אל קיר ארבעים אמה רחוק מן השער (כנ''ל פסוק י''ט) ועתה מדד שנית משער אל שער, והיו ג''כ מאה אמה, ובזה ידע שהשערים מכוונים זה כנגד זה, שאם לא היו מכוונים היו קו המדה יותר ממאה אמה כפי נטיית שער אחד משער שכנגדו, והטעם שלא השקיף על זה תיכף בהיותו במזרח, ששם ראה ששער של החצר החיצונה עמד באמצע, וה''ה שער הפנימי, אבל בצד צפון, לא יכול לדעת זאת, אם מצד השער הפנימי שהגם שבפנים היה באמצע החלל, בחוץ לא היה באמצע כי בצד מזרח היה קיר החצר הפנימי עודף על האמצע של החלל, שבצד מערב לא היה לו קיר ביחוד, ואם מצד החצר החיצונה שלא יכול עתה לראות הכותל עד סוף המערב, עד שהגיע לשם מן ההיכל (כמו שיתבאר בסי' מ''ב), ולא ידע אם השער באמצע, ולכן מדד משער לשער וכשמצא שהוא מאה אמה ידע שהשערים מכוונים בצפון כמו בצד קדים וז''ש <b>לצפון ולקדים</b> :
<h3>{כד}</h3>
וַיּוֹלִכֵ֙נִי֙ דֶּ֣רֶךְ הַדָּר֔וֹם וְהִנֵּה־שַׁ֖עַר דֶּ֣רֶךְ הַדָּר֑וֹם וּמָדַ֤ד (אילו) [אֵילָיו֙] (ואילמו) [וְאֵ֣ילַמָּ֔יו] כַּמִּדּ֖וֹת הָאֵֽלֶּה׃
<b style="color: gray;">רש"י</b> <b>ויוליכני דרך הדרום .</b> לחצר החיצונה :
<b style="color: gray;">מצודת דוד</b> <b>דרך הדרום .</b> ברוח הדרומי בהעזרה ההיא : <b>כמדות האלה .</b> של שער המזרחי והצפוני :
<b style="color: gray;">מלבי"ם פירוש המילות</b> <b>ויוליכני דרך הדרום</b> עתה הלך בחצר החיצונה מן המזרח אל הדרום, וראה שגם שם יש שער, <b>ומדד אליו ואילמיו</b> ולא זכר שמדד התאים, שנכלל במ''ש שהיו חמשים אורך ורוחב חמש ועשרים, שמזה ידעינן שרוחב התאים וארכם כמדת התאים הראשונים, כי מדה זו היא ע''י התאים (כנ''ל פסוק כ''א) :
<h3>{כה}</h3>
וְחַלּוֹנִ֨ים ל֤וֹ (ולאילמו) [וּלְאֵֽילַמָּיו֙] סָבִ֣יב ׀ סָבִ֔יב כְּהַחֲלֹּנ֖וֹת הָאֵ֑לֶּה חֲמִשִּׁ֤ים אַמָּה֙ אֹ֔רֶךְ וְרֹ֕חַב חָמֵ֥שׁ וְעֶשְׂרִ֖ים אַמָּֽה׃
<b style="color: gray;">רש"י</b> <b>כהחלונות האלה .</b> דרש רבי תנחומא ה''א זו יתירה לשון כהה חלונות כהות רחבות מבחוץ וקצרות מבפנים לומר לא לאורה אני צריך שכל חלונות העשויות להכניס אורה קצרות מבחוץ ומרחיבות מבפני' :
<b style="color: gray;">מצודת דוד</b> <b>וחלונים לו .</b> ר''ל החלונות שהיו לכל תא מתאי השער ההוא ולכותלי האולם מסביב היו כמו החלונות של שער המזרחי והצפוני : <b>אורך .</b> ר''ל גובה השער : <b>ורוחב .</b> של השער החיצון :
<h3>{כו}</h3>
וּמַעֲל֤וֹת שִׁבְעָה֙ (עלותו) [עֹֽלוֹתָ֔יו] (ואלמו) [וְאֵֽלַמָּ֖יו] לִפְנֵיהֶ֑ם וְתִמֹרִ֣ים ל֗וֹ אֶחָ֥ד מִפּ֛וֹ וְאֶחָ֥ד מִפּ֖וֹ אֶל־(אילו) [אֵילָֽיו]:
<b style="color: gray;">רש"י</b> <b>עולותיו .</b> כמו מעלותיו : <b>אל איליו .</b> על ראש האיל היה דקל מצוייר :
<b style="color: gray;">מצודת דוד</b> <b>ומעלות .</b> מספר המעלות שעלו בהם אל השער הזה היו שבעה : <b>ואילמיו .</b> כתלי האולם היו לפנים מהמעלות : <b>ותמורים לו .</b> לכ''א היה כותרת בצורת אילן תמר אחד מהעבר מזה ואחד מהעבר מזה וחזר ומפרש הכותרות היו בהמזוזות ממעל :
<b style="color: gray;">מצודת ציון</b> <b>עולותיו .</b> מעלותיו :
<b style="color: gray;">מלבי"ם פירוש המילות</b> <b>ומעלות שבעה עלותיו</b> העליה לשם היא ע''י שבעה מעלות, <b>ואלימיו לפניהם</b> אילים של המעלות היו לפניו, והיה אל אילי המעלות תמורים לנוי :
<b style="color: gray;">מלבי"ם ביאור המילות</b> <b>ומעלות שבעה עלותיו.</b> מספר שבעה בלשון זכר קאי על שם עולותיו, ר''ל לשבעה עלותיו היו מעלות, שכל אמה שעלו בגובה היה שם מעלה שרחבה חצי אמה :
<h3>{כז}</h3>
וְשַׁ֛עַר לֶחָצֵ֥ר הַפְּנִימִ֖י דֶּ֣רֶךְ הַדָּר֑וֹם וַיָּ֨מָד מִשַּׁ֧עַר אֶל־הַשַּׁ֛עַר דֶּ֥רֶךְ הַדָּר֖וֹם מֵאָ֥ה אַמּֽוֹת׃
<b style="color: gray;">מצודת דוד</b> <b>דרך הדרום .</b> ברוח הדרום : <b>משער אל השער .</b> ר''ל משער חצר הפנימי אל שער חצר החיצונה ברוח דרום :
<b style="color: gray;">מלבי"ם פירוש המילות</b> <b>ושער</b> ראה שגם בצד הדרומי יש <b>שער לחצר הפנימי</b> נגד שער החיצונה. <b>וימד משער אל שער</b> בכאן מדד תיכף משער אל שער, וידע שמרחקו מאה אמה וגם ידע מזה שהשערים מכוונים, ולא הוצרך לשתי מדידות שבארתי (בפסוק י''ט ובפסוק כ''ג) :
<h3>{כח}</h3>
וַיְבִיאֵ֛נִי אֶל־חָצֵ֥ר הַפְּנִימִ֖י בְּשַׁ֣עַר הַדָּר֑וֹם וַיָּ֙מָד֙ אֶת־הַשַּׁ֣עַר הַדָּר֔וֹם כַּמִּדּ֖וֹת הָאֵֽלֶּה׃
<b style="color: gray;">רש"י</b> <b>וימד את השער הדרום .</b> של חצר הפנימי :
<b style="color: gray;">מצודת דוד</b> <b>כמדות האלה .</b> כמדות השערים הנזכרים :
<b style="color: gray;">מלבי"ם פירוש המילות</b> <b>ויביאני אל חצר הפנימי</b> נכנס בצד הדרום אל חצר הפנימי שהוא עזרת ישראל, <b>וימד את השער הדרום כמדות האלה</b> ר''ל שגם שם היה רוחב פתח השער עשר אמות אורך השער י''ג אמות (כנ''ל פי''א) כי גם כותל עזרת ישראל היה רחבו י''ג אמה :
<b style="color: gray;">מלבי"ם ביאור המילות</b> <b>השער הדרום.</b> בא הסמיכות עם הידיעה וענינו השער הדרומי :
<h3>{כט}</h3>
(ותאו) [וְתָאָ֞יו] (ואילו) [וְאֵילָ֤יו] (ואלמו) [וְאֵֽלַמָּיו֙] כַּמִּדּ֣וֹת הָאֵ֔לֶּה וְחַלּוֹנ֥וֹת ל֛וֹ (ולאלמו) [וּלְאֵלַמָּ֖יו] סָבִ֣יב ׀ סָבִ֑יב חֲמִשִּׁ֤ים אַמָּה֙ אֹ֔רֶךְ וְרֹ֕חַב עֶשְׂרִ֥ים וְחָמֵ֖שׁ אַמּֽוֹת׃
<b style="color: gray;">מצודת דוד</b> <b>ותאיו וגו' .</b> גם לשער חצר הפנימי היו תאים ואלים ואולם והיו כמדות של השערים מע''נ : <b>לו .</b> לכ''א מתאי השער : <b>ולאלמיו .</b> לכותלי האולם מסביב : <b>אורך .</b> ר''ל גובה השער : <b>ורוחב .</b> של השער החיצון :
<b style="color: gray;">מלבי"ם פירוש המילות</b> <b>ותאו</b> וגם שם היו תאים ואולם השער ואילי' התאים והאולם <b>חמשים אמה ארך</b> מפורש למעלה פסוק כ''א :
<h3>{ל}</h3>
וְאֵֽלַמּ֖וֹת סָבִ֣יב ׀ סָבִ֑יב אֹ֗רֶךְ חָמֵ֤שׁ וְעֶשְׂרִים֙ אַמָּ֔ה וְרֹ֖חַב חָמֵ֥שׁ אַמּֽוֹת׃
<b style="color: gray;">רש"י</b> <b>ואלמות .</b> ארבו''ץ בלע''ז : <b>סביב סביב .</b> הכותל היה עשוי אולמים אולמים נכנסי' בעוביו ואלמות הללו היו בפנים ( ס''א למעלה מהתאים כי התאים היו מבפני' בחצר הפנימי שהרי אולם השער היה בולט אל החיצונה כמו שאמור בענין וא''א שהיו התאים והאולם פונים למקום אחד להיות פתחי התאים נפתחים לתוך האולם שהרי השוה העניין כל מדות השערים החיצונים והפנימים ולא חלק ביניהם אלא בליטת האולמות ) ( כי התאים היו מבחוץ וששה תאים וכותליהם וט''ו אמות של רוחב השער עולים לשמוני' ואחת ( לתשעים ואחת כצ''ל צ''ה ) אמה וכל החצר הפנימי אינו אלא מאה על מאה כמו שמפורש בענין סא''א ) :
<b style="color: gray;">מצודת דוד</b> <b>ואלמות סביב סביב .</b> בחלל עא''נ בכל שלשת הרוחות במזרח בצפון ובדרום היו אולמות נשענות אל הקיר ופתוחות לפנים : <b>אורך .</b> הוא הנמשך עם הקיר : <b>ורוחב .</b> הוא הנמשך כלפי אויר החצר :
<b style="color: gray;">מלבי"ם פירוש המילות</b> <b>ואלמות סביב סביב</b> האולמות היו בפנים של עזרת ישראל והיה ארכם בכל צד חמש ועשרים אמה ורחבם חמש אמות, ופרש''י שהאולמות האלה היו נכנסים בעוביה של כותל, ומהלשון משמע שהיו משוכים לתוך החצר כיתר בנינים שנזכר בענין :
<h3>{לא}</h3>
וְאֵלַמָּ֗ו אֶל־חָצֵר֙ הַחִ֣צוֹנָ֔ה וְתִמֹרִ֖ים אֶל־(אילו) [אֵילָ֑יו] וּמַעֲל֥וֹת שְׁמוֹנֶ֖ה (מעלו) [מַעֲלָֽיו]:
<b style="color: gray;">רש"י</b> <b>ואילמיו אל חצר החיצונה .</b> אולמו של שער הפנימי לא היה לצד פנים כמו שהיו אולמות של שער החיצונה אלא מבחוץ היה בולט :
<b style="color: gray;">מצודת דוד</b> <b>ואילמיו .</b> כותלי אולם השער ההוא היו נמשכין כלפי החוץ וכדרך אולם והיה א''כ בולט מול אולם שער ע''נ והוא דבר נוי ( ואולמי שערי עא''נ היו בנויות להלן מתאי השער וכמ''ש בקונ' בנין הבית ) : <b>אל אליו .</b> בהמזוזות ממעל היו כותרות בצורות אילן תמר : <b>ומעלות שמונה מעליו .</b> בשמונה מעלות עלו מע''נ אל השער ההוא :
<b style="color: gray;">מלבי"ם פירוש המילות</b> <b>ואילמיו אל חצר החיצונה,</b> בזה נשתנה החצר הפנימי מן החצר החיצונה, שהאולם של החיצונה עמד בפנים של השער והאולם של חצר הפנימי עמד לחוץ, והיה לפני התאים, שאחר כלות י''ב אמה של רוחב התא וכותלו וגבול אמה שלו התחיל האולם ונסמך אל כותל התא המזרחי מבחוץ ונמשך שש אמות לחוץ, [הערה : יש פי' אחד ברש''י שא''א שיהיו התאים ואולם פונים למקום אחד ושיהיו פתחי התאים נפתחים לתוך האולם שהרי השוה הענין כל מדות השערים החיצונים והפנימים ולא חלק ביניהם, ולשטה זו צריך לומר שהתאים היו בפנים והאולמות היו אצל האולם שהיה מבחוץ, אולם לדעת רש''י והמפרשים היה זה דבר בלתי אפשר שהרי כותל החצר הפנימי מן השער עד הקיר היה מ''ה אמה, ולשטתם נמשכו התאים מן השער עד משך ארבעים אמות ומחצה (שהתא היה רחוק מן השער ב' אמות ומחצה ומשך התאים ל''ח אמה לשטתם), ולא נשאר עד הכותל רק ארבע אמות ומחצה, והלא משך התא ברחבו היו י''א אמות ואיך עמדו התאים הדרומים והצפונים אצל התאים המזרחים יחד? וגם לפי שטתי שהיה משך התאים רק ארבעים אמה ונסתיים חלל התא האחרון שלצד הכותל י''א אמה רחוק מן הכותל ושם נפגשו כותלי התאים הצפונים עם כותלי המזרחים, והיה יכול לבנות הכותל האחרון של התא בפנים בכל צד, אבל הלא לדעתי נמשך התא ברוחב י''ב אמות כנ''ל, וג''כ לא היה אפשר. ועדו איך יתכן שיעמדו התאים בפנים, דהא המזבח היה באמצע העזרה, ובצד דרומו היה הכבש ל' אמות, א''כ היה אוכל בצד דרום מ''ו אמה, ואיך עמדו שם התאים שרחבם לתוך החצר י''א אמה לרש''י וי''ב אמה לפי שטתי. דהא כל החלל מחצי הפתח ולדרום לא יהיה רק חמשים אמה, ולא יצוייר זה רק למ''ד דכולה מזבח בצפון קאי, ולכן פירשתי כדעת הרד''ק שהתאים עם האולם שניהם עמדו בחוץ, והאולמות היו בפנים, והגם שהשוה כל מדות השערים החיצונים והפנימים, הרי בזה חלק ביניהם בפי' במ''ש ואולמיו אל החצר החיצונה, ומבואר שרק באולמיו היה חילוק אבל התאים עמדו כמו תאים של ע''נ שהיו בחוץ, אמנם האולמות שהיו בפנים א''א שהיו סמוך אל השער דהא היו בולטים חמש אמות אל העזרה לפי פירושי ואיך עמד שם הכבש בצד דרומו, דהא למ''ד חציו של מזבח בדרום קאי לא נשאר רק ארבע אמות מן הכבש אל הכותל? אך בל''ז נראה שהאילמות נשלמו ארבעים אמה רחוק מן השער, כדי שיכלו האולמות בפנים במקום שכלו התאים בחוץ, ולקיים גם בחצר הפנימי מ''ש בבפסוק ט''ו ועל פני שער האיתון על לפני שער הפנימי חמשים אמה עי' מה שפירשתי שם, והיה בין האולמות הדרומים ובן קיר החצר המזרחי חמש מאות, והיו יכולים לעמוד האולמות המזרחיים שנדבקו אצלם, ונוגעות קיר בקיר כי היה רחבם חמש אמות, ובצד השני נשאר עד השאר ט''ו אמות : ע''כ] : <b>ותמרים אל איליו,</b> שאל האילם של התאים והאולם ואל אילי המעלות היו תמורים, <b>ושמונה</b> אל השער הזה עלו בשמונה מעלות :
<h3>{לב}</h3>
וַיְבִיאֵ֛נִי אֶל־הֶחָצֵ֥ר הַפְּנִימִ֖י דֶּ֣רֶךְ הַקָּדִ֑ים וַיָּ֣מָד אֶת־הַשַּׁ֔עַר כַּמִּדּ֖וֹת הָאֵֽלֶּה׃
<b style="color: gray;">מצודת דוד</b> <b>דרך הקדים .</b> ברוח מזרחי : <b>כמדות האלה .</b> כמדות השערים הנזכרי' :
<b style="color: gray;">מלבי"ם פירוש המילות</b> <b>ויביאני אל החצר הפנימי,</b> כי כבר יצא מן החצר למדוד את התאים ואת אולם השער וחזר לשם דרך השער המזרחי, <b>וימד את השער,</b> בכאן מדד תחלה מבחוץ ואח''כ נכנס לפנים ומדד שם, וע''כ אמר.
<h3>{לג}</h3>
(ותאו) [וְתָאָ֞יו] (ואלו) [וְאֵלָ֤יו] (ואלמו) [וְאֵֽלַמָּיו֙] כַּמִּדּ֣וֹת הָאֵ֔לֶּה וְחַלּוֹנ֥וֹת ל֛וֹ (ולאלמו) [וּלְאֵלַמָּ֖יו] סָבִ֣יב ׀ סָבִ֑יב אֹ֚רֶךְ חֲמִשִּׁ֣ים אַמָּ֔ה וְרֹ֕חַב חָמֵ֥שׁ וְעֶשְׂרִ֖ים אַמָּֽה׃
<b style="color: gray;">מצודת דוד</b> <b>לו .</b> לכ''א מתאי השער : <b>ולאלמיו .</b> לכותלי האולם מסביב :
<h3>{לד}</h3>
(ואלמו) [וְאֵלַמָּ֗יו] לֶֽחָצֵר֙ הַחִ֣יצוֹנָ֔ה וְתִמֹרִ֥ים אֶל־(אלו) [אֵלָ֖יו] מִפּ֣וֹ וּמִפּ֑וֹ וּשְׁמֹנֶ֥ה מַעֲל֖וֹת (מעלו) [מַעֲלָֽיו]:
<b style="color: gray;">מצודת דוד</b> <b>מפו ומפו .</b> בהעבר מזה ובהעבר מזה :
<h3>{לה}</h3>
וַיְבִיאֵ֖נִי אֶל־שַׁ֣עַר הַצָּפ֑וֹן וּמָדַ֖ד כַּמִּדּ֥וֹת הָאֵֽלֶּה׃
<b style="color: gray;">מצודת דוד</b> <b>אל שער הצפון .</b> של החצר הפנימי :
<b style="color: gray;">מלבי"ם פירוש המילות</b> <b>ויביאני אל שער הצפון</b> ולא אמר ויביאני אל החצר הפנימי כי עתה לא יצא מן החצר הפנימי רק בא ממזרח לצפון בפנים ומדד תחלה מבפנים ואח''כ יצא לחוץ :
<h3>{לו}</h3>
(תאו) [תָּאָיו֙] (אלו) [אֵלָ֣יו] (ואלמו) [וְאֵֽלַמָּ֔יו] וְחַלּוֹנ֥וֹת ל֖וֹ סָבִ֣יב ׀ סָבִ֑יב אֹ֚רֶךְ חֲמִשִּׁ֣ים אַמָּ֔ה וְרֹ֕חַב חָמֵ֥שׁ וְעֶשְׂרִ֖ים אַמָּֽה׃
<b style="color: gray;">רש"י</b> <b>אורך חמשים אמה .</b> גבהו חמשים אמה :
<b style="color: gray;">מצודת דוד</b> <b>תאיו וגו' .</b> מוסב אל המקרא שלפניו לומר כמדות האלה הנזכרים מדד את תאיו וכו' של השער ההוא :
<h3>{לז}</h3>
(ואילו) [וְאֵילָ֗יו] לֶֽחָצֵר֙ הַחִ֣יצוֹנָ֔ה וְתִמֹרִ֥ים אֶל־(אילו) [אֵילָ֖יו] מִפּ֣וֹ וּמִפּ֑וֹ וּשְׁמֹנֶ֥ה מַעֲל֖וֹת (מעלו) [מַעֲלָֽיו]:
<b style="color: gray;">רש"י</b> <b>ואיליו לחצר החיצונה .</b> אשישפיאר''קאש בלע''ז ואולם השער קרוי אילים כאן :
<b style="color: gray;">מצודת דוד</b> <b>ואיליו .</b> מזוזות האולם פנוי לאויר חצר החיצונה ואל המקום שיפנו המזוזות יפנו כתלי האולם וזכר המזוזות ולא האולם והיא היא :
<h3>{לח}</h3>
וְלִשְׁכָּ֣ה וּפִתְחָ֔הּ בְּאֵילִ֖ים הַשְּׁעָרִ֑ים שָׁ֖ם יָדִ֥יחוּ אֶת־הָעֹלָֽה׃
<b style="color: gray;">רש"י</b> <b>ולשכה .</b> היתה אצל שער הצפוני בעזרת ישראל : <b>ופתחה .</b> של לשכה אל אילי השער לצד השער : <b>באילים השערים .</b> יש בפרשה פסוקים קורין לכתפו' השער אילי' מיינשלי''ש בלע''ז : <b>שם ידיחו את העולה .</b> העולה הנשחטת בצפון : <b>ידיחו את העולה .</b> ירחצו את הקרביים :
<b style="color: gray;">מצודת דוד</b> <b>ולשכה .</b> ר''ל בחלל עא''נ מול שער הצפוני עמדה לשכה אחת ופתחה היה מול מזוזות השערים ולפי שהיו שני שערים אחד פנימי ואחד חיצוני וכמ''ש למעלה בע''נ לכן אמר השערים : <b>שם .</b> בהלשכה ההיא היו מדיחים קרבי העולה הנשחטות בצפון והיא היתה בית המטבחיים :
<b style="color: gray;">מצודת ציון</b> <b>ידיחו .</b> ענין רחיצה ושטיפה במים :
<b style="color: gray;">מלבי"ם פירוש המילות</b> <b>ולשכה ופתחה באילים השערים</b> הנה לקמן (סי' מ''ב פסוק א') יתבאר כי עשרים אמה חוץ לקיר של החצר הפנימי נתקדשו בקדושת העזרה ולפ''ז במשך שכנגד התאים (שהחזיקו י''ב אמה חוץ לקיר החצר) היו שמונה אמות חוץ לתאים קדושים עם תוך התאים, ואצל האולם שהיה חוץ מן התאים ונמשך מן הקיר י''ח אמות נשארו עוד שתי אמות חוץ לאולם שהיה קדש כקדושת עזרה, וכבר כתבנו (בפסוק כ''ב) שלפני מעלות השערים עמדו שני אלים א' מכל צד, והמעלות היו לפני האולם (כמ''ש (בפסוק כ''ב) ואילמיו לפניהם), ומעלות שער החצר הפנימי היו שמונה (כמ''ש בפסוק ל''ז), וידוע שרום מעלה חצי אמה ושלחה (היינו מקום הנחת הרגל) חצי אמה (כמ''ש בפ''ב דמדות). וא''כ היה רוחב המקום של המעלות ד' אמות, נשאר בין האיל שבצד המעלה התחתונה ובין כותל האולם ג' אמות ששתי אמות מהם היו קדש, ולאותן שתי אמות נפתחה פתח הלשכה כדי שתהיה קדושה כקדושת עזרה כדין לשכות הפתוחות לקדש, ואא''ל שהלשכה עמדה נגד פתח האולם שזה א''א שסתמו פתח האולם בלשכה, וע''כ שעמדה מן הצד ופתחה היה פתוח באותן שתי אמות שבצד המעלות שהיו קדושים, והיה איל המעלות בצד זה של הפתח ואיל האולם בצד זה של הפתח, וז''ש <b>ופתחה באילים השערים,</b> ר''ל בין שני אילים שנמצאו בשערים, ונראה שלשכה זו עמדה בצד מזרח של האולם כי לצד מערבו היה הגדרת הגינה (שיתבאר ענינה (בסי' מ''ב פסוק ז') שהיה ארכה חמשים ולא היה אפשר שתעמוד שם לשכה, רק בצד מזרחו של שער הצפון היה פנוי, ושם עמדה הלשכה בצד האולם ופתחה נפתחה באותן שתי אמות המקודשים שבמזרח האולם לצד אילי השער והיו עולים במעלות שהיו בפתח הלשכה אל מעלות האולם, ושם היו מדיחים את העולה :
<b style="color: gray;">מלבי"ם ביאור המילות</b> <b>באילים השערים.</b> היה ראוי לכתוב באילי השערים בסמיכות ?, אך שאז היה משמע שהיה פתח הלשכה בין שני אילים של השער דהיינו אל חלל השער, ובאמת היה הלשכה בדרום והפתח נכנס בין איל אחד של השער ואיל אחד שלפני המעלות, ע''כ כתוב בלא סמיכות, כי אינם אילי השער רק אילים שעומדים סמוך לשער :
<h3>{לט}</h3>
וּבְאֻלָ֣ם הַשַּׁ֗עַר שְׁנַ֤יִם שֻׁלְחָנוֹת֙ מִפּ֔וֹ וּשְׁנַ֥יִם שֻׁלְחָנ֖וֹת מִפֹּ֑ה לִשְׁח֤וֹט אֲלֵיהֶם֙ הָעוֹלָ֔ה וְהַחַטָּ֖את וְהָאָשָֽׁם׃
<b style="color: gray;">רש"י</b> <b>ובאולם השער .</b> הצפוני : <b>שנים שולחנות .</b> במזרחו ושתים במערבו ואע''פ שהן היו משוכין אל תוך החצר החיצונה קדושתן כלפנים :
<b style="color: gray;">מצודת דוד</b> <b>ובאולם השער .</b> בחלל האולם הנמשך מהשער ההוא עמדו שנים שולחנות בהעבר מזה ושנים מהעבר מזה ר''ל שנים במזרחו ושנים במערבו : <b>לשחוט אליהם .</b> לשחוט אצלם בסמוך להם העולה וכו' שהם ק''ק הטעונין שחיטה בצפון ( ועם כי היה משוך לחלל ע''נ מ''מ קדושתו כלפנים כי יהיה מקודש בקדושת העזרה ) :
<b style="color: gray;">מצודת ציון</b> <b>אליהם .</b> אצלם בסמוך להם :
<b style="color: gray;">מלבי"ם פירוש המילות</b> <b>ובאלם השער,</b> שארכו ממזרח למערב היה עשר אמות ורחבו מצפון לדרום שש, עמדו שתים שולחנות במזרחו ושתים במערבו <b>לשחוט אליהם העלה,</b> שהשחיטה צריכה להיות על ירך המזבח צפונה, והאולם היה מקודש בקדושת העזרה ודינו כצפון :
<b style="color: gray;">מלבי"ם ביאור המילות</b> <b>אליהם.</b> כמו עליהם :
<h3>{מ}</h3>
וְאֶל־הַכָּתֵ֣ף מִח֗וּצָה לָעוֹלֶה֙ לְפֶ֙תַח֙ הַשַּׁ֣עַר הַצָּפ֔וֹנָה שְׁנַ֖יִם שֻׁלְחָנ֑וֹת וְאֶל־הַכָּתֵ֣ף הָאַחֶ֗רֶת אֲשֶׁר֙ לְאֻלָ֣ם הַשַּׁ֔עַר שְׁנַ֖יִם שֻׁלְחָנֽוֹת׃
<b style="color: gray;">רש"י</b> <b>ואל הכתף מחוצה .</b> ואל עבר פתח האולם מחוצה לחלל האולם לתוך חללו של פתח של ( סא''א של צד ) עזרת ישראל : <b>לעולה לפתח השער הצפונה .</b> כשנכנס לתוך השער ועולה במעלות פתח העזרה : <b>שנים .</b> שולחנות . לכתף הפתח למזרח ( וכן ) למערב : <b>ואל הכתף האחרת .</b> אשר לפתח האולם שנים שולחנות :
<b style="color: gray;">מצודת דוד</b> <b>ואל הכתף .</b> בהעבר האחת מהאולם חוצה לו כשעולין במעלות לפתח שער הצפוני ר''ל שער הפנימי שהיה רוחב עשר אמות והמעלות ההם היו בין התאים ושם עמדו שנים שולחנות : <b>ואל הכתף וגו' .</b> וכן בהעבר האחרת של אולם השער עמדו שנים שולחנות :
<b style="color: gray;">מלבי"ם פירוש המילות</b> <b>ואל הכתף,</b> ר''ל בתא שהיה לפנים מן האולם. וחוץ לפתח השער, היינו חוץ לי''ג אמות של אורך השער עצמו, ששם היה התא שמשם עולים לפתח השער והוא מחוץ לפתח, עמדו ג''כ בכל כתף היינו בכל צד שנים שלחנות, ומפני שפתח התא היה שם אל השער לא יכול להעמיד השלחנות רק בצדדי הפתח א' מצד זה של פתח התא וא' מצד השני, וכן אצל פתח התא השני לכן אמר אל הכתף ר''ל בכתף פתח התא :
<h3>{מא}</h3>
אַרְבָּעָ֨ה שֻׁלְחָנ֜וֹת מִפֹּ֗ה וְאַרְבָּעָ֧ה שֻׁלְחָנ֛וֹת מִפֹּ֖ה לְכֶ֣תֶף הַשָּׁ֑עַר שְׁמוֹנָ֥ה שֻׁלְחָנ֖וֹת אֲלֵיהֶ֥ם יִשְׁחָֽטוּ׃
<b style="color: gray;">מצודת דוד</b> <b>מפה .</b> מהעבר הזה ב' בחלל האולם וב' בחלל שבין התאים : <b>לכתף השער .</b> לכל כתף מכתפי השער : <b>שמונה .</b> ר''ל בין כולם היו שמונה ואצלם בסמוך להם ישחטו הקרבנות ששחיטתן בצפון :
<b style="color: gray;">מלבי"ם פירוש המילות</b> <b>ארבעה שלחנות לכתף השער,</b> ר''ל ובצדדי השער עצמו שהיה ארכו י''ג אמות, עמדו ארבעה שלחנות מצד זה וארבעה שלחנות מצד השני, ס''ה שמונה שלחנות, <b>אליהם ישחטו</b> מוסב גם על הפסוק הקודם, שבין על הד' שלחנות שבתא ובין על השמונה שלחנות שבפתח השער עצמו היו שוחטים נמצא היו שם ט''ז שולחנות לשחיטה, ארבעה באולם וארבעה בים התאים שבשני צדדי השער, ושמונה בפתח השער :
<h3>{מב}</h3>
וְאַרְבָּעָה֩ שֻׁלְחָנ֨וֹת לָעוֹלָ֜ה אַבְנֵ֣י גָזִ֗ית אֹרֶךְ֩ אַמָּ֨ה אַחַ֤ת וָחֵ֙צִי֙ וְרֹ֨חַב אַמָּ֤ה אַחַת֙ וָחֵ֔צִי וְגֹ֖בַהּ אַמָּ֣ה אֶחָ֑ת אֲלֵיהֶ֗ם וְיַנִּ֤יחוּ אֶת־הַכֵּלִים֙ אֲשֶׁ֨ר יִשְׁחֲט֧וּ אֶת־הָעוֹלָ֛ה בָּ֖ם וְהַזָּֽבַח׃
<b style="color: gray;">רש"י</b> <b>אליהם ויניחו את הכלים .</b> עליהם מניחין הסכינין והמזרקות שמקבלין בהן את הדם שיהיו מוכנים לשוחטים שם קדשי קדשים בצפון :
<b style="color: gray;">מצודת דוד</b> <b>לעולה .</b> להניח עליהם בשר העולה וה''ה בשר שאר הקרבנות וזכר עולה לפי שהיא ראשונה ותמידית והיתה כליל להקרבה : <b>אבני גזית .</b> השולחנות היו מאבני גזית וזהו על כי האבן מקרר ושומר הבשר מן הסרחון : <b>אליהם ויניחו .</b> גם עליהם יניחו את הכלים אשר ישחטו עמהם הם הסכינים : <b>אשר וכו' .</b> והזבח . הוא הפוך אשר ישחטו בם את העולה והזבח רצה לומר שאר מיני זבחים ומוסב הוא על הכלים לומר עליהם יניחו הסכינים המיוחדים גם לשחיטת שאר מיני זבח אבל לא בא לומר שישחטו שם שאר מיני זבח :
<b style="color: gray;">מצודת ציון</b> <b>גזית .</b> מל' גזיזה ור''ל מסותתות ביושר : <b>ויניחו .</b> הוי''ו יתירה :
<b style="color: gray;">מלבי"ם פירוש המילות</b> <b>וארבעה שלחנות לעולה,</b> בדרך שעולה מן פתח השער אל החצר הפנימי עמדו עוד ארבעה שולחנות שעליהם יניחו הסכינים והמזרקות שמקבלים הם את הדם :
<b style="color: gray;">מלבי"ם ביאור המילות</b> <b>ויניחו.</b> הוי''ו מיותר, ור''ל שמלת אליהם מוסב למעלה, ור''ל ארבעה שולחנות אבני גזית הם נוספות אליהם, ר''ל להשולחנות הראשונות העשוים לשחיטה, והם שייכים אליהם, ויניחו בהם את כלי השחיטה :
<h3>{מג}</h3>
וְהַֽשְׁפַתַּ֗יִם טֹ֧פַח אֶחָ֛ד מוּכָנִ֥ים בַּבַּ֖יִת סָבִ֣יב ׀ סָבִ֑יב וְאֶל־הַשֻּׁלְחָנ֖וֹת בְּשַׂ֥ר הַקָּרְבָֽן׃
<b style="color: gray;">רש"י</b> <b>והשפתים טופח אחד .</b> אונקליות של ברזל קבועין בעמודי ננסין שבבית המטבחים בצפון לתלות ולהפשיט בהם את הקדשים הוא ששנינו בפסחים אונקליות של ברזל היו קבועין בעמודים ובכתלים שבהם תולין ומפשיטין וכן ת''י ועונקלין נפקין פשך חד : <b>מוכנים בבית .</b> קבועים בתוך חלל העזרה בבית לגיו :
<b style="color: gray;">מצודת דוד</b> <b>והשפתים טופח אחד .</b> כעין ווין מברזל היו קבועים ברביעיות של ארז הקבועין בעמודים נמוכין ובלטו טפח אחד מן הרביעיות שעל העמודים ובהן יהיו תולין הקרבנות להפשיט עורן והם עמדו בבית המטבחים היא הלשכה שפתחה באילים השערים הנזכרת למעלה : <b>מוכנים בבית .</b> העמודים עם רביעיות היו קבועי' בהלשכה ההיא בפנים בכל ארבעת הרוחות : <b>ואל השלחנות .</b> הם ארבעת השלחנות מאבני הגזית שעמדו בהלשכה ההיא עליהם יהיו מניחים בשר הקרבן :
<b style="color: gray;">מצודת ציון</b> <b>והשפתים .</b> ת''י ענקלין והם ווין על רביעית הארז שעל העמודים כפופים ראשיהם למעלה שתולין בהם הקרבנות ומפשיטין אותן : <b>מוכנים .</b> מל' הכנה וקביעות : <b>בבית .</b> מבפנים :
<b style="color: gray;">מלבי"ם פירוש המילות</b> <b>והשפתים טפח אחד,</b> פי' אונקלאות של ברזל קבועים ויוצאים טפח מאחורי עמודים נמוכים לתלות ולהפשיט בהם את הקדשים (כמ''ש בפ''ה דפסחים ובפ''ג דמדות), והם היו מוכנים בית סביב סביב, קבועים בעמודים שעמדו סביב השלחנות כי ביניהם היו שלחנות (כדתנן פ''ג דמדות שלחנות של שיש בין העמודים, שהשיש מקרר ושומר הבשר שלא יסריח), וז''ש <b>ואל השלחנות</b> (שהיו שם) היו נותנים <b>בשר הקרבן,</b> והם שלחנות אחרים חוץ מהנזכר למעלה :
<b style="color: gray;">מלבי"ם ביאור המילות</b> <b>השפתים,</b> שרשו שפת, מענין עריכת כמו שפות הסיר, אונקלאות של ברזל ערוכים על עמודים והם זוגיים לתלות בם ולהפשיט, ומ''ש סביב היינו להשולחנות שיזכיר :
<h3>{מד}</h3>
וּמִחוּצָה֩ לַשַּׁ֨עַר הַפְּנִימִ֜י לִֽשְׁכ֣וֹת שָׁרִ֗ים בֶּחָצֵ֤ר הַפְּנִימִי֙ אֲשֶׁ֗ר אֶל־כֶּ֙תֶף֙ שַׁ֣עַר הַצָּפ֔וֹן וּפְנֵיהֶ֖ם דֶּ֣רֶךְ הַדָּר֑וֹם אֶחָ֗ד אֶל־כֶּ֙תֶף֙ שַׁ֣עַר הַקָּדִ֔ים פְּנֵ֖י דֶּ֥רֶךְ הַצָּפֹֽן׃
<b style="color: gray;">רש"י</b> <b>ומחוצה לשער הפנימי .</b> ומחוץ לחלל אולם השער לתוך אויר חצר הפנימי כמו שמפורש במקרא בסופו : <b>לשכות שרים .</b> לשכות לוים משוררים : <b>ופניהם דרך הדרום .</b> פתחם לצד דרום : <b>אחד אל כתף שער הקדים .</b> לשכה אחת אל כתף שער הקדים : <b>פני דרך הצפון .</b> ופתחה לצד צפון :
<b style="color: gray;">מצודת דוד</b> <b>ומחוצה לשער הפנימי .</b> מחוץ לחלל השער של חצר הפנימי ( או על השער הפנימי יאמר שהיא בת עשר אמות ) שם היו לשכות המשוררים וחוזר ומפרש שעמדו בחלל חצר הפנימי לא מחוץ חלל השער כלפי החוץ בע''נ : <b>אשר אל כתף .</b> ר''ל אשר עמדו בכתף שער הצפון מזה ומזה : <b>ופניהם .</b> פתחיהם פנו כלפי הדרום : <b>אחד .</b> לשכה אחת עמדה בכתף שער הקדים ופתחה פנה כלפי הצפון :
<b style="color: gray;">מצודת ציון</b> <b>שרים .</b> מלשון שיר ור''ל משוררים : <b>ופניהם .</b> ר''ל פתחיהם שהוא פני הבית :
<b style="color: gray;">מלבי"ם פירוש המילות</b> <b>ומחוצה לשער הפנימי,</b> ר''ל בפנים העזרה מצד השער ולחוץ מצד הפונה למזרח היו <b>לשכות משוררים,</b> ולבל נטעה שמ''ש מחוצה לשער היינו חוץ ממש, דהיינו בחצה החיצונה, מבאר שהיו <b>בחצר הפנימי,</b> והיו <b>אל כתף שער הצפון</b> בצד המזרחי של שער הצפון עמדו ממערב ולמזרח, אחוריהם אל קיר הצפון של החצר, <b>ופניהם</b> דהיינו פתחיהם היו <b>לדרום,</b> והנה נגד השער הצפוני וכן בצד השער לצד מערב עמדו השלחנות שנזכר בפסוק מ''ב, והשפתים עם השלחנות השייכים להם שהיו להפשיט ולהניח בשר הקרבן שנזכרו בפסוק הקודם, ולא היה אפשר להעמיד שם לשכות, וכבר התבאר למעלה (בהערה לפסוק ל' ל''א) שבקירות חצר הפנימי מבפנים עמדו אולמות שהיו ארכם כ''ה אמה ורחבם חמש, בכל צד, ושם הוכחתי שהאולמות היו רחוקים מן השער בכל צד ט''ו אמות, ובודאי הלשכות האלה עמדו באותן ט''ו אמה שהיו פנויים ולא היה שם אולמות, ועמדו אצל האולמות עד השער, והמזבח היה ל''ב אמה על ל''ב אמה מכוון באמצע העזרה והיה המזבח מכוון נגד השער י' אמה וחוצה לו מכל צד י''א אמה ובאותו משך עמדו הלשכות בצד המזרחי של שער הצפון ופתחם לדרום נגד המזבח, אמנם כנגדו בשער הדרום עמד הכבש שהיה בדרום המזבח במשך שלשים אמה והגיע עד ד' אמות מן הכותל (כנ''ל בהערה שם) ולא היה אפשר להעמיד שם לשכות, והעמידו <b>לשכה אחת בכתף של שער הקדים</b> באותן ט''ו אמות שבין השער ובין האולמות, והיה אחורי הלשכה לדרום, <b>ופניו</b> דהיינו פתחה היה <b>לצד צפון</b> (ולא באר אם היה קרוב אל קיר המזרחי, או רחוק ממנה וקרוב אל המזבח, וית' פ' מ''ו) :
<h3>{מה}</h3>
וַיְדַבֵּ֖ר אֵלָ֑י זֹ֣ה הַלִּשְׁכָּ֗ה אֲשֶׁ֤ר פָּנֶ֙יהָ֙ דֶּ֣רֶךְ הַדָּר֔וֹם לַכֹּ֣הֲנִ֔ים שֹׁמְרֵ֖י מִשְׁמֶ֥רֶת הַבָּֽיִת׃
<b style="color: gray;">רש"י</b> <b>לכהנים .</b> משרתי הבית כמדומה הם הלוים המשוררים :
<b style="color: gray;">מצודת דוד</b> <b>וידבר אלי .</b> המלאך הדובר בי : <b>זה הלשכה .</b> ר''ל קבוצות הלשכות אשר פתח כ''א כלפי הדרום היא לצורך משרתי המקום ב''ה השומרים משמרת הבית בדבר המוטל עליהם והוא עבודת השיר שהוא מוטל על הלוים :
<b style="color: gray;">מצודת ציון</b> <b>לכהנים .</b> משרתי ה' יקראו כהנים ואם אינם מבני אהרן :
<b style="color: gray;">מלבי"ם פירוש המילות</b> <b>וידבר אלי,</b> הנה בסי' מ''ד באר שלעתיד לא יכשרו לעבודה רק הכהנים בני צדוק שלא תעו מעל ה', אבל יתר הכהנים שתעו בע''ז לא יהיו עובדים על המזבח רק יהיו שומרי משמרת הבית, ופה הראה ה' להנביא שכהנים אלה שיופסלו לעבודה ויהיו שומרי משמרת הבית, להם יהיה הלשכה אשר פניה דרך הדרום שהיא לשכת שרים, ומשמע שיהיו משוררים במקדש, וזה קשה מאד, דהא הכהנים מוזהרים שלא יעשו עבודת הלוים, ולדעת הראב''ד (סוף פ''ג מהל' כלי המקדש) הוא במיתה, ולדעת הרמב''ם שם עכ''פ הוא באזהרה. ? אמנם י''ל דזה רק בכהן המוכשר לעבודה אבל אחר שכהנים אלה ידחו מדין כהנים יהיה ענינם כלוים דהא עכ''פ הם מבני לוי, וכן ראיתי למהר''י עייאיש בס' לחם יהודה שכתב עמ''ש הרמב''ם (פ''ה מה' כה''מ דין ט''ו) וכשיגדל הכהן ויעשה איש הרי הוא כשר לעבודה ואינו נכנס לעזרה לעבוד אלא בשעה שהלוים אומרים שירה, דקמ''ל דאע''ג שהוא גדול אינו עובד מתחלה עבודה בין כהן בין לוי עד שיתחיל לומר שירה עם הלוים בתורת סניף, ואע''ג דכהן לאו בר עבודת שירה הוא דכהן בעבודת לוי הוא באזהרה, היינו אחר שנתעסק כבר בעבודתו הראויה לו דאז אינו יכול להעתיק עצמו לעבודה של זולתו, אבל בתחלה רשאי לעבוד מלאכת השיר דכהנים נמי היו לוים ושבט לוי אקרי, עכ''ד. ואם לא נקבל סברתו זאת, י''ל שיהיו משוררים בכלי, שלזה הוכשרו גם ישראל מיוחסין (כמ''ש הרמב''ם שם פ''ג ה''ג) והנה בפ''ב דמדות אמר ראב''י מעלה היתה וגבוהה אמה והדוכן נתון עליה, ובה שלש מעלות של חצי חצי אמה, נמצא עזרת הכהנים גבוה מעזרת ישראל שתי אמות ומחצה, ומבואר שם שהדוכן היה עומד בסוף עזרת ישראל, שהיה י''א אמה מן המזרח, לאורך העזרה מצפון לדרום, וזה היה בבית שני שבו לא היה משער המזרחי עד האולם רק ע''ו אמה ובאמצע היה המזבח ל''ב אמה, נשאר מן המזבח למזרח כ''ב אמה, ונתחלקו י''א אמה לדריסת רגלי הכהנים וי''א אמה לעזרת ישראל, אבל בבית השלישי שיבנה ב''ב שיהיה משער המזרחי עד האולם מאה אמה, ישאר מן המזבח עד הכותל המזרחי ל''ד אמה, (וכן מן המזבח אל האולם), א''כ הדוכן שיהיה בסוף עזרת ישראל, יהיה רחוק מן הדוכן אל המזבח י''ז אמה, שעליו עמדו הלוים המשוררים על ג' מעלות בכל האורך שמדרום לצפון, ופניהם היה למערב נגד המזבח, ובזה תמצא חדת הלשכה הזאת שעמדה אצל הקיר השער הצפוני ונמשכה לצד מזרח ט''ו אמה עד האולמות, נמצא כלתה סמוך שתי אמות אל הדוכן, ומבואר בערכין (פ''ב משנה ו') ראב''י אומר אין עולים למנין ואין עומדים על הדוכן אלא בארץ היו עומדים וראשיהם מבין רגלי הלוים, ולפרש''י קאי על הלוים הקטנים שהיו מסייעים בשיר, ולהרמב''ם בפי' המשנה קאי על המנגנים בכלי שיר, שלא היו עומדים על הדוכן, ולכן הכהנים שומר משמרת הבית שיהיו פסולים לעבודה, ולא עמדו ג''כ על הדוכן עם הלוים לשורר, יעמדו בלשכת שרים על הארץ סמוך אל הדוכן לשורר בפה או בכלי שיר, ופניהם לצד דרום שהוא ג''כ נגד המזבח, ומצד שבכ''ז היו כהנים, עמדה לשכה שלהם בעזרת כהנים, ועי' במ''ל פ''ו מה' ביאת המקדש ה''א וסוף פ''ט ואכמ''ל בזה :
<h3>{מו}</h3>
וְהַלִּשְׁכָּ֗ה אֲשֶׁ֤ר פָּנֶ֙יהָ֙ דֶּ֣רֶךְ הַצָּפ֔וֹן לַכֹּ֣הֲנִ֔ים שֹׁמְרֵ֖י מִשְׁמֶ֣רֶת הַמִּזְבֵּ֑חַ הֵ֣מָּה בְנֵֽי־צָד֗וֹק הַקְּרֵבִ֧ים מִבְּנֵֽי־לֵוִ֛י אֶל־יְהוָ֖ה לְשָׁרְתֽוֹ׃
<b style="color: gray;">מצודת דוד</b> <b>שומרי משמרת המזבח .</b> להקריב עליו קרבנות : <b>המה בני צדוק .</b> כי הם יכהנו לעתיד כמ''ש והכהנים הלוים בני צדוק וכו' המה יקרבו אלי וכו' ( לק' מד ) : <b>הקרבים .</b> אשר יקרבו אל ה' מתוך בני לוי לשרתו ר''ל הנבחרי' לה' משאר הכהני' בני לוי וכמ''ש שם :
<b style="color: gray;">מלבי"ם פירוש המילות</b> <b>והלשכה אשר פניה דרך הצפון</b> היתה לכהנים מבני צדוק שהם יעסקו בעבודה לכן עמדה לשכה שלהם בצד דרום ששם היה הכבש שעולים בו למזבח לעבוד עבודה, וכבר בארתי שהיתה נגד ט''ו אמה של צד השער המזרחי מדרום השער שאין שם אולמות, ובכל זה נראה שהיתה קרובה אל המזבח בעזרת כהנים, וע''כ לא היה שם מקום רק ללשכה אחת :
<h3>{מז}</h3>
וַיָּ֨מָד אֶת־הֶחָצֵ֜ר אֹ֣רֶךְ ׀ מֵאָ֣ה אַמָּ֗ה וְרֹ֛חַב מֵאָ֥ה אַמָּ֖ה מְרֻבָּ֑עַת וְהַמִּזְבֵּ֖חַ לִפְנֵ֥י הַבָּֽיִת׃
<b style="color: gray;">רש"י</b> <b>וימד את החצר .</b> חלל עזרת ישראל לפני האולם וההיכל :
<b style="color: gray;">מצודת דוד</b> <b>את החצר .</b> את חלל חצר הפנימי : <b>והמזבח לפני הבית .</b> המזבח עמד בחלל החצר ההיא לפני הבית מכוון מול ההיכל וכתליו וכמ''ש בקונ' בנין הבית :
<b style="color: gray;">מצודת ציון</b> <b>מרובעת .</b> מלשון רבוע : <b>הבית .</b> כן יקרא ההיכל כי היה מקורה כעין בית ולא כן החצירות :
<b style="color: gray;">מלבי"ם פירוש המילות</b> <b>וימד את החצר,</b> החצר הפנימי שהיא עזרת ישראל היתה בחללה <b>מאה על מאה מרובעת, והמזבח לפני הבית</b> היינו לפני אולם ההיכל, ופשטות הלשון מורה כדברי ר' יהודה שאמר שהמזבח ממוצע באמצע העזרה עשר אמות כנגד פתחו של היכל י''א אמה לצפון וי''א אמה לדרום נמצא המזבח מכוון כנגד היכל וכותליו, ולמ''ד שהיו בצפון או בדרום, הלשון לאו דוקא ומ''מ נראה דלכ''ע היה באמצע בין מזרח למערב, כמו שהיה בבית שני ששם היה רוחב העזרה רק ע''ו אמה, ועמד המזבח באמצע והיה כ''ב אמה ממנו למזרח וכ''ב אמה בין האולם ולמזבח ובבנין זה יהיה ל''ד אמה מן המזבח לאולם ול''ד אמה ממנו ולמזרח, י''ז אמה עזרת כהנים וי''ז אמה עזרת ישראל (כנ''ל פסוק מ''ה), והגם שחסר בבית זה דריסת רגלי ישראל וכהנים לארכם ששם היו קל''ה אמה, לעומת זה היה ברחבם עודף שש אמה במשך מאה לכ''א ויהיה המקום מרווח יותר ממה שהיה בבית שני, דוק ותשכח :
<h3>{מח}</h3>
וַיְבִאֵנִי֮ אֶל־אֻלָ֣ם הַבַּיִת֒ וַיָּ֙מָד֙ אֵ֣ל אֻלָ֔ם חָמֵ֤שׁ אַמּוֹת֙ מִפֹּ֔ה וְחָמֵ֥שׁ אַמּ֖וֹת מִפֹּ֑ה וְרֹ֣חַב הַשַּׁ֔עַר שָׁלֹ֤שׁ אַמּוֹת֙ מִפּ֔וֹ וְשָׁלֹ֥שׁ אַמּ֖וֹת מִפּֽוֹ׃
<b style="color: gray;">רש"י</b> <b>אל אולם הבית .</b> אולם ההיכל : <b>וימד אל אולם .</b> כמו איל אולם עובי כתפות הפתח ( הרואה את המזרח סא''א ) מדד מן המזרח למערב , ( ואנ''י הכות''ב מצאת''י בפירושי''ם אחרי''ם כ''מו שהעתק''תי ורוחב השער שלשה אמות מפה וגו' הוא עובי האיל הצפוני לתוך חלל הפתח למערב וכן עובי האיל הדרומי לתוך חלל האולם למערב ואף ע''פ שכך שנינו כותל אולם חמש ואולם אחת עשרה שלעתיד לבא אינו אלא שלש אלא שבאולם בית שני וכו' סא''א ) : <b>חמש אמות .</b> ואף של בית שני היה כן שכן שנינו כותל אולם חמש ואולם אחת עשרה אלא שבאולם בית שני לא היו כתפות לפתח לצפון ולדרום שהיה רוחב הפתח עשרים אמה כרוחב האולם וכאן כתוב ורוחב השער ג' אמות מפה וג' אמות מפה ואינ''י יוד''ע לצד''ד פירוש''ו אלא לרוחב כתפות הפתח ג' אמות סותמין חלל הפתח מכאן וג' אמות מכאן :
<b style="color: gray;">מצודת דוד</b> <b>אל אולם הבית .</b> הוא האולם שלפני ההיכל : <b>וימד אל אולם .</b> מדד מזוזות האולם ה' אמות וזה היה בעובי ולא היה כן הרוחב כי המזוזה עם הכותל שבצד הפתח לא היה כ''א ג' אמות כמ''ש בענין ועם כי היו עגולו' לא היו במרחק שוה וכמו מזוזו' אולמי השערי' ( ויתכן שעובי הכותל היתה כמדת המזוזה וכמו כתלי החצירות ) : <b>מפה .</b> מהעבר מזה : <b>ורחב השער .</b> ר''ל רחב השער היה באופן שנשאר כותל שלש אמות מהעבר מזה ושלש אמות מהעבר מזה וא''כ היה רחבו י''ד אמות :
<b style="color: gray;">מלבי"ם פירוש המילות</b> <b>ויביאני אל אולם הבית,</b> אולם ההיכל, <b>וימד אל אולם</b> היינו ספי השער היו חמש אמות כי עובי כותל האולם היה חמש אמות, <b>ורוחב השער שלש אמות מפה,</b> השער נקרא הדלת הסותם את פתח השער, אבל באולם שלא היה שם שער, ופתחו היה רחב ארבע עשרה אמות, שלעומת שבבית שני היה האולם פרוץ במלואו (כמ''ש התוס' פרק כל הצלמים במ''ש שלא יעשה אכסדרה תבנית אולם) ובכאן היה סתום ג' אמות מכל צד, קורא לג' אמות אלה בשם שער שע''י ג' אמות אלה נקרא בשם שער :
<h3>{מט}</h3>
אֹ֣רֶךְ הָאֻלָ֞ם עֶשְׂרִ֣ים אַמָּ֗ה וְרֹ֙חַב֙ עַשְׁתֵּ֣י עֶשְׂרֵ֣ה אַמָּ֔ה וּבַֽמַּעֲל֔וֹת אֲשֶׁ֥ר יַעֲל֖וּ אֵלָ֑יו וְעַמֻּדִים֙ אֶל־הָ֣אֵילִ֔ים אֶחָ֥ד מִפֹּ֖ה וְאֶחָ֥ד מִפֹּֽה׃
<b style="color: gray;">רש"י</b> <b>אורך האולם עשרים אמה .</b> כנגד רחב ההיכל : <b>ורוחב עשתי עשרה .</b> מן המזרח למערב : <b>ובמעלות אשר יעלו אליו .</b> ובמעלות היה הדרך אשר בהם יעלו אליו כמו ששנינו בין האולם ולמזבח כ''ב אמה וי''ב מעלות היו שם רום מעלה חצי אמה : <b>ועמודים אל האילים .</b> תחת יכין ובועז שהיו במקדש ראשון :
<b style="color: gray;">מצודת דוד</b> <b>אורך האולם .</b> מצפון לדרום : <b>עשרים אמה .</b> כמדת רוחב ההיכל : <b>ורחב .</b> ממערב למזרח : <b>ובמעלות אשר יעלו אליו .</b> ר''ל ובמעלות היה הדרך אשר בהם יעלו אליו מן החצר הפנימי : <b>ועמודים אל האילים .</b> בחלל האולם סמוך אל המזוזות עמדו שני עמודים אחד מהעבר מזה ואחד מהעבר מזה והם היו במקום עמודי יכין ובועז שהיו במקדש ראשון :
<b style="color: gray;">מלבי"ם פירוש המילות</b> <b>אורך האולם</b> מצפון לדרום <b>עשרים אמה</b> כרוחב ההיכל, <b>ורוחב</b> ממזרח למערב <b>עשתי עשרה אמה, ובמעלות אשר יעלו אליו</b> ר''ל <b>במעלות שיעלו</b> שם היו <b>איליו,</b> שאילים עמדו לפני המעלות א' מפה וא' מפה כמו שבארנו למעלה (פסוק כ''ז) שהיו אילים לפני המעלות (ובבית שני היו שם שתים עשרה מעלות כמבואר במס' מדות), <b>ועמודים אל האילים</b> ונוסף אל האילים עמדו עמודים (שהם היו עבים כי האילים לא היו רק אמה על אמה) בצדי האילם א' מפה וא' מפה כנגד שני העמודים יכין ובועז שעשה שלמה במקדש ראשון :
<b style="color: gray;">מלבי"ם ביאור המילות</b> <b>אשר יעלו אליו.</b> מלת אליו מענין אילים, ר''ל האילים שלו הם אצל המעלות :
<h2>יחזקאל פרק-מא</h2>
<h3>{א}</h3>
וַיְבִיאֵ֖נִי אֶל־הַהֵיכָ֑ל וַיָּ֣מָד אֶת־הָאֵילִ֗ים שֵׁשׁ־אַמּ֨וֹת רֹ֧חַב־מִפּ֛וֹ וְשֵׁשׁ־אַמּֽוֹת־רֹ֥חַב מִפּ֖וֹ רֹ֥חַב הָאֹֽהֶל׃
<b style="color: gray;">רש"י</b> <b>שש אמות רוחב .</b> הוא עובי כותל ההיכל שבין ההיכל לאולם ( ממזרח למערב ) : <b>רוחב האהל .</b> רוחב האולם שהוא ברחבו של אולם ובאורכו של היכל , בפירוש''ים אחרי''ם רחב האוהל אהלו של פתח :
<b style="color: gray;">מצודת דוד</b> <b>את האילים .</b> הם המזוזות ( ועם כי שם אילים הונח על המזוזות בעבור שהיו מגולים כאילן אלה ובענין נאמר ההיכל מזוזות רבעה עכ''ז קראם אילים כשם שאד המזוזות ) : <b>שש אמות רחב מפו .</b> שש אמות היה רוחב המזוזה מהעבד מזה וכו' ר''ל עובי המזוזות בחלל הפתח ( ויתכן שעובי הכותל היתה כמדת המזוזות וכמו כתלי' החצירות ) : <b>רחב האהל .</b> ר''ל וכן היה רוחב האהל הוא המשקוף המאהיל על המזוזות ויתכן שהיה בתבנית אהל :
<b style="color: gray;">מלבי"ם פירוש המילות</b> <b>ויביאני אל ההיכל</b> וכו' <b>שש אמות רוחב,</b> הוא עובי כותל ההיכל שבין ההיכל לאולם, <b>רוחב האהל</b> מפני שהדין הוא שמן אגף הפתח ולפנים כלפנים ומן האגף ולחוץ כלחוץ, אבל ההיכל היה לו פתחים כפולים (כמו שיבואר בפסוק כ''ד), ולפ''ז בין הפתחים היה כרשות בפ''ע ממוצע בין קדושת ההיכל ובין קדושת האולם, ולכן קראו בשם אהל :
<h3>{ב}</h3>
וְרֹ֣חַב הַפֶּתַח֮ עֶ֣שֶׂר אַמּוֹת֒ וְכִתְפ֣וֹת הַפֶּ֔תַח חָמֵ֤שׁ אַמּוֹת֙ מִפּ֔וֹ וְחָמֵ֥שׁ אַמּ֖וֹת מִפּ֑וֹ וַיָּ֤מָד אָרְכּוֹ֙ אַרְבָּעִ֣ים אַמָּ֔ה וְרֹ֖חַב עֶשְׂרִ֥ים אַמָּֽה׃
<b style="color: gray;">רש"י</b> <b>וכתפות הפתח חמש אמות .</b> שההיכל רחבו כ' אמה ורוחב הפתח י' נמצא כתפותיו מפה ומפה של ה' ה' :
<b style="color: gray;">מצודת דוד</b> <b>וכתפות הפתח .</b> הכותל שבצדו הפתח היה חמש אמות מהעבר מזה וכו' וזה היה עם עובי המזוזות : <b>ארכו .</b> ממזרח למערב : <b>ורחב .</b> מצפון לדרום :
<b style="color: gray;">מצודת ציון</b> <b>וכתפות .</b> ענין עבר וצד :
<b style="color: gray;">מלבי"ם פירוש המילות</b> <b>ורוחב הפתח</b> מצפון לדרום היה עשר, ואחר שרוחב ההיכל היה עשרים נשארו בצדי הפתח חמש אמות מפה וחמש אמות מפה :
<h3>{ג}</h3>
וּבָ֣א לִפְנִ֔ימָה וַיָּ֥מָד אֵֽיל־הַפֶּ֖תַח שְׁתַּ֣יִם אַמּ֑וֹת וְהַפֶּ֙תַח֙ שֵׁ֣שׁ אַמּ֔וֹת וְרֹ֥חַב הַפֶּ֖תַח שֶׁ֥בַע אַמּֽוֹת׃
<b style="color: gray;">רש"י</b> <b>ובא לפנימה .</b> אל המחיצה המפסקת בין ההיכל לקודש הקדשים : <b>וימד איל הפתח .</b> עוביו שתים אמות אין זה שוה לאמה טרקסין : <b>והפתח שש אמות .</b> איני יכול לפרשו אלא לגבהו :
<b style="color: gray;">מצודת דוד</b> <b>ובא לפנימה .</b> המלאך הדובר בי בא לפנים מן ההיכל לבית קה''ק ולא הביאו עמו כי אין לבוא שם כ''א הכהן הגדול ביה''כ ( ואף כי היה במראה הנבואה מ''מ הראהו באופן הראוי במוחש ) : <b>איל הפתח .</b> ר''ל כל איל היה שתים אמות ( ויתכן שעובי הכותל היתה כמדת המזוזות וכמו כתלי החצירות ) : <b>והפתח .</b> ר''ל גובה הפתח :
<b style="color: gray;">מלבי"ם פירוש המילות</b> <b>ובא לפנימה</b> לקה''ק, <b>וימד איל הפתח</b> עובי החומה שבין ההיכל לקה''ק שתים אמות, <b>והפתח שש אמות,</b> מבואר לקמן (פסוק כ''ג כ''ד) שהיו לקה''ק שתי פתחים א' בפנים וא' בחוץ עיי''ש, ורוחב חלל הפתח היה שבע אמות וז''ש ורוחב הפתח שבע אמות, אבל רוחב הדלתות הסוגרים את הפתח היו רק שש אמות, ולא היה הדלת סותם אמה אחת שהיה עליו פרוכת באותו אמה, והיה אמה הפתוחה מדלת שבצד פנים שלא כנגד אמה הפתוחה מדלת שכלפי חוץ, וכן הפרוכת החיצון והפנימי לא היו זה כנגד זה רק החיצונה פתוחה מן הדרום והפנימית פתוחה מן הצפון, וכמו שהיו בבית שני שהיו שם שתי פרוכת כת''ק דר' יוסי ביומא דף ל''ח וכשהכ''ג נכנס לפנים היה נכנס בצד דרום והופך פניו לצפון ומהלך בין שני הפתחים ונכנס דרך הפרוכת שעל האמה הפתוחה לצד צפון ובהשקף זה אמר שהפתח שש אמות, היינו הדלת הסוגר את הפתח מכל צד :
<b style="color: gray;">מלבי"ם ביאור המילות</b> <b>הפתח, רוחב הפתח.</b> הפתח היינו מקום הפתוח ורוחב הפתח היינו החלל כולו, כי אמה אחת היתה מכוסה בפרוכת :
<h3>{ד}</h3>
וַיָּ֨מָד אֶת־אָרְכּ֜וֹ עֶשְׂרִ֣ים אַמָּ֗ה וְרֹ֛חַב עֶשְׂרִ֥ים אַמָּ֖ה אֶל־פְּנֵ֣י הַֽהֵיכָ֑ל וַיֹּ֣אמֶר אֵלַ֔י זֶ֖ה קֹ֥דֶשׁ הַקֳּדָשִֽׁים׃
<b style="color: gray;">רש"י</b> <b>אל פני ההיכל .</b> על פני רחבו של היכל :
<b style="color: gray;">מצודת דוד</b> <b>אל פני ההיכל .</b> ר''ל במדת רוחב ההיכל : <b>ויאמר אלי .</b> המלאך הדובר בי :
<b style="color: gray;">מלבי"ם פירוש המילות</b> <b>אל פני ההיכל</b> מכוון נגד רוחב חלל ההיכל שהיה ג''כ עשרים, <b>זה קדש הקדשים</b> מפני שבבית שני היו מסופקים באמה טרקסין אם שייך לפנים או לחוץ, הודיע לו כי רק זה קה''ק אבל שתי אמות מקום הכותל אינו קה''ק ושייך לחוץ :
<h3>{ה}</h3>
וַיָּ֥מָד קִֽיר־הַבַּ֖יִת שֵׁ֣שׁ אַמּ֑וֹת וְרֹ֣חַב הַצֵּלָע֩ אַרְבַּ֨ע אַמּ֜וֹת סָבִ֧יב ׀ סָבִ֛יב לַבַּ֖יִת סָבִֽיב׃
<b style="color: gray;">רש"י</b> <b>קיר הבית .</b> כותל מערבי : <b>ורוחב הצלע .</b> אפנדי''ץ בלע''ז התא של אחריו ד' אמות חללו ושל בית שני היה שש ועל כרחך בית זה לעתיד לבא שהרי בבית שני לא היתה חומה מפסקת לבית קדשי הקדשים :
<b style="color: gray;">מצודת דוד</b> <b>קיר הבית .</b> זה כותל מערבי של בית קה''ק : <b>ורוחב הצלע .</b> רוחב הצלע המערבי והוא היה נשען לכותל בית קה''ק והוא היה לו לכותל מאחוריו : <b>סביב וגו' .</b> בנין הצלעות היו מסבבים את הבית ר''ל ההיכל ובית קה''ק מכל שלשת הרוחות ממערב ומצפון ומדרום וכולם היו נשענים אל הכותל והיה להם לכותל מאחוריהם :
<b style="color: gray;">מצודת ציון</b> <b>קיר .</b> כותל : <b>הצלע .</b> הוא חדר מה ובבנין שלמה נקרא גם יציע ויקרא צלע לפי שהוא בצלע הבית ויציע שהוא מקום צנוע :
<b style="color: gray;">מלבי"ם פירוש המילות</b> <b>וימד את קיר הבית</b> קיר הצפוני והדרומי של ההיכל ובית קה''ק, וכן קיר המערבי של בית קה''ק היה שש אמות, <b>ורוחב הצלע ארבע אמות,</b> הנה יתבאר (בפ' ו') שהיה סביב הבית צלעות כפולות וכאן מדבר מן הצלע הסמוך לקיר הבית שהוא הנקרא צלע סתם היה רוחב חללו ארבע אמות סביב סביב, ומפרש שזה היה לבית סביב, כי יתבאר לקמן שבכותל המערבי היה צלע זה נבלע בקיר המערבי שהיה שש אמות וחלל ארבע אמות ריוח בכותל, והיה הכותל מזה ומזה לחלל עד גובה התאים רק אמה מזה ואמה מזה (רק למעלה מן התאים לא היה חלול, ופה אומר שהיה רוחב הצלע חוץ מן הקיר וזה היה לבית סביב חוץ מכותל מערבי : (ו) <b>והצלעות צלע אל צלע</b> ר''ל שהצלעות היו כפולות צלע לפנים מצלע, צלע בצד הבית וצלע כנגדו לצד החוץ, כאילו כל צלע נתחלק בארכו לשנים אחד אצל חברו, וזה היה <b>שלש ושלשים פעמים,</b> כי היו חמשה תאים מצד צפון וחמשה מצד דרום וא' מצד מערב, הרי י''א, והיו משולשים בגובה תחתיים שניים ושלישים זה ע''ג זה הרי ל''ג, וכ''א נתחלק לשנים בארכו צלע אל צלע, שלשים ושלשה פעמים שהם ס''ד צלעות, <b>ובאות בקיר אשר לבית לצלעות להיות אחוזים</b> ר''ל מפני שבבית אשר בנה שלמה כתיב כי מגרעות נתן לבית סביב לבלתי אחוז בקירות בית, שכדי שלא יצטרך לעשות נקבים בקיר הבית להניח בה ראשי קורות של הצלעות, היה מוכרח לכנוס כותל ההיכל אמה מלמעלה, ועוד אמה על היציע התיכונה, בבית ג' לא יהיה כן, כי לא יניח ראשי קורות הצלעות לרחבם אלא לארכם, על הקירות שבין צלע לצלע, שית' לקמן שכל צלע היה ארכו י''ב אמה ורוחב הקיר שבין צלע לצלע חמש אמות והיה ארך הקורות י''ז אמה נתונים מקיר צלע זו לקיר צלע שכנגדו בארך. וז''ש <b>ובאות להיות אחוזים בקיר אשר לבית לצלעות,</b> ר''ל בקיר שבין הבית ובין הצלעות (שקיר שבין צלע לצלע היה ראשו אחד דבוק לבית וראשו אחד דבוק בצלעות החיצוניות, ולכן קראו קיר אשר לבית לצלעות ר''ל שדבוק בשניהם משני צדדיו) בקירות האלה <b>באו להיות אחוזים</b> והונחו בארך כדי <b>שלא יהיו אחוזים בקיר הבית</b> שאם יונחו ברוחב יהיו אחוזים בקיר הבית, ומבואר שזה היה דוקא בצלעות הפנימיים הקרובים לבית, אבל בצלעות החיצוניים הונחו ראשי קורות ברוחב מקיר החיצון לקיר המונח בין ארך הצלעות, ועז''א בקיר אשר לבית לצלעות, לדייק שהיה זה רק בקירות הדבוקים בצד אחד אל הבית :
<h3>{ו}</h3>
וְהַצְּלָעוֹת֩ צֵלָ֨ע אֶל־צֵלָ֜ע שָׁל֧וֹשׁ וּשְׁלֹשִׁ֣ים פְּעָמִ֗ים וּ֠בָאוֹת בַּקִּ֨יר אֲשֶׁר־לַבַּ֧יִת לַצְּלָע֛וֹת סָבִ֥יב ׀ סָבִ֖יב לִהְי֣וֹת אֲחוּזִ֑ים וְלֹֽא־יִהְי֥וּ אֲחוּזִ֖ים בְּקִ֥יר הַבָּֽיִת׃
<b style="color: gray;">רש"י</b> <b>צלע אל צלע .</b> תא אל תא ותא על תא : <b>שלוש ושלשים פעמים .</b> ובבית שני היו ל''ח ט''ו בצפון וט''ו בדרום חמשה על חמשה וחמשה על גביהם ושמונה במערב הוא צלע הוא יציע הוא תא , ואומר אני שהתאים שבצפון ובדרום כך סדרן שכל א' וא' ארכו י''ב אמה הרי ס' אמה לחמש תאים וה' כתלים של ה' ה' אמה הרי פ''ה ורחב ה' אמות של המונח פירנסת צ' אמה של אורך הכותל וכן לדרום ושבמערב א' ע''ג א' ושלישי על גביהן ואורכן על גביהם כ' אמה כנגד רחב בית קדשי הקדשים הרי י''א בכל סדר וכת''י חד עסרי בסידרא , ( ס''א ל''ג פעמים ג''פ י''א ע''ג אחת עשר על גביהן וכן ת''י חד עסרי בסידור' ובבית שני וכו' עד הוא תא , ותו לא ) : <b>ובאות בקיר אשר לבית לצלעות .</b> קורות עליות היציעים היו ראשיהם שלצד מחיצת התאים החיצונה באות ונוקבות בקיר בצדו הפנימי וזהו אשר לבית לצלעות בצדו אשר לתוך התאים וזהו להיות אחוזים בקיר הבית קבועים בחזקה פופרי''ש בלע''ז : <b>ולא יהיו אחוזים בקיר הבית .</b> ראשיהם של צד קיר ההיכל היו באות ונוקבות על כניסות שהיה קיר ההיכל בולט לתוך התאים כמו שאמור בבנין שלמה ( מלכים א ב ) כי מגרעות נתן לבית סביב חוצה היציע התחתונה חמש באמה רוחב חללה ועלייתה שש שהיה כותל ההיכל כנוס מלמעלה אמה לפיכך חלל התיכונה ו' אמה רחבה והשלישית שבע באמה רחבה והיא היתה עלייה של תיכונה שהיה כותל ההיכל כנוס לתוכה אמה מלמעלה ואף אלו היו כמותן וזהו שאמר ולא יהיו אחוזים בקיר הבית לא היו נוקבים בקיר ההיכל כשאר ראשי הקורות נמוכי' הקבועים בכותל גבוה שנוקבים הכותל ותוקעים ראשי הקורות בנקבי' :
<b style="color: gray;">מצודת דוד</b> <b>והצלעות וגו' .</b> בנין הצלעות היו צלע עם צלע ר''ל זה אצל זה וזה ע''ג זה : <b>שלוש ושלשים פעמים .</b> ר''ל מספר הצלעות נתכפלו ל''ג פעמים כי במספר הזה היו כי במערב היה אחת ע''ג אחת ושלישי ע''ג ומלאו כל הרוחב ובצפון ובדרום היו חמשה ע''ג חמשה וחמשה ע''ג אורך כ''א י''א אמות הרי לחמשה נ''ה אמות מששת הכתלים כ''א חמשה אמות הרי בין הכל פ''ה אמות ומיסוד כותל תא המערבי עד בית החליפות היה תשעים אמות כמ''ש בקונ' בנין הבית ונשאר א''כ חמשה אמות מקום פנוי והוא הנקרא בענין מקו' המונח ויתר הדברים יבוארו בקונ' בנין הבית : <b>ובאות בקיר אשר לבית .</b> ראשי הקורות שתחת תקרות הצלעות היו באות ונכנסות בקיר אשר אל הבית ר''ל בכותלי ההיכל ובית קה''ק : <b>לצלעות סביב סביב .</b> ר''ל כן היה לכל קורות תקרות הצלעות אשר היו מסביב להיות אחוזים אל הקיר באופן זה כי היה נפחת מעובי הקיר בכלות גובה צלע התחתונה ועל הבליטה שמתחת היו מונחי' קורו' תקרת התחתונ' שהיא רצפת התיכונ' ובכלו' גובה התיכונ' היה נפחת עוד מעובי הקיר ועל הבליט' שמתח' היו מונחי' קורו' תקרת התיכונ' שהיא רצפת העליונ' וכן בכלות גובה העליונה וכו' וכמו שעשה שלמה כמ''ש כי מגרעות נתן לבית וכו' ( מ''א ו ) ועי''ז היה להם חוזק רב ולא ימוטו : <b>ולא יהיו אחוזים בקיר הבית .</b> ר''ל לבל יהיו אחוזים בקיר הבית כדרך האחיזה שרגילים הבונים לעשות בבנין כזה והוא שעושים חורים ונקבים בקיר ובהם מכניסים ראשי קורות התקרה שאין בזה חזוק רב כי בקל ימוטו :
<b style="color: gray;">מלבי"ם ביאור המילות</b> <b>צלע אל צלע שלש ושלשים פעמים.</b> ודוגמתו מחזה אל מחזה שלש פעמים (מ''א ד') : <b>לבית לצלעות.</b> הקיר דבוק לבית ולצלעות, שהיא קיר החולקת את התאים ברוחב :
<h3>{ז}</h3>
וְֽרָחֲבָ֡ה וְֽנָסְבָה֩ לְמַ֨עְלָה לְמַ֜עְלָה לַצְּלָע֗וֹת כִּ֣י מֽוּסַב־הַ֠בַּיִת לְמַ֨עְלָה לְמַ֜עְלָה סָבִ֤יב ׀ סָבִיב֙ לַבַּ֔יִת עַל־כֵּ֥ן רֹֽחַב־לַבַּ֖יִת לְמָ֑עְלָה וְכֵ֧ן הַתַּחְתּוֹנָ֛ה יַעֲלֶ֥ה עַל־הָעֶלְיוֹנָ֖ה לַתִּיכוֹנָֽה׃
<b style="color: gray;">רש"י</b> <b>ורחבה .</b> והצלעות היו הולכין ומרחיבין למעלה כמו שפירשתי האמצעית רחבה מן התחתונה אמה וכן העליונה מן האמצעית אמה : <b>ונסבה למעלה למעלה .</b> ומוסבה מסיבה שקורין וי''ץ בלע''ז של בנין אבנים הוא כמין עמוד ומעלות עולות בו והעולה בהם דומה לו כהולך ומקיף סביבות עמוד אבנים ובלשון אשכנז קרוי שווינד''ל שטיין הוא שאמו' בבנין שלמה ובלולי' יעלו אל התיכונה אף הוא מתורגם ובמסיבת' כמו ונסבה למעל' למעל' וכן מסיבה עולה למעלה עד גג התא העליון כמו שהוא מפרש והולך שהמסיבה עולה מן התחתון לאמצעי ומן האמצעי לעליון : <b>כי מוסב הבית .</b> לצלעות : <b>למעלה למעלה סביב סביב לבית על כן רוחב לבית למעל' .</b> ע''כ שאמרנו ורחבה למעלה למעלה רחב בית תוך הצלעות למעלה העליונה רחבה מכולן : <b>וכן התחתונה .</b> תרגם יונתן וכן במסיבתא סלקין מן ארעיתא לעיליתא באורך מציעתא וכן יעלו ע''י מסיבה מן התחתונה אל העליונה דרך התיכונה :
<b style="color: gray;">מצודת דוד</b> <b>ורחבה .</b> ר''ל בנין הצלעות היו הולכות ומתרחבות כי האמצעית נתרחבה מהתחתונות כשעור מה שנפחת בעובי קיר הבית וכן העליונות מהאמצעית : <b>ונסבה .</b> בנין מעלות היה עד למעלה למעלה לבוא אל הצלעות שהיו ממעל : <b>כי מוסב .</b> חוזר הוא על ראשית המקרא שאמר ורחבה ויפרש בזה לומר בעבור שהיה כותל הבית מסובב למעלה למעלה בגרעון עובי הקיר להניח שמה קורות התקרה כמ''ש למעלה ולתוספת ביאור אמר סביב סביב לבית מכל ג' הרוחות ועל כן נתרחב צלעות הבית למעלה האמצעית מהתחתונות והעליונות מהאמצעית : <b>וכן התחתונה .</b> מוסב על ונסבה לומר וכן בהמסיבה ההיא עלה העולה מהתחתונה אל העליונה בדרך התיכונה ולא היה לה מסיבה אחרת כן ת''י , או ונסבה יאמר על המסיבה הנתבאר למטה בחשבון רחב שבעים אמה ור''ל המסיבה גבהה למעלה ללכת דרך בה למעלה לצלעות ר''ל לצלעות העומדות ממעל כי הגיע גבהם עד גובה הצלעות העליונות ועל זה אמר וכן התחתונה וכו' ור''ל וכן עלה העולה אל העליונה מן התחתונה בדרך התיכונה ר''ל מלבד הדרך שהיה אל העליונה מן המסיבה היה עוד דרך מן התחתונה אל העליונה דרך התיכונה לעלות שמה דרך מעלות ( ובצלעות המערב לא היה אלא דרך עליה ההיא כי שם לא היה מסיבה ) :
<b style="color: gray;">מצודת ציון</b> <b>ונסבה .</b> מל' סביב ויאמר על בנין המררגות שהיתה בתמונת עמוד והעולה בה מסבב את העמוד בדרך הלוכו , או יאמר על בנין המסיבה והוא שם חדר מה שהיה מסבב כל הצלעות מצפון ומדרום : <b>על העליונה .</b> אל העליונה : <b>לתיכונה .</b> לאמצעית כמו והבריח התיכון ( שמות כו ) ובאה הלמ''ד במקום בי''ת כמו ישבת לכסא ( תהלים ט ) ור''ל בדרך התיכונה :
<b style="color: gray;">מלבי"ם פירוש המילות</b> <b>ורחבה ונסבה למעלה למעלה לצלעות,</b> עתה באר באיזה אופן עלה על היציע התיכונה והעליונה, שבבנין של שלמה עלו ע''י בלולים, ובבנין העתיד יהיה זה באופן אחר, שהכותל יתרחב בבנין בחוץ כעין כבש ומעלה, שאבני הכותל יהיו בולטים כשתים או שלש אמות לחוץ ונגבהים כן למעלה למעלה ככבש ומסבה שעליו יעלו במעלה עד הצלע העליונה, וז''ש <b>ורחבה</b> היינו שנתרחבה הקיר וזיז יוצא ממנה לחוץ, <b>ונסבה למעלה</b> שכן תגבה המעלה והמסבה הזאת עד למעלה שיכנס בו <b>לצלעות כי מוסב הבית למעלה,</b> ר''ל שלא לבד אל הצלעות היו עולים במסבה כזאת שהתרחבה מן הכותל, כי גם לכל גובה הבית מסביב כשרצו לעלות עד גג הבית או לעליות שבו, היו עולים במסבה כזאת, שכבש כזה היה מסב <b>סביב סביב לבית</b> בחומה שסביב הבית בחוץ היו אבנים מתרחבים מן הכותל ונגבהים למעלה, ככבש ומדרגות עד גג הבית, וכבר אמרו חז''ל (זבחים דף ס''ג) שכל כבשי כבשים שהיו במקדש היו ג' אמות לאמה, ולפ''ז לעלות לגובה של מאה אמה היה הכבש סובב באורך שלש מאות אמה, ואחר שאמר (בפסוק ח') שראה לבית גובה סביב סביב שמשמע שיגבה הרבה יותר מבתים הקודמים, אם יגבה מאתים אמה יהיה צריך להקיף שש מאות אמה עד שיגיע לגובה הגג, והיה א''כ <b>מוסב הבית</b> שעלה <b>למעלה למעלה</b> עד ראש הגג <b>סביב סביב לבית</b> שהיה מסבב את הבית כמה פעמים, כשהגיע על המסבה לסוף רוח דרומית למזרח הקיף משם למזרח ואח''כ לצפון ולמערב וחזר לדרום, ועז''א <b>סביב סביב, על כן רוחב לבית למעלה</b> ר''ל לכן לא היה אפשר להגיע לשם ע''י בלולים כמו במקדש ראשון כי היה גבוה מאד מאד, רק ע''י שהיה רוחב לבית היינו שנתרחב הכותל נמצא ממנה רוחב להיות סולם וכבש ומדרגות עי''כ היה אפשר לעלות על ידו למעלה, <b>וכן התחתונה יעלה על העליונה לתיכונה,</b> עתה באר באיזה צלע מן הצלעות העליונות היה הפתח שבו יכנס דרך המסבה מבחוץ אל הצלע, אמר כשעלה מן הצלע התחתונה על הצלע העליונה נכנס דרך פתח שנקבע בצלע התיכונה של העליונות ר''ל בצלע השלישית של החמש צלעות שהיו באורך, ופי' הכתוב <b>כשיעלה מן התחתונה על העליונה</b> יגיע לפתח שיש בצלע <b>התיכונה</b> מן הצלעות העליונות) :
<b style="color: gray;">מלבי"ם ביאור המילות</b> <b>ורחבה, רוחב לבית.</b> מקום הבולט מן הבנין ולחוץ נקרא ג''כ רוחב, כמו ואמה רוחב (לקמן מ''ג י''ג) :
<h3>{ח}</h3>
וְרָאִ֧יתִי לַבַּ֛יִת גֹּ֖בַהּ סָבִ֣יב ׀ סָבִ֑יב (מיסדות) [מוּסְד֤וֹת] הַצְּלָעוֹת֙ מְל֣וֹ הַקָּנֶ֔ה שֵׁ֥שׁ אַמּ֖וֹת אַצִּֽילָה׃
<b style="color: gray;">רש"י</b> <b>וראיתי לבית גובה .</b> לא פירש שיעורו אבל במסכת מדות שנינו על רום מאה אמה : <b>מוסדות הצלעות מלו הקנה .</b> יסוד הצלעות היה מלא כקנה : <b>שש אמות אצילה .</b> ת''י ריוח יסוד מחיצת הצלע בתוך הארץ היה רחב שש אמות אבל למעלה מן הארץ היה רחבו חמש אמות כמו שמפורש בענין במקרא של אחריו :
<b style="color: gray;">מצודת דוד</b> <b>וראיתי לבית .</b> ראיתי שהיה לבית גובה לעלות ממעל להצלעות כן היה מסביב בכל רוחותיה : <b>מוסדות הצלעות .</b> יסוד כתלי הצלעות הנבנה בתוך הקרקע היה מלא הקנה ולתוספת ביאור אמר שש אמות אצילה ר''ל אמות אצילה ר''ל אמות גדולות בני ו' טפחים כי כן היה מדת הקנה כמ''ש למעלה :
<b style="color: gray;">מצודת ציון</b> <b>מוסדות .</b> מל' יסוד : <b>מלו .</b> באה הוי''ו במקום אל''ף ור''ל קנה שלם : <b>אצילה .</b> ר''ל גדולה והוא כענין ואל אצילי בני ישראל ( שמות כט ) :
<b style="color: gray;">מלבי"ם פירוש המילות</b> <b>וראיתי לבית גובה סביב סביב</b> עד עתה לא שם לבו אל הגובה של שום דבר, רק ע''י שהביט על מוסב הבית שהלך סביב סביב הבית עד הגג עי''ז ראה שהבית גבוה מאד, כי כשמקיף משך שלש מאות אמה כבר עלה בגובה של מאה אמה, ואחר שהמסיבה חזרה סביב הבית כמה פעמים בהיקף סביב, ידע שהוא גבוה כמה מאות אמה, <b>מוסדות הצלעות מלא הקנה שש אמות אצילה,</b> ידוע שהמקדש עמד בראש הר וכל שהתקרב אל המקדש התרומם ההר והוצרכו לעלות במעלות (כנ''ל סי' מ') ראה שבצד הצלעות התרומם היסוד שש אמות שהשוו אותם אחר שכבר היה היסוד בנוי ועשו אותם מישור עד הצלעות. ועי''כ נראה מבחוץ היסוד של הצלעות שהיה בולט מן הקרקע שש אמות, וזה היה בצד חוץ כי בפנים של התא היה היסוד נבלע בקרקע, ובאשר היסוד של קיר הצלעות היה רחבו שש אמות ראה במבחוץ את היסוד שעד גובה מלא הקנה ההוא אצול ומפורש מיתר הקיר במה שהיה רחבו שש אמות ורוחב הקיר לא היה אלא חמש, (והיה שינוי בין זה ובין מ''ש במ''א (ו' ח') לפי מה שפירשתי שם עיין שם, כי שם השוו את הקרקע טרם שהחלו לבנות את היסוד לכן התחילו לבנות את היציע ממקום שהשוו אל הקרקע, וכאן השוו את הקרקע אחר הבנין ונתגלה היסוד שש אמות), ולא יקשה לך איך עלו על המסבה שהתחילה אחר היסוד שהיה גבוה שש אמות מן הקרקע. ? כי בצד מערב היה היסוד עודף על הקיר עד פתח היציע, ומן הפתח הלכו שם עד התחלת המסבה :
<b style="color: gray;">מלבי"ם ביאור המילות</b> <b>אצילה.</b> מופרש מיתר הקיר, וכן נאצל מהתחתונות (לקמן מ''ב ו') :
<h3>{ט}</h3>
רֹ֣חַב הַקִּ֧יר אֲ‍ֽשֶׁר־לַצֵּלָ֛ע אֶל־הַח֖וּץ חָמֵ֣שׁ אַמּ֑וֹת וַאֲשֶׁ֣ר מֻנָּ֔ח בֵּ֥ית צְלָע֖וֹת אֲשֶׁ֥ר לַבָּֽיִת׃
<b style="color: gray;">רש"י</b> <b>רוחב הקיר אשר לצלע אל החוץ .</b> מחיצת התאים הסמוכה לחצר הוא מחיצת מערבית : <b>חמש אמות .</b> וכן שנינו במסכת מדות שאותו כותל הוא חמש : <b>ואשר מונח .</b> ומקום פנוי היה מונח במקצועות הצפון והדרום שאצל המזרח שאין התאים מקיפין את כל הבית ולאותו מקום פנוי היו פתחי התאים שבמקצועות מזרחיים כמו שאמור בענין ופתח הצלע למונח כי לא היה להם פתחים לתאים לא לצד החצר ולא לצד ההיכל אלא לאותן שבמקצוע מזרחית צפונית ובמזרחית דרומית היה הפתח בכותל רחבו פתוח לאותו מקום המונח ובאותו פתח נכנסין לו וממנו לתא השני ומן השני אל השלישי וכן סביב שכן שנינו במסכת מדות שלשה פתחים לכל אחד ואחד א' לתא מן הימין וא' לתא מן השמאל וא' לתא שעל גביו ואף י''ת כן ואשר מונח ואתר שביק לשון אחר ואשר מונח כלומ' וכן אותן ( של צד פנים ) מן הצלעות לצד בית מונח מקום פנוי היה מונח בין התאים ובין הבית ובאותו מקום היו פתחי התאים כמו שמפורש בענין ופתח הצלע למונח ורחבו היה ה' אמות כמו שהוא אומר ורחב מקום המונח ה' אמות כדפרישית לעיל שלא יהיו התאים סמוכים לבית כלל ואויר יהיה ביניהם והבית ה' אמות וכן ת''י ואתר שביק : <b>בית צלעות אשר לבית .</b> נגד אויר רוחב הצלעות בקרן הזוית , סביב סביב שכתוב במקום המונח אינו בד' פנות כמשמעו אלא כלומר מכאן ומכאן דרום וצפון זוית דרומית מזרחית וזוית צפונית מזרחית :
<b style="color: gray;">מצודת דוד</b> <b>רחב .</b> עובי כותל הצלע הפונה לחוץ היתה בת חמש אמות והיסוד מתחת בלטה להלן אמה אחת : <b>ואשר מונח .</b> היה מונח מקום פנוי לבנין הצלעות אשר היו אל הבית והם היו במקצוע דרומית מזרחית וצפונית מזרחית בין בית החליפות ובין הצלעות כמ''ש בקונטרס בנין הבית וכאשר נראה בצורה :
<b style="color: gray;">מצודת ציון</b> <b>ואשר .</b> ת''י ואתר והוא תרגומו של מקום : <b>מונח .</b> מלשון הנחה ועזיבה : <b>בית צלעות .</b> כמו לבית צלעות ר''ל לבנין צלעות :
<b style="color: gray;">מלבי"ם פירוש המילות</b> <b>רוחב הקיר,</b> כבר התבאר (פסוק ו') שהצלעות היו צלע אל צלע, דהיינו שהיו נחלקות בארכם לשתי צלעות אחד לצד חוץ וא' לצד ההיכל, והיה שם שני קירות, קיר של הצלע לצד חוץ וקיר המפסיק בין הצלעות בפנים, ועז''א <b>שרוחב הקיר אשר לצלע אל החוץ היה חמש אמות, וכן היה רוחב הקיר אשר מונח בית צלעות</b> ר''ל הקיר האמצעי שמונח באמצע הצלעות ומפסיק באורך ממזרח למערב בין הצלעות שלצד חוץ ובין צלעות שלצד פנים, ונכלל בזה ג''כ שכן היה רוחב הקירות המפסיקות בין החמש צלעות שכ''ז נכלל במ''ש <b>אשר מונח בית צלעות אשר לבית</b> שכל קירות המפסיקות בין הצלעות בין המפסיקות באורך ובין המפסיקות ברוחב הי' עובים חמש אמות :
<b style="color: gray;">מלבי"ם ביאור המילות</b> <b>בית צלעות.</b> באמצע הצלעות, כמו בית נתיבות נצבה (משלי ח') :
<h3>{י}</h3>
וּבֵ֨ין הַלְּשָׁכ֜וֹת רֹ֣חַב עֶשְׂרִ֥ים אַמָּ֛ה סָבִ֥יב לַבַּ֖יִת סָבִ֥יב ׀ סָבִֽיב׃
<b style="color: gray;">רש"י</b> <b>ובין הלשכות רוחב עשרים אמה .</b> לשכות היו בחצר החיצונה בצפונה של החצר הפנימית אצל קומתה והפסק כ' אמה בין רחב מחיצות הלשכות למחיצות התאים שסביב היה ולא היה הבית כן בבנין בית שני אלא בבנין העתיד :
<b style="color: gray;">מצודת דוד</b> <b>ובין הלשכות .</b> לשכות היו בנויות בחלל ע''נ מול המסיבות כמ''ש ויביאני אל הלשכה וכו' ( לקמן מב ) ולכן אמר החלל שבין הלשכות ר''ל הלשכות הבנויות מול בין המסיבה ובין יסוד כותל המסיבה הנקראת ג''כ בשם לשכה ( כי שם לשכה הוא שם כולל לכל החדרים ) והחלל הזה היה רחב עשרים אמה והיה מול בית החליפות וחמשה אמות להלן מול עובי כותל חצר הפנימי וכמ''ש בקונטרס בנין הבית וכאשר נראה בצורה : <b>סביב וגו' .</b> ר''ל בפאת הצפון והדרום :
<b style="color: gray;">מלבי"ם פירוש המילות</b> <b>ובין הלשכות,</b> הנה יתבאר היטב (בסי' מ''ב) שקדשו עשרים אמה מן החצר החיצונה אצל החצר הפנימי מבחוץ שיהיו קדושים קדושת העזרה לאכול שם קדשי קדשים, ובאותם העשרים אמה עמדו לשכות (נגד כל אורך קיר החצר הפנימי שנמשך מאה אמה) והי' רחבם מדרום לצפון עם קירותיהם עשרים אמה, (וכמו שיתבאר שם פסוק י''ג י''ד), וז''ש <b>שבין הלשכות רוחב עשרים אמה סביב לבית</b> ר''ל סביב לקיר המקיף את החצר הפנימי שהיו רחוקים עשרים אמה מן החצר הפנימי המקיף את הבית והגם שעתה מדבר מן התאים ואיך דלג לדבר מן הלשכות שעמדו בחצר החיצונה? מפני שדבר זה הוא הוצעה אל מה שיאמר בפסוק שאח''ז :
<b style="color: gray;">מלבי"ם ביאור המילות</b> <b>ובין הלשכות.</b> ר''ל מקום המקודש היה רחבו בין הלשכות כ' אמה, היינו עם קיר הלשכות :
<h3>{יא}</h3>
וּפֶ֤תַח הַצֵּלָע֙ לַמֻּנָּ֔ח פֶּ֤תַח אֶחָד֙ דֶּ֣רֶךְ הַצָּפ֔וֹן וּפֶ֥תַח אֶחָ֖ד לַדָּר֑וֹם וְרֹ֙חַב֙ מְק֣וֹם הַמֻּנָּ֔ח חָמֵ֥שׁ אַמּ֖וֹת סָבִ֥יב ׀ סָבִֽיב׃
<b style="color: gray;">רש"י</b> <b>ופתח הצלע למונח .</b> ופתח התאים החיצוני' פתוחים למקום המונח פנוי בקרן זוית כמו שפרשתי . ( יב ) והבנין אשר אל פני הגזרה וגו' . רחב כל הבנין לרוח המערבית רחב הבית ועובי הכתלים הצפוניים והדרומיים עם התאים הצפונים והדרומים ועובי כתליהם לצפון ולדרום רחב ע' אמה וכן היה בבית שני וכן שנינו במסכת מדות בקיר מערבי מן הצפון לדרום שבעים אמה ומונה החשבון : <b>הגזרה .</b> ת''י בצורתא , ואומר אני שהבית הגבוה קרוי כן והתאים הנמוכין אשר סביב אותם הוא קורא בנין ומנחם פתר גזרה לשון לשכה : <b>פאת דרך הים .</b> רוח מערבית : <b>רוחב שבעים אמה .</b> רוחב הבנין מצפון לדרום שבעים אמה , והא לך החשבון , התא הצפוני ארבע , וכותליו עשר , הרי ארבע עשר , וחמש מקום הפנוי בין התא לבית , הרי תשע עשר , רוחב יסוד הכתלים היה נבלע בחלל התא ובמקום הפנוי וכותל ההיכל ששה , הרי כ''ה , וחללו רוחב כ' , הרי מ''ה , וכותל ההיכל דרומי ששה , הרי נ''א , וי''ט של תאי הדרום , סך הכל שבעים : <b>וקיר הבנין .</b> כותלי התאים : <b>וארכו תשעים אמה .</b> אורך בנין התאים והמונח תשעים אמה הצפון והדרום חוץ מבית החליפות שאינו נמנה עמו לפי שהיה בולט אל החוץ לצפון ולדרום ולא היה שוה לשאר הבנין שהבית היה רחב מלפניו ל' אמה יותר משל אחריו כמו ששנינו האולם עודף על ההיכל ט''ו אמה בצפון וט''ו אמה בדרום והוא היה נקרא בית החליפות ששם גונזין אמ הסכינין ואורך אותו בנין מן המזרח למערב עשר אמות נשארו תשעים אמה אורך ברוחב ע' שכל הבית היה אורך ק' מזה ומזה כמו שמפורש בענין ובמסכת מדות :
<b style="color: gray;">מצודת דוד</b> <b>ופתח הצלע למונח .</b> פתח הצלע שבמקצוע דרומית מזרחית וצפונית מזרחית היו פתוחים אל מקום הפנוי שהיה במקצעות ההם ושאר הצלעות היו פתוחות זו לזו : <b>דרך הצפון .</b> ר''ל אל הצלע העומדת במקצוע הצפון : <b>ורחב .</b> ממערב למזרח : <b>סביב סביב .</b> ר''ל בפאת הצפון ובפאת הדרום :
<b style="color: gray;">מלבי"ם פירוש המילות</b> <b>ופתח הצלע למונח,</b> כבר התבאר שהצלעות היו צלע אל צלע, שהי' בכל צד חמש צלעות קרובים אל הבית וה' צלעות אל צד החוץ וקיר מפסיק ביניתים בארך, וכבר קרא לקיר הזה בשם מונח (כמ''ש בפסוק ט') ואשר מונח בית צלעות, וכולל בשם מונח בין הקיר המפסיק בין הצלעות שאצל הבית לצלעות שלצד חוץ, בין החלל של הצלע החיצונה, ראה שפתח של הצלע שהיא הצלע שאצל הבית שקרוי בשם צלע סתם היתה פתוחה למונח, היינו אל הצלע שאצלו לצד חוץ, והי' <b>פתח אחד בצד צפון ופתח אחד בצד דרום,</b> והנה לא באר באיזה מקום הי' הפתח, וגם לא באר היכן הי' פתח של התא החיצונה לצד חוץ, אולם נבין זה מעצמנו, שפתח זה היה בהכרח בצלע שנגד האולם במזרח, דתניא בזבחים (דף נ''ה ע''ב) ר' יוסי בר' יהודה אומר שני פשפשין היו בבית החליפות וגובהן שמונה כדי להכשיר העזרה כולה לאכילת קדשי קדשים ולשחיטת קדשים קלים, ובית החליפות היה כנגד האולם, והי' פתח פתוח שם מן האולם אל התא שאצלו, ומן התא אל המונח שהיא התא שלצד חוץ, ומן התא שלצד חוץ אל החוץ (שבמ''ש ופתח הצלע למונח נכלל ג''כ ששם היה גם הפתח שלצד חוץ, שבודאי היו הפתחים מכוונים, בשגם שי''ל שבמ''ש פתח הצלע נכלל גם הצלע שבצד חוץ ששני הצלעות היו פתוחים נגד המונח שהוא חלל הצלע החיצונה זה כנגד זה כדי שיכוין שם פתחיהם נגד פתח של הפשפש אל האולם) ובזה הוכשר כל המקום הפניו מן התאים עד קיר החצר הפנימי (שהיו י' אמות) לשחיטת קדשים קלים דבעינן ושחטו פתח אהל מועד, (ואחר שבבנין השלישי לא מצאנו את הענין של בית החליפות שהי' האולם עודף על רוחב ההיכל ט''ו אמה לכל צד, כי התאים היו מן כותל המערבי עד סוף כותל האולם ומן התאים אל קיר החצר הפנימי הי' עשר אמות ריוח בשוה נגד האולם ונגד ההיכל, לא צריך למה שמתרץ שם עמ''ש והאיכא צדדים במעייל להו בקרן זוית), וממה שהקדים ואמר <b>ובין הלשכות רוחב עשרים אמה</b> שאין מקומו פה דהא הלשכות האלה עמדו בחצה החיצונה והוא עוסק עתה בחצה הפנימית, מבואר שגם פתח של הלשכות האלה שהיו פתוחים אל קיר החצר הפנימית (כמו שיתבאר בסי' מ''ג) הי' ג''כ מכוון נגד פשפש האולם ונגד פתח התא, עד שהי' יכול לראות מן פתח הלשכה עד פתח האולם שכנגדן, ולכן הוכשרו אותם העשרים אמה שנתקדשו בקדושת עזרה לשחיטת קדשים קלים ואכילת קדשים קלים (שהגם שבמסקנא בזבחים דף נ''ו אמר דאכילה א''צ פתח אהל מועד, מ''מ אחר שבאר בסי' מ''ג פי''ג שבלשכות האלה אכלו קדשי קדשים ה''ה ששחטו שם ק''ק שהיו שוים בזה, ולכן היו פתחיהם מכוונים זה כנגד זה עד פתח שנכנס אל האולם) לכן הקדים מספור הלשכות ר''ל שפתח הלשכות אל החצר הפנימי מכוון נגד פתח הצלע למונח, וזה הי' בין בצד צפון ובין בצד דורם שגם בצד דרום היו לשכות העשרים (כמ''ש בסימן מ''ג פסוק י''ב י''ג). <b>ורוחב מקום המנח חמש אמות,</b> ר''ל רוחב החלל של התא החיצון הי' חמש אמות, שכבר אמר (בפסוק ה') שרוחב חלל צלע הפנימית היה ד' אמות ועדיין לא באר רחב חלל צלע החיצונה שהוא מקום המונח (ר''ל שנתוסף והונח אל הבית כי הצלע הפנימית היה שייך אל הבית עצמו, שכן בצד המערב היה בחלל הקיר עצמו, אבל הצלע החיצון הונח ונתחבר אל הבית ולכן נקרא החלל הזה מקום המונח, וגם באשר הקיר שבין הצלעות נקרא בשם מונח (כנ''ל פסוק ט') נקרא גם החלל שאצלו בשם מקום המונח), ומעתה נתפרש בפירוש רוחב התאים וכותליהן, שכותלי התאים היו כ''א חמש אמות, וחלל התא הפנימי נתפרש (בפסוק ה') שהי' ארבע אמות וחלל החיצון שהוא מקום המונח הי' חמש אמות :
<b style="color: gray;">מלבי"ם ביאור המילות</b> <b>המונח.</b> הצלע הנוסף והונח אל צלע הבית :
<h3>{יב}</h3>
וְהַבִּנְיָ֡ן אֲשֶׁר֩ אֶל־פְּנֵ֨י הַגִּזְרָ֜ה פְּאַ֣ת דֶּֽרֶךְ־הַיָּ֗ם רֹ֚חַב שִׁבְעִ֣ים אַמָּ֔ה וְקִ֧יר הַבִּנְיָ֛ן חָֽמֵשׁ־אַמּ֥וֹת רֹ֖חַב סָבִ֣יב ׀ סָבִ֑יב וְאָרְכּ֖וֹ תִּשְׁעִ֥ים אַמָּֽה׃
<b style="color: gray;">מצודת דוד</b> <b>והבנין .</b> המסיבות והצלעות אשר עמדו לפני הבית מהעבר מזה ומהעבר מזה לצפון ולדרום : <b>פאת דרך הים .</b> ר''ל רחב הבית עם המסיבות והצלעות מזה ומזה היה בפאת המערב ע' אמה , והא לך החשבון רוחב הבית כ' ושני הכתלים י''ב צלע מזה וצלע מזה כ''א ד' כתליהם י''ב במקום היסודות מסיבה מזה ומסיבה מזה כ''א ג' להלן מיסוד כותל הצלע כתליהם י''ב במקום היסודות הרי ע' אמה ויותר יבואר בקונטרס בנין הבית בסי' האחרון : <b>וקיר הבנין .</b> עובי כתלי הצלעות והמסיבות : <b>סביב סביב .</b> ר''ל מדה אחת לכל כותלי המסיבות והצלעות שסביב והם הכתלים הפונות על החוץ ובין צלע לצלע : <b>וארכו .</b> אורך הבית מיסוד כותל צלע המערבי עד בית החליפות היה צ' אמה והא לך החשבון כותל הצלע במקום היסוד ז' הצלע ד' כותל בית קה''ק ו' חלל בית קה''ק כ' המחיצה המפסקת בין ההיכל לבית קה''ק בית חלל ההיכל מ' כותל ההיכל ו' ומשם עד כותל בית החליפות ו' הרי תשעים אמה ועיין בקונטרס בנין הבית בסי' האחרון :
<b style="color: gray;">מצודת ציון</b> <b>והבנין .</b> הוא שם כולל על הצלעות והמסיבות : <b>אל פני .</b> לפני : <b>הגזרה .</b> ת''י בצורתא ועל הבית יאמר שהוא גבוה למעלה מהצלעות ומהמסיבות כי בצר הוא ענין גבהות וכמ''ש גדולות ובצורות בשמים ( דברים א ) כי בנין גבוה הוא מבצר ומשגב : <b>פאת .</b> עבר ורוח :
<b style="color: gray;">מלבי"ם פירוש המילות</b> <b>והבנין אשר אל פני הגזרה</b> וכו' <b>וקיר הבנין,</b> הנה בא פה שלשה שמות, <b>גזרה, בנין, קיר הבנין,</b> וכן אמר בפסוק שאחר זה והגזרה והבניה וקירותיה, שם <b>גזרה</b> מיוחד להאולם וההיכל וקדשי הקדשים עם קירותיהם סביב, שהיה רחבם מצפון לדרום ל''ב אמה (עשרים רוחב החלל וי''ב של שני הקירות) וארכם ממערב למזרח צ' אמה (מן התחלת כותל המערבי של קדשי הקדשים עד סוף כותל האולם במזרח כמו שיתבאר) ונקרא בשם גזרה שהיה נגזר ומופרד בפ''ע בקדש, והיה גבוה מאד, משא''כ התאים שסביבם לא היו גבוהים רק ט''ו אמה, <b>הבנין</b> או <b>הבניה,</b> נקראו התאים שהתחברו אל הגזרה בצפון ובדרום, שהיו י''ט אמה בכל צד, (ששני קירות התאים עשר אמות, וחלל החיצון ה' אמות וחלל התא הפנימי ד' אמות כנ''ל פסוק הקודם הרי י''ט), ואח''כ היה קיר של החצר הפנימי שהיה רחוק עשר אמות מן התאים והיה רחבו חמש אמות, והם נקראים <b>קירות הבנין,</b> כמ''ש <b>וקיר הבנין חמש אמות,</b> ר''ל קיר החצר הפנימי המקיף את בנין התאים, והנה התאים נמשכו מן התחלת כותל מזרחי של האולם עד סוף כותל מערבי של קה''ק שהם תשעים אמה, ונגד כותל מערבי של קדשי קדשים היה תא אחד נמשך נגד הכותל לבד, שהוא אורך ל''ב אמה, ורחבו עשר אמות (דהיינו חמש אמות רוחב הקיר וחמש אמות רוחב חללו), ואורך חללו עשרים ושתים, (כי עשר אמות עלה לעובי הקיר מזה ומזה), ונשארו בצד מערב י''ט אמה מזה וי''ט אמה מזה פגומים, בלא בנין התאים, וחוץ מן הגזרה והבניה הנזכר היה מקיף קיר החצר הפנימי שסובב את האולם וההיכל וקדשי הקדשים והיה מאה על מאה מרובע מכל צד עם עובי הקירות, והיה באופן זה, שבצד מזרח נמשך עם כותל האולם ברוחב מאה אמה, ובצד מערב התחבר עם כותל התא שהיה אחורי בית הכפורת, וכ''ז נקרא בשם קיר הבנין כנ''ל. ועפ''ז נבא אל הביאור, הנה מדד בכאן שש מדידות, (מדידה א') <b>הבנין אשר על פני הגזרה מצד מערב</b> נגד כותל מערבי של קדשי הקדשים, והיה <b>רחב שבעים אמה,</b> כי הגזרה שהוא רוחב הבית וכותליו הם ל''ב אמות, והתאים (שנמשכו עד סוף עובי כותל מערבי) י''ט אמה מזה וי''ט אמה מזה, סך הכל שבעים אמה. <b>וקיר הבנין</b> הוא קיר החצר הפנימי (שהקיף את כלל הבנין מאה אמה מרובעים סביב כנ''ל) היה <b>רחבו חמש אמות,</b> והיה <b>סביב סביב</b> בכל ד' רוחות. (מדידה שניה) <b>וארכו תשעים אמה</b> אורך הבנין של פני הגזרה ממזרח למערב תשעים אמה כי התאים נמשכו מהתחלת כותל האולם עד סוף כותל המערבי שהם צ' אמה, (כי צד כותל מערבי של קדשי הקדשים שש, וחללו עשרים כותל שבין קדשי הקדשים להיכל שתים, וחלל ההיכל ארבעים, כותל ההיכל שש, וחלל האולם אחת עשרה, וכותלו חמש, סך הכל תשעים) :
<b style="color: gray;">מלבי"ם ביאור המילות</b> <b>הגזרה.</b> הוא האולם וההיכל והדביר, שעלה בגובה על התאים, וכאילו נכרת בפ''ע, וגם שנגזר ונכרת מהם מצד קדושתו, כמו אל ארץ גזרה, כרותה ומובדלת :
<h3>{יג}</h3>
וּמָדַ֣ד אֶת־הַבַּ֔יִת אֹ֖רֶךְ מֵאָ֣ה אַמָּ֑ה וְהַגִּזְרָ֤ה וְהַבִּנְיָה֙ וְקִ֣ירוֹתֶ֔יהָ אֹ֖רֶךְ מֵאָ֥ה אַמָּֽה׃
<b style="color: gray;">רש"י</b> <b>ומדד את הבית אורך מאה אמה .</b> סך הכל עם משך בית החליפות וכן שנינו במסכת מדות ההיכל ק' על ק' ברום ק' מן המזרח למערב ק' כותל אולם חמש ורחבו י''א כותל ההיכל שש וארכו מ' ואמה טרקסין וכ' אמה בית קדשי הקדשים וכותל שש והתא שש וכותל התא חמש ואף למעלה בענין כך מפורשת מדת כולם חוץ מאמה טרקסין שכתוב בו בענין זה שתים אמות וכנגדן הוא ממעט את רוחב התא אמה שהתא שבמשנה רחבו שש וכותלו חמש וכאן רחבו ארבע וכותלו שש שנאמר ( כאן ) ומוסדות הצלעות מלא הקנה ולמעלה הוא מצר וכונס אמה שנאמר וקיר הצלע חמש אמות : <b>והגזרה והבניה וקירותיה .</b> סוף המקרא מפרש את ראשו לומר סך הכל מאה אמה :
<b style="color: gray;">מצודת דוד</b> <b>ומדד .</b> עתה מדד עד כלות בית החליפות והאולם והיה מאה אמה כי כותל המערבי מבית החליפות עם החלל היו ה' אמות וכותל המזרחי היתה ה' אמות כמדת כותל האולם הרי מאה ועיין בקונטרס בנין הבית : <b>והגזרה וכו' .</b> בזה יפרש ראש המקרא לומר הגזרה הוא הבית והאולם והבניה הוא הצלע המערבי והכותל בין כולם היה אורך ק' אמה :
<b style="color: gray;">מצודת ציון</b> <b>והבניה .</b> הוא הצלע : <b>וקירותיה .</b> כתלים :
<b style="color: gray;">מלבי"ם פירוש המילות</b> <b>ומדד את הבית,</b> (מדידה שלישית), אחר שמדד אורך הבנין שעל פני הגזרה היינו אורך התאים שבשני צדדי הבית והיו רק תשעים, <b>מדד את ארך הבית</b> עצמו ממזרח למערב, והיה <b>מאה אמה,</b> כי נגד הבית עצמו נמשכו עוד עשר אמות אחורי כותל המערבי שהוא התא שהיה ארכו ל''ב אמות ברוחב הבית עם קירותיו ורחבו עשר (קיר ה' וחלל ה' כנ''ל). (מדידה רביעית) <b>והגזרה</b> אחר שתחלה לא מדד ברוחב רק הגזרה והבניה והיה רק ע' אמה, מדד עתה את <b>הגזרה והבניה</b> שהם התאים, בצירוף <b>קירותיה</b> שני קירות של החצר הפנימי שהיו רחוקים עשר אמות מן התאים וחמש אמות רוחב הקיר הרי ט''ו אמות מצד זה וט''ו אמות מזה נוסף על השבעים אמה, והיו מאה אמה. ומדידה זאת מדד בצד מערב מצפון לדרום ולכן קראו בשם ארך, אחר שמדידה זאת לא יכול למדוד רק בשטח שמן נגד כותל קדשי הקדשים עד למזרח, לא בשטח שמן כותל מערבי למערב ששם לא היו התאים בצד צפון ודרום, וא''כ מדידה זו לא עלתה רק במשך תשעים אמה, ממילא המדידה מצפון לדרום שעלתה מאה נקראת בשם ארך נגד שטח מן מזרח למערב שהוא רק תשעים שבו הבנין של התאים, והוא הרוחב :
<h3>{יד}</h3>
וְרֹחַב֩ פְּנֵ֨י הַבַּ֧יִת וְהַגִּזְרָ֛ה לַקָּדִ֖ים מֵאָ֥ה אַמָּֽה׃
<b style="color: gray;">רש"י</b> <b>ורוחב פני הבית והגזרה לקדים מאה אמה .</b> הגזרה והתא שמאחריו היא הבנויה כמו בנין ועובי הכתלים הכל ק' אמה הוא שפירשתי למעלה שהבית עודף לפניו רחב שלשים אמה שהאולם מרחיב מן ההיכל ומן התאים ט''ו אמה לצפון וט''ו אמה לדרום ולא שחלל האולם רחב מחלל ההיכל אלא כי בית החליפות מחובר לאולם מכאן ומכאן :
<b style="color: gray;">מצודת דוד</b> <b>ורוחב פני הבית .</b> ר''ל רוחב בתי החליפות שהם בפני הבית עם בנין הגזרה הוא אולם הבית העומד בין בתי החליפות שמזה ומזה בפאת הקדים היה ק' אמה כי בית החליפות נמשך ט''ו אמה להלן מיסוד כותלי המסיבה מזה ומזה :
<b style="color: gray;">מלבי"ם פירוש המילות</b> <b>ורחב</b> (מדידה חמישית) עתה התכוון למדוד באופן שימצא חשבון מאה אמה גם ממזרח למערב גם כשימשוך קו המידה בצדדי הבית נגד התאים, שתחלה לא מדד רק תשעים, ומדד תחלה <b>רחב פני הבית</b> הפנים הוא צד המזרח (והמערב נקרא אחור), ומדד מדרום לצפון בצד המזרח מן קיר החצר הפנימי שבקצה דרום אל הקיר שכנגדו בקצה צפון, (וקראו עתה בשם רוחב שאחר שעתה ימצא מאה אמה גם ממזרח למערב כמ''ש בפסוק שאחר זה אם כן מדרום לצפון הוא הרוחב נגד ממזרח למערב) והודיע לנו שגם בצדדי האולם היו התאים והיה שם החשבון מאה אמה :
<h3>{טו}</h3>
וּמָדַ֣ד אֹֽרֶךְ־הַ֠בִּנְיָן אֶל־פְּנֵ֨י הַגִּזְרָ֜ה אֲשֶׁ֨ר עַל־אַחֲרֶ֧יהָ (ואתוקיהא) [וְאַתִּיקֶ֛יהָא] מִפּ֥וֹ וּמִפּ֖וֹ מֵאָ֣ה אַמָּ֑ה וְהַֽהֵיכָל֙ הַפְּנִימִ֔י וְאֻֽלַמֵּ֖י הֶחָצֵֽר׃
<b style="color: gray;">רש"י</b> <b>ומדד אורך הבנין אל פני הגזרה אשר על אחריה .</b> עכשיו חוזר ומודד אורך הבית לדרום כמו שמדד לצפון , מצאתי , והיינו על אחריה כלומר אחורנית שחזר ומדד על עקיבו כלפי מערב : <b>ואתיקיהא .</b> ת''י זויות כלומר עם משך בית החליפות שבזויות הבית : <b>וההיכל הפנימי ואולמי החצר .</b> סופו של מקרא זה אינו מוסב כלפי ראשו אלא מחובר למקרא של אחריו וכן פירושו וההיכל הפנימי שהוא בית קדשי הקדשים וכן אולמי החצר המפורשין למעל' ואולמות סביב סביב לכל אלו הספים והחלונות האטומות והאתיקים סביב לשלשתן בין לגזרה הוא ההיכל בין לאולמות בין לבית קדשי הקדשים לשלשתן היו הסיפים מזוזות לפתחיהן ולשלשתן היו חלונות אטומות ולשלשתן היו אתיקים ולא ידעתי מה הם ואומר אני שהם כמין עמודים מרובעים בולטין בחומה לחיזוק וקורין להם פיליר''ש בלע''ז :
<b style="color: gray;">מצודת דוד</b> <b>ומדד אורך הבנין .</b> עתה מדד אורך הצלעות שלפני הבית ברוח דרומי : <b>אשר על אחריה .</b> ר''ל אשר חזר על עקבו ללכת לאחור כלפי מערב כי מתחילה מדד פאת המערב ואח''ז הלך ממערב למזרח למדוד פאת הצפון ואח''ז מדד פאת המזרח ועתה חזר ללכת לאחור כלפי המערב ומדד פאת הדרום : <b>ואתיקיהא מפו ומפו .</b> ר''ל מדד את הצלעות עם רוחב בית החליפות העומד בזויות מזה ומזה ובין שניהם ר''ל הצלעות ובית החליפות היו ק' אמה : <b>וההיכל וכו' .</b> מחובר הוא למקרא שלאחריו לומר בנין ההיכל וכן בנין הפנימי הוא בית קה''ק וכן אולמי החצר הפנימי כמ''ש ואלמות סביב סביב ( לעיל מ ) לכל אלה היו הספים וכו' :
<b style="color: gray;">מצודת ציון</b> <b>ואתיקיהא .</b> ח''י זויתהא ועל בית החליפות יאמר שעמדו בזויות הבית מזה ומזה נשען לבנין האולם :
<b style="color: gray;">מלבי"ם פירוש המילות</b> <b>ומדד,</b> (מדידה ששית) עתה משך קו המדה ממזרח למערב <b>ומדד ארך הבנין שאל פני הגזרה</b> היינו התאים שנקראים בנין כנ''ל שתחלה לא מצא שם רק מדה של תשעים אמה, כי לא מדד רק עד כלות התאים, אבל עתה מדד גם <b>אשר על אחריה ואתיקיהא מפו ומפו</b> כי יתבאר (בסי' מ''ג) פי' שם אתיק שהוא בנין הנעשה בגובה ע''ג עמודים, או שמניחים קורות על גגות שני בנינים שעומדים אחד נגד חברו ומניחים קורות מזו לזו ועליו בונים בנין בגובה, ומבואר פה שבצד המערב היו נמצאים אתיקים, ר''ל כי אחר שהיה מקום פנוי מן התא שעמד אחורי כותל המערבי עד קיר החצר הפנימי, שהיו ביניהם ריוח כ''ט אמה, כי תאי הצפון והדרום נחסרו שם כנ''ל משכו קורות מן גג התא שאחורי בית קדשי הקדשים עד קיר החצר הפנימי שכנגדו או מן קיר המערבי של החצר הפנימי אל גגות התאים הצפוניים והדרומיים ובנו עליה בגובה בנין שנקרא אתיק ובזה נתמלא הבנין למעלה תחת שהיה פנוי למטה, ובהשקף זה משך קו המדה מן כותל המזרחי דרך הבנין, שהם התאים ההולכים ממזרח למערב, עד אשר על אחריה מה שאחרי התאים שהוא בצד מערב ששם כלה הבנין שהוא התאים, אבל שם נמצא אתיקיה מפה ומפה, ר''ל האתיקים שבצד צפון ובצד דרום, ובזה היה גם שם החשבון מאה אמה בכל ההמשך שממזרח למערב כי נגד הבנין שהם התאים היו המאה אמה עם האתיקים שהיו עד סוף המאה אמה, ונגד ההיכל עצמו היה <b>ההיכל הפנימי ואולמי החצר</b> ר''ל קדש הקדשים עם האולם שלו, דהיינו התא שאחורי כותל קדשי הקדשים שהיה עשר אמות, והיה עמו ג''כ מאה אמה, ובחשבון זה מצא מאה אמה מכל צד :
<b style="color: gray;">מלבי"ם ביאור המילות</b> <b>ואתיקיהא.</b> המפרשים לא מצאו פתרונו, ומבואר מענינו שהוא בנין הנבנה בגובה על יד קורות שממשיכים מגג לגג בשני בתים העומדים זה כנגד זה (כמו שמבואר בסי' מ''ב פ''ג). ובונים אותו בשני הזויות וכן ת''י וזויותיה, ולפעמים יעמידוהו בחצר ע''ג עמודים שממשיכין קורות בין עמוד לעמוד, וע''כ אמר (שם) ואין להם עמודים כעמודי החצרות, ובדברי המשנה נמצא בנין הנבנה ע''ג עמודים בשם מרפסת : <b>אלמי החצר.</b> כן קורא התא המערבי שהיה ארוך ובלתי רחב :
<h3>{טז}</h3>
הַסִּפִּ֡ים וְהַחַלּוֹנִ֣ים הָ֠אֲטֻמוֹת וְהָאַתִּיקִ֤ים ׀ סָבִיב֙ לִשְׁלָשְׁתָּ֔ם נֶ֧גֶד הַסַּ֛ף שְׂחִ֥יף עֵ֖ץ סָבִ֣יב ׀ סָבִ֑יב וְהָאָ֙רֶץ֙ עַד־הַֽחַלֹּנ֔וֹת וְהַֽחַלֹּנ֖וֹת מְכֻסּֽוֹת׃
<b style="color: gray;">רש"י</b> <b>נגד הסף שחיף עץ .</b> ת''י נסר של ארז נגד הסף נגד מזוזות הפתח בתוך חלל עובי הפתח חיפה בעץ ( סא''א ) מצאתי : <b>סביב סביב .</b> כלומר מזה ומזה בשני צדי חלל הפתח : <b>והארץ עד החלונות .</b> מקרקעית החומה עשוי כותל נסרי ארז כנגדו ועולה למעלה עד החלונו' וגם החלונות מכוסות בו , מצאתי שאף החלונות היו אטומות מבפנים כענין שנאמר ( כאן ) וחלונות אטומות אל הבי' ( סא''א ) וכל זה מבפנים לפי שהיו טחין עליו צפוי זהב שכל הבית טוח בזהב ואין יכולין לטוח זהב על גבי אבנים :
<b style="color: gray;">מצודת דוד</b> <b>סביב לשלשתם .</b> לכל שלשת הבניינים הנזכרים במקרא שלפניו היו מזוזות וחלונות אטומות ואתיקים ר''ל לכולם היה דמות וצורה אחת ( ואתיקי ההיכל ובית קה''ק היו בחללי הצלעות והחלונות היו בגובה ממעל להצלעות ) : <b>נגד הסף .</b> על המזוזה היה מחופה לוח עץ ארז למען יהיה נוח לצפותו זהב כי על האבן קשה לצפות זהב : <b>סביב סביב .</b> בכל סביבות המזוזה : <b>והארץ .</b> וכן מקרקע הבית עד החלונות וגם ממעל להחלונות היו מכוסות בלוחי ארז :
<b style="color: gray;">מצודת ציון</b> <b>הסיפים .</b> מזוזות הפתחים : <b>האטומות .</b> הסתומות במחיצה בהירה וזכה : <b>והאתיקים .</b> הם כעין עמודים מרובעים בולטים מחוץ לכותל רחבים מלמטה והולכים וכלים כלפי מעלה ועשויות לחוזק וכן אתיק אל פני אתיק ( לקמן מב ) : <b>שחיף .</b> ענין לוח וכן ת''י נסרין דארזא :
<b style="color: gray;">מלבי"ם פירוש המילות</b> <b>הספים,</b> הנה על בנין של האבנים חפו נסרים של עץ סביב מבפנים כדי לטוח עליו זהב, שא''א לחפות זהב על האבנים כמו שכן היה במקדש של שלמה שתחלה בנה בנין אבנים ואח''כ בנה על האבנים ציפוי צלעות עץ סביב מבפנים ואח''כ צפה זהב על העץ. ובמראה שהראו ליחזקאל לא הראהו עדיין חיפוי של הזהב, רק הראהו חיפוי של העץ על האבנים שזה הכנה אל חיפוי הזהב, כאילו ראה שהבית עומד בנוי מאבנים, וחפוי בעצים, ועוד לא נשלם כולו כי עדיין לא טחו אותו בזהב כי עדיין עוסקים בבנינו, והנה על הקירות כסו בצלעות ונסרים רחבים של עץ, אבל אצל <b>הספים</b> וכן אצל <b>החלונות האטומות</b> וכן אצל <b>האתיקים</b> לא היה אפשר לכסות בנסרים רחבים, ששם הבנין נכנס ויוצא מרובע מעוגל ומשולש, וכן האתיקים שהם בנוים על עמודים עגולים מאבנים (כמו שיתבאר ענינם בסי' מ''ג) א''א לכסות עליהם בנסרים ראה <b>שסביב לשלשת אלה היה נגד הסף שלהם שחיף עץ,</b> היינו חתיכות עצים דקים כמו סעיפים וענפים דבוקים, לפי מדת החלונות ששם בנין נכנס ויוצא ואינו שוה. אבל <b>מהארץ עד החלונות,</b> ר''ל עד גובה החלונות, והחלונות ר''ל בין חלון לחלון, היו <b>מכוסות</b> בעצים רחבים, כי השחיף עץ לא כסה את כל האבנים רק היה מפוצל לסעיפים במקום שרצו לטוח בזהב וביניהם היה האבנים נראות :
<b style="color: gray;">מלבי"ם ביאור המילות</b> <b>שחיף עץ,</b> כמו סעיף, ר''ל עץ מפוצל, או מענין חשוף, כמו מחשף הלבן, שהעץ אינו מכסה רק מקצתו והפך זה אמר והחלונות מכוסות :
<h3>{יז}</h3>
עַל־מֵעַ֣ל הַפֶּ֡תַח וְעַד־הַבַּיִת֩ הַפְּנִימִ֨י וְלַח֜וּץ וְאֶל־כָּל־הַקִּ֨יר סָבִ֧יב ׀ סָבִ֛יב בַּפְּנִימִ֥י וּבַחִיצ֖וֹן מִדּֽוֹת׃
<b style="color: gray;">רש"י</b> <b>על מעל הפתח .</b> בגובה : <b>ועד הבית הפנימי .</b> כל הבית קדשי הקדשים עד כולו : <b>ולחוץ .</b> לצד ההיכל : <b>סביב סביב .</b> בכל כותליו : <b>בפנימי ובחיצון .</b> בבית קדשי הקדשים ובהיכל : <b>מדות .</b> מחופה נסרים גדולות עשויות במדה :
<b style="color: gray;">מצודת דוד</b> <b>על מעל הפתח .</b> ר''ל על הכותל אשר מעל הפתח ועד הבית הפנימי הוא בית קה''ק ולחוץ הוא ההיכל החוצה לו ובכל הקיר בין בפנימי הוא בית קה''ק בין בחיצון הוא ההיכל הכל היה מחופה בלוחות עץ עשויות במדה אחת זה כזה וכפל הדבר לומר שלא היה מקום פנוי מבלי לוחות ארז כי כל הבית היה מצופה זהב והיה צורך אל הלוחות :
<b style="color: gray;">מלבי"ם פירוש המילות</b> <b>על מעל לפתח,</b> ר''ל וכן כסו עצים רחבים על הקיר אשר מעל לפתח עד התקרה, וזה היה <b>עד הבית הפנימי ולחוץ,</b> ר''ל בבית הפנימי ובעזרה החיצונה, היה מכוסה בעצים להיות מוכן לטוח שם בזהב, <b>ואת כל הקיר</b> חוץ מזה ראה שבכל הקיר בין בבית הפנימי ובין בעזרה החיצונה, היה <b>מדות,</b> ר''ל שראה שעל העצים של כיסוי הקירות נרשמו מדות ומדידות, שהבונה מדד שם ורשם במדה אל הפתוחים שעתיד לעשות שם בזהב, משולשים מרובעים ועגולים ושטוחים אחרים שהכין במדה על העץ, במדות שונות לפי חכמת הציור :
<h3>{יח}</h3>
וְעָשׂ֥וּי כְּרוּבִ֖ים וְתִֽמֹרִ֑ים וְתִֽמֹרָה֙ בֵּין־כְּר֣וּב לִכְר֔וּב וּשְׁנַ֥יִם פָּנִ֖ים לַכְּרֽוּב׃
<b style="color: gray;">רש"י</b> <b>ועשוי כרובים ותמורים .</b> ואותו הארז מצוייר כרובים ודקלים : <b>ושנים פנים לכרוב .</b> אחד פני כפיר ואחד פני אדם זה פונה לכאן וזה פונה לכאן כשהיתה התמורה בין כרוב לכרוב היה פני הכפיר לה מכאן ופני אדם מכאן כמו שאמור בענין :
<b style="color: gray;">מצודת דוד</b> <b>ועשוי כרובים .</b> על הלוחות ההם היה חקוק צורת כרובים ותמורים וצפוי הזהב היה בולט במקום בליטות הצורות ושוקע במקום שקיעתן והיה א''כ נראה הצורות על צפוי הזהב : <b>ותמורה בין כרוב לכרוב .</b> היה חקוק כרוב מזה וכרוב מזה וביניהם תמורה : <b>ושנים פנים לכרוב .</b> לכל כרוב היה שני פנים האחד פני אדם והשני פני כפיר והוא ארי בחור ועל כי תמונת גופם היה כשל אדם קראם כרובים עם כי היה להם גם פני כפיר :
<b style="color: gray;">מצודת ציון</b> <b>כרובים .</b> פרצוף תינוק כי תרגום של תינוק הוא רביא : <b>ותמורים .</b> צורת אילן תמר :
<b style="color: gray;">מלבי"ם פירוש המילות</b> <b>ועשוי,</b> גם ראה שנעשה על העץ בולטים <b>כרובים ותמרות</b> שעליהם ירקע פחי הזהב, כמ''ש (במ''א ו' ל''ב) וירד על הכרובים ועל התמורות את הזהב. <b>ותמרה,</b> והיה מסודר תמורה <b>בין שני כרובים, וכל כרוב היה לו שני פנים</b> ומפרש.
<h3>{יט}</h3>
וּפְנֵ֨י אָדָ֤ם אֶל־הַתִּֽמֹרָה֙ מִפּ֔וֹ וּפְנֵֽי־כְפִ֥יר אֶל־הַתִּֽמֹרָ֖ה מִפּ֑וֹ עָשׂ֥וּי אֶל־כָּל־הַבַּ֖יִת סָבִ֥יב ׀ סָבִֽיב׃
<b style="color: gray;">רש"י</b> <b>עשוי אל כל הבית .</b> לבית קדשי הקדשי' :
<b style="color: gray;">מצודת דוד</b> <b>ופני אדם .</b> הכרוב מזה היה פונה פני האדם אל התמורה והכרוב מזה היה פונה פני הכפיר אל התמורה מזה ופני האדם היה פונה אל התמורה מזה וכן היה סובב והולך : <b>עשוי .</b> בתמונה הזאת היה עשוי בכל הבית מסביב :
<b style="color: gray;">מלבי"ם פירוש המילות</b> <b>ופני אדם</b> שכל כרוב היה לו <b>פני אדם מצד זה ופני כפני מצד זה,</b> והפנים פונים <b>אל התמורה,</b> עד שפני אדם ופני אריה שהיו במרכבה אל הימין לארבעתם פניהם איש אל אחיו, והוחקו בקיר מול התמורה שמרמז על האמצע, וזה היה <b>עשוי אל כל הבית,</b> ומפרש.
<h3>{כ}</h3>
מֵהָאָ֙רֶץ֙ עַד־מֵעַ֣ל הַפֶּ֔תַח הַכְּרוּבִ֥ים וְהַתִּֽמֹרִ֖ים עֲשׂוּיִ֑ם וְקִ֖יר הַׄהֵׄיׄכָֽׄלׄ׃
<b style="color: gray;">רש"י</b> <b>וקיר ההיכל .</b> וכן לקיר ההיכל :
<b style="color: gray;">מצודת דוד</b> <b>מהארץ .</b> מקרקע הבית עד הכותל אשר מעל הפתח היו עשוי צורות הכרובים והתמורים : <b>וקיר ההיכל .</b> וכן היה בכל קיר ההיכל וכפל הדבר לומר שלא היה מקום פנוי מבלי ציורים :
<b style="color: gray;">מלבי"ם פירוש המילות</b> <b>מהארץ, שהכרובים והתמרות</b> כבר היו <b>עשוים</b> ונגמרים <b>מהארץ עד מעל לפתח,</b> כי ראה כאילו עוסקים עדיין במלאכה ולא נגמרו עדיין כל הציורים שעתידים לעשות, כי מיתר הציורים לא ראה רק מדות (כמ''ש פסוק י''ז) שמדדו שטחם וכמותם ועדן לא נעשו, רק הכרובים והתמורים כבר נעשו, וגם הם לא נגמרו בכל גובה הבית רק עד מעל הפתח, כי על מעל לפתח היה מדות (כמ''ש בפסוק י''ז) ר''ל למעלה משטח של הפתח, היינו עד תקרה לא היו עשויים עדיין. וגם כבר היו עשויים על <b>קיר ההיכל,</b> שבהיכל כבר נגמרו הכרובים בכל הקיר :
<h3>{כא}</h3>
הַֽהֵיכָ֖ל מְזוּזַ֣ת רְבֻעָ֑ה וּפְנֵ֣י הַקֹּ֔דֶשׁ הַמַּרְאֶ֖ה כַּמַּרְאֶֽה׃
<b style="color: gray;">רש"י</b> <b>מזוזת רבועה .</b> אני שמעתי בבנין שלמה מזוזת רבועה שהיו לה מזוזות משני צדדין ומפתן מתחת ומשקוף ממעל ואני אומר שהמזוזות היו מרובעות : <b>המראה כמראה .</b> ת''י חזויה כחיזו יקריה כמראה כסא כבוד שראיתי במרכבה על נהר כבר ואור נוגה ראיתי בבית קדשי הקדשים :
<b style="color: gray;">מצודת דוד</b> <b>ההיכל מזוזת רבועה .</b> מזוזת ההיכל לא היתה עגולה כ''א בתמונת רבוע והעובי היה ששה אמות ולא היה כן הרוחב כי המזוזה עם הכותל שבצד הפתח לא היה כ''א חמשה אמות כמ''ש למעלה : <b>ופני הקדש .</b> ר''ל פתח קה''ק ראה המראה שלה כמראה אשר ראה בפתח ההיכל וזה בתמונת המזוזות שלא היו עגולים כ''א בתמונת רובע , או ר''ל בפנים בחלל ההיכל הנקרא קדש : <b>המראה .</b> הוא המנורה המחלקת אורה לכל הבית היתה כמראה ר''ל כמנורת המאור של כל אדם שעומדת סמוכה אל השלחן כי כן עמדה המנורה ההיא סמוכה אל השלחן ועיין בקונטרס בנין הבית :
<b style="color: gray;">מצודת ציון</b> <b>רבועה .</b> מרובעת ור''ל לא עגולה אבל לא היתה שוה הצלעות :
<b style="color: gray;">מלבי"ם פירוש המילות</b> <b>היכל מזוזת רבעה,</b> ר''ל שהיה בכל פתח ד' מזוזות כי היה לו שתי דלתות, והיו שתי מזוזות מכל צד, ועיין במלכים פירוש אחר שבהיכל היה הדלת הרביעית שיש בה מזוזה כי עד ההיכל היה החצר החיצונה, החצר הפנימי, האולם, ופתח ההיכל הי' הפתח הרביעית, והדביר הי' המזוזה החמישית ועז''א במלכים שם שהדביר מזוזה חמישית, <b>ופני הקדש המראה כמראה</b> ר''ל כשהסתכל בפני הקדש נעשו לו כמראה ואספקלריא שיתראו בו הצורות שנגדו במראות הצובאות, ובמראה ואספקלריא הזאת ראה כמראה ר''ל כמראה המרכבה, כי המחזה שהוליכה אותו לא''י היה במראה המרכבה כמ''ש (מ' ב') במראות אלהים הביאני, (וכן אמר בס' מ''ג ג'), וראה כי מראות המרכבה שראה במחזה התרשמו בפני הקדש עד שנראה שם המראה האלהית כאילו רואה במראה ואספקלריא :
<b style="color: gray;">מלבי"ם ביאור המילות</b> <b>כמראה.</b> מענין מראות הצובאות :
<h3>{כב}</h3>
הַמִּזְבֵּ֡חַ עֵ֣ץ שָׁלוֹשׁ֩ אַמּ֨וֹת גָּבֹ֜הַּ וְאָרְכּ֣וֹ שְׁתַּֽיִם־אַמּ֗וֹת וּמִקְצֹֽעוֹתָיו֙ ל֔וֹ וְאָרְכּ֥וֹ וְקִֽירֹתָ֖יו עֵ֑ץ וַיְדַבֵּ֣ר אֵלַ֔י זֶ֚ה הַשֻּׁלְחָ֔ן אֲשֶׁ֖ר לִפְנֵ֥י יְהוָֽה׃
<b style="color: gray;">רש"י</b> <b>המזבח עץ .</b> ת''י לקבל מדבחא פתורא ר''ל השלחן קורא מזבח שמכפר בזמן הזה כמזבח כך שמעתי : <b>ומקצעותיו .</b> ( רגליו , גגו וארכו כתוב במקרא גגו והוא ורגליו , וארכו הכתוב במקרא הוא גגו כצ''ל צו''ה ) גוף השלחן : <b>וקירותיו .</b> מסגרותיו :
<b style="color: gray;">מצודת דוד</b> <b>המזבח .</b> ד''ל השלחן העומד מול המזבח כן ת''י ור''ל השלחן היה עשוי מלוחות עץ ועליו היה צפוי הזהב : <b>ומקצועותיו לו .</b> ר''ל הרגלים שבארבע המקצועות היו נמשכין ממנו ולא שנעשו בפ''ע ונתחברו אל השלחן , או ר''ל הרגלים שבארבע המקצעות אשר לו וגם ארכו זהו גגו שהוא שטחית השלחן וגם קירותיו הם הכתלים הקבועים מרגל לרגל מתחת גג השלחן הכל היה מעץ ועל העץ היה צפוי זהב : <b>וידבר אלי .</b> המלאך הדובר בי : <b>זה השלחן אשר לפני ה' .</b> ר''ל מה שראית עומד לפני בית ה' הוא קדש הקדשים הנה זהו השלחן :
<b style="color: gray;">מצודת ציון</b> <b>ומקצעותיו .</b> ענין זויות כמו ולמקצעות המשכן ( שמות כו ) :
<b style="color: gray;">מלבי"ם פירוש המילות</b> <b>המזבח עץ,</b> הראהו את מזבח הפנימי שנעשה מעץ, כי גם מזבח של משה היה מעץ וצפהו זהב וליחזקאל לא הראהו ציפוי הזהב בשום דבר. ולא ראה רק העץ שהוא עתיד לקבל הציפוי, וראה שהוא <b>גבוה שלש וארכו אמתים</b> ומסתמא גם רחבו כן דבעינן רבוע ויהיה לעתיד גדול הרבה משל משה, <b>ומקצעותיו לו,</b> כי במזבח של ן משה חשב גגו קירותיו קרנותיו. <b>מקצעות</b> הם הקרנות. <b>וארכו,</b> הוא הגג ששם מודדים האורך, <b>וקירותיו,</b> הם הקירות ששם מודדים הגובה, כל אלה היו של <b>עץ</b>. <b>וידבר אלי זה השלחן אשר לפני ה',</b> כי מן כלי המקדש לא הראהו רק המזבח, ולא הראהו השולחן והמנורה מפני שלא הראהו רק דבר שבטל בימי החרבן ויחזור לעתיד שהוא המזבח, שרק אז יחפוץ זבחי צדק לא בשמן החורבן אבל המנורה שמורה על אור ה', והשולחן שמורה על שפע המזון שיוצא מאתו לא בטלו גם בזה''ז וכבר ראה אחרון הנביאים מנורת זהב כולה וגולה על ראשה שהוא אור ה' השופע תמיד על שבעת קני האצילות כמש''פ שם, וז''ש שהשולחן שלא הראהו במקדש מפני שהוא עומד לפני ה' גם בזמן החורבן, וכל בני בשר על שולחן המלך תמיד הם אוכלים ומטובו ישבעו, וע''כ לא נמצא בין הכלים הגנוזים במקדש לעתיד, כי עומד הוא למעלה. והודיע בזה ששיעור השלחן ומדתו יהיה כמדת המזבח, גם אמר לו ע''מ שהמזבח עץ בלתי מצופה ואינו ראוי להבעיר עליו קטורת סמים מפני שהוא במקום השולחן של עץ אשר לחם פנים לפניו תמיד :
<h3>{כג}</h3>
וּשְׁתַּ֧יִם דְּלָת֛וֹת לַֽהֵיכָ֖ל וְלַקֹּֽדֶשׁ׃
<b style="color: gray;">רש"י</b> <b>ושתים דלתות .</b> לכל פתח סוגרים זה לעומת זה אחד במזוזת צפונית ואחד במזוזת דרומית :
<b style="color: gray;">מצודת דוד</b> <b>ושתים דלתות .</b> במשך עובי המזוזות היו קבועות שתי דלתות האחת משוכה כלפי פנים והאחת כלפי החוץ : <b>ולקדש .</b> זה קה''ק :
<b style="color: gray;">מלבי"ם פירוש המילות</b> <b>ושתים דלתות,</b> לפתח של ההיכל וכן לפתח של קדש הקדשים היה להם שתים דלתות, דלת אחת מבפנים ודלת אחת בחוץ :
<h3>{כד}</h3>
וּשְׁתַּ֥יִם דְּלָת֖וֹת לַדְּלָת֑וֹת שְׁ֚תַּיִם מוּסַבּ֣וֹת דְּלָת֔וֹת שְׁ֚תַּיִם לְדֶ֣לֶת אֶחָ֔ת וּשְׁתֵּ֥י דְלָת֖וֹת לָאַחֶֽרֶת׃
<b style="color: gray;">רש"י</b> <b>ושתים דלתות לדלתות .</b> לפתח ההיכל היו שתי זוגות דלתות כמו ששנינו במסכת מדות ד' דלתות היו לו ב' מבפנים וב' מבחוץ החיצונות נפתחות לתוך הפתח לכסות עוביו של כותל שהיה שש אמה והדלת רחבו חמש כשיעור חצי רוחב הפתח וכנוס אמה לפנים מן המזוזה נמצא עובי הכותל ה' אמות מגולה וכשהדלת החיצון בפתח לפנים היה מכסה אותה והפנימיות נפתחות לתוך הבית לכסות אחר הדלתות שכל הבית היה טוח בזהב חוץ מאחר הדלתות רבי יהודה אומר אף הפנימיות היו עומדות בתוך הפתח וכמין איסטרמיטא היו נקפלות לאחוריהן אלו ב' אמות ומחצה ואלו ב' אמות ומחצה וחצי אמה מזוזה מכאן וחצי אמה מזוזה מכאן שנאמר ושתים דלתות לדלתות שתים מוסבות דלתות וגו' וזהו פירושו בין פנימיות בין חיצונות עומדות בתוך עובי הכותל ואלו ואלו כנוסות חצי אמה לפנים מן המזוזה הפנימיות נפתחות לצד החיצוניו' וחיצוניות לצד הפנימיות וכיצד ב' דלתות של חמש חמש אמות נפתחות זו כנגד זו בתוך ה''א רחב של עובי הכותל של חוליו' היו וכנגד חציין היו נקפלות לאחוריהן כשפותחין אותן כמין פנקסאות של עץ שכותבין עליהם בעט ברזל שנקפלות זו אחורי זו נמצא כשנקפלות עמדו על שתי אמות ומחצ' וכשנפתחו' זו לעומת זו מכסות חמש אמות של עובי הכותל :
<b style="color: gray;">מצודת דוד</b> <b>ושתים דלתות לדלתות .</b> ר''ל כל דלת היתה חלוקה לשתים והיו קבועות זו לעומת זו חלק האחת במזוזת צפונית ואחת לעומתה במזוזת דרומית וכשהן נסגרות היו סותמות כל חלל הפתח : <b>שתים מוסבות דלתות .</b> ר''ל אלו השתים היו הדלתות מוסבות החצי את החצי והוסיף לפרש ולומר שתים לדלת אחת וכו' ד''ל כל חלק מכל דלת היתה חלוקה עוד לשתים ע''י חוליות והיתה נקפלת לאחוריה וסובב חציה את חציה והיה א''כ בכל חלק רביעית הדלת וכשהן נפשטות ונסגרות היו סותמות כל חלל הפתח ועיין בקונטרס בנין הבית :
<b style="color: gray;">מצודת ציון</b> <b>מוסבות .</b> מל' סבוב :
<b style="color: gray;">מלבי"ם פירוש המילות</b> <b>ושתים דלתות לדלתות,</b> ולכל דלת מן השתי דלתות היו להם שתי דלתות כ''א בת חמש אמות, <b>שתים מוסבות דלתות,</b> וכל דלת מן השתי דלתות שמבפנים ושבחוץ היתה מורכבת משתי חוליות עד שתוכל להקפל לשנים, כי הדלתות החיצונות נפתחו לפנים ודלתות הפנימיות נפתחו לחוץ, שניהם נפתחים אל חלל הפתח, שכל החלל היה רק שש אמות, ולכן היו נקפלות כל אחד לשנים, ועי''ז יכלו לעמוד כשנפתחות זה אצל זה, וזה כדעת ר''י בתמיד, הגם שהרמב''ם פסק כחכמים, בבית שלעתיד יהיה כרבי יהודה שכן פשטות הכתוב, כי גם לרבי יהודה לא היה בבית שני ממש כמו שיהיה בבית הג', שבבית שני היו הדלתות כנוסות חצי אמה תוך עובי הפתח כמו שמוכרח במשנה ובבית השלישי יעמדו בתחלת הפתח (כמו שנראה ממ''ש בפסוק א' רוחב האהל עיי''ש), והיה הקיפול אחר ג' אמות של הפתח נכפלו השתי אמות על הג', ובזה היו מכסים עובי הפתח, ור''י לא הוציא מהכתוב רק שהיו נקפלות לא שהיו דומים בכל דבר כי בית הג' יהיה משונה מבית הב' :
<b style="color: gray;">מלבי"ם ביאור המילות</b> <b>מוסבות דלתות.</b> הסיבוב יפול על הדלת עת תפתח, כמו הדלת תסוב על צירה, וכן למעלה (מ' י''ד) השער סביב סביב :
<h3>{כה}</h3>
וַעֲשׂוּיָ֨ה אֲלֵיהֶ֜ן אֶל־דַּלְת֤וֹת הַֽהֵיכָל֙ כְּרוּבִ֣ים וְתִֽמֹרִ֔ים כַּאֲשֶׁ֥ר עֲשׂוּיִ֖ם לַקִּיר֑וֹת וְעָ֥ב עֵ֛ץ אֶל־פְּנֵ֥י הָאוּלָ֖ם מֵהַחֽוּץ׃
<b style="color: gray;">רש"י</b> <b>ועב עץ אל פני האולם .</b> ( ועב טרי''ף בלע''ז לשון קורות בתינו סא''א ) כלונסות של ארז היו קבועים מכותלו של היכל לכותלו של אולם כדי שלא יבעט כך שנינו במסכת מדות וזהו ועב יוצא מכותל הבית ובא אל פני האולם מבחוץ :
<b style="color: gray;">מצודת דוד</b> <b>אליהן .</b> כמו עליהן וחוזר ומפרש על דלתות ההיכל וכן על דלתות קה''ק היה חקוק צורת כרובים ותמורים כמו שהיה חקוק על הקירות : <b>ועב עץ .</b> קורה עבה ביותר מעץ היה קבוע בבנין כותל ההיכל ונמשך אל פני כותל האולם מהחוץ כלפי החצר הפנימי וזה היה לחזוק הבנין שלא יבעט ולא ימוט לפי רוב הגובה :
<b style="color: gray;">מצודת ציון</b> <b>ועב עץ .</b> כמו ועץ עב :
<b style="color: gray;">מלבי"ם פירוש המילות</b> <b>ועשויה אליהן,</b> ראה <b>שאליהן</b> ומפרש <b>אל דלתות ההיכל,</b> (כי מ''ש בפ' הקודם ושתים דלתות לדלתות אינו מוסב להיכל ולקדש, כי זה לא היה רק בהיכל לבד, כי פתח קה''ק היה רחבו רק שתי אמות, ולכן אמר שמ''ש שתים דלתות ומ''ש ועשויה אליהן, הוא רק אל דלתות ההיכל) היו עשוים <b>כרובים ותמרים כאשר עשוים לקירות</b> תמורה בין כרוב לכרוב ושתים פנים וכו' (כנ''ל פסוק י''ח י''ט). <b>ועב עץ אל פני האולם</b> ר''ל הגם שלא היה לאולם משקוף מלמעלה היה על הפתח עצים עבים כמין תקרה כמ''ש (פ''ג דמדות מ''ז) חמש אמלתראות של מילין היו ע''ג פתחו של אולם וכו' נמצא העליונה שלשים אמה, ואמלתראות הללו היו בולטים על הפתח <b>מבחוץ</b> :
<b style="color: gray;">מלבי"ם ביאור המילות</b> <b>אליהן אל דלתות ההיכל.</b> כפל הכינוי עם הפעול למעט דלתות הדביר ומוסב גם לכתוב הקודם :
<h3>{כו}</h3>
וְחַלּוֹנִ֨ים אֲטֻמ֤וֹת וְתִֽמֹרִים֙ מִפּ֣וֹ וּמִפּ֔וֹ אֶל־כִּתְפ֖וֹת הָֽאוּלָ֑ם וְצַלְע֥וֹת הַבַּ֖יִת וְהָעֻבִּֽים׃
<b style="color: gray;">רש"י</b> <b>אל כתפות האולם .</b> לשתי עברי הפתח : <b>וצלעות הבית והעובים .</b> והראני צלעות ואת העובים ואמרו רז''ל צלעות הבית אלו המלטסין והעובים אלו המרישו' ומה הן מרישות קורות ומה הן מלטסין ארזים שנותנין בראש הכתלים להניח עליהן ראשי הקורות :
<b style="color: gray;">מצודת דוד</b> <b>וחלונים אטומות .</b> באולם היו חלונות סתומות במחיצה בהירה וזכה : <b>ותמורים .</b> כותרות בצורות אילני תמר היו בכתפות האולם מזה ומזה על המזוזות ממעל כדרך שהיו בכל המזוזות : <b>וצלעות הבית .</b> ר''ל גם הראני צלעות הבית הם קורות המושכבות על הכתלים והעובים הם קורות התקרה שהמה עבים קצת :
<b style="color: gray;">מצודת ציון</b> <b>כתפות .</b> עבר וצד : <b>וצלעות .</b> הם הקירות השוכבים על ראשי הכתלים ועליהם מניחין ראשי קורות התקרה והוא מלשון צלע וצד כי המה בצדדי הבית : <b>והעובים .</b> הם קורות התקרה שהמה עבים קצת :
<b style="color: gray;">מלבי"ם פירוש המילות</b> <b>וחלונים אטמות,</b> חוץ ממה שראה חלונות בהיכל עצמו כמ''ש בפסוק ט''ז (שחלונות ההיכל בודאי היו למעלה מחמש עשרה אמה שעד ט''ו אמה הקיפו התאים את ההיכל), ראה שהיו חלונות אטומות (ומשני צדי כל חלון היו <b>תמרים</b> לנוי) <b>אל כתפות האולם</b> שבצדי הפתח משני צדדי פתח האולם במזרח, וכן היו חלונות <b>אל צלעות הבית</b> דהיינו התאים שסביב הבית מכל צד, וכן היו חלונות אל <b>העבים,</b> היינו למעלה קרוב אל התקרה ששם היו מניחים עצים עבים היו ג''כ חלונות אטומות חוץ מחלונות שהיו באמצע ההיכל והיו חלונות ע''ג חלונות :
<b style="color: gray;">מלבי"ם ביאור המילות</b> <b>וצלעות.</b> ר''ל ואל צלעות, וכן אל העובים : <b>והעובים.</b> כמו ועב עץ, שזה קרוב אל תקרת הבית :
<h2>יחזקאל פרק-מב</h2>
<h3>{א}</h3>
וַיּוֹצִאֵ֗נִי אֶל־הֶֽחָצֵר֙ הַחִ֣יצוֹנָ֔ה הַדֶּ֖רֶךְ דֶּ֣רֶךְ הַצָּפ֑וֹן וַיְבִאֵ֣נִי אֶל־הַלִּשְׁכָּ֗ה אֲשֶׁ֨ר נֶ֧גֶד הַגִּזְרָ֛ה וַאֲשֶֽׁר־נֶ֥גֶד הַבִּנְיָ֖ן אֶל־הַצָּפֽוֹן׃
<b style="color: gray;">רש"י</b> <b>ויוציאני .</b> מן החצר הפנימי : <b>אל החצר החיצונה .</b> בשער הצפון שהוזכר למעלה ושער לחצר הפנימי נגד השער לצפון והוא היה נתון באמצע אורך עזרת ישראל שהוא מאה אמה : <b>ויביאני אל הלשכה אשר נגד וגו' .</b> ( אל אחת מהלשכות הראשונות א''נ סא''א ) אל מקום הלשכות קנברי''ץ בלע''ז הם הלשכות העומדות בצפון הבית המובדלו' כ' אמה מן התאים כמו שאמור למעלה ובין הלשכות רחב כ' אמה סביב לבית ואין אדם יוכל לכנס לאותן לשכות ולא לאויר רחב העשרים שביניהם ובין התאי' אלא דרך החצר ( הפנימי' ) ( החיצונה כצ''ל ) כמו שמפורש למטה בענין שהרי אמר שהחצר הפנימי מאה על מאה מרובע לפני הבית למזרח ואמר על רחב הבית לקדים מאה אמה נמצא רוחב הבית סותם את רוחב החצר החיצונה ( הפנימית כצ''ל יוש''ה ) ואינו יכול ליכנס לפנים מצידי הלשכות לא לצפון ולא לדרום לכך הוצרך לבא לאותן הלשכות דרך החצר החיצונה הצפונית : <b>אשר נגד הגזרה .</b> אותן הלשכות היו כנגד כל מאה אמה של אורך הבית מן המזרח למערב כמו שאמור בענין בלשכות הללו והנה על פני ההיכל מאה אמה :
<b style="color: gray;">מצודת דוד</b> <b>ויוציאני .</b> הוציאו מן ההיכל אל החצר החיצונה דרך חצר הפנימי : <b>הדרך דרך הצפון .</b> ר''ל הדרך שהוליך אותי היה דרך פאת צפון : <b>אל הלשכה .</b> ר''ל אל קבוצת הלשכות אשר עמדו מול הגזרה ומול הבנין אל אותן הלשכות שעמדו בפאת צפון רחוקים עשרים אמה מיסוד כותל המסיבה כמ''ש ובין הלשכות רחב עשרים אמה ( לעיל מא ) :
<b style="color: gray;">מצודת ציון</b> <b>הגזרה .</b> זה ההיכל ובית קה''ק : <b>הבנין .</b> הם הצלעות והמסיבה :
<b style="color: gray;">מלבי"ם פירוש המילות</b> <b>ויוציאני אל חצר החיצונה</b> למען תשכיל פי' הכתובים אשר נעלם ענינם מאת כל המפרשים צריך אני להעביר לפניך היטב תוכן החצר החיצונה ומעמדו ומדותיו וכל פרטיו, חלל החצר החיצונה מצפון לדרום מבואר שהיה שכ''ו אמה, כי מבואר למעלה (מ' י''ט כ''ג) שמדד מקיר החצר החיצונה עד קיר החצר הפנימי לצפון ולדרום מאה אמה בכל צד, הרי מאתים אמה, וחלל החצר הפנימי מאה. (כמש''ש פסוק מ''ז), ושני קירותיו היו כ''ו אמה (כמש''ש פסוק ו' שכל קיר היה י''ג אמה), ס''ה שכ''ו אמה. ומוכרח אצלי שכן היה ג''כ אורך חללו ממזרח למערב. והא לך פרטיו, מאה אמה מדד מקיר המזרחי של חצר החיצונה עד קיר מזרחי של חצר הפנימי, שלש עשרה אמה עובי קיר המזרחי של חצר הפנימי מאה אמה חלל חצר הפנימי ממזרח למערב עד האולם, מאה אמה מן כותל האולם עד סוף תא המערבי שאחורי בית הכפורת שהיה מתאחד עם קיר חצר הפנימי המערבי (כנ''ל מ''א) הרי ס''ה שי''ג אמה. נשארו עוד י''ג אמה פנויים במערב בין אחורי קיר תא המערבי וקיר החצר הפנימי שנמשכו בשוה עד קיר המערבי של החצר החיצונה, שבבית שני היו י''א אמה אחורי בית הכפורת ובבית שלישי שיבנה ב''ב יהיו י''ג אמה, הרי ס''ה שכ''ו אמה, והנה החלל שמן קיר החצר החיצוני עד קיר החצר הפנימי שהוא עזרת ישראל כבר התבאר שהיה מאה אמה כמ''ש וימד משער אל שער מאה אמה, אמנם החלל שהיה מן קיר החצר החיצוני עד קיר החצר הפנימי שנגד האולם וההיכל מתרחב י''ג אמה יותר והיה קי''ג אמה, כי מאה אמה של עזרת ישראל היה חוץ מן הקירות אבל מאה אמה שהיה לחצר הפנימי שנגד האולם וההיכל שמדד מצפון לדרום מאה אמה כמ''ש (סי' מ''א פי''ג) הי' עם הקירות של חצר הפנימי, וא''כ חצר הפנימי שנגד האולם וההיכל היה משוך לפנים מחצר הפנימי שקודם לו שנקרא בשם עזרת ישראל כפי עובי כותל עזרת ישראל שהיה י''ג אמה שנחשב שם חוץ מן החשבון של מאה, ואצל י''ג אמה של עובי חומת עזרת ישראל לפנים התחיל קיר חצר הפנימי שנגד ההיכל והאולם שהיו עוביו ה' אמות וא''כ הלא נתרחב חלל החצר החיצונה שם י''ג אמה והיה קי''ג אמה ברוחב, וקי''ג אמה באורך מן נגד התחלת כותל האולם עד סופו שהלך י''ג אמה אחורי בית הכפורת כנ''ל. <b>ועתה</b> אבאר לך הבנינים שהיו בחצר החיצונה הזה בקי''ג אמות של חללו, כבר אמר בסי' מ''א (פסוק י') ובין הלשכות רוחב עשרי אמה סביב לבית שעד עשרים אמה חוץ מקיר של חצר הפנימי, עמדו לשכות שהיו פתחיהם פתוחים אל קיר החצר הפנימי ונתקדשו בקדושת עזרה לאכול שם קדשי קדשים (כמ''ש לקמן בפסוק י''ג) ונקראו בשם לשכות העשרים מפני שרחבם עם קירותיהם היה עשרים אמה, ובארכם נמשכו בכל המאה אמה של קיר החצר הפנימי ופתחיהם פתוחות בקיר החצר הפנימי, רק אמה אחת היה פתוח באחוריהם אל צד החצר החיצונה שדרך אמה הזאת, היו יכולים לצאת מן הלשכות אל החצר החיצונה (כמ''ש בפ''ד דרך אמה אחת) ונגד לשכות העשרים עמדו בחצר החיצונה לשכות המאה לשכות שארכם מאה אמה ורחבם חמשים אמה ודרך עשר אמות יש בין לשכות העשרים לבין לשכות המאה בצד האחר של לשכות המאה שהוא אצל קיר החצר החיצונה עמדה רצפה ועליה לשכות כמו הרצפה והלשכות שהיו בחצר החיצונה שנגד עזרת ישראל שנתבאר (בסי' מ' פסוק י''ח), (ששם באר שהרצפה היתה אל כתף השערים הרצפה התחתונה, שבא להוציא הרצפה העליונה שהיא הרצפה שנמצא אצל קיר החיצונה במעלה ההר נגד ההיכל והאולם, ששם לא היה הרצפה אל כתף השערים כי היתה נגד כל הקיר). ושם בארתי שהלשכות האלה היה רחבם ד' אמות והיו משולשים זה ע''ג זה, וכן לשכות המאה שעמדה נגד הרצפה, ולשכת העשרים שעמדה בצד האחר אצל קיר החצר הפנימי היו ג''כ משולשים כמו שיתבאר בפסוק ו', וכבר בארתי שחלל החצר החיצונה נגד ההיכל והאולם היו מדרום לצפון קי''ג אמה, והיו שם עשרים אמה לשכות העשרים, ודרך עשר אמות בין לשכות העשרים ובין לשכת המאה, וחמשים אמה של רוחב לשכות המאה, הרי שמונים אמה, נשאר מן לשכת המאה עד קיר החצר החיצונה עוד ל''ג אמה, (כי רוחב חללו קי''ג אמה כנ''ל) ומבואר לקמן (בסי' מ''ו) שבארבעת מקצועות החצר החיצונה היו חצרות קטרות שהיו ארכם ארבעים ורחבם שלשים, א''כ בארבעים אמה הראשונים של קיר החצר החיצוני לצד המערב היו החצר קטרות, י''ג אמה נגד החלל שבין קיר החצר הפנימי וקיר החיצוני אחורי בית הכפורת, וכ''ז אמר נגד לשכת המאה, והיה בינם לבין לשכת המאה הפסק ג' אמות, ואחר החצר קטרות התחילה הרצפה והלשכות שעליה בקיר החצר החיצונה, שהיו רחבם ד' אמות, והיה הפסק בינם ובין לשכת המאה כ''ט אמה, לכל היותר, כי יוכל להיות שהלשכות שעל הרצפה שאצל קיר החצר החיצונה של צד מערב היו רחבים יותר מן הרצפה והלשכות שבצד מזרח כמו שהיו משונים בארכם ואז היה ההפסק ביניהם פחות מכ''ט אמה. עוד תדע כי בשני הצדדים שעמדו לשכות המאה נגד הרצפה מצד זה, וכן בשני הצדדים שעמדו לשכת המאה נגד לשכת העשרים לצד זה, עמדו אתיקים בצד המזרח ובצד המערב, שכבר רמזנו גדר שם אתיק שהוא בנין העשוי בגובה, ששם היו עומדים וצופים למרחוק, והיה דרכם לבנותה בין שני בתים שעומדים זה כנגד זה, היו ממשיכים קורות בפנים הבתים מגג בית זה לגג השני שכנגדו, ועל התקרה הזו בנו את האתיק שהיה מחבר שני הבתים בקציהם ע''י הקורות שהונחו מזה לזה, ומן האתיק שהיה בעליה בפנות גג הבתים היו צופים מזה לזה על כל סביבם, (ולפעמים היו בונים האתיק בחצר ע''ג עמודים) והאתיקים האלה היו משולשים זע''ג זה, ויתבאר ענינם בפרטות בפסוק ה' ו', וע''פ הקדמות אלה תבין פסוקי א' ב' ג' ד', <b>ויוציאני אל החצר החיצונה</b> שיצא מן החצר הפנימי שהיה שם אל החצר החיצונה שנגד האולם וההיכל, <b>הדרך דרך הצפון</b> רצה לומר שלא הוציאו אל החצר החיצונה שבצד דרום רק אל צד צפון, <b>ויבאיני אל הלשכה אשר נגד הגזרה ואשר נגד הבנין,</b> הוא לשכות העשרים שהיו סמוכים ופתוחים לקיר החצר הפנימי שנגד הגזרה והבנין (ר''ל התאים וההיכל) (ומה שלא אמר אשר נגד קיר החצר הפנימי, שהוא לפני הגזרה והבנין. ? וכן מה שאמה לשכה בלשון יחיד והם היו לשכות הרבה. ? בא ללמד שהוציאו אל הלשכה האחת שעמדה בצד מזרח שהיה פתחה מכוון נגד האולם, שכבר בארתי (מ''א י''א) שבצד מזרח היה פתח לאולם פתוח אל התאים, וכן היה מכוון נגדו פתח התאים זה כנגד זה, ונגד הפתח הזה היה מכוון בקיר החצר הפנימי פתח הלשכה של לשכת הכ' שעמדה בצד מזרח שעמדה נגד האולם, עד שהעומד בלשכה הזאת היה רואה משם פתחו של אולם, וקורא אני בה ושחטו פתח א''מ לענין שיכול לשחוט שם קדשים קלים, והוציאו דרך פתח הזה אל הלשכה הזאת לכן אמר <b>נגד הגזרה</b> כי פתח לשכה זו מכוון נגד פתח הגזרה שהוא האולם ופתח הבנין שהוא התאים שאצלו), <b>אל הצפון</b> ר''ל ומן לשכה הזאת הוציאו דרך פתח החצר שהיה באחורי הלשכה הזאת ברוחב אמה אחת אל החצר החיצונה אל צפון :
<h3>{ב}</h3>
אֶל־פְּנֵי־אֹ֙רֶךְ֙ אַמּ֣וֹת הַמֵּאָ֔ה פֶּ֖תַח הַצָּפ֑וֹן וְהָרֹ֖חַב חֲמִשִּׁ֥ים אַמּֽוֹת׃
<b style="color: gray;">רש"י</b> <b>אל פני אורך אמות המאה .</b> פתח הצפון אל פתח הלשכה שהיא פונה לצפון לחצר החיצונה ורואה כנגדו חמשים אמה רחב עד הכותל צפוני של חצר החיצונה ואורך מאה אמה שהרי הלשכות מחזיקות מן המזרח למערב מאה אמה ורחבו מן הצפון לדרום נ' אמה כמו שאמו' למטה בענין וחלל החצר החיצונה מאה אמה רחב כמו שאמור למעלה וימד משער אל שער מאה אמה נמצא לפני הלשכות חלל אויר אורך מאה אמה ורוחב חמשים :
<b style="color: gray;">מצודת דוד</b> <b>אל פני וגו' .</b> והרחב וגו' . ר''ל הביאו אל פתח הצפונה הפונה מול כותל חצר החיצונה אשר לפניה אויר חלל אורך מאה אמה ברוחב חמשים אמה כי רחב הלשכות היו נ' אמה וארכן מאה אמה כמ''ש בענין והיו א''כ מרוחקים מכותל חצר החיצונה חמשים אמה הרי א''כ אויר החלל שלפניהם מאה אורך וחמשים רחב ועיין בקונטרס בנין הבית והצורה :
<b style="color: gray;">מלבי"ם פירוש המילות</b> <b>אל פני אורך</b>. ומשם נכנס אל לשכת המאה, שגם לשכת המאה היתה פתוחה שם בדרום והיה רוחב הפתח אמה אחת מגביל נגד המקום שיצא משם מלשכת העשרים דרך האמה הפתוחה, ועקר פתחה היה לצפון שמשם יוצא מן לשכת המאה לצד צפון נגד הרצפה, והפתחים היו קרובים לצד מזרח, וז''ש <b>אל פני אורך,</b> שהפנים הוא תמיד צד המזרח ששם מתחיל <b>ארך אמות המאה,</b> ושם היה הפתח של אמה אחת של לשכת אמות המאה בצד דרום ונגדו הפתח העקרי בצד צפון ונכנס בפתח אמה אחת הדרומי ועבר רוחב הלשכה אל <b>פתח הצפון,</b> כי בצפון היה עקר הפתח, <b>והרוחב</b> של לשכה הזאת הוא <b>חמשים אמה</b> מדרום לצפון וכשעבר הרוחב הזה בא דרך פתח הצפון נגד הרצפה אשר לחצר החיצונה :
<h3>{ג}</h3>
נֶ֣גֶד הָֽעֶשְׂרִ֗ים אֲשֶׁר֙ לֶחָצֵ֣ר הַפְּנִימִ֔י וְנֶ֣גֶד רִֽצְפָ֔ה אֲשֶׁ֖ר לֶחָצֵ֣ר הַחִֽיצוֹנָ֑ה אַתִּ֥יק אֶל־פְּנֵֽי־אַתִּ֖יק בַּשְּׁלִשִֽׁים׃
<b style="color: gray;">רש"י</b> <b>נגד העשרים אשר לחצר הפנימי .</b> כל זה סימן מקום הלשכות אצל העשרים רוחב אויר אשר לחצר הפנימי סביב סביב לבית כמו שאמור למעלה ובנין הלשכות רוחב כ' אמה : <b>ונגד רצפה אשר לחצר החיצונה .</b> שאמרנו למעלה שעליה היתה החצר ( סביב ) מוקפת סביב לה : <b>אתיק אל פני אתיק .</b> לא ידעתי מהו , ( תו' ) אתיק אל פני אתיק , אתיק הוא עמוד כמו שפי' רש''י נמי ( לעיל טז ) והאתיקים סביב לשלשתם שהם עמודים והלשכות העליונות היינו הני לשכות עצמם שמדבר מהם וקורא אותם עליונות לפי שהם בגובהו של הר כמו שפירש''י גבי ומתחת הלשכות האלה והכי פי' על הסדר והלשכות העליונות שהם בגובהו של הר ב' מהם היו קצרות כלומ' אינם רווחות לפי שהאתיקים היו ממעטים בהם שכן דרך הבנאים לחזק מלאכת בניינם לעשות עמודים עד ב' שלישי החומה ומשם ואילך כלים ומשפיעים ולכך השלישית אינה קצרה והיינו דקאמר כי משולשות הנה ואין להם עמודים לפי שאין צריך חיזוק כמו מלמטה ואין להם עמודים כעמודי החצרות כלומר עמודי לשכות אלו אינם כשאר עמודי' ששאר עמודים מיושבים אצל החומה לחיזוק אבל הני בעובי החומה בולטין לחוץ ולפנים לכך אוכלים מן הבנין : <b>על כן נאצל .</b> כתרגומו דחיקן לפי שהם בעובי החומה בולטים לחוץ ולפנים מחזקים הלשכות : <b>מהתחתונות ומהתיכונות מהארץ .</b> לצד הארץ כך מצאתי בשם אשל גדול ( סא''א ) . בשלישים . ת''י מתלתין משמע שהיו אותן לשכות משולשות שלש זו למעלה מזו וגם המקראות מוכיחין כן שהוא אומר והלשכות העליונות קצרות מהתחתונות ומהתיכונות ואני לא יכולתי להבין בשלשת המקראות הללו כלל מהו כי יוכלו אתיקים מה הם אותם אתיקים והיאך אוכלות מן העליונות ואינם אוכלות מן התחתונות ומן התיכונות וטעם שהוא נותן לדבר כי משולשות הנה ואין להם עמודים לא ידעתי להבין בו , ( ואנ''י ל''א היה ל''י ל''א ר''ב ול''א עו''זר בכ''ל הבני''ן הזה אל''א כמ''ו שהראוני מ''ן השמי''ם ) :
<b style="color: gray;">מצודת דוד</b> <b>נגד העשרים וגו' .</b> נותן סימן על מקום הלשכות ההם ואומר העבר מזה היה מול חלל אויר עשרים מהחצר שלפני יסוד כותל המסיבה וזהו מ''ש ובין הלשכות רחב עשרים אמה ( לעיל מא ) : <b>הפנימי .</b> ר''ל עבר הפנימי מהלשכות היה פונה מול חלל האויר הזה : <b>ונגד רצפה וגו' .</b> ר''ל והעבר מזה היה מול הרצפה מהחצר כמ''ש ורצפה עשוי לחצר סביב ( לעיל מ ) : <b>והחצונה .</b> ר''ל עבר החיצונה מהלשכות היה פונה מול הרצפה הזה : <b>אתיק אל פני אתיק .</b> ר''ל עמודי הלשכות ההם היו זה לעומת זה עמוד בפנים מול עמוד מבחוץ : <b>בשלישים .</b> ר''ל כן היה בעבור שהלשכות ההם היו שלשה עליות זו על גב זו והיה הבנין גבוה ולכן היו עמודים כפולים זה מול זה לחזק הבנין :
<b style="color: gray;">מצודת ציון</b> <b>רצפה .</b> ענין הצעת אבנים למדרך הרגל : <b>אתיק .</b> עמוד מרובע בולט מהכותל רחב מלמטה והולך וכלה מלמעלה והוא עשוי לחיזוק וכן והאתיקים ( לעיל מא ) : <b>בשלישים .</b> מלשון שלשה :
<b style="color: gray;">מלבי"ם פירוש המילות</b> <b>נגד העשרים</b> וכו' <b>אתיק אל פני אתיק,</b> עתה מצא שיש שם ארבעה אתקים, שכבר בארתי שבנין אתיק הוא הנעשה בין שני בתים שעומדים זה כנגד זה מניחים קורות בפנות הבית מגג בית זה לגג הבית שכנגדו ועל הרצפה של הקורות האלה בונים בנין בגובה, שמוקף בחלונות סביב שהעולה שם רואה משם למרחוק על כל סביביו, ובנין זה מחבר למעלה שני הבתים, וראה שם ארבעה אתיקים, שני אתיקים היו נגד העשרים אשר לחצר הפנימי, שהניחו קורות מן גג לשכות המאה אל גג לשכת העשרים שהיו מכוונים זה כנגד זה בצד דרום של לשכת המאה, וביניהם עשר אמות כנ''ל, ונבנה אתיק אחד בפנות המזרח ואתיק אחד בפנות המערב, וז''ש <b>שנגד העשרים אשר לחצר הפנימי</b> (ר''ל מן לשכת המאה נגד לשכת העשרים אשר הם פתוחים ושייכים בקדושתם לחצר הפנימי), היה <b>אתיק אל פני אתיק,</b> ר''ל אתיק במזרח מכוון אל אתיק שכנגדו במערב. וכן היו שני אתיקים נגד הרצפה, שהמשיכו קורות מן גג לשכת המאה אל גג לשכות הרצפה שבצד קיר החצר החיצוני, בשני הצדדים שהתחילו הלשכות שעל הרצפה, ובנו אתיק א' במזרח ואתיק א' במערב, ולכן היה גם <b>נגד הרצפה אשר לחצר החיצונה ג''כ אתיק אל פני אתיק,</b> ואתיקים אלה היו <b>בשלשים</b> ר''ל כל אתיק היה שלשה, א' ע''ג חברו תחתיים שניים ושלישים, וזה יתבאר עוד בפסוק ה' ו' :
<h3>{ד}</h3>
וְלִפְנֵ֨י הַלְּשָׁכ֜וֹת מַהֲלַךְ֩ עֶ֨שֶׂר אַמּ֥וֹת רֹ֙חַב֙ אֶל־הַפְּנִימִ֔ית דֶּ֖רֶךְ אַמָּ֣ה אֶחָ֑ת וּפִתְחֵיהֶ֖ם לַצָּפֽוֹן׃
<b style="color: gray;">רש"י</b> <b>ולפני הלשכות מהלך עשר אמות רחב אל הפנימית דרך אמה אחת .</b> נראה בעיני לפי שחלל החיצונה רחב מאה מצפון לדרום ומהן הלשכות רחב חמשים ולפניהם אויר חמשים לצד צפון הרי כאן כל רחב החצר נמצא כל רחב החצר סתום שאין אויר בין הלשכות לבין זוית בית החליפות כלום ואין מבוא ליכנס בו לאויר הכ' שבין הלשכות והתאים כי אויר כ' אמה המפסיק בין התאים והלשכות הוא ט''ו אמות שאחורי בית החליפות ונוסף עליהם חמש אמות וא''ת נמצא אויר ה''א בין זויות החליפות לזויות הלשכו' הרי עובי כותל המפסיק בין חצר הפנימי ובין חצר החיצונה הבא מן המזרח למערב סותמו שהרי עוביו ו''א וראשו כלה לאותו זוית לתוך מאה אורך של חצר הפנימית אל זוית בית החליפות לפיכך אין מבוא לאותו אויר כ' לא בפנימית ולא בחיצונה אא''כ היה משפע וכונס כשהיה מכלה סוף חומה שבין שתי החצרות ( שופע בתוך חצר החיצונה בפנימית ) בעובי החומה אמה כדי כניסת אדם ונכנס לתוך אויר ה''א שבין כותל החליפות לכותל הלשכה והולך באותו אויר לצד מערב י' אמות ושם כלה משך בית החליפות ונכנס לתוך אויר רחב כ' וזהו שאמר מהלך י''א רחב לבא אל הפנימית ודרך אמה א' שהרי נכנס בו דרך פתח אמה אחת ששיפע וכינס בסוף החומה ולמה קורהו מהלך רחב ולא היה לו לומר מהלך י' אמות אורך לפי שלענין בנין החליפות הוא רוחב לפי שבנין החליפות מן הצפון לדרום ט''ו אמה ומן המזרח למערב אינו אלא י''א . ופתחיהם לצפון . פתחי הלשכות הללו לצפון , מצאתי , וזהו פי' של פתח הצפון הכתובה למעלה שם קיצר הדבור וכאן פירשו ( זה שייך לרש''י מ''ב פסוק ב' בגמר הדבור למעלה וזהו פי' ר' שמעיה וכתב מדעתו , תוספות ) :
<b style="color: gray;">מצודת דוד</b> <b>ולפני הלשכות וגו' .</b> ר''ל הנכנס לאויר חלל העשרים שלפני הלשכות היה לו מהלך עשר אמות רחב בית החליפות לבוא אל עבר הפנימית מהלשכות והלך שם דרך פרצה מאמה אחת רחב וזהו לפי שלא היה דרך לבוא בחלל עשרים האמה שבעבר הפנימי מהלשכות לא מחצר הפנימי כי לא היה שם מקום להיות פתח כי כותל מזרחי של בית החליפות נמשך עד המקצוע ושם היה חלונות להטמין הסכינים כמ''ש בקונטרס בנין הבית ולא היה מקום על פתח ולא מחצר החיצונה כי בית החליפות ועובי כותל חצר הפנימי סתמו כל רוחב חלל עשרים האמה ועוד נכנס אמה אחת בכותל הלשכות כמ''ש בקונטרס בנין הבית ובפאת המערב היה סותם מקום המיוחד לבשל ק''ק ולהיות דרך כניסה היה פרצה ברוחב אמה בסוף כותל חצר הפנימי שאצל כותל הלשכות ואורך הפרצה ההיא היתה מול האמה שנכנסה הכותל ההיא בכותל הלשכות ועוד אמה להלן ומשם היה פרצה רוחב אמה באורך חמש אמות כלפי המערב עד כלות הכותל ההיא המכסה עובי כותל בית החליפות וכאשר נראה בצורה ועיין בקונטרס בנין הבית וז''ש ולפני הלשכות ר''ל הנכנס לאויר החלל שלפני הלשכות היה לו מהלך עשר אמות רוחב לבוא אל עבר הפנימה מהלשכות חמשה בתוך הפרצה מול כותל מזרחי של בית החליפות וחמשה מול חלל בית החליפות וכותל המערבי והולך א''כ שם ברוחב דרך אמה של הפרצה : <b>ופתחיהם .</b> פתחי הלשכות ההם היו בעבר הצפוני מול רצפת חצר החיצונה :
<b style="color: gray;">מצודת ציון</b> <b>מהלך .</b> ר''ל דרך ושביל :
<b style="color: gray;">מלבי"ם פירוש המילות</b> <b>ולפני הלשכות,</b> עתה ברר כמה היה הפסק בין לשכות המאה ובין לשכת העשרים שכנגדו, אמר <b>שלפני לשכות המאה היה מהלך עשר אמות רחב אל הפנימית,</b> היינו אל לשכת העשרים שהיה פתחם לצד פנים לדרום, ובאר עוד באיזה פתח נכנס מן לשכת העשרים אל לשכת המאה (אחר שפתח לשכת העשרים העקרי היה לדרום, ופתח לשכת המאה היה לצפון?) אמר שנכנס <b>דרך אמה אחת,</b> שהיה פתח צר מחזיק אמה ברוחב, פתוח בלשכות העשרים נגד לשכת המאה לצפון, ובלשכת המאה נגד לשכת העשרים לדרום שדרך שם יצא מלשכת העשרים ונכנס ללשכת המאה, <b>ופתחיהם לצפון</b> ר''ל ועיקר הפתח של לשכת המאה היה לצפון אל צד הרצפה, כי בצד דרום לא מקרי פתח כיון שלא היה רחב רק אמה :
<h3>{ה}</h3>
וְהַלְּשָׁכ֥וֹת הָעֶלְיוֹנֹ֖ת קְצֻר֑וֹת כִּֽי־יוֹכְל֨וּ אַתִּיקִ֜ים מֵהֵ֗נָה מֵֽהַתַּחְתֹּנ֛וֹת וּמֵהַתִּֽכֹנ֖וֹת בִּנְיָֽן׃
<b style="color: gray;">רש"י</b> <b>והלשכות .</b> העליונות וגו' :
<b style="color: gray;">מצודת דוד</b> <b>והלשכות העליונות .</b> הלשכות האלה שעמדו במעלה ההר כלפי המערב היו צרות ודחוסות מבפנים כי האתיקים שהיו מבפנים כמ''ש למעלה הם מעטו מהן את החלל וחזר ופירש מן התחתונות ומן התיכונות מעטו בנין האתיקים את החלל אבל מן העליונות לא מעטו את החלל כי לא עלו שמה כי כבר נתחזק הבנין במה שהיו האתיקים בתחתונות ובתיכונות :
<b style="color: gray;">מצודת ציון</b> <b>קצורות .</b> מלשון קצר ר''ל צרות ודחוקות : <b>יכלו .</b> כמו יאכלו והוא ענין המעטה באויר החלל ובדרז''ל כמה לוחות אוכלות בארון ( ב''ב יד ) : <b>ומהתיכונות .</b> מהאמצעית :
<b style="color: gray;">מלבי"ם פירוש המילות</b> <b>והלשכות העליונות קצרות,</b> כבר בארנו שמן גג לשכת המאה נמשכו קירות בצד צפון אל גג לשכת הרצפה, ובצד דרום אל גג לשכת העשרים, בשני הצדדים בצד מזרח ובצד מערב, שעליהם בנו אתיקים (כנ''ל פסוק ג') ושם באר שהאתיקים היו משולשים שלש זה ע''ג זה בגובה, ומבואר כאן שגם הלשכות שעל גגיהם נבנו האתיקים היו ג''כ משולשות כמ''ש (בפסוק ו') <b>כי משולשות הנה,</b> ר''ל שהיו הלשכות שלש זו ע''ג זו בגובה, בין לשכת העשרים בין לשכת המאה, בין לשכת הרצפה, ועל גגי הלשכות הונחו הקורות שהיה רצפה להאתיקים, (כי האתיקים האלה לא הונחו ע''ג עמודים שכבר בארתי שהיו בונים לפעמים אתיקים בחצר ע''ג עמודים עומדים בגובה ומניחים קורות מעמוד לעמוד ועליהם מניחים רצפת האתיק, אבל פה הונחו הקורות על הקירות של הלשכות מצד זה ומצד זה), ולפ''ז היה מוכרח לקצר קיר הלשכה האמצעית מן קיר הלשכה התחתונה כדי שישאר שם מקום להניח עליו רצפת האתיק התחתון, למשל אם היו קירות הלשכה התחתונה ב' אמות עשו קירות הלשכות האמצעית רק אמה ומחצה ונשאר חצי אמה פנוי מכאן ומכאן שעליהם הניחו קורות רצפת האתיק הראשון, וכן היו מוכרחים לקצר קירות הלשכות העליונות עוד חצי אמה מכל צד שיונחו עליהם הקורות שיהיו רצפה להאתיק האמצעי, והיה עובי חומת הלשכות העליונה רק אמה אחת, והקורות שהיו רצפה לאתיק העליון הונחו על גגות הלשכה העליונה כי אתיק השלישי עלה בגובה על גג העליון של הלשכות, וז''ש <b>והלשכות העליונות קצרות,</b> שיערו הכתוב וסדרו, <b>והלשכות העליונות קצרות בנין מהתחתונות ומהתיכונות כי יוכלו אתיקים מהנה,</b> ר''ל שהבנין (ר''ל הקירות שבם נבנו הלשכות) של הלשכות העליונות היו קצרות מהבנין (היינו מהקירות) של לשכות התחתונות והתירונות, על ידי שהעתיקים אכלו ולקחו מן הבנין, שהבנין נתמעט מבחוץ להניח עליו ראשי קורות רצפת האתיקים, ועי''ז נתרחבו האתיקים כי כשיעור שנכנס בעובי החומה של הלשכות נתרחבו האתיקים, ועז''א שהם אכלו מהם, ודייק לומר <b>קצרות בנין,</b> שרק הבנין שהוא רוחב החומה נתקצרה בעוביה אבל הלשכה בעצמה בפנים לא נתקצרה עי''ז (וזה מובן ממילא שכמו שבנין הלשכות העליונות נתקצר מן התיכונות, שה''ה שבנין הלשכות התיכונות נתקצר מן בנין התחתונות, רק שדבר זה אינו חידוש ועיקר החידוש הוא שגם העליונות נתקצר בנינם, הגם שבעליונות היה יכול לבנות באופן שלא יתקצר הבנין, והוא שלא יניח ראשי קורות האתיק האמצעי מצפון לדרום על קירות הלשכות רק יניח אותם ממזרח למערב על קירות האתיק עצמו מקיר המערבי לקיר המזרחי, ולכן הודיעני שגם האתיק השני הניח ראשי קורות על קירות הלשכות, שבזה הבנין חזק יותר, ועי''ז נתקצרו גם קירות הלשכות העליונות, וכ''ש קירות הלשכות התיכונות שלא היה אפשר להניח הקורות רק על קירות הלשכות) :
<b style="color: gray;">מלבי"ם ביאור המילות</b> <b>קצרות.</b> שיעורו, קצרות בנין מהתחתונות, כי יאכלו אתיקים מהתחתונות :
<h3>{ו}</h3>
כִּ֤י מְשֻׁלָּשׁוֹת֙ הֵ֔נָּה וְאֵ֤ין לָהֶן֙ עַמּוּדִ֔ים כְּעַמּוּדֵ֖י הַחֲצֵר֑וֹת עַל־כֵּ֣ן נֶאֱצַ֗ל מֵהַתַּחְתּוֹנ֛וֹת וּמֵהַתִּֽיכֹנ֖וֹת מֵהָאָֽרֶץ׃
<b style="color: gray;">רש"י</b> <b>כי משולשות הנה וגו' .</b> לא הבנתי בהם כלל . כי יוכלו אתיקים . כמו יאכלו אוכלים וממעטים באויר הלשכות :
<b style="color: gray;">מצודת דוד</b> <b>כי משולשות הנה .</b> בא ליתן טעם למה היו אתיקים בפנים למעט החלל ואמר לפי שבנין הלשכות היו משולשות שלשה עליות זו ע''ג זו ולכן צריך לחזק הבנין : <b>ואין להן וגו' .</b> ר''ל אין תועלת להן בעמודים כלפי החוץ לבד כדרך עמודי החצירות כי לא יתחזקו באלה : <b>על כן וכו' .</b> ר''ל הואיל והיה הצורך לעשות עמודים גם בפנים לכן נלקח ונפרש מחלל לשכות התחתונות ומהתיכונות מהארץ ר''ל כלפי רצפת התיכונות מעטו האתיקים את החלל אבל לא כלפי התקרה כי האתיקים היו הולכים וכלים כלפי מעלה ולא הגיעו עד התקרה כי כבר נתחזק הבנין ועיין בצורה :
<b style="color: gray;">מצודת ציון</b> <b>נאצל .</b> ענין הפרשה כמו אצלת לי ברכה ( בראשית כז ) :
<b style="color: gray;">מלבי"ם פירוש המילות</b> <b>כי משולשת הנה,</b> באר את הדבר, מפני שהאתיקים וכן הלשכות היו משולשות, ולכן היו בהם תחתונות ותיכונות ועליונות, <b>ואין להם עמודים כעמודי החצרות</b> באר הטעם שהוצרך להניח את הקורות על הקירות של הלשכות ולמה לא הניח קורות רצפת האתיקים על עמודים כדרך הרגיל באתיקים שבונים בחצרות שמעמידים עמודים וממשיכים קורות מעמוד לעמוד כנ''ל, עז''א שלא רצה להעמיד עמודים לצורך האתיקים, מפני שהעמודים ימעטו את רוחב הדרך שבין הלשכות, <b>על כן נאצל מהתחתונות ומהתיכונות מהארץ</b> ר''ל לכן נאצל ונגרע בכל פעם מן בנין הלשכה אל האתיק, ונלקח אליהם מן גג הלשכות התחתונות ומן גג הלשכות התיכונות, מהארץ שלהם היינו מהרצפה של האתיק התחתון, וגג הלשכה התיכונה היא הארץ והרצפה של האתיק התיכון, ונאצל מהארץ מן הלשכה אל האתיק, שעליו הונחו קורות האתיקים :
<b style="color: gray;">מלבי"ם ביאור המילות</b> <b>נאצל.</b> נפרש, המקום נפרש אל האתיקים :
<h3>{ז}</h3>
וְגָדֵ֤ר אֲשֶׁר־לַחוּץ֙ לְעֻמַּ֣ת הַלְּשָׁכ֔וֹת דֶּ֛רֶךְ הֶחָצֵ֥ר הַחִֽצוֹנָ֖ה אֶל־פְּנֵ֣י הַלְּשָׁכ֑וֹת אָרְכּ֖וֹ חֲמִשִּׁ֥ים אַמָּֽה׃
<b style="color: gray;">רש"י</b> <b>וגדר אשר לחוץ וגו' .</b> המפסיק בין הלשכות והחצר החיצונה של צד מזרח : <b>ארכו חמשים אמה .</b> מן הצפון לדרום :
<b style="color: gray;">מצודת דוד</b> <b>וגדר וגו' .</b> ר''ל כותל הנראה מחוץ שלפני הלשכות ולתוספת ביאור אמר דרך חצר החיצונה ר''ל הפונה לחצר החיצונה אל פני הלשכות למזרחן : <b>ארכו .</b> אורך הכותל ההוא הנראה מחוץ היה חמשים אמה כי אמה אחת היתה נכסת מעין הרואה ע''י כותל חצר הפנימי כאשר נראה בצורה והיא האמה שהפרצה אצלה כי באמת היה אורך הכותל נ''א אמה כי מכותל חצר הפנימי עד כותל חצר החיצונה היה מאה אמה והחלל ממנה עד הלשכות היה חמשים אמה א''כ נשארו חמשים על הלשכות ועוד אמה אחת שהיתה נכסית בעובי כותל חצר הפנימי אבל היתה נכסת מעין הרואה אבל בפאת המערב היה נראה באמת נ''א אמות ועיין בקונטרס בנין הבית :
<b style="color: gray;">מצודת ציון</b> <b>וגדר .</b> כותל :
<b style="color: gray;">מלבי"ם פירוש המילות</b> <b>וגדר אשר לחוץ,</b> להבין הפסוקים האלה צריך להקדים לך עוד הקדמה אחת, כבר התבאר שעשרים אמה חוץ לקיר החצר הפנימי שנגד ההיכל והאולם נתקדשו בקדושת העזרה, ושם עמדו לשכות העשרים המקודשות, וזה נמשך בארץ מאה אמה, של משך האולם וההיכל וקה''ק, הנה גם חוץ לקיר של עזרת ישראל נתקדשו ג''כ עשרים אמה שיהיה קדושתם כקדושת עזרה לשחוט ולאכול שם קה''ק (בין צד צפון ובין צד דרום), דהא האולם שעמד בפתח שער הצפוני של עזרת ישראל ושם היה משוך מן התאים ולחוץ, (כמ''ש מ' כ''ח כ''ט), היה רחוק מן השער י''ח אמה, (י''ב אמה רוחב התאים (כנ''ל מ''ג י''ג) ושש אמות משך האולם (כנ''ל מ' ח') וכבר כתבתי (מ' ל''ח) שגם שתי אמות לפני האולם היו קדושים, הרי כ' אמה, רק שבעשרים אמה שנתקדשו נגד קיר החצר הפנימי שנגד הבנין והגזרה עמדו לשכות העשרים כנ''ל, אבל בעשרים אמה שנתקדשו נגד קיר חצר הפנימי של עזרת ישראל שם לא היו לשכות מקודשות דהא שם עמדו תאי השער שנמשכו באורך עד ארבעים אמה מן השער (כנ''ל מ' ט''ו), וכדי שיהיה שם הבדל והפרש בין המקודש להבלתי מקודש עשו שם גדר שנקרא לקמן (פסוק י''ב) בשם גדרת הגינה כי גדר זה היה מגין בפני הקדשים שלא יפסלו ביוצא, שעד הגדר היה קדוש וחוץ מן הגדר בלתי קדוש, וגדר זה נמשך חמשים אמה, שהוא מן חצי השער הצפוני של עזרת ישראל עד סוף עזרת ישראל נגד התחלת כותל האולם, וכמו שבחצר שלפני הבינן והגזרה עמדו לשכות המאה שרחבם חמישם אמה לפני לשכת העשרים המקודשים, והיה דרך עשר אמה בין לשכות העשרים המקודשות, ובין לשכות המאה הבלתי מקודשות, ונכנסו מן לשכות העשרים אל לשכות המאה דרך פתח אמה אחת שהיתה בהתחלת הלשכות במזרח (כנ''ל פסוק א'), כן היה גם בחצר שלפני עזרת ישראל ג''כ לשכות שרחבים חמשים אמה כתבנית לשכות המאה, רק שלשכות המאה היה ארכם מאה אמה ולשכות אלה שבחצר החיצונה שלפני עזרת ישראל היה ארכם ורחבם חמשים אמה, והיה ג''כ מהלך עשר אמות הפסק בין הגדר המקודש בין לשכות החמשים, ובהתחלת הגדר במזרח, נכנסו ג''כ דרך פתח אמה אחת אל הלשכות החמשים, כי עקר פתחם היה פתוח לצד צפון כמו לשכת המאה (כנ''ל פסוק ד'), וז''ש <b>וגדר אשר לחוץ לעומת הלשכות,</b> היינו לשכות החמשים אמה שעמדו בחצר החיצונה שנגד עזרת ישראל <b>דרך החצר החיצונה אל פני הלשכות</b> ששם היה הדרך שיצאו מן פתח החצר הפנימי אל החצר החיצונה והגיע אל פתח אמה אחת שהיה בראש הלשכות בקרן דרומית מזרחית (לכן אמר פני הלשכות ר''ל בצד שאצל המזרח שהמזרח נקרא פנים) <b>ארכו חמשים אמה,</b> גדר זה נמשך בארך חמשים אמה מנגד התחלת פני הלשכות עד נגד סופם בצד מערב :
<h3>{ח}</h3>
כִּֽי־אֹ֣רֶךְ הַלְּשָׁכ֗וֹת אֲשֶׁ֛ר לֶחָצֵ֥ר הַחִֽצוֹנָ֖ה חֲמִשִּׁ֣ים אַמָּ֑ה וְהִנֵּ֛ה עַל־פְּנֵ֥י הַהֵיכָ֖ל מֵאָ֥ה אַמָּֽה׃
<b style="color: gray;">רש"י</b> <b>כי אורך הלשכות .</b> מן הצפון לדרום חמשים אמה : <b>והנה על פני ההיכל .</b> מן המזרח למערב כנגד האולם וההיכל ובית הכפרת והתאים ק' אמה :
<b style="color: gray;">מצודת דוד</b> <b>כי אורך וכו' .</b> בזה יתן טעם למה לא היה נראה כל אורך הכותל ואמר כי בנין הלשכות הנראה לחצר החיצונה היה חמשים אמה כי כותל חצר הפנימי כסה אמה אחת מעין הרואה ( ולפי שאמר מלת אורך על הכותל לכן אמר כן גם על בנין הלשכות עם כי היה צודק עליו לשון רוחב ) : <b>והנה על פני ההיכל .</b> ר''ל והנה הם עמדו לפני ההיכל באורך מאה אמה כמדת ההיכל כי מלת היכל כולל ההיכל והאולם ובית קה''ק והצלע מאחוריו וכותל הצלע :
<b style="color: gray;">מלבי"ם פירוש המילות</b> <b>כי ארך,</b> מפרש כי הלשכות האלה הגם שנדמו ללשכת המאה ברחבם שכולם היה רחבם חמשים אמה בשוה, בכ''ז היה הבדל ביניהם בארכם, <b>כי ארך הלשכות אשר לחצר החיצונה</b> (היינו החצר שעומד נגד עזרת ישראל) היו ארכם רק <b>חמשים אמה, והנה על פני ההיכל</b> ר''ל אבל הלשכות שרחבם חמשים שעמדו בחצר החיצונה שעל פני ההיכל היה ארכם <b>מאה אמה,</b> ואחר שארך הלשכות שנגד עזרת ישראל היה רק חמשים אמה היה הגדר ג''כ רק חמשים אמה :
<h3>{ט}</h3>
(ומתחתה) (לשכות) [וּמִתַּ֖חַת] [הַלְּשָׁכ֣וֹת] הָאֵ֑לֶּה (המבוא) [הַמֵּבִיא֙] מֵֽהַקָּדִ֔ים בְּבֹא֣וֹ לָהֵ֔נָּה מֵֽהֶחָצֵ֖ר הַחִצֹנָֽה׃
<b style="color: gray;">רש"י</b> <b>ומתחת הלשכות האלה .</b> איני יודע אם בא ללמד שהיה להם מחילות מתחתיהם או בא ללמד שהיו לשכות במזרח החצר ולפי שההר הולך ומשפע לצד המזרח קורא לו ומתחת הלשכות האלה שאלו בגובהו ואלו בשפולו וכן הוא אומר ובשפולו של חצר אל המבוא אשר מהקדים בבואו להנה מהחצר החיצונה :
<b style="color: gray;">מצודת דוד</b> <b>ומתחת הלשכות האלה .</b> ר''ל בשפולי ההר כלפי המזרח אל הלשכות האלה שעמדו שם הנה דרך ביאה להן היה מעבר המזרח כשבא להן מחצר החיצונה כי כמו שעמדו לשכות במעלה ההר מול המסיבות מזה ומזה כן עמדו לשכות בשפולי ההר מזה ומזה והיו כמדות לשכות העליונות ועמדו חמשים אמה מרוחקים מכותלי חצר החיצונה ורוחב הלשכות היו נבלעות אמה אחת בעובי כותל חצר הפנימי במשך י''א אמות ובאורך היו נבלעות חצי אמה בעובי כותל תאי המזרחי שבעבר השער מזה ומזה ומהם עד כותל המזרחי מחצר החיצונה היה י''א אמות ועיין בקונטרס בנין הבית ובצורה וז''ש המביא מהקדים וגו' ר''ל כשבאים אליהן מהחצר החיצונה היה דרך ביאה מן המזרח באותן י''א אמה :
<b style="color: gray;">מצודת ציון</b> <b>המביא .</b> מל' ביאה :
<b style="color: gray;">מלבי"ם פירוש המילות</b> <b>ומתחת הלשכות,</b> הנה כבר באר שמי שיצא מעזרת ישראל (דרך האולם) והלך מדרום לצפון אל לשכת הנ' היה נכנס דרך אמה א' שהיה פתוח בראש הגדר מזה ובראש לשכת הנ' מזה ונכנס אל לשכת הנ', ושם היה כנגדו פתח לשכת חמשים בצד צפון שיצא משם אל החצר החיצונה לפני הרצפה והלשכות שעמדו אצל קיר הצפוני (כמו שהיו ג''כ בחצר החיצונה שלפני הבנין והגזרה (כנ''ל פסוק ד') ועתה באר שמי שבא ממזרח למערב, שנכנס בשער המזרחי של החצר החיצונה והולך למערב, היה הדרך אל הלשכות האלה <b>מתחת הלשכות,</b> ר''ל מצד מזרח ששם היו במורד ההר (כי ההר הוגבה ועלה בצד מערב) והיה הדרך <b>המביא מהקדים</b> הולך מן מורד ההר שתחת הלשכות, ר''ל מצד מזרח, <b>כשבא להנה מהחצר החיצונה,</b> כי הדרך המביא אל הלשכות מהחצר הפנימי היה ברוחב הגדר (כמ''ש בפ' ז') אבל הדרך ממזרח מהחצר החיצונה היה מן החצר שהיה מתחת ללשת החמשים משם עלה ממזרח למערב עד שהגיע אל דרך העשר אמות שהיו בין הגדר ובין לשכת החמשים ובדרך זה עלה למערב :
<h3>{י}</h3>
בְּרֹ֣חַב ׀ גֶּ֣דֶר הֶחָצֵ֗ר דֶּ֧רֶךְ הַקָּדִ֛ים אֶל־פְּנֵ֧י הַגִּזְרָ֛ה וְאֶל־פְּנֵ֥י הַבִּנְיָ֖ן לְשָׁכֽוֹת׃
<b style="color: gray;">רש"י</b> <b>ברחב גדר החצר וגו' .</b> הבא מן הקדים של חצר החיצונה וסובב אל הצפון דרך מקצוע צפונית מזרחית של חומות הפנימית מבחוץ לבא לאותן הלשכות שבצפון מוצא על פני גדר החצר כותל מזרח של חצר הפנימית שהיא מערבית לחיצונית כנגד הגזרה והבנין שבפנימית לשכות סמוכות לאותו הכותל ועומדי' בחיצונה מצאתי :
<b style="color: gray;">מצודת דוד</b> <b>ברחב גדר החצר .</b> ר''ל ההולך ברחב גדר החצר בפאת המזרח מוצא הלשכות ההן משוכות מהגדר למערב כלפי הגזרה והבנין :
<b style="color: gray;">מלבי"ם פירוש המילות</b> <b>ברחב גדר החצר דרך הקדים,</b> ר''ל ובכל זה לא היה אפשר שיגיע בלכתו מן המזרח אל המערב רק ברוחב גדר החצר, וזה יתבאר לך אם תזכור מה שכתבתי בפסוק א' שהחלל שהיה מן קיר החצר החיצוני עד קיר החצר הפנימי שנגד האולם וההיכל היה קי''ג אמה, והיה עודף י''ג אמה על חלל החצר החיצונה שנגד עזרת ישראל, כי הקיר של עזרת ישראל היה בולט י''ג אמה לתוך החצר החיצונה יותר מן הקיר של החצר הפנימי שנגד האולם וההיכל עיי''ש, וא''כ העשרים אמה שנתקדשו לפני קיר החצר הפנימי עזרת ישראל, היו משוכים לתוך החצר החיצונה י''ג אמות יותר מן העשרים אמה שנתקדשו נגד הקיר של חצר שפנימי שנגד האולם וההיכל, וכן הדרך עשר אמות ולשכת החמשים שלפניהם היו משוכים אל החצר החיצונה י''ג אמה מן הדרך של עשר אמה ולשכת המאה שלפניהם, בחצר שנגד האולם וההיכל, וא''כ כשהלך בדרך זה של העשר אמות שבין הגדר ובין לשכת החמשים ממזרח למערב והגיע אל סוף החמשים פגע שם בלשכת המאה שסתמו את הדרך, כי לשכת המאה התחילו י''ג אמה לפנים לצד ההיכל. והרי נסתם הדרך לפניו ע''י קיר המזרחי של לשכת המאה שסותם צד מערב של הדרך, ולשכת החמשים סותמים צד צפונו, והגדר סותם צד דרומו, ועי''כ היו מוכרחים לפתוח פתח בסוף הגדר שדרך פתח זה יכנס אל הגדר ובצד שני של הגדר המקודש ילך לצד מערב אל הדרך עשר אמות שבין לשכת המאה ובין לשכת העשרים, (ובודאי היה תנאי על מקום פתח זה שלא יהיה מקודש כאמה אחת שיוכל ללכת דרך שם גם מי שאין לו ליכנס למקומות שנתקדשו), וז''ש <b>ברוחב גדר החצר דרך הקדים</b> ר''ל מי שבא מדרך הקדים והולך ממזרח למערב ורוצה לילך מן צד המזרח <b>אל פני הגזרה ואל פני הבנין</b> לצד המערב במקום <b>הלשכות</b> להגיע אל דרך העשרה שהולך בחצר שעל פני הגזרה בין לשכת העשרים ובין לשכת המאה לא היה יכול להגיע לשם ביושר רק בשילך אל דרום אל הפתח שהיה בסוף החמישים אמה ברוחב גדר החצר אצל כותל לשכת המאה שלשם נסתיים הגדר ושם היה פתח פתוח ונכנס אל תוך הגדר ומשם הגיע אל פני הגזרה והבנין בין הלשכות :
<b style="color: gray;">מלבי"ם ביאור המילות</b> <b>אל פני וכו' לשכות,</b> שיעורו אל לשכות אל פני הגזרה :
<h3>{יא}</h3>
וְדֶ֙רֶךְ֙ לִפְנֵיהֶ֔ם כְּמַרְאֵ֣ה הַלְּשָׁכ֗וֹת אֲשֶׁר֙ דֶּ֣רֶךְ הַצָּפ֔וֹן כְּאָרְכָּ֖ן כֵּ֣ן רָחְבָּ֑ן וְכֹל֙ מוֹצָ֣אֵיהֶ֔ן וּכְמִשְׁפְּטֵיהֶ֖ן וּכְפִתְחֵיהֶֽן׃
<b style="color: gray;">רש"י</b> <b>ודרך לפניהם .</b> לפני לשכות הללו יש דרך רחב אויר בחצר ( החיצונה ) חמשים אמה כמראה דרך הלשכות אשר בצד הצפון הכתובות למעלה : <b>כארכן .</b> של לשכות הצפון ארכן של אלו וכן רחבן : <b>וכל מוצאיהן .</b> כמוצא לשכות הצפון : <b>וכמשפטיהן וכפתחיהן .</b> של לשכות הצפון :
<b style="color: gray;">מצודת דוד</b> <b>ודרך לפניהם .</b> לפני הלשכות הללו היה דרך רוחב חלל חמשים אמה עד כתלי החצר החיצונה כמראה דרך הלשכו' אשר עמדו במעלה ההר בפאת צפון ( ולפי שזכר למעלה פאת צפון אמר דרך הצפון ) : <b>כארכן כן רחבן .</b> הוא מקרא קצר ויובן מעצמו שר''ל כארכן של העליונות כן ארכן של אלו וכרחבן כן רחבן : <b>וכל מוצאיהן .</b> ר''ל וכן היו שווה בתמונה במקום מוצא שלהן הם הפתחים : <b>וכמשפטיהן .</b> כמשפט גובהן ותמונתן של העליונים כן היו משפט אלו : <b>וכפתחיהן .</b> ר''ל כמספר פתחיהן :
<b style="color: gray;">מלבי"ם פירוש המילות</b> <b>ודרך,</b> ויען שעדן לא שמענו שגם בין לשכת החמשים ובין הגדר היה ג''כ דרך עשר אמות שדרך שם הלך ממזרח למערב, לכן אמר שהיה דרך לפניהם היינו לפני לשכות החמשים <b>כמראה הלשכות אשר דרך הצפון,</b> כמו הדרך שהיה בין לשכת המאה ובין לשכת הכ' ששם נקרא הדרך בשם דרך הצפון, כי היה בצפון של לשכת העשרים שהם שם עקר כי היו קודש, כי אחר שלשכות הנ' נדמו בכל דבר אל לשכת המאה נדמו גם בהדרך שלפניהם שהיו רחבם עשר אמות, ולא היה הבדל ביניהם רק מה <b>שכארכן כן רחבם</b>. שהיו ארכם חמשים כרחבם, מה שלשכת המאה היה ארכם כפל מרחבם, אבל ביתר הדברים נדמו <b>בכל מוצאיהן</b> שגם ללשכת החמשים היה דרך אמה אחת בראש המזרח נגד דרך אמה של הגדר לצאת משם אל דרך העשר אמות שבינתים, <b>וכמשפטיהם</b> שהיו תבניתם והלכתם שוה שהיו חול <b>וכפתחיהם</b> שגם הם היו עקר פתחם בצד צפון כמו לשכת המאה, כנ''ל (פסוק ד') :
<h3>{יב}</h3>
וּכְפִתְחֵ֣י הַלְּשָׁכ֗וֹת אֲשֶׁר֙ דֶּ֣רֶךְ הַדָּר֔וֹם פֶּ֖תַח בְּרֹ֣אשׁ דָּ֑רֶךְ דֶּ֗רֶךְ בִּפְנֵי֙ הַגְּדֶ֣רֶת הֲגִינָ֔ה דֶּ֥רֶךְ הַקָּדִ֖ים בְּבוֹאָֽן׃
<b style="color: gray;">רש"י</b> <b>וכפתחי הלשכות אשר דרך הדרום .</b> פתחי לשכות הקדים שאף בדרו' היו לשכות מובדלות מן התאים הדרומיים עשרים אמה כמו שאמור למעלה ובין הלשכות רוחב כ' אמה מבית לבית סביב סביב : <b>פתח בראש דרך .</b> פתח היה להם ללשכות הקדים בראש דרך והדרך היה בפני הגדרת הגינה ת''י דוכן ליואי ולשון גדרת הגינה בנין גדר אבנים עשוי במעלות שהיו נוגנים ושרים עליו : <b>דרך הקדים .</b> שהדוכן היה במזרח כדכתיב בדברי הימים בפרשת ותשלם והלוים המשוררים לכולם לאסף להימן לידותון וגו' עומדים מזרח למזבח :
<b style="color: gray;">מצודת דוד</b> <b>וכפתחי הלשכות וגו' .</b> ר''ל מקום פתחי הלשכות הדרומית שבשפולי ההר היה דומה למקום פתחי הלשכות הדרומי שבמעלה ההר כי גם במעלה ההר היו לשכות בפאת הדרום וכמ''ש ובין הלשכות וגו' סביב ( לעיל מא ) ופתחי לשכות הצפון פנו לצפון ופתחי לשכות הדרום פנו לדרום כאשר בעליונות כן בתחתונות : <b>פתח בראש דרך .</b> ר''ל אולם להלשכות התחתונות היה עוד פתח נוסף עמדה בראש דרך וחוזר ומפרש דרך בפני הגדרת הגינה ר''ל הדרך שהיה בפני הדוכן למזרחו והוסיף לבאר ולומר דרך הקדים בבואן ר''ל כשיבואו אל הדוכן מפאת קדים בראש הדרך ההיא עמדו הפתחים מזה ומזה כי הדוכן עמד בהתחלת עזרת כהנים וכל עזרת ישראל יחשב לדרך אל הדוכן וא''כ התחלת העזרה היא ראש הדרך ושם עמדו הפתחים מזה ומזה פתוחים מהלשכות אל העזרה כי חמש אמות המזרחיות מחצר הפנימי היו מול הלשכות ושם היו הפתחים עיין בקונטרס בנין הבית ובצורה :
<b style="color: gray;">מצודת ציון</b> <b>הגדרת הגינה .</b> ת''י דוכן ליואי ולשון גדרת הגינה ר''ל בנין גדר הגון וראוי ולשון הגון הוא ידוע בדרז''ל , או יתכן שהוא מל' נגון ור''ל מקום שהלוים עומדים ומנגנים בשיר :
<b style="color: gray;">מלבי"ם פירוש המילות</b> <b>וכפתחי הלשכות,</b> ר''ל וכל מה שהיה בצד צפון של החצר החיצונה (כי כל מה שראה עד הנה היה בצד צפון), כן היה <b>בצד דרום,</b> הן הלשכות הנזכר עד הנה, והן הפתחים שלהם, שגם בצד דרום היה <b>פתח בראש דרך,</b> שמי שיצא מן העזרה ולחוץ לצד דרום, יצא מן העזרה אל הגדר ושם היה פתח בראש הדרך, הוא פתח אמה אחת שנכנס דרך שם אל לשכת החמשים כנ''ל (פסוק ז'), ובו היה הולך מצפון לדרום, וכן היה <b>דרך בפני הגדרת הגינה,</b> לצד מערב בכלות הגדר היה שם פתח שיכנס אל הגדר לההולך בדרך שלפני הלשכה ממזרח למערב כנ''ל פסוק הקודם, וז''ש <b>דרך הקדים בבואן,</b> שזה היה למי שבא ממזרח למערב ורוצה לילך בדרך העשר אמות שלפני הגדר אל דרך העשר אמות שלפני לשכת העשרים שבצד מערב כנ''ל :
<b style="color: gray;">מלבי"ם ביאור המילות</b> <b>הגדרת הגינה.</b> שרשו גנן, ובא הנח תחת הדגש, ר''ל המגין בפני הקדשים :
<h3>{יג}</h3>
וַיֹּ֣אמֶר אֵלַ֗י לִֽשְׁכ֨וֹת הַצָּפ֜וֹן לִֽשְׁכ֣וֹת הַדָּרוֹם֮ אֲשֶׁ֣ר אֶל־פְּנֵ֣י הַגִּזְרָה֒ הֵ֣נָּה ׀ לִֽשְׁכ֣וֹת הַקֹּ֗דֶשׁ אֲשֶׁ֨ר יֹאכְלוּ־שָׁ֧ם הַכֹּהֲנִ֛ים אֲשֶׁר־קְרוֹבִ֥ים לַֽיהוָ֖ה קָדְשֵׁ֣י הַקֳּדָשִׁ֑ים שָׁ֞ם יַנִּ֣יחוּ ׀ קָדְשֵׁ֣י הַקֳּדָשִׁ֗ים וְהַמִּנְחָה֙ וְהַחַטָּ֣את וְהָאָשָׁ֔ם כִּ֥י הַמָּק֖וֹם קָדֹֽשׁ׃
<b style="color: gray;">מצודת דוד</b> <b>ויאמר אלי .</b> המלאך הדובר בי : <b>לשכות הצפון וגו' .</b> שעמדו ממעל ההר ומתחת : <b>אל פני הגזרה .</b> גם הלשכות אשר מתחת יקראו על פני הגזרה כי היו נמשכות מן הכותל י''א אמה כלפי המערב לצד הבית : <b>הנה לשכות הקדש .</b> מקודשות בקדושת העזרה : <b>אשר קרובים לה' .</b> הם בני צדוק כמ''ש והכהנים הלוים בני צדוק וכו' המה יקרבו אלי לשרתני ( לקמן מד ) : <b>שם יניחו .</b> ר''ל שם יניחו קדשי הקדשים לאכלם שמה ועל זבחי שלמי צבור יאמר שגם הם נאכלים במקום המנחה וכו' :
<b style="color: gray;">מלבי"ם פירוש המילות</b> <b>ויאמר אלי</b> הודיע לו מה ישמשו הלשכות הכ' אשר נתקדשו בקדושת עזרה, א''ל <b>שלשכות הצפון ולשכות הדרום אשר אל פני הגזרה</b>. היינו לשכות העשרים שפתחן אל הגזרה, לאפוקי הלשכות המאה ולשכות הנ' שהם חול, <b>הנה לשכות הקדש אשר יאכלו שם הכהנים</b> שנתקדשו לאכילת קדשי קדשים, <b>אשר קרובים לה'</b> כי יבואר (לקמן סי' מ''ד) שרק הכהנים מבני צדוק שלא עבדו ע''ז יהיו כשרים לעבודה וכן רק הם לבדם יאכלו הקדשים שכל מי שאינו ראוי לעבוד אינו ראוי לאכול חוץ מבע''מ (כמ''ש הרמב''ם פ''י מה' מעה''ק ה''ב) וז''ש רק הקרובים לה' יאכלו קה''ק, וכן שם יניחו קה''ק שהם עולה ושלמי צבור וכן מנחה וחטאת ואשם שהם ג''כ קה''ק :
<h3>{יד}</h3>
בְּבֹאָ֣ם הַכֹּהֲנִ֗ים וְלֹֽא־יֵצְא֤וּ מֵהַקֹּ֙דֶשׁ֙ אֶל־הֶחָצֵ֣ר הַחִיצוֹנָ֔ה וְשָׁ֞ם יַנִּ֧יחוּ בִגְדֵיהֶ֛ם אֲשֶׁר־יְשָׁרְת֥וּ בָהֶ֖ן כִּֽי־קֹ֣דֶשׁ הֵ֑נָּה (ילבשו) [וְלָבְשׁוּ֙] בְּגָדִ֣ים אֲחֵרִ֔ים וְקָרְב֖וּ אֶל־אֲשֶׁ֥ר לָעָֽם׃
<b style="color: gray;">רש"י</b> <b>בבואם הכהנים וגו' .</b> בבואם לאותן לשכות לאכול : <b>ולא יצאו .</b> מהן שהן קודש : <b>אל החצר החיצונה .</b> בבגדי קודש שעליהם : <b>ושם יניחו בגדיהם וגו' .</b> וקרבו אל אשר לעם . ויגשו ליגע בבגדי העם אם ירצו אבל בבגדי כהונה לא יגעו אל העם שיש בהן מעלות טהרה ובגדי החול מדרס להם :
<b style="color: gray;">מצודת דוד</b> <b>בבואם הכהנים .</b> כאשר יבואו הכהנים לאכול קדשים בהלשכות מלובשים בגדי כהונה : <b>ולא יצאו .</b> מהקודש בבגדי כהונה אל החצר החיצונה היא עזרת ישראל שהיא חיצונה לעזרת כהנים : <b>ושם .</b> אבל שם בהלשכות יניחו בגדי הכהונה אשר עבדו בהן את העבודה וכמו שנאמר יפשטו את בגדיהם וכו' והניחו אותם בלשכות הקודש ( לק' מד ) : <b>כי קדש הנה .</b> ואין ראוי לגעת בהן אל בגדי חול וכשיבואו עמהן לעזרת אנשים פן יגעו בהן בבגדי חול מה שהעם מלובשין בהן : <b>בגדים אחרים .</b> ר''ל בגדי חול : <b>וקרבו .</b> ואז יכולים לגעת בהן אל הבגדים אשר לעם ויכולים לבוא לעזרת אנשים :
<b style="color: gray;">מצודת ציון</b> <b>ולא יצאו .</b> הוי''ו יתירה : <b>ושם .</b> הוי''ו היא במקום אבל : <b>ישרתו .</b> ענין עבודה :
<b style="color: gray;">מלבי"ם פירוש המילות</b> <b>בבאם,</b> וכן ישמשו הלשכות האלה לענין ביאת הכהנים וצאתם, ומפרש כדי <b>שלא</b> יצאו תיכף <b>מן הקדש</b> שהוא החצר הפנימית <b>אל החצר החיצונה,</b> לכן עשו הלשכות אמצעי ביניהם <b>ששם יניחו בגדיהם וילבשו בגדי חול ויקרבו אל המקומות המיוחדים להעם,</b> דהיינו חוץ ממקום המקודש, ומובן שכן בבואם ילבשו שם את הבגדים שהניחו שם בצאתם :
<h3>{טו}</h3>
וְכִלָּ֗ה אֶת־מִדּוֹת֙ הַבַּ֣יִת הַפְּנִימִ֔י וְהוֹצִיאַ֙נִי֙ דֶּ֣רֶךְ הַשַּׁ֔עַר אֲשֶׁ֥ר פָּנָ֖יו דֶּ֣רֶךְ הַקָּדִ֑ים וּמְדָד֖וֹ סָבִ֥יב ׀ סָבִֽיב׃
<b style="color: gray;">רש"י</b> <b>ומדדו סביב סביב .</b> לכל היקף הר הבית מבחוץ :
<b style="color: gray;">מצודת דוד</b> <b>וכלה .</b> המלאך הדובר בי השלים למדוד את מדות הבית הפנימי הם החצרות והלשכות כי הכל היה לתשלומי הבית הפנימי שהוא ההיכל : <b>דרך השער .</b> הוא שער הר הבית המזרחי : <b>ומדדו .</b> את ההיקף של הר הבית :
<b style="color: gray;">מצודת ציון</b> <b>וכלה .</b> ענין השלמה :
<b style="color: gray;">מלבי"ם פירוש המילות</b> <b>וכלה,</b> אחר <b>שכלה מדות הבית הפנימי, הוציאני</b> דרך הגדר הנזכר (פסוק ז', י''ב) <b>דרך שער המזרחי</b> אל החומה שסביב הר הבית, <b>ומדד</b> את החומה <b>סביב</b> ר''ל שמדדה מבחוץ :
<h3>{טז}</h3>
מָדַ֛ד ר֥וּחַ הַקָּדִ֖ים בִּקְנֵ֣ה הַמִּדָּ֑ה חֲמֵשׁ־(אמות) [מֵא֥וֹת] קָנִ֛ים בִּקְנֵ֥ה הַמִּדָּ֖ה סָבִֽיב׃
<b style="color: gray;">מצודת דוד</b> <b>בקנה המדה .</b> ובה שש אמות גדולות : <b>סביב .</b> ר''ל מהקצה אל הקצה :
<b style="color: gray;">מלבי"ם פירוש המילות</b> <b>מדד רוח הקדים,</b> התחיל למדוד רוח מזרח ששם עמד, ומדד מן הדרום אל הצפון :
<h3>{יז}</h3>
מָדַ֖ד ר֣וּחַ הַצָּפ֑וֹן חֲמֵשׁ־מֵא֥וֹת קָנִ֛ים בִּקְנֵ֥ה הַמִּדָּ֖ה סָבִֽיב׃
<b style="color: gray;">מלבי"ם פירוש המילות</b> <b>מדד</b> אח''כ מדד רוח צפונית ממזרח למערב :
<h3>{יח}</h3>
אֵ֛ת ר֥וּחַ הַדָּר֖וֹם מָדָ֑ד חֲמֵשׁ־מֵא֥וֹת קָנִ֖ים בִּקְנֵ֥ה הַמִּדָּֽה׃
<b style="color: gray;">מלבי"ם פירוש המילות</b> <b>את רוח הדרום מדד,</b> כי היה לו למדוד רוח מערב, והוא עבר רוח מערב בלא מדידה רק את רוח הדרום מדד, ומזה נראה כי כמו שבחומה של עזרת נשים הי' רוח צפונית ודרומית ומזרחית שוים בשעריהם ובניני התאים והאולמות, ורוח מערב משונה מהם, וע''כ לא נזכר מדידת חומה מערבית של עזרת נשים, כן בהר הבית היה רוח מערב משונה בשעריו ובניניו, והנביא כשמדד מדד גם יתר עניני החומה ההוא הגם שלא זכר רק האורך, ולכן עבר צד מערב ומדד רוח דרום, לראות אם שוה בכל משפטיו לרוח צפון, וכשגמר מדידת רוח דרום, אז :
<h3>{יט}</h3>
סָבַ֖ב אֶל־ר֣וּחַ הַיָּ֑ם מָדַ֛ד חֲמֵשׁ־מֵא֥וֹת קָנִ֖ים בִּקְנֵ֥ה הַמִּדָּֽה׃
<b style="color: gray;">מצודת דוד</b> <b>סבב .</b> המלאך פנה אל רוח הים ומדד וכו' :
<b style="color: gray;">מלבי"ם פירוש המילות</b> <b>סביב אל רוח הים,</b> ר''ל לא חזר לאחוריו מדרום למערב, רק סבב רוח מזרחית וצפונית עד שבא שנית למערב, ומדד רוח מערב מצפון לדרום :
<h3>{כ}</h3>
לְאַרְבַּ֨ע רוּח֜וֹת מְדָד֗וֹ ח֤וֹמָה לוֹ֙ סָבִ֣יב ׀ סָבִ֔יב אֹ֚רֶךְ חֲמֵ֣שׁ מֵא֔וֹת וְרֹ֖חַב חֲמֵ֣שׁ מֵא֑וֹת לְהַבְדִּ֕יל בֵּ֥ין הַקֹּ֖דֶשׁ לְחֹֽל׃
<b style="color: gray;">רש"י</b> <b>לארבע רוחות מדדו .</b> שלשת אלפים על שלשת אלפים אמה שהקנה שש אמה וזהו שייסד הקלירי ( בקדושתא דיום שני של סוכות ) דוד ינטה קו שלשת אלפי אמות קצובה על שלשת אלפי אמות והיא שלשים וששה כמדה הראשונה שהיה הר הבית ה' מאות אמה על ה' מאות אמה חלוק שלשת אלפי' על שלשת אלפים לרצועות של ה' מאות אמות שתי וערב ותמצא שם שלשים וששה רבעים של חמש מאות על חמש מאות ועל כן אמר הפייט ( שם בקדושתא ) ל''ו כמו שהיתה מתכפלת , מצאתי : <b>חומה לו .</b> להר הבית : <b>סביב .</b> חמש מאות . שתי וערב זו חומת החיל המקפת כל ההר : <b>להבדיל .</b> את העם בין קודש שלפנים לחול שבחוץ , מצאתי גמר כל מדה ( סא''א ) :
<b style="color: gray;">מצודת דוד</b> <b>חומה לו .</b> אל הר הבית היה לו חומה מסביב : <b>אורך וגו' .</b> בא לומר שבמדה הזה נכלל עובי החומה : <b>להבדיל .</b> החומה עשויה להיות מחיצה מבדלת בין הקדש הפנימה לה ובין החול החוצה לה :
<b style="color: gray;">מצודת ציון</b> <b>להבדיל .</b> ענין הפסק והפרשה : <b>לחול .</b> מל' חולין והוא הפוך הקדש :
<b style="color: gray;">מלבי"ם פירוש המילות</b> <b>לארבע רוחות מדדו,</b> שהחומה סבבה כל הד' רוחות והיה האורך חמש מאות קנים שהם ג' אלפים אמה, ולפ''ז נמצא בו ל''ו רצועות של ת''ק על ת''ק של מדת הר הבית הראשון, והיה בו ת''ק על ת''ק לישראל, ול''ה פעמים ת''ק על ת''ק לשבעים אומות לשני אומות ת''ק על ת''ק, וישראל בן הבכור יקחו פי שנים להם לבדם ת''ק על ת''ק :
<h2>יחזקאל פרק-מג</h2>
<h3>{א}</h3>
וַיּוֹלִכֵ֖נִי אֶל־הַשָּׁ֑עַר שַׁ֕עַר אֲשֶׁ֥ר פֹּנֶ֖ה דֶּ֥רֶךְ הַקָּדִֽים׃
<b style="color: gray;">רש"י</b> <b>ויוליכני .</b> חזר והכניסני לשער הקדים וראיתי הכבוד יורד לעזרה :
<b style="color: gray;">מצודת דוד</b> <b>אל השער .</b> הוא שער הר הבית :
<b style="color: gray;">מלבי"ם פירוש המילות</b> <b>ויוליכני,</b> מן רוח מערב הוליך אותו <b>אל השער</b> הידוע שהוא השער שבו נכנס בפעם הראשון, ומפרש <b>שער אשר פונה דרך הקדים</b> שהיוצא ממנו פניו למזרח :
<h3>{ב}</h3>
וְהִנֵּ֗ה כְּבוֹד֙ אֱלֹהֵ֣י יִשְׂרָאֵ֔ל בָּ֖א מִדֶּ֣רֶךְ הַקָּדִ֑ים וְקוֹל֗וֹ כְּקוֹל֙ מַ֣יִם רַבִּ֔ים וְהָאָ֖רֶץ הֵאִ֥ירָה מִכְּבֹדֽוֹ׃
<b style="color: gray;">מצודת דוד</b> <b>כקול מים רבים .</b> מדמה קול השכינה לקול המים להסביר את האוזן כפי שהורגלה : <b>והארץ האירה מכבודו .</b> מזיו השכינה נתמלאה הארץ אורה :
<b style="color: gray;">מצודת ציון</b> <b>האירה .</b> מלשון אורה :
<b style="color: gray;">מלבי"ם פירוש המילות</b> <b>והנה כבוד אלהי ישראל,</b> ראה התגלות ה' בכבודו מצד שהוא אלהי ישראל, ששם זה מורה על הקשר שי''ל עם ישראל ועל ההשגחה הפרטיית הדבקה עמהם להנהיגם בהנהגת נסיית, ר''ל שראה שיחזור שכינתו עליהם וינוסס נס ליראיו, וכתב הרי''א <b>שבא מדרך הקדים</b> כי צד המזרח יתן אומר ודברים על כח ה' ויכלתו, מצד התנועה המזרחית אשר הגלגל היומי מניע כל צבא השמים ממזרח למערב הפך תנועתם העצמית ממערב למזרח, וכמ''ש חז''ל אלמלא קול גלגל חמה נשמע קול המונה של עיר שקול הגלגל ישתיק קול המון עיר המכחישים מציאות ה' כמ''ש בעק''י, <b>וקולו</b> ר''ל ואז נתגלה השגחתו לכל, אם לשמע אזן <b>כי קולו כקול מים רבים</b> שהוא כל מי המציאות המשמיעים קול כי אדיר במרום ה', אם מצד ראות העין כי <b>הארץ האירה מכבודו</b> ע''י התגלות השכינה וכבוד ה' לחוזים ונביאים :
<b style="color: gray;">מלבי"ם ביאור המילות</b> <b>האירה.</b> פעל יוצא, שמן אור הכבוד שהתלבש עליה נעשית כדבר מאיר להאיר לשמים, כענין אשר תנה הודך על השמים כמו שפרשתי שם :
<h3>{ג}</h3>
וּכְמַרְאֵ֨ה הַמַּרְאֶ֜ה אֲשֶׁ֣ר רָאִ֗יתִי כַּמַּרְאֶ֤ה אֲשֶׁר־רָאִ֙יתִי֙ בְּבֹאִי֙ לְשַׁחֵ֣ת אֶת־הָעִ֔יר וּמַרְא֕וֹת כַּמַּרְאֶ֕ה אֲשֶׁ֥ר רָאִ֖יתִי אֶל־נְהַר־כְּבָ֑ר וָאֶפֹּ֖ל אֶל־פָּנָֽי׃
<b style="color: gray;">רש"י</b> <b>וכמראה המראה .</b> תשע מראות כתובין במקרא זה ומתוכן היו רואין הנביאים חוץ ממשה רבינו שהיה רואה מתוך מראה אחת לפיכך איספקלריא שלו מאירה ורואה ממש וזהו שייסד הפייט ( שם בסילוק ) מחזות המצוחצחות בתשע מחזות : <b>בבואי לשחת את העיר .</b> בפרשת והתוית תיו ( לעיל ט' ) שנאמר שם קרבו פקודות העיר ושם פירש את דוגמת מרכבה :
<b style="color: gray;">מצודת דוד</b> <b>וכמראה המראה וגו' .</b> כמראה וגו' . ר''ל כמראה המראה אשר ראיתי עתה היתה כמראה אשר ראיתי בבואי לנבאוח על השחתת העיר הוא מ''ש קרבו פקודות העיר וכו' ( לעיל ט ) כי אז ראה מראה השכינה כמ''ש שם בענין : <b>מראות .</b> גם ראיתי עתה מראות כמו המראה אשר ראיתי על נהר כבר הוא המראה האמורה בתחלת הספר : <b>ואפול אל פני .</b> להשתחות לה' :
<b style="color: gray;">מצודת ציון</b> <b>וכמראה וגו' .</b> כמראה . שני כפ''י הדמיון יורה על דמיון גמור וכן כעם ככהן ( ישעיה כד ) : <b>אל נהר .</b> על נהר :
<b style="color: gray;">מלבי"ם פירוש המילות</b> <b>וכמראה המראה,</b> הנה יחזקאל ראה את המרכבה בג' מיני מראות המתיחסות לג' מיני הנהגות, {{{א}}} מראות המרכבה שראה בבואו לשחת העיר, שאז יצא בחמה להחריב ולהשחית, {{{ב}}} מראות המרכבה שראה בפעם הראשון על נהר כבר, ששם ראהו כיוצא ממקומו ללכת עם הגולים לארבע רוחות השמים, והגם שזה יעשה מצד רחמיו וחסדיו אשר ישמור אותם שלא יתמו בגלותם בכ''ז כל ימי הגלות ינהיג באמצעות שרי מעלה שהשכינה מתלבשת בשר של האומה שישראל נתונים תחתיו, {{{ג}}} המרכבה שראה במחזה ההוא שהראהו בנין בית העתיד, שראה הנהגת ה' בעת ישיב שכינתו לציון, שאז ינהוג הנהגה גבוה נסיית מופלאת, ויספר כי עתה בבואו שנית אל שער הקדים ראה את המרכבה בג' מראות אלה המתחלפות, כי הודיעו לו שאחרי שיבנה המקדש בבית שני ישוב שנית להחריבו בעונות ישראל ומצד זה ראה את המראה שראה בבואו לשחת את העיר, ועוד הראהו שאח''כ יגלו ישראל שנית ויפוזרו בד' רוחות השמים וה' יצא עמהם במרכבתו אל הגולה לשמרם, וע''ז ראה מראות המרכבה שראה על נהר כבר, עוד הראהו שאח''כ ישוב אל המקדש השלישי אשר בו ישכון כל ימי עולם, וראה תבנית המרכבה במחזה הנהגה הפלאיית, וכבר בארתי (מ''א כ''א) מ''ש ופני הקדש המראה כמראה, היינו שפני הקדש נדמו לו אז כמראות הצובאות, אשר במראה ההוא נחקק המראה כמו במראה ואספקלריא. ובאר הדבר כי התגלות מרכבת ה' במקדש הקטן ידמה אל התגלות מרכבת ה' והנהגתו במקדש הגדול שהוא העולם אשר ברא שהוא דמות כבודו, וכן מרכבת ה' בעולם הגדול תדמה אל מרכבת ה' אשר תשכון בעולם הקטן, שהוא האדם הנעשה בצלמו כדמותו, שהיחוס אשר בין האלהות השוכן באדם במקדש הלב והרוח והנפש תוך לבוש הגוי', היא עצמה היחוס והערך שבו תשכון האלהות במקדש גדול שהוא האדם הגדול, שהוא כלל המציאות אשר ברא לכבודו. והמקדש אשר ראה יחזקאל בנוי בהר ה', הוא המראה והאספקלריא שבו התראו שני הצורות הגדולות האלה, צורת העולם הגדול והקטן, ושכינת ה' המתלבשת בעולם ובנפש, וכמי שהמסתכל במראה רואה צורת פניו, כן הסתכל במראה המקדש צורת המרכבה השוכנת בעולם הגדול, ומרכבת ה' השוכנת בנפשו אשר ראה במחזה, ועל המרכבה שראה בפני הקדש אמר <b>וכמראה אשר ראיתי,</b> ר''ל אשר ראיתי עתה בבית השלישי שהיא המרכבה השלישית שראה במחזה. ואמר <b>כמראה המראה</b> ר''ל כמראה שראה במראה (שפיגו''ל) היינו במראות הצובאות שהוא פני הקדש, שראה את המרכבה בענין שהאלהות תתגלה בכח נשגב ומשל ממשל רב, וכן ראיתי <b>כמראה אשר ראיתי בבאי לשחת את העיר,</b> שאז נראתה המרכבה בענין מורה על ההשחתה, וזה סימן על חורבן בית שני. וגם ראיתי <b>מראות</b> אחרות המורים על הטלטול וגלות השכינה עם ישראל, שזה מורה על הגלות האחרון, <b>כמראה אשר ראיתי על נהר כבר,</b> וכבר בארתי למעלה כי במראה המרכבה הראשונה השיג ההנהגה ע''י החיות ועולם המלאכים, ובמראה השניה השיג ההנהגה שע''י השרפים ועולם הכסא, ובמראה השלישית שראה את העתיד השיג ההנהגה על ידי האלהות בעולם האצילות. <b>ואפל על פני,</b> כי מזה ראה והבין שאחר שיבנה המקדש בבית שני ישוב ויחרב שנית וישראל יגלו שנית :
<b style="color: gray;">מלבי"ם ביאור המילות</b> <b>כמראה המראה.</b> מענין מראות הצובאות, כמראה של האספקלריא :
<h3>{ד}</h3>
וּכְב֥וֹד יְהוָ֖ה בָּ֣א אֶל־הַבָּ֑יִת דֶּ֣רֶךְ שַׁ֔עַר אֲשֶׁ֥ר פָּנָ֖יו דֶּ֥רֶךְ הַקָּדִֽים׃
<b style="color: gray;">מצודת דוד</b> <b>וכבוד ה' .</b> אחר זה נכנסה השכינה אל ההיכל בדרך שער המזרחי של הר הבית :
<b style="color: gray;">מלבי"ם פירוש המילות</b> <b>וכבוד ה' בא אל הבית,</b> אז ראה כבוד ה' שבא אל הבית השלישי שיבנה ב''ב, ובא <b>דרך שער הקדים,</b> וכבר בארתי (ישעיה מ''ג ה' ושם נ''ט י''ט) שכבוד ה' יתגלה תחלה על גולי המזרח שהם עשרת השבטים, כמ''ש וייראו ממערב את שם ה' וממזרח שמש את כבודו, כי כבודו יבא ממזרח עם גולי המזרח, ובמערב לא יתגלה הכבוד תחלה רק ישמעו שמו למרחוק, וע''כ ראה שכבוד ה' בא מדרך הקדים :
<h3>{ה}</h3>
וַתִּשָּׂאֵ֣נִי ר֔וּחַ וַתְּבִיאֵ֕נִי אֶל־הֶֽחָצֵ֖ר הַפְּנִימִ֑י וְהִנֵּ֛ה מָלֵ֥א כְבוֹד־יְהוָ֖ה הַבָּֽיִת׃
<b style="color: gray;">מצודת דוד</b> <b>ותשאני רוח .</b> ממקום עמדי בשער הר הבית :
<b style="color: gray;">מצודת ציון</b> <b>ותשאני .</b> ענין לקיחה וכן ובתים ונשאו ( מיכה ב' ) :
<b style="color: gray;">מלבי"ם פירוש המילות</b> <b>ותשאני,</b> אז <b>נשאתהו רוח</b> הנבואה <b>ותביאהו אל החצר הפנימי,</b> וראה שכבוד ה' מלא את הבית :
<h3>{ו}</h3>
וָאֶשְׁמַ֛ע מִדַּבֵּ֥ר אֵלַ֖י מֵהַבָּ֑יִת וְאִ֕ישׁ הָיָ֥ה עֹמֵ֖ד אֶצְלִֽי׃
<b style="color: gray;">רש"י</b> <b>מדבר אלי .</b> מתמלל עמי כבוד הוא לומר כלפי מעלה מדבר כמו מתדבר כלומר בינו לבין כבודו מדבר והקול בא אלי :
<b style="color: gray;">מצודת דוד</b> <b>ואשמע .</b> בחצר הפנימי שמעתי קול מדבר בהיכל ומשם בא הקול לאזני : <b>ואיש .</b> הוא המלאך הדובר בי :
<b style="color: gray;">מלבי"ם פירוש המילות</b> <b>ואשמע,</b> עד עתה קבל שפע הנבואה באמצעות המלאך אשר בידו קנה המדה (כמ''ש בסי' מ' פ' ג' ד'), ועתה שמע <b>מדבר אליו מהבית,</b> כמ''ש וישמע את הקול מדבר אליו מבין שני הכרובים, <b>ואיש היה עומד אצלי,</b> שהמלאך לא נכנס לקה''ק למקום הכבוד, רק עמד אצלו, וקבלו שניהם הדבור בשוה מן השכינה :
<h3>{ז}</h3>
וַיֹּ֣אמֶר אֵלַ֗י בֶּן־אָדָם֙ אֶת־מְק֣וֹם כִּסְאִ֗י וְאֶת־מְקוֹם֙ כַּפּ֣וֹת רַגְלַ֔י אֲשֶׁ֧ר אֶשְׁכָּן־שָׁ֛ם בְּת֥וֹךְ בְּנֵֽי־יִשְׂרָאֵ֖ל לְעוֹלָ֑ם וְלֹ֣א יְטַמְּא֣וּ ע֣וֹד בֵּֽית־יִ֠שְׂרָאֵל שֵׁ֣ם קָדְשִׁ֞י הֵ֤מָּה וּמַלְכֵיהֶם֙ בִּזְנוּתָ֔ם וּבְפִגְרֵ֥י מַלְכֵיהֶ֖ם בָּמוֹתָֽם׃
<b style="color: gray;">רש"י</b> <b>ובפגרי מלכיהם .</b> שהיו בתיהם סמוכין ( לבית הקברות ) כמו שמצינו במלכים בשלמה ובעתליהו ופעמים שהיו קוברין אותם בגו ביתם כמו שהוא מפורש ואמר בתתם ספם את ספי , מצאתי :
<b style="color: gray;">מצודת דוד</b> <b>ויאמר אלי .</b> ר''ל הקול המדבר בא לאזני וכאלו מדבר אלי : <b>את מקום כסאי .</b> לפי שראה המראה שראה בנהר כבר ושם נאמר שראה את הכסא וגם ראה את המקדש לכן אמר הנה הראיתיך מקום כסאי אשר בשמים ממעל ואת המקדש שהוא מקום כפות רגלי ואחז במשל מבן אדם היושב על הכסא ורגליו יורדות לנוח על השרפרף אשר מתחת לכסא : <b>לעולם .</b> כי לא תחרב עוד : <b>ולא יטמאו .</b> כי לא יטמאו עוד את שם קדשי לא המה ולא מלכיהם במה שטמאו מאז בהזנותם אחר עבודת כוכבים ובמה שטמאו בפגרי מלכיהם וחוזר ומפרש במותם ר''ל במה שהעמידו במות לעבודת כוכבים במקום קברות המלכים :
<b style="color: gray;">מצודת ציון</b> <b>כפות רגלי .</b> כמו שיקרא שטחית היד כף כן יקרא שטחית הרגל : <b>ובפגרי .</b> כן יקרא גוף המת : <b>במותם .</b> כמו בבמותם והוא מלשון במה ומזבח :
<b style="color: gray;">מלבי"ם פירוש המילות</b> <b>ויאמר אלי, את מקום כסאי,</b> הנה יבואר (לקמן סי' מ''ח) כי ירושלים שלעתיד תהיה רחוקה מן המקדש מ''ה מיל, וסביבות המקדש יהיה אחוזת הכהנים והלוים, אבל המלך והעם אשר בירושלים ישכנו בעיר שתבנה מ''ה מיל רחוק מן המקדש, באר לו הטעם לזה כי לעתיד ישתנה הדבר ממה שהיה במקדש הקודם, שבזמן הקודם היה עקר השכינה בשמים כמ''ש השמים כסאי והארץ הדום רגלי, ר''ל שעקר ההנהגה היה כפי הטבע והמערכה רק שסבב את המערכת לפי רצון ההשגחה שהיתה בבית המקדש ובארץ שרגליו ומסובביו ותכלית הנהגתו היה בארץ, שלפי התכלית הזה אשר השגיח להרים קרן ישראל, משך את גלגל המערכת לסבבו ולהנהיגו לטובת ישראל ולמלא בית ה' חיים וברכה, ולכן נקרא המקדש הדום רגליו כמ''ש ולא זרח הדום רגליו ביום אפו, ואמר ושוליו מלאים את ההיכל, אבל לעתיד גם הכסא תהיה למטה במקדש, שישכון שם שכינת קבע והנהגת המערכה תחדל לגמרי, כמ''ש לא יהיה לך עוד השמש לאור יומם, וחפרה הלבנה וכו' כי מלך ה' צבאות בהר ציון ובירושלים, וז''ש <b>את מקום כסאי ואת מקום כפות רגלי אשר אשכן שם</b> בשכינת קבע, יהיה <b>בתוך בני ישראל</b> שהכסא תהיה ג''כ למטה, וגם אמר שעקר השכינה לא תהיה במקדש רק בתוך ב''י שיתאספו שמה, ולכן זה יהיה <b>לעולם</b> כי הבית הג' לא יחרב עוד, ולכן אצטרך להרחיק את העיר מן המקדש, כי כפי גודל קדושתו וקביעת השכינה בו תצטרך הרחקה ביותר כדי <b>שלא יטמאו עוד בית ישראל שם קדשי המה ומלכיהם,</b> כמו שטמאו אותו עד הנה שהיו יושבים בעיר שהיתה קרובה אל המקדש ופגמו בקדושת המקדש, ומפרש במה טמאו אותו עד הנה <b>המה ומלכיהם, שהמה</b> טמאו אותו <b>בזנותם</b> מה שזנו לע''ז, <b>ומלכיהם</b> טמאו אותו <b>בפגרי מלכיהם במותם,</b> וזה יפורש אם כפשוטו מפני שהיו קוברים את המלכים בתוך העיר, (כמ''ש בתוספתא דב''ב קבר שהקיפוה העיר, וכו' פחות מכאן מפנין חוץ מקבר המלך וקבר נביא, רע''א אף קבר המלך וקבר נביא מפנין, אמרו לו והלא קברי ב''ד וקברי חולדה היתה בירושלים, וכן בתוספתא דכלים עיירות המוקפות חומה מסבבים לתוכן מת וכו' יצא אין מחזירין אותו, וכמ''ש וישכב עוזיה עם אבותיו ויקברו אותו בשדה הקבורה אשר למלכים כי אמרו מצורע הוא, וכ''ז מורה כדעת הרמב''ם (פ''ז מה' בהב''ח) שאם ירצו ז' טובי העיר קוברים לתוך עיירות המוקפות חומה אם לא יצא לחוץ, ודעת הראב''ד והר''ש אינו כן, ועי' שו''ת מהרי''ט חלק יו''ד סי' ל''ז מ''ש בענין קבר חולדה הנביאה, וגם לדעת הראב''ד י''ל שהיו קוברים שלא ברצון החכמים) ועז''א שהיו מטמאים את המקום בפגרי מלכיהם, וגם יל''פ שקרא אותם פגרים גם בחייהם, שכמו שיהיה הגוף פגר מת אם תסתלק ממנו נפש החיונית המרגשת, כן גם בעוד נפשו הבהמיית בו יקרא מת ופגר אם חלפה ממנו נפשו האלהית הרוחנית, שאז הוא מת בערך מה שנקרא בשם אדם מדבר משכיל, שחיות הנפש השכליית הוא רק כל עוד ישמור צורתו הרוחניית, ובסור הרוחנית הזה מאתו הוא בהמה בצורת אדם, והאדם שבו מת והלך לו :
<b style="color: gray;">מלבי"ם ביאור המילות</b> <b>במותם.</b> הב' ב' השימוש :
<h3>{ח}</h3>
בְּתִתָּ֨ם סִפָּ֜ם אֶת־סִפִּ֗י וּמְזֽוּזָתָם֙ אֵ֣צֶל מְזוּזָתִ֔י וְהַקִּ֖יר בֵּינִ֣י וּבֵֽינֵיהֶ֑ם וְטִמְּא֣וּ ׀ אֶת־שֵׁ֣ם קָדְשִׁ֗י בְּתֽוֹעֲבוֹתָם֙ אֲשֶׁ֣ר עָשׂ֔וּ וָאֲכַ֥ל אֹתָ֖ם בְּאַפִּֽי׃
<b style="color: gray;">רש"י</b> <b>ואכל .</b> כמו ואכלה וכליתי :
<b style="color: gray;">מצודת דוד</b> <b>בתתם .</b> ר''ל ובמה היו בונים מפתן ביתם עם מפתן ביתי בסמוך לה וכן העמידו מזוזתם אצל מזוזת ביתי ורק בנין הכותל היתה מפסקת בין ביתי ובין בתיהם : <b>וטמאו .</b> ובזה טמאו את שם קדשי בתועבותם אשר עשו בבתיהם הסמוכות אל ביתי כי מנשה ואמון נקברו בגן ביתם ושם העמידו במות לעבודת כוכבים : <b>ואכל .</b> ולכן כליתי אותם באפי :
<b style="color: gray;">מצודת ציון</b> <b>ספם .</b> כן יקרא גם המפתן וכאשר יקראו המזוזות וכן וידיה על הסף ( שופטים יט ) : <b>ואכל .</b> מלשון כליון והשחתה :
<b style="color: gray;">מלבי"ם פירוש המילות</b> <b>בתתם ספם,</b> ר''ל שעד עתה היה בית המלכים קרוב לבית ה', וסף ביתם קרוב אל סף ביתי, ורק <b>קיר</b> המקדש היה מפסיק <b>ביני וביניהם</b> ובזה <b>טמאו את שם קדשי בתועבותם אשר עשו,</b> כי לפי ערך קדושת המקום יגדל החטא והטומאה, שטומאה קלה אשר לא תטמא במקום החול תטמא במקום הקדש, כמו שהשלישי פוסל את התרומה והרביעי פוסל את הקדש הגם שאין מטמאין את החולין, וכן יפגום החטא הקטן הנעשה קרוב אל המקדש, ועל ידי כן <b>ואכל אותם באפי,</b> ולכן יתרחק מושב הזרים מן המקדש וישבו סביב לו הכהנים והלוים, כמו שהיה במשכן שבמדבר שחנו הלוים סביב למשכן והזר הקרב יומת, וז''ש
<b style="color: gray;">מלבי"ם ביאור המילות</b> <b>סף, מזוזה.</b> עובי החומה במקום הפתח קרוי סף בין בצדדים בין למטה, כמו וידיה על הסף (שופטים י''ט) שהוא האסקופא, ובמקום שמחברין הדלת ונותנין שם לוחות עץ קרוי מזוזה, ואם אין שם מזוזה אין חייב במזוזה, ובשער החצר היה הסף נחלק לשנים כ''א עוביו שש אמות והמזוזה בתוך עוביה אמה ששם היה הדלת (כנ''ל סי' מ' פ''ו), ובא תמיד המזוזה עם הדלת (שמות כ''א שופטים ו' ג', ישעיה נ''ז ה') וע''כ הוסיף שנתנו גם המזוזה שבו הדלת אצל מזוזתו שכשנפתחו דלתי בית ה' נפתח גם פתחם שאצלו :
<h3>{ט}</h3>
עַתָּ֞ה יְרַחֲק֧וּ אֶת־זְנוּתָ֛ם וּפִגְרֵ֥י מַלְכֵיהֶ֖ם מִמֶּ֑נִּי וְשָׁכַנְתִּ֥י בְתוֹכָ֖ם לְעוֹלָֽם׃
<b style="color: gray;">רש"י</b> <b>עתה .</b> על כרחם ירחקו את זנותם שהבדלתי לי היקף גבול גדול סביב :
<b style="color: gray;">מצודת דוד</b> <b>עתה ירחקו וגו' .</b> ירחקו מלבם זנות עכו''ם ולא יעמידו עוד במות על קברות המלכים ואף מקום קברות המלכים ירחיקו מביתי כי ינהגו בו קדושה יתירה ולכן אשכון בתוכם לעולם ולא תזוז שכינתי מביניהם :
<b style="color: gray;">מצודת ציון</b> <b>ממני .</b> ר''ל ממקום משכן שכינתי :
<b style="color: gray;">מלבי"ם פירוש המילות</b> <b>עתה ירחקו את זנותם ופגרי מלכיהם ממני</b> ותהיה העיר רחוקה מן המקדש, ועי''ז <b>ושכנתי בתוכם לעולם,</b> וגם דבר פה על דרך הצורה, שעקר שכינת ה' הוא בתוך בני ישראל, שאדם העובד את ה' הוא המקדש לשכינת עוזו. אבל בזה''ז כשיבא המלך הכבוד לשכן בם בקדש ימצא הקיר מבדיל בינו וביניהם, שהיא הגויה וטומאתה המבדלת בין הנפש ובין אלוה מעוזה (כמ''ש שה''ש על פסוק פתחי לי אחותי), וגם שה' קרוב אליהם וסף ביתו אצל סף בית גוייתם, קיר הטומאה והעונות מבדיל בינם לבין אלהיהם, לכן מצוה שירחקו את זנותם ואת פגרי מלכיהם שהם כמתים ואין הכהן עליון יכול ליכנס אל ביתם מפני הטומאה, ואז ישכון בתוכם על נפשותיהם יחול בם שכינת אלהי בקדש :
<h3>{י}</h3>
אַתָּ֣ה בֶן־אָדָ֗ם הַגֵּ֤ד אֶת־בֵּֽית־יִשְׂרָאֵל֙ אֶת־הַבַּ֔יִת וְיִכָּלְמ֖וּ מֵעֲוֹנֽוֹתֵיהֶ֑ם וּמָדְד֖וּ אֶת־תָּכְנִֽית׃
<b style="color: gray;">רש"י</b> <b>אתה בן אדם הגד את בית ישראל את הבית ויכלמו מעונותיהם .</b> בהראותי למו חסדי שאיני מואסם בעונם , מצאתי . ומדדו את תכנית . ומדדו על ידיך שאתה מורה את תוכן חשבון הבנין :
<b style="color: gray;">מצודת דוד</b> <b>את הבית .</b> את ספור בנין הבית שראית : <b>ויכלמו מעונותיהם .</b> למען יהיה להם כלימה על העונות שעשו כי בעת תספר להם בנין בית העתיד יזכרו בבנין הראשון שנחרב בעוונם ויכלמו בזה : <b>ומדדו את תכנית .</b> ר''ל יחשבו בלבם מדידת הבנין המוכן ומתוקן :
<b style="color: gray;">מצודת ציון</b> <b>תכנית .</b> מל' הכנה ומתוקן :
<b style="color: gray;">מלבי"ם פירוש המילות</b> <b>אתה בן אדם הגד את בית ישראל את הבית,</b> צוה לו שיגד להם שראה את הבית בנוי ומשוכלל ועומד נכון לפני ה' רק שעונותיהם מעכבים, ולכן <b>יכלמו מעונותיהם</b> וימהרו לשוב בתשובה, ואז יתראה בית העתיד בכבודו, ואז <b>ימדדו את תכנית הבית,</b> וגם ר''ל כי בצורת הבית ובפרטי עניניו יש רמזים רוחנים הרומזים על הנהגת ה' ההשגחיית הפלאיית הבלתי תלוי בסדר העולם הטבעי רק בהנהגת בית הנפש לבנותו ולשכללו כדוגמת הבית הגדול. ולעבוד בו את העבודה הערוכה בבית הנפש על שמירת התורה והמצוה כדוגמת העבודה הערוכה בבית הגדול, והעלאת נפש החיים אל האלהים אל שיחול בם בקדש. ולפ''ז בנין הבית תלוי בבנין בית נפשם, כפי צורת הבית, וכפי מדות התורה וצורתה שעז''א <b>הגד את בית ישראל</b> והיל''ל הגד אל בית ישראל, שאחר הגדה בא תמיד מלת אל? רק ר''ל שתגד להם כי <b>את בית ישראל את הבית,</b> שבית ישראל המה הם הבית, והבית תלוי בהם, וכל עניני תכנית הבית הם מורים על הנהגת העם עפ''י התורה וחקותיה, ובזה <b>יכלמו מעונותיהם, ומדדו את תכנית,</b> לכוון מדות הנפש כפי מדות הבית :
<h3>{יא}</h3>
וְאִֽם־נִכְלְמ֞וּ מִכֹּ֣ל אֲשֶׁר־עָשׂ֗וּ צוּרַ֣ת הַבַּ֡יִת וּתְכוּנָת֡וֹ וּמוֹצָאָ֡יו וּמוֹבָאָ֣יו וְֽכָל־צֽוּרֹתָ֡ו וְאֵ֣ת כָּל־חֻקֹּתָיו֩ וְכָל־(צורתי) [צ֨וּרֹתָ֤יו] וְכָל־(תורתו) [תּוֹרֹתָיו֙] הוֹדַ֣ע אוֹתָ֔ם וּכְתֹ֖ב לְעֵֽינֵיהֶ֑ם וְיִשְׁמְר֞וּ אֶת־כָּל־צוּרָת֛וֹ וְאֶת־כָּל־חֻקֹּתָ֖יו וְעָשׂ֥וּ אוֹתָֽם׃
<b style="color: gray;">רש"י</b> <b>ואם נכלמו .</b> שיתביישו ויכבשו פניהם מכל אשר עשו אז הודע אותם את מה שאני עתיד לעשות להם : <b>צורת הבית .</b> וגבול הבנין היאך הוא מלפניו ועד אחריו סדורים לארבע רוחותיו : <b>ותכונתו .</b> חשבון תאיו ולשכותיו : <b>וכל צורותיו .</b> כרובים ותמורי' ואילי' ואילמים , מצאתי : <b>וכל צורותיו .</b> בתרא לא פורש : <b>וישמרו .</b> ילמדו ענייני המדות מפיך שידעו לעשותם לעת קץ , מצאתי , ראויה היתה ביאה שנייה של עזרא כביאה ראשונה של יהושע לבא בזרוע ובנס כדדרשינן עד יעבור ובנין זה מאז היה ראוי להם כשעלו מן הגולה לגאולת עולם אלא שגרם החטא שלא היתה תשובתם הוגנת על מנת שלא לחטוא ויצאו ברשות כורש ובנו לעצמן ויש אומרים בבבל נכשלו בנכריות :
<b style="color: gray;">מצודת דוד</b> <b>ואם נכלמו וגו' .</b> ר''ל בתחילת הספור ראה בפניהם אם בעת ההוא כשיזכרו בבניין הראשון הנחרב בעוונם יכלמו מכל המעשים הרעים אשר עשו אז צורת הבית וכו' הודע אותם ואם חזקו פניהם מסלע והכלם לא ידעו אל תוסף דבר עוד בזה : <b>צורת הבית .</b> זהו הצורה בכללו כאלו תאמר שיהיה בה היכל ואולם מבית קה''ק וחצירות ולשכות וצלעות ותאים : <b>ותכונתו .</b> מכון עמידת כ''א כאלו תאמר בית קה''ק במערב ואחריו ההיכל וכו' והלשכות והצלעות מזה ומזה וכדומה : <b>ומוצאיו ומובאיו .</b> מדת הפתחים שיוצאים ובאים דרך בהן : <b>וכל צורותיו .</b> צורת כל חדר וחדר : <b>ואת כל חקותיו .</b> מה שראוי להשתמש בכל חדר וחדר : <b>וכל צורותיו .</b> צורת הפתוחים שעל הקירות והם התמורים והכרובים : <b>וכל תורותיו .</b> מקום עמידת הכהנים והעם : <b>וכתוב לעיניהם .</b> כל הדברים האלה כתוב לעיניהם למען ילמדו בו : <b>וישמרו .</b> והם ישמרו בלבם כל צורת הבית בכללו ואת כל חוקותיו מה שראוי להשתמש בכל חדר ואז יזכו לעמוד בתחיה ויעשו אותם לעתיד :
<b style="color: gray;">מלבי"ם פירוש המילות</b> <b>ואם נכלמו מכל אשר עשו,</b> ר''ל באשר שיבנה הבית במדות ובצורות אלה שראה יחזקאל לא יגיע זמנו עד שיגיע עת התיקון שיטהרו מעונותיהם, לכן ההודעה הזאת תלויה בתנאי אם יכלמו מכל אשר עשו וישובו בתשובה שלימה, כפי הכלל שהעושה דבר עבירה ומתבייש בה מוחלין לו על כל עונותיו, ואז <b>צורת הבית הודע אותם,</b> כי רק אז יבנה הבית הזה. ואמר פה ג' פעמים צורת הבית כי היה להביא שלש צורות. {{{א}}} הצורה המוכרחת להיות בכל בית שיבנה לה' וא''א בלעדה, והיה בשוה במשכן ובבית ראשון ושני ובבית השלישי, והוא שיהיה בו עזרה והיכל וקדש הקדשים וכן הכלים המוכרחים להיות בכולם, מזבח העולה ומזבח הקטורת וארון ושלחן ומנורה וכדומה. {{{ב}}} דברים שאינם מוכרחים ויכולים להשתנות כפי הזמן כמו שנשתנו דברים במקדש מן המשכן, ובית שני מן בית ראשון. {{{ג}}} דברים שהם מיוחדים רק למקדש השלישי שיגיע שעת התיקון ולא יכלו לעשות כמוהו בימי עזרא הגם שידעו מדברי יחזקאל מפני שידעו שעדיין לא הגיע עת התיקון, רק מקצת דברים אשר קבלו מפי הנביאים שיכולים לעשותו דוגמתו, כמ''ש הרמב''ם בה' בהב''ח, על הראשון אמר <b>צורת הבית ותכונתו ומוצאיו ומובאיו</b> ר''ל הצורה המוכרחת להיות בכל בית ואת החדרים והשערים המוכרחים להיות בכולם, על הבנין המיוחד רק לעתיד ואין יכולים לעשות כמוהו בזה''ז מפני שעניניו הם חקים נעלמים שלא יתגלו עד זמן העתיד, אמר <b>וכל צורותיו ואת כל חקתיו,</b> שהחקים הם הדברים שטעמם נעלם, ועל הדברים שהם אמצעים בין בנין הראשון ובין בנין השלישי, אשר היו יכולים לעשותם בימי בית שני שבנאו כבית ראשון וכדברים מעין העתיד כמ''ש הרמב''ם מפני שהדברים ההם אינם חקים נעלמים רק תורות שטעמם נודע, אמר <b>וכל צורותיו וכל תורותיו הודע אותם</b>. <b>וכתב לעיניהם</b> צוה שיכתוב צורת הבנין העתיד בספר למשמרת לדור אחרון, <b>וישמרו</b> ר''ל שאם ישמרו את <b>כל צורותיו ואת כל חקתיו</b> להתנהג כפיהם בקדושה ובטהרה ובהטבת המעשים, שיהיו מוכנים אל הצורות האלה שמורים על דבוק ה' ושכינתו בקדש לעולם, אז <b>ועשו אותם</b> אז יעשו את <b>הצורות</b> ויבנו את בית השלישי ברוח ה' עליהם :
<h3>{יב}</h3>
זֹ֖את תּוֹרַ֣ת הַבָּ֑יִת עַל־רֹ֣אשׁ הָ֠הָר כָּל־גְּבֻל֞וֹ סָבִ֤יב ׀ סָבִיב֙ קֹ֣דֶשׁ קָדָשִׁ֔ים הִנֵּה־זֹ֖את תּוֹרַ֥ת הַבָּֽיִת׃
<b style="color: gray;">מצודת דוד</b> <b>זאת תורת הבית .</b> ר''ל מה שזכר במקרא שלפניו זאת הוא ענין למוד הבית : <b>על ראש ההר .</b> ר''ל וזהו הבנין העומד על ראש ההר וכל גבולו מסביב הוא קדש הקדשים ועל הר הבית יאמר כי כל אחוזת הכהנים והלוים יקרא קדש כמ''ש והיתה תרומת הקדש ( לקמן מח ) והר הבית יקרא למול קודש קדשים וכאשר יקרא הדביר ק''ק למול כל בנייני המקדש : <b>הנה זאת תורת הבית .</b> זאת היא למוד הבית לדעת שמקום הר הבית היא ק''ק למול אחוזת הכהנים והלוים :
<b style="color: gray;">מלבי"ם פירוש המילות</b> <b>זאת תורת הבית</b> אמר שבזה יבדל הבית השלישי מן הבתים הקודמים, {{{א}}} שיהיה <b>על ראש ההר,</b> וזה כולל, {{{א}}} שההר עצמו שעליו יבנה הבית יהיה נכון בראש ההרים, (כמ''ש ישעיה ב'), עד שההר יהיה בראש כולם. {{{ב}}} שלעומת שהבתים הקודמים היו בכתף ההר (כמ''ש חז''ל סבור למבניא בעין עיטם דמדלי טובא וכו' ובין כתיפיו שכן) הוא יהיה בראש ההר, לא בכתפו, שזה יורה על התרוממותו על כל. {{{ב}}} זאת שנית <b>שכל גבולו סביב קדש קדשים,</b> כי העיר תתרחק מן הבית מרחק רב וכ''ה אלף אמה שמקדש ה' בתוכו כולו יהיה קדש ותרומת ה' לכהנים (כמו שיתבאר לקמן סי' מ''ה וסי' מ''ח), ומסיים <b>הנה זאת תורת הבית,</b> ר''ל שבתורה הזאת צריכים להתנהג הרוצים שיבנה :
<h3>{יג}</h3>
וְאֵ֨לֶּה מִדּ֤וֹת הַמִּזְבֵּ֙חַ֙ בָּֽאַמּ֔וֹת אַמָּ֥ה אַמָּ֖ה וָטֹ֑פַח וְחֵ֨יק הָאַמָּ֜ה וְאַמָּה־רֹ֗חַב וּגְבוּלָ֨הּ אֶל־שְׂפָתָ֤הּ סָבִיב֙ זֶ֣רֶת הָאֶחָ֔ד וְזֶ֖ה גַּ֥ב הַמִּזְבֵּֽחַ׃
<b style="color: gray;">רש"י</b> <b>ואלה מדות המזבח .</b> שמפרש למטה ארבע עשרה אורך בארבע עשרה רחב : <b>באמות אמה אמה וטופח .</b> באמה בת ששה שהיא אמה וטופח באמה בת חמשה : <b>וחיק האמה .</b> אבל היסוד שלא נמדד באמה של חול שהיא בת ה' חיק לשון חיקויו קביעות והיא היסוד האמה אמת חול ולא אמה וטופח שהיא אמה בת ששה וכן שנינו במנחות שהיסוד והסובב והקרנות נמדדין באמה בת חמשה : <b>וחיק האמה .</b> זה היסוד : <b>ואמה רוחב .</b> זה הסובב : <b>וגבולה אל שפתה סביב זרת האחד .</b> אלו הקרנות זרת אחד מאמצעיתו מדדו זרת לכל רוח הרי אמה על אמה : <b>וזה גב המזבח .</b> ובאמה זו היה נמדד גב מזבח הזהב אמה ארכו ואמה רחבו רבוע כך מפורש בעירובין ובמנחות ( דף צד ) מפורש יותר לפי החשבון חיק האמה בגובהה עלה אמה ואמה רחב כנסה כניסת הסובב אמה בת חמשה אבל עלייתו ששנינו עלה ה' וכנס אמה אינו באמה בת חמשה . וגבולה אל שפתה . הקרנות בין לרחבן בין לגבהן באמה בת חמשה :
<b style="color: gray;">מצודת דוד</b> <b>ואלה מדות המזבח .</b> זהו מזבח העולה שהראהו לו : <b>באמות אמה אמה וטופח .</b> ר''ל באמות גדולות שבכל אמה יש אמה אחת של חול שהיא בת חמשה טפחים ועוד טפח אחד : <b>וחיק האמה .</b> אבל גובה עליית היסוד היה במדת האמה הפשוטה של חול בת ה' טפחים ( וב' הטפחים החסרים היו עודפים במדת גובה הסובב והגג ועל שלא היו אמה לא חשבם ) : <b>ואמה רחב .</b> וכן האמה מרחב כניסת הסובב היה באמה ה' ( וטפח החסר היה עודף במדת רוחב הגג ולא דק ) וכן הקרנות שהיו בגבולה מסביב בארבעת המקצועות שהיו זרת אחד מאמצעיתם לכל רוח והיו א''כ אמה על אמה היו ג''כ באמת ה' ( והטפחיים החסרים היו עודפים במדת מקום המערכה ולא דק ) : <b>וזה גב המזבח .</b> בהאמה הזה הפשוטה בת ה' טפחים מדד שטח מזבח הזהב שהיה אמה על אמה כן דרשו רז''ל ( מנחות צז ) :
<b style="color: gray;">מצודת ציון</b> <b>וחיק .</b> מל' חקוי וקביעות תהו היסוד כן ארז''ל ( מנחות צז ) : <b>וגבולה .</b> הם הקרנות שהם בגבול המזבח ולתוספת ביאור אמר אל שפתה : <b>זרת .</b> היא חצי האמה וכן זרת ארכו ( שמות כח ) : <b>גב .</b> שטח הגובה וכן ותבני לך גב ( לעיל יו ) :
<b style="color: gray;">מלבי"ם פירוש המילות</b> <b>ואלה מדות המזבח,</b> לדעת חז''ל שבוני בית שני עשו את המזבח בתבנית הזה (ולא היה רק שינוי קטן בעליית היסוד) לכן ספר המעשה המזבח בפ''ע, כי צורת המקדש הוא מיוחד רק לעתיד, אבל מדות המזבח הוא אפשרי לעשותו גם בזה''ז, והנה גובה המזבח היה עשר אמות והיה נחלק באופן זה, גובה היסוד יהיה בבית שלישי שתי אמות (ובבבית שני היא אמה אחת) וזה נקרא <b>חיק</b> ורחבו ל''ב אמה. אחר גובה ב' אמות נתקצר המזבח אמה מכל צד, ולא היה רחבו רק שלשים אמה, וכניסה זו נקרא בשם <b>עזרה התחתונה</b> או <b>הקטנה,</b> כי המקום שתחתיו היה קטן רק שתי אמות, משם עלה ארבע אמות ברוחב ל' על ל', ושטח זה נקרא סובב, (כי רוחב היסוד לא סבב מכל צד והיה מהלך רק על צפון ומערב ואמה במזרח ואמה בדרום, אבל רוחב הסובב סבב מכל צד), ואז נתקצר שנית אמה מכל צד, ונעשה כ''ח אמה על כ''ח אמה, וכניסה זו שכנס אמה נקרא בשם <b>העזרה הגדולה,</b> משם עלה עוד ד' אמות עד ראש הקרנות ונקרא בשם <b>הראל</b>. ובזה נבא אל הבאור, אמר <b>שמדות המזבח היה באמות</b> ר''ל שהיה במדתו שני מיני אמות, מקצתם היו באמת בת חמש ומקצתם באמת בת שש, וז''ש <b>אמה, אמה וטפח,</b> ר''ל מקצתם אמה סתם בת חמש, ומקצתם אמת שש שמחזיק אמת חמש ועוד טפח. ומפרש <b>וחיק האמה,</b> ר''ל <b>החיק</b> שהוא עליית היסוד רחב היה <b>באמה</b> סתם בת חמש, וכן היה <b>אמה רחב</b> מה שהיה היסוד רחב אמה על הסובב היה ג''כ אמה באמה בת חמש, (וזה כדעת הרמב''ם, ודעת רש''י פ''ק דעירובין שמ''ש חז''ל דאמת יסוד בקטנה לא קאי על כניסת היסוד, ובכ''ז במזבח של העתיד מורה הכתוב שיהיה כדעת הרמב''ם). <b>וגבולה על שפתה סביב זרת האחד</b> נראה שגבול זה הוא באמצע המזבח שבמשכן כתיב ועשית מכבר מעשה רשת, ובבית שני היה חוט הסקרא להבדיל בין דמים העליונים לתחתונים. ובבנין הג' יהיה בולט מן המזבח בנין כמדת זרת, ונקרא גבול, כי מגביל בין דמים עליונים לתחתונים, שהוא הגבול בין חצי העליון לבין חצי התחתון, ושפת ההיכר הזה היה לו רוחב זרת. <b>וזה גב המזבח,</b> עתה מתחיל לפרש גובה המזבח :
<b style="color: gray;">מלבי"ם ביאור המילות</b> <b>חיק,</b> כן נקרא היסוד שהוא בחיק הארץ : <b>וגבולה.</b> ת''י גדפנא, והוא במקום חוט הסקרא : <b>גב.</b> מל' גובה :
<h3>{יד}</h3>
וּמֵחֵ֨יק הָאָ֜רֶץ עַד־הָעֲזָרָ֤ה הַתַּחְתּוֹנָה֙ שְׁתַּ֣יִם אַמּ֔וֹת וְרֹ֖חַב אַמָּ֣ה אֶחָ֑ת וּמֵהֳעֲזָרָ֨ה הַקְּטַנָּ֜ה עַד־הָעֲזָרָ֤ה הַגְּדוֹלָה֙ אַרְבַּ֣ע אַמּ֔וֹת וְרֹ֖חַב הָאַמָּֽה׃
<b style="color: gray;">רש"י</b> <b>ומחיק הארץ .</b> מן היסוד מקרקע הארץ : <b>עד העזרה התחתונה .</b> עד גב מלבן הראשון : <b>שתים אמות .</b> ולא היה כן בבית עולמים ששם שנינו מביא מלבן של ל''ב על ל''ב וגובהו אמה וכאן גובהו שתים : <b>ורחב אמה אחת .</b> כשהניח מלבן השני עליו היה מלבן השני שלשים על שלשים נמצא כניסה לו סביב סביב רחב אמה והוא היסוד הרי עלה שתים וכנס אמה והוא היסוד י''ת עזרה מסמתא לשון רצפה שהיה ממלא את המלבן חלוקי אבנים מזפת וסיד וקוניא וממחה ושופך ומחליקו למעלה והרי הוא כמין רצפה : <b>ומהעזרה הקטנה עד העזרה הגדולה ארבע אמות .</b> מגג מלבן התחתון עד גג מלבן שעליו ארבע אמות גובה : <b>ורחב האמה .</b> הוא כניסת הסובב עלה ארבעה וכנס אמה זהו סובב והתחתון קורא קטנה לפי שאין גובהו אלא שתי' והעליון גובהו ארבע :
<b style="color: gray;">מצודת דוד</b> <b>ומחיק הארץ .</b> מהתחלת היסוד שכלפי הקרקע עד כלות גובה הדפוס התחתונה ההיא העשוי להיסוד היה שתים אמות : <b>ורחב .</b> ר''ל הניח רוחב אמה מסביב להכניס לפנים את הדפוס שעליה וזהו כניסת היסוד : <b>מהעזרה הקטנה .</b> מגג דפוס הראשון הקטנה כי לא היתה כ''א בגובה שתי אמות ומגגה עד גג הדפוס הגדולה היה ארבע אמות הוא הסובב : <b>ורוחב האמה .</b> הניח מסביב רחב האמה הפשוטה בת ה' טפחים להכניס לפנים את הדפוס שעליה וזהו כניסת הסובב :
<b style="color: gray;">מצודת ציון</b> <b>העזרה .</b> דפוס בנין המזבח קורא בשם עזרה :
<b style="color: gray;">מלבי"ם פירוש המילות</b> <b>ומחיק הארץ</b> היינו מהתחלת היסוד שהוא בארץ, <b>עד העזרה התחתונה,</b> היינו הכניסה התחתונה שנכנס המזבח אמה והתחיל הסובב היה <b>ב' אמות,</b> גובה היסוד, <b>ורחב אמה אחת,</b> שהחיק ר''ל היסוד היה רחב אמה מן הסובב, <b>ומהעזרה הקטנה עד העזרה הגדולה</b> היינו מהכניסה התחתונה עד הכניסה העליונה שכנס שנית אמה למעלה מן הסובב, היה <b>ארבע אמות</b> גובה הסובב. <b>ורחב האמה,</b> ששם היה ג''כ רחב אמה יותר מן אשר למעלה ששם כנס אמה :
<b style="color: gray;">מלבי"ם ביאור המילות</b> <b>העזרה.</b> מחיצה וגבול שלפני איזה דבר, ובא על חצר שלפני ההיכל (ד''ה ב' סי' ד' וסי' ו') ופה מצייר המזבח כאילו לפני המערכה יש שתי מחיצות במקום שהוחל הסובב לעלות, ובמקום שהוחל גובה המזבח, שכ''א רחב מחבירו :
<h3>{טו}</h3>
וְהַֽהַרְאֵ֖ל אַרְבַּ֣ע אַמּ֑וֹת (ומהאראיל) [וּמֵהָאֲרִיאֵ֣ל] וּלְמַ֔עְלָה הַקְּרָנ֖וֹת אַרְבַּֽע׃
<b style="color: gray;">רש"י</b> <b>וההראל .</b> הוא גובה גג המזבח מן הסובב ולמעלה ובבית עולמים לא היה אלא שלש וי''ת אף הוא ומדבח' ארבע אמין :
<b style="color: gray;">מצודת דוד</b> <b>וההראל .</b> הוא גובה גג המזבח מן הסובב ולמעלה : <b>ארבע אמות .</b> ארז''ל בפרק איזהו מקומן דרשות קרנות ארבע קאמר ר''ל הדמים הנתנין בקרנות המזבח רשותייהו הוה מגג המזבח ולמטה ד' אמות והוא עד כלות אמה עליונה מהסובב כי עד שם נקרא למעלה כי בכלות ד' מהגג היה חוט הסיקרא שהוא באמצע המזבח כי הקרנות א' והגג שלשה והאמה העליונה מהסובב הרי חמש וכן שלשה הנשארים מהסובב ושנים של היסוד הם חמש : <b>ומהאריאל ולמעלה .</b> למעלה מגג המזבח היו ד' קרנות בארבעת המקצועות :
<b style="color: gray;">מצודת ציון</b> <b>וההראל .</b> הוא כמו האריאל ובאה הה''א במקום האלף ונשמטה היו''ד וכן יקרא שם המזבח כמו והיתה לי כאריאל ( ישעיה כט ) ונקרא כן ע''ש שירד עליו האש מהאל מן השמים ורבצה עליו כארי :
<b style="color: gray;">מלבי"ם פירוש המילות</b> <b>וההראל</b> מקום המערכה שהיה בראש המזבח נקרא הראל, ור''ל המקום שמן העזרה הגדולה שהיא כניסת הסובב עד ראש המזבח היה <b>ארבע אמות,</b> והגם שעד המערכה לא היה ג' אמות, מפשר כי <b>מהראל ולמעלה</b> יצאו <b>ארבע הקרנות</b> שהיו ג''כ גובהן אמה, ועם הקרנות היה ההראל ארבע אמות, ובזה נשלמו י' אמות של גובה המזבח. וחז''ל (בפ' איזהו מקומן) פי' שמ''ש והראל ארבע ולא עד ההראל, שאגב משמיענו שחשבינן ארבע מן ההראל שהוא מקום המערכה ולמטה, לענין רשות דמים שמן חוט הסקרא עד מקום הקרנות ניתנים דמים העליונים, ולמטה מהם ניתנים דמים התחתונים, וזה הגיע עד אמה אחת למטה מן הסובב שהוא ד' אמות מן ההראל שהוא מקום המערכה, אולם חשבון זה יצדק בבית שני שהיה עליית היסוד רק אמה אחת, שעליית היסוד היה באמת בת חמש, וכן אמת גובה הקרנות היה באמת בת חמש, ונשאר למטה מן הקרנות ולמעלה מן היסוד ד' אמות למעלה וד' אמות למטה באמת בת שש, אבל בבית השלישי שיהיה גובה היסוד ב' אמות באמת בת ה', א''כ אמצע המזבח הוא חצי טפח אחר ד' אמות של מקום הקרנות. ? י''ל לשכן יהיה לעתיד הגבול של רוחב זרת באותו טפח שאחר ארבע אמות, והגבול הזה ימצע בין עליון לתחתון והיה ההראל ד' אמות עד הגבול הזה :
<h3>{טז}</h3>
(והאראיל) [וְהָאֲרִיאֵ֗ל] שְׁתֵּ֤ים עֶשְׂרֵה֙ אֹ֔רֶךְ בִּשְׁתֵּ֥ים עֶשְׂרֵ֖ה רֹ֑חַב רָב֕וּעַ אֶ֖ל אַרְבַּ֥עַת רְבָעָֽיו׃
<b style="color: gray;">רש"י</b> <b>והאריאל שתים עשרה אורך .</b> מקום המערכה היה עשרים וארבע על עשרים וארבע וזהו י''ב בי''ב : <b>אל ארבעת רבעיו .</b> שמאמצעיתו הוא מודד י''ב לכל רוח הרי כ''ד על כ''ד כך מפורש בזבחים וכן שנינו במסכת מדות המזבח היה ל''ב על ל''ב עלה אמה וכנס אמה זה היסוד נמצא ל' על ל' עלה חמש וכנס אמה זה הסובב נמצא כ''ח על כ''ח מקום הקרנות אמה מזה ואמה מזה נמצא עשרים ושש על עשרים ושש מקום הלוך רגלי הכהנים אמה מזה ואמה מזה נמצא כ''ד על כ''ד מקום המערכה :
<b style="color: gray;">מצודת דוד</b> <b>והאריאל .</b> שטח המזבח הוא מקום המערכה היה י''ב אמות על י''ב וזהו מאמצעיתו לכל רוח והיה א''כ כ''ד על כ''ד : <b>רבוע .</b> היה מרובע בארבעת צדדיו :
<b style="color: gray;">מצודת ציון</b> <b>רבוע .</b> מרובע : <b>רבעיו .</b> צדדיו וכן על ארבעת רבעיהם ( לעיל א ) והוא מל' רבע כי כל צד הוא רבע כי ארבע צדדים יש :
<b style="color: gray;">מלבי"ם פירוש המילות</b> <b>והאריאל</b> רוחב מקום המערכה היה <b>שתים עשרה ארך על שתים עשרה רחב,</b> פירש במשנה דמדות שמודד מדה זאת מאמצעו של מזבח, שמאמצע מקום המערכה יהיה י''ב אמה לכל צד, ועז''א <b>אל ארבעת רבעיו</b> והיה מצד אל צד כ''ד אמה, כי במקום המערכה נתקצר המזבח עוד שתי אמות מכל צד, אמה למקום הקרנות ואמה למקום הילוך רגלי הכהנים :
<b style="color: gray;">מלבי"ם ביאור המילות</b> <b>האריאל.</b> כן נקרא המזבח ע''ש אש השמים שהיתה רבוצה כארי ואוכלת הקרבנות :
<h3>{יז}</h3>
וְהָעֲזָרָ֞ה אַרְבַּ֧ע עֶשְׂרֵ֣ה אֹ֗רֶךְ בְּאַרְבַּ֤ע עֶשְׂרֵה֙ רֹ֔חַב אֶ֖ל אַרְבַּ֣עַת רְבָעֶ֑יהָ וְהַגְּבוּל סָבִ֨יב אוֹתָ֜הּ חֲצִ֣י הָאַמָּ֗ה וְהַֽחֵיק־לָ֤הּ אַמָּה֙ סָבִ֔יב וּמַעֲלֹתֵ֖הוּ פְּנ֥וֹת קָדִֽים׃
<b style="color: gray;">רש"י</b> <b>והעזרה ארבע עשרה אורך .</b> גג המזבח עם מקום הקרנות ועם מקום רגלי הכהנים כ''ח על כ''ח וי''ד האמורים כאן מאמצעיתו מודד כמו שמפורש על ארבעת רבעיה : <b>והגבול סביב אותה .</b> י''ת וגדנפא ורבותינו פרשוהו על הקרנות : <b>חצי האמה .</b> מאמצעיתו מודד נמצא אמה על אמה : <b>והחיק לה אמה .</b> זו כניסת היסוד : <b>ומעלתהו פנות קדים .</b> וכבש שעולים בו היה בדרום כדי שיהא העולה בו פונה למזרח שכל הפינות היו דרך ימין וכשאתה נותן הכבש בדרום העולה בו ופונה דרך ימין פונה למזרח :
<b style="color: gray;">מצודת דוד</b> <b>והעזרה .</b> הוא דפוס גג המזבח מקום המערכה עם מקום הלוך רגלי הכהנים עם מקום הקרנות היה י''ד אמות על י''ד כן היה מאמצעיתה אל כל ארבעת צדדיה והיתה א''כ כ''ח על כ''ח : <b>והגבול .</b> הקרנות שהיו בגבולה מסביב לה בארבעת המקצעות היו חצי האמה מאמצעיתה לכל רוח והיו א''כ אמה על אמה : <b>והחיק לה .</b> החיק אשר לה הוא יסוד המזבח בלטה אמה מסביב ( ויתכן שבא לומר לפי שמאז לא בלטה היסוד בכל סביבו כי במקום שהיה מנחלת יהודה לא היה יסוד כן ארז''ל ( מדות פג ) לכן אמר לעתיד יהיה היסוד מסביב כי אז לא תהיה מקום המקדש והמזבח מיוחד לשום שבט וכאשר נראה בצורת חלוקות הארץ ) : <b>ומעלתהו .</b> לא שהיה בו מעלות כי התורה אמרה ולא תעלה במעלות על מזבחי ( שמות כ ) אלא אמר ומעלתהו לשון רבים כי שלשה היו אחד כבש הגדול ואחד פנה ליסוד ואחד פנה לסובב כן אמר ז''ל ( זבחים סב ) ואמר שהיו פונות קדים ר''ל היו נתונות ברוח אשר העולה בהם יפנה אל המזבח כי כל הפנות הוא דרך ימין והבא ברוח דרום ימינו הוא כלפי המזרח א''כ כשיהיו הכבשים בדרום יפנה העולה בהם אל המזרח כן ארז''ל ( שם ) וכן יהיה בנין המזבח דפוס התחתון יהיה ל''ב אמות על ל''ב ושתי אמות קומתו ועליו יניחו דפוס ל' על ל' וארבע אמות קומתו ויהיה א''כ משוך לפנים אמה בכל צד וזהו כניסת היסוד ועליו יניחו דפוס כ''ח על כ''ח ושלש אמות קומתו ויהיה א''כ משוך לפנים אמה בכל צד וזהו כניסת הסובב ובארבע המקצעות יניחו דפוס אמה על אמה בגובה אמה והם הקרנות וימלאו כל הדפוסים באבנים ועפר וסיד ויהיה נעשה הכל מקשה אחת וישמטו לוחות הדפוסים ובין הקרנות יהיה מקום הלוך לרגלי הכהנים ועוד אמה לפנים נמצא יהיה מקום המערכה כ''ד על כ''ד ועיין בקונטרס בנין הבית :
<b style="color: gray;">מצודת ציון</b> <b>ומעלתהו .</b> הכבשים שהיו אל המזבח : <b>פנות .</b> מל' הפנה וסבוב :
<b style="color: gray;">מלבי"ם פירוש המילות</b> <b>והעזרה</b> הגדולה (כנ''ל פסוק י''ג) <b>י''ד ארך על י''ד רחב,</b> מאמצעו של מזבח כנ''ל : <b>והגבול סביב אותה חצי האמה,</b> הוא הגבול הנזכר בפסוק י''ג, שאמר וגבולה אל שפתה זרת האחד, שיצא בנין בולט זרת שהוא חצי האמה להיות גבול בין דמים העליונים לתחתונים, והוא היה אמה למטה מן התחלת הסובב, ומפני שהבליטה הזאת לא נמשכה רק ברוחב טפח, בא לבאר שלא נטעה לומר שמה שהיה היסוד רחב אמה יותר מן הסובב (כמ''ש וחיק האמה ואמה רחב) שהיה רחב אמה מן הגבול, שיצא חצי אמה, וא''כ היה רוחב היסוד אמה וחצי, לכן אמר שהגם שהגבול היה סביב בולט חצי האמה בכל זה <b>החיק</b> שהוא היסוד <b>לה רק אמה סביב</b> ולא יותר, כי בליטת הגבול לא בא בחשבון כי לא נמשך רק ברוחב טפח, <b>ומעלתהו פנות קדים,</b> פי' שהכבש שבו עולים למזבח הוא בדרום, שהעולה בו פונה לימין למזרח, כמ''ש בא לו לקרן דרומית מזרחית וכו' שכל פנות שאתה פונה לא יהיה רק לימין ודע שמ''ש במשנה דמדות לפרש שמ''ש וההריאל עשרה אמה היה מודד מאמצע המזבח, ורוחב מקום המערכה מצד לצד היה כ''ד אמה, שמזה הוציא שהמזבח למטה היה ל''ב אמות כנ''ל, זה לא יעלה לראב''י דסתמא דמדות כוותיה, דהוא הוא ס''ל דכוליה מזבח בדרום קאי, והמזבח עם הכבש היו ס''ב אמה ואיך עמד בדרום הא כל צד הדרום בבית הג' אינו רק חמשים אמה, דחצר הפנימי הוא מאה על מאה. ? אמנם משנה זו אינה סתמית, רק ר' יוסי קאמר לה, ור' יוסי לשטתו דס''ל כוליה מזבח בצפון קאי, והיה מקום המזבח בצפון ובדרום היה מקום להכבש, וכן אף למ''ד שחציו בצפון וחציו בדרום נוכל לפרש כן, שאז המזבח אוכל בדרום ט''ז אמה והכבש ל' אמה שהם מ''ו ונשאר עוד ארבע אמות עד הכותל, אבל לראב''י אאל''כ, וצ''ל שהוא היה מפרש מ''ש והאריאל שתים עשרה, היינו מצד אל צד לא מאמצעו, וס''ל שהיה רוחב ההראל שתים עשרה אמה עם מקום הקרנות והילוך רגלי הכהנים, ולפ''ז היה רחבו וארכו למטה במקום היסוד ט''ז אמה והיה יכול לעמוד עם הכבש בדרום, וראיתי בפי' הגאון מהר''א ווילנא, שפי' את הכתובים דפה שהיה רוחב המזבח רק י''ב אמה מצד אל צד, ולא הודיע מי הניאו לפרש פי' נגד משנה מפורשת שפי' שמדד מאמצעו, ועם האמור ס''ל כמ''ש הכ''מ (פ''ג מה' עבודת יוה''כ) שדעת המרב''ם כראב''י דכוליה מזבח בדרום קאי, וכמו שסתם כן רבי ביומא (דף ל''ז) וא''א לפרש כפי' המשנה שאמרה רבי יוסי לשטתו :
<b style="color: gray;">מלבי"ם ביאור המילות</b> <b>פנות.</b> מקור שהעולה יפנה פניו למזרח :
<h3>{יח}</h3>
וַיֹּ֣אמֶר אֵלַ֗י בֶּן־אָדָם֙ כֹּ֤ה אָמַר֙ אֲדֹנָ֣י יְהוִ֔ה אֵ֚לֶּה חֻקּ֣וֹת הַמִּזְבֵּ֔חַ בְּי֖וֹם הֵעָֽשׂוֹת֑וֹ לְהַעֲל֤וֹת עָלָיו֙ עוֹלָ֔ה וְלִזְרֹ֥ק עָלָ֖יו דָּֽם׃
<b style="color: gray;">מצודת דוד</b> <b>אלה חקות המזבח .</b> אלה הם משפט המזבח לחנכו מהם ביום השלמת עשייתו למען יהא הגון וראוי להעלות עליו עולה ולזרוק עליו דם :
<b style="color: gray;">מלבי"ם פירוש המילות</b> <b>אלה חקות המזבח ביום העשותו,</b> הודיע לו איך יהיה חנוכת המזבח לעתיד, והגם מזבח חדש אין מחנכין אלא בתמיד של שחר כמ''ש חז''ל, אבל פה יהיה חינוך כללי לכלי המקדש, והיה חינוך גם בימי עזרא שהיה הוראת שעה והיה באופן אחר, כי כבר ידעו שאין זה בית העתיד שנבא עליו יחזקאל, כי כבר הבטיח לו ה' שבעת חינוך בית העתיד יקום יחזקאל שהיה כהן בתחיה והוא בעצמו יעשה עבודת החינוך ולכן עשו חינוך אחר כפי הוראת הנביאים באותה שעה, וכמו שכן גם במשכן היה החינוך בקרבנות שנהגו רק לפי שעה, וז''ש שביום העשותו תעשה חינוך לחנכו שיהיה ראוי <b>להעלות עליו</b> איברי <b>עולה, ולזרוק עליו דם</b> עולה וק''ק וקדשים קלים :
<h3>{יט}</h3>
וְנָתַתָּ֣ה אֶל־הַכֹּהֲנִ֣ים הַלְוִיִּ֡ם אֲשֶׁ֣ר הֵם֩ מִזֶּ֨רַע צָד֜וֹק הַקְּרֹבִ֣ים אֵלַ֗י נְאֻ֛ם אֲדֹנָ֥י יְהוִ֖ה לְשָֽׁרְתֵ֑נִי פַּ֥ר בֶּן־בָּקָ֖ר לְחַטָּֽאת׃
<b style="color: gray;">רש"י</b> <b>הכהנים הלוים .</b> אשר משבט לוי : <b>מזרע צדוק .</b> לפי שהיה ע''ג ששימש ראשון במקדש בימי שלמה נקראו על שמו :
<b style="color: gray;">מצודת דוד</b> <b>ונתתה וגו' .</b> בשרו שיעמוד בתחיה ויהיה החנוך נעשה על ידו כי הוא היה כהן : <b>אל הכהנים הלוים .</b> אל הכהנים הבאים משבט לוי : <b>אשר הם מזרע צדוק וגו' .</b> כי הם יהיו נבחרים לעתיד לעשות עבודת המזבח וכמ''ש והכהנים הלוים בני צדוק וגו' המה יקרבו אלי לשרתני ( לקמן מד ) : <b>לשרתני .</b> מוסב על הקרובים אלי : <b>פר בן בקר .</b> מוסב על ונתתה וגו' :
<b style="color: gray;">מלבי"ם פירוש המילות</b> <b>ונתתה אל הכהנים מזרע צדוק,</b> כמו שיבואר (בסי' מ''ד) שרק בני צדוק יהיו כשרים אז לעבודה, מפני שהם <b>קרובים אל ה'</b> שלא עבדו ע''ז, והודיע לו ה' כי הוא יקום בתחיה בעת ההיא והוא ימסור פר החטאת להכהנים :
<h3>{כ}</h3>
וְלָקַחְתָּ֣ מִדָּמ֗וֹ וְנָ֨תַתָּ֜ה עַל־אַרְבַּ֤ע קַרְנֹתָיו֙ וְאֶל־אַרְבַּע֙ פִּנּ֣וֹת הָעֲזָרָ֔ה וְאֶֽל־הַגְּב֖וּל סָבִ֑יב וְחִטֵּאתָ֥ אוֹת֖וֹ וְכִפַּרְתָּֽהוּ׃
<b style="color: gray;">רש"י</b> <b>על ארבע קרנותיו .</b> של מזבח : <b>פנות העזרה .</b> גג המזבח : <b>וכפרתהו .</b> תקנח אותו מדרך חול שבו להכניסו בקדוש' להיותו ראוי לכפר עליו מזה ולהלן :
<b style="color: gray;">מצודת דוד</b> <b>ונתתה וגו' .</b> יתן הדם על ארבע קרנות המזבח ועל ארבע זויות של בנין גג המזבח : <b>ואל הגבול סביב .</b> יתכן שעל היסוד נאמר שהוא בגבול המזבח : <b>וחטאת וגו' .</b> בזה תטהר את המזבח ותקנחו להעביר ממנו דרך חול להכניסו בקדושה :
<b style="color: gray;">מצודת ציון</b> <b>פנות .</b> מל' פנה וזויות : <b>וחטאת .</b> ת''י ותדכי והוא ענין טהרה : <b>וכפרתהו .</b> הוא ענין קנוח ועש''ז יקרא המזרק כפור כי הכהן הזורק מקנח אצבעו מן הדם בשפת המזרק ובדרז''ל ובעי לכפורי ידי' בההוא גברא ( גיטין נז ) :
<b style="color: gray;">מלבי"ם פירוש המילות</b> <b>ולקחת מדמו,</b> וגם הודיע לו שהוא בעצמו יקח ויזה את הדם, הלקיחה היא הקבלה בכלי, כי מקבלה ואילך מצות כהונה, והנתינה הוא מתן קרנות, <b>ונתת מדמו אל ארבע קרנות של המזבח, ואל ארבע פנות העזרה</b> הוא הסובב שנקרא עזרה הגדולה (כנ''ל פסוק י''ד) <b>ואל הגבול</b> הוא הזרת שבלט לחוץ מן המזבח שנקרא גבול (כמ''ש וגבולה אל שפתה סביב), וחצי טפח העליון היה שייך למעלה כנ''ל. <b>וחטאת,</b> במתן דם באצבע. <b>וכפרתהו,</b> בשפיכת שירים ליסוד, והנה הודיעו ה' בזה כמה פנות יקרות בענין התחיה. {{{א}}} שבעת חינוך המקדש כבר תתחיל התחיה, כי הבטיח ליחזקאל שהוא ימצא בעת ההיא ויחנך את המקדש, {{{ב}}} שתחיה תהיה בגוף ובנפש, ושיקום בתחיה בלבוש בשר וגידין ועצמות, ושיהיה שלם בגופו כל מום לא יהיה בו, כי המלאך לא יכשר לעבודה, וכשלא יהיה שלם בגופו כאחד האדם הרי הוא בע''מ. {{{ג}}} שיתחייב אז במצות כיתר בני אדם שאל''כ איך יקיים מצות לבישת בגדי כהונה וכל מצות הקרבנות, שזה לא יצוייר רק אם יקום בתחיה כאחד האדם :
<h3>{כא}</h3>
וְלָ֣קַחְתָּ֔ אֵ֖ת הַפָּ֣ר הַֽחַטָּ֑את וּשְׂרָפוֹ֙ בְּמִפְקַ֣ד הַבַּ֔יִת מִח֖וּץ לַמִּקְדָּֽשׁ׃
<b style="color: gray;">רש"י</b> <b>במפקד הבית .</b> ת''י באתר דחזי לביתא כלומ' במקום קדוש ולשון במפקד הבית מקום שהבית כלה כמו ( מדבר לה ) לא נפקד ממנו איש והוא פר המלואים כדרך שעשו במשכן ונשרף אותו פר ולא נאכל וכן דרשו רבותינו במנחו' מלואים הקריבו בימי עזרא כדרך שהקריבו בימי משה :
<b style="color: gray;">מצודת דוד</b> <b>ושרפו .</b> למי אשר תמסור אותו הוא ישרפו : <b>במפקד הבית .</b> בתכלית הבית מקום שהבית כלה ולתוספת ביאור אמר מחוץ למקדש :
<b style="color: gray;">מצודת ציון</b> <b>במפקד .</b> ענין כליון וחסרון כמו ולא נפקד ממנו איש ( מדבר ל''א ) :
<b style="color: gray;">מלבי"ם פירוש המילות</b> <b>ולקחת ושרפו,</b> יהיה מתדמה עם פר המלואים בחנוכת המשכן שנתן משה על קרנות המזבח ואת הפר שרף באש מחוץ למחנה ועז''א <b>מחוץ למקדש,</b> שהיה מקום מוכן לשריפת הנשרפים, וז''ש <b>במפקד הבית</b> :
<b style="color: gray;">מלבי"ם ביאור המילות</b> <b>הפר החטאת.</b> כמו מארון הברית, ר''ל הפר פר החטאת : <b>במפקד הבית.</b> מקום המופקד ומוכן לצורך הבית, לשרוף שם את הנשרפין :
<h3>{כב}</h3>
וּבַיּוֹם֙ הַשֵּׁנִ֔י תַּקְרִ֛יב שְׂעִיר־עִזִּ֥ים תָּמִ֖ים לְחַטָּ֑את וְחִטְּאוּ֙ אֶת־הַמִּזְבֵּ֔חַ כַּאֲשֶׁ֥ר חִטְּא֖וּ בַּפָּֽר׃
<b style="color: gray;">רש"י</b> <b>תקריב שעיר עזים .</b> זה לא היה במשכן ובמלואים של לעתיד לבא כך הם על פי הדבור :
<b style="color: gray;">מצודת דוד</b> <b>וחטאו .</b> זורקי הדם יטהרו את המזבח בזריקת דם השעיר כאשר טהרו אותו ביום הראשון בזריקת דם הפר :
<h3>{כג}</h3>
בְּכַלּוֹתְךָ֖ מֵֽחַטֵּ֑א תַּקְרִיב֙ פַּ֣ר בֶּן־בָּקָ֣ר תָּמִ֔ים וְאַ֥יִל מִן־הַצֹּ֖אן תָּמִֽים׃
<b style="color: gray;">רש"י</b> <b>מחטא .</b> מלטהר :
<b style="color: gray;">מצודת דוד</b> <b>בכלותך מחטא .</b> כאשר תשלים לטהר את המזבח בזריקת דם השעיר : <b>תקריב .</b> זהו ההבאה אל העזרה : <b>תמים .</b> מבלי מום :
<b style="color: gray;">מצודת ציון</b> <b>בכלותך .</b> ענין השלמה וגמר :
<b style="color: gray;">מלבי"ם פירוש המילות</b> <b>בכלותך מחטא,</b> גם זה ביום השני, שאחר חיטוי דם שעיר החטאת יקריב פר ואיל לעולה :
<h3>{כד}</h3>
וְהִקְרַבְתָּ֖ם לִפְנֵ֣י יְהוָ֑ה וְהִשְׁלִ֨יכוּ הַכֹּהֲנִ֤ים עֲלֵיהֶם֙ מֶ֔לַח וְהֶעֱל֥וּ אוֹתָ֛ם עֹלָ֖ה לַֽיהוָֽה׃
<b style="color: gray;">מצודת דוד</b> <b>והקרבתם .</b> זו היא ההקטרה שעל המזבח : <b>והשליכו וגו' .</b> מלח . כמ''ש על כל קרבנך תקריב מלח ( ויקרא ב' ) : <b>עולה לה' .</b> שיהיו כליל לאישים :
<h3>{כה}</h3>
שִׁבְעַ֣ת יָמִ֔ים תַּעֲשֶׂ֥ה שְׂעִיר־חַטָּ֖את לַיּ֑וֹם וּפַ֧ר בֶּן־בָּקָ֛ר וְאַ֥יִל מִן־הַצֹּ֖אן תְּמִימִ֥ים יַעֲשֽׂוּ׃
<b style="color: gray;">רש"י</b> <b>תמימים יעשו .</b> לעולה :
<b style="color: gray;">מצודת דוד</b> <b>שבעת ימים .</b> כדרך שעשו ביום השני כן יעשו עד כלות שבעת ימים שעיר לחטאת ופר ואיל לעולות :
<b style="color: gray;">מלבי"ם פירוש המילות</b> <b>שבעת ימים,</b> ר''ל זה שנאמר ביום השני שיקריב שעיר לחטאת ופר ואיל לעולה, זה ימשך שבעה ימים, חוץ מיום הראשון שהקריבו פר :
<h3>{כו}</h3>
שִׁבְעַ֣ת יָמִ֗ים יְכַפְּרוּ֙ אֶת־הַמִּזְבֵּ֔חַ וְטִֽהֲר֖וּ אֹת֑וֹ וּמִלְא֖וּ (ידו) [יָדָֽיו]:
<b style="color: gray;">מצודת דוד</b> <b>יכפרו .</b> יקנחו אותו להעביר ממנו דרך חול להכניסו בקדושה : <b>ומלאו ידיו .</b> בזה יחנכו את המזבח :
<b style="color: gray;">מצודת ציון</b> <b>ומלאו ידיו .</b> כן נקרא החנוך בלשון המקרא כמו ומלאת יד אהרן ( שמות כט ) וענין חנוך הוא התחלת הדבר במה שיעמוד בו לעולם :
<b style="color: gray;">מלבי"ם פירוש המילות</b> <b>שבעת ימים,</b> ר''ל בשבעת ימים אלה שיקריבו שעיר ופר ואיל <b>יכפרו את המזבח</b> בדם השעיר, <b>וטהרו אותו ומלאו ידיו,</b> בהקרבת העולה, כי ביום הראשון שהקריבו פר לא מלאו ידיו, כי הפר נשרף מחוץ למחנה :
<h3>{כז}</h3>
וִֽיכַלּ֖וּ אֶת־הַיָּמִ֑ים וְהָיָה֩ בַיּ֨וֹם הַשְּׁמִינִ֜י וָהָ֗לְאָה יַעֲשׂ֨וּ הַכֹּהֲנִ֤ים עַל־הַמִּזְבֵּ֙חַ֙ אֶת־עוֹלֽוֹתֵיכֶם֙ וְאֶת־שַׁלְמֵיכֶ֔ם וְרָצִ֣אתִי אֶתְכֶ֔ם נְאֻ֖ם אֲדֹנָ֥י יְהֹוִֽה׃
<b style="color: gray;">רש"י</b> <b>ורצאתי .</b> לשון רצון :
<b style="color: gray;">מצודת דוד</b> <b>ויכלו .</b> כאשר ישלימו שבעת הימים הוא מחונך לקרבנות וביום השמיני ומאז והלאה יעשו הכהנים על המזבח את עולותיכם וכו' ואני אהיה מרוצה לכם ע''י הקרבנות הללו :
<b style="color: gray;">מצודת ציון</b> <b>והלאה .</b> ולהלן עד עולם : <b>ורצאתי .</b> מלשון רצון :
<b style="color: gray;">מלבי"ם פירוש המילות</b> <b>והיה ביום השמיני,</b> מיום שהתחיל החינוך ביום הראשון, שהוא ביום השביעי מיום השני, יהיו יכולים להעלות עליו עולות ושלמים, ויתבאר לקמן (סי' מ''ה) שיום ראשון יהיה בכ''ג אדר ויום השמיני שלו יהיה בר''ח ניסן, כמו שהיה בימי משה, שהתחילו המלואים בכ''ג אדר ויום השמיני למלואים היה בר''ח ניסן ע''ש :
<h2>יחזקאל פרק-מד</h2>
<h3>{א}</h3>
וַיָּ֣שֶׁב אֹתִ֗י דֶּ֣רֶךְ שַׁ֤עַר הַמִּקְדָּשׁ֙ הַֽחִיצ֔וֹן הַפֹּנֶ֖ה קָדִ֑ים וְה֖וּא סָגֽוּר׃
<b style="color: gray;">מצודת דוד</b> <b>וישב אותי .</b> המלאך הדובר בי השיב אותי אל דרך שער המקדש החיצון הוא ההיכל שהוא חיצון לבית קדש הקדשים ולתוספת ביאור אמר הפונה קדים ר''ל אל השער הפונה למזרח אל האולם לא אל השער הפונה אל המערב לבית קה''ק : <b>והוא סגור .</b> רבותינו ז''ל העמידו המקרא הזה בפשפש הדרומי ( מדות פ''ד ) כי שני פשפשין ר''ל שני פתחים קטנים היו לשער ההיכל מזה ומזה כאשר הוא בצורה :
<b style="color: gray;">מלבי"ם פירוש המילות</b> <b>וישב אתי,</b> המלאך השיבו מן החצר הפנימי שהיה שם <b>אל דרך שער החצר החיצונה הפונה קדים,</b> הוא שער המזרחי שנכנס בו בראשונה, ומצאו עתה <b>שהוא סגור</b> ולא יכול לצאת ממנו :
<h3>{ב}</h3>
וַיֹּ֨אמֶר אֵלַ֜י יְהוָ֗ה הַשַּׁ֣עַר הַזֶּה֩ סָג֨וּר יִהְיֶ֜ה לֹ֣א יִפָּתֵ֗חַ וְאִישׁ֙ לֹא־יָ֣בֹא ב֔וֹ כִּ֛י יְהוָ֥ה אֱלֹהֵֽי־יִשְׂרָאֵ֖ל בָּ֣א ב֑וֹ וְהָיָ֖ה סָגֽוּר׃
<b style="color: gray;">רש"י</b> <b>סגור יהיה .</b> רבותינו העמידו המקרא הזה בפשפש הדרומי שהיה לשער ההיכל פשפש פתח קטן כך שנינו במסכת מדות שני פשפשין היו לו לשער הגדול אחד בדרום ואחד בצפון שבדרום לא נכנס בו אדם מעולם עליו מפורש ע''י יחזקאל השער הזה יהיה סגור : <b>בא בו .</b> לעתיד לבא :
<b style="color: gray;">מצודת דוד</b> <b>בא בו .</b> דרך השער ההוא : <b>והיה סגור .</b> לכן יהיה סגור הואיל ואין מי בא בו בעבור שהמקום ב''ה בא בו :
<b style="color: gray;">מלבי"ם פירוש המילות</b> <b>ויאמר אלי ה',</b> הודיע לו שמעתה <b>יהיה השער הזה סגור ולא יפתח</b> לעולם, כי גם שער מזרח של החצר הפנימית יהיה סגור בחול, ויפתח בשבת ויו''ט, אבל שער המזרחי של חצר החיצונה לא יפתח בשום זמן, <b>ואיש לא יבא בו</b> אפי' עד חלל השער בין דרך התאים שמצד חוץ בין דרך האולם שמצד פנים, והטעם <b>כי ה' אלהי ישראל בא בו לכן יהיה סגור,</b> וזה בא להורות שהשכינה לא תצא עוד משם לעולם, ואחר שבא ונכנס למקדש דרך השער הזה נסגר השער שלא יצא משם עוד חוץ למקדש כי ישכון שם לעולם :
<h3>{ג}</h3>
אֶֽת־הַנָּשִׂ֗יא נָ֥שִׂיא ה֛וּא יֵֽשֶׁב־בּ֥וֹ (לאכול־)[לֶאֱכָל־]לֶ֖חֶם לִפְנֵ֣י יְהוָ֑ה מִדֶּ֨רֶךְ אֻלָ֤ם הַשַּׁ֙עַר֙ יָב֔וֹא וּמִדַּרְכּ֖וֹ יֵצֵֽא׃
<b style="color: gray;">רש"י</b> <b>את הנשיא נשיא הוא וגו' .</b> את הנשיא אני נותן רשות נשיא הוא וחשוב ואין דרכו לישב ולאכול עם שאר הכהנים בלשכות : <b>הוא ישב בו .</b> לאכל לחם . בתוך חללו : <b>מדרך אולם השער יבוא .</b> כשהוא נכנס לתוך החצר הפנימית כדי ליכנס לשער קטן זה לאכול בו דרך אולם השער העזרה שבמזרח יכנס לתוך העזרה ובו בדרך ישוב כשישוב יצא באותו הדרך שנכנס ולפי שהוא אומר למטה ( מ''ו ) בענין ובבא עם הארץ לפני ה' במועדים הבא דרך וגו' שצוה לעשות העזרה קפנדריא לפי שאותה ביאה לראיית פנים וצריך להראות יפה הוצרך לומר כאן בביאות של כל ימות השנה שלא יעשנה קפנדריא לפי שאין ביאה זו לראיית פנים כמו של רגלים וכן העיד עוד למטה בענין פעמים רבות , מצאתי . את הנשיא . כ''ג נשיא הוא ומחשיבותו יהא רשאי לאכול בשר ולחם קדשים באותו שער שפותחין לו בשעת אכילתו : <b>מדרך אולם השער יבוא .</b> דרך אולם שער מזרחי יכנס לעזרה ויבוא עד אותו פשפש לאכול בו לחמו : <b>ומדרכו יצא .</b> שאין זה ראוי לקפנדריא כשאר שערים וכל היום שלא בשעת אכילת הנשיא יהיה סגור , ( סא''א ) :
<b style="color: gray;">מצודת דוד</b> <b>את הנשיא .</b> ר''ל אבל את הנשיא הוא מלך המשיח הואיל והוא נשיא ואין כבודו לשבת במקום העם לאכול בקדשים עמהם לכן ישב בחלל השער ההוא לאכול בבשר הקדשים לפני היכל ה' : <b>מדרך אולם השער יבוא .</b> כאשר יבוא לאכול בחלל הפשפש ההוא יבוא אל החצר הפנימי מדרך אולם השער ר''ל שיבוא דרך אולם הנמשך מהשער ולחוץ אבל לא יבוא שמה דרך פתחי הלשכות התחתונות הפתוחות לחצר הפנימי שאין אולם לפניהם כ''א יבוא בפומבי דרך השער הגדול ומשם יבוא לחלל האולם לשבת בחלל הפשפש : <b>ומדרכו יצא .</b> מדרך השער שבא כן יצא דרך שם ואף שכשהוא הולך עם העם במועדים יוצא עמהם דרך נכח השער שבאו כמ''ש והנשיא בתוכם וכו' ( לקמן מו ) הנה בבואו לבדו חוזר הוא בדרך שבא :
<b style="color: gray;">מצודת ציון</b> <b>לחם .</b> כן יקרא גם הבשר כמו את קרבני לחמי ( במדבר כ''ח ) :
<b style="color: gray;">מלבי"ם פירוש המילות</b> <b>את הנשיא</b> לבא הנשיא שהוא המלך המשיח <b>מצד נשיאותו</b> למעלה ראש, <b>הוא ישב בו לאכל לחם לפני ה',</b> כשיאכל זבחי שלמים ישב מאסקופת השער ולפנים, ובכ''ז יהיה השער סגור, רק יבא דרך שער הצפוני או הדרומי, ויכנס <b>מדרך אולם השער</b> שהוא בפנים, <b>יבוא</b> אל תוך האולם ושם יאכל השלמים, <b>ומשם יצא</b> דרך העזרה לחוץ דרך השערים הפתוחים :
<b style="color: gray;">מלבי"ם ביאור המילות</b> <b>את הנשיא.</b> מלת את זרה, ויל''פ שהוא משורש אתא, רצה לומר ביאת הנשיא, שמזה בא גם שם תא, ושם שער האיתון (למעלה מ' ט''ו) :
<h3>{ד}</h3>
וַיְבִיאֵ֜נִי דֶּֽרֶךְ־שַׁ֣עַר הַצָּפוֹן֮ אֶל־פְּנֵ֣י הַבַּיִת֒ וָאֵ֕רֶא וְהִנֵּ֛ה מָלֵ֥א כְבוֹד־יְהוָ֖ה אֶת־בֵּ֣ית יְהוָ֑ה וָאֶפֹּ֖ל אֶל־פָּנָֽי׃
<b style="color: gray;">מצודת דוד</b> <b>ויביאני וגו' .</b> כי מתחלה העמידו לפני פשפש הדרומי הסגור ועתה הסיעו משם והביאו בדרך שער הצפון שבמזרח הבית והוא הפשפש הצפוני :
<b style="color: gray;">מלבי"ם פירוש המילות</b> <b>ויביאני</b> אז חזר אל צד הצפון, וה' הביאו <b>דרך שער הצפון</b> שנית <b>אל פני הבית</b> לעזרת ישראל. <b>וארא והנה מלא כבוד ה' את בית ה'</b>. וזה הראהו לבל יחשוב שמה שנסגר שער המזרחי הוא מפני שהשכינה יצאה משם ולא תשוב עוד, לכן הראהו שנשאר הכבוד בפנים :
<h3>{ה}</h3>
וַיֹּ֨אמֶר אֵלַ֜י יְהֹוָ֗ה בֶּן־אָדָ֡ם שִׂ֣ים לִבְּךָ֩ וּרְאֵ֨ה בְעֵינֶ֜יךָ וּבְאָזְנֶ֣יךָ שְּׁמָ֗ע אֵ֣ת כָּל־אֲשֶׁ֤ר אֲנִי֙ מְדַבֵּ֣ר אֹתָ֔ךְ לְכָל־חֻקּ֥וֹת בֵּית־יְהוָ֖ה וּלְכָל־(תורתו) [תּֽוֹרֹתָ֑יו] וְשַׂמְתָּ֤ לִבְּךָ֙ לִמְב֣וֹא הַבַּ֔יִת בְּכֹ֖ל מוֹצָאֵ֥י הַמִּקְדָּֽשׁ׃
<b style="color: gray;">מצודת דוד</b> <b>שים לבך .</b> להבין הדברים : <b>וראה בעיניך .</b> מדת כל דבר ודבר : <b>לכל חוקות .</b> מה שראוי להשתמש בכל חדר מחדריו : <b>ולכל תורותיו .</b> מקום עמידת הכהנים והעם : <b>ושמת לבך .</b> תשים לבך אל מבוא הבית להבין דרך ביאת הבית בכל הפתחים שיוצאין בהם מן המקדש והוא שלא לבוא בפשפש הדרומי אבל בפשפש הצפוני יכולין לבוא ודרך ביאה למלך המשיח וכן לכל העם כמ''ש ובבוא עם הארץ וכו' ( לקמן מו ) :
<b style="color: gray;">מלבי"ם פירוש המילות</b> <b>ויאמר אלי, שים לבך</b> בסי' מ' אמר ראה בעיניך ובאזניך שמע ושים לבך כי שם הראהו צורת המקדש, וצריך תחלה לראות בעיניו, ועתה שהודיעהו החקים והתורות הקדים שישים לבו להבין, ואח''כ <b>תראה בעיניך</b> בחוש שכן הוא, ואח''כ <b>באזניך שמע</b> לקבל הדברים, <b>ושמת לבך למבוא הבית</b> הודיע לו שמה שהשער סגור יש בו עוד הוראה שיסגרו השער בל יניחו ליכנס לשם את הבלתי ראוים, כמ''ש במשנה דתמיד שראש המעמד היה מעמיד את הטמאים בשער המזרח, והראה לו שלעתיד יהיה השער סגור לפניהם לעולם וז''ש <b>ושמת לבך מן מבוא הבית</b> מזה תבין <b>לכל מוצאי המקדש,</b> מי שהיה צריך לצאת מן המקדש ושלא יבא שם לעולם, כמו שיבאר :
<h3>{ו}</h3>
וְאָמַרְתָּ֤ אֶל־מֶ֙רִי֙ אֶל־בֵּ֣ית יִשְׂרָאֵ֔ל כֹּ֥ה אָמַ֖ר אֲדֹנָ֣י יְהוִ֑ה רַב־לָכֶ֛ם מִֽכָּל־תּוֹעֲבֽוֹתֵיכֶ֖ם בֵּ֥ית יִשְׂרָאֵֽל׃
<b style="color: gray;">מצודת דוד</b> <b>אל מרי .</b> אל עם המרי וחוזר ומפרש אל בית ישראל : <b>רב לכם .</b> זמן רב היה לכם מה שעשיתם כל תועבותיכם אתם בית ישראל :
<b style="color: gray;">מצודת ציון</b> <b>מרי .</b> ענין מרד וסרוב :
<b style="color: gray;">מלבי"ם פירוש המילות</b> <b>ואמרת אל בית ישראל</b> אשר הם בית <b>מרי, כה אמר ה' רב לכם</b> ר''ל שהוכיחם על מה שמניחים בני הנכר לעבוד עבודה, והלא כבר הוא חטא גדול מה שמניחים אותם ליכנס אל המקדש אף בלא עבודה, וכ''ש איך יוסיפו לחטא במה שמוסרים להם עבודה, וז''ש <b>הלא רב לכם</b> והוא גדול <b>מכל תועבותיכם</b> :
<b style="color: gray;">מלבי"ם ביאור המילות</b> <b>אל מרי.</b> אל ענין המרי והמרידה :
<h3>{ז}</h3>
בַּהֲבִיאֲכֶ֣ם בְּנֵֽי־נֵכָ֗ר עַרְלֵי־לֵב֙ וְעַרְלֵ֣י בָשָׂ֔ר לִהְי֥וֹת בְּמִקְדָּשִׁ֖י לְחַלְּל֣וֹ אֶת־בֵּיתִ֑י בְּהַקְרִֽיבְכֶ֤ם אֶת־לַחְמִי֙ חֵ֣לֶב וָדָ֔ם וַיָּפֵ֙רוּ֙ אֶת־בְּרִיתִ֔י אֶ֖ל כָּל־תּוֹעֲבוֹתֵיכֶֽם׃
<b style="color: gray;">רש"י</b> <b>בני נכר .</b> שנתנכרו מעשיו לאביו שבשמים והן ערלי לב : <b>וערלי בשר .</b> כהן שמתו אחיו מחמת מילה :
<b style="color: gray;">מצודת דוד</b> <b>בהביאכם .</b> במה שבעוד הייתם בארצכם הבאתם כהנים בני נכר ר''ל שנתנכרו מעשיו וחוזר ומפרש שהיו ערלי לב ר''ל אטום מלדעת את ה' ומהם היו אשר לא מלו על שמתו אחיו מחמת מילה ופסולים הם לעבודה והם הביאו אותם להיות במקדשי לעבוד עבודה לחללו וחוזר ומפרש את ביתי : <b>בהקריבכ' .</b> במה אתם מקריבי' ע''י כהנים כאלה את לחמי הוא החלב והדם הנה בזה הפירו את בריתי להוסיף אל כל התועבות שיש בידכם הוא עבודת הכוכבים ור''ל לא די שעבדתם הכוכבים אלא שעוד תוסיפו לחלל עבודת מזבחי ע''י כהנים כאלה :
<b style="color: gray;">מצודת ציון</b> <b>ערלי לב .</b> ענין חתימה וכן ערלה אזנם ( ירמיה ו' ) :
<b style="color: gray;">מלבי"ם פירוש המילות</b> <b>בהביאכם,</b> מה שאתם מביאים <b>בני נכר ערלי לב</b> שנתנכרו לאביהם שבשמים במה שהם ערלי לב לעבוד ע''ז, והם ג''כ <b>ערלי בשר</b> בלתי מולים, (ולדעת חז''ל שמתו אחיו מחמת מילה) <b>להיות במקדשי,</b> הלא זה חטא גדול מה שיהיו במקדשי <b>לחללו את ביתי,</b> שאף שלא יעבדו עבודה ולא יחללו את הקרבנות הלא יחללו קדושת הבית בשיהיו בתוכו, וא''כ איך תוסיפו חטא על פשע <b>בהקריבכם</b> ע''י בני נכר אלהי, <b>את לחמי חלב ודם</b> שהם יקריבו קרבנות, <b>ויפרו את בריתי,</b> והם לא שבו עדיין בתשובה ועודן מפירים את בריתי, וזה תוסיפו <b>אל כל תועבותיכם</b> הרבים שלכם :
<b style="color: gray;">מלבי"ם ביאור המילות</b> <b>לחללו את ביתי.</b> כפל הכינוי עם עצם הפעול, כמו ותראהו את הילד :
<h3>{ח}</h3>
וְלֹ֥א שְׁמַרְתֶּ֖ם מִשְׁמֶ֣רֶת קָדָשָׁ֑י וַתְּשִׂימ֗וּן לְשֹׁמְרֵ֧י מִשְׁמַרְתִּ֛י בְּמִקְדָּשִׁ֖י לָכֶֽם׃
<b style="color: gray;">רש"י</b> <b>ותשימון לשומרי משמרתי , במקדשי לכם .</b> תשימון לכם לדעתכם במקדשי אנשים רוצחים שאינם ראויין להיות שומרי משמרתי :
<b style="color: gray;">מצודת דוד</b> <b>ולא שמרתם .</b> להמנות כהנים כשרים לעשות קדשי : <b>ותשימון לשומרי .</b> שמתם להיות שומרי משמרתי במקדשי אנשים שהיו לכם ר''ל שומרים לכם לפני עכו''ם :
<b style="color: gray;">מצודת ציון</b> <b>ותשימון .</b> ענין עשיה :
<b style="color: gray;">מלבי"ם פירוש המילות</b> <b>ולא שמרתם,</b> והלא עליכם המצוה לשמור את המקדש והקדש בל יגע בם ערל וטמא ולא לבד שאתם <b>לא שמרתם משמרת קדשי,</b> תוסיפו פשע <b>ותשימון</b> את בני הנכר <b>לשומרי משמרת במקדשי,</b> שהם יהיו השומרים, <b>לכם,</b> ר''ל בעבורכם ובשליחותכם :
<b style="color: gray;">מלבי"ם ביאור המילות</b> <b>ותשימון.</b> ר''ל ותשימון אותם, היינו בני נכר הנזכר :
<h3>{ט}</h3>
כֹּה־אָמַר֮ אֲדֹנָ֣י יְהוִה֒ כָּל־בֶּן־נֵכָ֗ר עֶ֤רֶל לֵב֙ וְעֶ֣רֶל בָּשָׂ֔ר לֹ֥א יָב֖וֹא אֶל־מִקְדָּשִׁ֑י לְכָל־בֶּן־נֵכָ֔ר אֲשֶׁ֕ר בְּת֖וֹךְ בְּנֵ֥י יִשְׂרָאֵֽל׃
<b style="color: gray;">מצודת דוד</b> <b>בן נכר וגו' .</b> ר''ל בין שלבו אטום מלדעת את ה' ובין מי שלא נמול על כי מתו אחיו מחמת מילה : <b>לכל בן נכר .</b> בזה יפרש לומר מה שאסרתי בן נכר אין הכונה על איש מגויי הארצות כי הכונה היא על כל מי שנתנכרו מעשיו לאביו שבשמים אשר הוא בתוך בני ישראל ועשה עבודתם לעכו''ם :
<b style="color: gray;">מלבי"ם פירוש המילות</b> <b>כה אמר ה', כל בן נכר,</b> ר''ל שיהיה חילוק לעת''ל בין בני נכר שנתנכרו מעשיו והוא מישראל, ובן אם יהיו מהלוים, ובין יהיו מהכהנים, שיהיה דיניהם משונים, <b>שבן נכר ערל לב וערל בשר לא יבא אל מקדשי</b> כלל, ולא יוכל אף ליכנס למקדש, וזה יהיה רק <b>לבן נכר אשר בתוך בני ישראל,</b> לאפוקי בן נכר של הלוים והכהנים יהיה להם דין אחר, והוא.
<h3>{י}</h3>
כִּ֣י אִם־הַלְוִיִּ֗ם אֲשֶׁ֤ר רָֽחֲקוּ֙ מֵֽעָלַ֔י בִּתְע֤וֹת יִשְׂרָאֵל֙ אֲשֶׁ֣ר תָּע֣וּ מֵֽעָלַ֔י אַחֲרֵ֖י גִּלּֽוּלֵיהֶ֑ם וְנָשְׂא֖וּ עֲוֹנָֽם׃
<b style="color: gray;">רש"י</b> <b>כי אם הלוים אשר רחקו וגו' .</b> כי אם כה תעשו להם הלוים אשר רחקו מעלי ( ונעשו כומרים ) ועכשיו חזרו בהם : <b>ונשאו עונם .</b> מגשת עוד אל מזבחי אל פקודות של שערי הבית , פקודות קומנדישא''ש בלע''ז שומרים ושוטרים יהיו :
<b style="color: gray;">מצודת דוד</b> <b>כי אם הלוים וגו' .</b> ר''ל כי אם בבוא אל המקדש הלוים אשר רחקו מעלי בדבר התעות של ישראל אשר תעו מעלי ללכת אחרי גלוליהם אז בעת בואם אל המקדש יסבלו גמול עוונם לבל עשות שמה עבודת המזבח :
<b style="color: gray;">מצודת ציון</b> <b>הלוים .</b> ר''ל הכהנים בני לוי : <b>בתעות .</b> מלשון תועה והושאל מהתועה מדרך הישר ללכת דרך אחר :
<b style="color: gray;">מלבי"ם פירוש המילות</b> <b>כי אם הלוים אשר רחקו מעלי</b> המה יבואו אל המקדש, ויהיה להם עונש אחר שבעונש זה <b>ישאו עונם והוא כי</b>.
<h3>{יא}</h3>
וְהָי֤וּ בְמִקְדָּשִׁי֙ מְשָׁ֣רְתִ֔ים פְּקֻדּוֹת֙ אֶל־שַׁעֲרֵ֣י הַבַּ֔יִת וּֽמְשָׁרְתִ֖ים אֶת־הַבָּ֑יִת הֵ֠מָּה יִשְׁחֲט֨וּ אֶת־הָעֹלָ֤ה וְאֶת־הַזֶּ֙בַח֙ לָעָ֔ם וְהֵ֛מָּה יַעַמְד֥וּ לִפְנֵיהֶ֖ם לְשָֽׁרְתָֽם׃
<b style="color: gray;">רש"י</b> <b>המה ישחטו את העולה .</b> עבודה הכשרה בזרים ובעבדים ובנשים :
<b style="color: gray;">מצודת דוד</b> <b>והיו במקדשי .</b> ורק יהיו במקדשי משרתים בדבר המינוי על שערי הבית וגם יהיו משרתים את הבית בדבר הצריך בו : <b>המה ישחטו וגו' .</b> הואיל והשחיטה כשרה בזר יכולים גם המה לעשותה : <b>לפניהם .</b> לפני מביאי הקרבנות יעמדו לשרתם בדבר הקרבנות :
<b style="color: gray;">מצודת ציון</b> <b>פקודות .</b> ענין מינוי וגזברות כמו להיות פקידים בית ה' ( שם כ''ט ) :
<b style="color: gray;">מלבי"ם פירוש המילות</b> <b>יהיו במקדשי משרתים פקודות אל שערי הבית,</b> שהגם שיהיו במקדש לא יקרבו לשום שירות וכ''ש לעבודה, רק ישרתו את הפקודות הממונים אל שומרי הבית, ור''ל שהם בעצמם לא יהיו שוערים רק ישרתו את השוערים המופקדים לשמור את הבית, וכן <b>המה ישחטו את העולה ואת הזבח לעם,</b> ששחיטה כשרה בזרים, ובזה <b>המה יעמדו לפניהם</b> היינו לפני העם, <b>לשרתם</b> בדברים שהם צורך מביאי הקרבן, כמו שחיטה והפשט ונתוח וכיוצא שנעשים ע''י זרים :
<b style="color: gray;">מלבי"ם ביאור המילות</b> <b>משרתים פקודות.</b> ר''ל משרתים את הפקודות ר''ל את הממונים על השערים :
<h3>{יב}</h3>
יַ֗עַן אֲשֶׁ֨ר יְשָׁרְת֤וּ אוֹתָם֙ לִפְנֵ֣י גִלּֽוּלֵיהֶ֔ם וְהָי֥וּ לְבֵֽית־יִשְׂרָאֵ֖ל לְמִכְשׁ֣וֹל עָוֹ֑ן עַל־כֵּן֩ נָשָׂ֨אתִי יָדִ֜י עֲלֵיהֶ֗ם נְאֻם֙ אֲדֹנָ֣י יְהוִ֔ה וְנָשְׂא֖וּ עֲוֹנָֽם׃
<b style="color: gray;">רש"י</b> <b>למכשול עון .</b> כומרים לעכו''ם להמשיכם לכך :
<b style="color: gray;">מצודת דוד</b> <b>יען .</b> בעבור שעשו עבודת העם לפני הגלולים והכשילו את ישראל בעון עכו''ם : <b>נשאתי ידי .</b> הוא ענין שבועה בהרמ' הידים למעלה וכן אשר נשאתי את ידי ( שמו' ו ) : <b>ונשאו עוונם .</b> את זה יסבלו בעבו' עוונ' :
<b style="color: gray;">מלבי"ם פירוש המילות</b> <b>יען אשר ישרתו אותם,</b> ר''ל וזה עונש מדה כנגד מדה כמו ששרתו את העם <b>לפני גלוליהם,</b> וע''י <b>נכשלו בית ישראל</b> לעבוד ע''ז, לכן <b>ישאו עונם,</b> כפי חטאתם :
<h3>{יג}</h3>
וְלֹֽא־יִגְּשׁ֤וּ אֵלַי֙ לְכַהֵ֣ן לִ֔י וְלָגֶ֙שֶׁת֙ עַל־כָּל־קָ֣דָשַׁ֔י אֶל־קָדְשֵׁ֖י הַקְּדָשִׁ֑ים וְנָֽשְׂאוּ֙ כְּלִמָּתָ֔ם וְתוֹעֲבוֹתָ֖ם אֲשֶׁ֥ר עָשֽׂוּ׃
<b style="color: gray;">מצודת דוד</b> <b>לכהן לי .</b> לשרת לי בדבר עבודת המזבח : <b>ולגשת וגו' .</b> ר''ל לא יגשו אל כל הקדשים נוסף על קדשי הקדשים כלומר לא לבד אסורים הם בעבודת קדשי הקדשים כי אסורים המה אף בעבודת קדשים קלים : <b>ונשאו .</b> יסבלו כלימה הראויה להם וגמול תועבותם אשר עשו :
<b style="color: gray;">מצודת ציון</b> <b>לכהן .</b> ענין שירות ועבודה :
<b style="color: gray;">מלבי"ם פירוש המילות</b> <b>ולא יגשו,</b> וגם הכהנים שעבדו ע''ז <b>לא יגשו לכהן לי</b> ולעשות עבודת הכהונה, ובזה <b>ונשאו כלימתם ותועבותיהם אשר עשו,</b> ע''י הכלימה הזאת שיהיה בבית המקדש ולא יהיו ראוים לעבודה בזה ישאו תועבותיהם אשר עשו ויקבלו עונשם :
<h3>{יד}</h3>
וְנָתַתִּ֣י אוֹתָ֔ם שֹׁמְרֵ֖י מִשְׁמֶ֣רֶת הַבָּ֑יִת לְכֹל֙ עֲבֹ֣דָת֔וֹ וּלְכֹ֛ל אֲשֶׁ֥ר יֵעָשֶׂ֖ה בּֽוֹ׃
<b style="color: gray;">מצודת דוד</b> <b>ונתתי אותם .</b> רק אתן אותם להיות שומרי משמרת הבית על כל העבודה הצריך אל הבית ועל כל הדבר הנעשה בו זולת עבודת המזבח :
<b style="color: gray;">מלבי"ם פירוש המילות</b> <b>ונתתי אותם שמרי משמרת הבית,</b> הם ימצאו בעזרת הכהנים, ויהיו פסולים לעבודה ולא ישמרו משמרת המזבח רק משמרת הבית, להדיח הרצפה להכין הכלים וכדומה, וכבר באר למעלה (סי' מ' מ''ה) שהיה להם לשכה לעמוד שם על הארון לנגן עם הלוים העומדים על הדוכן, וז''ש <b>ולכל אשר יעשה בו</b> :
<h3>{טו}</h3>
וְהַכֹּהֲנִ֨ים הַלְוִיִּ֜ם בְּנֵ֣י צָד֗וֹק אֲשֶׁ֨ר שָׁמְר֜וּ אֶת־מִשְׁמֶ֤רֶת מִקְדָּשִׁי֙ בִּתְע֤וֹת בְּנֵֽי־יִשְׂרָאֵל֙ מֵֽעָלַ֔י הֵ֛מָּה יִקְרְב֥וּ אֵלַ֖י לְשָֽׁרְתֵ֑נִי וְעָמְד֣וּ לְפָנַ֗י לְהַקְרִ֥יב לִי֙ חֵ֣לֶב וָדָ֔ם נְאֻ֖ם אֲדֹנָ֥י יְהוִֽה׃
<b style="color: gray;">רש"י</b> <b>והכהנים הלוים .</b> משבט לוי : <b>בני צדוק .</b> לפי שהיה כ''ג ששימש ראשון במקדש בימי שלמה נקראו על שמו : <b>בתעות .</b> קנאינשר''ר בלע''ז :
<b style="color: gray;">מצודת דוד</b> <b>והכהנים הלוים .</b> אבל הכהנים מבני לוי מזרע צדוק ששימש בימי שלמה : <b>אשר שמרו .</b> ולא זזו מעבודת המקום בזמן שתעו בני ישראל :
<b style="color: gray;">מלבי"ם פירוש המילות</b> <b>והכהנים הלוים,</b> אמנם הכהנים בני לוי אשר הם <b>בני צדוק אשר שמרו את משמרת מקדשי</b> ולא עבדו ע''ז, <b>המה יקרבו אלי לשרתני</b> בכל עניני הכהונה, <b>ולהקריב חלבי</b> האימורים לזרוק הדמים :
<h3>{טז}</h3>
הֵ֜מָּה יָבֹ֣אוּ אֶל־מִקְדָּשִׁ֗י וְהֵ֛מָּה יִקְרְב֥וּ אֶל־שֻׁלְחָנִ֖י לְשָׁרְתֵ֑נִי וְשָׁמְר֖וּ אֶת־מִשְׁמַרְתִּֽי׃
<b style="color: gray;">מצודת דוד</b> <b>אל שלחני לשרתני .</b> זהו סדור לחם הפנים שעל השלחן : <b>ושמרו וכו' .</b> בכל דבר העבודה :
<b style="color: gray;">מלבי"ם פירוש המילות</b> <b>המה,</b> וגם <b>המה יבואו אל מקדשי ויקרבו אל שולחן ה'</b> לאכול בקדשים, כי מי שאינו עובד אינו אוכל בקדשים חוץ מבעל מום <b>והם ישמרו את משמרתי</b> לא משמרת הבית כהראשונים :
<h3>{יז}</h3>
וְהָיָ֗ה בְּבוֹאָם֙ אֶֽל־שַׁעֲרֵי֙ הֶחָצֵ֣ר הַפְּנִימִ֔ית בִּגְדֵ֥י פִשְׁתִּ֖ים יִלְבָּ֑שׁוּ וְלֹֽא־יַעֲלֶ֤ה עֲלֵיהֶם֙ צֶ֔מֶר בְּשָֽׁרְתָ֗ם בְּשַׁעֲרֵ֛י הֶחָצֵ֥ר הַפְּנִימִ֖ית וָבָֽיְתָה׃
<b style="color: gray;">רש"י</b> <b>אל שערי החצר הפנימית .</b> לפני ולפנים בי''ה : <b>ולא יעלה עליהם צמר .</b> תכלת שהיה במעיל ובאבנט לא ילבשנו בי''ה בעבודת פנים : <b>וביתה .</b> ולפנים :
<b style="color: gray;">מצודת דוד</b> <b>והיה וכו' .</b> ר''ל ביוה''כ כשיבואו הכהנים הגדולים אל שערי חצר הפנימי והוא ההיכל ולעומת קה''ק נקרא חצר ( לפי שהיה בהיכל שער גדול ושני פשפשין מזה ומזה כמ''ש למעלה לכן אמר שערי ) : <b>בגדי פשתים .</b> הם בגדי הלבן שכ''ג משתמש בהן ביוה''כ עבודת פנים : <b>ולא יעלה עליהם צמר .</b> כי בפנים לא יעשו עבודה בשמנה בגדים שיש בהן צמר : <b>וביתה .</b> ובפנים בחלל הבית בין בהיכל בין בבית ק''ק :
<b style="color: gray;">מלבי"ם פירוש המילות</b> (יז-יח) <b>והיה בבואם, בגדי פשתים ילבשו,</b> שיהיו בגדיהם כולם מבד, בין הכתונת שעז''א בגדי פשתים ילבשו, בין המגבעות <b>פארי פשתים יהיו, בין המכנסים</b> וגם האבנט לא ימצא בו צמר המחמם ומזיע את הגוף ועז''א <b>ולא יחגרו ביזע</b> והנה לפי מה דקיי''ל להלכה שהאבנט של כהן הדיוט היה של כלאים והיה משונה מן האבנט של כ''ג ביוה''כ שהיה של בוץ, הודיעו שלעתיד יתעלו הכהנים בני צדוק להיות להם בקצת דברים חשיבות של הכ''ג, כי יהיו כממוצעים בין מדרגת הכ''ג ובין מדרגת הכ''ה, עד שבגדיהם יהיו של בוץ כבגדי כ''ג בעת שנכנס לפני ולפנים, ולמ''ד שהאבנט של כ''ה היה של בוץ, משמיענו בהפך שאף שבמקצת דברים יעלו למדרגת הכ''ג (כמ''ש בפסוק כ' כ''ב) זה דוקא להחמיר ע''ע בדבר, כמו תספורת בן אלעשה, ולקחת בתולה, לא לשנות את מצות הבגדים מבוץ לכלאים :
<h3>{יח}</h3>
פַּאֲרֵ֤י פִשְׁתִּים֙ יִהְי֣וּ עַל־רֹאשָׁ֔ם וּמִכְנְסֵ֣י פִשְׁתִּ֔ים יִהְי֖וּ עַל־מָתְנֵיהֶ֑ם לֹ֥א יַחְגְּר֖וּ בַּיָּֽזַע׃
<b style="color: gray;">רש"י</b> <b>פארי .</b> קאפייל''ש בלע''ז : <b>לא יחגרו ביזע .</b> שנינו בברייתא אין חוגרין במקום שמזיעין לא למעלה מאציליהם ולא למטה ממתניהם שהוא מקום זיעה אנלאשויי''רא בלע''ז ל''א אסרה התורה לכהנים מלבושי הצמר כי הצמר מזיע הגוף ומזיע את הבשר , ( סא''א ) :
<b style="color: gray;">מצודת דוד</b> <b>פארי פשתים .</b> מגבעות מפשתים יהיה על ראשם : <b>לא יחגרו ביזע .</b> לא יתגרו אבנטיהם במקום שהבשר נכפל ושוכב קצתו על קצתו כי שם רב הזיעה ומתלכלכין בגדי הכהונה :
<b style="color: gray;">מצודת ציון</b> <b>פארי .</b> כן יקראו המגבעות כמ''ש פארי המגבעות ( שמות ל''ט ) ויקראו כן ע''ש היופי וההדר שבהן : <b>ביזע .</b> מלשון זיעה :
<b style="color: gray;">מלבי"ם ביאור המילות</b> <b>יזע.</b> היו''ד שורש, ומזה בזיעת אפך תאכל לחם, ר''ל דבר המזיע :
<h3>{יט}</h3>
וּ֠בְצֵאתָם אֶל־הֶחָצֵ֨ר הַחִיצוֹנָ֜ה אֶל־הֶחָצֵ֣ר הַחִיצוֹנָה֮ אֶל־הָעָם֒ יִפְשְׁט֣וּ אֶת־בִּגְדֵיהֶ֗ם אֲשֶׁר־הֵ֙מָּה֙ מְשָׁרְתִ֣ם בָּ֔ם וְהִנִּ֥יחוּ אוֹתָ֖ם בְּלִֽשְׁכֹ֣ת הַקֹּ֑דֶשׁ וְלָֽבְשׁוּ֙ בְּגָדִ֣ים אֲחֵרִ֔ים וְלֹֽא־יְקַדְּשׁ֥וּ אֶת־הָעָ֖ם בְּבִגְדֵיהֶֽם׃
<b style="color: gray;">רש"י</b> <b>אל החצר החיצונה .</b> לפי שהיה מדבר בהיכל לפני ולפנים וקראם חצר הפנימית ואצלם יש לו לקרות עזרת ישראל חצר החיצונה לכך הוצרך לכפול שתי פעמים לומר שעל עזרת נשים הוא אומר מקום שכל ישראל נכנסין : <b>והניחו אותם בלשכות הקודש .</b> כמו שאמר מרע''ה ( ויקרא ט''ז ) ופשט את בגדי הבד אשר לבש והניחם שם : <b>ולא יקדשו את העם .</b> ת''י ולא יתערבון עם עמא בלבושיהון כלומר לא יגעו אל העם בבגדיהם הקדושים שאין בגדי חול טהורין אצל בגדי הקודש :
<b style="color: gray;">מצודת דוד</b> <b>ובצאתם .</b> וכאשר יצאו הכהנים מהעזרה שלהם אל החצר החיצונה וחוזר ומפרש אל החצר וכו' ר''ל מה שאמרתי אל החצר החיצונה הכוונה היא אל העם כלומר אין הכוונה לעזרת נשים כ''א אל העם הוא עזרת אנשים אשר שם עמידת העם אבל למול עזרת כהנים נקראה בשם חצר החיצונה : <b>את בגדיהם .</b> בגדי כהונה : <b>בלשכות הקדש .</b> הם העומדים בתחתיות ההר וממעל : <b>בגדים אחרים .</b> בגדי חול : <b>לא יקדשו וכו' .</b> ר''ל למען לא יהא נראה שהעם קדושים כמוהם כ''א יבואו שמה בבגדי כהונה יהא נראה לכל שאין חשש אם יגעו בהן בני האם כאלו הם קדושים כמו הכהנים :
<b style="color: gray;">מצודת ציון</b> <b>יפשטו .</b> ענין הסרת המלבוש :
<b style="color: gray;">מלבי"ם פירוש המילות</b> <b>ובצאתם,</b> בעת שיצאו מן החצר הפנימי <b>אל החצר החיצונה,</b> היינו אל לשכות העשרים שהיו בחצר החיצונה והיו מקודשות בקדושת עזרה, ומשם יצאו <b>אל החצר החיצונה</b> המיוחדת <b>אל העם,</b> היינו חוץ מלשכות העשרים למקום שלא נתקדש ושם עומדים העם. אז <b>יפשטו את בגדיהם והניחו אותם בלשכת הקדש</b> היינו בלשכת העשרים, ושם <b>ילבשו בגדיהם אחרים</b> וכמ''ש למעלה (מ''ב י''ד) ושם יניחו בגדיהם, וחזר הדבר עתה, לפרש שזה מפני חשיבותם שיעלו למדרגת הכ''ג אשר פשט את בגדי הבד אשר לבש בבואו אל הקדש והניחם שם, רק הם יבדלו במה שא''צ גניזה רק ליבשום אח''כ שנית, וגם בכ''ג יש פלוגתא אם כשרים ליוה''כ אחר, ומפרש שמה שלא יוכלו לצאת אל העם עם בגדי הקדש, הוא כדי <b>שלא יקדשו את העם בבגדיהם</b> כי תתרבה קדושתם עד שלא יוכלו להתקרב בבגדים אל העם :
<h3>{כ}</h3>
וְרֹאשָׁם֙ לֹ֣א יְגַלֵּ֔חוּ וּפֶ֖רַע לֹ֣א יְשַׁלֵּ֑חוּ כָּס֥וֹם יִכְסְמ֖וּ אֶת־רָאשֵׁיהֶֽם׃
<b style="color: gray;">רש"י</b> <b>וראשם לא יגלחו .</b> להעביר את כל השער : <b>ופרע לא ישלחו .</b> גידול שער לא ירבו : <b>כסום יכסמו .</b> ככוסמת הזו שסדורין בשבולת ראשו של זה לצד עיקרו של זה כך שמעתי משמו של רבי מנחם זצ''ל ויתכן לפרשו לשון מדת דבר השוה לא גזיזת ראש ולא גדול שער אלא במדה שוה אמולי''ר בלע''ז :
<b style="color: gray;">מצודת דוד</b> <b>וראשם לא יגלחו .</b> שער ראשם לא יגלחו בכל עת : <b>ופרע לא ישלחו .</b> לא יניחו גדול השער להתפשט יותר מדאי וארז''ל שיגלחו אחד לשלשים יום ( סנהדרין כב ) : <b>כסום יכסמו .</b> על כהנים גדולים יאמר שהם יגלחו באופן שיגיע ראש שער זה בצד עקרו של זה ככוסמת הזו הסדורה בשבולת ראשו של זה בצד עקרו של זה כן ארז''ל ( שם ) :
<b style="color: gray;">מצודת ציון</b> <b>יגלחו .</b> ענין קציצת השער : <b>ופרע .</b> כן יקרא גדול השער כמו את ראשו לא יפרע ( ויקרא כ''א ) : <b>ישלחו .</b> ענין התפשטות כמו תשלח קציריה ( תהלים פ' ) : <b>כסום יכסמו .</b> מלשון והחטה והכסמת ( שמות ט' ) והוא מין זרע :
<b style="color: gray;">מלבי"ם פירוש המילות</b> <b>וראשם</b> גם בזה ינהגו סלסול בעצמם להתדמות אל הכ''ג שהיה מספר ראשו של זה בצד עקרו של זה, שזה נקרא בשם <b>כסם</b> כמו שפי' חז''ל בפ''ד דסנהדרין, וז''ש הגם <b>שפרע לא ישלחו</b> בכ''ז <b>ראשם לא יגלחו</b> בגלוח המורגל רק <b>כסום יכסמו</b> כתספורת בן אלעשה :
<b style="color: gray;">מלבי"ם ביאור המילות</b> <b>כסם יכסמו.</b> מענין החטה והכוסמת, שהכוסמת גדלה ראשה של זו בצד עקרה של זו :
<h3>{כא}</h3>
וְיַ֥יִן לֹֽא־יִשְׁתּ֖וּ כָּל־כֹּהֵ֑ן בְּבוֹאָ֖ם אֶל־הֶחָצֵ֥ר הַפְּנִימִֽית׃
<b style="color: gray;">רש"י</b> <b>בבואם אל החצר הפנימית .</b> אל ההיכל :
<b style="color: gray;">מצודת דוד</b> <b>כל כהן .</b> בין כהן גדול בין כהן הדיוט : <b>אל החצר הפנימית .</b> הוא ההיכל ולמול בית קה''ק נקרא חצר :
<b style="color: gray;">מלבי"ם פירוש המילות</b> <b>ויין לא ישתו כל כהן,</b> אמנם על שתיית היין יזהרו כל כהן, אף הכהנים שלא יהיו ראוים לעבודה :
<h3>{כב}</h3>
וְאַלְמָנָה֙ וּגְרוּשָׁ֔ה לֹֽא־יִקְח֥וּ לָהֶ֖ם לְנָשִׁ֑ים כִּ֣י אִם־בְּתוּלֹ֗ת מִזֶּ֙רַע֙ בֵּ֣ית יִשְׂרָאֵ֔ל וְהָֽאַלְמָנָה֙ אֲשֶׁ֣ר תִּֽהְיֶ֣ה אַלְמָנָ֔ה מִכֹּהֵ֖ן יִקָּֽחוּ׃
<b style="color: gray;">רש"י</b> <b>כי אם בתולות .</b> יקחו . הכהנים הגדולים אבל יש מן הכהנים אשר יקחו את האלמנה כגון הדיוטין וזהו מכהן יקחו יש מן הכהן שמותרין באלמנה , מצאתי : <b>אשר תהיה אלמנה .</b> גמורה פרט לגרושה וחלוצה אע''פ שפנויה היא אסורה אף להדיוט :
<b style="color: gray;">מצודת דוד</b> <b>ואלמנה וגו' .</b> זהו בכהנים גדולים שאסורים גם באלמנה ואינם נושאים כ''א בתולות : <b>אשר תהיה אלמנה .</b> ר''ל שלא תהיה רק אלמנה אבל לא נחלצה אז מכהן יקחו ר''ל מקצת כהנים מותרים בהם והם ההדיוטים אבל כשהיא גם חלוצה אסורה גם להדיוטים ואף שהיא מדרבנן רמזה יחזקאל :
<b style="color: gray;">מלבי"ם פירוש המילות</b> <b>ואלמנה וגרושה,</b> גם בזה יתעלו מן מדרגת כ''ה להחמיר ע''ע שלא יקחו אלמנה <b>מזרע בית ישראל,</b> שאם יקחו אשה בת ישראל יזהרו שתהיה בתולה לא אלמנה כמעלת הכ''ג, ורק אם האלמנה תהיה בת כהן, וגם בעלה הראשון היה כהן אז יקחוה כדי שלא להתדמות לכ''ג לגמרי :
<h3>{כג}</h3>
וְאֶת־עַמִּ֣י יוֹר֔וּ בֵּ֥ין קֹ֖דֶשׁ לְחֹ֑ל וּבֵין־טָמֵ֥א לְטָה֖וֹר יוֹדִעֻֽם׃
<b style="color: gray;">מצודת דוד</b> <b>ואת עמי יורו .</b> הכהנים ילמדו את העם להבדיל בין קדש לחולין גם יודיעום ההבדל בין טמא לטהור :
<b style="color: gray;">מצודת ציון</b> <b>יורו .</b> מלשון הוראה ולמוד :
<b style="color: gray;">מלבי"ם פירוש המילות</b> <b>ואת עמי יורו,</b> שהם יהיו ג''כ המורים בין בדיני הקדשים, בין בדיני טומאה וטהרה, והנה דיני קדשים מסורים רק לכהנים שעוסקים בהם ועז''א <b>את עמי יורו,</b> אבל דיני טומאה וטהרה ידעו גם ב''י, וכמו שהיה בימי חזקיהו שהיו כולם בקיאים בדיני טומאה וטהרה, רק שהם <b>יודיעום</b> אם נגעה איזה טומאה, וכמ''ש חז''ל דעת זה סדר טהרות :
<h3>{כד}</h3>
וְעַל־רִ֗יב הֵ֚מָּה יַעַמְד֣וּ (לשפט) [לְמִשְׁפָּ֔ט] בְּמִשְׁפָּטַ֖י (ושפטהו) [יִשְׁפְּט֑וּהוּ] וְאֶת־תּוֹרֹתַ֤י וְאֶת־חֻקֹּתַי֙ בְּכָל־מוֹעֲדַ֣י יִשְׁמֹ֔רוּ וְאֶת־שַׁבְּתוֹתַ֖י יְקַדֵּֽשׁוּ׃
<b style="color: gray;">מצודת דוד</b> <b>ועל ריב .</b> ועל דין ממון יעמדו העם לפניהם למשפט והם ישפטוהו במשפטי התורה לא לפי אומדן דעתם : <b>ואת תורתי .</b> התורות והחוקים הנהוגים בכל ימי מועדי ה' בדבר הקרבנות ישמרו הם לעשותם וכן יקדשו את השבתות בדבר הקרבנות הבאות חובה ליום :
<b style="color: gray;">מלבי"ם פירוש המילות</b> <b>ועל ריב,</b> שהם יהיו בין הסנהדרין לדון דיני ממונות ונפשות, <b>ובמשפטי ישפטוהו</b> ר''ל עפ''י ד''ת, והנה כבר חשב ישועות חכמה ודעת, שהם נזיקין קדשים טהרות, ומוסיף שגם <b>ואת תורתי את חקותי</b> שהם הלכות של סדר זרעים ונשים, שיש בהם חקים כמו העריות וכלאים וכדו', ותורות, וכן <b>בכל מועדי</b> שהוא סדר מועד <b>ישמרו, ואת שבתותי יקדשו,</b> להזהיר על השבת הגם שהותר אצלם אצל עבודה :
<b style="color: gray;">מלבי"ם ביאור המילות</b> <b>ישפטוהו.</b> את הריב :
<h3>{כה}</h3>
וְאֶל־מֵ֣ת אָדָ֔ם לֹ֥א יָב֖וֹא לְטָמְאָ֑ה כִּ֣י אִם־לְאָ֡ב וּ֠לְאֵם וּלְבֵ֨ן וּלְבַ֜ת לְאָ֗ח וּלְאָח֛וֹת אֲשֶֽׁר־לֹא־הָיְתָ֥ה לְאִ֖ישׁ יִטַּמָּֽאוּ׃
<b style="color: gray;">מצודת דוד</b> <b>לטמאה .</b> לטמא את עצמו : <b>אשר לא היתה לאיש .</b> למשכב :
<b style="color: gray;">מלבי"ם פירוש המילות</b> <b>ואל מת אדם וכו' כי אם לאב ולאם,</b> שהגם שיקבלו ע''ע זהירות יתירה ככהן גדול, בכ''ז יטמאו לקרובים כי טומאת קרובים מצוה, וכל החומרות הנ''ל אין בהם ביטול מצוה :
<h3>{כו}</h3>
וְאַחֲרֵ֖י טָֽהֳרָת֑וֹ שִׁבְעַ֥ת יָמִ֖ים יִסְפְּרוּ־לֽוֹ׃
<b style="color: gray;">רש"י</b> <b>ואחרי טהרתו .</b> אחר פרישתו מן המת כך שנויה במ''ק :
<b style="color: gray;">מצודת דוד</b> <b>ואחרי טהרתו .</b> ר''ל אחר פרישתו מן המת כן ארז''ל : <b>שבעת ימים וגו' .</b> ואח''ז הוא טהור : <b>יספרו .</b> ר''ל אחיו הכהנים יספרו לו שאם שכח הוא לא יניחוהו הם ליכנס למקדש עד אחר שבעת ימים ויטהר :
<b style="color: gray;">מלבי"ם פירוש המילות</b> <b>ואחרי טהרתו</b> אמנם יעשו להם גדר אחר שאחר הטהרה מטומאת מת לא יכנסו תיכף למקדש רק ימתינו שבעה ימים.
<b style="color: gray;">מלבי"ם ביאור המילות</b> <b>יספרו לו.</b> ר''ל אחיו הכהנים יזהרו ממנו ז' ימים :
<h3>{כז}</h3>
וּבְיוֹם֩ בֹּא֨וֹ אֶל־הַקֹּ֜דֶשׁ אֶל־הֶחָצֵ֤ר הַפְּנִימִית֙ לְשָׁרֵ֣ת בַּקֹּ֔דֶשׁ יַקְרִ֖יב חַטָּאת֑וֹ נְאֻ֖ם אֲדֹנָ֥י יְהוִֽה׃
<b style="color: gray;">רש"י</b> <b>וביום בואו .</b> תחילה אל הקדש להתחנך לעבודה יקריב חטאתו זו עשירית האיפה שלו כך שנויה במ''ק שהכהן הדיוט טעון עשירית האיפה ביום חינוכו כענין שנאמר ( שם ו' ) זה קרבן אהרן ובניו וגו' וכמו שמפרש במסכת מנחות :
<b style="color: gray;">מצודת דוד</b> <b>וביום בואו וגו' .</b> ר''ל בתחלת ביאת הכהן להתחנך בעבודה : <b>אל החצר הפנימית .</b> היא עזרת כהנים אשר שם המזבח : <b>יקריב חטאתו .</b> זהו עשירית האיפה שהיו הכהנים מקריבים ביום החנוך וכמ''ש זה קרבן אהרן ובניו וכו' ביום המשח אותו עשירית האיפה סולת וכו' ( ויקרא ה' ) :
<b style="color: gray;">מלבי"ם פירוש המילות</b> <b>וביום בואו אל הקדש,</b> הנה פירשוהו על מנחת חינוך שמקריב הכהן ביום שמתחנך לעבודה, ויפלא מה משמיענו בזה וזיל קרי בי רב הוא, ונראה שדבר זה נצרך גם בבית שני ששבו הרבה כהנים שעבדו עבודה בבית ראשון, ואז הביאו מנחת חינוך (כמ''ש עזרא ג') ורבים מהכהנים אשר ראו את הבית הראשון) ולמד להם שבשובם לעבודה בבית שני הוצרכו להביא מנחת חינוך מחדש, וכן יחזקאל אשר הובטח לקום בתחיה בבית הג' ועמו הכהנים שיעמדו אז בתחיה הגם שהקריבו מנחת חינוך בעודם עובדים בחייהם במקדש יצטרכו להביא מנחת חינוך מחדש :
<h3>{כח}</h3>
וְהָיְתָ֤ה לָהֶם֙ לְֽנַחֲלָ֔ה אֲנִ֖י נַֽחֲלָתָ֑ם וַאֲחֻזָּ֗ה לֹֽא־תִתְּנ֤וּ לָהֶם֙ בְּיִשְׂרָאֵ֔ל אֲנִ֖י אֲחֻזָּתָֽם׃
<b style="color: gray;">רש"י</b> <b>והיתה להם .</b> הכהונה לנחלה :
<b style="color: gray;">מצודת דוד</b> <b>והיתה להם לנחלה .</b> הכהונה תהיה להם לנחלה כי לא ינחלו חלק בארץ : <b>אני נחלתם .</b> ר''ל מותר קרבני יהיה נחלתם : <b>ואחוזה .</b> אחוזת נחלת קרקע שדות וכרמים לא תתנו להם וזהו למען יהיו פנוים לעסוק בעבודת המקדש ( ומה שלקחו תרומת הארץ כמ''ש תרומת הקודש לכהנים וכו' ( לקמן מ''ח ) זה היה לצורך בתים וחצרות ) : <b>אני אחוזתם .</b> ר''ל מותר קרבני יהיה אחוזתם וכפל הדבר במ''ש :
<b style="color: gray;">מצודת ציון</b> <b>ואחוזה .</b> ענין חלק ונחלה :
<b style="color: gray;">מלבי"ם פירוש המילות</b> (כח-כט) <b>והיתה להם לנחלה,</b> מוסב למטה, <b>והיתה להם לנחלה המנחה והחטאת והאשם,</b> כד''ש (במדבר י''ח ט') זה יהיה לך מקדשי הקדשים כל קרבנם לכל מנחתם ולכל חטאתם ולכל אשמם, ועז''א <b>אני נחלתם ואחוזה לא תתנו להם</b> שאף שהלוים יקחו חלק בארץ לע''ל, הכהנים לא יהיה להם אחוזה כמש''ש (פסוק כ') בארצם לא תנחל. <b>וכל חרם</b> כמש''ש (פסוק י''ד) כל חרם בישראל לך יהיה :
<h3>{כט}</h3>
הַמִּנְחָה֙ וְהַחַטָּ֣את וְהָאָשָׁ֔ם הֵ֖מָּה יֹֽאכְל֑וּם וְכָל־חֵ֥רֶם בְּיִשְׂרָאֵ֖ל לָהֶ֥ם יִהְיֶֽה׃
<b style="color: gray;">רש"י</b> <b>חרם .</b> לשון קדש וכן כל לשון חרמה שהוא על הקדש :
<b style="color: gray;">מצודת דוד</b> <b>המנחה .</b> ר''ל שירי המנחה : <b>וכל חרם .</b> כל הקדשות :
<b style="color: gray;">מצודת ציון</b> <b>חרם .</b> ר''ל הקדש וכן כל חרם בישראל לך יהיה ( במדבר י''ח ) :
<h3>{ל}</h3>
וְרֵאשִׁית֩ כָּל־בִּכּ֨וּרֵי כֹ֜ל וְכָל־תְּר֣וּמַת כֹּ֗ל מִכֹּל֙ תְּרוּמ֣וֹתֵיכֶ֔ם לַכֹּהֲנִ֖ים יִֽהְיֶ֑ה וְרֵאשִׁ֤ית עֲרִסֽוֹתֵיכֶם֙ תִּתְּנ֣וּ לַכֹּהֵ֔ן לְהָנִ֥יחַ בְּרָכָ֖ה אֶל־בֵּיתֶֽךָ׃
<b style="color: gray;">רש"י</b> <b>להניח .</b> אפושי''ר בלע''ז כמו ( שמות ח' ) וינח בכל גבול מצרים :
<b style="color: gray;">מצודת דוד</b> <b>וראשית .</b> הראשית מכל הדברים כולם שנתבכרו בבשול והם הבכורים : <b>וכל תרומת כל .</b> כל התרומות כולם בין דגן בין תירוש ויצהר : <b>מכל תרומותיכם .</b> מכל הדברים שאתם חייבים להפריש מהם תרומה : <b>וראשית עריסותיכם .</b> חלק ראשון מעיסה עד שלא תאכלו ממנה ועל החלה יאמר : <b>להניח ברכה .</b> כאומר אל ירע לבבכם בתת כל אלה לכהנים כי זה יהיה סיבה להשרות ברכה בביתך ולא יחסר העושר כי עוד יוסיף :
<b style="color: gray;">מצודת ציון</b> <b>בכורי .</b> בשול התבואה יקרא בלשון בכור וכן ראשית בכורי אדמתך ( שמות כ''ג ) : <b>עריסותיכם .</b> ענין בצק ועיסה כמו מראשית עריסותיכם ( במדבר י''ט ) : <b>להניח .</b> מלשון הנחה :
<b style="color: gray;">מלבי"ם פירוש המילות</b> <b>וראשית כל,</b> ראשית הגז ומתנות ותרומה ותרומת מעשר. <b>ובכורי כל,</b> ביכורים. <b>וראשית עריסותיכם</b> חלה, ועי''כ <b>יונח ברכה אל ביתך</b> כמ''ש איש אשר יתן לכהן לו יהיה :
<h3>{לא}</h3>
כָּל־נְבֵלָה֙ וּטְרֵפָ֔ה מִן־הָע֖וֹף וּמִן־הַבְּהֵמָ֑ה לֹ֥א יֹאכְל֖וּ הַכֹּהֲנִֽים׃
<b style="color: gray;">רש"י</b> <b>כל נבלה וטרפה וגו' .</b> לפי שהותרה להם מליקת חטאת העוף שהיא נבלה וטריפה הוצרך להזהירם על שאר נבלות וטריפות כך פירשו רבותינו :
<b style="color: gray;">מצודת דוד</b> <b>לא יאכלו הכהנים .</b> פירשו רז''ל לפי שהותרה להם מליקת חטאת העוף שהיא נבלה וטריפה הוצרך להזהירם על שאר נבלות וטרפות שלא נחשוב שה''ה הותר להם משל חולין :
<b style="color: gray;">מלבי"ם פירוש המילות</b> <b>כל נבלה,</b> כבר פי' חז''ל מפני שהותרה מליקה לגבייהו צ''ל שלא יאכלו חולין אשר נמלקו, ואין זה חידוש בדברי יחזקאל, שכן גם בתורה אמר אצל הכהן נבלה וטריפה לא יאכל וכמש''ש הרמב''ם בספר המצות, ויל''פ שר''ל שלא יאכלו אף דבר שנראה כנבלה וטריפה שהיא מסוכנת יזהרו מזה לעתיד כמ''ש יחזקאל על נבלה וטריפה לא אכלתי (למעלה ה') שפי' חז''ל על מסוכנת :
<h2>יחזקאל פרק-מה</h2>
<h3>{א}</h3>
וּבְהַפִּֽילְכֶ֨ם אֶת־הָאָ֜רֶץ בְּנַחֲלָ֗ה תָּרִימוּ֩ תְרוּמָ֨ה לַיהוָ֥ה ׀ קֹדֶשׁ֮ מִן־הָאָרֶץ֒ אֹ֗רֶךְ חֲמִשָּׁ֨ה וְעֶשְׂרִ֥ים אֶ֙לֶף֙ אֹ֔רֶךְ וְרֹ֖חַב עֲשָׂ֣רָה אָ֑לֶף קֹדֶשׁ־ה֥וּא בְכָל־גְּבוּלָ֖הּ סָבִֽיב׃
<b style="color: gray;">רש"י</b> <b>ובהפילכם את הארץ בנחלה .</b> שעתידים לחלוק את א''י לי''ב רצועות לא כחלוקה הראשונה שהיתה לרב כפי מניינו ולמעט כפי פקודיו והיו ב' שבטים או ג' ברצועה אחת עכשיו החלקים שוים וכשורות הכרם מפאת ים עד פאת קדים כמו שמפורש בסוף הספר : <b>תרומה לה' .</b> לבנות בה''מ הזה בו :
<b style="color: gray;">מצודת דוד</b> <b>ובהפילכם וכו' .</b> לפי שע''פ רוב יחולק הארץ בנחלה ע''י הפלת גורל לכן אמר לשון בהפילכם ועם כי החלוקה ההיא לא תהיה על ידי הפלת גורל או יאמר זה הלשון על הירושה ובדרז''ל ביום אתה מפיל נחלות ( ב''ב קי''ג ) : <b>קדש מן הארץ .</b> החלק הזה יהיה קדש מכללות הארץ : <b>אורך .</b> ממזרח למערב : <b>ורחב .</b> מצפון לדרום : <b>בכל גבולה .</b> ר''ל כל השטח הזה מסביב :
<b style="color: gray;">מצודת ציון</b> <b>תרימו תרומה .</b> ענין הפרשה כמו ויקחו לי תרומה ( שמות כ''ה ) : מגרש :
<b style="color: gray;">מלבי"ם פירוש המילות</b> <b>ובהפילכם את הארץ בנחלה,</b> הנה יבאר (בסי' מ''ח) שבחלוקת הארץ לעתיד לבא יקחו י''ב שבטים כ''א רצועה שרחבה מצפון לדרום יהיה כ''ה אלף קנים שהם ע''ה מיל, ואורך הרצועה תהיה מן גבול א''י המזרחי עד גבול המערבי, ובין חלק של יהודה וחלק של בנימין יפרישו רצועה כמוה שתהיה תרומה לנשיא, שתחזיק ג''כ מצפון לדרום כ''ה אלף קנים, ובאורך ממזרח למערב מגבול א''י עד גבול המערבי, ומן תרומת הנשיא ירימו רצועה באמצע שתהיה כ''ה אלף קנים באורך וכ''ה אלף קנים ברוחב שתהיה תרומת הקדש, ורצועה זו תתחלק לשלשה חלקים ברוחב באופן זה, רצועה של עשרת אלפים קנים ברוחב וכ''ה אלף קנים באורך יהיה לכהנים, ובאמצע רצועה זו יהיה הר בית והמקדש, ורצועה אחרת כמוה תהיה ללוים, ורצועה הנותרת שהיא חמשת אלפים קנים ברוחב וכ''ה אלף קנים באורך יהיה שייך אל בנין ירושלים שלעתיד שיהיה לכל ישראל ולמגרשיה. וז''ש <b>ובהפילכם תרימו תרומה לה' קדש מן הארץ,</b> כי תרומת הכהנים הוא הקדוש מכולם, <b>ארך חמשה ועשרים אלף ארך,</b> ר''ל שהאורך תחשב בארוך, היינו ממזרח למערב, שסתם אורך הוא ממזרח למערב שם תהיה האורך, ומצפון לדרום יהיה הרוחב, <b>קדש הוא,</b> ר''ל הוא הקדש מיתר החלקים :
<h3>{ב}</h3>
יִהְיֶ֤ה מִזֶּה֙ אֶל־הַקֹּ֔דֶשׁ חֲמֵ֥שׁ מֵא֛וֹת בַּחֲמֵ֥שׁ מֵא֖וֹת מְרֻבָּ֣ע סָבִ֑יב וַחֲמִשִּׁ֣ים אַמָּ֔ה מִגְרָ֥שׁ ל֖וֹ סָבִֽיב׃
<b style="color: gray;">רש"י</b> <b>יהיה מזה .</b> מן התרומה הזו יהיה לצורך הקדש להר הבית חמש מאות קנים והמותר לבתים לכהנים כמו שמפורש בסוף הספר :
<b style="color: gray;">מצודת דוד</b> <b>יהיה מזה .</b> מהשטח הזה יהיה מקודש ממנו חמש מאות וכו' ויהיה מרובע מסביב וזהו הר הבית : <b>מגרש לו סביב .</b> בכל ארבעת הרוחות יהיה מגרש חמשים אמה :
<b style="color: gray;">מצודת ציון</b> <b>מגרש .</b> ענינו מקום פנוי מבלי זריעה ואילנות וכן ומגרש לערים ( במדבר ל''ה ) :
<b style="color: gray;">מלבי"ם פירוש המילות</b> <b>יהיה מזה אל הקדש</b> מחלק הזה יוקח החמש מאות קנים של הר הבית שהיה מדתו <b>חמש</b> חמש מאות קנים מכל צד, (כנ''ל ס''ס מ''ב). <b>וחמשים אמה,</b> וחוץ מזה היה <b>חמשים אמה מגרש</b> ומקום פנוי סביב חומת הר הבית :
<h3>{ג}</h3>
וּמִן־הַמִּדָּ֤ה הַזֹּאת֙ תָּמ֔וֹד אֹ֗רֶךְ (חמש) [חֲמִשָּׁ֤ה] וְעֶשְׂרִים֙ אֶ֔לֶף וְרֹ֖חַב עֲשֶׂ֣רֶת אֲלָפִ֑ים וּבֽוֹ־יִהְיֶ֥ה הַמִּקְדָּ֖שׁ קֹ֥דֶשׁ קָדָשִֽׁים׃
<b style="color: gray;">רש"י</b> <b>ומן המדה הזאת .</b> בקנה המדה שנמדד בו ריבוע הר הבית ה' מאות על ה' מאות כמו שאמור בענין של מעלה ( מ''ב ) לד' רוחות מדדו חומה לו סביב ה' מאות קנים וגו' : <b>תמוד אורך .</b> חמשה ועשרים אלף . קנים ורוחב י' אלפי' קנים ולפי שלא פירש בפסוק ראשון מה הן כ''ה אלף אם קנים אם אמות הוצרך לומר שכ''ה מדות בקנה המדה שנמדדו בה ה' מאות על ה' מאות של הר הבית נמדדין אלפים הללו לתרומה :
<b style="color: gray;">מצודת דוד</b> <b>ומן המדה הזאת תמוד וכו' .</b> ולפי שלא פירש למעלה במה ימודו מדת התרומה אם באמות אם בקנים לכן פירש ואמר ומן המדה הזאת ר''ל במדה שמדד את הר הבית דהיינו בקנים וכמ''ש וימד את רחב הבנין קנה אחד ( לעיל מ ) בזה המדה תמוד האורך של חמשה ועשרים אלף וכו' : <b>ובו .</b> באמצעית השטח ההוא יהיה המקדש הוא הר הבית שהוא קודש קדשים מול כל שטח הרצועה ההיא הנקרא קדש :
<b style="color: gray;">מלבי"ם פירוש המילות</b> <b>ומן המדה הזאת תמוד,</b> יען לא נדע מדת הקנה שבו מדד האורך של כ''ה אלף ורחב י' אלף, באר שיהיה באותו מדה שמדד את החמש מאות של הר הבית, שזה כבר התבאר שהיה במדת קנה שהיה מחזיק שש אמות באמה של ששה טפחים (כמ''ש בסי' מ' פ''ה), וא''כ היה האורך ע''ה מיל והרוחב ה' מיל, <b>ובו יהיה המקדש קדש קדשים,</b> שלפי ערך קדושת תרומת הכהנים תהיה קדושת המקדש קדשי קדשים, בענין שעד המקדש היו חמש קדושות זו למעלה מזו, {{{א}}} שתרומת הנשיא היה קדש נגד א''י, ונקרא בשם תרומה, {{{ב}}} וחלק השייך להעיר קודש נגד תרומת הנשיא, {{{ג}}} וחלק של הלוים קדוש ממנה, {{{ד}}} וחלק של הכהנים קדוש ממנה, {{{ה}}} וחלק של הר הבית היא הקדושה החמשית הקדוש מכולם, ואחר הר הבית היה עוד חמש קדושות, {{{א}}} החצר החיצונה, {{{ב}}} למעלה מזה החצר הפנימי, {{{ג}}} האולם, {{{ד}}} ההיכל, {{{ה}}} קדשי הקדשים, הרי עשר מדרגות בקדושה :
<h3>{ד}</h3>
קֹ֣דֶשׁ מִן־הָאָ֜רֶץ ה֗וּא לַכֹּ֨הֲנִ֜ים מְשָׁרְתֵ֤י הַמִּקְדָּשׁ֙ יִֽהְיֶ֔ה הַקְּרֵבִ֖ים לְשָׁרֵ֣ת אֶת־יְהוָ֑ה וְהָיָ֨ה לָהֶ֤ם מָקוֹם֙ לְבָ֣תִּ֔ים וּמִקְדָּ֖שׁ לַמִּקְדָּֽשׁ׃
<b style="color: gray;">רש"י</b> <b>קדש מן הארץ .</b> סרס את המקרא מותר הקדש אשר מן הארץ הוא יהיה לכהנים משרתי המקדש המקריבים וגו' קדש מן הארץ היא התרומה הזאת : <b>לכהנים משרתי המקדש יהיה .</b> העודף על חמש מאות של הר הבית י''ב אלף ומאתים וחמשים למזרח וכנגדן למערב והמקדש באמצע וארבעת אלפים ושבע מאות וחמשים לצפון וכנגדן לדרום : <b>והיה להם מקום לבתים .</b> העודף הזה שסביב המקדש : <b>ומקדש למקדש .</b> וחמש מאות על חמש מאות האמצעיי' יהיו מקודשים לצורך המקדש אישיינטיג''יאה אלשיינטואיירא בלע''ז :
<b style="color: gray;">מצודת דוד</b> <b>קדש .</b> כל השטח הזה הוא קדש מכללות הארץ ויהיה אל הכהנים וכו' : <b>והיה להם .</b> השטח הזה יהיה להם מקום על בתים ומקום מזומן על המקדש :
<b style="color: gray;">מצודת ציון</b> <b>ומקדש .</b> ענין הזמנה כמו ויקדישו את קדש בגליל ( יהושע כ' ) :
<b style="color: gray;">מלבי"ם פירוש המילות</b> <b>קדש מן הארץ הוא,</b> הוא הקדוש מיתר הארץ מצד שמיוחד <b>לכהנים הקרובים לשרת את ה', והיה להם</b> ר''ל לא יקחוהו בתורת נחלה לעשות בו שדות וכרמים כמו בחלק הלוים, רק יבנו שם בתים לשבתם, <b>ומקדש למקדש</b> שיהיה הכנת קדושה למקדש בענין שע''י הקדושה הזאת יהיה הר הבית קדש קדשים :
<h3>{ה}</h3>
וַחֲמִשָּׁ֨ה וְעֶשְׂרִ֥ים אֶ֙לֶף֙ אֹ֔רֶךְ וַעֲשֶׂ֥רֶת אֲלָפִ֖ים רֹ֑חַב (יהיה) [וְֽהָיָ֡ה] לַלְוִיִּם֩ מְשָׁרְתֵ֨י הַבַּ֧יִת לָהֶ֛ם לַאֲחֻזָּ֖ה עֶשְׂרִ֥ים לְשָׁכֹֽת׃
<b style="color: gray;">רש"י</b> <b>וחמשה ועשרים אלף .</b> קנים אורך ועשרת אלפים רחב תרימו רצועה אחרת אצל זו בדרומה של זו לצורך הלוים כך מפורש בסוף הספר שהיא בדרום , מצאתי , כ' לשכות יהיה ללוים בהיקף המקדש לשמור הבית ולנוי ומותר הרצועות יעשו לצרכיהם , תו' :
<b style="color: gray;">מצודת דוד</b> <b>וחמשה וכו' .</b> ר''ל וסמוך לו יהיה עוד רצועה חמשה ועשרים אלף וכו' וזה יהיה ללוים וכו' להיות להם לאחוזה : <b>עשרים לשכות .</b> ר''ל בהרצועה ההיא יעשו עשרים לשכות סמוך לאחוזת הכהנים לשבת בהם הלוים השוערים למען יהיו קרובים אל הבית והשאר יהיה לצרכיהם ולבתיהם :
<b style="color: gray;">מלבי"ם פירוש המילות</b> <b>וחמשה ועשרים אלף ארך</b> שאצל תרומת הכהנים לצד דרום, <b>יהיה ללוים</b> שהם פחותים מן הכהנים, שאינם משרתי ה' רק <b>משרתי הבית</b> וזה כולל גם הכהנים שיהיו אז פסולים לעבודה שנקראו משרתי הבית (כנ''ל מ''ד י''ג). <b>להם לאחזה</b> הם יקחוהו בתורת אחוזה ויוכלו לעשות שם שדות וכרמים אם ירצו, <b>עשרים לשכות,</b> והמקום יתחלק לעשרים חלקים, שבכל חלק יהיה עיר ללוים. שבימי קדם היו להם ארבעים ושתים עיר חוץ מערי המקלט, והיו לכהנים וללוים, ואז יהיה ללוים עשרים עיר ויחלקו נחלתם לעשרים גבולים :
<h3>{ו}</h3>
וַאֲחֻזַּ֨ת הָעִ֜יר תִּתְּנ֗וּ חֲמֵ֤שֶׁת אֲלָפִים֙ רֹ֔חַב וְאֹ֗רֶךְ חֲמִשָּׁ֤ה וְעֶשְׂרִים֙ אֶ֔לֶף לְעֻמַּ֖ת תְּרוּמַ֣ת הַקֹּ֑דֶשׁ לְכָל־בֵּ֥ית יִשְׂרָאֵ֖ל יִהְיֶֽה׃
<b style="color: gray;">רש"י</b> <b>ואחוזת העיר .</b> בהיקף העיר אחוזת מושב חול שלה לבנות בה ישראל בתים : <b>תתנו חמשת אלפים רחב .</b> בדרומה של שנייה ואורך כמדת שתי הרצועות נמצאת כל התרומה מרובעת כ''ה על כ''ה אלפים : <b>לעומת תרומת הקודש .</b> כלומר במדת אורך רצועות תרומת הקודש : <b>לכל בית ישראל יהיה .</b> אותה רצועה שלישית תהיה מושב לזרים :
<b style="color: gray;">מצודת דוד</b> <b>ואחוזת העיר .</b> נחלת העיר ר''ל מקום זרע תבואה למאכל ליושבי העיר : <b>לעומת תרומת הקדש .</b> במדת אורך תרומת הקדש והוא אחוזת הכהנים והלוים : <b>לכל בית ישראל יהיה .</b> אחוזת העיר יהיה לכל השבטים זה כזה :
<b style="color: gray;">מצודת ציון</b> <b>לעומת .</b> ר''ל בשוה וכן האופנים לעומתם ( לעיל י' ) :
<b style="color: gray;">מלבי"ם פירוש המילות</b> <b>ואחזת העיר,</b> ורצועה הנשארת מחמש אלף ברוחב שלצד דרום מאחוזת הלוים, יהיה לאחוזת העיר, שהעיר תהיה בנגב (כנ''ל מ'), <b>לעומת תרומת הקדש,</b> והאורך יהיה מגביל לעומות תרומת הקדש, שארכו ג''כ כ''ה אלף אמה, וזה <b>יהיה לכל בית ישראל,</b> שכולם יהיה להם חלק בירושלים (כמו שיתבאר בסי' מ''ח) :
<h3>{ז}</h3>
וְלַנָּשִׂ֡יא מִזֶּ֣ה וּמִזֶּה֩ לִתְרוּמַ֨ת הַקֹּ֜דֶשׁ וְלַאֲחֻזַּ֣ת הָעִ֗יר אֶל־פְּנֵ֤י תְרֽוּמַת־הַקֹּ֙דֶשׁ֙ וְאֶל־פְּנֵי֙ אֲחֻזַּ֣ת הָעִ֔יר מִפְּאַת־יָ֣ם יָ֔מָּה וּמִפְּאַת־קֵ֖דְמָה קָדִ֑ימָה וְאֹ֗רֶךְ לְעֻמּוֹת֙ אַחַ֣ד הַחֲלָקִ֔ים מִגְּב֥וּל יָ֖ם אֶל־גְּב֥וּל קָדִֽימָה׃
<b style="color: gray;">רש"י</b> <b>ולנשיא מזה ומזה לתרומת הקודש ולאחוזת העיר .</b> בסוף הפרשה הוא חולק את ארץ ישראל ממזרחה למערבה לי''ג רצועות י''ב למנין השבטים וכל אחת עשרים וחמש אלף קנים רחב וארכן כאורך כל ארץ ישראל ורצועה אחת לתרומה ארכה מן הגבול מזרח ועד גבול מערב ורחבה כ''ה אלפים קנים כשאר כל חלק וחלק ומאותה רצועה הוא תורם באמצעיתה ג' רצועות הללו האמורות למעל' שהם כ''ה אלפים על כ''ה אלפים והעודף עליהם למזרח עד סוף הגבול הארץ וכן למערב יהיה לנשיא מזה ומזה למזרח ולמערב : <b>אל פני תרומת הקדש ואל פני אחוזת העיר .</b> כנגד כל רחב שלשה הרצועות המובדלות לתרומת הקודש של רצועת הכהנים והלוים ואחוזת העיר : <b>מפאת ים ימה .</b> ממערב תרומת הקודש והעיר עד מערב הגבול : <b>ומפאת קדמה קדימה .</b> וממזרח התרומה למצר ממזרח לעומת אחד החלקים של שבטי' המפורשין בסוף הספר שהם מגבול ים של ארץ ישראל עד גבול קדים :
<b style="color: gray;">מצודת דוד</b> <b>ולנשיא .</b> ואל הנשיא הוא מלך המשיח אליו יותן אחוזת נחלה מזה ומזה לתרומת הקדש והוא אחוזת הכהנים והלוים ולאחוזת העיר ולתוספת ביאור אמר אל פני תרומת וכו' : <b>מפאת ים .</b> העבר המערב כלפי המערב ומעבר המזרח כלפי המזרח : <b>ואורך .</b> של חלק הנשיא שמזה ומזה : <b>לעומת אחד החלקי' .</b> במדת אחד מן החלקים של השבטים אשר יהיו מגבול המערב אל גבול המזרח ועיין בקונ' בנין הבית בתחילתו ובצורה :
<b style="color: gray;">מצודת ציון</b> <b>אל פני .</b> ואל פני . ר''ל לפני : <b>מפאת .</b> מעבר :
<b style="color: gray;">מלבי"ם פירוש המילות</b> <b>ולנשיא,</b> ר''ל והנשאר מן הרצועה של כ''ה אלף על כ''ה אלף עד גבול המזרחי של א''י ועד גבול המערבי, יהיה אחוזת הנשיא שהוא מלך המשיח, וז''ש <b>שלנשיא יהיה מזה ומזה,</b> היינו משני הצדדים <b>של תרומת הקדש ואחזת העיר,</b> מצד המערב עד סוף המערב, ומצד המזרח עד סוף המזרח, ויהיה חלקו כחלק אחד השבטים ממערב למזרח :
<h3>{ח}</h3>
לָאָ֛רֶץ יִֽהְיֶה־לּ֥וֹ לַֽאֲחֻזָּ֖ה בְּיִשְׂרָאֵ֑ל וְלֹא־יוֹנ֨וּ ע֤וֹד נְשִׂיאַי֙ אֶת־עַמִּ֔י וְהָאָ֛רֶץ יִתְּנ֥וּ לְבֵֽית־יִשְׂרָאֵ֖ל לְשִׁבְטֵיהֶֽם׃
<b style="color: gray;">רש"י</b> <b>לארץ יהיה לו לאחוזה .</b> ת''י דא ארעא תהא רבא לאחסנתא : <b>ולא יונו .</b> לשון אונאת ממון שגוזלין את נחלתם :
<b style="color: gray;">מצודת דוד</b> <b>לארץ .</b> בתוך הארץ יהיה לו זה לאחוזה בישראל : <b>ולא יונו עוד .</b> ר''ל כשיהיה להם אחוזת נחלה מרובה לא יעשקו עוד הנשיאים את עמי לקחת מה משלהם כי יהיה די להם בנחלת אחוזתם : <b>והארץ .</b> ושאר הארץ יתנו לבית ישראל חלק לכל שבט זה כזה :
<b style="color: gray;">מצודת ציון</b> <b>לארץ .</b> כמו בארץ ובאה הלמ''ד במקום בי''ת וכן ישבת לכסא ( תהלים ט' ) ומשפטו בכסא : <b>יונו .</b> מלשון אונאה הוא ענין עושק כמו ואיש לא יונה ( לעיל י''ח ) :
<b style="color: gray;">מלבי"ם פירוש המילות</b> <b>לארץ יהיה לו,</b> זה יהיה ארצו ואחוזתו כאחוזת שבט אחד (לבד מה שיפריש באמצע הכ''ה אלף לתרומת הקדש) <b>ולא יונו עוד נשיאי את עמי,</b> ר''ל שבזמן הקודם שלא לקח המלך אחוזה בפ''ע לקח שדות וכרמים מאת העם בחזקה, וציער אותם, כמו שהיה באחאב, אבל עתה לא יצטרכו לזה כי יהיה לו נחלה בלי מצרים :
<b style="color: gray;">מלבי"ם ביאור המילות</b> <b>לארץ יהיה.</b> בא הלמ''ד במקום ה''א, ויל''פ שיהיה לו לארץ, ר''ל שיקרא ארץ הנשיא, ויהיה לארץ מיוחדת : <b>יונו.</b> האונאה בא על אונאת ממון ועל כל צער שמצער את חברו, כמש''פ חז''ל מה שכפל וגר לא תונה אחד לאונאת ממון ואחד לאונאת דברים :
<h3>{ט}</h3>
כֹּֽה־אָמַ֞ר אֲדֹנָ֣י יְהוִ֗ה רַב־לָכֶם֙ נְשִׂיאֵ֣י יִשְׂרָאֵ֔ל חָמָ֤ס וָשֹׁד֙ הָסִ֔ירוּ וּמִשְׁפָּ֥ט וּצְדָקָ֖ה עֲשׂ֑וּ הָרִ֤ימוּ גְרֻשֹֽׁתֵיכֶם֙ מֵעַ֣ל עַמִּ֔י נְאֻ֖ם אֲדֹנָ֥י יְהוִֽה׃
<b style="color: gray;">רש"י</b> <b>הרימו גרושותיכ' .</b> סלקו את שאתם מגרשים את עמי מנחלתם :
<b style="color: gray;">מצודת דוד</b> <b>רב לכם נשיאי ישראל .</b> אתם המלכים מישראל שהייתם קודם החורבן הנה זמן רב היה לכם מה שהוניתם ועשקתם את עמי אבל עתה שמנו אתכם מלכי פרס לנשיאים על ישראל הסירו החמס ושוד ועשו משפט וצדקה : <b>הרימו .</b> הפרישו מעל עמי את המסים מה שהייתם גורשים ומטילים עליהם :
<b style="color: gray;">מצודת ציון</b> <b>ושוד .</b> ענין עושק : <b>גרושותיכם .</b> מלשון גירושין והשלכה :
<b style="color: gray;">מלבי"ם פירוש המילות</b> <b>כה אמר ה',</b> עפ''ז אמר ה' לנשיאים, <b>רב לכם,</b> ר''ל יש לכם רב, ואינכם צריכים לגזול, לכן <b>חמס ושד הסירו,</b> וגם <b>עשו משפט וצדקה</b> להציל גזול מיד עושקו, <b>הסירו גרושותיכם</b> בל תגרשו עוד את עמי מנחלתם כמו שעשו הנשיאים עד הנה :
<b style="color: gray;">מלבי"ם ביאור המילות</b> <b>גרושותיכם.</b> שהיו מגרשים הבעלים מן הארץ, והארץ היו קוראים ארץ מגורשת שהיא הפקר בלא בעלים, ויש לשתף בזה מ''ש (למעלה ל''ו ה') למען מגרשה לבז, שחושבים אותה כארץ מגורשת :
<h3>{י}</h3>
מֹֽאזְנֵי־צֶ֧דֶק וְאֵֽיפַת־צֶ֛דֶק וּבַת־צֶ֖דֶק יְהִ֥י לָכֶֽם׃
<b style="color: gray;">רש"י</b> <b>ואיפת .</b> למדת היבש : <b>ובת .</b> למדת הלח :
<b style="color: gray;">מצודת דוד</b> <b>מאזני צדק .</b> ר''ל לא תעשו עוד עול במשקל ובמדה :
<b style="color: gray;">מצודת ציון</b> <b>מאזני .</b> כף מאזני משקל : <b>ואיפת .</b> זהו מדת היבש בת ג' סאין : <b>ובת .</b> זהו מדת הלח בת ג' סאין וכן ויין בתים עשרים אלף ( ד''ה ב' ב' ) :
<b style="color: gray;">מלבי"ם פירוש המילות</b> <b>מאזני צדק,</b> מצוה להנשיאים שישגיחו על המדות שיהיו בצדק, שזה מכלל עשיית משפט, כמ''ש לא תעשו עול במשפט במדה במשקל, ואמרו חז''ל בספרא וספרי וב''ב (דף פ''ט) שצריך להעמיד ממונים ע''ז, ולכן הזהיר את הנשיא שישגיח על המאזנים ששוקלים בהם את המטבעות, <b>ואיפת צדק</b> הוא מדת היבש, <b>ובת צדק</b> הוא מדת הלח, לא כמ''ש להקטין איפה ולהגדיל שקל ולעות מאזני מרמה :
<h3>{יא}</h3>
הָאֵיפָ֣ה וְהַבַּ֗ת תֹּ֤כֶן אֶחָד֙ יִֽהְיֶ֔ה לָשֵׂ֕את מַעְשַׂ֥ר הַחֹ֖מֶר הַבָּ֑ת וַעֲשִׂירִ֤ת הַחֹ֙מֶר֙ הָֽאֵיפָ֔ה אֶל־הַחֹ֖מֶר יִהְיֶ֥ה מַתְכֻּנְתּֽוֹ׃
<b style="color: gray;">רש"י</b> <b>האיפה והבת .</b> לשון מדה חומר וכור מוי''י בלע''ז : <b>תכן אחד .</b> לשון מניין כמו ותוכן לבנים תתנו ( שמות ה' ) מדה אחת זו עשירית לחומר של יבש שהוא שלשים סאין וזו עשירית לחומר הלח : <b>לשאת .</b> כמו לקחת וכן ת''י למוסב לשאת מעשר החומר תהיה הבת וכן עשירית לחומר יבש : <b>האיפה אל החומר יהיה מתכונתו .</b> סכום חשבון הבת והאיפה לפי גודל החומר יהיה , מצאתי , אם יוסיפו בחומר יוסיפו בבת אם יפחתהו מזה יפחתהו מזה שיכוון מעשרו לו :
<b style="color: gray;">מצודת דוד</b> <b>תוכן אחד יהיה .</b> ר''ל חשבון זו כחשבון זו האיפה עשירית החומר במדת היבש ובת במדת הלח : <b>לשאת .</b> לקחת את הבת מעשר מחומר בלח ואת האיפה מעשר מחומר ביבש ר''ל שיהא בהם שעור חשבון זה לא פחות ולא יותר : <b>אל החמר וגו' .</b> ר''ל לפי מדת החומר יהיה החשבון של כל אחד מהמדות האלה אם יוסיפו בחומר יוסיפו גם בהם לפי הערך וכן אם יפחתו מה :
<b style="color: gray;">מצודת ציון</b> <b>תוכן .</b> ענין חשבון כמו ותוכן לבנים תתנו ( שמות ה' ) : <b>לשאת .</b> לקחת כמו ובתים ונשאו ( מיכה ב' ) : <b>החומר .</b> מדה של שלשים סאים וכן וחומר שעורים ( הושע ג' ) : <b>מתכונתו .</b> חשבונו :
<b style="color: gray;">מלבי"ם פירוש המילות</b> <b>האיפה והבת,</b> החומר הוא שלשים סאין בין ביבש בין בלח, וזה יהיה קבוע מן המלך ועפ''ז יקבע גם את המדה הקטנה שלוקחים בה מעשר מנת המלך שלא יגדיל אותה יותר להונות את העם, רק <b>יהיה להם תוכן אחד</b> לענין <b>לשאת מעשר,</b> שיהיה תמיד <b>מעשר של החמר הבת</b> במדת לח, <b>ועשירית החמר</b> יהיה <b>האיפה</b> במדת היבש, ויהיה תמיד <b>מתכנתו כפי החמר,</b> שיהיה תמיד מעשר של החומר, ואם יקטינו את החומר יקטין ג''כ את האיפה והבת :
<b style="color: gray;">מלבי"ם ביאור המילות</b> <b>מעשר, עשירית.</b> העשירית הוא המספר. והמעשר הוא מה שמפרישין מעשר. את הבת היו מפרישין למעשר מן הבת הגדולה של החומר, (כמ''ש פי''ד), לכן אמר מעשר החומר הבת, אבל את האיפה לא היו מפרישין, כי היה מנת הנשיא ששית האיפה מחומר החטים והשעורים, לכן תפס רק שם המספר : <b>תוכן.</b> הוא המדה והמספר המכוון, כמו ותוכן לבנים תתנו :
<h3>{יב}</h3>
וְהַשֶּׁ֖קֶל עֶשְׂרִ֣ים גֵּרָ֑ה עֶשְׂרִ֨ים שְׁקָלִ֜ים חֲמִשָּׁ֧ה וְעֶשְׂרִ֣ים שְׁקָלִ֗ים עֲשָׂרָ֤ה וַחֲמִשָּׁה֙ שֶׁ֔קֶל הַמָּנֶ֖ה יִֽהְיֶ֥ה לָכֶֽם׃
<b style="color: gray;">רש"י</b> <b>והשקל עשרים גרה .</b> עשרים מעין : <b>עשרים שקלים חמשה ועשרים שקלים עשרה וחמשה שקל .</b> הרי ששים שקלים : <b>המנה יהיה לכם .</b> לוצונ''ט בלע''ז ומנחם חברו לשון מניין והרי יש כאן מאתים וארבעים זוז מכאן שהיה מנה של קודש כפול והוסיפו עליו בימי יחזקאל שתות הרי מאתים וארבעים וכשחלקו הכתוב לשלשה ולא כתב סתם ששים שקלים יהיה לכם המנה צוה לעשות ממנו משקל שלישיתו ומשקל רביעיתו ומשקל מנה של חול שהיה מתחילה וכן ת''י תלתות מניא עסרין סלעין מני כספא עסרין וחמש סלעין רבעות מניא חמש עסרי סלעין כולהון שיתין מנין ומנא רבא קודשא יהא לכון :
<b style="color: gray;">מצודת דוד</b> <b>והשקל .</b> משקל השקל יהיה עשרים גרה : <b>עשרים שקלים וגו' .</b> בזמן ההוא היה משקל מיוחד בפני עצמו אבן מכ' שקלים ואבן מכ''ה שקלים ואבן מט''ו שקל לכן אמר כל אלו שלש המשקולות ביחד יחשב למשקל מנה ולא יעוותו את המשקל ( א''כ המנה הוא ששים שקלים והשקל הוא ד' זוז הרי למנה ר''מ זוז כי מנה של חול הוא מאה זוז ושל קדש כפול הרי מאתים והוסיף בה יחזקאל שתות מלבר הרי ר''מ זוז ) :
<b style="color: gray;">מצודת ציון</b> <b>והשקל .</b> שם משקל : <b>גרה .</b> שם מטבע מעה וכן עשרים גרה השקל ( שמות ל' ) : <b>המנה .</b> הוא ליטרא וכן שלשת מנים זהב ( מ''א י' ) :
<b style="color: gray;">מלבי"ם פירוש המילות</b> <b>והשקל,</b> וכן קצב המטבעות היוצאות מן המלך יהיה להם קביעות, ובענין שלא יפול בם הזיוף והאונאה, <b>השקל יהיה עשרים גרה,</b> והמנה יהיה ששים שקל, שהם מאתים וארבעים זהובים, שמנה של קדש כפול היה והיה מאתים זהובים, ויחזקאל הוסיף ארבעים זהובים, ויעלה המנה ששים שקלים, כי יחזקאל תקן שיקח הנשיא מנתו אחד מששים, ולפי חשבונו יקח שקל ממנה, כי יתבאר שמנת הנשיא היותר גדול היה אחד מששים, שהוא מחטים ושעורים, כמו שיבואר (בפסוק י''ג), וכן יהיה מנתו מן הכסף, וצוה שיעשה מטבעות של <b>עשרים שקלים</b> ושל <b>חמשה ועשרים שקלים</b> ושל <b>עשרה שקלים</b> ושל <b>חמשה שקלים,</b> שמי שיהיה לו מנה וירצה לרצותו על מטבעות גדולות וקטנות יהיו בידו כל מיני מטבעות, כי עשרים וחמש ועשרים ועשרה וחמשה הם ששים, ויוכל להחליף ג''כ שיקח ב' פעמים חמשה ועשרים ועשרה, או ב' פעמים חמשה ועשרים וב''פ חמשה, או ב''פ כ' ב''פ י' וכדומה, וזה לתועלת המדינה :
<b style="color: gray;">מלבי"ם ביאור המילות</b> <b>עשרה וחמשה שקל.</b> פי' עשרה שקל וחמשה שקל, שאל''כ היל''ל חמש עשרה שקל :
<h3>{יג}</h3>
זֹ֥את הַתְּרוּמָ֖ה אֲשֶׁ֣ר תָּרִ֑ימוּ שִׁשִּׁ֤ית הָֽאֵיפָה֙ מֵחֹ֣מֶר הַֽחִטִּ֔ים וְשִׁשִּׁיתֶם֙ הָֽאֵיפָ֔ה מֵחֹ֖מֶר הַשְּׂעֹרִֽים׃
<b style="color: gray;">רש"י</b> <b>ששית האיפה מחומר החטים .</b> הרי אחד מששים הפוחת לא יפחות מכאן וזה הוא שאמרו עין רעה אחד מששים : <b>וששיתם .</b> ותחלקו אחד מששה באיפה לתרומת חומר השעורים :
<b style="color: gray;">מצודת דוד</b> <b>ששית האיפה וגו' .</b> והוא חלק אחד מששים וזהו שאמרו רז''ל עין רעה לא יפחות מאחד מששים : <b>וששיתם .</b> תתנו חלק ששית מחומר השעורים ר''ל בין מחטים בין משעורים תתנו חלק אחד מששים :
<b style="color: gray;">מצודת ציון</b> <b>וששיתם .</b> מל' שש ר''ל תחלקו לקחת הששית :
<b style="color: gray;">מלבי"ם פירוש המילות</b> <b>זאת התרומה,</b> שחוץ ממה שיהיה לנשיא אחוזה בארץ יקח תרומה מאת העם, וזה יהיה או אחד מששים, או אחד ממאה, או אחד ממאתים, ומפרש מחטים ומשעורים יקח אחד מששים, ויגיע לו מן החומר שהוא עשר איפות ששית האיפה :
<h3>{יד}</h3>
וְחֹ֨ק הַשֶּׁ֜מֶן הַבַּ֣ת הַשֶּׁ֗מֶן מַעְשַׂ֤ר הַבַּת֙ מִן־הַכֹּ֔ר עֲשֶׂ֥רֶת הַבַּתִּ֖ים חֹ֑מֶר כִּֽי־עֲשֶׂ֥רֶת הַבַּתִּ֖ים חֹֽמֶר׃
<b style="color: gray;">רש"י</b> <b>וחוק השמן .</b> למעשר : <b>הבת השמן וגו' .</b> הבת שהיא מדת השמן זו היא מעשר הבת יהי מן הכור , מצאתי העישור שהבת מעשרת מן הכור יהיה כיצד ( מעשר הבת מן הכור עשירית של בת על הכור הוא די''ץ מזור''ש בלע''ז תיבה זו משמשת על עצמה ועל אחרים כמו עבודת הקודש ועבודת בני מררי סא''א ) : <b>עשרת הבתים .</b> יהיה לכם החומר ואז יתכן ליטול הימנו בת אחת למעשר : <b>כי עשרת הבתים חומר .</b> לפי שהחומר יהיה לכם עשר בתים וכן תרגם יונתן חד מן עסרא הויא ביתא בכורא ארי עסר בתין כורא :
<b style="color: gray;">מצודת דוד</b> <b>וחק השמן .</b> ר''ל משפט מעשר השמן : <b>הכת השמן .</b> ר''ל הבת הוא מדת השמן ויתנו את הבת מעשר מן הכור והוא החמר וזהו לפי שעשרת בתים היא חמר א''כ הבת הוא חלק מעשר בחמר : <b>כי עשרת הבתים חמר .</b> ר''ל כי גם היום המדה כך היא עשרת בתים המה מדת החמר וכן יהיה לעתיד :
<b style="color: gray;">מצודת ציון</b> <b>הכור .</b> כן נקרא החומר וכן כורים עשרים אלף ( דה''ב ב' ) :
<b style="color: gray;">מלבי"ם פירוש המילות</b> <b>וחק השמן,</b> מן השמן יקח אחד ממאה, והוא בת הבת, ר''ל שהבת הוא מעשר הכור (והכור הוא החומר) וזה הבת הגדולה (שהמליצה באה ממה שהבת נוטלת עישור נכסים, וכן בת זו היא מעשר הכור) והבת הגדולה מולדת בת קטנה שהיא מעשר מן הבת הגדולה והיא מעשר מן המעשר מן האם שהיא החומר או הכור כאילו היא בת הבת, וז''ש <b>הבת השמן מעשר הבת מן הכור</b> שיקח שמן הבת הקטנה, שהיא מעשר של הבת הבאה מן הכור, שהיא הבת הגדולה, אשר <b>עשרת הבתים הם חומר,</b> ר''ל עשרה הבתים הגדול, מבת הזה יקח בת שלה, שהיא בת הבת, שהיא א' ממאה :
<b style="color: gray;">מלבי"ם ביאור המילות</b> <b>הבת מעשר הבת מן הכור.</b> הכור הוא מדה אחת עם החומר שהם שלשים סאין, ונקרא חומר, שהבעל הבית כשעשה כרי עשאו משלשים סאים, מלשון חמרים חמרים, שמשעשאו כרי נתחייב במעשר, ונקרא בימי שלמה כור (מ''א סי' ד' וסי' ה') שכן מכרו להצוריים במדה זאת, מלשון כירה ומכירה, ובעת שמכרו תבואה לחוץ לקח המלך מעשר, ומדת המעשר נקראת בת הכור, שעשרת בתים כאלה היו חומר, ולעתיד יתנו מעשר של בת הגדולה, שהיא בת הקטנה, בת הבת : <b>וחק.</b> היינו מנת הנשיא, כמו כי חק לכהנים מאת פרעה :
<h3>{טו}</h3>
וְשֶׂה־אַחַ֨ת מִן־הַצֹּ֤אן מִן־הַמָּאתַ֙יִם֙ מִמַּשְׁקֵ֣ה יִשְׂרָאֵ֔ל לְמִנְחָ֖ה וּלְעוֹלָ֣ה וְלִשְׁלָמִ֑ים לְכַפֵּ֣ר עֲלֵיהֶ֔ם נְאֻ֖ם אֲדֹנָ֥י יְהוִֽה׃
<b style="color: gray;">רש"י</b> <b>ושה אחת מן הצאן .</b> מיוחד שבצאנו וכן אמר משה מבחר נדריכ' לומיי''לור בלע''ז : <b>מן המאתים ממשקה ישראל .</b> דרשו רבותינו לענין הנסכים ממותר שתי מאות שנשתיירו בבור שנפל לתוכו יין של ערלה או של כלאי הכרם מכאן לערלה וכלאי הכרם שבטלין במאתים : <b>ממשקה ישראל .</b> מן המותר לישראל כל קרבנותיהם יהיו משקה הראוי לישראל כל עיקר הסעודה קרויה על שם המשקה כלומר האכילה עם השתייה תהא מן המותר לישראל :
<b style="color: gray;">מצודת דוד</b> <b>ושה אחת וגו' .</b> מן המאתים . מי שיהיו לו מאתים צאן יביא שה אחת לקרבן לחנוך הבית : <b>ממשקה ישראל .</b> ת''י מפטימא דישראל ר''ל מבהמות הטובים והמובחרי' שבידם יביאו הקרבנות וכן מסלת היפה יביאו למנחות ורז''ל אמרו מן המותר לישראל וכאומר מן הראוי לסעודת ישראל כי הסעודה נקראת ע''ש המשקה וכן אל המשתה וגו' ( אסתר ה' ) :
<b style="color: gray;">מצודת ציון</b> <b>ממשקה .</b> ת''י מפטימא ר''ל שמן בעל מוח רב מושקה בלחלוחית וכמ''ש ומוח עצמותיו ישקה ( איוב כ''א ) ועל המנחה נאמר בדרך השאלה :
<b style="color: gray;">מלבי"ם פירוש המילות</b> <b>ושה אחת מן הצאן, מן המאתים,</b> מן הצאן יגיע לנשיא שה אחת ממאתים צאן, וכן יגיע לו שיעור זה <b>ממשקה ישראל,</b> היינו מיתר משקים שאינם שמן, כמו מן היין והשכר יקח תרומה א' ממאתים, וחז''ל הוציאו מזה שערלה בטלה במאתים, ר''ל שהשיעורים האלה שיקח שהיא א' מששים א' ממאה א' ממאתים, יהיה על שהם שיעורים קטנים ובטלים תמיד, כמו שמצאנו ביטול בששים, ותרומה עולה בא' ומאה, ומזה הוצאיו שה''ה שיש הבטלים במאתים ואמרו ממשקה ישראל מן המותר לישראל כי מה שהנשיא יקח מנות אלה מפרש אח''כ מפני שעליו יהיה מוטל להקריב קרבנות הצבור ונסכיהם, ובודאי יתנו לו משקה ישראל שכשר לנסכים, ומפרש למה יקח מנה מן הצאן ומנה מן התבואה והיין והשמן, וזה יהיה <b>למנחה,</b> מן החטים יקריב מנחות, וכן מן היין והשמן יקריב מנחת נסכים, ומן הצאן יקריב <b>עולה ושלמים,</b> וקרבנות צבור הצריכים <b>לכפר עליהם,</b> כמו שעירי ר''ח ושל מועדות שמכפרים על הצבור, שכל קרבנות הצבור יהיו מוטלים על הנשיא, ולכן.
<h3>{טז}</h3>
כֹּ֚ל הָעָ֣ם הָאָ֔רֶץ יִהְי֖וּ אֶל־הַתְּרוּמָ֣ה הַזֹּ֑את לַנָּשִׂ֖יא בְּיִשְׂרָאֵֽל׃
<b style="color: gray;">רש"י</b> <b>אל התרומה הזאת .</b> האמור' למעלה לדעת כל עמי הארץ תהיה :
<b style="color: gray;">מצודת דוד</b> <b>כל העם וגו' .</b> אין מי נקי מהם כולם יתנו התרומה הזאת ואף על הנשיא בישראל גם עליו לתת התרומה הזאת :
<b style="color: gray;">מלבי"ם פירוש המילות</b> <b>כל העם הארץ יהיו אל התרומה הזאת לנשיא,</b> ובזה יהיו כאילו הצבור מביאים אותם בשותפות, אחר שכולם נתנו חלקם, ועי''כ.
<b style="color: gray;">מלבי"ם ביאור המילות</b> <b>כל העם הארץ.</b> כמו הארון הברית, ויל''פ שיהיה החיוב על העם, ועל הארץ, עד שגם הפטורים ממסים ישלמו זאת מצד חיוב הארץ :
<h3>{יז}</h3>
וְעַֽל־הַנָּשִׂ֣יא יִהְיֶ֗ה הָעוֹל֣וֹת וְהַמִּנְחָה֮ וְהַנֵּסֶךְ֒ בַּחַגִּ֤ים וּבֶחֳדָשִׁים֙ וּבַשַּׁבָּת֔וֹת בְּכָֽל־מוֹעֲדֵ֖י בֵּ֣ית יִשְׂרָאֵ֑ל הֽוּא־יַעֲשֶׂ֞ה אֶת־הַחַטָּ֣את וְאֶת־הַמִּנְחָ֗ה וְאֶת־הָֽעוֹלָה֙ וְאֶת־הַשְּׁלָמִ֔ים לְכַפֵּ֖ר בְּעַ֥ד בֵּֽית־יִשְׂרָאֵֽל׃
<b style="color: gray;">רש"י</b> <b>ועל הנשיא .</b> אומר אני שהנשיא הזה בכהן גדול מדבר וכן כל הנשיא שבענין ושמעתי משמו של רבי מנחם שבמלך מדבר :
<b style="color: gray;">מצודת דוד</b> <b>ועל הנשיא יהיה .</b> ומלבד התרומה יהיה עוד על הנשיא העולות ומנחות ויין הנסכים הבאים בחגים וכו' : <b>בכל מועדי .</b> בכל הימים שהם נועדים ומתאספים לבוא אל המקדש והם חגים וחדשים ושבתות וכפל הדבר במ''ש : <b>הוא יעשה .</b> ר''ל משלו יביא את כל אלה :
<b style="color: gray;">מצודת ציון</b> <b>והנסך .</b> יין לנסכים : <b>מועדי .</b> מלשון וועד ואסיפה :
<b style="color: gray;">מלבי"ם פירוש המילות</b> <b>ועל הנשיא יהיה</b> מוטל <b>העולות והמנחה והנסכים</b> של כל השנה התמידים שמביאים לעולה בכל יום יובאו מקופת הנשיא, וכן <b>בחגים ור''ח ושבתות</b> שמביאים עוד קרבנות מוספים ושעירי חטאת וכבשי עצרת שהם שלמי צבור, <b>יעשה</b> הנשיא מכיסו <b>את העולה</b> וכו', ויצאו בו הצבור אחר שכולם הששתפו בו :
<b style="color: gray;">מלבי"ם ביאור המילות</b> <b>חגים, מועדים.</b> החגים הם שמביאין בהם שלמי חגיגה, ור''ה ויוה''כ נקראו מועדים :
<h3>{יח}</h3>
כֹּה־אָמַר֮ אֲדֹנָ֣י יְהוִה֒ בָּֽרִאשׁוֹן֙ בְּאֶחָ֣ד לַחֹ֔דֶשׁ תִּקַּ֥ח פַּר־בֶּן־בָּקָ֖ר תָּמִ֑ים וְחִטֵּאתָ֖ אֶת־הַמִּקְדָּֽשׁ׃
<b style="color: gray;">רש"י</b> <b>כה אמר אד' .</b> אלהים . בראשון באחד לחדש תקח פר בן בקר תמים . הוא פר המלואים האמור בראש הענין ולימד כאן שיהיו המלואים בא' בניסן : <b>וחטאת .</b> וטהרת :
<b style="color: gray;">מצודת דוד</b> <b>בראשון .</b> בחודש הראשון : <b>תקח פר וגו' .</b> הוא הפר האמור למעלה ונתתה וגו' פר בן בקר לחטאת ( לעיל מ''ג ) ועתה בא לומר שהחינוך יהיה באחד לחדש הראשון ופירש עוד מה שחסר למעלה : <b>וחטאת .</b> בזה תטהר את המקדש :
<b style="color: gray;">מצודת ציון</b> <b>תמים .</b> שלם ממום : <b>וחטאת .</b> ותטהר :
<b style="color: gray;">מלבי"ם פירוש המילות</b> <b>כה אמר ה',</b> בענין הקרבנות הנזכר בפרשה זו ושל אחריה יש פליאות רבות, הציע אותם באורך השר מהרי''א כי כולם סותרים מוסיפים וגורעים על חקי הקרבנות האמורים בתורת משה, וסותרים אל העקר אשר בידנו שהתורה לא תשתנה ולא תנוסח בשום אופן, והוא במ''ש (פסוק כ''א כ''ב) שיעשה הנשיא בע''פ פר חטאת, ולא נמצא קרבן זה בתורה. ? ואמר (פסוק כ''ג) שיעשה בז' ימי החג עולה ז' פרים וז' אילים, ועולת הפסח היו שני פרים ואיל אחד ושבעה כבשים. ? ואמר (פכ''ד) שהמנחה יהיה איפה לפר ואיפה לאיל, ובתורת משה כתוב ג' עשרונים לפר וב' עשרונים לאיל, ואמר שהשמן הין לאיפה, ובתורה שלישית ההין לאיל וחצי ההין לפר, והנביא נתן מדה איפה והין שוה בכולם. ? ואמר (פכ''ה) שבשביעי בט''ו בחדש שהוא בחג הסוכות יעשה כאלה שבעת הימים, וקרבנות החג שבתורה היו באופן אחר הפרים הולכים ומתמעטים ואילים שנים וכבשים י''ד. ? ואמר (סי' מ''ו ד') שבשבת יקריב ז' כבשים ואיל, ובתורה ב' כבשים לבד. ?, ואמר (שם ו') שבר''ח פר וששה כבשים ואיל, ובתורה פרים שנים ושבעה כבשים. ?, ואמר (פי''ג) שיקריב תמיד כבש בבקר ומנחה ששית האיפה ושמן שלישית ההין, ולא זכר תמיד של בין הערביים, ובתורה עשרית האיפה סולת בשמן כתית רביעית ההין. ? ומדוע לא זכר קרבנות חג השבועות ור''ה ויו''כ. ? וכבר עמדו חז''ל ע''ז במנחות דף מ''ה, ור' יוחנן אמר אליהו עתיד לדרשה, דר' יוחנן לשטתו שכל הנביאים נתנבאו לימות המשיח, ויהיה שינוי טבע העולם, וה''ה שישתנה ענין הקרבנות, אבל חבריו פליגי עליו, בין במ''ש שיהיה שינוי לעת''ל בטבע, ובין בזה שיהיה שינוי במצות, ואמרו שמלואים הקריבו בימי עזרא והוא כפי' מ''ש הרי''א שקרבנות אלה שחשב פה יהיו קרבנות מלואים, וקרבנות מלואים יהיו משונים, שכן היו משונים גם בימי עזרא ובימי משה, והיו הוראות שעה, ולפ''ז ימשכו ימי המלואים והחנוכה מן חג המצות עד חג הסוכות, כי בחג המצות תהי' התחלת הגאולה ובסוכות יהיה הסוף, כי אז תהיה מלחמת גומ''ג, (ור''א ור''י שפליגי אם יגאלו בניסן או בתשרי שניהם יש להם מקום) ולנגד משך הימים האלה יהיה משך זמן החנוכה, ואחרי ההשקפה הנכונה ראיתי, כי הימים האלה נזכרים ונעשים בשמן ובקצב הראוי, כי בימי משה היו המלואים ז' ימים, ובימי שלמה היו י''ד ימים, שבעה ושבעה, ובימי עזרא נמשכו כ''א יום כמו שנזכר בעשרא, הרי כל א' הוסיף על מלואים הקודמים לו ז' ימים עם ימי הקודמים, וממילא ראוי לפ''ז שמלואים של לעתיד יהיו כ''ח יום, אולם באשר המלואים הקודמים לא נתקיימו ראוי לעשות שנית גם הימים הקודמים, בענין שיעשה ז' ימים וי''ד ימים וכ''א ימים נגד הקודמים שנבטלו, וכ''ח יום הראוים עתה ס''ה שבעים יום, והנה בימי משה אחר גמר ז' ימי המלואים התחילו ימי החנוכה של הנשיאים שנמשכו י''ב יום, והיה ראוי שגם זה יעשה בימי שלמה שתי פעמים י''ב ובימי עזרא ג''פ י''ב, ולעתיד ד' פעמים י''ב יום, והגם שלא נעשו בימי שלמה ועזרא מפני שלא היה זמן הראוי, בכ''ז יעשה לעתיד ג''כ כסדר הנ''ל, י''ב יום נגד ימי משה, וכ''ד יום נגד ימי שלמה, ול''ו יום נגד ימי עזרא, ומ''ח יום של לעתיד, ס''ה ק''ך יום, ועם שבעים הנ''ל הם ק''צ, וסימנך לק''ץ הימין, ולכן יתחילו בע''פ וימשיכו עד שמיני עצרת שהם ק''ץ יום בכיון, <b>כה אמר ה',</b> הודיע לו ענין חנוכת הבית לעתיד, וכבר אמר לו (סי' מ''ג י''ח) איך יכפר על המזבח, וזה יתחיל בכ''ג באדר וימשך שמונה ימים עד ר''ח ניסן כמו שהיו במלואים של משה, ועתה יודיע לו מה שיעשה מן ר''ח שכבר נרצה המזבח, ויתחיל לכפר על הבית וזה ימשך עד י''ד ניסן, ואז יתחילו ימי החנוכה שימשכו עד שמיני עצרת, צוה ליחזקאל <b>שבאחד לחדש יקח עוד פר בן בקר לחטא את המקדש</b> :
<h3>{יט}</h3>
וְלָקַ֨ח הַכֹּהֵ֜ן מִדַּ֣ם הַחַטָּ֗את וְנָתַן֙ אֶל־מְזוּזַ֣ת הַבַּ֔יִת וְאֶל־אַרְבַּ֛ע פִּנּ֥וֹת הָעֲזָרָ֖ה לַמִּזְבֵּ֑חַ וְעַ֨ל־מְזוּזַ֔ת שַׁ֖עַר הֶחָצֵ֥ר הַפְּנִימִֽית׃
<b style="color: gray;">מצודת דוד</b> <b>הבית .</b> הוא ההיכל : <b>פנות העזרה למזבח .</b> זויות דפוס בנין גג המזבח : <b>החצר הפנימית .</b> הוא עזרת אנשים :
<b style="color: gray;">מצודת ציון</b> <b>פנות .</b> זויות : <b>העזרה .</b> כן יקרא דפוס בנין המזבח כמ''ש ומהעזרה הקטנה ( לעיל מ''ג ) :
<b style="color: gray;">מלבי"ם פירוש המילות</b> <b>ולקח הכהן מדם החטאת ונתן על מזוזת הבית</b> היינו האולם וההיכל, <b>ואל ארבע פנות העזרה</b> הוא הסובב של המזבח, (כנ''ל מ''ג כ'), וז''ש <b>למזבח, ועל מזוזת שער החצר</b> הוא עזרת ישראל על ג' השערים שלו :
<b style="color: gray;">מלבי"ם ביאור המילות</b> <b>העזרה למזבח.</b> כי עזרה שם משותף על עזרת ישראל, ועל חלקי המזבח (כנ''ל מ''ג י''ד) לכן אמר. שר''ל העזרה של המזבח :
<h3>{כ}</h3>
וְכֵ֤ן תַּֽעֲשֶׂה֙ בְּשִׁבְעָ֣ה בַחֹ֔דֶשׁ מֵאִ֥ישׁ שֹׁגֶ֖ה וּמִפֶּ֑תִי וְכִפַּרְתֶּ֖ם אֶת־הַבָּֽיִת׃
<b style="color: gray;">רש"י</b> <b>וכן תעשה בשבעה בחודש .</b> יש לומר וכן תעשה כל שבעה וכן הוא אומר למעלה שבעת ימים יכפרו על המזבח ורבותינו כך פרשוהו במנחות וכן תעשה פר שאינו נאכל בשבעה שבטים שחדשו דבר והורו ב''ד שלהן שחלב מותר ועשו שבעה שבטים שהם רוב צבור על פיהם שמביאין פר העלם דבר : <b>מאיש שוגה ומפתי וגו' .</b> הרי זה מקרא מסורס וכפרתם את הבית מאיש שוגה ומפתי אחר שבעת ימי המלואים שיהא המזבח מחונך יביאו חטאותם ואשמותם ויתכפרו שבזמן שישראל מכופרים הבית מכופר :
<b style="color: gray;">מצודת דוד</b> <b>וכן תעשה .</b> ר''ל וכן תחנך בקרבנות בכל משך שבעה ימים בימי החדש יום אחר יום אולם לא בענין שצוה להביא בראשון כי בששת הימים צוה להביא שעיר לחטאת ופר ואיל לעולות כמ''ש שם : <b>מאיש שוגה ומפתי .</b> ר''ל הקרבנות הללו יבואו להסיר העון מאיש שוגה ומפתי ר''ל ממי שנכנס במקדש במקום שאין לו רשות ליכנס ועשה זאת בשגגה או בסכלות הדעת : <b>וכפרתם .</b> בהם תקנחו את הבית מן החלול של הנכנסין שם שלא ברשות :
<b style="color: gray;">מצודת ציון</b> <b>שוגה .</b> מלשון שגגה : <b>ומפתי .</b> שוטה וסכל : <b>וכפרתם .</b> הוא ענין קנוח וכן וכפרתהו ( שם ) :
<b style="color: gray;">מלבי"ם פירוש המילות</b> <b>וכן תעשה בשבעה בחדש,</b> יקריב שנית פר חטאת ויחטא ממנו כמו בפר הראשון, <b>מאיש שוגה ומפתי,</b> מוסב על <b>וחטאת את המקדש</b> (שבפסוק י''ח) שיחטא <b>מאיש שוגה,</b> ר''ל כי החיטוי שיהיה בא' לחדש היה לכפר על המזיד, והחיטוי שבז' לחדש יחטא את המקדש מן המשגה, היינו מה שחטא איש ע''י שגיאת העיון, כגון שטעה בהוראה, או מה שחטא ע''י פתיות, ובשני פרים אלה <b>תכפרו את הבית,</b> כי פרים ושעירים שהקריבו מן ז' אדר עד ר''ח ניסן (כנ''ל סי' מ''ג) היו לכפר על המזבח :
<b style="color: gray;">מלבי"ם ביאור המילות</b> <b>מאיש שוגה ומפתי.</b> השוגה היא שגיאה עיונית, וזה ההבדל בין שגה ובין שגג, כמ''ש בס' התו''ה (ויקרא סי' רמ''ג) והוא מי שמעיין וטועה בעיונו דהיינו שגגת הוראה. והפתי, הוא השוגג מפני חסרון ידיעה :
<h3>{כא}</h3>
בָּ֠רִאשׁוֹן בְּאַרְבָּעָ֨ה עָשָׂ֥ר יוֹם֙ לַחֹ֔דֶשׁ יִהְיֶ֥ה לָכֶ֖ם הַפָּ֑סַח חָ֕ג שְׁבֻע֣וֹת יָמִ֔ים מַצּ֖וֹת יֵאָכֵֽל׃
<b style="color: gray;">רש"י</b> <b>שבועות ימים .</b> על שם שמתחילין ממנו לספור שבעה שבועות , מצאתי : <b>מצות יאכל .</b> מצות יאכלו בו בחג :
<b style="color: gray;">מצודת דוד</b> <b>הפסח .</b> זמן הבאת קרבן פסח : <b>חג שבועות .</b> ר''ל כל ימות החג שהם שבעת ימים יאכל מצות :
<b style="color: gray;">מצודת ציון</b> <b>שבעות .</b> כמו שבעת בלא וי''ו וכן למעלה לעמות אחד החלקים והוא כמו לעמת בלא וי''ו :
<b style="color: gray;">מלבי"ם פירוש המילות</b> <b>בראשון</b> עתה הודיעו סדר המלואים והחנוכה שיתחיל בע''פ, וז''ש <b>בראשון</b> ר''ל ראשון לחנוכה, שיתחיל <b>בארבעה עשר יום לחדש</b> ניסן, <b>יהיה לכם הפסח,</b> בא ללמד בל יחשוב איש שהקרבנות שיספר פה יהיו תחת הפסח וחג המצות אשר צותה התורה לשמור ביום ההוא, אמר לא כן, כי בכ''ז יהיה לכם הפסח, תביאו את קרבן הפסח כהלכותיו בי''ד ניסן, וכן יהיה <b>חג שבעת ימים</b> יהיה חג המצות ויובאו קרבנות חובת היום כמצוה בתורת משה, וכן <b>מצות יאכל</b> שלא תשתנה שום דבר ממצות היום :
<b style="color: gray;">מלבי"ם ביאור המילות</b> <b>שבעות ימים.</b> כמו שבעה :
<h3>{כב}</h3>
וְעָשָׂ֤ה הַנָּשִׂיא֙ בַּיּ֣וֹם הַה֔וּא בַּעֲד֕וֹ וּבְעַ֖ד כָּל־עַ֣ם הָאָ֑רֶץ פַּ֖ר חַטָּֽאת׃
<b style="color: gray;">רש"י</b> <b>ועשה הנשיא ביום ההוא וגו' .</b> רבותינו אמרו שבקשו לגנוז ספר יחזקאל שהיו דבריו סותרין דברי תורה ברם זכור לטוב חנניה בן חזקיהו בן גרון שישב בעליה ודרשו ובעונינו נעלם ממנו מה שדרש בקרבנות האל' פר בארבעה עשר בניסן למה , ואומר אני שמא בי''ד בניסן של פסח ראשון שנתחנך בו הבית עומד ופר זה בא תחת עגל בן בקר שהקריב אהרן בשמיני למלואי' ומגיד שאם לא הקריבו בשמיני למלואים יקריבנו בי''ד בניסן כדי שיתחנך לעבודה קודם י''ט לפי שעליו קרבנות ועולת המועד לעשות כמו שאמור למעלה ועל הנשיא יהיה העולות והמנחה והנסך בחגים וגו' :
<b style="color: gray;">מצודת דוד</b> <b>ועשה הנשיא .</b> ר''ל יביא משלו : <b>ביום ההוא .</b> בי''ד לחדש הראשון : <b>בעדו .</b> לכפר בעדו ובעד כל העם : <b>פר חטאת .</b> זה יהיה מקרבנות המלואים כי ימי המלואים יתחילו באחד לחדש הראשון וישלמו אחר הסוכות ( וגם שלמה ועזרא לא עשו במספר ימי המלואים שהיו במשכן ולא היה מספר זה כזה ולפי שגדול יהיה כבוד הבית הזה האחרון ירבו ימי המלואים כ''כ ) :
<b style="color: gray;">מלבי"ם פירוש המילות</b> <b>ועשה הנשיא,</b> רק חוץ מקרבנות היום המחוייבים כפי תורת משה אשר יבואו כהלכתם, <b>יעשה הנשיא</b> קרבנות שיהיו הוראת שעה מחמת חינוך, והוא שבע''פ יביא לחנוכה <b>פר חטאת,</b> וזה לא יהיה לכפר על המזבח ועל המקדש, שכבר כפר בימים הקודמים כנ''ל, רק <b>לכפר בעדו ובעד כל עם הארץ</b> :
<h3>{כג}</h3>
וְשִׁבְעַ֨ת יְמֵֽי־הֶחָ֜ג יַעֲשֶׂ֧ה עוֹלָ֣ה לַֽיהוָ֗ה שִׁבְעַ֣ת פָּ֠רִים וְשִׁבְעַ֨ת אֵילִ֤ים תְּמִימִם֙ לַיּ֔וֹם שִׁבְעַ֖ת הַיָּמִ֑ים וְחַטָּ֕את שְׂעִ֥יר עִזִּ֖ים לַיּֽוֹם׃
<b style="color: gray;">רש"י</b> <b>שבעת פרים ושבעת אילים תמימים ליום .</b> והתורה אמרה פרים בני בקר שנים ואיל אחד אין לי להעמיד מקרא זה אלא שבעה פרים וז' אילים לשבעת הימים פר ליום ואיל ליום ובא ללמד שאין הפרי' מעכבין זה את זה ולא האילים מעכבין זה את זה וכן שנינו במנחות אך לא הביאו מן המקרא הזה ראיה אלא ממקרא שנאמר למטה ( מו ) וביום החדש פר בן בקר תמימים וששת כבשים ואיל ושמא אף זה בא ללמד כן וכן פירושו שבעה פרים ושבעה אילים ליום צרוף דבר יום ביומו עולים שבעה פרים לשבעת ימים : <b>וחטאת שעיר עזים ליום .</b> שעירי הרגלים :
<b style="color: gray;">מצודת דוד</b> <b>יעשה .</b> ר''ל הנשיא יביא משלו : <b>שבעת פרים וגו' .</b> הם קרבנות המלואים ולא נזכרו כאן הקרבנות האמורות בתורה שהיו באות חובה לכל יום : <b>ליום שבעת הימים .</b> ר''ל לכל יום משבעת הימים :
<b style="color: gray;">מלבי"ם פירוש המילות</b> <b>ושבעת ימי החג,</b> חוץ מקרבנות החג הכתובים בתורה <b>יעשו עולה לה' שבעה פרים ליום,</b> ואל תחשוב שס''ה יהיו שבעה דהיינו אחד אחד ליום, לז''א <b>שבעת הימים,</b> ר''ל בכל יום משבעת הימים יבא ז' פרים. <b>וחטאת</b> וכו' וכ''ז לחינוך :
<h3>{כד}</h3>
וּמִנְחָ֗ה אֵיפָ֥ה לַפָּ֛ר וְאֵיפָ֥ה לָאַ֖יִל יַֽעֲשֶׂ֑ה וְשֶׁ֖מֶן הִ֥ין לָאֵיפָֽה׃
<b style="color: gray;">רש"י</b> <b>ומנחה איפה לפר .</b> מנחת הנסכים איפה לפר איני יודע מה הוא שהרי אמר' תורה שלשה עשרונים וי''ל איפת קמח להוציא סולת עשרון מן הסאה שהאיפה שלש סאין : <b>ואיפה לפר .</b> למדך שאם לא מצא סולת מנופה כל כך יביא משל עשרון לסאה : <b>ואיפה לאיל .</b> אף זו קמח להוציא ממנה ב' עשרונים סולת מנופה כל צרכה כמו ששנינו ב' הלחם שתי עשרונים משלש סאין : <b>הין לאיפה .</b> לא ידעתי למה ויש לומר לא שיקריב ההין כולו אלא שנתות היו בהין ויקריב שמן לפי הסולת כמשפט הזבח לפר כמשפטו ולאיל כמשפטו לפי שנתות של הין :
<b style="color: gray;">מצודת דוד</b> <b>ומנחה וכו' .</b> עם שהתורה אמרה שיעור אחד למנחה ולשמן וחלק בין פר לאיל זהו בדבר הקרבנות שאמרה התורה ואין בכלל הזה קרבנות של המלואים שלעתיד אולם רז''ל דרשו בכל אלה :
<b style="color: gray;">מצודת ציון</b> <b>הין .</b> שם מדה ובו י''ב לוגין :
<b style="color: gray;">מלבי"ם פירוש המילות</b> <b>ומנחה,</b> וגם המנחה שיביא לחינוך תשתנה מן המנחה הקבועה בתורה, שיהיה <b>איפה בין לפר בין לאיל,</b> וכן <b>השמן</b> ישתנה מצותו להיות <b>הין לאיפה</b> כי כ''ז הוא מצוה לשעה לבעבור החינוך לבד, חוץ מנסכי היום שיעשו כמצותן :
<h3>{כה}</h3>
בַּשְּׁבִיעִ֡י בַּחֲמִשָּׁה֩ עָשָׂ֨ר י֤וֹם לַחֹ֙דֶשׁ֙ בֶּחָ֔ג יַעֲשֶׂ֥ה כָאֵ֖לֶּה שִׁבְעַ֣ת הַיָּמִ֑ים כַּֽחַטָּאת֙ כָּעֹלָ֔ה וְכַמִּנְחָ֖ה וְכַשָּֽׁמֶן׃
<b style="color: gray;">מצודת דוד</b> <b>בשביעי .</b> בחדש השביעי : <b>יעשה כאלה .</b> יביא קרבנות למלואים כל שבעת הימים כמספר האמור בפסח : <b>כחטאת וגו' .</b> כל אלה יביא בסוכות כמספר האמור בפסח אבל בשבועות ובר''ה וביוה''כ לא צוה להוסיף קרבנות בהמה על האמור בתורה לעשות מה בשביל המלואים ובשמיני העצרת כבר נשלמו ימי המלואים :
<b style="color: gray;">מלבי"ם פירוש המילות</b> <b>בשביעי,</b> והחינוך הזה ימשך עד חג הסוכות עד שבחדש <b>השביעי בחמשה עשר יום לחדש בחג,</b> היינו בחג הסוכות, <b>יעשה כאלה שבעת הימים,</b> בכל ז' ימי סוכות עד שמיני עצרת שעד אז ימשכו ימי החינוך, <b>כחטאת וכעולה</b> הכל כמו שעשה בפסח וכן <b>כמנחה וכשמן,</b> ומפני שבפסח יתחיל החינוך ובסוכות יסיים, באו בהם קרבנות שוים, וגם שאז תהיה מלחמת גוג ומגוג, וסוף התשועה, כמ''ש בזכריה (סי' י''ד) :
<h2>יחזקאל פרק-מו</h2>
<h3>{א}</h3>
כֹּֽה־אָמַר֮ אֲדֹנָ֣י יְהוִה֒ שַׁ֜עַר הֶחָצֵ֤ר הַפְּנִימִית֙ הַפֹּנֶ֣ה קָדִ֔ים יִהְיֶ֣ה סָג֔וּר שֵׁ֖שֶׁת יְמֵ֣י הַֽמַּעֲשֶׂ֑ה וּבְי֤וֹם הַשַּׁבָּת֙ יִפָּתֵ֔חַ וּבְי֥וֹם הַחֹ֖דֶשׁ יִפָּתֵֽחַ׃
<b style="color: gray;">רש"י</b> <b>שער החצר הפנימית הפונה קדים וגו' .</b> שנו רבותינו במסכת מדות שני פשפשין היו לו לשער ההיכל אחד בדרום ואחד בצפון שבדרום עליו מפורש בקבלה ( לעיל מ''ד ) איש לא יבא בו והיה סגור :
<b style="color: gray;">מצודת דוד</b> <b>שער החצר הפנימית .</b> הוא שער עזרת אנשים : <b>יהיה סגור וכו' .</b> לפי שלא יהיו רגילין לבוא לבה''מ בימות החול לא העם ולא הנשיא : <b>ימי המעשה .</b> כן יקראו ימות החול שמותרים לעשות בהם מלאכה : <b>וביום השבת יפתח .</b> כי אז יהיו רגילין לבוא להשתחות לה' ולכן יפתח שער המזרחי כי בבואם דרך שם ישתחוו מול פתח ההיכל ובית קה''ק : <b>וביום החודש .</b> יאמר על יום הראשון מהחדש והוא ר''ח וכן מחר חודש ( ש''א כ ) :
<b style="color: gray;">מלבי"ם פירוש המילות</b> <b>כה אמר ה',</b> יתחיל לספר הקרבנות שיקריב במאה ותשעים ימי החינוך מפסח עד שביעי לחג הסוכות, והקדים באיזה אופן יבא הנשיא לבמה''ק להקרבת הקרבנות, <b>שער החצר הפנימית</b> שהוא שער המזרחי של עזרת ישראל, <b>יהיה סגור ששת ימי המעשה</b> כמו שער המזרחי של החצר החיצונה, רק ששער החיצון יהיה סגור תמיד, ושער הפנימי יהיה סגור רק בששת ימי המעשה <b>וביום השבת והחדש יפתח</b> :
<h3>{ב}</h3>
וּבָ֣א הַנָּשִׂ֡יא דֶּרֶךְ֩ אוּלָ֨ם הַשַּׁ֜עַר מִח֗וּץ וְעָמַד֙ עַל־מְזוּזַ֣ת הַשַּׁ֔עַר וְעָשׂ֣וּ הַכֹּהֲנִ֗ים אֶת־עֽוֹלָתוֹ֙ וְאֶת־שְׁלָמָ֔יו וְהִֽשְׁתַּחֲוָ֛ה עַל־מִפְתַּ֥ן הַשַּׁ֖עַר וְיָצָ֑א וְהַשַּׁ֥עַר לֹֽא־יִסָּגֵ֖ר עַד־הָעָֽרֶב׃
<b style="color: gray;">רש"י</b> <b>דרך אולם השער מחוץ .</b> כמו שאמור למעל' ואילמיו אל החצר החיצונה דרך אולם השער של עזרה כלומר יכנס בדרך שער מזרחי שהוא משמש כניסה ויציאה ובא לו לאותו הפשפש : <b>ועמד על מזוזת השער .</b> אותו שער הקטן הוא הפשפש : <b>את עולתו ואת שלמיו .</b> עולת ראיה ושלמי חגיגה ומקרא זה מוסב על יום טוב , כך מצאתי בפירושים מדוייקים . ועמד על מזוזת השער . שער הפנימית היא אשר באר הוא הפשפש כדאמר מר איפשר קרבנו של אדם קרב ואינו עומד על גביו : <b>ולא יסגר עד הערב .</b> למה לא יסגר :
<b style="color: gray;">מצודת דוד</b> <b>ובא הנשיא .</b> בפתחו השער ההוא יבוא הנשיא דרך אולם השער הפונה אל החוץ כמ''ש ואילמיו אל חצר החיצונה ( לעיל מ ) וכאומר שיפתחו השער עד לא יבוא אל חלל אולם השער ולא ימתינו לפתחו עד שיבוא אל פתח השער וזה בעבור כבוד הנשיא : <b>ועמד .</b> הנשיא יעמוד סמוך למזוזות השער ר''ל בפשפש הדרומי משער ההיכל כי שם מקומו כמ''ש את הנשיא נשיא הוא ישב בו ( לעיל מד ) : <b>ועשו .</b> בהיותו עומד שם יעשו הכהנים את עולתו ואת שלמיו וזהו במשך ימי המלואים שקרבו העולות אף בשבת אולם שלמים לא נזכר בקרבנות המלואים ואמר שלמיו אם הביאם נדבה בר''ח : <b>והשער .</b> הוא השער המזרחי הנפתח :
<b style="color: gray;">מצודת ציון</b> <b>מפתן .</b> הוא האסקופה וכן כרותות אל המפתן ( ש''א ה' ) :
<b style="color: gray;">מלבי"ם פירוש המילות</b> <b>ובא הנשיא,</b> וכשיבא הנשיא לעמוד על קרבנות החינוך <b>יבא דרך אולם השער מחוץ,</b> כי בשער הפנימי היה האולם בחוץ, ויבא מן החצר החיצונה דרך אולם השער המזרחי (כי כשיבא לשער החצר החיצונה לאכל לחם שיבא ג''כ אל אולם השער, ששם האולם הוא בפנים, לא יבא מחוץ, כי השער של חצר החיצונה יהיה סגור תמיד, רק יבא לשם מבפנים דרך שער הצפוני או הדרומי (כנ''ל מ''ד ג'), אבל אל אולם שער הפנימי יבא מן החוץ, לפני התאים, <b>ועמד על מזוזת השער והשתחוה</b> כי יפתחו אז את השער, וישאר פתוח, <b>ולא יסגר עד הערב,</b> והטעם שישאר פתחו כדי.
<b style="color: gray;">מלבי"ם ביאור המילות</b> <b>על מזוזת.</b> אצל המזוזה :
<h3>{ג}</h3>
וְהִשְׁתַּחֲו֣וּ עַם־הָאָ֗רֶץ פֶּ֚תַח הַשַּׁ֣עַר הַה֔וּא בַּשַּׁבָּת֖וֹת וּבֶחֳדָשִׁ֑ים לִפְנֵ֖י יְהוָֽה׃
<b style="color: gray;">רש"י</b> <b>והשתחוו עם הארץ .</b> כל היום וגם כל הבא ולערב יסגרוהו :
<b style="color: gray;">מצודת דוד</b> <b>והשתחוו .</b> בזה יתן טעם למה לא יסגר השער ואמר לפי שעם הארץ ישתחוו מול ההיכל דרך פתח השער ההוא בשבתות ובר''ח כי אז יהיו רגילין לבוא אל המקדש :
<b style="color: gray;">מלבי"ם פירוש המילות</b> <b>והשתחוו עם הארץ פתח השער</b> יען שהוא <b>בשבתות ובחדשים</b> שאז יראו לפני ה', כמ''ש והיה מדי חדש בחדשו ומדי שבת בשבתו יבא כל בשר להשתחוות לפני אמר ה' ולכן יהיה השער פתוח כל היום :
<h3>{ד}</h3>
וְהָ֣עֹלָ֔ה אֲשֶׁר־יַקְרִ֥ב הַנָּשִׂ֖יא לַֽיהוָ֑ה בְּי֣וֹם הַשַּׁבָּ֗ת שִׁשָּׁ֧ה כְבָשִׂ֛ים תְּמִימִ֖ם וְאַ֥יִל תָּמִֽים׃
<b style="color: gray;">רש"י</b> <b>ביום השבת ששה כבשים .</b> לא ידעתי למה שהרי אמרה תורה שני כבשים ( מדבר כח ) וביום השבת משמע שבת בראשית ומשמע יום טוב ואומר אני שבת זו אינה שבת בראשית אלא י''ט שטעון שבעה כבשים ושני אילים ובא ולימדך שאין מעכבין זה את זה ואם לא מצא שבעה יביא ששה ואם לא מצא שני אילים יביא אחד כמו שדרשו חכמים לענין ראש חדש :
<b style="color: gray;">מצודת דוד</b> <b>ביום השבת .</b> וזהו במשך זמן ימי המלואים : <b>ששה וגו' .</b> זהו בשביל המלואים מלבד הקרבנות שצותה התורה הבאים חובה ליום :
<b style="color: gray;">מלבי"ם פירוש המילות</b> <b>והעולה,</b> עתה שב לקרבנות החינוך, <b>העולה שיקרב</b> לחינוך <b>ביום השבת</b> של ק''ץ ימי החינוך, יהיו <b>ששה כבשים</b> חוץ מקרבנות היום :
<h3>{ה}</h3>
וּמִנְחָה֙ אֵיפָ֣ה לָאַ֔יִל וְלַכְּבָשִׂ֥ים מִנְחָ֖ה מַתַּ֣ת יָד֑וֹ וְשֶׁ֖מֶן הִ֥ין לָאֵיפָֽה׃
<b style="color: gray;">רש"י</b> <b>מתת ידו .</b> לימד שאין המנחות מעכבות זו את זו :
<b style="color: gray;">מצודת דוד</b> <b>מתת ידו .</b> כפי נתינת ידו ר''ל כפי הרחבת ידו ונדבת לבבו :
<b style="color: gray;">מצודת ציון</b> <b>מתת .</b> מל' נתינה :
<b style="color: gray;">מלבי"ם פירוש המילות</b> <b>ומנחת איפה לאיל,</b> שכן הוקבע מנחת האיל בכל ימי החינוך, <b>ולכבשים מנחה מתת ידו,</b> ר''ל שלכבשים יביא ששית האיפה לכל כבש, שזה שיעור התרומה שנותנים לנשיא מן החומר, כמ''ש (מ''ה י''ג) זאת התרומה ששית האיפה מחומר החטים, ושיעור זה שנותנים לידו תרומה הוא שיעור מנחת הכבש, וכן אמר בפי' (בפ' י''ד) שמנחת הכבש היא ששית האיפה, ובפסוק ז' אמר כאשר תשיג ידו ומבואר כמו שפירשתי :
<h3>{ו}</h3>
וּבְי֣וֹם הַחֹ֔דֶשׁ פַּ֥ר בֶּן־בָּקָ֖ר תְּמִימִ֑ם וְשֵׁ֧שֶׁת כְּבָשִׂ֛ם וָאַ֖יִל תְּמִימִ֥ם יִהְיֽוּ׃
<b style="color: gray;">רש"י</b> <b>וביום החדש פר בן בקר תמימים .</b> מקרא זה דרשו רבותינו במנחות פר מה למדנו לפי שנא' בתורה ( שם ) ובראשי חדשיכם פרים בני בקר שנים מנין שאם לא מצא שנים יביא אחד לכך נאמר פר : <b>וששת כבשים .</b> מה למדנו לפי שנאמר בתורה שבעה מנין שאם לא מצא שבעה יביא ששה לכך נאמר וששת כבשים ומנין אפילו אחד תלמוד לומר ולכבשים כאשר תשיג ידו , מצאתי :
<b style="color: gray;">מצודת ציון</b> <b>תמימים .</b> כמו תמים או אמר לשון רבים על כל הפרים של כל ראשי החדשים :
<b style="color: gray;">מלבי"ם ביאור המילות</b> <b>תמימים.</b> כמו תמים ויש בזה דרוש לחז''ל :
<h3>{ז}</h3>
וְאֵיפָ֨ה לַפָּ֜ר וְאֵיפָ֤ה לָאַ֙יִל֙ יַעֲשֶׂ֣ה מִנְחָ֔ה וְלַ֨כְּבָשִׂ֔ים כַּאֲשֶׁ֥ר תַּשִּׂ֖יג יָד֑וֹ וְשֶׁ֖מֶן הִ֥ין לָאֵיפָֽה׃
<b style="color: gray;">מצודת דוד</b> <b>ולכבשים וגו' .</b> ר''ל לכבשים יביא מנחה כפי השגת ידו ומרבית העושר שעמו :
<b style="color: gray;">מצודת ציון</b> <b>תשיג ידו .</b> לשון זה יאמר על ערך העושר וכן על פי אשר תשיג יד הנודר ( ויקרא כ''ז ) :
<h3>{ח}</h3>
וּבְב֖וֹא הַנָּשִׂ֑יא דֶּ֣רֶךְ אוּלָ֤ם הַשַּׁ֙עַר֙ יָב֔וֹא וּבְדַרְכּ֖וֹ יֵצֵֽא׃
<b style="color: gray;">רש"י</b> <b>ובבוא הנשיא .</b> ביום החודש ובשבת בראשית שאין ישראל מצווים על הראיה והוא בא להשתחוות : <b>דרך אולם השער יבוא ובדרכו יצא .</b> באותו שער עצמו יצא ואינו מצווה לעשות העזרה קפנדריא אבל במועדים שנאמ' בהם ( דברים ט''ז ) יראה כל זכורך זקוק היא לעשו' קפנדריא כשאר העם היינו דכתיב בתוכם בבואם יבוא ובצאתם יצאו :
<b style="color: gray;">מצודת דוד</b> <b>ובבא הנשיא .</b> כאשר יבוא הנשיא לעמוד בשעת הקרבת קרבנותיו : <b>דרך אולם השער יבוא .</b> ר''ל לא יבוא דרך פתחי הלשכות התחתונות הפתוחות לחצר הפנימי שאין בהם אולם לפניהם כ''א יבוא בפומבי בשער הגדול דרך האולם הנמשך מהשער ולחוץ וכמ''ש למעלה כשיבוא לאכול לחם לפני ה' : <b>ובדרכו יצא .</b> בדרך השער שבא יהיה חוזר ויוצא :
<b style="color: gray;">מלבי"ם פירוש המילות</b> <b>ובבא הנשיא,</b> עתה באר דבר אחר, שבעת יבא הנשיא לפנים אל העזרה לא יטרך לסבב ולצאת דרך שער אחר כמו העם <b>כי יצא דרך אולם השער אשר בא בו</b> :
<h3>{ט}</h3>
וּבְב֨וֹא עַם־הָאָ֜רֶץ לִפְנֵ֣י יְהוָה֮ בַּמּֽוֹעֲדִים֒ הַבָּ֡א דֶּרֶךְ־שַׁ֨עַר צָפ֜וֹן לְהִֽשְׁתַּחֲוֹ֗ת יֵצֵא֙ דֶּרֶךְ־שַׁ֣עַר נֶ֔גֶב וְהַבָּא֙ דֶּרֶךְ־שַׁ֣עַר נֶ֔גֶב יֵצֵ֖א דֶּרֶךְ־שַׁ֣עַר צָפ֑וֹנָה לֹ֣א יָשׁ֗וּב דֶּ֤רֶךְ הַשַּׁ֙עַר֙ אֲשֶׁר־בָּ֣א ב֔וֹ כִּ֥י נִכְח֖וֹ (יצאו) [יֵצֵֽא]:
<b style="color: gray;">רש"י</b> <b>ובבוא עם הארץ .</b> דרך שער צפון וגו' . כי נכחו . יצא . מצוה עליהם שיתראו בתוך העזרה יפה יפה :
<b style="color: gray;">מצודת דוד</b> <b>במועדים .</b> כי אז החוב על כל ישראל להיות נראה בעזרה כמ''ש שלש פעמים בשנה יראה כל זכורך וכו' ( שמות כג ) : <b>כי נכחו יצא .</b> נגד המקום שבא יצא :
<b style="color: gray;">מצודת ציון</b> <b>נכחו .</b> נגדו כמו לנוכח אשתו ( בראשית כ''ה ) :
<b style="color: gray;">מלבי"ם פירוש המילות</b> <b>ובבוא,</b> אבל בעת <b>יבא עם הארץ להשתחוות לא יצאו דרך השער שבאו בו</b> רק דרך השער השני שכנגדו, שאם נכנס בצפון יצא בדרום, (ומבואר מזה דרך שער מזרחי לא יהיה להם רשות ליכנס ולצאת הגם שיפתח ביום השבת, וכמ''ש בפסוק ג' והשתחוו ע''ה פתח השער, אבל ליכנס לתוכו אין להם רשות) :
<h3>{י}</h3>
וְֽהַנָּשִׂ֑יא בְּתוֹכָ֤ם בְּבוֹאָם֙ יָב֔וֹא וּבְצֵאתָ֖ם יֵצֵֽאוּ׃
<b style="color: gray;">רש"י</b> <b>והנשיא .</b> גם הוא כשנכנס לעזרה לבא בפשפש ההיכל הדרומי להשתחוות גם הוא מצוה עליו לעשות העזרה קפנדריא ויבא דרך שער צפון ויצא דרך שער נגב עם שאר עם הארץ ונכנס ויצא נכחו דרך שער האחר וזהו בתוכם בבואם יבוא ובצאתם יצאו כולם הנשיא עם שאר העם ולא יבא דרך שער המזרחי כדרך שהוא בא ביו' החדש וביום שבת בראשית שהשער המזרחי אין נכחו שער במערב :
<b style="color: gray;">מצודת דוד</b> <b>והנשיא .</b> ר''ל אז במועדים גם הנשיא ילך בתוך העם ועמהם כי זהו הדרת כל מושל ללכת ברבת עם : <b>בבואם .</b> בדרך בואם יבוא עמהם ובדרך צאתם יצא הוא עם העם לא כדרך בואו בשאר ימות השנה שיבוא בשער המזרחי וחוזר בדרך שבא :
<b style="color: gray;">מלבי"ם פירוש המילות</b> <b>והנשיא בתוכם</b> אבל בעת שיבא הנשיא בתוך העם, אז יצטרך לעשות כמו העם וליכנס דרך שער נגב או צפון ולצאת בשער שכנגדו וזה לכבוד העם, כי מ''ש שהנשיא יצא דרך השער שבא בו הוא רק אם יבא לבדו :
<b style="color: gray;">מלבי"ם ביאור המילות</b> <b>בבואם יבוא ובצאתם יצאו.</b> הדין הוא שהנשיא נכנס ראשן ויוצא אחרון, ולכן על הביאה שהיא העקר והראשון אמר יבא בלשון יחיד, כפי הכלל שיסדתי בחבורי התו''ה (ויקרא סי' ר''ן), ובהיציאה שאינו יוצא ראשון ואינו עקר אמר יצאו בלשון רבים :
<h3>{יא}</h3>
וּבַחַגִּ֣ים וּבַמּוֹעֲדִ֗ים תִּהְיֶ֤ה הַמִּנְחָה֙ אֵיפָ֤ה לַפָּר֙ וְאֵיפָ֣ה לָאַ֔יִל וְלַכְּבָשִׂ֖ים מַתַּ֣ת יָד֑וֹ וְשֶׁ֖מֶן הִ֥ין לָאֵיפָֽה׃
<b style="color: gray;">מצודת דוד</b> <b>ובחגים ובמועדים .</b> לתוספת ביאור כפל בשמות נרדפים וכן אדמת עפר ( דניאל יב ) או יתכן שאמר זה על שבועות ור''ה ויוה''כ שיהיו במשך ימי המלואים שלא יוסיפו בהם קרבנות שהמה בשביל המלואים אבל צוה להוסיף בהם מנחות על הקרבנות הקצובות בתורה מלבד המנחות הראויות להם כפי משפטי התורה והם יהיו בשביל המלואים ולכן יהיה בהם משפט אחר : <b>מתת ידו .</b> כפי נתינת ידו ר''ל לפי הרחבת ידו ונדבת לבבו :
<b style="color: gray;">מלבי"ם פירוש המילות</b> <b>ובחגים</b> היינו בחג השבועות שנקרא חג, על שמביאים שלמי חגיגה, <b>ובמועדים,</b> היינו בר''ה ויוה''כ של ק''ץ ימי החינוך, <b>תהיה המנחה איפה לפר,</b> ר''ל אז יביא פר אחד כמו בר''ח ואיפה מנחה, ואיל אחד ואיפה מנחה, <b>ולכבשים מתת ידו,</b> ויביא ששה כבשים כמו בר''ח וששית האיפה לכל כבש כנ''ל (פסוק ה') (וסתם מספר הקרבנות, מפני שידענו שר''ה הוא ג''כ ר''ח ולא יגרע מר''ח) :
<b style="color: gray;">מלבי"ם ביאור המילות</b> <b>בחגים ובמועדים.</b> עי' למעלה (מ''ה י''ז) :
<h3>{יב}</h3>
וְכִֽי־יַעֲשֶׂה֩ הַנָּשִׂ֨יא נְדָבָ֜ה עוֹלָ֣ה אֽוֹ־שְׁלָמִים֮ נְדָבָ֣ה לַֽיהוָה֒ וּפָ֣תַֽח ל֗וֹ אֶת הַשַּׁ֙עַר֙ הַפֹּנֶ֣ה קָדִ֔ים וְעָשָׂ֤ה אֶת־עֹֽלָתוֹ֙ וְאֶת־שְׁלָמָ֔יו כַּאֲשֶׁ֥ר יַעֲשֶׂ֖ה בְּי֣וֹם הַשַּׁבָּ֑ת וְיָצָ֛א וְסָגַ֥ר אֶת־הַשַּׁ֖עַר אַחֲרֵ֥י צֵאתֽוֹ׃
<b style="color: gray;">רש"י</b> <b>וכי יעשה הנשיא נדבה .</b> בששת ימי המעשה : <b>ופתח לו את השער וגו' .</b> לא נכנס בו להיכל אלא עומד שם והכהנים יעשו את עולתו ואת שלמיו והשתחוה ויצא שנאמר כאשר עשה ביום השבת ומה אומר ביום השבת ( כאן ) ועמד על מזוזת השער ועשו הכהנים את עולתו וגו' : <b>אחרי צאתו .</b> ואינו אומ' כאן והשע' לא יסגר עד הערב כמ''ש ביום השבת שביום השבת הוא אומר והשתחוו עם הארץ פתח השער ההוא לפיכך מניחו פתוח אבל בחול אין דרכם לבא להשתחות שכל אחד עסוק במלאכתו לפיכך וסגר את השער אחרי צאתו :
<b style="color: gray;">מצודת דוד</b> <b>וכי יעשה וגו' .</b> בששת ימי המעשה : <b>ופתח לו וגו' .</b> לבוא דרך בו : <b>ועשה וגו' .</b> הכהן העובד יעשה את עולתו ואת שלמיו בהיותו עומד שם : <b>כאשר יעשה ביום השבת .</b> שעושים הקרבנות בהיותו שם ואמר ביום השבת וה''ה ביום החדש ולקצר לא זכרו : <b>ויצא .</b> וכאשר יצא יסגור הסוגר את השער מיד אחרי צאתו כי בשבת ובחדש העם פנוים ממלאכה ודרכם לבוא להשתחוות לה' לכן יהיה פתוח כל היום אבל בששת ימי המעשה יהיו טרודים במלאכה ואין מי בא להשתחוות לכן יסגרו מיד אחרי צאתו :
<b style="color: gray;">מלבי"ם פירוש המילות</b> <b>וכי יעשה,</b> עתה באר תורת הנשיא לימי החול, שהגם שבחול יהיה שער הפנימי סגור (כנ''ל פסוק א') <b>אם יעשה הנשיא עולה או שלמים נדבה יפתח לו השער</b> לכבודו גם בחול, רק שאז <b>יסגר אחרי צאתו,</b> כי בימי החול לא יבואו העם להשתחוות כמו בשבת ור''ח :
<h3>{יג}</h3>
וְכֶ֨בֶשׂ בֶּן־שְׁנָת֜וֹ תָּמִ֗ים תַּעֲשֶׂ֥ה עוֹלָ֛ה לַיּ֖וֹם לַֽיהֹוָ֑ה בַּבֹּ֥קֶר בַּבֹּ֖קֶר תַּעֲשֶׂ֥ה אֹתֽוֹ׃
<b style="color: gray;">רש"י</b> <b>וכבש בן שנתו .</b> עולת התמיד :
<b style="color: gray;">מצודת דוד</b> <b>וכבש וגו' .</b> גם זה יאמר על משך זמן ימי המלואים שמלבד התמידין הקצובים יביא עוד כבש אחד בן שנה בכל בוקר בשביל המלואים :
<b style="color: gray;">מלבי"ם פירוש המילות</b> <b>וכבש,</b> עתה יבאר תורת החינוך לימי החול של ק''ץ ימי החינוך, שבכל יום יקריב כבש לעולה (חוץ מכבש התמיד) ועולת החינוך לא יעשה רק בכל בקר :
<h3>{יד}</h3>
וּמִנְחָה֩ תַעֲשֶׂ֨ה עָלָ֜יו בַּבֹּ֤קֶר בַּבֹּ֙קֶר֙ שִׁשִּׁ֣ית הָֽאֵיפָ֔ה וְשֶׁ֛מֶן שְׁלִישִׁ֥ית הַהִ֖ין לָרֹ֣ס אֶת־הַסֹּ֑לֶת מִנְחָה֙ לַֽיהוָ֔ה חֻקּ֥וֹת עוֹלָ֖ם תָּמִֽיד׃
<b style="color: gray;">רש"י</b> <b>ששית האיפה .</b> ירושלמית שהיא חומש של מדברית והן ב' עשרונים הא' למנחת התמיד וא' לחביתין ואף על פי שחביתין קריבין לחצאין מביא הוא בבקר עשרון שלם וחוצהו כמו ששנינו במנחות : <b>לרוס את הסולת .</b> אילפר''יסיר בלע''ז ל''א אימ''לליר בלע''ז לרוס את הסולת לכתת ולבלול בו את הסלת לשון רסיס כמו ( עמוס ו ) והכה הבית הגדול רסיסים ולשון משנה אם היה עבה או מרוסס :
<b style="color: gray;">מצודת דוד</b> <b>תעשה עליו .</b> על הכבש הנוסף בשביל המלואים : <b>לרוס את הסולת .</b> לזלף ולהשקות בו את הסולת להיות רטוב ממנו : <b>מנחה לה' .</b> ר''ל זה יהיה מנחה לה' מלבד מנחת התמיד הנזכר בתורה : <b>חקות עולם תמיד .</b> מחובר הוא למקרא שלאחריו לומר אל תחשבו שבעבור העולה והמנחה הזאת יחדלו מלהקריב התמיד והמנחה והשמן המוזכר בתורה כי חקות עולם תמיד יעשו את הכבש וכו' :
<b style="color: gray;">מצודת ציון</b> <b>לרוס .</b> ענין זלוף ונטיפה כמו רסיסי לילה ( ש''ה ה ) : <b>הסלת .</b> קמח יפה :
<b style="color: gray;">מלבי"ם פירוש המילות</b> <b>ומנחה תעשה עליו וגו' ששית האיפה,</b> שזה שיעור מנחת הכבש בימי החינוך כנ''ל, <b>ושמן שלישית ההין,</b> הגם שלפי החשבון היה לו לההביא ששית ההין, כי החשבון הוא הין לאיפה וששית ההין לששית האיפה, באר שיהיה <b>לרוס את הסלת</b> ולרככה בשמן הרבה, <b>מנחה לה' חקת עולם תמיד,</b> ר''ל כל מה שבארתי עד הנה הוא רק למצות מנחת החינוך, והוא רק לשעה לא לעולם, אבל חוץ מזה יביא את <b>המנחה</b> המיוחדת <b>לה'</b> אשר היא <b>חקת עולם תמיד</b> שיביא מנחת תמידין בבקר בבקר כהלכתו :
<b style="color: gray;">מלבי"ם ביאור המילות</b> <b>לרס.</b> לזלף על הסולת, מענין רסיסי לילה, שהם טפים נוטפים ונוזלים, ותרגום כרביבים עלי עשב כרסיסי מלקושא :
<h3>{טו}</h3>
(ועשו) [יַעֲשׂ֨וּ] אֶת־הַכֶּ֧בֶשׂ וְאֶת־הַמִּנְחָ֛ה וְאֶת־הַשֶּׁ֖מֶן בַּבֹּ֣קֶר בַּבֹּ֑קֶר עוֹלַ֖ת תָּמִֽיד׃
<b style="color: gray;">מצודת דוד</b> <b>בבקר .</b> בכל בקר יקריבו והיא עולת תמיד מבלי הפסק וכאומר הנה בשביל המלואים יוסיפו זה אבל לא יגרעו ממה שאמרה התורה :
<b style="color: gray;">מלבי"ם פירוש המילות</b> <b>ועשו,</b> ר''ל ולא יבוטל הקרבת התמיד ע''י כבש שיביא לחינוך, כי בכל זה <b>יעשו את הכבש</b> היינו כבש התמיד, <b>ואת המנחה ואת השמן,</b> כפי מצות התמיד, עשירית האיפה סולת למנחה בלולה בשמן כתית רביעית ההין, <b>בבקר בבקר עולת תמיד,</b> שיבא עולת תמיד כפי מצות התורה בכל בקר, וכ''ש שלא יתבטל תמיד של בין הערבים, הרי הנביא עצמו פירש דבריו שכ''ז יהיו למלואים וקרבנות חובת היום לא יתבטלו :
<h3>{טז}</h3>
כֹּה־אָמַ֞ר אֲדֹנָ֣י יְהֹוִ֗ה כִּֽי־יִתֵּ֨ן הַנָּשִׂ֤יא מַתָּנָה֙ לְאִ֣ישׁ מִבָּנָ֔יו נַחֲלָת֥וֹ הִ֖יא לְבָנָ֣יו תִּֽהְיֶ֑ה אֲחֻזָּתָ֥ם הִ֖יא בְּנַחֲלָֽה׃
<b style="color: gray;">מצודת דוד</b> <b>כי יתן וגו' .</b> אם יתן הנשיא בחייו מה מנחלתו לאחד מבניו : <b>נחלתו היא .</b> כאומר הנה המתנה קיימת כי הלא נחלתו היא ותהיה לבניו אחרי מותו כי אחוזתם היא בנחלה ר''ל כי הבנים יאחזו בנחלתו א''כ מה לי בחייו מה לי אחרי מותו :
<b style="color: gray;">מצודת ציון</b> <b>אחוזתם .</b> ענין החזקה :
<b style="color: gray;">מלבי"ם פירוש המילות</b> <b>כי יתן הנשיא מתנה לאיש מבניו נחלתו היא,</b> ר''ל שאין דינה כמתנה שתחזור ביובל רק כנחלה, <b>ותהיה לבניו</b> של בנו, ולא תחזור אל האחים ביובל, ומבאר הטעם כי <b>אחוזתם היא בנחלה,</b> אחר שבל''ז יירש אותה לכן אינה חוזרת ביובל, וגם למאי דקיי''ל דאחין שחלקו לקוחות הם עכ''פ נוטל כנגד חלקו וא''כ דינו כנחלה :
<h3>{יז}</h3>
וְכִֽי־יִתֵּ֨ן מַתָּנָ֜ה מִנַּחֲלָת֗וֹ לְאַחַד֙ מֵֽעֲבָדָ֔יו וְהָ֤יְתָה לּוֹ֙ עַד־שְׁנַ֣ת הַדְּר֔וֹר וְשָׁבַ֖ת לַנָּשִׂ֑יא אַ֚ךְ נַחֲלָת֔וֹ בָּנָ֖יו לָהֶ֥ם תִּהְיֶֽה׃
<b style="color: gray;">רש"י</b> <b>שנת הדרור .</b> שנת היובל : <b>ושבת .</b> כמו ושבה : <b>אך נחלתו בניו להם תהיה .</b> כמו אך לבניו תהיה נחלתו ולא תנתן לצמיתות לאחר :
<b style="color: gray;">מצודת דוד</b> <b>והיתה לו .</b> אל העבד ההוא : <b>ועד שנת הדרור .</b> עד היובל יחזיק בה העבד וביובל תשוב אל הנשיא : <b>אך נחלתו .</b> נחלת הנשיא ראוי אך לבניו ולכן להם תהיה אחרי מות הנשיא כשלא תשאר ביד העבד :
<b style="color: gray;">מצודת ציון</b> <b>הדרור .</b> כן יקרא היובל כי הוא ענין חפשי כמו וקראתם דרור ( ויקרא כה ) : <b>ושבת .</b> כמו ושבה :
<b style="color: gray;">מלבי"ם פירוש המילות</b> <b>וכי יתן,</b> אבל <b>אם יתן מתנה מנחלתו לאחד מעבדיו</b> תשוב ביובל להנשיא, כדי <b>שאך נחלתו בניו להם תהיה</b> ר''ל שנחלתו אך לבניו, אך להם תהיה, ולא תוסב לזרים, ויש פלוגתא במתנה אם דינה כמכר לחזור ביובל, ולמ''ד דמתנה אין חוזרת ביובל נשתנה דין הנשיא בזה כמו שיבאר הטעם :
<b style="color: gray;">מלבי"ם ביאור המילות</b> <b>ושבת.</b> התי''ו במקום ה''א ושבה : <b>אך נחלתו.</b> (נחלת) בניו, ואמר אך להוציא שלא יקח נחלת העם, כמ''ש בפסוק שאח''ז :
<h3>{יח}</h3>
וְלֹא־יִקַּ֨ח הַנָּשִׂ֜יא מִנַּחֲלַ֣ת הָעָ֗ם לְהֽוֹנֹתָם֙ מֵאֲחֻזָּתָ֔ם מֵאֲחֻזָּת֖וֹ יַנְחִ֣ל אֶת־בָּנָ֑יו לְמַ֙עַן֙ אֲשֶׁ֣ר לֹֽא־יָפֻ֣צוּ עַמִּ֔י אִ֖ישׁ מֵאֲחֻזָּתֽוֹ׃
<b style="color: gray;">מצודת דוד</b> <b>להונתם מאחוזתם .</b> לעשוק מהם מה מאחוזת נחלתם להנחיל אותם לבניו ורק מאחוזתו ינחיל את בניו :
<b style="color: gray;">מצודת ציון</b> <b>להונותם .</b> ענין עושק כמו ולא יוגו עוד ( לעיל מה ) : <b>יפוצו .</b> ענין פזור כמו נפצו צאנו ( לעיל לד ) :
<b style="color: gray;">מלבי"ם פירוש המילות</b> <b>ולא יקח,</b> כדי <b>שלא יקח הנשיא מנחלת העם,</b> שאם יועיל מתנותיו ותוסב נחלתו לזרים יצטרך להונות את העם ולקחת נחלתם כדי להוריש לבניו, וכבר באר (בסי' מ''ה פ''ח) שלכן נתנו לו חלק בארץ כאחד השבטים שלא יצטרך להונות את העם ולקחת נחלתם, וע''י שלא יוכל לתת מנחלתו מתנה עולמית עי''כ <b>מאחוזתו ינחיל את בניו למען אשר לא יפוצו עמי</b> כמו שהיו במלים הקודמים שלקחו שדום העם, והעם נפוצו מאחוזתם מפני פחד ומגור, אבל כשיהיה לו נחלת הארץ לא יבא לידי כך :
<h3>{יט}</h3>
וַיְבִיאֵ֣נִי בַמָּבוֹא֮ אֲשֶׁ֣ר עַל־כֶּ֣תֶף הַשַּׁעַר֒ אֶל־הַלִּשְׁכ֤וֹת הַקֹּ֙דֶשׁ֙ אֶל־הַכֹּ֣הֲנִ֔ים הַפֹּנ֖וֹת צָפ֑וֹנָה וְהִנֵּה־שָׁ֣ם מָק֔וֹם (בירכתם) [בַּיַּרְכָתַ֖יִם] יָֽמָּה׃
<b style="color: gray;">רש"י</b> <b>ויביאני במבוא .</b> דרך האמה שבזוית בית החליפו' שנכנסין בו לאויר עשרים שבין הלשכות שבצפון לבין תאי ההיכל : <b>אשר על כתף השער .</b> שער הצפוני כתף השער אשר מן השער למערב : <b>הפינות צפונה .</b> שיש להם פתחים לצד חצר החיצונה לצפון ופתחים היו להם לאויר העשרים : <b>בירכתים ימה .</b> בסוף הלשכות למערב :
<b style="color: gray;">מצודת דוד</b> <b>ויביאני .</b> המלאך הדובר בי הביאני בדרך ביאה שהיה בעבר שער הצפוני של חצר הפנימי בסוף הכותל כלפי המערב בדרך האמה הפרוצה כמ''ש ולפני הלשכות וכו' דרך אמה אחת ( לעיל מב ) : <b>אל הלשכות הקדש .</b> בדרך המבוא ההוא הביאני אל צד מלשכות אל מקום הכהנים לא לצד המסיבה והצלעות אשר יקראו גם המה בשם לשכות : <b>הפונות צפונה .</b> אל הלשכות שבפאת צפון : <b>והנה שם .</b> ראיתי שם מקום מובדל וגדור בכל רוחב חלל אויר העשרים אמה שבין הלשכות בסוף החלל כלפי המערב :
<b style="color: gray;">מצודת ציון</b> <b>במבוא .</b> בדרך ביאה : <b>כתף .</b> עבר וצד : <b>הפונות .</b> מלשון הפנות : <b>בירכתים .</b> בקצה וסוף כמו ולירכתי המשכן ( שמות כו ) :
<b style="color: gray;">מלבי"ם פירוש המילות</b> <b>ויבאני במבוא</b> הנה עד עתה עמד בעזרת ישראל אצל שער הצפון כנזכר למעלה (מ''ד ד') עתה יצא מן שער הצפון, והגיע אל הדרך ההולך <b>בכתף השער</b> שהוא דרך העשר אמות ששם המבוא מהקדים אל המערב לפני לשכת החמשים, שמשם יבא דרך גדר החצר אל דרך העשר אמות שלפני לשכת העשרים (כנ''ל מ''ב ט' י' י''א) ושם הכניסו <b>אל לשכת העשרים</b> (דרך האמה אחת שנכנסו לשם מצד צפון (כנ''ל שם פסוק ד'). <b>שהם לשכות הקודש</b> שנתקדשו בקדושת עזרה, וראה שבלשכת העשרים <b>שבצד מערב יש מקום</b> מוכן לבשל :
<b style="color: gray;">מלבי"ם ביאור המילות</b> <b>הלשכות הקדש.</b> כמו הארון הברית, הלשכות לשכות הקדש :
<h3>{כ}</h3>
וַיֹּ֣אמֶר אֵלַ֔י זֶ֣ה הַמָּק֗וֹם אֲשֶׁ֤ר יְבַשְּׁלוּ־שָׁם֙ הַכֹּ֣הֲנִ֔ים אֶת־הָאָשָׁ֖ם וְאֶת־הַחַטָּ֑את אֲשֶׁ֤ר יֹאפוּ֙ אֶת־הַמִּנְחָ֔ה לְבִלְתִּ֥י הוֹצִ֛יא אֶל־הֶחָצֵ֥ר הַחִֽיצוֹנָ֖ה לְקַדֵּ֥שׁ אֶת־הָעָֽם׃
<b style="color: gray;">רש"י</b> <b>לבלתי הוציא .</b> כמו להוציא שקדשי קדשים נפסלין ביוצא : <b>לקדש את העם .</b> ת''י לאתערבא עם עמא :
<b style="color: gray;">מצודת דוד</b> <b>לבלתי הוציא וגו' .</b> אותו המקום יהיה מיוחד לזה כדי שלא יוציאם אחר הבשול אל החצר החיצונה ר''ל אל מקום דריסת רגלי ישראל שהוא חיצונה למקום דריסת רגלי הכהנים כי אם יבשלו בעזרה במקום דריסת רגלי הכהנים בקל ישכחו להוציאם למקום דריסת רגלי ישראל ולא כן כשיבשלו במקום ההוא כי בעבור שהוציאם משם היא בפירצה דחוקה יזכור בדבר עד שלא יוציא ( אף שבע''כ יוציאם משם להביאם אל הלשכה העומדת מתחת וממעל לאכלם שמה אבל הואיל ותהיה דרך העברה אין לחוש כי בזה לא יחשבו שגם העם מקודשים לאכלם ) : <b>לקדש את העם .</b> ר''ל שאם יוציאם שמה יהיה נראה שגם העם מקודשים כמוהם לאכול עמהם בקדשי הקדשים :
<b style="color: gray;">מצודת ציון</b> <b>יאפו .</b> מלשון אפייה :
<b style="color: gray;">מלבי"ם פירוש המילות</b> <b>ויאמר אלי זה המקום אשר יבשלו שם הכהנים את האשם,</b> כי היה מקום לבישול השלמים בחצרות קטרות שיתבאר בפסוק כ''א והם היו בחצר החיצונה במקצוע החצר ששם לא נתקדש בקדושת עזרה, והראהו שלבישול קדשי קדשים יש מקום מיוחד במקום מקודש כדי <b>שלא יוציא אל החצר החיצונה לקדש את העם,</b> הוא על צד המליצה שיוציא הקדש ממחיצתו אל העם והחול כאילו תפקע הקדושה מן הקדש אל העם והחול, כמו ולא יקדש את העם בבגדיהם :
<h3>{כא}</h3>
וַיּוֹצִיאֵ֗נִי אֶל־הֶֽחָצֵר֙ הַחִ֣יצֹנָ֔ה וַיַּ֣עֲבִירֵ֔נִי אֶל־אַרְבַּ֖עַת מִקְצוֹעֵ֣י הֶחָצֵ֑ר וְהִנֵּ֤ה חָצֵר֙ בְּמִקְצֹ֣עַ הֶחָצֵ֔ר חָצֵ֖ר בְּמִקְצֹ֥עַ הֶחָצֵֽר׃
<b style="color: gray;">רש"י</b> <b>מקצוע .</b> אנגל''אש בלע''ז :
<b style="color: gray;">מצודת דוד</b> <b>ויוציאני .</b> בדרך האמה הפרוצה : <b>והנה חצר במקצוע החצר .</b> ראיתי שבכל ארבעת מקצעות החצר היה בנין חצר קטנה אחת בכל זוית :
<b style="color: gray;">מצודת ציון</b> <b>מקצועי .</b> זויות וכן ומקצעותיו לו ( לעיל מא ) :
<b style="color: gray;">מלבי"ם פירוש המילות</b> <b>ויוציאני,</b> משם הוציאו אל החצר החיצונה, וראה שבכל מקצוע יש חצר מיוחד :
<h3>{כב}</h3>
בְּאַרְבַּ֜עַת מִקְצֹע֤וֹת הֶֽחָצֵר֙ חֲצֵר֣וֹת קְטֻר֔וֹת אַרְבָּעִ֣ים אֹ֔רֶךְ וּשְׁלֹשִׁ֖ים רֹ֑חַב מִדָּ֣ה אַחַ֔ת לְאַרְבַּעְתָּ֖ם מְׄהֻׄקְׄצָׄעֽׄוֹׄתׄ׃
<b style="color: gray;">רש"י</b> <b>חצרות קטורות .</b> שנינו במסכת מדות אין קטורו' אלא שאינן מקורות ושם מפרש מה היו משמשות : <b>מהקצעות .</b> בזוית מקצעות החצר :
<b style="color: gray;">מצודת דוד</b> <b>בארבעת .</b> ר''ל החצרות שהיו בארבעת המקצעות היו חצרות קטורות ר''ל לא היו מקורות אבל היו פתוחות ממעל למען יצא קיטור העשן מתבערת האש כן אמרו רבותינו ז''ל : <b>ארבעים אורך .</b> ממזרח למערב : <b>ושלשים רוחב .</b> מצפון לדרום : <b>לארבעתם מהקצעות .</b> ר''ל כן היה לארבעת החצרות אשר היו במקצעות החצר החיצונה :
<b style="color: gray;">מצודת ציון</b> <b>קטורות .</b> ענין עשן כמו כקיטור הכבשן ( בראשית יט ) : <b>מהקצעות .</b> כמו מהמקצעות ר''ל מהזויות :
<b style="color: gray;">מלבי"ם פירוש המילות</b> <b>חצרות קטרות,</b> ר''ל שהיו בלי תקרה מלמעלה שיצא הקיטור והעשן, <b>ארבעים ארך</b> הארך היה ממזרח למערב והרוחב מצפון לדרום וזה מוכרח שאם היה האורך מצפון לדרום, לא היה מקום ללשכת המאה כמו שתראה מדברי למעלה סימן מ''ב (פסוק א') :
<b style="color: gray;">מלבי"ם ביאור המילות</b> <b>חצרות קטרות.</b> החצר הוא מה שא''ל תקרה, והם קטורות שניכר עליהם רושם הקיטור והעשן, שהושחרו ע''י הקיטור : <b>מהוקצעות.</b> בנין הפעל. מן ואת הבית יקציע, שהוקלף הסיד מעליהם ע''י העשן והאש הבוער שם תמיד :
<h3>{כג}</h3>
וְט֨וּר סָבִ֥יב בָּהֶ֛ם סָבִ֖יב לְאַרְבַּעְתָּ֑ם וּמְבַשְּׁל֣וֹת עָשׂ֔וּי מִתַּ֥חַת הַטִּיר֖וֹת סָבִֽיב׃
<b style="color: gray;">רש"י</b> <b>וטור סביב בהם .</b> שורת נדבך חומת אבנים בולט מן החומה סמוך לארץ ובו נקבים מקום שפיתת קדרות ומתחת הטור חלל להסיק בו אור מתחתיו והקדרות מלמעלה : <b>ומבשלות עשוי .</b> הוא החלל מתחת שפיתת הקדירות :
<b style="color: gray;">מצודת דוד</b> <b>וטור סביב בהם .</b> שורה של אבנים רחבות בלטה מחומת הכותל מסביב סמוך אל הקרקע ובה נקבים נקבים ובהם יעמידו הקדרות לבשל בהם בשר קדשים : <b>סביב לארבעתם .</b> כן היה מסביב לארבעת החצרות : <b>ומבשלות עשוי .</b> ר''ל מקומות עשויות לבשל ולהבעיר האש היו מתחת השורות ההן בחלל שביניהן אל הקרקע והקדרות יעמדו ממעל בנקבי השורות וכן יהיה דרך הבשול :
<b style="color: gray;">מצודת ציון</b> <b>וטור .</b> ענין שורה וכן שלשה טורי גזית ( מ''א ו ) :
<b style="color: gray;">מלבי"ם פירוש המילות</b> <b>וטור,</b> טורי אבנים יצא סביב הכותל עשוי כשפיתת קדרות ותחתיהם מבשלות להבעיר אש לבשל :
<b style="color: gray;">מלבי"ם ביאור המילות</b> <b>וטור.</b> שורה של אבנים שעליהם שפיתת קדרות :
<h3>{כד}</h3>
וַיֹּ֖אמֶר אֵלָ֑י אֵ֚לֶּה בֵּ֣ית הַֽמְבַשְּׁלִ֔ים אֲשֶׁ֧ר יְבַשְּׁלוּ־שָׁ֛ם מְשָׁרְתֵ֥י הַבַּ֖יִת אֶת־זֶ֥בַח הָעָֽם׃
<b style="color: gray;">רש"י</b> <b>את זבח העם .</b> חזה ושוק של שלמים שאינן נפסלין בצאתו חוץ לעזרת ישראל כמו החטאת והאשם :
<b style="color: gray;">מצודת דוד</b> <b>ויאמר אלי .</b> המלאך הדובר בי אמר אלי החצרות האלה הם בית המבשלים ולתוספת ביאור אמר אשר יבשלו שם וכו' : <b>את זבח העם .</b> ר''ל זבחי שלמים שיש לעם חלק בהם והכהנים משרתי הבית יהיו מבשלים באלה המקומות חלקם מן השלמים והוא החזה ושוק כי חצר החיצונה הוא מקום כשר לאכילת קדשים קלים :
<b style="color: gray;">מלבי"ם פירוש המילות</b> <b>ויאמר אלי</b> אלה בית המבשלים לבשל שם שלמים ותודה והחזה ושוק שלוקחים הכהנים שנאכלים בכל מקום :
<h2>יחזקאל פרק-מז</h2>
<h3>{א}</h3>
וַיְשִׁבֵנִי֮ אֶל־פֶּ֣תַח הַבַּיִת֒ וְהִנֵּה־מַ֣יִם יֹצְאִ֗ים מִתַּ֨חַת מִפְתַּ֤ן הַבַּ֙יִת֙ קָדִ֔ימָה כִּֽי־פְנֵ֥י הַבַּ֖יִת קָדִ֑ים וְהַמַּ֣יִם יֹרְדִ֗ים מִתַּ֜חַת מִכֶּ֤תֶף הַבַּ֙יִת֙ הַיְמָנִ֔ית מִנֶּ֖גֶב לַמִּזְבֵּֽחַ׃
<b style="color: gray;">רש"י</b> <b>וישיבני .</b> לתוך החצר הפנימית : <b>אל פתח הבית .</b> והמים יורדין מתחת כתף הבית הימנית נובעין מתחת המפתן שהוא באמצע המזרח ומצדדין באלכסון לצד הימין ויוצאים מעזרה בדרום המזבח ויוצאין חוץ לעיר במסכ' יומא שנינו אמר רבי פנחס משום רב הונא צפוראה מעין היוצא מבית קדשי הקדשים בתחילה דומה לקרני סלעים כיון שהגיע לפתח ההיכל נעשה כחוט של שתי כיון שהגיע לפתח האולם נעשה כחוט של ערב כיון שהגיע לפתח העזרה נעשה כפי פך קטן :
<b style="color: gray;">מצודת דוד</b> <b>הבית .</b> הוא ההיכל ובית קה''ק : <b>והנה מים וגו' .</b> הראוהו שלעתיד יפתח שם בנס מקור מים : <b>קדימה .</b> יהיו נמשכין והולכי' אל המזרח : <b>כי פני הבית קדים .</b> כי פתח הבית הוא במזרח וא''כ כשהמים נמשכין מתחת המפתן כלפי החוץ נמשכין הם אל המזרח : <b>והמים יורדים מתחת .</b> המים ירדו מתחת לארץ ומשם באו מכתף הבית הימנית ר''ל בעבר השער כלפי הדרום ומשם הלכו מדרום מזבח העולה ומשם יצאו לחוץ דרך שער המזרחי כמפורש למטה :
<b style="color: gray;">מצודת ציון</b> <b>מפתן .</b> איסקופה כמו כרותות אל המפתן ( ש''א ה ) : <b>פני הבית .</b> כן נקרא פתח הבית :
<b style="color: gray;">מלבי"ם פירוש המילות</b> <b>וישבני</b> משם השיבו אל פתח עזרת ישראל המזרח, וראה <b>שמתחת מפתן הבית יוצאים מים</b> ונמשכים אל צד מזרח, כאילו יוצאים מן הבית אל פני הבית כי המזרח הוא הפנים, וראה שמקום המים נמשך <b>מכתף הבית שבצד ימין מצד דרום המזבח</b> :
<h3>{ב}</h3>
וַיּוֹצִאֵנִי֮ דֶּֽרֶךְ־שַׁ֣עַר צָפוֹנָה֒ וַיְסִבֵּ֙נִי֙ דֶּ֣רֶךְ ח֔וּץ אֶל־שַׁ֣עַר הַח֔וּץ דֶּ֖רֶךְ הַפּוֹנֶ֣ה קָדִ֑ים וְהִנֵּה־מַ֣יִם מְפַכִּ֔ים מִן־הַכָּתֵ֖ף הַיְמָנִֽית׃
<b style="color: gray;">רש"י</b> <b>ויוציאני .</b> מן החצר הפנימית אל החצר החיצונ' בשער הצפון : <b>ויסיבני .</b> סביב חומת הפנימי בתוך החיצונה : <b>אל שער .</b> החיצונה הפונה קדים : <b>מים מפכים .</b> בויאונ''ט בלע''ז רחבים כרוחב פי הפך כך פירשו רבותינו כדלעיל :
<b style="color: gray;">מצודת דוד</b> <b>דרך שער צפונה .</b> של ע''א : <b>ויסבני .</b> סובב אותי מבחוץ אצל חומת העזרה ההיא וסביב הלשכות העומדת מתחת להוליכני אל שער החוץ הוא השער שהיה מגג התא לגגו ולפנים ממנו היה עוד שער כמ''ש למעלה : <b>דרך הפונה קדים .</b> אל השער המזרח : <b>והנה מים מפכים .</b> ראיתי והנה מים נמשכין כמלא פי הפך מן עבר השער שכלפי הדרום :
<b style="color: gray;">מצודת ציון</b> <b>מפכים .</b> מל' פך והוא שם כלי מה כמו פך השמן ( שם י ) :
<b style="color: gray;">מלבי"ם פירוש המילות</b> <b>ויוצאני,</b> הוציאו מן העזרה <b>דרך שער הצפוני</b> (כי שער המזרחי של החצר הפנימי וכן של החיצונה היה סגור) ולכן הוצרך להקיף דרך שער צפון, ובא בחוץ אל לפני שער המזרחי של החצר החיצונה וראה <b>שהמים מפכים</b> מן החצר אל הר הבית <b>מכתף הימנית,</b> ור''ל שהמקור היה פתוח כפי פך :
<h3>{ג}</h3>
בְּצֵאת־הָאִ֥ישׁ קָדִ֖ים וְקָ֣ו בְּיָד֑וֹ וַיָּ֤מָד אֶ֙לֶף֙ בָּֽאַמָּ֔ה וַיַּעֲבִרֵ֥נִי בַמַּ֖יִם מֵ֥י אָפְסָֽיִם׃
<b style="color: gray;">רש"י</b> <b>וימד אלף באמה .</b> חוץ לחומה וכל אותן אלף אמות לא גבר הנחל להיות עמוק אלא עד אפסים הם הקרסולים שקורין קביליי''ש בלע''ז :
<b style="color: gray;">מצודת דוד</b> <b>בצאת האיש .</b> כאשר יצא המלאך הדובר בי ללכת חוץ למקדש והיה בידו קו המדה אז מדד המים אלף אמה אורך ואח''ז העביר אותי בתוך המים והיו מי אפסים ר''ל רק כסו פסת הרגל ולא יותר :
<b style="color: gray;">מצודת ציון</b> <b>וקו .</b> הוא חבל המדה : <b>אפסים .</b> מל' פס והאל''ף נוספת והוא כף הרגל וכאשר יקרא כף היד בלשון פס כמ''ש ומלכא חזי פס ידא ( דניאל ה ) :
<b style="color: gray;">מלבי"ם פירוש המילות</b> <b>בצאת האיש קדים,</b> ויצא עמו אל צד מזרח דרך הר הבית, <b>ומדד אלף אמה</b> והיו עדיין המים מועטים כאפס ואין :
<b style="color: gray;">מלבי"ם ביאור המילות</b> <b>אפסים.</b> פי' חז''ל שאדם עובר בהם עד קרסוליו, פי' מענין פסים, פסות רגליו, שהם כפות הרגלים :
<h3>{ד}</h3>
וַיָּ֣מָד אֶ֔לֶף וַיַּעֲבִרֵ֥נִי בַמַּ֖יִם מַ֣יִם בִּרְכָּ֑יִם וַיָּ֣מָד אֶ֔לֶף וַיַּעֲבִרֵ֖נִי מֵ֥י מָתְנָֽיִם׃
<b style="color: gray;">רש"י</b> <b>וימד אלף .</b> אחרות והעמיקו עד ברכים ועוד אלף והעמיקו עד מתנים מכאן ואילך נחל אשר לא יוכל לעבור מכאן שאסור ליכנס במים מן המתנים ולמעלה שלא ישטפוהו המים משבא למי מתנים יצא על שפת הנהר ומדד עוד אלף לפניו נחל אשר לא יעבר ורגליו ביבשה עומדין היינו דכתיב וישבני על שפת הנחל כלומר אצל שפת הנחל ששם היה עומד :
<b style="color: gray;">מצודת דוד</b> <b>וימד אלף .</b> ומשם מדד עוד אלף אמה והעביר אותי בתוך המים והיו מים ברכים ר''ל כסו עד הברכים : <b>מי מתנים .</b> היו מי מתנים ר''ל כסו עד המתנים :
<b style="color: gray;">מצודת ציון</b> <b>ברכים .</b> הם הכרעים : <b>מתנים .</b> הם החלצים :
<b style="color: gray;">מלבי"ם פירוש המילות</b> <b>וימד,</b> מדד עוד אלף אמה והמים הגיעו עד הברכים, וימד אלף אמה השלישית, והיו המים עד המתנים :
<h3>{ה}</h3>
וַיָּ֣מָד אֶ֔לֶף נַ֕חַל אֲשֶׁ֥ר לֹֽא־אוּכַ֖ל לַעֲבֹ֑ר כִּֽי־גָא֤וּ הַמַּ֙יִם֙ מֵ֣י שָׂ֔חוּ נַ֖חַל אֲשֶׁ֥ר לֹֽא־יֵעָבֵֽר׃
<b style="color: gray;">רש"י</b> <b>גאו .</b> כמו גדלו : <b>מי שחו .</b> נואירינ''ט בלע''ז מים שצריך לשוט בהן ולא לעבר' ברגל שלא ישטפוהו , שחו שייט כמו ( ישעיה כ''ה ) כאשר יפרש השוחה לשחות :
<b style="color: gray;">מצודת דוד</b> <b>וימד אלף .</b> ומשם מדד עוד אלף אמה והיה נחל עמוק אשר לא יכולתי לעבור בה : <b>כי גאו המים .</b> כי המים גדלו להיות מי שחו לשחות בהם ממעל והיה נחל אשר אין לעבור בו בהלוך הרגל :
<b style="color: gray;">מצודת ציון</b> <b>גאו .</b> ענין גודל וכן היגאה גומא ( איוב ח ) : <b>שחו .</b> ענין שטיה במים ממעל כמו כאשר יפרש השוחה לשחות ( ישעיה כה ) :
<b style="color: gray;">מלבי"ם פירוש המילות</b> <b>וימד אלף</b> הרביעית, ראה כי גאו המים מאד. והנה מלבד שיהיה הנס כפשוטו, שיצא מקור נפתח מבית ה', כמ''ש (יואל ד') ומעין יצא מבית ה' והשקה את נחל השטים, (וזכריה י''ד) והיה ביום ההוא יצאו מים חיים מירושלים, כי בירושלים לא היה מעין מעולם ואז תתרבה הברכה ממקור מים חיים. חוץ מזה בא לרמז ג''כ על מי הדעת והתורה והאמונה אשר יצאו מבית ה', כי מציון תצא תורה, ובאר שהמים הקדושים האלה יוצאים מתחת מפתן הבית הימנית מנגב למזבח, לא מצד כתף הצפון, כי צד צפון היה מיוחד לשחיטת קדשי קדשים שרובם באו לכפר פשע ולהתם חטאת, כמו חטאת ואשם שבאו לכפר, וגם עולה באה לכפר על הרהור הלב ועל עשה ולאו הנתק לעשה, ומצד זה לא יזלו מי הדעת מדלים כי לא ידעו את ה' מצד יראת העונש וסור מרע, רק המקור יפתח מצד ימין המזבח ששם מקריבים זבחי רצון ושלמים ותודה, שמורה על עבודת ה' מצד הכרת טובו וחסדו ואמתתו. אולם על מה יורו ארבעה המדידות אשר מדד בנחל. ? פי' הרי''א שרומז על ארבעה מיני השגות שישיגו את ה' ע''י מי הדעת הנובעים מן הקדש, <b>ומי אפסים</b> הוא השגת עולם ההויה וההפסד ההבל והאפס. <b>ומי ברכים</b> הוא השגת עולם הגלגלים בעלי התנועה. <b>ומי מתנים</b> הוא השגת עולם המלאכים אשר כחם במתנם גבורי כח עושי דברו. <b>ומי שחו</b> הוא השגות האלהות אשר גאו המים מעומק המושג מבלי יוכל איש עבור בו ולדעתי רמז בזה כי הגם שבעת ההיא תמלא הארץ דעת את ה' כמים יכסו על ים, בכ''ז יהיו דומים כמים המכסים את הים שיש מקומות עמוקים ומקומות בלתי עמוקים, כי הגם שכולם יכירו את ה' יהיה חילוף מדרגות בכמות ההשגה ואיכות ההשגה ועומקה, שכ''א ישיג כפי מדרגתו. והודיע לו כי אז יתחלקו האנשים אל ארבע מדרגות, {{{א}}} אומות אשר ישארו עוד במעמד לסכלות הקדום שעבדו לכוכבים ומזלות כמו חינא ויאפאן ואנשי הודו, והם יקבלו מעט מידיעת האל ויהיו המים מי אפסים, {{{ב}}} אומות שאינם עובדי ע''ז ויש להם דת, רק שטועים באלהות ועובדים ללא אלהי אמת, הם יקבלו יותר ממי הדעת ויהיה להם המים מי ברכים, {{{ג}}} האומות שקבלו דעות אמתיות באמונת האלהות ובאחדותו רק שלא קבלו דת האמיתית ומצות האלהות הם ירוו יותר ממקור מים חיים ויהיה להם מי הדעת מי מתנים, {{{ד}}} האומה שקבלה תורת ה' וחקיו ומצותיו הם ישיגו ההשגות הגדולות ויהיה להם נחל נובע מקור חכמה מי שחו, כי גאו מי הדעת בנפשם בשפע רב. והראה שהמי אפסים קרובים יותר אל המקדש ממי ברכים, ללמד שבכ''ז כולם ישקדו על דלתותיו לבקש אותו ולהכירו וללכת באור ה', שעד שאלה שלא קבלו עדיין דרכי ה' כלל ידחקו יותר לשקוד על האהל וירדפו לדעת את ה', כמ''ש לכו ונלכה אל ה' וכו' ויורנו מדרכיו. ואלה שלא למדו יהיו יותר בפנים מן אלה שכבר למדו וידעו את ה' שיצאו לחוץ להפיץ מעינותיהם חוצה, עד שהמים מי שחו כבר יעתקו א''ע מחדר הורתם לשוט בארך וללמד בכל הארץ. וחז''ל אמרו במליצתם, המעין הזה תחלתו מבית קדשי הקדשים, אמר ר' פנחס בשם ר''ה, המעין היוצא מבית קדשי הקדשים בתחלה דומה לקרני חגבים, כין שהגיע לפתח היכל נעשה כחוט של שתי, וכיון שהגיע לפתח האולם נעשה כחוט של ערב, וכיון שהגיע לפתח עזרה נעשה כפי פך קטן. דעתם, שהמים האלה המדעיים, התחלתם מהשכל הנאצל מעולם האצילות שמרומז בבית קה''ק, ושם דומה כקרני חגבים, כי אין אנו משיגים מן האור ההוא הגדול רק כמחט סדקית. וכשהגיע לפתח היכל שמרמז על ההשגה בעולם הכסא, יוכר יותר כחוט של שתי. ובפתח האולם, שמרמז על ההשכלה בעולם המלאכים, שם תפתח הידיעה יותר עד שיצא מפתח העזרה ולחוץ, ובא אל עולם האופנים שהוא העולם הגשמי, ששם דומה כפך, והמים מפכים, כי שם בני אדם משיגים ומעיינים בחכמת תכונת השמים ובסדר העולם השפל, ובזה המליץ שמדד האלף הא' נגד האלוף והלימוד בעולם האצילות והיו מי אפסים, כי שם ההשגה אין ואפס ולא ישיג שם השכל הקשור בחומר ותתרחב ההשגה ותעמיק יותר בעניני עולם הכסא עד ברכים, ותתרחב יותר בעולם המלאכים עד מתנים, ובאלף ולימוד האחרון שהוא בעולם הגלגלים בעלי חומר, שם גאו המים כי רבו החוקרים ועצמה הידיעה בתכונה ובטבע ובכל מיני המדעים :
<h3>{ו}</h3>
וַיֹּ֥אמֶר אֵלַ֖י הֲרָאִ֣יתָ בֶן־אָדָ֑ם וַיּוֹלִכֵ֥נִי וַיְשִׁבֵ֖נִי שְׂפַ֥ת הַנָּֽחַל׃
<b style="color: gray;">רש"י</b> <b>הראית בן אדם .</b> כמה מתגבר הנחל הזה :
<b style="color: gray;">מצודת דוד</b> <b>הראית .</b> בה''א השאלה שאמר לו האם אתה נותן לבך לראות איך הנחל מתגבר והולך : <b>ויוליכני .</b> אח''ז הוליך אותי להלן מן הנחל וחזר והשיב אותי סמוך לשפת הנחל :
<b style="color: gray;">מלבי"ם פירוש המילות</b> <b>ויאמר אלי הראית בן אדם,</b> ר''ל האם השגת והבנת את המראה אשר הראתיך, ואז <b>וישיבני אל שפת הנחל,</b> ששב פעם שנית ללכת על שפתו :
<h3>{ז}</h3>
בְּשׁוּבֵ֕נִי וְהִנֵּה֙ אֶל־שְׂפַ֣ת הַנַּ֔חַל עֵ֖ץ רַ֣ב מְאֹ֑ד מִזֶּ֖ה וּמִזֶּֽה׃
<b style="color: gray;">רש"י</b> <b>בשובני והנה אל שפת הנחל וגו' .</b> בתוך שהוליכני והשיבני צמחו על שפת הנחל עץ רב מאוד מזה ומזה , עץ אאביר''ץ בלע''ז :
<b style="color: gray;">מצודת דוד</b> <b>בשובני .</b> בעת שהשיב אותי לשפת הנחל ראיתי והנה גדל שם אילני עץ הרבה מאד מזה ומזה לשפת הנחל :
<b style="color: gray;">מלבי"ם פירוש המילות</b> <b>ובשובני, והנה על שפת הנחל עץ רב מאד,</b> ראה שבתוך כך גדל עץ רב מזה ומזה משני עברי הנחל :
<h3>{ח}</h3>
וַיֹּ֣אמֶר אֵלַ֗י הַמַּ֤יִם הָאֵ֙לֶּה֙ יוֹצְאִ֗ים אֶל־הַגְּלִילָה֙ הַקַּדְמוֹנָ֔ה וְיָרְד֖וּ עַל־הָֽעֲרָבָ֑ה וּבָ֣אוּ הַיָּ֔מָּה אֶל־הַיָּ֥מָּה הַמּֽוּצָאִ֖ים (ונרפאו) [וְנִרְפּ֥וּ] הַמָּֽיִם׃
<b style="color: gray;">רש"י</b> <b>אל הגלילה .</b> לאמרק''א בלע''ז : <b>הקדמונה .</b> המזרחית שנו רבותינו בתוספתא של סוכה להיכן יוצאין לימה של טבריא ולימה של סדום ולים הגדול לרפות את מימיהם המלוחים ולמתקן : <b>וירדו על הערבה .</b> זו ימה של טבריא : <b>ובאו הימה .</b> זו ימה של סדום : <b>אל הימה המוצאים .</b> זו ימה של אוקינוס שהוא מוצא מן הישוב להקיף את העולם : <b>ונרפאו .</b> המים . ממליחתן ומדרש אגדה למה קורא אותם מוצאים על שם שני פעמים שיצאו :
<b style="color: gray;">מצודת דוד</b> <b>אל הגלילה הקדמונה .</b> אל המחוז המזרחי ומשם ירדו על הערבה ר''ל לימה של טבריא שהיא בערבה : <b>ובאו הימה .</b> זה ימה של סדום : <b>אל הימה המוצאים .</b> גם יבואו המים אל ים אוקיינוס שהוא יוצא מן הים להקיף את העולם כן אמרו רז''ל ויתכן שילכו שמה דרך ים המערבי וימה של סדום הוא הים המזרחי וכמ''ש במקום אחר על הנחל הזה חצים אל הים הקדמוני וחצים אל הים האחרון ( זכריה יד ) : <b>ונרפאו .</b> המים . ר''ל ימתקו ממליחתן :
<b style="color: gray;">מצודת ציון</b> <b>הגלילה .</b> מחוז וכן גלילות פלשת ( יואל ד ) : <b>הערבה .</b> ת''י במישרא : <b>ונרפאו .</b> מל' רפואה ר''ל ימתקו :
<b style="color: gray;">מלבי"ם פירוש המילות</b> <b>ויאמר אלי,</b> עתה בא לפרש לו שני המראות שראה, ופי' לו תחלה ענין המים והנחל שראה, ואח''ז (בפסוק י''ב) יפרש לו מה ענין העצים. אמר לו <b>שהמים האלה יוצאים אל הגלילה הקדמונה</b> היינו לים המזרחי, <b>וירדו על הערבה</b> אל ים הערבה, <b>ובאו הימה</b> ר''ל משם יבואו אל ים אחר, <b>אל הימה המוצאים</b> ר''ל ומן הים האחר יבוא אל הים שהוא יוצא מן הישוב, דהיינו אל ים אוקינוס. <b>ונרפאו המים,</b> ובכל אלה הארבעה הימים שיבואו שם ירפאו המים ממליחותם ואמרו חז''ל להיכן הם יוצאים, לים טבריה, ולים סדום, ולים אוקינוס, לרפאות המים המלוחים, וירדו על הערבה זה ימה של טבריה, ובאו הימה שזה ימה של סדום, ואל המים המוצאים זה ים אוקינוס. וכונת המליצה הזאת, שמי הדעת הוכרת ה' יתפשטו אז בין שני האומות אדום וישמעאל, שישמעאל הם יושבי המזרח, ואדום הם יושבי המערב, כמ''ש (זכריה י''ד) והיה ביום ההוא יצאו מים חיים מירושלים חציים אל הים הקדמוני וחצים אל הים האחרון והם השני כתות שראה במשל שא' עובר במי ברכים וא' עובר במי מתנים, ואז ישתו את המים המדעים אשר יצאו מבית ה' ויקבלו האמונה האמתית וירפאו מן המלח סדומית המסמא את העינים באמונות בלתי אמתיות. וכן יצאו המים המדעיים גם אל ימה של סדום, שהיא מליצה על המשוקעים עוד בעבודת אלילים שעליהם רמז במי אפסים, וגם הם ירפאו מן המלח המכלה עיני רואים, ויראו אור בהיר, וגם ירד לימה של טבריה ששם מושב בני ישראל אשר המליץ עליהם במי שחו, לרפאות גם תחלואי נפשם וכולם ישתו מן המים המדעיים ותבא חכמה כמים בקרבם איש לפי הכנתו :
<h3>{ט}</h3>
וְהָיָ֣ה כָל־נֶ֣פֶשׁ חַיָּ֣ה ׀ אֲ‍ֽשֶׁר־יִשְׁרֹ֡ץ אֶ֣ל כָּל־אֲשֶׁר֩ יָב֨וֹא שָׁ֤ם נַחֲלַ֙יִם֙ יִֽחְיֶ֔ה וְהָיָ֥ה הַדָּגָ֖ה רַבָּ֣ה מְאֹ֑ד כִּי֩ בָ֨אוּ שָׁ֜מָּה הַמַּ֣יִם הָאֵ֗לֶּה וְיֵרָֽפְאוּ֙ וָחָ֔י כֹּ֛ל אֲשֶׁר־יָ֥בוֹא שָׁ֖מָּה הַנָּֽחַל׃
<b style="color: gray;">רש"י</b> <b>אל כל אשר יבוא שם נחלים .</b> הנחל הזה המתחלק לכמה נחלים ממתק את המים שמתערב בתוכם ודגתם הנשרצ' בם חיים ומתוקים :
<b style="color: gray;">מצודת דוד</b> <b>והיה כל נפש חיה וגו' .</b> ואז יהיה כל נפש חיה אשר המים משריצים בכל מקום אשר יבוא שם הנחלים האלו יחיה ויתקיים כל ההשרצה כי לשעבר לא היה מתקיים ההשרצה בעבור מליחת המים אבל כשירפאו וימתקו ממליחתן אז יתקיים : <b>והיה הדגה רבה מאד .</b> ואז יהיה הרבה דגים כי יגדלו בכל המימות שנתרפאו : <b>כי באו שמה .</b> אל הימים הנזכרים באו המים האלה היוצאים מן המקדש ולכן ירפאו המים וכל ההשרצה יתקיים חי ויפרו וירבו : <b>כל אשר וכו' .</b> בכל מקום שיבא שמה הנחל הזה יהיה כן אחד לא נעדר :
<b style="color: gray;">מצודת ציון</b> <b>חיה .</b> ר''ל שיש בה חיות ואמר לתוספת ביאור : <b>ישרץ .</b> ענין ההולדה עם הרבוי וכן פרו וישרצו ( שמות א ) :
<b style="color: gray;">מלבי"ם פירוש המילות</b> <b>והיה כל נפש חיה אשר ישרץ</b> במקום <b>שיבואו שם נחלים</b> המקודשים, <b>יחיה,</b> וגם <b>ירבה מאד,</b> כי המים האלה ירפאו מליחת המים המרים הממיתים את הבע''ח, ולכן יחיו וירבו מאד, והמליצה בזה שבני אדם אשר יחיו בימים האלה וישתו מן המים המדעיים מי התורה והאמונה יחיו חיים הנפשיים, וכן יתרבו המקבלים האמונה האמיתית, שע''י המים האלה ירפאו מחלי הנפש באמונות זרות, וממילא כן יוסף הנחל להגיר שם מימיו וכן יוסיפו לשאוב בששון ממעיני הישועה, שכפי שירבו לקבל כן יוסיף ה' להשפיע מבועי השכל והדעת וישאבו למודים חדשים והשגות עיוניות :
<h3>{י}</h3>
וְהָיָה֩ (יעמדו) [עָמְד֨וּ] עָלָ֜יו דַּוָּגִ֗ים מֵעֵ֥ין גֶּ֙דִי֙ וְעַד־עֵ֣ין עֶגְלַ֔יִם מִשְׁט֥וֹחַ לַֽחֲרָמִ֖ים יִהְי֑וּ לְמִינָה֙ תִּהְיֶ֣ה דְגָתָ֔ם כִּדְגַ֛ת הַיָּ֥ם הַגָּד֖וֹל רַבָּ֥ה מְאֹֽד׃
<b style="color: gray;">רש"י</b> <b>והיה .</b> עמדו עליו דוגים וגו' . לחרמים . למכמורת : <b>למינה תהיה דגתם .</b> לא מפיק ה''א ופירושו למינים הרבה תהי' דגתם למינה לשון רוב מינים כמו ( שמות ז ) והדג' אשר ביאור ( ישעיה נא ) כל אנחתה השבתי :
<b style="color: gray;">מצודת דוד</b> <b>והיה .</b> עמדו עליו . והיה הנחל מקום מוכן יעמדו עליו ציידי דגים ומעין גדי ועד וכו' יהיו מקומות מוכנות לפרוש שם הרשתות של ציידי הדגים לנגבם מול השמש : <b>למינה תהיה דגתם .</b> ר''ל לכל מין הדגה תהיה דגתם של הנחלים כי יהיה שם כל מין דגים ויהיו במספר מרובה מאד כמספר דגת הים הגדול :
<b style="color: gray;">מצודת ציון</b> <b>דוגים .</b> ר''ל ציידי דגים : <b>משטוח .</b> ענין פרישה : <b>לחרמים .</b> לרשתות וכן משטח חרמים תהיה ( לעיל כו ) : <b>למינה .</b> מל' מין :
<b style="color: gray;">מלבי"ם פירוש המילות</b> <b>והיה עמדו עליו דוגים,</b> לצוד הדגים, עד שכל שטח הארץ <b>שמעין גדי עד עין עגלים יהיה משטח לחרמים</b> ורשתות לצידת הדגים <b>והדגים יהיו למינה</b> היינו מכל מין ומין, ויהיו דגים גדולים <b>כדגת ים הגדול,</b> וגם יהיו <b>רבה מאד</b> במספר, והמליצה שיעמדו אז נביאים רבים ומורים ומלמדים הצדים את הדגים, היינו שיקחו את הנפשות שהיו במדרגות דגים, שהוא הבע''ח הפחות, ויעלום לרשותם שיהיו במדרגת האדם המדבר והמשכיל והיודע, ובמקום שהוא מעין גדי עד עין עגלים, ר''ל מקום שעבדו לכוכבים ומזלות, ויערכו לגדי שלחן וימירו את כבודם בתבנית עגל, שעבדו למזל טלה ולמזל שור, וחשבו שעין גדי הוא המשוטט בארץ ומשגיח עליה, יהיה שם משטח לחרמים ורשתות המשוכים נפשות לרשות הקדושה והאמונה והדעת, והנצודים לרשות הקדושה יהיו מכל מין, מכן אומה ולשון, וגם שרים וגדולים מכל כת ירבו מאד לדעת את ה' ולחסות בצל כנפיו :
<b style="color: gray;">מלבי"ם ביאור המילות</b> <b>למינה.</b> הה''א רפה, ורצה לומר לכל מין ומין :
<h3>{יא}</h3>
(בצאתו) [בִּצֹּאתָ֧יו] וּגְבָאָ֛יו וְלֹ֥א יֵרָפְא֖וּ לְמֶ֥לַח נִתָּֽנוּ׃
<b style="color: gray;">רש"י</b> <b>בצאתיו .</b> של ים כמו ( איוב ח ) היגאה גומא בלא ביצה וגו' מרש''ק בלע''ז : <b>וגבאיו .</b> כמו ( מלכים ב ג ) עשה הנחל הזה גבים גבים , הבצים הם הבצעים שסביבותיו והגבים הם נקעים שהמים נאספים בהם : <b>ולא ירפאו .</b> להפך למתיקה למה כי למלח נתנו : <b>ולא ירפאו .</b> הוי''ו הזו טפילה ויתירה :
<b style="color: gray;">מצודת דוד</b> <b>בצאתיו וגבאיו .</b> אסיפת המים שממעל הטיט הלח הסמוך אל הים וכן המים המתכנסין בבורות סמוך לים לא ירפאו ממליחתן כי למלח יהיו נתונים להטעים התבשילים ולמלוח כל דבר שיצטרך :
<b style="color: gray;">מצודת ציון</b> <b>בצאתיו .</b> כן יקרא כניסת המים במקום הטיט הלח וכן היגאה גומא בלא בצה ( איוב ח ) : <b>וגבאיו .</b> ענין חפירה ובור כמו ולחשוף מים מגבא ( ישעיה ל ) : <b>ולא ירפאו .</b> הא' יתירה וטפלה :
<b style="color: gray;">מלבי"ם פירוש המילות</b> <b>בצאתיו וגבאיו,</b> אמנם ימצאו עוד מקומות לחים וגבאים של מים אשר <b>לא ירפאו</b> כי לא יבא הנחל שמה, <b>והם נתנו למלח</b> להטעים התבשיל ולמלוח כל דבר, והמליצה כי ישארו עוד אנשים פראיים בהמיים אשר יהיו נתקים ומפורדים מן הנחל המדעיי, ויהיו מועטים בלתי מתקיימים זמן רב, כמקומת בצה ורפש וגבים שאצל הנחל שמתיבשים ונשאר מקומם מלח, כן בעשן יכלו ויהיו נציב מלח :
<b style="color: gray;">מלבי"ם ביאור המילות</b> <b>בצאתיו.</b> שרשו בצץ, מקום טיט הלח, כמו היגאה גומא בלא בצה : <b>וגבאיו.</b> כמו לחשוף מים מגבא, נקעים שאצל הים והנהרות שבהם מעט מים :
<h3>{יב}</h3>
וְעַל־הַנַּ֣חַל יַעֲלֶ֣ה עַל־שְׂפָת֣וֹ מִזֶּ֣ה ׀ וּמִזֶּ֣ה ׀ כָּל־עֵֽץ־מַ֠אֲכָל לֹא־יִבּ֨וֹל עָלֵ֜הוּ וְלֹֽא־יִתֹּ֣ם פִּרְי֗וֹ לָֽחֳדָשָׁיו֙ יְבַכֵּ֔ר כִּ֣י מֵימָ֔יו מִן־הַמִּקְדָּ֖שׁ הֵ֣מָּה יֽוֹצְאִ֑ים (והיו) [וְהָיָ֤ה] פִרְיוֹ֙ לְמַֽאֲכָ֔ל וְעָלֵ֖הוּ לִתְרוּפָֽה׃
<b style="color: gray;">רש"י</b> <b>לחדשיו יבכר .</b> מדי חדש בחדש יבשל פירותיו : <b>לתרופה .</b> פירשו רבותינו ז''ל להתיר פה אלמים ופה עקרות ומשמעו ל' רפואה כמו ( ירמיה י ) וירפאו את שבר עמי על נקלה וכן חברו מנחם :
<b style="color: gray;">מצודת דוד</b> <b>כל עץ מאכל .</b> ר''ל מגדל פירות הראויים לאכילה : <b>לא יבול וגו' .</b> לא יכמשו העלין ולא יכלו הפרי כי כשיתלשו הפירות שנתבשלו מיד יגדלו תמורתן חדשים וז''ש לחדשיו יבכר ר''ל בכל חדש יבשל פירות חדשים : <b>כי מימיו .</b> כי המים המשקים את כ''א מהם יוצאים המה מז המקדש ולכך יהיה בהם הפלא הזה : <b>והיה פריו .</b> פרי כ''א יהיה ערב וטוב למאכל והעלין יהיו מסוגלים לרפאות בהם כל חלי ומכה :
<b style="color: gray;">מצודת ציון</b> <b>יבול .</b> ענין כמישה כמו ועלהו לא יבול ( תהלים א' ) : <b>יתום .</b> ענין כליון והשלמה כמו תם הכסף ( בראשית מז ) : <b>יבכר .</b> כן יקרא בשול הפירות כמו בכורי ענבים ( במדבר יג ) : <b>לתרופה .</b> מל' רפואה :
<b style="color: gray;">מלבי"ם פירוש המילות</b> <b>ועל הנחל,</b> עתה מפרש על מה רומזים העצים שראה שגדלו על שפת הנחל, שהוא רומז שלעתיד <b>יעלה על שפת הנחל כל עץ מאכל, ולא יבולו עליהם ופרים לא יתמו</b>. <b>ופרים יהיו למאכל ועליהם יהיו לרפואה,</b> והמליצה שגם ההצלחות העולמיים שמצד זה ידמו כמשל העץ הצומח, שהוא חיי הגוף מצד הנפש הצומחת שלו שבו כח הזן והמגדל והמוליד בדומה, גם הצלחת הגוף יגדל מאד, עד שגופם יהיה כעץ מאכל נושא פרי, אשר לא יתום, כי יאריכו ימים, וגם העלים שהם העושר והקנינים שלהם שהם שומרי הפרי לא יבולו, כי העושר לא ידיח אותם מעבודת ה', כי בהפך העלים יהיו לתרופה ולעזר אל האושר והשלימות, כי המים ההם שהם הלמודים <b>יצאו מן המקדש</b> ממקור נאמן, וגם שפע הברכה הבא להם תצא מן המקדש, ר''ל מהשגחת ה', לא מן המערכה, לכן <b>יבכר בכל חדש,</b> כי ה' יחדש עליהם מעשה בראשית, ובכל עת חידוש הלבנה העליונה תריק עליהם מגד גרש ירחים ושפע רב, ויתחדש להם עטרת תפארת ואמרו חז''ל לתרופה להתיר פה של אלמים ושל עקרים, היינו לתקן ברית הלשון והמעור שישאו פרי קדש הלולים :
<b style="color: gray;">מלבי"ם ביאור המילות</b> <b>לתרופה.</b> מענין רפואה :
<h3>{יג}</h3>
כֹּ֤ה אָמַר֙ אֲדֹנָ֣י יְהוִ֔ה גֵּ֤ה גְבוּל֙ אֲשֶׁ֣ר תִּתְנַחֲל֣וּ אֶת־הָאָ֔רֶץ לִשְׁנֵ֥י עָשָׂ֖ר שִׁבְטֵ֣י יִשְׂרָאֵ֑ל יוֹסֵ֖ף חֲבָלִֽים׃
<b style="color: gray;">רש"י</b> <b>גה גבול .</b> ת''י דין תחומא כמו זה גבול וכן ( לעיל כה ) ונתתיך לבג לגוים כמו לבז לגוים ויש עוד לפתור גה לשון גיא : <b>יוסף חבלים .</b> יוסף יטול שני חלקים אחד למנשה ואחד לאפרים :
<b style="color: gray;">מצודת דוד</b> <b>גה גבול .</b> ר''ל זה גבול מן הארץ אשר תנחילו לשני עשר וכו' והוא האמור במקראות שלאחריו : <b>יוסף חבלים .</b> בזה יפרש אמריו איך הם י''ב שבטים אם שבט לוי לא ינחלו נחלה כמ''ש למעלה ואמר הנה יוסף יקח שני חלקים א' למנשה וא' לאפרים :
<b style="color: gray;">מצודת ציון</b> <b>גה .</b> כמו זה והגימ''ל הוא במקום הזי''ן באטב''ח וכן לבג לגוים ( לעיל כה ) ור''ל לבז לגוים : <b>חבלים .</b> חלקים על כי הדרך לחלק נחלה במדידת החבל וכן והיה חבל לשארית וגו' ( צפניה ב ) :
<b style="color: gray;">מלבי"ם פירוש המילות</b> <b>גה גבול הארץ</b> כמו זה גבול, ויל''פ גם מענין הוצאה, כמו ולא יגהה מכם מזור, ר''ל שיוציא גבול הארץ וירחיב אותו יותר ממה שהיה בזמן הקודם, <b>אשר תתנחלו לשנים עשר שבטי ישראל יוסף חבלים,</b> הבטיח שימצאו שמה כל השבטים ולא יכלה שבט אחד בזמן הפיזור הרב, והבטיח שיהיו רבים ממה שהיו בזמן הקודם עד שיוסיף וירבה חבלים יותר ממה שלקחו בחלוקה הראשונה, וכמו שנבאר שגבול הארץ תתפשט בארך וברחב לעתיד יותר ממה שהיו בזמן הקודם :
<b style="color: gray;">מלבי"ם ביאור המילות</b> <b>גה.</b> כמו זה, כמו לבג תחת לבז (למעלה כ''ה) : <b>יוסף.</b> אינו שם כדעת המפ' רק פעל, רצה לומר הגבול הוא יוסף חבלים :
<h3>{יד}</h3>
וּנְחַלְתֶּ֤ם אוֹתָהּ֙ אִ֣ישׁ כְּאָחִ֔יו אֲשֶׁ֤ר נָשָׂ֙אתִי֙ אֶת־יָדִ֔י לְתִתָּ֖הּ לַאֲבֹֽתֵיכֶ֑ם וְנָ֨פְלָ֜ה הָאָ֧רֶץ הַזֹּ֛את לָכֶ֖ם בְּנַחֲלָֽה׃
<b style="color: gray;">רש"י</b> <b>איש כאחיו .</b> לא כהראשונה איש לפי פקודיו אלא עכשיו כל השבטים שוין וכמין שורת הכרם כל חלק וחלק מן הגבול המזרחי עד ים אוקיינוס למערב כמו שמפורש בענין ואין שני שבטים ברצועה אחת :
<b style="color: gray;">מצודת דוד</b> <b>איש כאחיו .</b> שבט אחד כחבירו לא כחלוקה הראשונה שבימי יהושע שלקחו איש לפי פקודיו : <b>אשר נשאתי את ידי .</b> להרימה למעלה דרך שבועה לתת את הארץ ההיא לאבותיכם וכאומר לא יתלוננו כשיגרע נחלת שבט מהשבטים ממה שנחלו בראשונה כי הנה לא נשבעתי לתת אח הארץ לאותם שנחלוה בראשונה אבל נשבעתי לתת לאבותיכם ולכל השבטים יש יחס אחד עם האבות זה כזה והארץ הזאת נפלה לכם בנחלה לרשת מן האבות ויד כולם שוה בה :
<b style="color: gray;">מצודת ציון</b> <b>ונפלה .</b> זה הלשון יאמר על הירושה וכן למטה והיה תפילו ובדרז''ל ביום אתה מפיל נחלות ( ב''ב קי''ג ) :
<b style="color: gray;">מלבי"ם פירוש המילות</b> <b>ונחלתם אותה איש כאחיו,</b> לדעת הספרי לקחו כל השבטים רצועות שוות ברוחב, כ''א ע''ה מיל ברוחב, וכן פרש''י שלא כראשונה שהיו איש לפי פקודיו ובכ''ז אבאר שרק ברוחב היה החלק שוה, אבל בארך יקחו נחלה בלי מצרים וכל שבט שיתרבה יאריך נחלתו במזרח ובמערב. <b>אשר נשאתי,</b> ר''ל וזה יהיה בזכות שבועתי להאבות, וכבר הבטיח לאברהם קיני וקניזי וקדמוני וליעקב נחלה בלי מצרים :
<h3>{טו}</h3>
וְזֶ֖ה גְּב֣וּל הָאָ֑רֶץ לִפְאַ֨ת צָפ֜וֹנָה מִן־הַיָּ֧ם הַגָּד֛וֹל הַדֶּ֥רֶךְ חֶתְלֹ֖ן לְב֥וֹא צְדָֽדָה׃
<b style="color: gray;">רש"י</b> <b>וזה גבול הארץ .</b> תחומי מצרי ארץ ישראל : <b>לפאת צפונה .</b> רוח צפונית : <b>מן הים הגדול .</b> שהוא גבול למערב : <b>הדרך חתלון .</b> בא לו לצד מזרח אל חתלון ואל צדדה ואל חמת וברותה וסברים כל העיירות הללו במצר צפון . ( טז ) חצר התיכון . ת''י בריכת עגבאי : <b>אשר אל גבול חורן .</b> גבול דמשק במזרח סמוך למקצוע :
<b style="color: gray;">מצודת דוד</b> <b>וזה גבול הארץ .</b> לא חשב כאן כ''א גבולי מצרי א''י לבד ולא של עבר הירדן וכמו שנזכר בתורה : <b>לפאת צפונה .</b> הגבול מפאת צפון ממערב כלפי המזרח הוא מן הים הגדול אל הדרך ההולך לחתלון ומשם הולך הגבול לבוא צדדה :
<b style="color: gray;">מלבי"ם פירוש המילות</b> <b>וזה גבול הארץ,</b> תחלה אמר זה גבול אשר תתנחלו שבאר איך ינחלו, ועתה באר גבולי הארץ במצריה, <b>לפאת צפונה מן הים הגדול,</b> לדעת המפרשים הוא עצמו הגבול שנזכר בתורה בפרשת מסעי, ולדעתם ינחלו לעתיד לפי גבולים הקודמים, וא''כ מה חדש יחזקאל זיל קרי בי רב הוא. ? וגם לדעתם לא ינחלו לעתיד רק בארץ כנען לא בעבר הירדן המזרחי, כמ''ש רש''י ז''ל בפי''ח, וזה יסתור נבואות נביאים אחרים שהבטיחו לנו שגבול הארץ יתרחב לעתיד. ? וזכריה (ט' א') נבא שתתפשט עד דמשק ושצור וצידון יתכנסו תוך הגבול הצפוני, ועובדי אמר וירשו הנגב את הר עשו ובנימין את הגלעד, הרי באר בפי' שהגלעד שהוא מעבר הירדן יפול בנחלת בנימין וא''כ באה אלינו נחלתנו מעבר לירדן גם לעתיד. ? ועוד שיתבאר (בסי' מ''ח) שמירושלים ולצד דרום ינחלו חמשה שבטים ברוחב חמשה רצועות כ''א יחזיק ע''ה מיל, ואיך יצוייר זה הלא ירושלים בדרומה של א''י ואיך יהיה מנגב ירושלים נחלה לחמשה שבטים תחת שבזמן הקודם נחל שם יהודה לבדו חלקו על אדמת הקדש ובהכרח שגבול א''י תתפשט הלאה גם בדרום. ? לכן אחיך שמע לי, שלדעתי יהיה שינוי גדול בנחלת הארץ לעתיד ממה שהיה בעבר וגבול א''י יתפשט ויתרבה מכל צד, {{{א}}} בצד הצפוני כבר אמר, בארץ חדרך ודמשק מנוחתו וגם חמת תגבל בה צור וצדון כי חכמה מאד, ודמשק עומדת נגד צד צפונית לא''י בפנת המזרח, וצור וצדון עומדים צפונית לא''י בפנת המערב, וכל אלה יכנסו לעתיד תוך הגבול בצפון, (וי''ל שמ''ש פה גבול חורן הוא ארץ חדרך שנזכר שם), והנה בגבול הצפוני שבפ' מסעי כתוב, מן הים הגדול תתאו לכם הר ההר, מהר ההר תתאו לבא חמת, והיו תוצאות הגבול צדדה, ויצא הגבול זפרונה, והיו תוצאותיו חצר עינן, נמצא הלך הגבול ממערב למזרח, שהתחיל מן הים ונסב את הר ההר, ומשם הלך דרך חמת אל צדדה ששם כלה חוט הרוכב, ומן צדדה התרחב הגבול וסופו היה בחצר עינן שהיה הגבול צפונית מזרחית, ולעתיד יתוסף בפאת צפונית מערבית צור וצידון שהוא בצפון הלאה מן הר ההר, וא''כ כשילך החוט ממערב למזרח אל צדדה לא ילך דרך הר ההר רק יתרחק לצפון הלאה מצור וצידון ויגיע אל צדדה דרך חתלון שהוא היה לצפון חוץ מן הגבול ולעתיד יכנס תוך הגבול, ולפ''ז יתחיל הגבול מן הים הגדול שבצפון לצור וצידון (שהיא הרבה בצפון מן הר ההר) וכשימשך ממערב למזרח אל צדדה ילך דרך חתלון, וז''ש <b>מן הים הגדול הדרך חתלן לבא צדדה,</b> והנה גבול מזרחה צפונה היה בזמן הקודם בחצר עינן שמשם התחיל הגבול בקרן צפונית מזרחית, ויצא ממזרח למערב דרך זפרונה אל צדדה, עתה יתרחב הגבול בקרן צפונית מזרחית וימשך לצד צפון אל דמשק שעומדת מצפון לחצר עינן, ודמשק עמד יותר משוך למזרח מחצר עינן ועמד נגד הגלעד, (כמ''ש עמוס א' ג', מ''ב ח' כ''ח), ועד שם יגיע חוט הרוחב לצפון משוך למזרח נגד הגלעד, ודמשק תכנס תוך הגבול, ועוד יתפשט הגבול יותר לצפון מדמשק <b>עד חצר התיכון אשר על גבול חורן</b> שגם זה יהיה לארץ ישראל, אמנם הגבול ממזרח למערב לא ימשך מן המקצוע של גבול חורן, רק יתחיל מדמשק וילך ממזרח למערב אל צדדה וימשך מצפון לחמת, ומשם דרך חתלן עד הים שמצפון לצור וצידון, ובזה יכנסו.
<h3>{טז}</h3>
חֲמָ֤ת ׀ בֵּר֙וֹתָה֙ סִבְרַ֔יִם אֲשֶׁר֙ בֵּין־גְּב֣וּל דַּמֶּ֔שֶׂק וּבֵ֖ין גְּב֣וּל חֲמָ֑ת חָצֵר֙ הַתִּיכ֔וֹן אֲשֶׁ֖ר אֶל־גְּב֥וּל חַוְרָֽן׃
<b style="color: gray;">מצודת דוד</b> <b>חמת .</b> ר''ל משם תלך הגבול לחמת ולא זו היא חמת המוזכר בתורה אבל היא אחר' גדולה מאד כמ''ש וילכו משם חמת רבה ( עמוס ו ) ולעתיד תהיה גם היא בגבול א''י כמ''ש וגם חמת תגבל בה ( זכריה ט ) : <b>ברותה סברים .</b> ר''ל משם תלך הגבול לברותה ומשם לסברים : <b>אשר בין וגו' .</b> חוזר הוא על ברותה וסברים שעמדו בין גבול דמשק שעמדה כלפי המזרח ובין גבול חמת שעמדה כלפי המערב : <b>חצר התיכון .</b> ר''ל מדמשק אשר גם היא תחשב לעתיד מא''י וכמ''ש ודמשק מנוחתו ( שם ) הנה משם תלך הגבול אל חצר התיכון אשר עמדה אצל גבול חורן לדרומה וחורן יהיה לה מצפונה ולא תהיה מגבול א''י וכאשר היא בצורה :
<b style="color: gray;">מלבי"ם פירוש המילות</b> <b>חמת ברותה סברים</b> שהיו עד הנה בצפון א''י תוך הגבול, כי ברותה וסברים עומדים במשך החוט להתרחב מן דמשק עד צדדה, בין החוט שהלך מקודם מחצר עינן לצדדה ובין החוט שילך עתה מדמשק לצדדה יתלכדו ברותה וסברים ויכנסו בגבול הארץ, וחמת שהיה במצר א''י תתלכד בין החוט שהלך מקודם מצדדה להר ההר ובין החוט שילך עתה מצדדה דרך חתלון לצפונית של צור וצידון, ותכנס חמת תוך גבול הארץ, וז''ש <b>אשר בין גבול דמשק ובין גבול חמת,</b> ר''ל הגבול שבצפון חמת, שעד שם ילך עתה החוט מדמשק. וחוץ מזה יתוסף לצפון מן הגבול <b>חצר התיכן אשר על גבול חורן,</b> היא רצועה שתצא מן גבול הצפוני שמתחיל מדמשק וישתרע לצפון בקרן מזרחית אל חבל ארץ ההיא, ויהיה ג''כ לא''י, חוץ מן החוט ההולך ממזרח למערב וזה קרא (בפ' כ''ז) וצפון צפונה :
<h3>{יז}</h3>
וְהָיָ֨ה גְב֜וּל מִן־הַיָּ֗ם חֲצַ֤ר עֵינוֹן֙ גְּב֣וּל דַּמֶּ֔שֶׂק וְצָפ֥וֹן ׀ צָפ֖וֹנָה וּגְב֣וּל חֲמָ֑ת וְאֵ֖ת פְּאַ֥ת צָפֽוֹן׃
<b style="color: gray;">רש"י</b> <b>והיה גבול מן הים חצר עינון .</b> והיה גבול רוח צפון מן הים עד חצר עינון : <b>גבול דמשק .</b> שהוא בגבול דמשק שחצר עינן במקצוע צפונית מזרחית כמו שמפורש בגבולין שכתב מרע''ה ( במדבר ל''ד ) והיו תוצאותיו חצר עינן וגו' והתאויתם לכם לגבול קדמה מחצר עינן וגו' גבול דמשק במקצוע צפונית מזרחית אצל חצר עינן כמו שאמור למעלה . חצר עינון וגבול דמשק . וגבול חמת במקצוע צפונית מערבית שנאמר ( שם ) זה יהיה לכם גבול צפון מן הים הגדול תתאו לכם הר ההר מהר ההר תתאו לבא חמת ומשם צדדה : <b>וצפון צפונה וגבול חמת .</b> כלומר כל מצר הצפון המפורש בתורה וגבול חמת שאף היא במצר הצפון כמו שנאמר ( שם ) וזה יהיה לכם גבול צפון מן הים הגדול תתאו לכם הר ההר מהר ההר תתאו לבוא חמת והיו תוצאות הגבול צדדה היא צדדה האמור כאן הדרך חתלון לבוא צדדה : <b>ואת פאת צפון .</b> והרי לך פאת צפון :
<b style="color: gray;">מצודת דוד</b> <b>והיה גבול .</b> עכשיו אמר דרך כלל שגבול הצפוני יהיה מן הים עד חצר עינין המוזכר בתורה והוא סוף גבול צפוני ועמדה אצל גבול דמשק כלפי הדרום ונמשכת למזרח להלן מחצר התיכון : <b>וצפון צפונה .</b> ר''ל ושאר ערי גבול הצפון הם ערי הצפוני המוזכרים בתורה : <b>וגבול חמת .</b> ר''ל ועוד גם חמת תהיה מן הגבול וה''ה שאר המקומות הנזכרים למעלה וכאומר הנה בשום מקום לא תקטן א''י מכמות שהיתה כי גם לעתיד יהיו כל ערי הגבול האמור בתורה ויתרחב עוד יותר כי גם חמת והדומים יהיו בתוך הגבול : <b>ואת פאת צפון .</b> ר''ל והרי לך את גבול פאת צפון :
<b style="color: gray;">מלבי"ם פירוש המילות</b> <b>והיה</b> מפרש ההבדל שיהיה שם בין גבול הקודם ובין גבול של עתה, ר''ל <b>הגבול אשר היה תחלה מן הים חצר עינן,</b> יהיה עתה <b>גבול דמשק</b> ימשך מן הים לדמשק שהוא מצפון לחצר עינן, ויתוסף עוד <b>צפון צפונה</b> הוא החוט שימשך לצפון מן גבול הצפוני, היינו מצפון לדמשק, שהוא החצר התיכון אשר אל גבול חורן, <b>וגבול חמת</b> ויתוסף באמצע הגבול של חמת, שהחוט ימשך מדמשק למערב דרך גבול של חמת מצפון לחמת, <b>ואת פאת צפון,</b> ר''ל ובקרן מערבית צפונית יתוסף פאת צפון של הגבול הקודם, שהוא צור וצידון :
<h3>{יח}</h3>
וּפְאַ֣ת קָדִ֡ים מִבֵּ֣ין חַוְרָ֣ן וּמִבֵּין־דַּמֶּשֶׂק֩ וּמִבֵּ֨ין הַגִּלְעָ֜ד וּמִבֵּ֨ין אֶ֤רֶץ יִשְׂרָאֵל֙ הַיַּרְדֵּ֔ן מִגְּב֛וּל עַל־הַיָּ֥ם הַקַּדְמוֹנִ֖י תָּמֹ֑דּוּ וְאֵ֖ת פְּאַ֥ת קָדִֽימָה׃
<b style="color: gray;">רש"י</b> <b>ומבין הגלעד ומבין א''י .</b> מצר מזרחי של ארץ כנען ואין עבר הירדן בתוך מצרים הללו כי אם ארץ כנען לבדה וכן בגבולין הממוצרים בתורה אין עבר הירדן בתוכם וכן פירוש המקרא הזה ומצר מזרחי לארץ כנען אשר בין חורן ודמשק העומדין לה במקצוע צפונית מזרחית כמו שאמור למעלה בענין ובין הגלעד וארץ ישראל אשר בעבר הירדן מזרחה : <b>הירדן מגבול על הים הקדמוני תמודו .</b> הירדן הוא מצר מזרחי שלה מגבול מקצוע הצפון הוא חצר עינן המפורש למעלה עד הים הקדמוני הוא ים המלח שהוא במקצוע דרומית מזרחית תמודו אורך מצר מזרחי ואף בתורה כך מפורש בגבול קדמה והיו תוצאותיו ים המלח במקצוע דרומית : <b>ואת פאת קדימה .</b> כלומר והרי לך פאת קדים :
<b style="color: gray;">מצודת דוד</b> <b>ופאת קדים .</b> הגבול מפאת קדים יהיה מבין חורן שעמדה חוץ לגבול בצפונה ונתעקמה אל המזרח אל מול הירדן ומבין דמשק שעמדה בגבול א''י בצפונה ונתעקמה גם היא אל המזרח אל מול חורן כאשר היא בצורה : <b>ובין הגלעד .</b> שעמדה במזרח א''י מחוץ לגבול כי היא בעבר הירדן המזרחי : <b>ומבין ארץ ישראל .</b> הוא עבר הירדן המערבי ששמה א''י בעצם מאז נחלו אותה : <b>הירדן מגבול .</b> ר''ל הירדן יהיה לגבול בין חורן והגלעד שמזה ובין דמשק וא''י שמזה כי הוא המפסיק ביניהם : <b>על הים וגו' .</b> גבול המזרחי חמודו עד כלות הים הקדמוני הוא ים המלח העומד במקצוע דרומית מזרחית של א''י : <b>ואת פאת קדימה .</b> ר''ל והרי לך את גבול פאת קדים :
<b style="color: gray;">מצודת ציון</b> <b>על הים .</b> עד הים וכן וירכתו על צידון ( בראשיח מט ) : <b>תמודו .</b> מל' מדידה :
<b style="color: gray;">מלבי"ם פירוש המילות</b> <b>ופאת קדים,</b> מצד המזרחי התחיל בזמן הקודם במקצוע צפונית מחצר עינן ועבר מצפון לדרום עד הירדן והיו תוצאותיו ים המלח, ובעבר הירדן מזרחה נתוסף אחר כיבוש סיחון ועוג ארץ הלגעד ונחלת ראובן וגד. ועתה יתוסף בקרן צפונית הרצועה <b>שבין חורן ובין דמשק</b> שיהיה לא''י. והרצועה <b>שבין דמשק ובין הגלעד</b> שיתוסף בקרן צפונית מזרחית והחוט ימשך על פני הגלעד שהוא נגד דמשק לא''י שהיה בגבול המזרחי הקודם. <b>אל הירדן</b> שהיה גבול המזרחי <b>על הים הקדמוני</b> הוא ים המלח שהוא במזרח א''י ושם כלה גבול דרומית מזרחית, שגם בגבול הקודם התחיל מקצוע דרומית מזרחית מקצה ים המלח מן הלשון הפונה נגבה, <b>ואת פאת קדימה</b> ר''ל שבצד מזרח יהיה להם נחלה בלי מצרים, כמו שיתבאר שלא מדדו לכל שבט גבול ע''ה מיל רק ברוחב, אבל באורך יתוסף להם הגבול תמיד, שכפי שיתרבה השבט ימשכו גבולם כנגד הרוחב שלהם הלאה לצד מזרח, כי בצד מזרח לא היה מדה לגבול השבטים :
<h3>{יט}</h3>
וּפְאַת֙ נֶ֣גֶב תֵּימָ֔נָה מִתָּמָ֗ר עַד־מֵי֙ מְרִיב֣וֹת קָדֵ֔שׁ נַחֲלָ֖ה אֶל־הַיָּ֣ם הַגָּד֑וֹל וְאֵ֥ת פְּאַת־תֵּימָ֖נָה נֶֽגְבָּה׃
<b style="color: gray;">רש"י</b> <b>מתמר .</b> מיריחו שהיא עיר התמרים וכן ת''י : <b>עד מי מריבת קדש .</b> היא מדבר צין : <b>נחלה אל הים הגדול .</b> ומשם הולך הגבול עד נחל מצרים הנופל בים הגדול במקצוע דרומית מערבית ואף משה כך נתן גבול נגב ממדבר צין על ידי אדום ומונה והולך עד מעצמון נחל מצרים והיו תוצאותיו הימה ונחלה האמור כאן כמו לנחלה ומצאתי מתורג' אחסנא ואם לא שהטעם למטה וראיתי נחלה מצרים שהטעם למעלה ומסורת עליו לית בטעמא הייתי אומר שיבוש הוא ולא תירגם יונתן כן כי אם קוראים טועים :
<b style="color: gray;">מצודת דוד</b> <b>ופאת נגב .</b> הגבול מפאת נגב יהיה מתמר ויתכן שזהו חצצון תמר הוא מ''ש והנה בחצצון תמר היא עין גדי ( דה''ב ב ) ועין גדי הוא מוזכר ביהושע בערי יהודה שהיה נחלתו בפאת הדרומי כי אין זה מקום יריחו עיר התמרי' כי היא עמדה רחוק' מן הגבול מאד וכאשר נראה בצורה חלוקת א''י בימי יהושע : <b>עד מי וגו' .</b> מתמר הלך הגבול עד מי מריבת קדש הוא מדבר צין כמו שנאמר במי מריבת קדש מדבר צין ( דברים לב ) : <b>נחלה .</b> ר''ל ומשם הולך הגבול לנחל מצרים ומשם אל הים הגדול : <b>ואת וגו' .</b> והרי לך את גבול פאת נגב :
<b style="color: gray;">מצודת ציון</b> <b>נגב תימנה .</b> כפל המלה בשמות נרדפות כמו אדמת עפר ( דניאל י''ב ) :
<b style="color: gray;">מלבי"ם פירוש המילות</b> <b>ופאת נגב תימנה,</b> הנה בפאת נגב כבר נבא עובדיה וירשו הנגב את הר עשו, שארץ שעיר שהיא בדרומה של א''י תכנס בגבול הארץ, וכן קבלו חז''ל שארץ אדום וארץ עמון ומואב יהיו מארץ ישראל שהם הקיני והקניזי והקדמוני שהבטיח ה' לאבהם אבינו ע''ה שכולם הם בדרומה של א''י, ועז''א וגלות ירושלים אשר בספרד יירשו את ערי הנגב, ולפ''ז א''א לפרש שמ''ש מתמר היינו מיריחו עיר התמרים, ומ''ש מי מריבת קדש הוא מ''ש בגבולי הארץ מדבר צין נגבה, ר''ק מ''ש <b>מתמר</b> הוא חצצון תמר שהיה במדבר הנגב לפני ארץ שעיר, וכן מ''ש <b>על מי מריבת קדש</b> הוא לפני הר שעיר ועמון ומואב בפאת דרומה להם, כמ''ש וישובו אל עין משפט היא קדש ויכו את וכו' וגם את האמורי היושב בחצצון תמר, ויתרחב הגבול הדרומי לדרום ארץ שעיר ועמון ומואב עד המדבר שהלכו שם ישראל, וימשך מחצצון תמר עד מי מריבת קדש, ומשם ימשך לנחל מצרים אל הים הגדול, הכל לדרום מגבול הראשון, ועז''א <b>ואת כל תימנה נגבה,</b> רצה לאמר שיתרחב הכל לצד דרום :
<h3>{כ}</h3>
וּפְאַת־יָם֙ הַיָּ֣ם הַגָּד֔וֹל מִגְּב֕וּל עַד־נֹ֖כַח לְב֣וֹא חֲמָ֑ת זֹ֖את פְּאַת־יָֽם׃
<b style="color: gray;">רש"י</b> <b>ופאת ים .</b> ומצר מערבי : <b>הים הגדול מגבול עד נוכח לבוא חמת .</b> ממקצוע דרומית האמור למעל' והוא נחל מצרים : <b>עד נוכח לבוא חמת .</b> עד מקצוע צפונית מערבית הוא הר ההר שהוא נכח לבא חמת כי חמת במקצוע צפונית מערבית אצל הר ההר כמו שכתוב מן הים הגדול תתאו לכם הר ההר מהר ההר תתאו לבא חמת מצאתי :
<b style="color: gray;">מצודת דוד</b> <b>ופאת ים .</b> הגבול מפאת ים יהיה הים הגדול מן הגבול ויחשב כא''י : <b>עד נכח .</b> עד מול המקום שבאים דרך בה אל חמת המוזכר בתורה והוא הר ההר וכמ''ש מן הים הגדול תתאו לכם הר ההר מהר ההר תתאו לבא חמת ( במדבר לד ) : <b>זאת פאת ים .</b> זאת הגבול מפאת ים :
<b style="color: gray;">מצודת ציון</b> <b>נוכח .</b> נגד כמו לנוכח אשתו ( בראשית כ''ה ) :
<b style="color: gray;">מלבי"ם פירוש המילות</b> <b>ופאת ים הים הגדול,</b> ויתחיל בצד דרום <b>מגבול</b> ר''ל ממקום סיום הגבול הדרומי, וימשך מדרום לצפון <b>עד נכח לבוא חמת, ואת פאת ים,</b> בכאן לא אמר ואת פאת ים, כי במערב לא יוכל להרחיב את הגבול יותר מן הים, וישאר תמיד הים גבול הארץ, משא''כ במזרח שיוכלו להרחיב הגבול תמיד אמר ואת פאת קדמה כנ''ל :
<h3>{כא}</h3>
וְחִלַּקְתֶּ֞ם אֶת־הָאָ֧רֶץ הַזֹּ֛את לָכֶ֖ם לְשִׁבְטֵ֥י יִשְׂרָאֵֽל׃
<b style="color: gray;">מצודת דוד</b> <b>וחלקתם .</b> תחלקו אותם לחלקים שוים למספר שבטי ישראל :
<b style="color: gray;">מלבי"ם פירוש המילות</b> <b>וחלקתם את הארץ הזאת,</b> תחלה יחלקו אותה לי''ג רצועות שיהיו י''ב רצועות <b>לכם לשבטי ישראל</b> לי''ב שבטים, חוץ מרצועה של תרומת הקדש שהיה החלוקה שם בדרך אחר לנשיא וללוים וכהנים, ואינו לכם :
<h3>{כב}</h3>
וְהָיָ֗ה תַּפִּ֣לוּ אוֹתָהּ֮ בְּנַחֲלָה֒ לָכֶ֗ם וּלְהַגֵּרִים֙ הַגָּרִ֣ים בְּתוֹכְכֶ֔ם אֲשֶׁר־הוֹלִ֥דוּ בָנִ֖ים בְּתֽוֹכְכֶ֑ם וְהָי֣וּ לָכֶ֗ם כְּאֶזְרָח֙ בִּבְנֵ֣י יִשְׂרָאֵ֔ל אִתְּכֶם֙ יִפְּל֣וּ בְנַחֲלָ֔ה בְּת֖וֹךְ שִׁבְטֵ֥י יִשְׂרָאֵֽל׃
<b style="color: gray;">מצודת דוד</b> <b>והיה תפילו .</b> זה יהיה לכם אשר תפילו אותה וכו' ר''ל את זה תירשו בנחלה לכם וכו' : <b>אשר הולידו בנים .</b> אחר שנתגיירו : <b>והיו לכם .</b> יהיו נחשבים לכם כישראל גמור מימות אבותיו : <b>אתכם יפלו .</b> עמכם יירשו בנחלה :
<b style="color: gray;">מצודת ציון</b> <b>כאזרח .</b> כן יקרא ישראל גמור כמו האזרח והגר הגר ( ויקרא טז ) :
<b style="color: gray;">מלבי"ם פירוש המילות</b> <b>והיה</b> בעת אשר <b>תפילו אותו בנחלה</b> להנחיל את היחידים, אז יהיה <b>לכם ולגרים הגרים בתוככם</b> היינו הגרים שנתגיירו מכבר כי אין מקבלים גרים לימות המשיח, <b>אשר הולידו בנים,</b> שאז גם הבנים יקחו חלקם והיו לכם כאזרח ליטול חלק בארץ :
<b style="color: gray;">מלבי"ם ביאור המילות</b> (כב-כג) <b>הגרים בתוככם, אשר גר הגר אתו.</b> כבר בארתי בס' התו''ה (אחרי סי' ע''ה) שיש הבדל בין הגר בתוככם, ובן הגר אתכם, שהגר בתוככם הוא שנתגייר מכבר, והגר אתכם הוא שנתגייר מקרוב, ולכן לתנאי שיקח נחלה בישראל אמר הגרים בתוככם, רק אם נתגיירו מכבר, כמ''ש אשר הולידו בנים, אבל באיזה שבט יקח הוא בשבט שגר בזמן האחרון, אף שגר בין השבט רק ימים מעטים, ועז''א אשר גר אתו :
<h3>{כג}</h3>
וְהָיָ֣ה בַשֵּׁ֔בֶט אֲשֶׁר־גָּ֥ר הַגֵּ֖ר אִתּ֑וֹ שָׁ֚ם תִּתְּנ֣וּ נַחֲלָת֔וֹ נְאֻ֖ם אֲדֹנָ֥י יְהוִֽה׃
<b style="color: gray;">רש"י</b> <b>גר הגר אתו .</b> שנתגייר בגולה בתוך אותו שבט :
<b style="color: gray;">מצודת דוד</b> <b>שם .</b> בחלק השבט ההוא תתנו לו נחלה :
<b style="color: gray;">מלבי"ם פירוש המילות</b> <b>והיה בשבט אשר גר,</b> ר''ל בחלק השבט אשר נתגייר אצלו בעוד שהיה בגלות <b>שם תתנו נחלתו</b> :
<h2>יחזקאל פרק-מח</h2>
<h3>{א}</h3>
וְאֵ֖לֶּה שְׁמ֣וֹת הַשְּׁבָטִ֑ים מִקְצֵ֣ה צָפ֡וֹנָה אֶל־יַ֣ד דֶּֽרֶךְ־חֶתְלֹ֣ן ׀ לְֽבוֹא־חֲמָ֡ת חֲצַ֣ר עֵינָן֩ גְּב֨וּל דַּמֶּ֤שֶׂק צָפ֙וֹנָה֙ אֶל־יַ֣ד חֲמָ֔ת וְהָיוּ־ל֧וֹ פְאַת־קָדִ֛ים הַיָּ֖ם דָּ֥ן אֶחָֽד׃
<b style="color: gray;">רש"י</b> <b>ואלה שמות השבטים .</b> סדר חלקים שיחלקוה ביניהם מקום כל אחד ואחד מקצה צפונה דן יטול מצר צפוני מחצר עינן שבמקצוע מזרח שהיא עד גבול דמשק ( שבמקצוע מערב צפון , סא''א ) : <b>והיו לו פאת קדים הים .</b> כלומר מפאת קדים ועד ים דן אחד הרי פירש האורך ולא פירש הרוחב ובברייתא דספרי בפרשת האזינו מה ת''ל יהודה א' דן א' אשר א' מלמד שעתידין ישראל ליטול אורך מן המזרח למערב ברוחב כ''ה אלף קנים שהם שבעים וחמשה מילין ומהיכן למדו השיעור הזה מן התרומה שהיא כאחד מן החלקי' הללו כמו שמפורש בענין מצאתי שכך כתוב ואורך כאח' החלקים , והוא רחב עשרים חמש אלף קנים ואורך מפאת ים עד פאת קדים כ''ה אלף קנים ק''ן אלף אמה שהקנה שש אמה וכל אלפים אמה מיל כמו שאנו למדין במסכת יומא אצל עשר סוכות שמירושלים ועד צוק הרי ק''נ אלף אמה עולין לשבעים וחמש מיל וזהו שיסד רבי אלעזר בפיוט ( בסילוק דיום שני של סוכות ) כי אקח מועד לעת חלוק ארצותי' כשורת הכרם לחוצותיה באורך מפאת קדים לקצותיה עד ים אוקיינוס למצותיה ברחב שבעים וחמשה מיל חריצותיה ( וי''ג שבעים וחמשה מיל לי''ג רצועות בין רצועות השבטים ורצועות הקודש יעלו לט' מאות וע''ה מילין ולמנין ת' פרסה על ת' פרסה של א''י עולין המילין לשש עשר' מאות לסכום הקלירי שאמר ארבעת מילין היא פרסה ושמא מילין של חשבון הרצועות גדולים הם אין נכנסין ארבע' מהם בפרסה ואכן בא למנות שני מילין למחצית ( ומחצה ) בפרסה יעלו כד' מאות פרסה לאלף מילין וחשבון מילין של רצועה אין עולין אלא ט' מאו' וע''ה מילין עדיין חסר המניין כ''ה מילין לא כיון מניין מילין הרצועות של פ''ט למנין ד' מאות פרס' ומניין למד רבי אליעזר אורך השורות עד ים אוקיינוס שהוא בסוף עולם ומקרא מעיד תחום מערב עד ים הגדול שלפנים מים אוקיינוס הרבה ) :
<b style="color: gray;">מצודת דוד</b> <b>ואלה שמות השבטים .</b> אשר יחלק להם נחלת א''י : <b>מקצה צפונה .</b> מסוף הצפון אצל מקום דרך ההולך לחתלון משם בא הגבול לחמת ומשם עד חצר עינן העומדת אצל גבול דמשק כלפי הדרום : <b>צפונה .</b> כל מיצר הצפון אצל מקום חמת וה''ה שאר המקומות אשר יכנסו אז בגבול א''י : <b>והיו לו .</b> הגבולים ההם יהיו אל השבט מפאת קדים עד פאת הים כי חלקי השבטי' יהיו זה אצל זה וכל חלק יהיה מקצה הגבול עד קצהו ממזרח למערב : <b>דן א' .</b> ר''ל לשבט דן יהיה לחלק א' :
<b style="color: gray;">מצודת ציון</b> <b>אל יד .</b> אצל מקום כמו יד אבשלום ( ש''ב יח ) :
<b style="color: gray;">מלבי"ם פירוש המילות</b> <b>ואלה שמות השבטים מקצה צפונה</b> וכו' <b>דן אחד</b>. דן יקח חלקו במצר הצפוני, ומ''ש חצר עינן גבול דמשק פרש''י שדן יקח מיצר הצפוני מחצר עינן שבמקצוע מזרח עד גבול דמשק. וזה אינו מובן לפי שטתו שיהיה הגבול כגבול הקודם, וגבול הקודם סיים בחצר עינן ואיך יקח מחצר עינן והלאה. ? אולם למ''ש הנהו נכון שהגבול יתרחב אז מחצר עינן עד דמשק לצפון, בצד מזרח, וחלק הנתוסף עתה יהיה לדן. ופירוש הכ' שיקח ממקצוע מערבית צפונית החלק שנתוסף על גבול הקודם והוא השטח שיש על דרך חתלון לבא חמת, שזה יתוסף בצד צפונית מערבית (כנ''ל מ''ז ט''ו ט''ז), ולפ''ז צור וצידון וחתלון יהיה לדן, ובמקצוע מזרחית יהיה לו השטח שיש מן חצר עינן עד דמשק ובאמצע יהיה לו צפונה אל יד חמת, שזה ג''כ נתוסף על גבול הקודם כנ''ל, וז''ש <b>והיה לו פאת קדים הים,</b> ר''ל בזה ציין גבולו במזרח ובמערב, שכל הנוסף בשני הצדדים על גבול הקודם יהיה לדן, ולפ''ז בחלק דן ציין הרוחב, אבל בחלק יתר השבטים לא ציין הרוחב, וחז''ל בספרי אמרו שכ''א יקח ברוחב ע''ה מיל. כפי חלק הרוחב של תרומת הקדש שנתבאר שהם כ''ה אלף קנים. ובכתוב פירש שמן חלק דן עד תרומת הקדש שידענו מקומה יתחלק לשבעה שבטים יהודה ראובן אפרים מנשה נפתלי אשר דן. כמ''ש (ב-ז) <b>ועל גבול דן מפאת קדים עד גבול ימה אשר אחד</b> ר''ל שלקח חלק ממזרח למערב אצל דן. ואצלו לקח נפתלי וכו' עד יהודה שהוא לקח נחלתו אצל תרומת הקדש. וסדר השבטים י''ל טעם גם לפי הפשט, כי בנחלה הראשונה נחלו יהודה ובנימין זא''ז, עד שירושלים וגם מקום המקדש היו קצתו ליהודה וקצתו לבנימין. ועתה שהמקום ההוא המקודש יהיה לשבט לוי ולכהנים, יקחו יהודה ובנימין חלקם אצל ירושלים יהודה מצד צפון לירושלים ובנימין לצד דרום. ותחלה היה בנימין מפסיק בין יוסף ליהודה, וראובן היה לו במזרח בעבר הירדן אצל נחלת יהודה. ועתה שיקחו רצועות באורך ויהודה יקח בעבר הירדן ג''כ יקח ראובן בין יהודה ויוסף. ואחריו יהיה מנשה ואפרים כמו בתחלה. ודן לקח תחלה במצר הצפוני יקח גם עתה כן, רק שעתה יתרחב מצר הצפוני חוץ מגבול הקודם, ונפתלי ואשר יקחו על גבול הקודם שהיה בין בני יוסף ובין מצר הצפוני. ומצד השני לתרומת הקודש יקח בנימין כמשפטו כנ''ל ושמעון אצלו שכן גם תחלה היה נחלת שמעון מעורב בנחלת יהודה, ויששכר זבולון וגד אחריהם. בשגם גד היה נחלתו תחלה מעבר לידרן ועתה יקח במקום אדום עמון ומואב. ויהיו לפ''ז שבעה שבטים בצד צפון לתרומת הקדש וחמשה לצד דרום לתרומת הקדש וזה מטעם שעתה יקח גם לוי חלקו בתרומת הקדש וכ''מ שנחשב לוי לשבט יחשבו מנשה ואפרים לשבט אחד וא''כ יש ששה בצפון כי מנשה ואפרים לאחד יחשבו וששה בדרום עם לוי. ותראה שראשי הדגלים יהודה ראובן אפרים דן באו לימין מתרומת הקדש ואצל דן באו אשר ונפתלי בני דגלו. ויתר השבטים באו משמאל. והנה הארץ תתחלק ברוחב לי''ג רצועות (ולדעת חז''ל היו רצועות שוות רוחב כ''א ע''ה מיל וארכם מן הים הגדול עד סוף מזרח, כי במזרח יוכלו להוסיף תמיד כפי הצורך : (ח) <b>ועל גבול יהודה</b> היתה רצועה רוחב חמשה ועשרים אלף קנים ואורך כאורך א''י, זה היה תרומה מכל השבטים ורצועה זו היתה לנשיא, ובתוכו היה המקדש, (כמו שהתבאר בסי' מ''ה ולקמן פכ''א) :
<h3>{ב}</h3>
וְעַ֣ל ׀ גְּב֣וּל דָּ֗ן מִפְּאַ֥ת קָדִ֛ים עַד־פְּאַת־יָ֖מָּה אָשֵׁ֥ר אֶחָֽד׃
<b style="color: gray;">רש"י</b> <b>ועל גבול דן .</b> ואצל גבול דן בדרומו :
<b style="color: gray;">מצודת דוד</b> <b>ועל גבול דן .</b> סמוך לגבול דן לדרומו יהי' החלק מפא' קדים וכו' ולשבט אשר יהי' לחלק א' וכן כל השבטי' ולקחו זה בדרומו של זה :
<b style="color: gray;">מצודת ציון</b> <b>ועל גבול .</b> סמוך לגבול כמו ועליו מטה מנשה ( במדבר ב ) :
<h3>{ג}</h3>
וְעַ֣ל ׀ גְּב֣וּל אָשֵׁ֗ר מִפְּאַ֥ת קָדִ֛ימָה וְעַד־פְּאַת־יָ֖מָּה נַפְתָּלִ֥י אֶחָֽד׃
<h3>{ד}</h3>
וְעַ֣ל ׀ גְּב֣וּל נַפְתָּלִ֗י מִפְּאַ֥ת קָדִ֛מָה עַד־פְּאַת־יָ֖מָּה מְנַשֶּׁ֥ה אֶחָֽד׃
<h3>{ה}</h3>
וְעַ֣ל ׀ גְּב֣וּל מְנַשֶּׁ֗ה מִפְּאַ֥ת קָדִ֛מָה עַד־פְּאַת־יָ֖מָּה אֶפְרַ֥יִם אֶחָֽד׃
<h3>{ו}</h3>
וְעַ֣ל ׀ גְּב֣וּל אֶפְרַ֗יִם מִפְּאַ֥ת קָדִ֛ים וְעַד־פְּאַת־יָ֖מָּה רְאוּבֵ֥ן אֶחָֽד׃
<h3>{ז}</h3>
וְעַ֣ל ׀ גְּב֣וּל רְאוּבֵ֗ן מִפְּאַ֥ת קָדִ֛ים עַד־פְּאַת־יָ֖מָּה יְהוּדָ֥ה אֶחָֽד׃
<h3>{ח}</h3>
וְעַל֙ גְּב֣וּל יְהוּדָ֔ה מִפְּאַ֥ת קָדִ֖ים עַד־פְּאַת־יָ֑מָּה תִּהְיֶ֣ה הַתְּרוּמָ֣ה אֲ‍ֽשֶׁר־תָּרִ֡ימוּ חֲמִשָּׁה֩ וְעֶשְׂרִ֨ים אֶ֜לֶף רֹ֗חַב וְאֹ֜רֶךְ כְּאַחַ֤ד הַחֲלָקִים֙ מִפְּאַ֤ת קָדִ֙ימָה֙ עַד־פְּאַת־יָ֔מָּה וְהָיָ֥ה הַמִּקְדָּ֖שׁ בְּתוֹכֽוֹ׃
<b style="color: gray;">רש"י</b> <b>תהיה התרומה וגו' .</b> וא''ת היאך יתכן שתהא ירושלים במקומה והלא היתה ירושלים במיצר צפוני של יהודה שנטל דרומה של ארץ כנען וכאן הוא באמצע השבטים אין חלוקה זו דומה לחלוקת יהושע שזו כשורת הכרם וכל החלקים שוין וחלוק' יהושע היה שבט יהודה חלק גדול ואף כי ( חלקו היה ) רב ממנו עד שנטל שמעון בגורלו שנא' ( יהושע יט ) מחבל בני יהודה נחלת בני שמעון לפיכך יש די עתה ברוחב חלק שנטל יהודה בימי יהושע ליטול בו חלק עכשיו ה' שבטים הנותרים לפי שהאורך גדול מאד מפאת קדים עד אוקיינוס וירושלים במקומה : <b>והיה המקדש בתוכו .</b> כמו שמפרש והולך :
<b style="color: gray;">מצודת דוד</b> <b>מפאת קדים .</b> החלק מפאת קדים וכו' תהיה התרומה וכו' היא האמורה למעלה תרימו תרומה לה' וכו' עד ולנשיא מזה ומזה וכו' ( לעיל מה ) : <b>רוחב .</b> מצפון לדרום : <b>כאחד החלקים .</b> שחלקו השבטים ולתוספת ביאור אמר מפאת קדימה וגו' : <b>בתוכו .</b> בתוך התרומה ההיא כמו שמפורש והולך :
<h3>{ט}</h3>
הַתְּרוּמָ֕ה אֲשֶׁ֥ר תָּרִ֖ימוּ לַֽיהוָ֑ה אֹ֗רֶךְ חֲמִשָּׁ֤ה וְעֶשְׂרִים֙ אֶ֔לֶף וְרֹ֖חַב עֲשֶׂ֥רֶת אֲלָפִֽים׃
<b style="color: gray;">רש"י</b> <b>התרומה , אשר תרימו לה' .</b> מן החלק הזה שהופרש אצל יהוד' בדרומו אורך ממזרח עד הים ורחב כ''ה אלף קנים ממנה תהיה תרומה לה' למקדש ומקום לבתים לכהנים ארך כ''ה אלפים קנים ממזרח למערב ורחב י' אלפים מן הצפון לדרום :
<b style="color: gray;">מצודת דוד</b> <b>התרומה וגו' .</b> זהו חלק הכהנים שיקחו בפאת הצפוני מהחלק הזה ארך ממזרח למערב תהיה באמצעות אורך החלק : <b>ורחב .</b> מצפון לדרום :
<b style="color: gray;">מלבי"ם פירוש המילות</b> <b>בתרומה,</b> באמצע אורך של רצועה זו נתרמה רצועה של כ''ה אלף קנים באורך וכ''ה אלף קנים ברוחב, ונחלקה ברוחב לג' חלקים. חלק א' מצד צפון, מדרום לנחלת יהודה, מחזיק כ''ה אלף קנים באורך ועשרת אלפים קנים ברוחב :
<h3>{י}</h3>
וּ֠לְאֵ֜לֶּה תִּהְיֶ֣ה תְרֽוּמַת־הַקֹּדֶשׁ֮ לַכֹּֽהֲנִים֒ צָפ֜וֹנָה חֲמִשָּׁ֧ה וְעֶשְׂרִ֣ים אֶ֗לֶף וְיָ֙מָּה֙ רֹ֚חַב עֲשֶׂ֣רֶת אֲלָפִ֔ים וְקָדִ֗ימָה רֹ֚חַב עֲשֶׂ֣רֶת אֲלָפִ֔ים וְנֶ֕גְבָּה אֹ֕רֶךְ חֲמִשָּׁ֥ה וְעֶשְׂרִ֖ים אָ֑לֶף וְהָיָ֥ה מִקְדַּשׁ־יְהוָ֖ה בְּתוֹכֽוֹ׃
<b style="color: gray;">רש"י</b> <b>ולאלה תהיה תרומת הקדש לכהנים .</b> ואלה העשרת אלפים רחב וכ''ה אלף אורך יהיה לכהנים בצפון בתוך רצועות התרומה הגדולה אצל דרומו של יהודה : <b>צפונה חמשה ועשרים אלף .</b> הוא האורך ממזרח למערב : <b>וימה רחב עשרת אלפים .</b> מצד מערב רחב עשרת אלפים מן הצפון לדרו' : <b>וקדימה רחב עשרת אלפים .</b> ורוח מזרחית י' אלפים מן הצפון לדרום : <b>ונגבה אורך חמשה ועשרים אלף .</b> מן המזרח למערב : <b>והיה מקדש ה' בתוכו .</b> הוא הר הבית ה' מאות קנים על ה' מאות קנים יהיה באמצע רצועה זו וכל סביבותיו לכהנים י''ב אלפים ומאתים וחמשים לצד מזרח וכן לצד מערב וברוחב ארבעת אלפים וז' מאות וחמשים לצפון וכן לדרום כמו שאמור למעלה בענין יהיה מדה אל הקודש ה' מאות בה' מאות מרובע :
<b style="color: gray;">מצודת דוד</b> <b>ולאלה .</b> ובאלה כ''ה אלף על עשרת אלפים תהיה להכהנים בפאת צפון כ''ה אלף אורך ובפאת מערב רחב עשרת אלפים וגו' ובנין המקדש יהיה באמצעית הרצועה ההיא בין באורך בין ברוחב :
<b style="color: gray;">מצודת ציון</b> <b>ולאלה .</b> כמו ובאלה ובאה הלמ''ד במקום בי''ת וכן ישבת לכסא ( תהלים ט ) :
<b style="color: gray;">מלבי"ם פירוש המילות</b> <b>וזה יהיה לכהנים,</b> וארכה ממזרח למערב כ''ה אלף קנים בין בצד צפון בין בצד דרום, ורחבה מצפון לדרום י' אלפים בין בצד מזרח בין בצד מערב ומקדש ה' באמצע ת''ק קנים על ת''ק קנים. והמותר על מקום המקדש :
<h3>{יא}</h3>
לַכֹּהֲנִ֤ים הַֽמְקֻדָּשׁ֙ מִבְּנֵ֣י צָד֔וֹק אֲשֶׁ֥ר שָׁמְר֖וּ מִשְׁמַרְתִּ֑י אֲשֶׁ֣ר לֹֽא־תָע֗וּ בִּתְעוֹת֙ בְּנֵ֣י יִשְׂרָאֵ֔ל כַּאֲשֶׁ֥ר תָּע֖וּ הַלְוִיִּֽם׃
<b style="color: gray;">רש"י</b> <b>לכהנים המקודש .</b> החלק הזה המקודש יהיה לכהנים :
<b style="color: gray;">מצודת דוד</b> <b>לכהנים , המקודש .</b> זה יותן לכהנים המקודשים המשמשים במזבח והם מבני צדוק כ''ג אשר שמרו משמרת ה' ולא זזו ממנה ולתוספת ביאור אמר אשר לא תעו מה' לעבוד עבודת הפסילים בזמן שתעו בני ישראל כאשר תעו שאר הכהנים בני לוי שעשו עבודת העם לפני הפסילים וכמ''ש למעלה והכהנים הלוים בני צדוק אשר שמרו וגו' ( לעיל מד ) :
<b style="color: gray;">מצודת ציון</b> <b>המקודש .</b> כמו המקודשים והוא דרך כלל : <b>תעו .</b> הוא לשון מושאל מן התועה בדרך :
<b style="color: gray;">מלבי"ם פירוש המילות</b> <b>לכהנים המקודש מבני צדוק,</b> יהיה לכהנים מבני צדוק שלא עבדו ע''ז ורק הם יהיו כשרים לעבודה (כמ''ש למעלה סי' מ''ד), יהיה להם חלק הזה <b>המקודש</b> מיתר החלקים :
<h3>{יב}</h3>
וְהָיְתָ֨ה לָהֶ֧ם תְּרוּמִיָּ֛ה מִתְּרוּמַ֥ת הָאָ֖רֶץ קֹ֣דֶשׁ קָדָשִׁ֑ים אֶל־גְּב֖וּל הַלְוִיִּֽם׃
<b style="color: gray;">רש"י</b> <b>תרומיה .</b> מפורשת תרומה היא שם הפרשה תרומיה מפורשת והיתה להם הרצועה הזאת מפורשת מתרומת הארץ מן התרומה הגדולה שהותרמה מן הארץ אורך מאוקיינוס עד גבול מזרח ברוחב כ''ה אלפים כמו שאמור למעלה ממנו יבדילו רצועה זו באמצע ארכה לכהני' ולמקדש : <b>קדש קדשים .</b> שכל התרומה הגדולה קודש לכהנים וללוים ולנשיא ולאחוזת העיר ולעובדי העיר כמו שמפורש והולך וזו כ''ה אלף אורך וי' אלף רוחב בצפונו המפורש' ממנה לכהנים ולמקדש תהיה קדש קדשים : <b>אל גבול הלוים .</b> אצל רצועות הלוים :
<b style="color: gray;">מצודת דוד</b> <b>והיתה להם .</b> לכהנים ההם יהיה התרומה מתרומת הארץ כי כל הרצועה ההיא באורך כל א''י וברוחב חמשה ועשרים אלף קנים תקרא תרומת הארץ וחלק הכהנים תקרא תרומה מן התרומה והיא קדש קדשים מול תרומת הארץ : <b>אל גבול הלוים .</b> החלק הזה תהיה אצל גבול הלוים :
<b style="color: gray;">מצודת ציון</b> <b>תרומיה .</b> ענין הפרשה :
<b style="color: gray;">מלבי"ם פירוש המילות</b> <b>והיתה להם תרומה</b> שהוא ק''ק לערך יתר החלקים, אצל גבול הלוים, שהוא בדרום של חלק הכהנים :
<h3>{יג}</h3>
וְהַלְוִיִּ֗ם לְעֻמַּת֙ גְּב֣וּל הַכֹּהֲנִ֔ים חֲמִשָּׁ֨ה וְעֶשְׂרִ֥ים אֶ֙לֶף֙ אֹ֔רֶךְ וְרֹ֖חַב עֲשֶׂ֣רֶת אֲלָפִ֑ים כָּל־אֹ֗רֶךְ חֲמִשָּׁ֤ה וְעֶשְׂרִים֙ אֶ֔לֶף וְרֹ֖חַב עֲשֶׂ֥רֶת אֲלָפִֽים׃
<b style="color: gray;">רש"י</b> <b>והלוים לעומת גבול הכהנים .</b> אצל רצועות הכהנים כמדת הכהנים כנגד כל ארכה . כל אורך . כל הרצועות אורכן כ''ה אלף :
<b style="color: gray;">מצודת דוד</b> <b>והלוים .</b> ר''ל וחלק הלוים תהיה נגד גבול הכהנים ושוה לו אורך כ''ה אלף ורוחב עשרח אלפים : <b>כל אורך וגו' .</b> ר''ל ללוים תהיה כל השטח הזה אורך כ''ה אלף וכו' ולפי שאל הכהנים לא יהיה כל השטח כי בו יהיה מקום המקדש לזה אמר ללוים יהיה כל האורך ולא יפסיק דבר :
<b style="color: gray;">מצודת ציון</b> <b>לעומת .</b> ר''ל שוה לה וכן והאופנים לעומתם ( לעיל י ) :
<b style="color: gray;">מלבי"ם פירוש המילות</b> <b>והלוים,</b> יהיה להם ג''כ רצועה כזו שארכה כ''ה אלף ורחבה י' אלף, <b>כל ארך חמשה ועשרים אלף,</b> ר''ל הם יהיו להם כל האורך והרוחב משא''כ הכהנים לא יקחו כל האורך כי יורם ממנו חמש מאות קנים אל המקדש :
<h3>{יד}</h3>
וְלֹא־יִמְכְּר֣וּ מִמֶּ֗נּוּ וְלֹ֥א יָמֵ֛ר וְלֹ֥א (יעבור) [יַעֲבִ֖יר] רֵאשִׁ֣ית הָאָ֑רֶץ כִּי־קֹ֖דֶשׁ לַיהוָֽה׃
<b style="color: gray;">רש"י</b> <b>ולא ימר .</b> ולא יחליפם בקרקע אחר :
<b style="color: gray;">מצודת דוד</b> <b>ולא ימכרו ממנו .</b> חוזר הוא על הכהנים ועל הלוים שלא ימכר מי מאחוזתו : <b>ולא ימר .</b> לא יחליף ממנו בקרקע אחרת ולא יעבור ממנו שם ראשית הארץ כי כמו שנקראת תרומה נקראת ראשית כי התרומה נקראת ראשית כמ''ש ראשית דגנך ( דברים יח ) ועל התרומה יאמר שמפריש אותה ראשונה קודם המעשר : <b>כי קדש לה' .</b> כי אחוזת הכהנים והלוים המה קדש ואין מהראוי להוציאם לחולין להיות ביד זרים :
<b style="color: gray;">מצודת ציון</b> <b>ימר .</b> מל' תמורה וחלוף :
<b style="color: gray;">מלבי"ם פירוש המילות</b> <b>ולא ימכרו</b> הגם שניתן להם לאחוזה אין להם רשות למכור ממנו, <b>ולא להמירו</b> בחלק אחר, ולא יעביר על ידי בת יורשת נחלה, <b>כי קדש לה'</b> כמ''ש ושדה מגרש עריהם לא ימכר, ורומז גם כן על יתר הדינים שבתורה שאין עושין מגרש שדה וכו' :
<h3>{טו}</h3>
וַחֲמֵ֨שֶׁת אֲלָפִ֜ים הַנּוֹתָ֣ר בָּרֹ֗חַב עַל־פְּנֵ֨י חֲמִשָּׁ֤ה וְעֶשְׂרִים֙ אֶ֔לֶף חֹֽל־ה֣וּא לָעִ֔יר לְמוֹשָׁ֖ב וּלְמִגְרָ֑שׁ וְהָיְתָ֥ה הָעִ֖יר (בתוכה) [בְּתוֹכֽוֹ]:
<b style="color: gray;">רש"י</b> <b>וחמשת אלפים הנותר ברוחב .</b> רצועות התרומה הגדולה שהיתה כ''ה אלפי' רחב ואורך כאחת החלקי' מפאת קדים עד פאת ים וממנ' חזר ותרם שתי רצועות באמצעיתה אורך כ''ה אלף ורחבן כ' אלף ועדיין נשאר ברחבה חמשת אלפים אותם חמשת אלפים רוחב יהיו למושב העיר ארכן על פני אורך כ''ה אלף של תרומת הלוים : <b>חול הוא .</b> ואינן קודש כתרומת אותה רצועה של הכהנים והלוים חול הוא אצלם ויהיו לעיר למושב ישראל ולמגרש סביב העיר : <b>בתוכה .</b> באמצע אותה רצועה :
<b style="color: gray;">מצודת דוד</b> <b>הנותר ברוחב .</b> כי כל הרצועה בכללה תהיה כ''ה אלף רוחב הוצא מהם י' אלפים חלק הכהנים וכנגדן ללוים א''כ נשאר עוד מהרוחב חמשת אלפים : <b>על פני .</b> ר''ל באורך כ''ה אלף : <b>חול הוא .</b> אל מול קדושת אחוזת הכהנים והלוים תחשב לחולין : <b>לעיר למושב .</b> ר''ל הרצועה ההיא תהיה לצורך מושב העיר לשדות ולכרמים לכלכל יושבי העיר : <b>ולמגרש .</b> סביב העיר תהיה מגרש והוא מקום פנוי מבלי זריעה ונטיעה והוא נוי לעיר : <b>בתוכו .</b> באמצעות החלק הזה :
<b style="color: gray;">מצודת ציון</b> <b>על פני .</b> ר''ל באורך : <b>למושב .</b> מלשון ישיבה : <b>ולמגרש .</b> יקרא כן לפי שהוא חוץ לעיר וכאלו נגרש מן העיר :
<b style="color: gray;">מלבי"ם פירוש המילות</b> <b>וחמשת אלפים הנותר ברוחב</b> מן הכ''ה אלף יהיה מיוחד לבנות בו בנין עיר ירושלים של לעתיד, ולמגרש לעיר סביב :
<h3>{טז}</h3>
וְאֵלֶּה֮ מִדּוֹתֶיהָ֒ פְּאַ֣ת צָפ֗וֹן חֲמֵ֤שׁ מֵאוֹת֙ וְאַרְבַּ֣עַת אֲלָפִ֔ים וּפְאַת־נֶ֕גֶב חֲמֵ֥שׁ (חמש) מֵא֖וֹת וְאַרְבַּ֣עַת אֲלָפִ֑ים וּמִפְּאַ֣ת קָדִ֗ים חֲמֵ֤שׁ מֵאוֹת֙ וְאַרְבַּ֣עַת אֲלָפִ֔ים וּפְאַת־יָ֕מָּה חֲמֵ֥שׁ מֵא֖וֹת וְאַרְבַּ֥עַת אֲלָפִֽים׃
<b style="color: gray;">רש"י</b> <b>ואלה מדותיה .</b> של עיר : <b>פאת צפון וגו' .</b> מרובעת ארבעת אלפים וחמש מאות קנים על ארבעת אלפים וחמש מאות קנים נשארו ברוחב חמש מאות הם יהיה להם למגרש מאתים וחמשים לצפון מאתים וחמשים קנים לדרום כמו שאמור במקר' שלמטה וכן למזרח ומערב הרי חמשת אלפים על חמשת אלפים באמצע הרצועה הרי כל רחבה ממולא ובאורך הרצועה הזאת השלישית נשארו י' אלפים למזרח וי' אלפים למערב עליה' הוא מפרש ואומר והנותר באורך לעומת תרומת הקדש י' אלפים קדימה וי' אלפים ימה :
<b style="color: gray;">מצודת דוד</b> <b>ואלה מדותיה .</b> של העיר :
<b style="color: gray;">מלבי"ם פירוש המילות</b> (טז-יז) <b>ואלה מדותיה</b> של ירושלים שלעתיד, העיר עם המגרש היה חמשת אלפים קנים באורך וברוחב, והיה המגרש מכל צד ר''נ קנים, והעיר באמצע ד' אלפים וחמש מאות קנים :
<h3>{יז}</h3>
וְהָיָ֣ה מִגְרָשׁ֮ לָעִיר֒ צָפ֙וֹנָה֙ חֲמִשִּׁ֣ים וּמָאתַ֔יִם וְנֶ֖גְבָּה חֲמִשִּׁ֣ים וּמָאתָ֑יִם וְקָדִ֙ימָה֙ חֲמִשִּׁ֣ים וּמָאתַ֔יִם וְיָ֖מָּה חֲמִשִּׁ֥ים וּמָאתָֽיִם׃
<b style="color: gray;">מצודת דוד</b> <b>והיה מגרש לעיר .</b> מדת המגרש אשר לעיר : <b>צפונה .</b> בפאת צפון יהיה חמשים ומאתים קנים וגו' :
<h3>{יח}</h3>
וְהַנּוֹתָ֨ר בָּאֹ֜רֶךְ לְעֻמַּ֣ת ׀ תְּרוּמַ֣ת הַקֹּ֗דֶשׁ עֲשֶׂ֨רֶת אֲלָפִ֤ים קָדִ֙ימָה֙ וַעֲשֶׂ֤רֶת אֲלָפִים֙ יָ֔מָּה וְהָיָ֕ה לְעֻמַּ֖ת תְּרוּמַ֣ת הַקֹּ֑דֶשׁ וְהָיְתָ֤ה (תבואתה) [תְבֽוּאָתוֹ֙] לְלֶ֔חֶם לְעֹבְדֵ֖י הָעִֽיר׃
<b style="color: gray;">רש"י</b> <b>והיתה תבואתה .</b> ללחם לעובדי העיר . הם הגבעונים הנתונים חוטבי עצים ושואבי מים כן שמעתי משמו של רבי מנחם זצ''ל : <b>לעובדי העיר .</b> אישארבנ''ט בלע''ז . והיה מגרש לעיר . כל מגרשי עיר שבמקרא מקום פנוי לא בתים ולא שדה :
<b style="color: gray;">מצודת דוד</b> <b>והנותר בארך .</b> כי ברחב לא נשאר כלום כי העיר תהיה ד' אלפים ות''ק קנים ומגרש מזה ומגרש מזה כ''א ר''ן קנים הרי ה' אלפים קנים וימלאו כל הרחב אבל באורך נשאר עשרת אלפים מזה ומזה לכן אמר והנותר באורך עד מול כלות תרומת הקדש והוא אחוזת הכהנים והלוים והם עשרת אלפים למזרח ועשרת אלפים למערב וזה יהיה מול תרומת הקדש ושוה לו כמדתו : <b>והיתה תבואתו .</b> התבואה הגדילה בשטח הזה תהיה למאכל לעובדי העיר הם יושבי העיר העוסקים בעבודת העיר ותקונה :
<b style="color: gray;">מלבי"ם פירוש המילות</b> <b>והנותר,</b> מה שיותר באורך הרצועה עשרת אלפים קנים מכל צד, (מגביל לעומת תרומת הקדש שבצדו אשר לכהנים וללוים), יהיה שם שדות וכרמים לעובדי העיר המתעסקים בעבודת העיר :
<h3>{יט}</h3>
וְהָעֹבֵ֖ד הָעִ֑יר יַעַבְד֕וּהוּ מִכֹּ֖ל שִׁבְטֵ֥י יִשְׂרָאֵֽל׃
<b style="color: gray;">רש"י</b> <b>יעבדוהו מכל שבטי ישראל .</b> שנתנו להם זה תלק בארץ :
<b style="color: gray;">מצודת דוד</b> <b>והעובד העיר .</b> ר''ל כ''א מעובדי העיר יעבדו אותו מכל שבטי ישראל ר''ל כל שבטי ישרא' חייבי' לעבוד את עובדי העיר להזמין את כל הצרי' להם כי הם יושבים בעיר במקום כל ישראל ועוסקים בעבורם בעבודת העיר לכן לעומת זה יתעסקו המה בעבודתם :
<b style="color: gray;">מלבי"ם פירוש המילות</b> <b>והעובד העיר יעבדוהו מכל שבטי ישראל,</b> ר''ל כל שבטי ישראל יצטרכו לתת צרכי עובדי העיר ומחייתם לכן יתנו להם רצועה זו שכל ישראל יש לו חלק בה לשדות וכרמים :
<h3>{כ}</h3>
כָּל־הַתְּרוּמָ֗ה חֲמִשָּׁ֤ה וְעֶשְׂרִים֙ אֶ֔לֶף בַּחֲמִשָּׁ֥ה וְעֶשְׂרִ֖ים אָ֑לֶף רְבִיעִ֗ית תָּרִ֙ימוּ֙ אֶת־תְּרוּמַ֣ת הַקֹּ֔דֶשׁ אֶל־אֲחֻזַּ֖ת הָעִֽיר׃
<b style="color: gray;">רש"י</b> <b>כל התרומה .</b> המקודשת המותרמ' מתוך התרומ' הגדול' כ''ה אלפים קנים על כ''ה אלפים קנים : <b>רביעית .</b> מרובעת אל תרומת הקדש לכהנים וללוים : <b>ואל אחוזת העיר .</b> אחוזת פורפרי''ש בלע''ז :
<b style="color: gray;">מצודת דוד</b> <b>כל התרומה .</b> כלול בה חלק הכהנים והלוים ואחוזת העיר : <b>רביעית .</b> שטח מרובעת תרימו את תרומת הקדש היא חלק הכהנים והלוים : <b>אל אחוזת העיר .</b> עם אחוזת העיר תהיה מרובעת :
<b style="color: gray;">מצודת ציון</b> <b>רביעית .</b> מרובעת : <b>אל .</b> כמו עם : <b>אחוזת .</b> חלק ונחלה :
<b style="color: gray;">מלבי"ם פירוש המילות</b> <b>כל התרומה</b> ר''ל לפ''ז החלק שהרימו מן הרצועה הכוללת אל אחוזת העיר היה חלק רביעית מן הרצועה שנשארה, כי הרצועה שנשארה היתה עשרים אלף שהרביעית ממנה חמשה אלף :
<h3>{כא}</h3>
וְהַנּוֹתָ֣ר לַנָּשִׂ֣יא מִזֶּ֣ה ׀ וּמִזֶּ֣ה ׀ לִתְרֽוּמַת־הַקֹּ֣דֶשׁ וְלַאֲחֻזַּ֪ת הָעִ֟יר אֶל־פְּנֵ֣י חֲמִשָּׁה֩ וְעֶשְׂרִ֨ים אֶ֥לֶף ׀ תְּרוּמָה֮ עַד־גְּב֣וּל קָדִימָה֒ וְיָ֗מָּה עַל־פְּ֠נֵי חֲמִשָּׁ֨ה וְעֶשְׂרִ֥ים אֶ֙לֶף֙ עַל־גְּב֣וּל יָ֔מָּה לְעֻמַּ֥ת חֲלָקִ֖ים לַנָּשִׂ֑יא וְהָֽיְתָה֙ תְּרוּמַ֣ת הַקֹּ֔דֶשׁ וּמִקְדַּ֥שׁ הַבַּ֖יִת (בתוכה) [בְּתוֹכֽוֹ]:
<b style="color: gray;">רש"י</b> <b>והנותר לנשיא וגו' .</b> והנותר בארך התרומה הגדולה : <b>מזה ומזה .</b> למזרח ולמערב של תרומת הקודש ולאחוזת העיר : <b>אל פני חמשה ועשרים אלף .</b> על רוחב כ''ה אלפים תרומה עד גבול קדימ' של א''י וגו' : <b>וימה על פני וגו' .</b> וכן למערב על פני שלשת הרצועות של כהנים ולוים אחוזת העיר ברחב כ''ה אלפי' : <b>על גבול ימה .</b> כמו עד גבול ימה עד אוקיינוס : <b>לעומת חלקים .</b> כנגד ארך חלקי השבטים : <b>לנשיא .</b> יהיה : <b>והיתה תרומת הקודש .</b> היא רצועות הכהנים : <b>ומקדש הבית בתוכה .</b> הכל באמצע נחלת הנשיא :
<b style="color: gray;">מצודת דוד</b> <b>והנותר לנשיא מזה ומזה וגו' .</b> ר''ל לנשיא תהיה הנותר מהתרומה ההיא מהעבר מזה ומהעבר מזה לתרומת הקדש הוא חלק הכהנים והלוים : <b>ולאחוזת העיר אל פני .</b> לפני כ''ה אלף רוחב כל התרומה עד סוף גבול המזרח וכן במערב לפני כ''ה אלף רוחב כל התרומה עד סוף גבול המערב מול חלקי השבטים ושוה להם זה יהיה לנשיא : <b>תרומת הקדש .</b> על חלק הכהנים יאמר : <b>ומקדש הבית .</b> כפל המלה בשמות נרדפים וכן נגב תימנה ( לעיל מז ) : <b>בתוכו .</b> באמצעית אורך חלק הנשיא :
<b style="color: gray;">מצודת ציון</b> <b>אל פני .</b> לפני : <b>על פני .</b> כמו אל פני : <b>על גבול .</b> עד הגבול :
<b style="color: gray;">מלבי"ם פירוש המילות</b> <b>והנותר לנשיא,</b> מה שנשאר באורך חוץ מן הרצועה של אורך ורחב כ''ה אלף שהרימו תרומת הקדש בין למזרח בין למערב יהיה חלקו של הנשיא, <b>והיתה תרומת הקדש,</b> וגם היא נקראת תרומת הקדש על שמקדש ה' בתוכה באמצע חלק הנשיא יהיה חלק הכהנים עם המקדש :
<h3>{כב}</h3>
וּמֵאֲחֻזַּ֤ת הַלְוִיִּם֙ וּמֵאֲחֻזַּ֣ת הָעִ֔יר בְּת֛וֹךְ אֲשֶׁ֥ר לַנָּשִׂ֖יא יִֽהְיֶ֑ה בֵּ֣ין ׀ גְּב֣וּל יְהוּדָ֗ה וּבֵין֙ גְּב֣וּל בִּנְיָמִ֔ן לַנָּשִׂ֖יא יִהְיֶֽה׃
<b style="color: gray;">רש"י</b> <b>ומאחוזת הלוים ומאחוזת העיר .</b> גם הוא בתוך אשר לנשיח יהיה . בין גבול יהודה ובין גבול בנימין . כל רחב הרצועה אשר בין שני השבטים האלה יהודה מצפון ובנימין מן הדרו' יהיה לנשיא והיא הרצועה שהותרמה ראשון רחב כ''ה אלפים באורך אחר חלקי השבטים :
<b style="color: gray;">מצודת דוד</b> <b>ומאחוזת הלוים .</b> ר''ל ובין אחוזת הלוים ( גם על הכהנים יאמר שהם מבני לוי ) בין אחוזת העיר יהיה באמצעית אורך החלק אשר לנשיא : <b>בין גבול יהודה .</b> כי חלק יהודה יהיה מצפון חלק הנשיא וחלק בנימין יהיה מדרום וכפל הדבר פעמים רבות לתוספת ביאור :
<b style="color: gray;">מצודת ציון</b> <b>ומאחוזת .</b> הוא במ''ם ההשוואה כמו מגדיש ועד קמה ( שופטים טו ) ור''ל בין גדיש וכו' :
<b style="color: gray;">מלבי"ם פירוש המילות</b> <b>ומאחזת הלוים,</b> וגם חלק הלוים וחלק של אחוזת העיר הכל הוא בתוך אשר לנשיא, ר''ל באמצע. ויתר כל האורך שבין חלק יהודה וחלק בנימין יהיה שייך לנשיא, וכאילו תרומת הקדש שנפרש באמצע הרים הנשיא מחלקו :
<h3>{כג}</h3>
וְיֶ֖תֶר הַשְּׁבָטִ֑ים מִפְּאַ֥ת קָדִ֛ימָה עַד־פְּאַת־יָ֖מָּה בִּנְיָמִ֥ן אֶחָֽד׃
<b style="color: gray;">רש"י</b> <b>ויתר השבטים .</b> יטלו בדרומה של אותה רצועה בנימין אצלה ואצלו שמעון ואצלו יששכר ואצלו זבולן ואצלו גד נמצא גד במצר דרומי של ארץ ישראל :
<b style="color: gray;">מצודת דוד</b> <b>ויתר השבטים .</b> ר''ל וכן יחולק ליתר השבטים : <b>מפאת קדימה .</b> ר''ל החלק יהיה מפאת קדימה וכו' ולשבט בנימן יהיה לחלק אחד :
<b style="color: gray;">מלבי"ם פירוש המילות</b> (כג-כד) <b>ויתר השבטים,</b> ומדרום של תרומת הקדש יהיה חלק בנימין שמעון יששכר זבולון וגד, וגד יקח את הנוסף על גבול א''י, שהתחיל מתמר ומי מריבת קדש כנ''ל :
<h3>{כד}</h3>
וְעַ֣ל ׀ גְּב֣וּל בִּנְיָמִ֗ן מִפְּאַ֥ת קָדִ֛ימָה עַד־פְּאַת־יָ֖מָּה שִׁמְע֥וֹן אֶחָֽד׃
<b style="color: gray;">מצודת דוד</b> <b>ועל גבול בנימין .</b> סמוך לגבול בנימין לדרומו יהיה החלק מפאת קדימה וכו' ולשבט שמעון יהיה לחלק אחד וכן יתר השבטים :
<h3>{כה}</h3>
וְעַ֣ל ׀ גְּב֣וּל שִׁמְע֗וֹן מִפְּאַ֥ת קָדִ֛ימָה עַד־פְּאַת־יָ֖מָּה יִשָׂשכָ֥ר אֶחָֽד׃
<h3>{כו}</h3>
וְעַ֣ל ׀ גְּב֣וּל יִשָׂשכָ֗ר מִפְּאַ֥ת קָדִ֛ימָה עַד־פְּאַת־יָ֖מָּה זְבוּלֻ֥ן אֶחָֽד׃
<h3>{כז}</h3>
וְעַ֣ל ׀ גְּב֣וּל זְבוּלֻ֗ן מִפְּאַ֥ת קָדִ֛מָה עַד־פְּאַת־יָ֖מָּה גָּ֥ד אֶחָֽד׃
<h3>{כח}</h3>
וְעַל֙ גְּב֣וּל גָּ֔ד אֶל־פְּאַ֖ת נֶ֣גֶב תֵּימָ֑נָה וְהָיָ֨ה גְב֜וּל מִתָּמָ֗ר מֵ֚י מְרִיבַ֣ת קָדֵ֔שׁ נַחֲלָ֖ה עַל־הַיָּ֥ם הַגָּדֽוֹל׃
<b style="color: gray;">רש"י</b> <b>ועל גבול גד .</b> מצר דרומי שלו : <b>מתמר מי מריבת קדש נחלה .</b> מיריחו עיר התמרים במקצוע המזרח ובא למערב למי מריבת קדש ובא והולך עד נחל מצרים השופך לים הגדול במקצוע דרומית מערבית :
<b style="color: gray;">מצודת דוד</b> <b>ועל גבול גד .</b> ר''ל סמוך לגבול גד שלקח בפאת הדרומי יהיה הגבול מתמר עד מי מריבת קדש ומשם בא הגבול לנחל מצרים ומשם אל הים הגדול :
<b style="color: gray;">מצודת ציון</b> <b>אל פאת .</b> בפאת : <b>על הים .</b> אל הים :
<h3>{כט}</h3>
זֹ֥את הָאָ֛רֶץ אֲשֶׁר־תַּפִּ֥ילוּ מִֽנַּחֲלָ֖ה לְשִׁבְטֵ֣י יִשְׂרָאֵ֑ל וְאֵ֙לֶּה֙ מַחְלְקוֹתָ֔ם נְאֻ֖ם אֲדֹנָ֥י יְהוִֽה׃
<b style="color: gray;">מצודת דוד</b> <b>אשר תפילו מנחלה .</b> רצה לומר אשר תורישו מן הנחלה ההיא אל שבטי ישראל : <b>ואלה מחלקותם .</b> כן יהיה החלוקה שביניהם :
<b style="color: gray;">מצודת ציון</b> <b>מחלקותם .</b> מלשון חלוקה :
<b style="color: gray;">מלבי"ם פירוש המילות</b> <b>זאת הארץ,</b> ר''ל הנה התבאר נחלת הארץ שיתרחב על גבול הקודם, וגם איך יחלקוהו שיהיה ג''כ משונה מחלוקה הקודמת :
<h3>{ל}</h3>
וְאֵ֖לֶּה תּוֹצְאֹ֣ת הָעִ֑יר מִפְּאַ֣ת צָפ֔וֹן חֲמֵ֥שׁ מֵא֛וֹת וְאַרְבַּ֥עַת אֲלָפִ֖ים מִדָּֽה׃
<b style="color: gray;">רש"י</b> <b>תוצאות העיר .</b> שעריה לד' רוחותיה : <b>מדה .</b> הוא קנה המדה חמש מאות וארבעת אלפים קנים :
<b style="color: gray;">מצודת דוד</b> <b>ואלה תוצאות .</b> זה מספר פתחי העיר אשר יצאו בהן : <b>מפאת צפון .</b> ר''ל השערים שיהיו בפאת צפון אשר שם רוחב חמש מאות וארבעת אלפים מדה ומספר השערים יפרש במקרא שלאחריו : <b>מדה .</b> ר''ל קנה המדה :
<b style="color: gray;">מצודת ציון</b> <b>תוצאות .</b> השערים שיוצאין בהן :
<b style="color: gray;">מלבי"ם פירוש המילות</b> <b>ואלה תוצאות העיר מפאת צפון מדה,</b> ר''ל במדת הקנה, שכל קנה ו' אמות נמצא היה אורך ורוחב י''ג מיל וחצי :
<h3>{לא}</h3>
וְשַׁעֲרֵ֣י הָעִ֗יר עַל־שְׁמוֹת֙ שִׁבְטֵ֣י יִשְׂרָאֵ֔ל שְׁעָרִ֥ים שְׁלוֹשָׁ֖ה צָפ֑וֹנָה שַׁ֣עַר רְאוּבֵ֞ן אֶחָ֗ד שַׁ֤עַר יְהוּדָה֙ אֶחָ֔ד שַׁ֥עַר לֵוִ֖י אֶחָֽד׃
<b style="color: gray;">מצודת דוד</b> <b>על שמות שבטי ישראל .</b> ר''ל יקראו על שמות השבטים וזהו לאות שיהי' לכל השבטים חלק בעיר זה כזה : <b>צפונה .</b> יהיו בפאת צפון : <b>שער ראובן אחד .</b> ר''ל אחד יהי' נקרא שער ראובן וכן כולם :
<b style="color: gray;">מלבי"ם פירוש המילות</b> <b>ושערי העיר,</b> היה בכל צד ג' שערים, כל שער לשבט אחד, ואמר תחלה מפאת צפון, ואח''כ ואל פאת קדימה, ואח''כ פאת נגבה מבואר שהתחיל הסדר ממקצוע צפונית מערבית והיה ראובן יהודה לוי ממזרח למערב, ובצד מזרח היה שער יוסף קרוב אל שער לוי שבצפון, ואח''כ בנימין דן, ובדרום, ממזרח למערב שמעון יששכר זבולון, ובמערב מדרום לצפון גד אשר נפתלי, ותראה שבאבני החשן היו קבועים אדם פטדה וברקת שהם אבני ראובן שמעון לוי טור אחד. נופך ספיר ויהלום שהם יהודה יששכר זבולון טור השני. לשם שבו ואחלמה שהם דן נפתלי גד טור השלישי, תרשיש שוהם ישפה שהם אשר יוסף בנימין טור הרביעי ובסדר השערים לוקח אחד מכל טור אל טור שכנגדו בצד השני. בצפון היה ראובן לוי מטור האחד ושמעון מטור הזה הקבע בצד דרום כנגדן. ובדרום יששכר זבולון מטור השני ויהודה לוקח מטור הזה והקבע בצפון כנגדם, ובמערב אשר נפתלי מטור השלישי וגד מטור הזה הקבע במזרח כנגדם. ובמזרח יוסף ובנימין מטור הד' ואשר מטור הזה הקבע במערב כנגדם. ויש לי בזה טעם שאכ''מ :
<h3>{לב}</h3>
וְאֶל־פְּאַ֣ת קָדִ֗ימָה חֲמֵ֤שׁ מֵאוֹת֙ וְאַרְבַּ֣עַת אֲלָפִ֔ים וּשְׁעָרִ֖ים שְׁלֹשָׁ֑ה וְשַׁ֨עַר יוֹסֵ֜ף אֶחָ֗ד שַׁ֤עַר בִּנְיָמִן֙ אֶחָ֔ד שַׁ֥עַר דָּ֖ן אֶחָֽד׃
<b style="color: gray;">מצודת דוד</b> <b>חמש מאות .</b> ר''ל אשר שם רוחב חמש מאות וארבעת אלפים ומספר השערים יהיו שלש' :
<b style="color: gray;">מצודת ציון</b> <b>ואל פאת .</b> ובפאת : <b>ושער .</b> הוי''ו יתירה וטפילה :
<h3>{לג}</h3>
וּפְאַת־נֶ֗גְבָּה חֲמֵ֨שׁ מֵא֜וֹת וְאַרְבַּ֤עַת אֲלָפִים֙ מִדָּ֔ה וּשְׁעָרִ֖ים שְׁלֹשָׁ֑ה שַׁ֣עַר שִׁמְע֞וֹן אֶחָ֗ד שַׁ֤עַר יִשָּׂשכָר֙ אֶחָ֔ד שַׁ֥עַר זְבוּלֻ֖ן אֶחָֽד׃
<b style="color: gray;">מצודת ציון</b> <b>מדה .</b> הוא קנה המדה בת ששה אמות :
<h3>{לד}</h3>
פְּאַת־יָ֗מָּה חֲמֵ֤שׁ מֵאוֹת֙ וְאַרְבַּ֣עַת אֲלָפִ֔ים שַֽׁעֲרֵיהֶ֖ם שְׁלֹשָׁ֑ה שַׁ֣עַר גָּ֞ד אֶחָ֗ד שַׁ֤עַר אָשֵׁר֙ אֶחָ֔ד שַׁ֥עַר נַפְתָּלִ֖י אֶחָֽד׃
<b style="color: gray;">מצודת דוד</b> <b>שעריהם .</b> ר''ל השערים שיעמדו במשך חמש מאות וארבעת אלפים של רוחב העיר מספרם יהיו שלש' :
<h3>{לה}</h3>
סָבִ֕יב שְׁמֹנָ֥ה עָשָׂ֖ר אָ֑לֶף וְשֵׁם־הָעִ֥יר מִיּ֖וֹם יְהוָ֥ה ׀ שָֽׁמָּה׃
<b style="color: gray;">רש"י</b> <b>סביב שמנה עשר אלף .</b> היקף עיר י''ח אלף קנים כך עולה חשבון ריבועה : <b>ושם העיר מיום ה' שמה .</b> ת''י ושמא דקרתא דמתפרש מיומא די ישרי ה' שכינתיה תמן כלומר לא יקרא לה שם אחר אלא שם הראשון שהיה לה מיום שעקד אברהם את יצחק בנו שם שקרא לו יראה והיא היה שמה שלם הרי ירושלים ויש עוד לפתור ושם העיר יהיה לעתיד מיום בניינה ולהלן יקראו לה ה' שמה , סליק ספר יחזקאל :
<b style="color: gray;">מצודת דוד</b> <b>סביב .</b> ההיקף בארבעת הרוחות יהי' שמנה עשר אלף : <b>ושם העיר מיום ה' שמה .</b> מיום ההוא והלאה יהי' שם העיר ה' שמה ר''ל עד עולם לא תסיר עוד שכינתו מן העיר אבל תהי' שמה ותקרא כן שם העיר לאות :
<b style="color: gray;">מלבי"ם פירוש המילות</b> <b>סביב שמנה עשר אלף,</b> ח''י אלף קנים יהיו מדת סביב העיר, שרומז למרכבת ה' רבותים אלפי שנאן ח''י מחנות הסובבים כבוד ה', ועז''א <b>ושם העיר מיום ה' שמה,</b> שם שכינת כבודו, וח''י אלף סביב כאילו בכל קנה שסביב העיר עומד מלאך ה' מכסא כבודו לשמרה. ומן העיר עד הר הבית היה מ''ה מיל בצמצום וזה מ''ש והיה על מצלות הסוס קדש לה' :
<h1>יהושע</h1>

<h2>יהושע פרק-א</h2>
<h3>{א}</h3>
וַיְהִ֗י אַחֲרֵ֛י מ֥וֹת מֹשֶׁ֖ה עֶ֣בֶד יְהוָ֑ה וַיֹּ֤אמֶר יְהוָה֙ אֶל־יְהוֹשֻׁ֣עַ בִּן־נ֔וּן מְשָׁרֵ֥ת מֹשֶׁ֖ה לֵאמֹֽר׃
<b style="color: gray;">רש"י</b> <b>ויהי אחרי מות משה .</b> מחובר על סדר התורה המסיימת בפטירת משה , וזה מחובר לה :
<b style="color: gray;">מצודת דוד</b> <b>ויהי .</b> באה הוי''ו להוסיף ולחבר למה שהשלימה התורה בספור מיתת משה , ואמר שאחרי זה אמר ה' אל יהושע וכו' :
<b style="color: gray;">מצודת ציון</b> <b>בן נון .</b> בחיר''ק , כמו בן בסגו''ל , ולפי שהן מלות זעירות ודבוקות , תקל הקריאה בחיר''ק מבסגו''ל :
<b style="color: gray;">רלב"ג</b> <b>ויהי אחרי מות משה .</b> ראוי שנקדים כי הגעת הנבואה לנביא במה שתיישר בו העם אם אל טוב נפשיי אם אל טוב גופיי הוא לתועלת העם ההוא ומצד ההשגחה אל העם ההוא תגיע לנביא זאת הנבואה ואולם הנבואה שתגיע לנביא לעניניו בעצמו הנה הוא מצד ההשגחה עליו וזה כלו מבואר למי שעיין בזה בטבעיות , ובדברינו בשני מספר מלחמות ה' , ובביאורינו לספר איוב , ולזה אמר כי לא נחש ביעקב ולא קסם בישראל וגו' , רצה בזה שהם בלתי צריכים למנחשים ולקוסמים להודיעם הענינים העתידים כי השם יתברך להשגחתו על העם הזה יודיעם אלו הענינים באופן שלם על פי נביא ולזה לא ילכו לקראת נחשים וקסמים אשר פיהם דבר שוא ולזאת הסבה אמר יפקוד ה' אלהי הרוחות וגו' אשר יוציאם ואשר יביאם ולזה בחר השם אז ביהושע להיות לנביא לישראל אחרי מות משה עם מה שהשפיע לו משה מהשלימות להכינו אל זה כמו שהתבאר שם ולזה הוא מבואר כי בימי משה לא נצטרכו ישראל לנביאות יהושע ולזה ביאר הכתוב כי אחרי מות משה עבד ה' אז דבר השם אל יהושע אלו הדברים לא קודם זה והנה קרא יהושע בן נון משרת משה להעיר שהסבה היתה בהגעתו למדרגת הנבואה היותו משרת משה כי מפני זה היה תמיד עמו ולמד מחכמתו ומהנהגתו בכל פעולותיו מה שלא היה דרך לתלמיד שאינו משרת ללומדו ולזה אמר פה אלישע בן שפט אשר יצק מים על ידי אליהו וזה ממה שיורה כי גדולה שמושה יותר מלמודה כמו שביארו רבותינו ז''ל :
<h3>{ב}</h3>
מֹשֶׁ֥ה עַבְדִּ֖י מֵ֑ת וְעַתָּה֩ ק֨וּם עֲבֹ֜ר אֶת־הַיַּרְדֵּ֣ן הַזֶּ֗ה אַתָּה֙ וְכָל־הָעָ֣ם הַזֶּ֔ה אֶל־הָאָ֕רֶץ אֲשֶׁ֧ר אָנֹכִ֛י נֹתֵ֥ן לָהֶ֖ם לִבְנֵ֥י יִשְׂרָאֵֽל׃
<b style="color: gray;">רש"י</b> <b>משה עבדי מת .</b> ואילו היה קיים , בו הייתי חפץ , ורבותינו דרשוהו ( תמורה טז א ) על שלשת אלפים הלכות שנשתכחו בימי אבלו של משה , בא יהושע ושאל , אמר לו הקב''ה : משה עבדי מת , והתורה על שמו נקראת , לומר לך אי אפשר , צא וטורדן במלחמה :
<b style="color: gray;">מצודת דוד</b> <b>משה עבדי מת .</b> רצה לומר , אילו היה עדיין חי , לא יכולתם לעבור את הירדן כי עליו נגזר לבל יעבור : <b>ועתה .</b> הואיל והוא מת , קום עבור וכו' :
<b style="color: gray;">מצודת ציון</b> <b>קום .</b> הוא ענין זרוז , כמו ( דברים י יא ) קום לך למסע :
<b style="color: gray;">רלב"ג</b> <b>משה עבדי מת .</b> ראוי שיובן מזה כי עבור ישר' את הירדן הזה לא הסכים השם ית' שיהיה בחיי משה כי הוא ית' גזר עליו שלא יעבור את הירדן לסבה התבאר' בתורה ולזה נתאחר זה עד מות משה כי אין מלכות נוגעת בחברתה אפילו כמלא נימא ואולי נתחברה לזה סבה אחרת וזה כי כבר נתבאר בספר שופטים כי עזב יהושע מהגוים ההם אומות למען נסות בם את ישראל השומרים הם את דרך ה' ללכת בם כאשר שמרו אבותם אם לא והנה אפשר כי ישראל לא היו ראויים שתגיע להם זאת ההצלחה על ידי משה כמו שכיון משה מתחלת הענין בצאתם מארץ מצרים וזה שאם היו אלו המלחמות נעשות על ידי משה היה משיג אל אלו האומות בכללן כליון חרוץ לעוצם מעלתו ותוקף הנפלאות הנעשית על ידו ולזה תמצא בסיחון ועוג שנלחם בהם משה שלא נשאר בהם שריד ופליט ולהיות ישראל בלתי ראויים לכמו זאת ההצלחה כמו שהתפרסם מדבר המרגלים לא זכו אל שתהיה זאת המלחמה על ידי משה והיתה על ידי יהושע ולא היה כחו כל כך גדול ולזה נתעצל באלו המלחמות כמו שהתבאר במה שיבוא עד שהפריד המות בינו ובין השלמת המלחמות ההם וממה שיעיד על שזה העונש השיג משה בעון ישראל מה שאמר במשנה תורה גם בי התאנף ה' בגללכם והנה הזהירו השם ית' לבלתי נטות מדרכי התורה ימין ושמאל ר''ל שלא יוסיף לדבריה' ולא יגרע מהן והנה נראה כי הנטיה לימין הוא כשיוסיף על דבריה והנטיה לשמאל כשיגרע מדבריה והזהירו גם כן שלא יתרשל מהעיון בה כי התלמוד מביא לידי מעשה בחלק המעשיי ממנה ולזה אין ראוי שיקצר האדם מלעיין בדברי' המעשיים ממנה ויחשב כי די לו שיעשה המצות המעשיות ההם כי העיון בדברי תורה בזה יתיישר בשלמות אל המעשה עם שזה יעמידהו על סוד זאת המצוה והתכלית המכוון כה ואולם העיון בחלק העיוני מהתורה שלא יישיר למעשה הוא ממה שאין ספק בו שאין ראוי שיקצר האדם בו כי הוא השלם שבפנים להיישיר המעיין בו אל השלימות האנושי כמו שביארנו בביאורנו לדברי תורה , כי ההולך בדרכי התורה ומעיין בה לפי מה שאפשר הוא מושגח מאתו ית' ויחילו דרכיו בכל עת , וצוהו שלא יירא מהלחם בגוים ההם ואם היו חזקים מאד אבל יהיה לבו בטוח בה' אשר יעדו שכבר ינצח אותם :
<h3>{ג}</h3>
כָּל־מָק֗וֹם אֲשֶׁ֨ר תִּדְרֹ֧ךְ כַּֽף־רַגְלְכֶ֛ם בּ֖וֹ לָכֶ֣ם נְתַתִּ֑יו כַּאֲשֶׁ֥ר דִּבַּ֖רְתִּי אֶל־מֹשֶֽׁה׃
<b style="color: gray;">רש"י</b> <b>כל מקום אשר תדרך כף רגלכם .</b> כיוצא בו נאמר למשה ושנינו בספרי ( פ' עקב ) אם ללמד על תחומי ארץ ישראל , הרי הוא אומר מהמדבר והלבנון הזה , אם כן למה נאמר אשר תדרך כף , אף חוצה לארץ , משתכבשו את הארץ , כל מה שתכבשו מחוצה לארץ יהיה קדוש ויהיה שלכם :
<b style="color: gray;">מצודת דוד</b> <b>בו .</b> מוסב על תחלת המקרא , על כל מקום :
<b style="color: gray;">מצודת ציון</b> <b>תדרך .</b> מלשון דרך , וענינו הליכה וצעידה :
<h3>{ד}</h3>
מֵהַמִּדְבָּר֩ וְהַלְּבָנ֨וֹן הַזֶּ֜ה וְֽעַד־הַנָּהָ֧ר הַגָּד֣וֹל נְהַר־פְּרָ֗ת כֹּ֚ל אֶ֣רֶץ הַֽחִתִּ֔ים וְעַד־הַיָּ֥ם הַגָּד֖וֹל מְב֣וֹא הַשָּׁ֑מֶשׁ יִֽהְיֶ֖ה גְּבוּלְכֶֽם׃
<b style="color: gray;">רש"י</b> <b>מהמדבר והלבנון הזה .</b> הוא מדבר קדש , מדבר צין שעל ידי אדום , שהיה במקצוע דרומית מזרחית ודרך שם נכנסו לארץ , שנאמר ( במדבר כ טז ) : והנה אנחנו בקדש וגו' , ומנין שהיא בדרומית מזרחית , שנאמר ( שם לד ג ) : והיה לכם פאת נגב ממדבר צין על ידי אדום : <b>ועד הנהר הגדול נהר פרת .</b> זה רחבה מדרום לצפון : <b>כל ארץ החתים .</b> בכלל הזה : <b>ועד הים הגדול מבא השמש .</b> לארכה , מן המזרח למערב :
<b style="color: gray;">מצודת דוד</b> <b>מבוא השמש .</b> שהוא ברוח מבוא השמש :
<b style="color: gray;">מצודת ציון</b> <b>והלבנון .</b> כן שם היער , ואולי גדלו בו אילני לבנה : מבוא ענין שקיעה , כמו ( בראשית כח יא ) כי בא השמש :
<h3>{ה}</h3>
לֹֽא־יִתְיַצֵּ֥ב אִישׁ֙ לְפָנֶ֔יךָ כֹּ֖ל יְמֵ֣י חַיֶּ֑יךָ כַּֽאֲשֶׁ֨ר הָיִ֤יתִי עִם־מֹשֶׁה֙ אֶהְיֶ֣ה עִמָּ֔ךְ לֹ֥א אַרְפְּךָ֖ וְלֹ֥א אֶעֶזְבֶֽךָּ׃
<b style="color: gray;">מצודת דוד</b> <b>לא יתיצב .</b> רצה לומר לא יתגבר להיות נצב הקומה : <b>לא ארפך .</b> לא אתן לך רפיון ממני :
<h3>{ו}</h3>
חֲזַ֖ק וֶאֱמָ֑ץ כִּ֣י אַתָּ֗ה תַּנְחִיל֙ אֶת־הָעָ֣ם הַזֶּ֔ה אֶת־הָאָ֕רֶץ אֲשֶׁר־נִשְׁבַּ֥עְתִּי לַאֲבוֹתָ֖ם לָתֵ֥ת לָהֶֽם׃
<b style="color: gray;">רש"י</b> <b>חזק ואמץ .</b> בדרך ארץ , כמה שהוא אומר : כי אתה תנחיל :
<b style="color: gray;">מצודת דוד</b> <b>חזק ואמץ .</b> בהנהגת העם כראוי :
<b style="color: gray;">מצודת ציון</b> <b>ואמץ .</b> אף הוא ענין חוזק , כמו ( משלי כד ה ) מאמץ כח :
<h3>{ז}</h3>
רַק֩ חֲזַ֨ק וֶֽאֱמַ֜ץ מְאֹ֗ד לִשְׁמֹ֤ר לַעֲשׂוֹת֙ כְּכָל־הַתּוֹרָ֗ה אֲשֶׁ֤ר צִוְּךָ֙ מֹשֶׁ֣ה עַבְדִּ֔י אַל־תָּס֥וּר מִמֶּ֖נּוּ יָמִ֣ין וּשְׂמֹ֑אול לְמַ֣עַן תַּשְׂכִּ֔יל בְּכֹ֖ל אֲשֶׁ֥ר תֵּלֵֽךְ׃
<b style="color: gray;">רש"י</b> <b>רק חזק ואמץ מאד .</b> בתורה , כמו שהוא אומר : לשמור ולעשות ככל התורה : <b>תשכיל .</b> תצליח :
<b style="color: gray;">מצודת דוד</b> <b>רק וגו' .</b> כי לולא זאת , לא תועיל כלום בהנהגת העם כראוי : <b>למען .</b> בעבור שמירת התורה תשכיל :
<b style="color: gray;">מצודת ציון</b> <b>תשכיל .</b> ענינו הצלחה , וכן ( שמואל א יח יד ) ויהי דוד לכל דרכיו משכיל , כי המצליח נראה להבריות שעשה מעשיו בהשכל :
<h3>{ח}</h3>
לֹֽא־יָמ֡וּשׁ סֵפֶר֩ הַתּוֹרָ֨ה הַזֶּ֜ה מִפִּ֗יךָ וְהָגִ֤יתָ בּוֹ֙ יוֹמָ֣ם וָלַ֔יְלָה לְמַ֙עַן֙ תִּשְׁמֹ֣ר לַעֲשׂ֔וֹת כְּכָל־הַכָּת֖וּב בּ֑וֹ כִּי־אָ֛ז תַּצְלִ֥יחַ אֶת־דְּרָכֶ֖ךָ וְאָ֥ז תַּשְׂכִּֽיל׃
<b style="color: gray;">רש"י</b> <b>ספר התורה הזה .</b> ספר משנה תורה היה לפניו : <b>והגית בו .</b> והתבוננת בו , כל הגיון שבתורה בלב , כמה דאת אמר ( תהלים יט טו ) : והגיון לבי לפניך ; ( ישעיהו לג יח ) : לבך יהגה אימה :
<b style="color: gray;">מצודת דוד</b> <b>הזה .</b> האמור במקרא שלפניו ( פסוק ז ) אשר צוך משה : <b>למען תשמור .</b> כי כשימוש מפיך , פן תשכח מה : <b>כי אז .</b> כשתשמור לעשות וגו' , אז תצליח :
<b style="color: gray;">מצודת ציון</b> <b>ימוש .</b> יסור , כמו ( ישעיהו נט כא ) לא ימושו מפיך : <b>והגית .</b> פעם תשמש לדבור , כמו ( תהלים לה כח ) ולשוני תהגה , ופעם תשמש למחשבה , כמו ( שם מט ד ) והגות לבי :
<h3>{ט}</h3>
הֲל֤וֹא צִוִּיתִ֙יךָ֙ חֲזַ֣ק וֶאֱמָ֔ץ אַֽל־תַּעֲרֹ֖ץ וְאַל־תֵּחָ֑ת כִּ֤י עִמְּךָ֙ יְהוָ֣ה אֱלֹהֶ֔יךָ בְּכֹ֖ל אֲשֶׁ֥ר תֵּלֵֽךְ׃
<b style="color: gray;">רש"י</b> <b>הלוא צויתיך חזק ואמץ .</b> במלחמה , כמו שנאמר : אל תערוץ ואל תחת , והיכן צוהו , בימי משה שנאמר ( דברים לא כג ) : ויצו את יהושע בן נון וגו' :
<b style="color: gray;">מצודת דוד</b> <b>צויתיך .</b> אני מצוה לך חזק במלחמה מול האויב ואל תירא : <b>כי עמך ה' וגו' .</b> ולא אמר 'כי עמך אני' , אף שה' היה המדבר , ודוגמתו ( שמואל א יב יא ) וישלח כו' ואת שמואל , והמדבר היה שמואל :
<b style="color: gray;">מצודת ציון</b> <b>הלוא .</b> המלה ההיא תורה לזרז ולחזק , כמו ( שופטים ו יד ) הלוא שלחתיך : <b>תערוץ ותחת .</b> שתיהם ענין פחד , כמו ( דברים ז כא ) לא תערוץ מפניהם וכו' ; ( שם א כא ) ואל תחת :
<h3>{י}</h3>
וַיְצַ֣ו יְהוֹשֻׁ֔עַ אֶת־שֹׁטְרֵ֥י הָעָ֖ם לֵאמֹֽר׃
<b style="color: gray;">רש"י</b> <b>ויצו יהושע .</b> ביום שתמו ימי בכי אבל משה :
<b style="color: gray;">מצודת ציון</b> <b>שוטרי .</b> הם הממונים להשמיע להעם דברי המושל ולהכריח על קיומם , כמו ( שם טז יח ) שופטים ושוטרים :
<b style="color: gray;">רלב"ג</b> <b>ויצו יהושע את שוטרי וגו' .</b> אחשוב שזה הענין היה אחר ששלח יהושע המרגלים והעד על זה שכבר נתחבאו המרגלים ג' ימים ובאו לפי פשטי הכתובים כי ביום הד' ולמחרת היום הרביעי השכים יהושע וכל ישראל ובאו עד הירדן ולנו שם טרם יעבורו , ויתכן עוד כי ביום ההוא בעינו שצוה יהושע שוטרי העם הזה שלח המרגלים , והנה לא היה היום ההוא ממנין שלשת ימים שזכר כי הוא אמר בעוד שלשת ימים ר''ל אחר היום ההוא , והנה בתחלת היום החמישי ליום ההוא נשלמו אלו השלשת ימים והנה בעצם היום ההוא באו המרגלים לבית רחב ולנו שם הלילה ומה שאמרה ונחבתם שמה שלשת ימים רוצה לומר עד היום השלישי לנסיעתן וכן מאמר ויבואו ההרה וישבו שם שלשת ימים עד שבו הרודפים רוצה לומר עד היום השלישי ויהיה חסר מלת עד וכמוהו ימצאו רבים כמו שבארנו בביאורנו לדברי תורה באמרו ארבעים יכנו שהרצון בו עד ארבעים , וכן מ''ש ומושב בני ישראל וגו' שהרצון בו עד ארבע מאות ושלשים שנה וכן מה שאמר תספרו חמשים יום הרצון בו עד חמשים יום :
<h3>{יא}</h3>
עִבְר֣וּ ׀ בְּקֶ֣רֶב הַֽמַּחֲנֶ֗ה וְצַוּ֤וּ אֶת־הָעָם֙ לֵאמֹ֔ר הָכִ֥ינוּ לָכֶ֖ם צֵידָ֑ה כִּ֞י בְּע֣וֹד ׀ שְׁלֹ֣שֶׁת יָמִ֗ים אַתֶּם֙ עֹֽבְרִים֙ אֶת־הַיַּרְדֵּ֣ן הַזֶּ֔ה לָבוֹא֙ לָרֶ֣שֶׁת אֶת־הָאָ֔רֶץ אֲשֶׁר֙ יְהוָ֣ה אֱלֹֽהֵיכֶ֔ם נֹתֵ֥ן לָכֶ֖ם לְרִשְׁתָּֽהּ׃
<b style="color: gray;">רש"י</b> <b>הכינו לכם צדה .</b> כל דבר הצריך לדרך וכלי זיינם למלחמה אמר להם לתקן , שאם אתה אומר במאכל ובמשתה , הרי היו מסתפקים במן שבכליהם עד ט''ז בניסן , וכן הוא אומר ( לקמן ה' י''ב ) : וישבות המן ממחרת ( מפי רבי ) : <b>בעוד שלשת ימים .</b> בסוף שלשת ימים , בעוד שתהיו כאן שלשת ימים ואחר תעברו :
<b style="color: gray;">מצודת דוד</b> <b>וצוו וכו' .</b> אף כי נאמר קודם שילוח המרגלים , מכל מקום על כרחך הצווי היה אחרי זה , כי ביום שהלכו המרגלים לנו ביריחו , ובהר התעכבו ג' ימים ובחזירתם לנו במקומם , וביום שאחריו לנו אצל הירדן , וממחרת עברו הירדן : <b>הכינו .</b> עם כי עדיין אכלו את המן , מכל מקום היה בידם מפרי האדמה , ממה שהביאו להם תגרי הגוים , ואת זה צום להכין :
<b style="color: gray;">מצודת ציון</b> <b>צדה .</b> מזון , כמו ( יהושע ט ה ) לחם צידם : <b>בעוד .</b> תרגומו : בסוף :
<b style="color: gray;">רלב"ג</b> <b>בעוד שלשת ימים וגו' .</b> הרצון בו זולת היום שהוא בו ואחר שיעברו אחריו שלשה ימים שלמים יהיה להם כן ולזה אמר אחר זה ויהי מקצה שלשת ימים וגו' להורות כי הרצון בזה אחר עבור שלשה ימים והנה נתאחד הענין עד הבקר כדי שיתפרסם לישראל עוצם המופת הזה ויראו זה בעיניהם והנה צוה לראובני ולגדי ולחצי שבט המנשה שיקיימו התנאי שהתנה להם משה בתתו להם הארץ אשר מעבר הירדן לפאת מזרח וזכר שכבר הסכימו לשמוע אל דבריו באופן שהיו שומעין לדברי משה ושמי שיעבור על מצותו יומת כי כן יעדה התורה בהעובר על דברי הנביא וכ''ש יהושע שהיה מלך ונביא :
<h3>{יב}</h3>
וְלָרֽאוּבֵנִי֙ וְלַגָּדִ֔י וְלַחֲצִ֖י שֵׁ֣בֶט הַֽמְנַשֶּׁ֑ה אָמַ֥ר יְהוֹשֻׁ֖עַ לֵאמֹֽר׃
<h3>{יג}</h3>
זָכוֹר֙ אֶת־הַדָּבָ֔ר אֲשֶׁ֨ר צִוָּ֥ה אֶתְכֶ֛ם מֹשֶׁ֥ה עֶֽבֶד־יְהוָ֖ה לֵאמֹ֑ר יְהוָ֤ה אֱלֹהֵיכֶם֙ מֵנִ֣יחַ לָכֶ֔ם וְנָתַ֥ן לָכֶ֖ם אֶת־הָאָ֥רֶץ הַזֹּֽאת׃
<b style="color: gray;">מצודת דוד</b> <b>זכור .</b> עליכם לזכור : <b>מניח .</b> נותן לכם מקום מנוחה , בתת לכם הארץ הזאת שבעבר הזה :
<h3>{יד}</h3>
נְשֵׁיכֶ֣ם טַפְּכֶם֮ וּמִקְנֵיכֶם֒ יֵשְׁב֕וּ בָּאָ֕רֶץ אֲשֶׁ֨ר נָתַ֥ן לָכֶ֛ם מֹשֶׁ֖ה בְּעֵ֣בֶר הַיַּרְדֵּ֑ן וְאַתֶּם֩ תַּעַבְר֨וּ חֲמֻשִׁ֜ים לִפְנֵ֣י אֲחֵיכֶ֗ם כֹּ֚ל גִּבּוֹרֵ֣י הַחַ֔יִל וַעֲזַרְתֶּ֖ם אוֹתָֽם׃
<b style="color: gray;">רש"י</b> <b>כל גבורי החיל .</b> שבכם יעברו חלוצים :
<b style="color: gray;">מצודת ציון</b> <b>חמושים .</b> מזויינים , כמו ( שמות יג יח ) וחמשים עלו :
<h3>{טו}</h3>
עַ֠ד אֲשֶׁר־יָנִ֨יחַ יְהוָ֥ה ׀ לַֽאֲחֵיכֶם֮ כָּכֶם֒ וְיָרְשׁ֣וּ גַם־הֵ֔מָּה אֶת־הָאָ֕רֶץ אֲשֶׁר־יְהוָ֥ה אֱלֹֽהֵיכֶ֖ם נֹתֵ֣ן לָהֶ֑ם וְשַׁבְתֶּ֞ם לְאֶ֤רֶץ יְרֻשַּׁתְכֶם֙ וִֽירִשְׁתֶּ֣ם אוֹתָ֔הּ אֲשֶׁ֣ר ׀ נָתַ֣ן לָכֶ֗ם מֹשֶׁה֙ עֶ֣בֶד יְהוָ֔ה בְּעֵ֥בֶר הַיַּרְדֵּ֖ן מִזְרַ֥ח הַשָּֽׁמֶשׁ׃
<b style="color: gray;">רש"י</b> <b>מזרח השמש .</b> עבר מזרחי של ירדן :
<b style="color: gray;">מצודת דוד</b> <b>עד אשר יניח .</b> עד אשר יתן ה' מקום מנוחה גם להם : <b>וירשתם .</b> רצה לומר , אז תאחזו בה מבלי מערער הואיל ותקיימו התנאי : <b>מזרח השמש .</b> בעבר המזרחי :
<h3>{טז}</h3>
וַֽיַּעֲנ֔וּ אֶת־יְהוֹשֻׁ֖עַ לֵאמֹ֑ר כֹּ֤ל אֲשֶׁר־צִוִּיתָ֙נוּ֙ נַֽעֲשֶׂ֔ה וְאֶֽל־כָּל־אֲשֶׁ֥ר תִּשְׁלָחֵ֖נוּ נֵלֵֽךְ׃
<h3>{יז}</h3>
כְּכֹ֤ל אֲשֶׁר־שָׁמַ֙עְנוּ֙ אֶל־מֹשֶׁ֔ה כֵּ֖ן נִשְׁמַ֣ע אֵלֶ֑יךָ רַ֠ק יִֽהְיֶ֞ה יְהוָ֤ה אֱלֹהֶ֙יךָ֙ עִמָּ֔ךְ כַּאֲשֶׁ֥ר הָיָ֖ה עִם־מֹשֶֽׁה׃
<b style="color: gray;">מצודת דוד</b> <b>רק וכו' .</b> רצה לומר , לא נשמע אליך רק כשיהיה ה' עמך וכו' , אבל לא בזולת זה :
<h3>{יח}</h3>
כָּל־אִ֞ישׁ אֲשֶׁר־יַמְרֶ֣ה אֶת־פִּ֗יךָ וְלֹֽא־יִשְׁמַ֧ע אֶת־דְּבָרֶ֛יךָ לְכֹ֥ל אֲשֶׁר־תְּצַוֶּ֖נּוּ יוּמָ֑ת רַ֖ק חֲזַ֥ק וֶאֱמָֽץ׃
<b style="color: gray;">רש"י</b> <b>ימרה .</b> יקניט את דבריך :
<b style="color: gray;">מצודת דוד</b> <b>רק חזק .</b> לענוש המורדים ולא למחול על כבודך :
<b style="color: gray;">מצודת ציון</b> <b>ימרה .</b> מלשון מרי ומרד , כמו ( דברים כא יח ) סורר ומורה :
<b style="color: gray;">רלב"ג</b> <b>והתרו</b> לו רק חזק ואמץ רוצה לומר שיתחזק להתנהג ככל דברי התורה כי אם יצום לעבור על דבריה לא ישמעו אליו אלא אם היה זה לפי שעה וזה שהוא והם מחוייבים לחזוק התורה , או ירצה באמרו חזק ואמץ מאוד שיתחזק ויתאמץ על הנהגת העם בחריצות ולא יעזוב הנהגתם כי העם לא יתכן שיהיו זולת רועה כמ''ש משה ולא תהיה עדת ה' כצאן אשר אין להם רועה :
<h2>יהושע פרק-ב</h2>
<h3>{א}</h3>
וַיִּשְׁלַ֣ח יְהוֹשֻׁ֣עַ־בִּן־נ֠וּן מִֽן־הַשִּׁטִּ֞ים שְׁנַֽיִם־אֲנָשִׁ֤ים מְרַגְּלִים֙ חֶ֣רֶשׁ לֵאמֹ֔ר לְכ֛וּ רְא֥וּ אֶת־הָאָ֖רֶץ וְאֶת־יְרִיח֑וֹ וַיֵּ֨לְכ֜וּ וַ֠יָּבֹאוּ בֵּית־אִשָּׁ֥ה זוֹנָ֛ה וּשְׁמָ֥הּ רָחָ֖ב וַיִּשְׁכְּבוּ־שָֽׁמָּה׃
<b style="color: gray;">רש"י</b> <b>וישלח יהושע וגו' .</b> על כרחי אני צריך לומר שבתוך ימי אבל משה שלחם , שהרי לסוף ג' ימים שתמו ימי אבל משה עברו את הירדן , שמשם אנו למדים שמת משה בז' אדר כשאתה מונה ל''ג למפרע מיום שעלו מן הירדן בעשור לחדש הראשון , ועל כרחך משנשתלחו המרגלים לא עברו את הירדן עד יום החמישי , שנאמר : וישבו שם שלשת ימים עד שבו הרודפים בו בלילה , ויעברו ויבאו אל יהושע בן נון וישכם יהושע בבוקר ויסעו מהשטים , הרי יום ד' , וילינו שם טרם יעברו , נמצא שלא עברו עד יום ה' : <b>חרש .</b> ברז , כך תרגם יונתן , אמר להם עשו עצמכם כחרשים , כדי שלא יסתירו דבריהם מפניכם . דבר אחר : חרש חרס , הטעינו עצמיכם קדרות , כדי שתהיו נראין כקדרין : <b>ראו את הארץ ואת יריחו .</b> והלא יריחו בכלל היתה ולמה יצאת , אלא שהיתה קשה כנגד כולם , לפי שהיתה יושבת על הספר . וכיוצא בו ( שמואל ב ב ל ) : ויפקדו מעבדי דוד תשעה עשר איש ועשהאל , והלא עשהאל בכלל היה ולמה יצא , אלא שהיה קשה כנגד כולם , כיוצא בו ( מלכים א יא א ) : והמלך שלמה אהב נשים נכריות רבות ואת בת פרעה , והלא בת פרעה בכלל היתה , ולמה יצאת , אלא שהיה מחבבה כנגד כולם , וכלפי חטא שהחטיאה אותו יותר מכולן , כך שנויה בספרי ( עקב נב ) : <b>אשה זונה .</b> תרגם יהונתן : פונדקיתא , מוכרת מיני מזונות :
<b style="color: gray;">מצודת דוד</b> <b>מרגלים חרש</b> . מחפשים מחשבות הבריות , אם נמס לבבם : <b>לאמר .</b> רצה לומר : וכה אמר :
<b style="color: gray;">מצודת ציון</b> <b>מרגלים .</b> ענין חיפוש כמו ( דברי הימים א , יט ג ) לחקר ולהפך ולרגל : <b>חרש .</b> ענינו מחשבה , כמו ( משלי ג כט ) אל תחרוש על רעך רעה : <b>זונה .</b> מוכרת מזון :
<b style="color: gray;">רלב"ג</b> וראוי שנעיין בהתר ספק מה יקרה בענין הצוואה שצוה יהושע שוטרי העם ושלחו המרגלים מה ענין אלו המרגלים והנה איך שתהיה תשובתם בבאם לא ימנעו מלבוא בארץ לרשת אותה כי כבר יעד להם יהושע כי בעוד שלשת ימים יעברו את הירדן לבא לרשת את הארץ ואם אמרנו שכבר שלח המרגלים קודם זה הנה יקשה גם כן למה לא סמך יהושע על דברי הש''י שהבטיחו שלא יתיצב איש בפניו כל ימי חייו ולמה הסכים לשלוח מרגלים עם מה שהתפרסם לו מה שהגיע מהתאחר במדבר לישראל על דבר המרגלים אשר שלח משה ואנחנו אומרים בהתר זה הספק ששלוח המרגלים הוא על התר שני דרכים , הדרך הא' לחקור אם יתכן שישתדל להלחם בעם אשר הם שלוחים לרגל ארצם אם לא יתכן זה כאילו תאמר שיחקרו מהעם היושב בה המעט הוא אם רב החזק הוא הרפה , ומה הערים הבמחנים אם במבצרים והנה פרי זה הרגל הוא אם בהמשך אל המלחמה או התרחק ממנה לפי מה שיספרו המרגלים , ואולם מדרך הב' הוא לחזק לב העם הנלחמים לבד כמו שנתפרסם מענין גדעון בן יואש כי היה סומך בדברי הש''י אחר שעשה לו אות שהוא יעזור עמו והנה הגיע מדרגתו בכחו בש''י עד שכבר שלח החיל הבא אליו מישראל להלחם עם מדין ולא השאיר מהם כי אם שלש מאות איש בדבר הש''י ועכ''ז לחזק לבו על דבר המלחמה צוהו הש''י שירד אל המחנה הוא ופורה נערו וישמע מה ידברו ואחר תחזקנה ידיו והנה שמע שם מה שחזק לבו לבוא בקשרי המלחמה , וכן היה בשלוח המרגלים בזה המקום כמו שנבאר ר''ל שלא היה שלחם רק לחזק לב יהושע והעם כשישמעו שנפלה אימת ישראל עליהם וכי נמוגו כל יושבי הארץ מפניהם , ואחר שהתיישב לנו זה הנה נבאר דברי זאת הפרשה לפי מנהגנו ונאמר כי מלת חרש תאמר בפנים רבים המכוון ממנה לפי מה שאראה הוא מענין אל תחרוש על רעך חורשי און שהוא מענין מחשבה הרצון בזה שכבר שלח יהושע שנים אנשים מרגלים מחשבת אנשי הארץ ר''ל שיחקרו אם נפלה אימת ישראל עליהם ואם נמוגו מפניהם כי בזה יתחזק מאד לב אנשי המלחמה ולזה תמצא שהם לא רגלו הארץ ואת יריחו כי אם בזה האופן לפי שכבר באו שם בלילה ובלילה בעצמה יצאו משם אחר שנתפרס' להם על פי רחב מחשבת הארץ ושכבר נמוגו כל יושבי הארץ מפניהם וזאת היתה ג''כ תשובתם ליהושע אמרו כי נתן השם בידינו את כל הארץ וגו' ולו היתה כונת יהושע שירגלו הארץ באופן הראשון היה ראוי שיאמרו ליהושע שלא יכלו לרגל את הארץ כי בלילה באו ובלילה ההוא הוכרחו לצאת משם ולזה הוא מבואר שהכוונה ברגול' היתה לרגל מחשבותם לבד כדי שיתחזק בזה לב אנשי המלחמה ואולי יתחזק בזה לב אנשי המלחמ' כי זה המורך לב הוא הודעה מה יתבאר ממנה שזה מסודר להיות כן כמו שביארנו בשני מספר מלחמות ה' ובביאורינו לספר איוב ולזה תמצא בהרבה מן האנשים שסביב העת אשר יובלו עברות להם שישיגם פחדם מה והנה אמר להם יהושע שירגלו מחשב' אנשי הארץ בכללות וביחוד מחשבת אנשי יריחו וזהו מה שהזהירם לראות את הארץ ואת יריחו ר''ל שיראו מחשבותם באיזה אופן שיתכן להם זה בו והנה ספר שסופר זה למלך יריחו והסתירה אותם רחב בחכמתה למלט את נפשה ונפש בית אביה , והנה נספר אחר זה בזכרנו תועלותיה מה היה מאופן החכמה בדבריה :
<h3>{ב}</h3>
וַיֵּ֣אָמַ֔ר לְמֶ֥לֶךְ יְרִיח֖וֹ לֵאמֹ֑ר הִנֵּ֣ה אֲ֠נָשִׁים בָּ֣אוּ הֵ֧נָּה הַלַּ֛יְלָה מִבְּנֵ֥י יִשְׂרָאֵ֖ל לַחְפֹּ֥ר אֶת־הָאָֽרֶץ׃
<b style="color: gray;">רש"י</b> <b>לחפור .</b> לרגל , כמו ( איוב לט כט ) : משם חפר אוכל :
<b style="color: gray;">מצודת ציון</b> <b>הנה .</b> להעיר הזאת : <b>לחפור .</b> לרגל ולחפש , כמו ( איוב לט כא ) יחפרו בעמק , על שם שהמחפש דבר מה בקרקע חופר בה :
<h3>{ג}</h3>
וַיִּשְׁלַח֙ מֶ֣לֶךְ יְרִיח֔וֹ אֶל־רָחָ֖ב לֵאמֹ֑ר ה֠וֹצִיאִי הָאֲנָשִׁ֨ים הַבָּאִ֤ים אֵלַ֙יִךְ֙ אֲשֶׁר־בָּ֣אוּ לְבֵיתֵ֔ךְ כִּ֛י לַחְפֹּ֥ר אֶת־כָּל־הָאָ֖רֶץ בָּֽאוּ׃
<h3>{ד}</h3>
וַתִּקַּ֧ח הָֽאִשָּׁ֛ה אֶת־שְׁנֵ֥י הָאֲנָשִׁ֖ים וַֽתִּצְפְּנ֑וֹ וַתֹּ֣אמֶר ׀ כֵּ֗ן בָּ֤אוּ אֵלַי֙ הָֽאֲנָשִׁ֔ים וְלֹ֥א יָדַ֖עְתִּי מֵאַ֥יִן הֵֽמָּה׃
<b style="color: gray;">רש"י</b> <b>ותצפנו .</b> יש מקראות מדברים על הרבים כיחיד , לפי שמיהרה בהטמנתם , ובמקום צר , כאילו היה יחידי , ומדרש אגדת תנחומא ( שלח א ) יש : <b>פנחס וכלב היו , ופנחס עמד לפניהם ולא ראוהו לפי שהיה כמלאך .</b> דבר אחר : ותצפנו , כל אחד ואחד בפני עצמו , ודוגמתו מצינו ( משלי כז ט ) : שמן וקטרת ישמח לב , ולא אמר ישמחו לב :
<b style="color: gray;">מצודת דוד</b> <b>ותצפנו .</b> כל אחד במקום מיוחד , כי יותר נוח להטמין אחד אחד : <b>האנשים .</b> אשר תשאלו עליהם : <b>ולא ידעתי .</b> בעת בואם :
<b style="color: gray;">מצודת ציון</b> <b>ותצפנו .</b> הסתירה אותו , כמו ( משלי ב ז ) יצפן לישרים : <b>כן .</b> ענינו אמת , כמו ( שמות י כט ) כן דברת : <b>מאין .</b> מאוזה מקום :
<b style="color: gray;">רלב"ג</b> ותצפנו . ר''ל שצפנה כל א' מהם במקום מיוחד שאם ימצא האחד ינצל הב' והיה לה התנצלות בזה לפי שכבר זכרה שהיה חשך בעת שיצאו ולזה אפשר שיצא הא' ונשאר השני והיא לא ידעה :
<h3>{ה}</h3>
וַיְהִ֨י הַשַּׁ֜עַר לִסְגּ֗וֹר בַּחֹ֙שֶׁךְ֙ וְהָאֲנָשִׁ֣ים יָצָ֔אוּ לֹ֣א יָדַ֔עְתִּי אָ֥נָה הָלְכ֖וּ הָֽאֲנָשִׁ֑ים רִדְפ֥וּ מַהֵ֛ר אַחֲרֵיהֶ֖ם כִּ֥י תַשִּׂיגֽוּם׃
<b style="color: gray;">מצודת דוד</b> <b>ויהי השער .</b> רצה לומר , בעת בוא זמן סגירת שער העיר , כאשר חשך היום : <b>כי תשיגום .</b> היות זה מקרוב יצאו :
<b style="color: gray;">מצודת ציון</b> <b>אנה .</b> לאיזה מקום :
<h3>{ו}</h3>
וְהִ֖יא הֶעֱלָ֣תַם הַגָּ֑גָה וַֽתִּטְמְנֵם֙ בְּפִשְׁתֵּ֣י הָעֵ֔ץ הָעֲרֻכ֥וֹת לָ֖הּ עַל־הַגָּֽג׃
<b style="color: gray;">רש"י</b> <b>בפשתי העץ .</b> פשתים בגבעוליהן :
<b style="color: gray;">מצודת דוד</b> <b>ותטמנם .</b> הוסיפה להטמינם במקום יותר נסתר : <b>בפשתי העץ .</b> בפשתים שהם עדיין בתוך העץ , והם הקנים של פשתן : <b>הערוכות .</b> בכדי שלא ירגישו שיש מי טמון שם :
<b style="color: gray;">מצודת ציון</b> <b>הערוכות .</b> מלשון עריכה וסדור :
<h3>{ז}</h3>
וְהָאֲנָשִׁ֗ים רָדְפ֤וּ אַֽחֲרֵיהֶם֙ דֶּ֣רֶךְ הַיַּרְדֵּ֔ן עַ֖ל הַֽמַּעְבְּר֑וֹת וְהַשַּׁ֣עַר סָגָ֔רוּ אַחֲרֵ֕י כַּאֲשֶׁ֛ר יָצְא֥וּ הָרֹדְפִ֖ים אַחֲרֵיהֶֽם׃
<b style="color: gray;">רש"י</b> <b>על המעברות .</b> מקום מעבר המים , שהיו סבורים שחזרו לאחוריהם אל ערבות מואב , והירדן מפסיק בינתים : <b>והשער סגרו .</b> השוערים :
<b style="color: gray;">מצודת דוד</b> <b>אחריהם .</b> כן חשבו הרודפים לפי דעתם : <b>סגרו .</b> לפי שרצו לבקשם עוד בעיר , לזה סגרו שומרי השער את השער , שלא יצאו מעתה :
<b style="color: gray;">מצודת ציון</b> <b>על .</b> ענינו כמו עד , וכן ( בראשית מט יג ) וירכתו על צידון : <b>המעברות .</b> מקום מעבר הירדן :
<h3>{ח}</h3>
וְהֵ֖מָּה טֶ֣רֶם יִשְׁכָּב֑וּן וְהִ֛יא עָלְתָ֥ה עֲלֵיהֶ֖ם עַל־הַגָּֽג׃
<b style="color: gray;">מצודת דוד</b> <b>והמה .</b> המרגלים :
<b style="color: gray;">מצודת ציון</b> <b>עליהם .</b> ענינו כמו : אליהם , באל''ף :
<b style="color: gray;">רלב"ג</b> <b>והיא עלתה עליהם .</b> ר''ל אצלם כמו ועליו מטה מנשה ויבואו האנשים על הנשים :
<h3>{ט}</h3>
וַתֹּ֙אמֶר֙ אֶל־הָ֣אֲנָשִׁ֔ים יָדַ֕עְתִּי כִּֽי־נָתַ֧ן יְהוָ֛ה לָכֶ֖ם אֶת־הָאָ֑רֶץ וְכִֽי־נָפְלָ֤ה אֵֽימַתְכֶם֙ עָלֵ֔ינוּ וְכִ֥י נָמֹ֛גוּ כָּל־יֹשְׁבֵ֥י הָאָ֖רֶץ מִפְּנֵיכֶֽם׃
<b style="color: gray;">מצודת דוד</b> <b>וכי נפלה וכו' .</b> ולא נעצר כח להלחם בכם :
<b style="color: gray;">מצודת ציון</b> <b>אימתכם .</b> מלשון אימה ופחד : <b>נמגו .</b> נמסו :
<h3>{י}</h3>
כִּ֣י שָׁמַ֗עְנוּ אֵ֠ת אֲשֶׁר־הוֹבִ֨ישׁ יְהוָ֜ה אֶת־מֵ֤י יַם־סוּף֙ מִפְּנֵיכֶ֔ם בְּצֵאתְכֶ֖ם מִמִּצְרָ֑יִם וַאֲשֶׁ֣ר עֲשִׂיתֶ֡ם לִשְׁנֵי֩ מַלְכֵ֨י הָאֱמֹרִ֜י אֲשֶׁ֨ר בְּעֵ֤בֶר הַיַּרְדֵּן֙ לְסִיחֹ֣ן וּלְע֔וֹג אֲשֶׁ֥ר הֶחֱרַמְתֶּ֖ם אוֹתָֽם׃
<b style="color: gray;">מצודת ציון</b> <b>הוביש .</b> מלשון יבש : <b>החרמתם .</b> ענין מיתה וכליון :
<h3>{יא}</h3>
וַנִּשְׁמַע֙ וַיִּמַּ֣ס לְבָבֵ֔נוּ וְלֹא־קָ֨מָה ע֥וֹד ר֛וּחַ בְּאִ֖ישׁ מִפְּנֵיכֶ֑ם כִּ֚י יְהוָ֣ה אֱלֹֽהֵיכֶ֔ם ה֤וּא אֱלֹהִים֙ בַּשָּׁמַ֣יִם מִמַּ֔עַל וְעַל־הָאָ֖רֶץ מִתָּֽחַת׃
<b style="color: gray;">רש"י</b> <b>ולא קמה עוד רוח באיש .</b> אפילו לשכב עם אשה , אמרו אין לך כל שר ונגיד שלא בא אל רחב הזונה , ובת עשר שנים היתה כשיצאו ישראל ממצרים , וזנתה כל ארבעים שנה ( זבחים קטז ב ) :
<b style="color: gray;">מצודת דוד</b> <b>ולא קמה וכו' .</b> רצה לומר , כל איש רוחו נמוכה ושפלה : <b>הוא אלהים .</b> אם כן היכולת בידו על כולם :
<b style="color: gray;">רלב"ג</b> <b>כי ה' אלהיכם הוא אלהים .</b> ולזה הוא שליט על כל אשר יחפוץ וינצח מי שהיה במערכתו שלא ינוצח בהלחמו עם ישראל או שינצח' :
<h3>{יב}</h3>
וְעַתָּ֗ה הִשָּֽׁבְעוּ־נָ֥א לִי֙ בַּֽיהוָ֔ה כִּי־עָשִׂ֥יתִי עִמָּכֶ֖ם חָ֑סֶד וַעֲשִׂיתֶ֨ם גַּם־אַתֶּ֜ם עִם־בֵּ֤ית אָבִי֙ חֶ֔סֶד וּנְתַתֶּ֥ם לִ֖י א֥וֹת אֱמֶֽת׃
<b style="color: gray;">רש"י</b> <b>אות אמת .</b> שתעשו כשתבאו ותכבשו את העיר , שתכירו האות ותחיוני :
<b style="color: gray;">מצודת דוד</b> <b>ועתה .</b> הואיל והדבר ברור : <b>חסד .</b> היות כי עדיין לא עשיתם לי טובה מאומה : <b>ועשיתם וכו' .</b> לזה גם אתם עשו חסד עם בית אבי מבלי הקדמת טובה מהם : <b>אות אמת .</b> סימן אמיתי , למען ידעו כל ישראל לבל ישלחו בנו יד :
<h3>{יג}</h3>
וְהַחֲיִתֶ֞ם אֶת־אָבִ֣י וְאֶת־אִמִּ֗י וְאֶת־אַחַי֙ וְאֶת־(אחותי) [אַחְיוֹתַ֔י] וְאֵ֖ת כָּל־אֲשֶׁ֣ר לָהֶ֑ם וְהִצַּלְתֶּ֥ם אֶת־נַפְשֹׁתֵ֖ינוּ מִמָּֽוֶת׃
<h3>{יד}</h3>
וַיֹּ֧אמְרוּ לָ֣הּ הָאֲנָשִׁ֗ים נַפְשֵׁ֤נוּ תַחְתֵּיכֶם֙ לָמ֔וּת אִ֚ם לֹ֣א תַגִּ֔ידוּ אֶת־דְּבָרֵ֖נוּ זֶ֑ה וְהָיָ֗ה בְּתֵת־יְהוָ֥ה לָ֙נוּ֙ אֶת־הָאָ֔רֶץ וְעָשִׂ֥ינוּ עִמָּ֖ךְ חֶ֥סֶד וֶאֱמֶֽת׃
<b style="color: gray;">מצודת דוד</b> <b>נפשנו וכו' .</b> אם מי ירצה לשלוח בכם יד , נמסור עצמנו למיתה בכדי להציל אתכם : <b>את דברנו זה .</b> את האות שאת מבקשת ונתנה לך , כי אם תגידי לגלות האות , הרבה יעשוהו להציל עצמם : <b>חסד ואמת .</b> היות את עשית עמנו חסד אבל צפית לתשלום גמול , אבל אנו נעשה עמך חסד של אמת מבלי תקות תשלום גמול :
<b style="color: gray;">רלב"ג</b> <b>אם לא תגידו .</b> הנה התנו בזה לפי שכב' שאלה מהם שיתנו לה אות אמת להחיות כל בית אביה והשביעה אותם על זה בה' והנה אם היתה מגדת דבריהם זה היה אפשר שיתערבו עם בית אביה רבים מבני יריחו ותכריחם שבועת' שלא להמית איש מהם כי לא יתברר להם אי זה מהם הוא מבית אביה עד שכבר היה אפשר שימלטו בזה האופן כל יושבי יריחו או יתערבו עם כל יושבי הארץ וימלטו כלם בסבת זה :
<h3>{טו}</h3>
וַתּוֹרִדֵ֥ם בַּחֶ֖בֶל בְּעַ֣ד הַֽחַלּ֑וֹן כִּ֤י בֵיתָהּ֙ בְּקִ֣יר הַֽחוֹמָ֔ה וּבַֽחוֹמָ֖ה הִ֥יא יוֹשָֽׁבֶת׃
<b style="color: gray;">רש"י</b> <b>ותורידם בחבל בעד החלון .</b> באותו חבל וחלון היו הנואפים עולין אליה . אמרה : רבונו של עולם , באלו חטאתי באלו תמחול לי ( זבחים שם ) :
<b style="color: gray;">מצודת דוד</b> <b>בעד החלון .</b> כי שערי העיר סגרו : <b>בקיר החומה .</b> פני החלון אל מחוץ לחומה :
<b style="color: gray;">מצודת ציון</b> <b>בקיר .</b> בכותל :
<h3>{טז}</h3>
וַתֹּ֤אמֶר לָהֶם֙ הָהָ֣רָה לֵּ֔כוּ פֶּֽן־יִפְגְּע֥וּ בָכֶ֖ם הָרֹדְפִ֑ים וְנַחְבֵּתֶ֨ם שָׁ֜מָּה שְׁלֹ֣שֶׁת יָמִ֗ים עַ֚ד שׁ֣וֹב הָרֹֽדְפִ֔ים וְאַחַ֖ר תֵּלְכ֥וּ לְדַרְכְּכֶֽם׃
<b style="color: gray;">רש"י</b> <b>עד שוב הרודפים .</b> ראתה ברוח הקדש שישובו לסוף שלשת ימים ( ספרי דברים כב ) :
<b style="color: gray;">מצודת דוד</b> <b>פן יפגעו .</b> כשתלכו עתה לדרכיכם , פן יפגשו בכם הרודפים בשובם : <b>שמה .</b> בההר :
<b style="color: gray;">מצודת ציון</b> <b>יפגעו .</b> ענין פגישה : <b>ונחבתם .</b> מלשון מחבואה , ורצה לומר , תסתרו במקום מחבואה :
<h3>{יז}</h3>
וַיֹּאמְר֥וּ אֵלֶ֖יהָ הָאֲנָשִׁ֑ים נְקִיִּ֣ם אֲנַ֔חְנוּ מִשְּׁבֻעָתֵ֥ךְ הַזֶּ֖ה אֲשֶׁ֥ר הִשְׁבַּעְתָּֽנוּ׃
<b style="color: gray;">רש"י</b> <b>נקיים אנחנו .</b> הרי אנו תולין הדבר בך לעשות האות הזה :
<b style="color: gray;">מצודת דוד</b> <b>נקיים .</b> רצה לומר , רוצים אנחנו להיות נקיים מעון בטול שבועה , ולזה נפרש הדבר היטב :
<b style="color: gray;">רלב"ג</b> <b>ויאמרו אליה האנשים נקיים אנחנו משבועתך .</b> ר''ל אנחנו רוצים להיות נקיים מזאת השבועה שלא תהיה לנו למכשול ולזה אנחנו צריכין לסדר הענין באופן שנוכל להשמר בו מהכשל בה והנה אנחנו נותנים לך אות אמת יוכר בו הבית הזה מזולתו והוא שתקשר בחלון את תקות וגו' , והנה אין שבועתינו שנמלט ממות בית אביך אם ימצא אי זה שיהיה מהם חוץ מהבית הזה שאם נקש' בזה האופן הנה יחוייב שנמלט כל יושבי יריחו או כל יושבי הארץ אחר שלא יתברר לנו מי הם ממשפחתך וזה דבר לא נוכל להסכים עליו כי הוא סותר למה שצותה התורה עליו שלא תחיה כל נשמה מאלו הגוים מהמקומות הקרובים ולא מהרחוקים אשר לא יסכימו להיות לנו למס ולזה אנחנו מבארים שאין אנחנו נקשרים להחיות כי אם הנמצאים בזה הבית :
<h3>{יח}</h3>
הִנֵּ֛ה אֲנַ֥חְנוּ בָאִ֖ים בָּאָ֑רֶץ אֶת־תִּקְוַ֡ת חוּט֩ הַשָּׁנִ֨י הַזֶּ֜ה תִּקְשְׁרִ֗י בַּֽחַלּוֹן֙ אֲשֶׁ֣ר הוֹרַדְתֵּ֣נוּ ב֔וֹ וְאֶת־אָבִ֨יךְ וְאֶת־אִמֵּ֜ךְ וְאֶת־אַחַ֗יִךְ וְאֵת֙ כָּל־בֵּ֣ית אָבִ֔יךְ תַּאַסְפִ֥י אֵלַ֖יִךְ הַבָּֽיְתָה׃
<b style="color: gray;">רש"י</b> <b>את תקות .</b> לשון קו וחבל :
<b style="color: gray;">מצודת דוד</b> <b>אנחנו באים .</b> רצה לומר , בעת נבוא בארץ : <b>הזה .</b> אשר הורדתנו בו : <b>תקשרי .</b> להיות לאות וסימן : <b>בו .</b> מוסב על החלון ורצה לומר , דרך בו :
<b style="color: gray;">מצודת ציון</b> <b>תקות .</b> מלשון קו וחבל , וכן ( ישעיהו מד יג ) נטה קו : <b>השני .</b> רצה לומר , צבוע בצבע אדום , כמו ( שמות כה ד ) ותולעת שני : <b>תאספי .</b> ענין הכנסה , כמו ( שופטים יט טו ) ואין איש מאסף אותם :
<h3>{יט}</h3>
וְהָיָ֡ה כֹּ֣ל אֲשֶׁר־יֵצֵא֩ מִדַּלְתֵ֨י בֵיתֵ֧ךְ ׀ הַח֛וּצָה דָּמ֥וֹ בְרֹאשׁ֖וֹ וַאֲנַ֣חְנוּ נְקִיִּ֑ם וְ֠כֹל אֲשֶׁ֨ר יִֽהְיֶ֤ה אִתָּךְ֙ בַּבַּ֔יִת דָּמ֣וֹ בְרֹאשֵׁ֔נוּ אִם־יָ֖ד תִּֽהְיֶה־בּֽוֹ׃
<b style="color: gray;">רש"י</b> <b>דמו בראשו .</b> עון הריגתו על ראשו תהא , כי הוא יגרום מיתתו : <b>דמו בראשנו .</b> עון הריגתו תהא עלינו :
<b style="color: gray;">מצודת דוד</b> <b>דמו בראשו .</b> רצה לומר , עון מיתתו על עצמו כי פשע בנפשו : <b>ואנחנו נקים .</b> כי לא היה מהאפשר לשומרו מן המיתה :
<h3>{כ}</h3>
וְאִם־תַּגִּ֖ידִי אֶת־דְּבָרֵ֣נוּ זֶ֑ה וְהָיִ֣ינוּ נְקִיִּ֔ם מִשְּׁבֻעָתֵ֖ךְ אֲשֶׁ֥ר הִשְׁבַּעְתָּֽנוּ׃
<b style="color: gray;">מצודת דוד</b> <b>זה .</b> הסימן והאות הזה :
<b style="color: gray;">רלב"ג</b> <b>ואם תגידי את דברינו זה .</b> באופן שימלטו שאר יושבי העיר בזה הבית כשתודיעי להם שכבר נשבעו להחיות הנמצאים בו לא תקשרנו שבועתינו להחיותם :
<h3>{כא}</h3>
וַתֹּ֙אמֶר֙ כְּדִבְרֵיכֶ֣ם כֶּן־ה֔וּא וַֽתְּשַׁלְּחֵ֖ם וַיֵּלֵ֑כוּ וַתִּקְשֹׁ֛ר אֶת־תִּקְוַ֥ת הַשָּׁנִ֖י בַּחַלּֽוֹן׃
<b style="color: gray;">מצודת דוד</b> <b>כן הוא .</b> רצה לומר , זהו הדרך הנכון : <b>ותשלחם .</b> לפי שהלכו אל ההר בעצתה , אמר ותשלחם : <b>ותקשור .</b> בעת שבאו ישראל בארץ :
<h3>{כב}</h3>
וַיֵּלְכוּ֙ וַיָּבֹ֣אוּ הָהָ֔רָה וַיֵּ֤שְׁבוּ שָׁם֙ שְׁלֹ֣שֶׁת יָמִ֔ים עַד־שָׁ֖בוּ הָרֹדְפִ֑ים וַיְבַקְשׁ֧וּ הָרֹדְפִ֛ים בְּכָל־הַדֶּ֖רֶךְ וְלֹ֥א מָצָֽאוּ׃
<h3>{כג}</h3>
וַיָּשֻׁ֜בוּ שְׁנֵ֤י הָֽאֲנָשִׁים֙ וַיֵּרְד֣וּ מֵֽהָהָ֔ר וַיַּעַבְרוּ֙ וַיָּבֹ֔אוּ אֶל־יְהוֹשֻׁ֖עַ בִּן־נ֑וּן וַיְסַ֨פְּרוּ־ל֔וֹ אֵ֥ת כָּל־הַמֹּצְא֖וֹת אוֹתָֽם׃
<b style="color: gray;">רש"י</b> <b>ויעברו .</b> את הירדן :
<b style="color: gray;">מצודת ציון</b> <b>המוצאות .</b> מה שקרה להם :
<b style="color: gray;">רלב"ג</b> <b>והנה שבו שני האנשים .</b> ביום הג' לשלוחם שהוא היום השני מהשלשה ימים שזכר יהושע כמה שאמר בעוד שלשת ימים אתם עוברים את הירדן והנה ביום השלישי מאלו השלשה ימים השכים יהושע בבקר להזדרז על זאת המלאכה כי המלאכה לה' ובאו עד הירדן הוא וכל ישראל ולנו שם טרם יעברו את הירדן והנה לא עברו את הירדן בלילה ההוא אחר עבור השלשה ימים שזכר יהושע לסבות הא' כי הש''י רצה שיתפרסם זה המופת לישראל כדי שתהיה אמונת' בו יתברך וביהושע נביאו יותר חזקה ולזה חייב להמתין עבור הירדן עד בקר יום הד' , והשני הוא שהש''י רצה שיהיה המופת הזה כדי להפיל אימה ופחד על כל מלכי האמורי והכנעני ולזה היה ראוי שיהיה בעת שיראו האנשים זה המופת וזה ביום , והשלישי הוא שרצה הש''י שיתקדשו העם כדי שיהיו ראויים יותר אל שיעשה זה המופת בעבורם עם שזה הביאם לדקדק יותר בענין אלו הנפלאות כי זה ממה שיישיר' להשיג מה שהיה בהם מהפלא והזרות ולזה הוכרח לומר שלנו שם טרם יעבורו כי יחשב לפי שיעד יהושע להם שכאשר ישלמו ג' ימים יעברו את הירדן ויבא זה לחשב שיעברו את הירדן בתחלת הלילה שאחריה ומפני זה הוכרח לבאר שלא עברו את הירדן כי אם ביום כדי שיתבאר יותר לדורות הבאים אמתת זה הספור ולזאת הסבה בעינ' צוה יהושע לשנים העשר איש שירימו להם אבן אחת לאיש על שכמו למען יהיו האבנים האלה לזכרון לבני ישראל על דבר זה המופת :
<h3>{כד}</h3>
וַיֹּאמְרוּ֙ אֶל־יְהוֹשֻׁ֔עַ כִּֽי־נָתַ֧ן יְהוָ֛ה בְּיָדֵ֖נוּ אֶת־כָּל־הָאָ֑רֶץ וְגַם־נָמֹ֛גוּ כָּל־יֹשְׁבֵ֥י הָאָ֖רֶץ מִפָּנֵֽינוּ׃
<b style="color: gray;">מצודת דוד</b> <b>כי נתן .</b> במקרא שלפניו נאמר שספרו המוצאות אותם , וכאשר תמו לספר , אמרו הנה תכלית הדבר הוא כי נתן ה' וכו' :
<h2>יהושע פרק-ג</h2>
<h3>{א}</h3>
וַיַּשְׁכֵּם֩ יְהוֹשֻׁ֨עַ בַּבֹּ֜קֶר וַיִּסְע֣וּ מֵֽהַשִּׁטִּ֗ים וַיָּבֹ֙אוּ֙ עַד־הַיַּרְדֵּ֔ן ה֖וּא וְכָל־בְּנֵ֣י יִשְׂרָאֵ֑ל וַיָּלִ֥נוּ שָׁ֖ם טֶ֥רֶם יַעֲבֹֽרוּ׃
<b style="color: gray;">מצודת דוד</b> <b>שם .</b> אצל הירדן :
<h3>{ב}</h3>
וַיְהִ֕י מִקְצֵ֖ה שְׁלֹ֣שֶׁת יָמִ֑ים וַיַּעַבְר֥וּ הַשֹּׁטְרִ֖ים בְּקֶ֥רֶב הַֽמַּחֲנֶֽה׃
<b style="color: gray;">מצודת דוד</b> <b>שלשת ימים .</b> וכמו שנאמר ( לעיל א יא ) בעוד שלשת ימים כו' :
<h3>{ג}</h3>
וַיְצַוּוּ֮ אֶת־הָעָ֣ם לֵאמֹר֒ כִּרְאֽוֹתְכֶ֗ם אֵ֣ת אֲר֤וֹן בְּרִית־יְהוָה֙ אֱלֹ֣הֵיכֶ֔ם וְהַכֹּֽהֲנִים֙ הַלְוִיִּ֔ם נֹשְׂאִ֖ים אֹת֑וֹ וְאַתֶּ֗ם תִּסְעוּ֙ מִמְּק֣וֹמְכֶ֔ם וַהֲלַכְתֶּ֖ם אַחֲרָֽיו׃
<b style="color: gray;">רש"י</b> <b>והכהנים הלוים .</b> לפי שיצאו כולם מלוי ( אבי ) אבי עמרם נקראו לוים , כמו שפירשו רבותינו בבראשית רבה : במ''ח מקומות ( ביבמות פו ב , ותמיד כז א ועוד , הגירסא : בכ''ד מקומות ) נקראו הכהנים לוים , וזה טעמו של דבר ( מפי רבי ) : <b>והלכתם אחריו .</b> נשתנה המסע הזה משאר מסעות , שכל זמן שמשה היה קיים היה עמוד הענן נוסע תחלה , ומראה להם הדרך , והארון נוסע אחר ב' דגלים , עכשיו הארון נוסע תחלה ( סוטה לב ב ) :
<b style="color: gray;">מצודת דוד</b> <b>ארון ברית ה' .</b> הארון שבו הלוחות שכרת ה' ברית עם ישראל בעת אשר נתנם : <b>ואתם .</b> ואז אתם תסעו :
<b style="color: gray;">רלב"ג</b> <b>והנה</b> צוו השוטרים את העם במצות יהושע שילכו אחר ארון ברית ה' שישאוהו הכהנים הלוים והנה הוצרכו לזאת הצוואה כי בימי משה היה חנותם ונסעם על פי ה' מצד תנוע' עמוד הענן יומם ועמוד האש לילה לנחותם הדרך ואולם עתה לא תהיה הליכתם בדרך בזה האופן אבל יהיו המנהיגים עתה הכהנים הלוים נושאי ארון ברית ה' על פי הנביא וכדי שיראו כלם היה ראוי שירחקו ממנו ולזה צוו אותם שירחקו ממנו אלפים אמה :
<h3>{ד}</h3>
אַ֣ךְ ׀ רָח֣וֹק יִהְיֶ֗ה בֵּֽינֵיכֶם֙ (ובינו) [וּבֵינָ֔יו] כְּאַלְפַּ֥יִם אַמָּ֖ה בַּמִּדָּ֑ה אַֽל־תִּקְרְב֣וּ אֵלָ֗יו לְמַ֤עַן אֲשֶׁר־תֵּֽדְעוּ֙ אֶת־הַדֶּ֙רֶךְ֙ אֲשֶׁ֣ר תֵּֽלְכוּ־בָ֔הּ כִּ֣י לֹ֧א עֲבַרְתֶּ֛ם בַּדֶּ֖רֶךְ מִתְּמ֥וֹל שִׁלְשֽׁוֹם׃
<b style="color: gray;">רש"י</b> <b>אך רחוק יהיה .</b> כבודו של מקום הוא : <b>וביניו .</b> כמו ובינו , ודומה לו ( תהלים קמט ב ) : <b>ישמח ישראל בעושיו .</b> דבר אחר : ב' ארונות היו , של שכינה ושל יוסף מהלכין יחד : <b>כאלפים אמה .</b> כדי שתהיו יכולין לילך ולהתפלל לפניו בשבת , כך מפורש במדרש תנחומא , לפי שידע שעתידין להיות צרים לפני יריחו בשבת : <b>למען אשר תדעו .</b> מוסב על והלכתם אחריו : <b>כי לא עברתם בדרך .</b> לא הלכתם בענין זה עד הנה :
<b style="color: gray;">מצודת דוד</b> <b>וביניו .</b> ובין הארון : <b>כאלפים .</b> אלפים מצומצמים , שנאמר במדה , והכ''ף באה לאמיתת הדבר , וכן ( בראשית כה לא ) מכרה כיום : <b>למען וכו' .</b> מוסב למקרא שלפניו , לומר לכו אחר הארון למען תדעון הדרך כי לא עברתם בה מעולם :
<b style="color: gray;">מצודת ציון</b> <b>מתמול .</b> כמו מאתמול : <b>שלשום .</b> יום השלישי שלפני היום הזה :
<h3>{ה}</h3>
וַיֹּ֧אמֶר יְהוֹשֻׁ֛עַ אֶל־הָעָ֖ם הִתְקַדָּ֑שׁוּ כִּ֣י מָחָ֗ר יַעֲשֶׂ֧ה יְהוָ֛ה בְּקִרְבְּכֶ֖ם נִפְלָאֽוֹת׃
<b style="color: gray;">רש"י</b> <b>ויאמר יהושע .</b> ביום השלישי , ויום ל' של אבל , היה ראשון לג' הימים : <b>התקדשו .</b> הזדמנו : <b>כי מחר .</b> בעברכם את הירדן : <b>נפלאות .</b> תרגם יונתן פרישן :
<b style="color: gray;">מצודת דוד</b> <b>כי מחר וכו' נפלאות .</b> ולזה מהראוי להיות אז קדושים וטהורים מטומאה :
<h3>{ו}</h3>
וַיֹּ֤אמֶר יְהוֹשֻׁ֙עַ֙ אֶל־הַכֹּהֲנִ֣ים לֵאמֹ֔ר שְׂאוּ֙ אֶת־אֲר֣וֹן הַבְּרִ֔ית וְעִבְר֖וּ לִפְנֵ֣י הָעָ֑ם וַיִּשְׂאוּ֙ אֶת־אֲר֣וֹן הַבְּרִ֔ית וַיֵּלְכ֖וּ לִפְנֵ֥י הָעָֽם׃
<b style="color: gray;">רש"י</b> <b>ויאמר יהושע אל הכהנים .</b> ביום המחרת : <b>שאו את ארון הברית .</b> עד עכשיו נשאו הלוים , והיום הכהנים :
<b style="color: gray;">רלב"ג</b> והנה זכר אחר זה שכבר צוה יהושע אל העם שיתקדשו בעבור אלו הנפלאות שיעשה בקרבם אחר הלילה ההוא ולכהנים צוה שישאו ארון הברית ויעברו לפני העם :
<h3>{ז}</h3>
וַיֹּ֤אמֶר יְהוָה֙ אֶל־יְהוֹשֻׁ֔עַ הַיּ֣וֹם הַזֶּ֗ה אָחֵל֙ גַּדֶּלְךָ֔ בְּעֵינֵ֖י כָּל־יִשְׂרָאֵ֑ל אֲשֶׁר֙ יֵֽדְע֔וּן כִּ֗י כַּאֲשֶׁ֥ר הָיִ֛יתִי עִם־מֹשֶׁ֖ה אֶהְיֶ֥ה עִמָּֽךְ׃
<b style="color: gray;">מצודת דוד</b> <b>אשר ידעון .</b> על ידי הנפלאות אשר אעשה על ידך :
<b style="color: gray;">מצודת ציון</b> <b>אחל .</b> מלשון התחלה :
<b style="color: gray;">רלב"ג</b> וזכר שכבר אמר השם יתברך ליהושע כי יחל לגדל אותו בעיני כל ישראל עד שהתבאר להם כי כאשר היה עם משה כן יהיה עמו וזה אמנם יהיה בזה האופן שהישירו הש''י איך יעשה זה המופת :
<h3>{ח}</h3>
וְאַתָּ֗ה תְּצַוֶּה֙ אֶת־הַכֹּ֣הֲנִ֔ים נֹשְׂאֵ֥י אֲרֽוֹן־הַבְּרִ֖ית לֵאמֹ֑ר כְּבֹאֲכֶ֗ם עַד־קְצֵה֙ מֵ֣י הַיַּרְדֵּ֔ן בַּיַּרְדֵּ֖ן תַּעֲמֹֽדוּ׃
<b style="color: gray;">רש"י</b> <b>כבאכם עד קצה מי הירדן .</b> כשתכנסו לפנים משפתו : <b>בירדן תעמדו .</b> עד אשר יעברו כל העם אל העבר השני :
<b style="color: gray;">מצודת דוד</b> <b>עד קצה .</b> בקצהו המערבי : <b>בירדן תעמודו .</b> ולא תצאו מיד אל החרבה :
<h3>{ט}</h3>
וַיֹּ֥אמֶר יְהוֹשֻׁ֖עַ אֶל־בְּנֵ֣י יִשְׂרָאֵ֑ל גֹּ֣שׁוּ הֵ֔נָּה וְשִׁמְע֕וּ אֶת־דִּבְרֵ֖י יְהוָ֥ה אֱלֹֽהֵיכֶֽם׃
<b style="color: gray;">רש"י</b> <b>גשו הנה .</b> צמצם את כולם בין שני בדי ארון , זה אחד מן המקומות שהחזיק מועט את המרובה :
<h3>{י}</h3>
וַיֹּ֣אמֶר יְהוֹשֻׁ֔עַ בְּזֹאת֙ תֵּֽדְע֔וּן כִּ֛י אֵ֥ל חַ֖י בְּקִרְבְּכֶ֑ם וְהוֹרֵ֣שׁ יוֹרִ֣ישׁ מִ֠פְּנֵיכֶם אֶת־הַכְּנַעֲנִ֨י וְאֶת־הַחִתִּ֜י וְאֶת־הַחִוִּ֗י וְאֶת־הַפְּרִזִּי֙ וְאֶת־הַגִּרְגָּשִׁ֔י וְהָאֱמֹרִ֖י וְהַיְבוּסִֽי׃
<b style="color: gray;">רש"י</b> <b>בזאת תדעון .</b> במה שאתם רואים שכלכם מצומצמין כאן :
<b style="color: gray;">מצודת דוד</b> <b>בזאת .</b> בהפלא שהולך ומפרש :
<b style="color: gray;">מצודת ציון</b> <b>והורש יוריש .</b> מענין גרושין , כמו ( שופטים א כ ) ויורש משם :
<h3>{יא}</h3>
הִנֵּה֙ אֲר֣וֹן הַבְּרִ֔ית אֲד֖וֹן כָּל־הָאָ֑רֶץ עֹבֵ֥ר לִפְנֵיכֶ֖ם בַּיַּרְדֵּֽן׃
<b style="color: gray;">רש"י</b> <b>הברית אדון כל הארץ .</b> ברית של הקדוש ברוך הוא , שהוא אדון כל הארץ , ואל תתמה על הה''א של הברית , שהרבה מקראות מדברים כך , כמו ( מלכים ב טז יז ) : המסגרות המכונות ; ( ירמיהו לא לט ) : העמק הפגרים : <b>עובר לפניכם .</b> מקדים לפניכם ליכנס לתוך הירדן :
<b style="color: gray;">מצודת דוד</b> <b>אדון וכו' .</b> רצה לומר , של אדון וכו' :
<h3>{יב}</h3>
וְעַתָּ֗ה קְח֤וּ לָכֶם֙ שְׁנֵ֣י עָשָׂ֣ר אִ֔ישׁ מִשִּׁבְטֵ֖י יִשְׂרָאֵ֑ל אִישׁ־אֶחָ֥ד אִישׁ־אֶחָ֖ד לַשָּֽׁבֶט׃
<b style="color: gray;">רש"י</b> <b>קחו לכם שני עשר איש .</b> הכינו אותם להיות נכונים למה שאצוה אותם כשתעברו את הירדן :
<b style="color: gray;">מצודת דוד</b> <b>קחו לכם .</b> להיות הם במקום כולכם לעמוד קרוב לארון , ויראו הם כי כאשר ינוחו כפות רגלי הכהנים מיד יכרתו המים :
<h3>{יג}</h3>
וְהָיָ֡ה כְּנ֣וֹחַ כַּפּ֣וֹת רַגְלֵ֣י הַכֹּהֲנִ֡ים נֹשְׂאֵי֩ אֲר֨וֹן יְהוָ֜ה אֲד֤וֹן כָּל־הָאָ֙רֶץ֙ בְּמֵ֣י הַיַּרְדֵּ֔ן מֵ֤י הַיַּרְדֵּן֙ יִכָּ֣רֵת֔וּן הַמַּ֥יִם הַיֹּרְדִ֖ים מִלְמָ֑עְלָה וְיַעַמְד֖וּ נֵ֥ד אֶחָֽד׃
<b style="color: gray;">רש"י</b> <b>המים היורדים מלמעלה .</b> למטה כדרך כל הנהרות המושכים : <b>ויעמדו נד אחד .</b> כשירדו המים עד מקום שנכרתו שם ואינם יורדים משם ולמטה אלא הם מתקבצים ונגדשין ועולין למעלה , כיפין על גבי כיפין : <b>נד .</b> כמו ( תהלים לג ז ) : כונס כנד , ( ישעיהו יז יא ) נד קציר , לשון גובה , וכן חברם מנחם :
<b style="color: gray;">מצודת דוד</b> <b>והיה כנוח .</b> מוסב למעלה , לומר שהמה יראו כאשר ינוחו כפות רגלי הכהנים מיד יכרתון המים היורדים עתה מלמעלה וילכו להם : <b>ויעמדו .</b> המים אשר יבואו לאחר זה אל מקום הכריתה , יעמדו שם נד אחד :
<b style="color: gray;">מצודת ציון</b> <b>נד .</b> תל וקבוץ אחת , וכן ( שמות טו ח ) נצבו כמו נד נוזלים :
<h3>{יד}</h3>
וַיְהִ֗י בִּנְסֹ֤עַ הָעָם֙ מֵאָ֣הֳלֵיהֶ֔ם לַעֲבֹ֖ר אֶת־הַיַּרְדֵּ֑ן וְהַכֹּהֲנִ֗ים נֹֽשְׂאֵ֛י הָאָר֥וֹן הַבְּרִ֖ית לִפְנֵ֥י הָעָֽם׃
<b style="color: gray;">רלב"ג</b> והוא שכבר הודיע להם יהושע זה המופת טרם בואו וייעד להם זמן והוא שכאשר ינוחו כפות רגלי הכהנים נושאי הארון במי הירדן ברגע ההוא יכרתון מי הירדן וזה אמנם יהיה כשיכרתון המים היורדים מלמעלה ויעמדו נד אחד ולא ירדו ולזה היה מחוייב שישוב מה שאחר המקום ההוא מהירדן חרבה כי המים אשר בו ירדו ולא יגרע להם דבר מן המים היורדים מלמעלה ולזה צוה שיעמדו רגלי הכהנים בירדן עד עבור כל העם והודיעם שתכף שיסירו הכהנים רגליהם משם ישובו מי הירדן למקומן ולפי שזה הזמ' הוא בלתי מוגבל כי אפשר שיהיה זמן עבור העם הירדן ארוך אם יעברו במתון או קצר אם יעברו במהירות וכן הענין בזמן הגע' רגלי הכהנים בירדן הנה היה זה מגדיל ענין הפלא הזה ומסיר הספק בו מהרואים אותו כי אם אמר אחד שיהושע היה יודע זמן הכר' הירדן וכמה מן הזמן עמד ואיך הנה אולי יביא זה ספק מעט בענין זה המופת אבל בעבור שהוא לא נתן בזה זמן מוגבל כמו שזכרנו הנה אי אפשר לספק על זה המופת בזה האופן עם שהוא מבואר ממה שזכר מעמד המים היורדים נד אחד שזה בלתי איפשר בזולת מופת כמו שנבאר כשנאמר איך היה ענין זה המופת בזולת המופת :
<h3>{טו}</h3>
וּכְב֞וֹא נֹשְׂאֵ֤י הָֽאָרוֹן֙ עַד־הַיַּרְדֵּ֔ן וְרַגְלֵ֤י הַכֹּֽהֲנִים֙ נֹשְׂאֵ֣י הָֽאָר֔וֹן נִטְבְּל֖וּ בִּקְצֵ֣ה הַמָּ֑יִם וְהַיַּרְדֵּ֗ן מָלֵא֙ עַל־כָּל־גְּדוֹתָ֔יו כֹּ֖ל יְמֵ֥י קָצִֽיר׃
<b style="color: gray;">רש"י</b> <b>גדותיו .</b> לשון שפה גבוהה : <b>כל ימי קציר .</b> שימי ניסן ימי קציר הם :
<b style="color: gray;">מצודת דוד</b> <b>בקצה המים .</b> בעבר המזרחי : <b>והירדן מלא .</b> בא להגדיל הנס ולומר אף שמי הירדן מרובים הם , שאפילו בכל ימי קציר שדרך מי הנהרות להתמעט היה הוא מלא על כל שפתיו : <b>, ( טז ) ויעמדו .</b> מוסב למעלה ( פסוק טז ) , לומר , הנה עם כל רבוי המים , עמדו היורדים מלמעלה אחר הכריתה וקמו נד אחד : <b>הרחק מאוד .</b> הנד ההוא היה רחוק מאוד מהעיר ששמה אדם , העומדת בצד צרתן : <b>והיורדים .</b> המים שירדו קודם הכריתה לצד ים הערבה , והוא ים המלח : <b>תמו נכרתו .</b> המים ההם תמו ממקומם ונכרתו והלכו להם , ונשאר המקום חורב ויובש :
<b style="color: gray;">מצודת ציון</b> <b>גדותיו .</b> הם שפתי הנהר סביב המים , כמו ( ישעיהו ח ז ) והלך על כל גדותיו :
<b style="color: gray;">רלב"ג</b> והנה ספר שכן היה הענין ר''ל שבבוא נושאי הארון עד הירדן ורגלי הכהנים נטבלו בקצה המים תכף עמדו המים היורדים מלמעלה כמו נד אחד הרחק מאד מן העיר ששמה אדם אשר מצד צרתן והיורדים על ים הערבה תמו נכרתו בהפסק ירידת המים מלמעלה והעם עמדו נגד יריחו :
<h3>{טז}</h3>
וַיַּעַמְד֡וּ הַמַּיִם֩ הַיֹּרְדִ֨ים מִלְמַ֜עְלָה קָ֣מוּ נֵד־אֶחָ֗ד הַרְחֵ֨ק מְאֹ֜ד (באדם) [מֵֽאָדָ֤ם] הָעִיר֙ אֲשֶׁר֙ מִצַּ֣ד צָֽרְתָ֔ן וְהַיֹּרְדִ֗ים עַ֣ל יָ֧ם הָעֲרָבָ֛ה יָם־הַמֶּ֖לַח תַּ֣מּוּ נִכְרָ֑תוּ וְהָעָ֥ם עָבְר֖וּ נֶ֥גֶד יְרִיחֽוֹ׃
<b style="color: gray;">רש"י</b> <b>הרחק מאד .</b> ממקום שעמדו שם נפסקו : <b>מאדם העיר .</b> כך שמה : <b>והיורדים .</b> אותם שהיו יורדים משם ולמטה תחלה : <b>תמו נכרתו .</b> עברו כדרך הליכתן ככל הנחלים ההולכים אל הים , עד אשר תמו :
<b style="color: gray;">מצודת ציון</b> <b>תמו .</b> מלשון תם והשלמה :
<h3>{יז}</h3>
וַיַּעַמְד֣וּ הַכֹּהֲנִ֡ים נֹ֠שְׂאֵי הָאָר֨וֹן בְּרִית־יְהוָ֜ה בֶּחָֽרָבָ֛ה בְּת֥וֹךְ הַיַּרְדֵּ֖ן הָכֵ֑ן וְכָל־יִשְׂרָאֵ֗ל עֹֽבְרִים֙ בֶּחָ֣רָבָ֔ה עַ֤ד אֲשֶׁר־תַּ֙מּוּ֙ כָּל־הַגּ֔וֹי לַעֲבֹ֖ר אֶת־הַיַּרְדֵּֽן׃
<b style="color: gray;">רש"י</b> <b>ויעמדו הכהנים .</b> אצל שפת הירדן : <b>בתוך הירדן .</b> וכל זמן שעמדו לא ירדו המים העליונים למטה , ובתוך כך כל העם עוברים בחרבה : <b>הכן .</b> מכוונים ונצבים זה כנגד זה :
<b style="color: gray;">מצודת דוד</b> <b>ויעמדו .</b> לא יצאו מיד מן הירדן , רק עמדו בעבר המערבי עד עברו כולם , וכאשר צוה : <b>הכן .</b> רצה לומר , עמדו מוכן ומתוקן דרך קבע , עד עברו כולם :
<h2>יהושע פרק-ד</h2>
<h3>{א}</h3>
וַיְהִי֙ כַּאֲשֶׁר־תַּ֣מּוּ כָל־הַגּ֔וֹי לַעֲב֖וֹר אֶת־הַיַּרְדֵּ֑ן וַיֹּ֣אמֶר יְהוָ֔ה אֶל־יְהוֹשֻׁ֖עַ לֵאמֹֽר׃
<h3>{ב}</h3>
קְח֤וּ לָכֶם֙ מִן־הָעָ֔ם שְׁנֵ֥ים עָשָׂ֖ר אֲנָשִׁ֑ים אִישׁ־אֶחָ֥ד אִישׁ־אֶחָ֖ד מִשָּֽׁבֶט׃
<b style="color: gray;">רש"י</b> <b>שנים עשר אנשים .</b> הם שנזכרים למעלה להיות נכונים :
<b style="color: gray;">רלב"ג</b> ולפרסם זה המופת צוה לי''ב איש אשר הכין מבני ישראל איש אחד איש אחד משבט שירימו להם איש אבן אחת על שכמו למען יהיה זה אות בקרבם להזכירם ענין זה המופת :
<h3>{ג}</h3>
וְצַוּ֣וּ אוֹתָם֮ לֵאמֹר֒ שְׂאֽוּ־לָכֶ֨ם מִזֶּ֜ה מִתּ֣וֹךְ הַיַּרְדֵּ֗ן מִמַּצַּב֙ רַגְלֵ֣י הַכֹּהֲנִ֔ים הָכִ֖ין שְׁתֵּים־עֶשְׂרֵ֣ה אֲבָנִ֑ים וְהַעֲבַרְתֶּ֤ם אוֹתָם֙ עִמָּכֶ֔ם וְהִנַּחְתֶּ֣ם אוֹתָ֔ם בַּמָּל֕וֹן אֲשֶׁר־תָּלִ֥ינוּ ב֖וֹ הַלָּֽיְלָה׃
<b style="color: gray;">רש"י</b> <b>והעברתם אותם עמכם .</b> כמצות משה ( דברים כז ) לבנות להם מזבח בהר עבל ולכתוב עליהם את דברי התורה , ובו ביום באו אל הר עבל ובנו בהם את המזבח והעלו עולות ושלמים , ואכלו ושתו , וקפלו אותם ובאו ולנו בגלגל :
<b style="color: gray;">מצודת דוד</b> <b>מתוך הירדן .</b> צוה להם לחזור אל קצה הירדן אחר שיצאו ממנו : <b>ממצב .</b> ממקום שהכהנים נצבים מוכן ומתוקן , כי נשאו רגליהם ולקחו האבנים אשר תחתיהם :
<h3>{ד}</h3>
וַיִּקְרָ֣א יְהוֹשֻׁ֗עַ אֶל־שְׁנֵ֤ים הֶֽעָשָׂר֙ אִ֔ישׁ אֲשֶׁ֥ר הֵכִ֖ין מִבְּנֵ֣י יִשְׂרָאֵ֑ל אִישׁ־אֶחָ֥ד אִישׁ־אֶחָ֖ד מִשָּֽׁבֶט׃
<b style="color: gray;">מצודת דוד</b> <b>אשר הכין .</b> לעמוד קרוב לארון , לראות אשר מיד כנוח רגלי הכהנים יכרתו המים , כמו שכתוב למעלה ( ג יג ) ( ה ) אל תוך הירדן . כי כבר יצאו ממנו , כאמור ( פסוק א ) ( ו ) אות . סימן לזכרון : <b>מחר .</b> רצה לומר , לאחר זמן :
<h3>{ה}</h3>
וַיֹּ֤אמֶר לָהֶם֙ יְהוֹשֻׁ֔עַ עִ֠בְרוּ לִפְנֵ֨י אֲר֧וֹן יְהוָ֛ה אֱלֹֽהֵיכֶ֖ם אֶל־תּ֣וֹךְ הַיַּרְדֵּ֑ן וְהָרִ֨ימוּ לָכֶ֜ם אִ֣ישׁ אֶ֤בֶן אַחַת֙ עַל־שִׁכְמ֔וֹ לְמִסְפַּ֖ר שִׁבְטֵ֥י בְנֵי־יִשְׂרָאֵֽל׃
<b style="color: gray;">רש"י</b> <b>עברו לפני ארון וגו' .</b> הכנסו עתה בירדן ועברו עד לפני הכהנים :
<b style="color: gray;">מצודת ציון</b> <b>והרימו .</b> והגביהו :
<h3>{ו}</h3>
לְמַ֗עַן תִּֽהְיֶ֛ה זֹ֥את א֖וֹת בְּקִרְבְּכֶ֑ם כִּֽי־יִשְׁאָל֨וּן בְּנֵיכֶ֤ם מָחָר֙ לֵאמֹ֔ר מָ֛ה הָאֲבָנִ֥ים הָאֵ֖לֶּה לָכֶֽם׃
<h3>{ז}</h3>
וַאֲמַרְתֶּ֣ם לָהֶ֗ם אֲשֶׁ֨ר נִכְרְת֜וּ מֵימֵ֤י הַיַּרְדֵּן֙ מִפְּנֵי֙ אֲר֣וֹן בְּרִית־יְהוָ֔ה בְּעָבְרוֹ֙ בַּיַּרְדֵּ֔ן נִכְרְת֖וּ מֵ֣י הַיַּרְדֵּ֑ן וְ֠הָיוּ הָאֲבָנִ֨ים הָאֵ֧לֶּה לְזִכָּר֛וֹן לִבְנֵ֥י יִשְׂרָאֵ֖ל עַד־עוֹלָֽם׃
<b style="color: gray;">רש"י</b> <b>והיו האבנים האלה .</b> בגלגל לזכרון זה :
<h3>{ח}</h3>
וַיַּעֲשׂוּ־כֵ֣ן בְּנֵי־יִשְׂרָאֵל֮ כַּאֲשֶׁ֣ר צִוָּ֣ה יְהוֹשֻׁעַ֒ וַיִּשְׂא֡וּ שְׁתֵּֽי־עֶשְׂרֵ֨ה אֲבָנִ֜ים מִתּ֣וֹךְ הַיַּרְדֵּ֗ן כַּאֲשֶׁ֨ר דִּבֶּ֤ר יְהוָה֙ אֶל־יְהוֹשֻׁ֔עַ לְמִסְפַּ֖ר שִׁבְטֵ֣י בְנֵֽי־יִשְׂרָאֵ֑ל וַיַּעֲבִר֤וּם עִמָּם֙ אֶל־הַמָּל֔וֹן וַיַּנִּח֖וּם שָֽׁם׃
<h3>{ט}</h3>
וּשְׁתֵּ֧ים עֶשְׂרֵ֣ה אֲבָנִ֗ים הֵקִ֣ים יְהוֹשֻׁעַ֮ בְּת֣וֹךְ הַיַּרְדֵּן֒ תַּ֗חַת מַצַּב֙ רַגְלֵ֣י הַכֹּהֲנִ֔ים נֹשְׂאֵ֖י אֲר֣וֹן הַבְּרִ֑ית וַיִּ֣הְיוּ שָׁ֔ם עַ֖ד הַיּ֥וֹם הַזֶּֽה׃
<b style="color: gray;">רש"י</b> <b>ושתים עשרה אבנים .</b> אחרות הקים יהושע בתוך הירדן :
<b style="color: gray;">מצודת דוד</b> <b>ושתים וכו' .</b> אלו היו אחרים ( סוטה לה ב ) עד היום הזה . רצה לומר , עד עולם , כי כל קורא הפסוק הזה בזמנו , אומר עד היום הזה , והוא כלל גדול בדברי הנביאים :
<b style="color: gray;">מצודת ציון</b> <b>תחת .</b> במקום :
<b style="color: gray;">רלב"ג</b> וזכר עוד ששתים עשרה אבנים הקים יהושע בתוך הירדן תחת מצב רגלי הכהנים ויתפרסם להם שאצל מקומם יעמדו מי הירדן נד אחד :
<h3>{י}</h3>
וְהַכֹּהֲנִ֞ים נֹשְׂאֵ֣י הָאָר֗וֹן עֹמְדִים֮ בְּת֣וֹךְ הַיַּרְדֵּן֒ עַ֣ד תֹּ֣ם כָּֽל־הַ֠דָּבָר אֲשֶׁר־צִוָּ֨ה יְהוָ֤ה אֶת־יְהוֹשֻׁ֙עַ֙ לְדַבֵּ֣ר אֶל־הָעָ֔ם כְּכֹ֛ל אֲשֶׁר־צִוָּ֥ה מֹשֶׁ֖ה אֶת־יְהוֹשֻׁ֑עַ וַיְמַהֲר֥וּ הָעָ֖ם וַֽיַּעֲבֹֽרוּ׃
<b style="color: gray;">רש"י</b> <b>עד תום כל הדבר .</b> כמו ששנינו במסכת סוטה ( לד א ) עודם בירדן אמר להם יהושע דעו למה אתם עוברים את הירדן , על מנת שתורישו את כל יושבי הארץ כו' :
<b style="color: gray;">מצודת דוד</b> <b>לדבר אל העם .</b> אמרו רבותינו זכרונם לברכה ( סוטה לד א ) שהשם צוה לו לדבר אל העם לאמר , דעו שאתם עוברים את הירדן בחרבה על מנת לגרש כל יושבי הארץ , והדבר ההוא בעצמו צוה לו משה : <b>וימהרו .</b> בעבור כבוד הארון , שעמד עד עברם :
<h3>{יא}</h3>
וַיְהִ֛י כַּֽאֲשֶׁר־תַּ֥ם כָּל־הָעָ֖ם לַֽעֲב֑וֹר וַיַּעֲבֹ֧ר אֲרוֹן־יְהוָ֛ה וְהַכֹּהֲנִ֖ים לִפְנֵ֥י הָעָֽם׃
<b style="color: gray;">רש"י</b> <b>ויהי כאשר תם כל העם לעבור ויעבר ארון וגו' .</b> לא כדרך שעברו האחרים , אלא כמו שמפורש למטה בענין נתקו כפות רגלי הכהנים לאחוריהם אל החרבה , על השפה שנכנסו בה שהיו עומדים אצלה , וחזרו המים לאחוריהם לילך כתמול שלשום , נמצא ארון ונושאיו מצד זה , וכל ישראל מצד זה , נשא הארון את נושאיו ועבר : <b>לפני העם .</b> לעיני העם :
<b style="color: gray;">מצודת דוד</b> <b>ויעבור ארון ה' .</b> אחר שצוה יהושע להכהנים לעלות מן הירדן , כמו שכתוב למטה ( ג ו ) אז עבר הארון ללכת לפני העם :
<b style="color: gray;">רלב"ג</b> והנה זכר שכבר מהרו העם לעבור יותר מהחוק הנהוג וידמה שכבר עשו זה כדי שיתבאר להם מדרגת יהושע בענין זה המופת כי אילו היה מוגבל זמן עמידת מי הירדן עד הזמן שהיה ראוי שיעברו בו העם לפי החק הנהוג הי' ראוי כשמהרו לעבור שישארו מי הירדן כך זמן מה אחר עברם והנה ספר שתכף עבור העם עבר ארון ה' לפני העם ותכף שבו מי הירדן למקומם וזה גם כן היה במצות הש''י כדי שיתפרסם לישראל עוצם זה המופת ר''ל שכבר צוה הש''י את יהושע שיצוה הכהנים נושאי הארון שיעלו מהירדן תכף עבור העם :
<h3>{יב}</h3>
וַ֠יַּעַבְרוּ בְּנֵי־רְאוּבֵ֨ן וּבְנֵי־גָ֜ד וַחֲצִ֨י שֵׁ֤בֶט הַֽמְנַשֶּׁה֙ חֲמֻשִׁ֔ים לִפְנֵ֖י בְּנֵ֣י יִשְׂרָאֵ֑ל כַּאֲשֶׁ֛ר דִּבֶּ֥ר אֲלֵיהֶ֖ם מֹשֶֽׁה׃
<h3>{יג}</h3>
כְּאַרְבָּעִ֥ים אֶ֖לֶף חֲלוּצֵ֣י הַצָּבָ֑א עָבְר֞וּ לִפְנֵ֤י יְהוָה֙ לַמִּלְחָמָ֔ה אֶ֖ל עַֽרְב֥וֹת יְרִיחֽוֹ׃
<b style="color: gray;">מצודת דוד</b> <b>לפני ה' .</b> רצה לומר , בשליחותו של מקום :
<b style="color: gray;">מצודת ציון</b> <b>חלוצי .</b> מזוין , כמו ( דברים ג יח ) חלוצים תעברו : <b>ערבות .</b> ענינו כמו מדבר :
<h3>{יד}</h3>
בַּיּ֣וֹם הַה֗וּא גִּדַּ֤ל יְהוָה֙ אֶת־יְהוֹשֻׁ֔עַ בְּעֵינֵ֖י כָּל־יִשְׂרָאֵ֑ל וַיִּֽרְא֣וּ אֹת֔וֹ כַּאֲשֶׁ֛ר יָרְא֥וּ אֶת־מֹשֶׁ֖ה כָּל־יְמֵ֥י חַיָּֽיו׃
<h3>{טו}</h3>
וַיֹּ֣אמֶר יְהוָ֔ה אֶל־יְהוֹשֻׁ֖עַ לֵאמֹֽר׃
<h3>{טז}</h3>
צַוֵּה֙ אֶת־הַכֹּ֣הֲנִ֔ים נֹשְׂאֵ֖י אֲר֣וֹן הָעֵד֑וּת וְיַעֲל֖וּ מִן־הַיַּרְדֵּֽן׃
<b style="color: gray;">רש"י</b> <b>צוה את הכהנים .</b> כאן פירש הכתוב את האמור למעלה , היאך עבר ארון ה' והכהנים לפני העם וגו' : <b>ויעלו מן הירדן .</b> 'ויעברו' אין כתיב כאן , אלא 'ויעלו' , למדנו שעל השפה שהיו עומדין אצלה עלו , ואי אפשר לומר שהיו עומדין אצל שפת הירדן שבמערב , שהרי נאמר למעלה ( ג טו ) : נטבלו רגלי הכהנים בקצה המים , ושם נאמר ויעמדו הכהנים וכל ישראל עוברים :
<h3>{יז}</h3>
וַיְצַ֣ו יְהוֹשֻׁ֔עַ אֶת־הַכֹּהֲנִ֖ים לֵאמֹ֑ר עֲל֖וּ מִן־הַיַּרְדֵּֽן׃
<h3>{יח}</h3>
וַ֠יְהִי (בעלות) [כַּעֲל֨וֹת] הַכֹּהֲנִ֜ים נֹשְׂאֵ֨י אֲר֤וֹן בְּרִית־יְהוָה֙ מִתּ֣וֹךְ הַיַּרְדֵּ֔ן נִתְּק֗וּ כַּפּוֹת֙ רַגְלֵ֣י הַכֹּהֲנִ֔ים אֶ֖ל הֶחָרָבָ֑ה וַיָּשֻׁ֤בוּ מֵֽי־הַיַּרְדֵּן֙ לִמְקוֹמָ֔ם וַיֵּלְכ֥וּ כִתְמוֹל־שִׁלְשׁ֖וֹם עַל־כָּל־גְּדוֹתָֽיו׃
<b style="color: gray;">רש"י</b> <b>נתקו כפות רגלי הכהנים .</b> מן המים אל החרבה שאצלם , וישובו המים למקומם , נמצא ארון מצד זה , וישראל מצד זה , נשא ארון את נושאיו ועבר . ועל דבר זה נענש עוזא ( שמואל ב ו ז ) כשאחז בארון , נושאיו נשא , עצמו לא כל שכן :
<b style="color: gray;">מצודת ציון</b> <b>נתקו .</b> נעתקו וסרו ממקומם :
<h3>{יט}</h3>
וְהָעָ֗ם עָלוּ֙ מִן־הַיַּרְדֵּ֔ן בֶּעָשׂ֖וֹר לַחֹ֣דֶשׁ הָרִאשׁ֑וֹן וַֽיַּחֲנוּ֙ בַּגִּלְגָּ֔ל בִּקְצֵ֖ה מִזְרַ֥ח יְרִיחֽוֹ׃
<b style="color: gray;">רלב"ג</b> והנה זכר שהעם עלו מהירדן בעשור לחדש הראשון ויחנו בגלגל ושכבר הקים יהושע שם י''ב האבנים אשר הרימו השנים עשר שהכין מבני ישראל למען יהיה זה לזכרון לבני ישראל עד עולם וזה ממה שיורה כי במקום המקדש שמו אותו כמו הענין בצנצנת המן ובמטה אהרן שנתבאר בתורה שהושמו לפני משכן ה' למשמרת והנה נקבע המשכן בגלגל זמן מה כמו שיבא שכבר עשו בני ישראל שם הפסח בארבעה עשר יום לחדש ולא היה איפשר שיעשוהו שם שלא היה שם המשכן :
<h3>{כ}</h3>
וְאֵת֩ שְׁתֵּ֨ים עֶשְׂרֵ֤ה הָֽאֲבָנִים֙ הָאֵ֔לֶּה אֲשֶׁ֥ר לָקְח֖וּ מִן־הַיַּרְדֵּ֑ן הֵקִ֥ים יְהוֹשֻׁ֖עַ בַּגִּלְגָּֽל׃
<b style="color: gray;">רש"י</b> <b>הקים יהושע בגלגל .</b> הוא המלון אשר לנו בו הלילה :
<b style="color: gray;">רלב"ג</b> והנה יראה שלא הושמו האבנים האלה לפני העדות כמו הענין בצנצנת המן ומטה אהרן לשתי סבות האחת שלא נזכר בזה המקום זה אבל זכר שכבר הקימם יהושע בגלגל , והשנית שהוא ראוי שיהא הבדל עצום בין מופתי משה ומופת זולתו כמו שנזכר בסוף התורה ולזה אין ראוי שישתתפו אלו הדברים שהיו לזכרון לאלו המופתים במקום אחד עם שאלו האבנים יצטרך להם מקום גדול ולא יכילם המקום ההוא ועוד שכבר יהיה הבדל עצום בין צנצנת המן ומטה אהרן ובין האבנים האלה וזה כי צנצנת המן היה בו המופת מתמיד עד שמה שהיה נמס בחום השמש ישאר ויתקיים זה הזמן הארוך וכן היה הענין במטה אהרן עם השקדים שגמל ואלו הענינים גם כן מה שעושה בו המופת בעצמו ואולם האבנים לא היה בהם בעצמותם מן הזרות והפלא ולא היה מה שנעשה בו המופת אבל היו סבה באופן מה לזכר ענין זה המופת כמו שנזכר בזה המקום ולזה היה די שיהיו במקום שיהיה בו המשכן כי שם יבואו ישראל בכללם שלש פעמים בשנה ויזכירום אלו האבנים ענין זה המופת עד עולם ולזה לא אמר בזה המקום שהקים יהושע אלו האבנים לפני השם אבל אמר שהקימם בגלגל כי די להזכיר זה המופת בזה האופן ומזה המקום יראה שאלו האבנים היו תמיד במקום משותף לכל ישראל כדי שיהיו זכרון מתמיד לכולם כמו שנזכר פה והנה למדו רבותינו ז''ל ממה שנזכר פה שבשבעה באדר מת משה וידמה שהסכימו שאותו אדר היה משלשים יום כי אז היו מקדשין החדש על פי הראיה ובו ביום שמת משה התחיל מספר השלשים יום שבכו אותו והנה היום הששי מניסן היה היום השלשים ולפי שמקצת היום ככלו הנה שלח אז יהושע המרגלים ביום ההוא ובו ביום אמר לשוטרי ישראל כי בעוד שלשת ימים יעברו את הירדן והנה בסוף היום התשיעי לניסן לנו אצל הירדן וביום העשירי עברו את הירדן וחנו בגלגל ואולם אם הי' בשנה ההיא אדר מעשרי' ותשעה יום הנה יחוייב שנא' שבששה באדר מת משה ולפי שכבר אמר משה ביום מותו בן מאה ועשרים שנה אנכי היום למדנו שבכמו היום שמת נולד והנה זכר אחר זה שזה המופת הוסיף מורך לב לכל מלכי האמורי והכנעני וכבר נתפרסם זה המופת לכולם מצד מה שראו שנכרתו מי הירדן שהיו אצלם עת מה כי כבר נכרתו מימי הירדן ממקום רגלי הכהנים עד היום וכאשר חקרו בזה מצאו שהסבה היתה שהש''י הוביש מימי הירדן מפני כני ישראל עד עברם והנה נזכר בזה המקום שמה שעשה יהושע מאלו הדברים לפרסם זה המופת היה לפי מה שצוה משה את יהושע ולזה ידמה שמשה צוהו בביאור איך יעשה זה כשיכרתו מי הירדן על ידו כדי שיגיע מזה לכל ישראל זה התועלת האפשרי שיגיע ממנו , והנה ראוי שנחקור בכאן בהיתר ספק מה אינו מעט יקרה בזה המופת אשר נזכר פה וזה שכבר השרישו ז''ל כי לא יתחדש במופתים דבר חדש ולזה הוקשה לרבא מה שאמר ואם בריאה יברא ה' מפני מה שכתוב אין כל חדש תחת השמש והיתר הספק הזה כשאמר שזה המופת היה למהר זמן פתיחת הארץ פיה וביאור זה כי יקרה לארץ באורך הזמנים כשיעצר בבטנה איד מה עשני כמו שנתבאר בספר האותות והמופת היה לעשות בזולת זמן מורגש מה שיעשוהו הטבע בזמן ארוך וכן הענין בהתהפך המטה נחש אבל לא יחדש הש''י דבר חדש אצל הנמצאות כולם ולזה לא יתכן שיעשה מהמטה נחש ויהיה מטה ונחש יחד וכן לא יתואר בעשית דבר מה שהיה מציאתו סותר עצמו כאילו תאמר עשיית מרובע הקטר שוה לצלעו או עשיית משולש מקוים ישרים שיהיו זויותיו פחות או יותר משתי זויות נצבות או עשיית אש קר ומה שדומה לזה ממה שמציאותו סותר נפשו ובהיות הענין כן והיה מטבע המים כשהיו מים בפועל שיהו מבקשים המקום השפל הנה ידמה שיהיה המופת בדברים אשר לא ייוחס לש''י לעשות זה המופת בכמו זה האופן ואם אמר אומר שכבר נתבאר בענין כבשן האש שבאו בו חנניה מישאל ועזריה ולא ניזוקו שכבר היה בלתי חם והוא אש אמרנו לו שהמופת לא היה שהוכר החום מהאש והוא אש הלא תראה שהאנשים שהשליכום שם מתו מחוזק החום אבל זה המופת היה אם בשהסיר הש''י במופת הטבע האשיי מהמקום שבאו בו חנניה וחבריו כמו שיראה מקצת דברי רבותי' ז''ל אם בשהקנה להם טבע שלא יזוקו בו מהאש כי כבר זכרו חכמי הרפואה שיש שם קצת דברים כשימשח אדם אחד אבר מאיבריו בהם לא יזיקהו האש והמופת היה לעשות זה בזולת סבותיו כמו הענין בפתיחת הארץ ובהיות הענין כן הנה איך היה הענין בזה מי יתן ואדע , ונאמר שכבר ידמה שנאמר שאין הנחת מים בלתי נגרים דבר חדש כי כבר יקרה בזה למים כשיהיה להם דבר מונע מהתנועה ואיפשר שחדש הש''י במופת באויר בסמוך למים ההם גשם ספירי עב מונע המים מהירידה או היה זה בשחדש רוח חזק שם במופת ידחה המים למקום ההוא ולא יניחם לרדת כמו הענין בקריעת ים סוף כמו שבארנו בביאורינו לדברי תורה כי הש''י הרבה אל מה שיחבר אל המצאת המופתים סבות מה ימעטו הזרות אשר בענין המופתים ההם ולזה תמצא שצוה ישעיהו שימרחו דבלת תאנים על שחין חזקיה כי יש לו מבוא בזה מבוא מה ואע''פ שאי אפשר בו שירפא השחין בכמו זה הזמן המעט וכן תמצא במה שצוה אלישע לנעמן שירחץ שבע פעמים בירדן כי הרחיצה במים הקרים יש לה מבוא מה בזה כמו שהוא מפורסם אלא שלא תשלם בה הרפואה בזה האופן מזולת שיחובר לזה מופת והנה הענין הזה בטבע כמו הענין במצות התוריות כי הכל מסודר מהשם ית' ולזה כשיצטרך לשם יתברך לשנות הטבע מצד מה שזהו יותר טוב בעת ההיא ממה שיסודר מהטבע הנה יתרחק ממנו המעט שאיפשר כי השם יתברך איננו שונה הסדור הטבעי כי הוא בראו וכן הענין בתורה ר''ל שכאשר יהיה יותר בעת ההיא הנטיה מדבריה הנה יהיה רשות לנביא או לב''ד לנטות מקצת דבריה אז כמו מעשה אליהו בהר הכרמל וכשיהיה זה כן הנה ראוי שיטו אז מדברי התורה היותר מעט שאיפשר ולזה תמצא במי שאחזו בולמוס שמאכילין אותו הקל תחלה , ובכאן הותר זה הספק , ואולם התועלות המגיעים מזה הספור הם י''ב . התועלת הראשון הוא בעיון והוא שכבר תהיה הנבואה לנביא להשגחה על העם אשר הוא שלוח להם ולזה יחוייב מזה שאם לא יצטרך העם שתגיע להם זאת ההודעה על יד איש אחר ראוי לנבואה מפני הגעתה להם על יד נביא יותר שלם ממנו שלא תגיע נבואה לאיש ההוא הראוי לנבואה בעניני העם ולזה ספר שלא נתנבא יהושע אלא אחר מות משה כי לא נצטרך לישר' ההודעה לזה על יד יהושע בשכבר נשלם להם זה באופן יותר שלם על יד משה . השני הוא במדות והוא שראוי לתלמיד המבקש למוד השלמות האנושי מהמלמד הנאו' לזה שיעמוד לפניו תמיד וישרתהו כי אז יתכן לו ללמד ממנו בכללות כל הדברים שירצה הן מהפילוסופיא העיונית או המדינית או מהעניני' התוריים ולזה תמצא שתאר יהושע בהגעת הנבואה לו בשהוא משרת משה כאילו יאמר שמזה הצד הגיע לו מהשלמות מה שבעבורו היה ראוי לנבואה . השלישי הוא להודיע שסבת בלתי עבור משה את הירדן היה חטא העם וזה למדנו בעבור ב' דברים מזה הספו' האחד הוא שבזה המקום שהתבאר בו שלא הסכים הש''י שיעבור משה את הירדן ולזה נתן סבה במה שצוה יהושע שיעבור את הירדן אחר היות משה מת תמצא שקרא אותו הש''י עבדו וזה ממה שיורה כי לא היה זה לו בחטאו ולזה אמר במשנה תורה גם בי התאנף ה' בגללכם וגו' ואם יקשה בעיניך מה שביארה התורה שזה היה על אשר מרו את פי ה' לבלתי הקדישו בענין מי מריבה נאמר לך שזה לא יסתור מ''ש גם בי התאנף ה' בגללכם וזה כי אולי היה נמשך לישראל מזאת ההקדשה מהתועלת באמונה בשם יתברך מה שיהיו ראויים בו אל שתגיע להם ירושת הארץ בשלם שבפנים על יד משה והשנית שכבר התבאר במה שיבא שכבר נתעצל יהושע בירושת האדץ ושזה היה בסבה מאת השם למען נסות בם את ישראל השומרים הם את דרך ה' והוא מבוא' שאם היה זה עושה על ידי משה היה משה משתדל בזה בחריצות יותר הלא תראה מה עשה לסיחון ולעוג שלא השאיר להם שריד במעט מהזמן . הרביעי הוא במדות והוא שהוא ראוי למי שהוא ביום טובה שישתדל בהבאתה בזריזות ולא יתעצל בזה ר''ל כי לא ידע אם הימים הבאים היו טובים כאלה או יפרידהו המות ולזה תמצא שאחר שייעד השם ליהושע וכבר היה עמו כאשר היה עם משה עד שלא יתיצב איש בפניו הזהירו שיעשה זה בזריזות כדי שתשלם על ידו ירושת הארץ לישראל כי הש''י לא יקצר מלתת הטובות ביותר שלם שבפנים ואף על פי שכבר היה יהושע ידוע אצל חכמתו האלהי' שכבר יתעצל יהושע בזה הנה עם כל זה הזהירו שישתדל בזה בחריצות כי הבחירה האנושית היא מושלת על זה כמו שביארנו בשלישי מספר מלחמות ה' ולזה אמר לו חזק ואמץ כי אתה תנחיל וגו' . החמישי הוא להודיע כי ההתמדה בעיון בתורה התמימה וההמשך אחריה סבה אל שיצליחו דרכי האדם ושישלם בעיון שהוא סבה להצלחת דרכי האדם ולזה אמר רק חזק ואמץ מאד לשמור לעשות ככל התורה וגומר כי אז תצליח ואז תשכיל כאילו התחכם הש''י להטיב את ישראל בענין זאת הירושה באופן שיהיו ראויים אל שתגיע להם באופן שלם והנה פירשנו אמרו ואז תשכיל מענין השכל וידוע אותי שאם היה מענין ההצלחה יהיה אמרו ואז תשכיל מותר אין צורך בו . הששי הוא במדות והוא שמי שיצטרך לעשות פועל אחד לתועלת מה והוא איפשר שיגיעו מהפועל ההוא תועלות אחרים כשיעשו אותו באופן מה הנה ראוי שלא יקצר מהגיע הפועל ההוא כל התועלות האפשריות וזה יהיה בשיעשהו באופן אשר יגיע ממנו שאר התועלת וכ''ש שראוי לו זה כשתהיה נמשך משאר התועלות השמר התועלת המכוין בזה הפועל באופן היותר שלם שאפשר ולזה תמצא כי יהושע כאשר הצטרך להכרית את מי הירדן למען יעברו העם בו בקלות ובזולת סכנה לחבר לזה מה שימשכו ממנו תועלות רבות ולזה הודיעם תחלה שבעוד שלשת ימים יהיה זה הפועל למען יכינו להם באלו הג' ימים צידה לדרך אשר הם הולכים בה והוא ההלוך לבוא לרשת את הארץ שהוא מלאכה לא ליום אחד ולא לשנים אבל לזמן ארוך עם שזה יוסיף לישראל האמנה ביהושע כשיראו הגעת מה שירא' להם בעת שהגביל אותו והודיעם כי בנוח כפות רגלי הכהנים בירדן יכרתו מימיו ושאחר עבור העם תכף יעלו הכהנים נושאי הארון מהירדן וישובו מי הירדן למקומם כי זה ממה שיישיר העם להתקרב לעבודת הש''י אשר הוא שליט בכמו אלו הנפלאות העצומות ולשמוע למצות יהושע נביאו כי זה כלו ממה שיישיר העם אל שתבוא להם ירושת הארץ באופן שלם ולפרסם זה המופת הנפלא הקים יהושע האבנים תחת כפות רגלי הכהנים כדי שיראום כל ישראל כמו שזכרנו וצוה לשנים העשר איש אשר הכין להכין שתים עשרה האבנים להזכיר זה המופת בישראל עד עולם למען יראו תמיד אותם ויהיה זה סבה אל שיאריכו ימיהם על הארץ הטובה שהש''י נותן להם אשר הגיעם לירושתה עם שזה יהיה סבה להגיע להם ירושת הארץ באופן שלם כמו שביארנו ורצה עם זה שיהיה זה המופת ביום למען יתפרסם זה המופת לכל מלכי האמורי אשר בעבר הירדן ימה ולכל מלכי הכנעני אשר על הים וימס לבבם מפני בני ישראל כי זה כלו ממה שיעזור על נצוחם והגעת ירושת הארץ על ישראל בשלמות ולזאת הסבה שלח יהושע מרגלים לחזק לב ישראל כשידעו שנפלה אימתם על כל הגוים ההם שהם באים להלחם עמם כמו שביארנו במה שקדם והנה זכר בזה הספור שיהושע עשה זה כאשר צוהו משה ע''ה כי משה היישירו אל שיעשה זה הענין בזה האופן השלם כמו שזכרנו במה שקדם . השביעי והוא במדות הוא שהוא ראוי למי שירצה להציל איש מה מיד אחר שיראה עצמו בדבריו כאילו הוא חושק שיפול האיש ההוא ביד רודפו כי בזה ימצא לו המכוון בהצלתו וזה שכבר יסמך הרודף על דבריו ויתכן לו בתחבולות למלט הנרדף ולזה תמצא כי כששלח המלך יריחו אל רחב הפונדקי' שתוציא האנשים אליו מבני ישראל אמרה אחר שהצפינה אותם שאמת הוא זה אך לא חטאת בזה כי אילו ידעה היותם מבני ישראל היתה מגלה זה למלכו' ולעם כדי לתפשם וספרה שכבר יצאו אחר שהגיע חשך הלילה ולא ידעה אנה הלכו ונתנה עצה שירדפו מהר אחריהם כי ישיגום וזה ממה שהראתם שהיא חושקת שיפלו בידם ולזה האמינו יותר לדבריה ונשלמה בזה ההצלה למרגלים אשר כונה אליה . השמיני והוא במדות הוא שראוי למי שירצה להציל איש מה בזה האופן הנזכר שישמר שלא יכזב בתחבולות דבריו במה שיתכן שתשיגהו התפיסה ולזה תמצא שרחב לא אמרה שלא באו אליה האנשים מבני ישראל כי זה ממה שישיגהו בו התפיסה בקלות ויהיה זה סבה אל שלא יגיע התכלית שכונה וכאשר אמרה שכבר יצאו משם זכרה לזה מאמר יהיה לה התנצלות בו אם ימצא מאמרה זה כוזב בכל או בקצת והוא שכבר אמרה שזה היה בעת שהיה השער לסגור בחשך ויתכן מפני החשך שנדמה לה שיצאו שניהם ולא יצא כי אם אחד או נשארו שניהם כי זה אפשר שיקרה מפני החשך . התשיעי והוא במדות הוא שכשיבוא הכרח שתהיה סכנה מה לאנשים אשר ירצה האדם בהצלתם ראוי שיסדר היותם במקומו' מתחלפץ כדי שאם ימצא האחד אולי ינצל השני ולזה תמצא עם שדבריה יסבלו כי אולי לא יצא כי אם האחד ונדמה לה בחשך שיצאו שניהם והנה נשאר אחד מהם אצל הפתח והיא לא הרגישה ולזה יעזרוה דבריה להציל את השני ולזה תמצא ברחב שצפנה לכל אחד מאלו האנשים במקום מיוחד שאם ימצא האחד אולי ינצל השני . העשירי והוא במדות הוא שראוי שלא יקצר האדם על מה שאפשר לו הצלתו כשלא יהיה כל מה שיהיה בהצלתו אבל ראוי שישתדל להציל מה שאפשר להצילו אם רב אם מעט ולזה תמצא כי כשראתה רחב שאי אפשר לה הצלת עמה בכללם בפנים מהפנים השתדלה להציל בית אכיה ואמנם ראתה שאי איפשר לה הצלת עמה כשום צד לפי שזה היה ממנה אם בתפישת המרגלים אם כשתשאל מהם זה ותשלחם בשלום ואולם בתפישת המרגלים לא ישלם לה זה כי כבר יוכלו ישראל להלחם עמהם בזולת רגול הארץ לפי מה שנתפרסם לה מעוצ' יכלת אלהי ישראל שישנה מנהג הטבע בעבור ישראל ואם תשאל מהם הצלת כל עמה הנה הוא מבואר שזה לא יאות להם בשום פנים עם שיהיה עם גדול כזה בזולת הארץ ולזה השתדלה בהצלת המרגלים לפי מה שאפשר לה להחיות אותה ובית אביה והשביעה אותם בשם אלהי ישראל על זה טרם הפרדם ממנה . האחד עשר והוא במדות הוא שהוא ראוי לאדם שיעשה כל דבריו בחכמה גם בעת הפחד יתישב במה שיעשהו שלא תשיגהו החרטה עליו ולזה תמצא במרגלי' איך דקדקו באלו התנאי' עם רחב באופ' שלא ישיג' בזה מה שתשיגהו עליו החרטה אחר זה כמו שביארנו . השנים עשר הוא במדות והוא שאין ראוי להטיל קנאה בין האנשים לתת יתרון לאיש א' על האחר במה שהם ראויים בו על אופן אחד ולזה תמצא שבחר יהושע איש אחד למטה באופן שיהיו י''ב למספר שבטי בני ישראל להכין האבנים שהיו מוגבלים להיות לזכרון לבני ישראל :
<h3>{כא}</h3>
וַיֹּ֛אמֶר אֶל־בְּנֵ֥י יִשְׂרָאֵ֖ל לֵאמֹ֑ר אֲשֶׁר֩ יִשְׁאָל֨וּן בְּנֵיכֶ֤ם מָחָר֙ אֶת־אֲבוֹתָ֣ם לֵאמֹ֔ר מָ֖ה הָאֲבָנִ֥ים הָאֵֽלֶּה׃
<h3>{כב}</h3>
וְהוֹדַעְתֶּ֖ם אֶת־בְּנֵיכֶ֣ם לֵאמֹ֑ר בַּיַּבָּשָׁה֙ עָבַ֣ר יִשְׂרָאֵ֔ל אֶת־הַיַּרְדֵּ֖ן הַזֶּֽה׃
<h3>{כג}</h3>
אֲשֶׁר־הוֹבִישׁ֩ יְהוָ֨ה אֱלֹהֵיכֶ֜ם אֶת־מֵ֧י הַיַּרְדֵּ֛ן מִפְּנֵיכֶ֖ם עַֽד־עָבְרְכֶ֑ם כַּאֲשֶׁ֣ר עָשָׂה֩ יְהוָ֨ה אֱלֹהֵיכֶ֧ם לְיַם־ס֛וּף אֲשֶׁר־הוֹבִ֥ישׁ מִפָּנֵ֖ינוּ עַד־עָבְרֵֽנוּ׃
<h3>{כד}</h3>
לְ֠מַעַן דַּ֜עַת כָּל־עַמֵּ֤י הָאָ֙רֶץ֙ אֶת־יַ֣ד יְהוָ֔ה כִּ֥י חֲזָקָ֖ה הִ֑יא לְמַ֧עַן יְרָאתֶ֛ם אֶת־יְהוָ֥ה אֱלֹהֵיכֶ֖ם כָּל־הַיָּמִֽים׃
<b style="color: gray;">מצודת דוד</b> <b>למען יראתם .</b> כמו ולמען יראתם , ותחסר הוי''ו , וכמוהו רבים :
<h2>יהושע פרק-ה</h2>
<h3>{א}</h3>
וַיְהִ֣י כִשְׁמֹ֣עַ כָּל־מַלְכֵ֣י הָאֱמֹרִ֡י אֲשֶׁר֩ בְּעֵ֨בֶר הַיַּרְדֵּ֜ן יָ֗מָּה וְכָל־מַלְכֵ֤י הַֽכְּנַעֲנִי֙ אֲשֶׁ֣ר עַל־הַיָּ֔ם אֵ֠ת אֲשֶׁר־הוֹבִ֨ישׁ יְהוָ֜ה אֶת־מֵ֧י הַיַּרְדֵּ֛ן מִפְּנֵ֥י בְנֵֽי־יִשְׂרָאֵ֖ל עַד־(עברנו) [עָבְרָ֑ם] וַיִּמַּ֣ס לְבָבָ֗ם וְלֹא־הָ֨יָה בָ֥ם עוֹד֙ ר֔וּחַ מִפְּנֵ֖י בְּנֵֽי־יִשְׂרָאֵֽל׃
<b style="color: gray;">רש"י</b> <b>אשר בעבר הירדן ימה .</b> לצד שעברו בני ישראל הוא צד של מערבי , ועד עכשיו היו בעבר מזרחי :
<b style="color: gray;">מצודת דוד</b> <b>ולא היה וכו' .</b> אמר בדרך הפלגה וגוזמא , כאלו הלך מעמם רוח החיוני לגודל הפחד :
<h3>{ב}</h3>
בָּעֵ֣ת הַהִ֗יא אָמַ֤ר יְהוָה֙ אֶל־יְהוֹשֻׁ֔עַ עֲשֵׂ֥ה לְךָ֖ חַֽרְב֣וֹת צֻרִ֑ים וְשׁ֛וּב מֹ֥ל אֶת־בְּנֵֽי־יִשְׂרָאֵ֖ל שֵׁנִֽית׃
<b style="color: gray;">רש"י</b> <b>חרבות צורים .</b> כתרגומו : אזמלון חריפין , וכן ( תהלים פט מד ) : אף תשיב צור חרבו , כשהחריפות נהפך לצדדין ואינו חותך יפה , וכן ( ישעיהו נד יז ) : כל כלי יוצר עליך : <b>שנית .</b> שמלו כבר בליל יציאתם ממצרים קהל גדול יחד , וזו פעם שנית , שכל הארבעים שנה שהיו במדבר לא נשבה להם רוח צפונית , ולא היה להם יום נוח למול , כמו ששנינו ביבמות ( עא ב ) . ורבותינו אמרו ( שם ) : שנית , זו פריעת מילה , שלא נתנה לאברהם אבינו :
<b style="color: gray;">מצודת דוד</b> <b>ושוב מול וכו' שנית .</b> אמר 'שנית' , כי גם בליל צאתם ממצרים נמולו כל ישראל יחד , כן אמרו רבותינו זכרונם לברכה ( במדבר רבה יא ו ) ( ג ) אל גבעת . בגבעת הערלות , ונקרא שם המקום על שם המאורע :
<b style="color: gray;">מצודת ציון</b> <b>צורים .</b> חדודים , כמו ( תהלים פט מד ) צור חרבו :
<b style="color: gray;">רלב"ג</b> <b>בעת ההיא אמר ה' אל יהושע עד אז יבנה יהושע .</b> חרבות צורים הרצון בו חרבות החדי' והם הנעשים מהנחשת אציי''ד בלע''ז , ואמנם צוהו כדי שישיגם יהושע בזה המעט מהצער שאפשר בו כי יתכן בכמו אל החרבו' שיהיו בתכלי' מהחדות ולזה תרגם יונתן אזמלון חריפין : <b>ושוב מול את בני ישראל שנית .</b> שב אל כלל העם וזה שכבר נמולו בצאתם ממצרים לתכלית שינחלו אז את הארץ וכאשר הטו עונותיהם ונגזר עליהם המות ואיחור עד ארבעים שנה מירושת הארץ הוצרכו עתה שנית לכמו זה הפועל ואולם שזאת המצוה מבוא בירושת הארץ הוא מבואר ממה שנאמר בתורה בפרשת לך לך כשנצטווה אברהם בזאת המצוה עם שכבר היה ראוי שיקיימו ישראל דרכי התורה בכללם לפי מה שאיפשר ואז יתכן יותר שיעשה להם הש''י זאת ההטבה והחנינה ר''ל שירשו ארץ ז' גוים הנזכירם בתורה :
<h3>{ג}</h3>
וַיַּעַשׂ־ל֥וֹ יְהוֹשֻׁ֖עַ חַֽרְב֣וֹת צֻרִ֑ים וַיָּ֙מָל֙ אֶת־בְּנֵ֣י יִשְׂרָאֵ֔ל אֶל־גִּבְעַ֖ת הָעֲרָלֽוֹת׃
<b style="color: gray;">רש"י</b> <b>גבעת הערלות .</b> על שם המאורע נקרא , שנעשה כמין גבעה :
<b style="color: gray;">מצודת ציון</b> <b>אל גבעת.</b> בגבעת , וכן ( שמות כה כא ) ואל הארון , ומשפטו : ובהארון :
<b style="color: gray;">רלב"ג</b> <b>גבעת הערלות .</b> נקראת הגבעה בזה השם מפני הפועל שנעשה שם ר''ל מפני מילת כל העם הילודים במדבר והנה היו כלם ערלים לפי שלא היו יודעים העת אשר יצטרכו בו ליסע כי על פי ה' היו חונים כמו שהתבאר בתור' ואולי יצטרכו ליסע ביום הג' למילה והיא הסכנה לתינוק ולזה לא מל אחד מהילודים במדבר ולזאת הסבה לא עשו ישראל פסח במדבר כי אם אותו שנזכר בתורה לפי שכבר נולדו לרובם בנים אחר שתי שנים לצאתם ממצרים ומילת בניהם היתה מעכבת אותם מעשיית הפסח כמו שהתבאר בפרשת בא והנה ספר שאחר שמלו ישבו במקומם עד שחיתה המכה וזה כולו ממה שיורה שאין ראוי לנמול שיעתק ממקומו עד חיות המכה :
<h3>{ד}</h3>
וְזֶ֥ה הַדָּבָ֖ר אֲשֶׁר־מָ֣ל יְהוֹשֻׁ֑עַ כָּל־הָעָ֣ם הַיֹּצֵא֩ מִמִּצְרַ֨יִם הַזְּכָרִ֜ים כֹּ֣ל ׀ אַנְשֵׁ֣י הַמִּלְחָמָ֗ה מֵ֤תוּ בַמִּדְבָּר֙ בַּדֶּ֔רֶךְ בְּצֵאתָ֖ם מִמִּצְרָֽיִם׃
<b style="color: gray;">רש"י</b> <b>וזה הדבר .</b> על ידי דבור מל אותם , אמר להם סבורים אתם לירש את הארץ ערלים , לא כך נאמר לאברהם ( בראשית יז ט ) : ואתה את בריתי תשמור וגו' , ( שם שם ח ) : ונתתי לך ולזרעך אחריך את ארץ מגוריך : <b>כל העם היוצא .</b> לא היה אחד מהם כאן , שכלם מתו והם היו מולים , שנאמר : כי מולים היו :
<b style="color: gray;">מצודת דוד</b> <b>וזה הדבר .</b> רצה לומר , זה היה הסיבה אשר יהושע לבד מל את כל העם , ולא מלו אז זה את זה , כי איך יתכן שלא ימצא בהם מי יודע למול : <b>כל העם .</b> רצה לומר , כי כל העם היוצא ממצרים , שהיו נמולים וראוים למול , הלא הם מתו במדבר , ואינם למול לזולתם :
<h3>{ה}</h3>
כִּֽי־מֻלִ֣ים הָי֔וּ כָּל־הָעָ֖ם הַיֹּֽצְאִ֑ים וְכָל־הָ֠עָם הַיִּלֹּדִ֨ים בַּמִּדְבָּ֥ר בַּדֶּ֛רֶךְ בְּצֵאתָ֥ם מִמִּצְרַ֖יִם לֹא־מָֽלוּ׃
<b style="color: gray;">רש"י</b> <b>לא מלו .</b> כמו שפירשתי שלא נשבה רוח צפונית , והם שמלו עכשיו :
<b style="color: gray;">מצודת דוד</b> <b>כי מולים היו .</b> רצה לומר , כי לבד העם היוצאים היו נמולים , אבל לא הילודים במדבר ולא היו הם אם כן ראוים למול :
<h3>{ו}</h3>
כִּ֣י ׀ אַרְבָּעִ֣ים שָׁנָ֗ה הָלְכ֣וּ בְנֵֽי־יִשְׂרָאֵל֮ בַּמִּדְבָּר֒ עַד־תֹּ֨ם כָּל־הַגּ֜וֹי אַנְשֵׁ֤י הַמִּלְחָמָה֙ הַיֹּצְאִ֣ים מִמִּצְרַ֔יִם אֲשֶׁ֥ר לֹֽא־שָׁמְע֖וּ בְּק֣וֹל יְהוָ֑ה אֲשֶׁ֨ר נִשְׁבַּ֤ע יְהוָה֙ לָהֶ֔ם לְבִלְתִּ֞י הַרְאוֹתָ֣ם אֶת־הָאָ֗רֶץ אֲשֶׁר֩ נִשְׁבַּ֨ע יְהוָ֤ה לַֽאֲבוֹתָם֙ לָ֣תֶת לָ֔נוּ אֶ֛רֶץ זָבַ֥ת חָלָ֖ב וּדְבָֽשׁ׃
<b style="color: gray;">מצודת דוד</b> <b>עד תום וכו' .</b> ואם כן , לא היה מי מהנמולים להיות ראוי והגון למול זולתו : <b>אשר נשבע .</b> אשר בעבור זה נשבע ה' להם לבלתי וכו' :
<b style="color: gray;">מצודת ציון</b> <b>זבת .</b> מלשון זיבה ונטיפה :
<h3>{ז}</h3>
וְאֶת־בְּנֵיהֶם֙ הֵקִ֣ים תַּחְתָּ֔ם אֹתָ֖ם מָ֣ל יְהוֹשֻׁ֑עַ כִּי־עֲרֵלִ֣ים הָי֔וּ כִּ֛י לֹא־מָ֥לוּ אוֹתָ֖ם בַּדָּֽרֶךְ׃
<b style="color: gray;">רש"י</b> <b>ואת בניהם הקים תחתם .</b> ואת בניהם שהקים תחתיהם הם הילודים במדבר , אותם מל יהושע :
<b style="color: gray;">מצודת דוד</b> <b>הקים תחתם .</b> אשר הקים תחתם : <b>אותם מל יהושע .</b> ולא נמולו עד אז כי ערלים היו עד הזמן ההוא , כי היוצאים ממצרים לא מלו בניהם בהיותם בדרך , ולא היו אם כן נמולים להיות הגון וראוי להמול זולת יהושע :
<h3>{ח}</h3>
וַיְהִ֛י כַּאֲשֶׁר־תַּ֥מּוּ כָל־הַגּ֖וֹי לְהִמּ֑וֹל וַיֵּשְׁב֥וּ תַחְתָּ֛ם בַּֽמַּחֲנֶ֖ה עַ֥ד חֲיוֹתָֽם׃
<b style="color: gray;">רש"י</b> <b>וישבו תחתם .</b> באתרהון , ולא צרו על העיר : <b>עד חיותם .</b> מן המכה :
<b style="color: gray;">מצודת ציון</b> <b>תחתם .</b> במקומם : <b>חיותם .</b> ענינו רפואה , כמו ( ישעיהו לח כא ) וימרחו על השחין ויחי :
<h3>{ט}</h3>
וַיֹּ֤אמֶר יְהוָה֙ אֶל־יְהוֹשֻׁ֔עַ הַיּ֗וֹם גַּלּ֛וֹתִי אֶת־חֶרְפַּ֥ת מִצְרַ֖יִם מֵעֲלֵיכֶ֑ם וַיִּקְרָ֞א שֵׁ֣ם הַמָּק֤וֹם הַהוּא֙ גִּלְגָּ֔ל עַ֖ד הַיּ֥וֹם הַזֶּֽה׃
<b style="color: gray;">רש"י</b> <b>גלותי .</b> הסירותי את חרפת מצרים , שהיו אומרים : ראו כי רעה נגד פניכם , כוכב אחד יש ששמו 'רעה' והוא סימן של דם , רואין אנו אותו עליכם במדבר , והוא שאמר משה במדבר ( שמות לב יב ) : למה יאמרו מצרים לאמר ברעה הוציאם , והם אינם יודעים שהוא דם מילה , וכשמלו בימי יהושע ובא אותו הדם , הוסרה אותה החרפה שעדיין ערב רב שעלו עמהם היו מונים להם , כך דרש ר' משה הדרשן : <b>גלותי .</b> הסירותי , כמו ( תהלים קיט כב ) : גל מעלי חרפה , ( בראשית כט י ) : ויגל את האבן :
<b style="color: gray;">מצודת דוד</b> <b>היום גלותי .</b> עתה העברתי מעליכם מה שהיו המצרים מחרפים לאמר , הלא הם ערלים כמונו , וחרפה יחשב לישראל , כמו שכתוב ( בראשית לד יב ) כי חרפה היא לנו :
<b style="color: gray;">מצודת ציון</b> <b>גלותי .</b> מלשון גלגל וסבוב :
<b style="color: gray;">רלב"ג</b> <b>היום גלותי .</b> הסירותי מעליכ' חרפת מצרים ירצה לפי מה שאחשוב בחרפת מצרים אמונותיהם הנפסדות כי ענין הפסח היה מביא ישראל להעתיק מהאמונו' ההם כמו שביארנו בפרשת בא ואמנם אמר זה כי עד עתה סרה זאת המצוה מהם לסבה שזכרנו ולזה סמך לזה שכבר עשו שם את הפסח בי''ד יום לחדש ואפשר שיהא הרצון בזה ההמשך לתאות המשגל כי המצרים היו פרוצים בעריות כמו שאמר בתורה בפרשת העריות כמעשה ארץ מצרים וגו' ולפי שהמילה מכוונת להחליש כח זה האבר הוא מבואר שבענין המילה תסור מעליהם חרפת מצרים ויהיו יותר גדורי' בענין המשגל ואפשר שנאמר עוד שהרצון בזה שכבר הסיר מהם חרפת מצרים שהיו אומרים כי ברעה הוציאם להרוג אותם ולכלותם לא להנחילם הארץ והנה בהיותם מתאחרים במדבר ארבעים שנה היתה להם זאת החרפ' ואולם עתה ייעד אותם שכבר ירשו את הארץ אחר שכבר קיימו זאת המצוה ותסור מעליהם זאת החרפה והביאור הראשון הוא הנראה יותר ואם לא מצאנוהו לאחד מן הקודמי' אשר הגיעו אלינו דבריהם :
<h3>{י}</h3>
וַיַּחֲנ֥וּ בְנֵֽי־יִשְׂרָאֵ֖ל בַּגִּלְגָּ֑ל וַיַּעֲשׂ֣וּ אֶת־הַפֶּ֡סַח בְּאַרְבָּעָה֩ עָשָׂ֨ר י֥וֹם לַחֹ֛דֶשׁ בָּעֶ֖רֶב בְּעַֽרְב֥וֹת יְרִיחֽוֹ׃
<b style="color: gray;">מצודת דוד</b> <b>בערב .</b> אחר חצות היום קרוי ערב , כי אז נוטה החמה לבית מערב :
<h3>{יא}</h3>
וַיֹּ֨אכְל֜וּ מֵעֲב֥וּר הָאָ֛רֶץ מִמָּֽחֳרַ֥ת הַפֶּ֖סַח מַצּ֣וֹת וְקָל֑וּי בְּעֶ֖צֶם הַיּ֥וֹם הַזֶּֽה׃
<b style="color: gray;">רש"י</b> <b>ממחרת הפסח .</b> יום הנפת העומר שהקריבו עומר תחלה , ומז' באדר שמת משה שפסק המן , היו מסתפקין עד עכשיו ממן שבכליהם שלקטו בשבעה באדר , שנאמר ( שמות טז לה ) : את המן אכלו ארבעים שנה , והלא מ' שנה חסר שלשים יום , שהרי תחלת ירידת המן בט''ו באייר , אמור מעתה בחררה שהוציאו ישראל ממצרים , טעמו טעם מן :
<b style="color: gray;">מצודת דוד</b> <b>ממחרת הפסח .</b> ממחרת יום א' של פסח , שהוא זמן הקרבת העומר , וקרבו העומר , והדר אכלו :
<b style="color: gray;">מצודת ציון</b> <b>מעבור .</b> תרגום של 'דגן' הוא עבורא ( דברים כח נא ) וקלוי . שבלים צלוים , כמו ( ויקרא ב יד ) אביב קלוי באש : <b>בעצם היום .</b> רצה לומר , בגופו של יום , כמו ( שם כג יד ) עד עצם היום הזה , ורצה לומר , לא בלילה שלפניו , עם כי הלילה הולך אחר היום :
<b style="color: gray;">רלב"ג</b> <b>ויאכלו מעבור הארץ .</b> הנה אמר זה לפי שלא הותר להם החדש עד ממחרת הפס' ובזה ראיה שמה שאמר בתורה ממחרת השבת יניפנו הכהן הרצון בו ממחרת הפסח והוא י''ו בניסן לא ממחרת שבת בראשי' כמו שהיו אומרים הצדוקים שאם היה הענין כן הנה לא ימלט הענין מחלוקת אם שנא' שכבר קרה אז שהי' פסח ביום השבת או בזולת יום השבת ואם היה בזולת יום השבת הנה יצטרך לו' כי טעו יהושע וישראל בזה וזה דבר בלתי אפשר ואם היה בשבת הנה לא היה ראוי שייחסהו אל מה שהוא במקרה אבל ראוי שייחסהו אל מה שהוא בעצם ויאמ' ממחרת השבת כי הם לא עשו זה לפי זה הדע' מפני היות היום ההוא מחרת הפסח אבל מפני היותו ממחרת השבת ולזה הוא מבואר שמ''ש בתורה ממחרת השבת אין רצון בו שבת בראשי' אבל הרצון בו ממחרת הפסח כי הפסח תקרא שבת ר''ל היום החמשה עשר :
<h3>{יב}</h3>
וַיִּשְׁבֹּ֨ת הַמָּ֜ן מִֽמָּחֳרָ֗ת בְּאָכְלָם֙ מֵעֲב֣וּר הָאָ֔רֶץ וְלֹא־הָ֥יָה ע֛וֹד לִבְנֵ֥י יִשְׂרָאֵ֖ל מָ֑ן וַיֹּאכְל֗וּ מִתְּבוּאַת֙ אֶ֣רֶץ כְּנַ֔עַן בַּשָּׁנָ֖ה הַהִֽיא׃
<b style="color: gray;">רש"י</b> <b>ולא היה עוד לבני ישראל מן .</b> לפיכך , ויאכלו מעבור הארץ , אם היה להם מן לא היו אוכלים מן התבואה , שהמן היה נוח להם , משל אומר לתינוק מפני מה אתה אוכל פת שעורין , לפי שאין לי פת חטין , לכך נאמר : ולא היה עוד וגו' :
<b style="color: gray;">מצודת דוד</b> <b>וישבות המן .</b> אף כי מיום מיתת משה בשבעה באדר פסק המן מלירד , מכל מקום היו נזונים בנס ממן שבכליהם , ובאכלם מעבור הארץ לא מצאו עוד : <b>ויאכלו .</b> התחילו לאכול :
<b style="color: gray;">מצודת ציון</b> <b>וישבות .</b> ענין בטול , כמו ( ישעיהו יד ד ) שבת נוגש :
<b style="color: gray;">רלב"ג</b> <b>וישבת המן ממחרת .</b> הנה מצאנו בזה דעת לרבו' ז''ל קצת' אמ' שלא ירד המן אחר שמת משה אלא שכבר לקטו ממנו מה שהספיק להם עד זה הזמן ועשו ממנו חלות וקצת' אמ' שכבר ירד המן עד היום ההוא ואחשוב שאשר הביא האו' שלא ירד המן אח' שמת משה אל זה המאמ' הוא היותו מרחיק היותו מסורה מהנבי' מופת אחר מותו ולפי שזה המופ' הנפלא א''א שיהי' על יד נביא זולת משה חוייב ממנו שלא ירד המן אחר מותו לא הסבי' שהי' נעש' אח' זה על יד יהושע ואשר נר' לנו לפי מה שהשרשנו מענין המופתים בסוף המאמ' הו' מספר מלחמו' ה' הוא שזה המופ' הנעש' על יד משה בענין המן נשאר עד היום הזה שאכלו מן החדש הלא תרא' כי מופת שמן המשח' היה נשאר תמיד כמו שביארנו במקומו וממה שיורה על זה הוא אומר וישבת המן ולא אומ' ויכלה המן וזה ממה שיורה שכבר היה יורד עד היום הזה ועוד כי בתורה כשנזכר' ירידת המן זכר המן אכלו עד בואם אל ארץ נושבת וזה ממה שיורה שכל זה הענין נעשה על יד משה וכב' ביארנו בספר מלחמו' ה' איך יתכן זה :
<h3>{יג}</h3>
וַיְהִ֗י בִּֽהְי֣וֹת יְהוֹשֻׁעַ֮ בִּירִיחוֹ֒ וַיִּשָּׂ֤א עֵינָיו֙ וַיַּ֔רְא וְהִנֵּה־אִישׁ֙ עֹמֵ֣ד לְנֶגְדּ֔וֹ וְחַרְבּ֥וֹ שְׁלוּפָ֖ה בְּיָד֑וֹ וַיֵּ֨לֶךְ יְהוֹשֻׁ֤עַ אֵלָיו֙ וַיֹּ֣אמֶר ל֔וֹ הֲלָ֥נוּ אַתָּ֖ה אִם־לְצָרֵֽינוּ׃
<b style="color: gray;">רש"י</b> <b>בהיות יהושע ביריחו .</b> מכאן לעיבורה של עיר שהיא מן העיר , שאי אפשר לומר בתוך יריחו : <b>הלנו אתה .</b> הלמסעדנא אתיתא :
<b style="color: gray;">מצודת דוד</b> <b>ביריחו .</b> רצה לומר , בגבול יריחו : <b>הלנו .</b> בה''א השאלה , לומר אם באת לעזור לנו מול האויב , או לעזור להאויב :
<b style="color: gray;">מצודת ציון</b> <b>שלופה .</b> חלוצה מתערה , כמו ( איוב כ כה ) שלף ויצא מגוה :
<b style="color: gray;">רלב"ג</b> <b>ויהי בהיות יהושע ביריחו .</b> ראוי שתדע שזה הענין היה במרא' הנבוא' ויורה על זה מ''ש תכף ויאמר ה' אל יהושע כי הוא רחוק הראו' המלאך בהקיץ ובהשתמש החושים על מנהגיה' והנה הרצון באמרו ויהי בהיות יהושע ביריחו מחשבתו משוטטת שם איך יעשה לאחרית העם היושב בה ומפני זה נדמה לו דבר מעניני המלחמה ורא' המלאך כאילו חרבו שלופה בידו ולזאת הסב' ג''כ שאל לו במדא' הנבואה הלנו אתה אם לצרינו כמנהג הנלחמים וענהו כי אין הענין כמו שחשב אבל הוא שר צבא ה' והשר הוא הממונה להשגיח בישר' הוא אשר באמצעותו יביא הש''י הנבוא' לנביא מאת הש''י ואמ' לו שיחלוץ נעלו מעל רגלו כדי שירגיש בענין המקום שהוא בו כי הוא קדש וענין נבואיי אלהי לא פועל דמיוני ואז הרגיש יהושע בשזאת ההשגה היא השגה נביאויית וזכר הנבואה שהגיע לו בזה המקום וקודם שיתחיל בזכרון הנבואה ההיא ספר שיריחו היתה סוגרת ומסוגרת מפני בני ישראל באופן שלא יוכל אחד לצאת משם ולא ליכנס שם וזכר זה לפי שמזאת הסיבה נצטרכו בהחרמתם' לזה המופת שהיישיר אותו אליו השם יתעלה בזאת הנבואה :
<h3>{יד}</h3>
וַיֹּ֣אמֶר ׀ לֹ֗א כִּ֛י אֲנִ֥י שַׂר־צְבָֽא־יְהוָ֖ה עַתָּ֣ה בָ֑אתִי וַיִּפֹּל֩ יְהוֹשֻׁ֨עַ אֶל־פָּנָ֥יו אַ֙רְצָה֙ וַיִּשְׁתָּ֔חוּ וַיֹּ֣אמֶר ל֔וֹ מָ֥ה אֲדֹנִ֖י מְדַבֵּ֥ר אֶל־עַבְדּֽוֹ׃
<b style="color: gray;">רש"י</b> <b>עתה באתי .</b> לעזרתך , שאין אדם יכול להלחם עליה ולתופשה להפיל החומה , אבל בימי משה רבך באתי ולא חפץ בי , שנאמר ( שמות לג טו ) : אם אין פניך הולכים וגו' :
<b style="color: gray;">מצודת דוד</b> <b>ויאמר לא .</b> רצה לומר , לא באתי לעזור לאויבי ישראל , כי אני שר של ישראל הקרואים צבא ה' , ומה שלא ראיתני עד הנה , הוא בעבור כי עתה באתי , ולא מאז : <b>מה אדוני מדבר .</b> רצה לומר דבר דבריך והנני לקיימם כהעבד המקיים דברי האדון :
<b style="color: gray;">מצודת ציון</b> <b>אל פניו .</b> לפניו , רצה לומר , לפני העומד לנגדו :
<h3>{טו}</h3>
וַיֹּאמֶר֩ שַׂר־צְבָ֨א יְהוָ֜ה אֶל־יְהוֹשֻׁ֗עַ שַׁל־נַֽעַלְךָ֙ מֵעַ֣ל רַגְלֶ֔ךָ כִּ֣י הַמָּק֗וֹם אֲשֶׁ֥ר אַתָּ֛ה עֹמֵ֥ד עָלָ֖יו קֹ֣דֶשׁ ה֑וּא וַיַּ֥עַשׂ יְהוֹשֻׁ֖עַ כֵּֽן׃
<b style="color: gray;">רש"י</b> <b>שר צבא ה' .</b> ישראל שהוא צבא לה' , ומיכאל היה , שנאמר ( דניאל י כא ) : מיכאל שרכם :
<b style="color: gray;">מצודת דוד</b> <b>קדש הוא .</b> ומהראוי לעמוד עליה יחף :
<b style="color: gray;">מצודת ציון</b> <b>של .</b> הסר וכן במשה ( שמות ג ה ) של נעליך :
<h2>יהושע פרק-ו</h2>
<h3>{א}</h3>
וִֽירִיחוֹ֙ סֹגֶ֣רֶת וּמְסֻגֶּ֔רֶת מִפְּנֵ֖י בְּנֵ֣י יִשְׂרָאֵ֑ל אֵ֥ין יוֹצֵ֖א וְאֵ֥ין בָּֽא׃
<b style="color: gray;">רש"י</b> <b>סגרת ומסגרת .</b> כתרגומו : אחידא בדשין דפרזלא , ומתקפא בעברין דנחש :
<b style="color: gray;">מצודת דוד</b> <b>סגרת ומסגרת .</b> רצה לומר , מעולם היתה סגורה בדלתים ובריח , ועתה הוסיפו לסגרה עוד מפני ישראל , ולא הניחו מי לצאת ממנה או לבא בה , שלא יודע מבואות העיר :
<h3>{ב}</h3>
וַיֹּ֤אמֶר יְהוָה֙ אֶל־יְהוֹשֻׁ֔עַ רְאֵה֙ נָתַ֣תִּי בְיָֽדְךָ֔ אֶת־יְרִיח֖וֹ וְאֶת־מַלְכָּ֑הּ גִּבּוֹרֵ֖י הֶחָֽיִל׃
<b style="color: gray;">מצודת דוד</b> <b>גבורי החיל .</b> רצה לומר , עם שהם גבורי חיל :
<h3>{ג}</h3>
וְסַבֹּתֶ֣ם אֶת־הָעִ֗יר כֹּ֚ל אַנְשֵׁ֣י הַמִּלְחָמָ֔ה הַקֵּ֥יף אֶת־הָעִ֖יר פַּ֣עַם אֶחָ֑ת כֹּ֥ה תַעֲשֶׂ֖ה שֵׁ֥שֶׁת יָמִֽים׃
<b style="color: gray;">מצודת דוד</b> <b>כה תעשה .</b> להקיף פעם אחת ביום :
<b style="color: gray;">מצודת ציון</b> <b>הקיף .</b> ענין סבוב , כמו ( תהלים פח יח ) הקיפו עלי יחד :
<b style="color: gray;">רלב"ג</b> <b>והנ'</b> הסכי' הש''י לעשות כל אלו המופתי' עם ארון ה' להיישיר ישראל לשמור ולעשות ככל הכתוב בו והיו אלו המופתים בזה האופן מהזרות כדי להפיל אימה על הגוים ההם בשמעם אלו הנפלאות העצומות אשר עושה הש''י לישראל והיה זה המספר לשביעיות רצה לומר שהקיפו העיר ז' ימים והיו שם ז' כהנים וז' שופרות היובלים וביום השביעי הקיפו ז' פעמים שזכרנו כמספד הז' שזכרנו בתורה כמו השמטה וז' שמטות וז' שבתות שנים וז' ימים וז' פעמים וז' ימי הפסח וז' ימי סוכה והנה הסכים הש''י שיעשה זה המופת באמצעות זאת התרועה הגדולה כדי שיתעוררו ישראל ויקיצו משנת תרדמת' ויתנו אל לבם ענין אלו הנפלאות העצומות למען יראו את ה' עם שיש לתרועה הגדולה רושם מעט בענין זה המופת כי הקול החזק יניע האויר תנועה חזקה אלא שלא יתכן שיגיע מזאת התנוע' כמו זה הפועל הנפלא שתפול החומה החזקה תחתיה אם לא יחובר לזה המופת :
<h3>{ד}</h3>
וְשִׁבְעָ֣ה כֹהֲנִ֡ים יִשְׂאוּ֩ שִׁבְעָ֨ה שׁוֹפְר֤וֹת הַיּֽוֹבְלִים֙ לִפְנֵ֣י הָאָר֔וֹן וּבַיּוֹם֙ הַשְּׁבִיעִ֔י תָּסֹ֥בּוּ אֶת־הָעִ֖יר שֶׁ֣בַע פְּעָמִ֑ים וְהַכֹּ֣הֲנִ֔ים יִתְקְע֖וּ בַּשּׁוֹפָרֽוֹת׃
<b style="color: gray;">רש"י</b> <b>היובלים .</b> אילים :
<b style="color: gray;">מצודת דוד</b> <b>יתקעו .</b> בכל יום בעת יקיפו :
<b style="color: gray;">מצודת ציון</b> <b>היובלים .</b> האילים , כן תרגומו :
<h3>{ה}</h3>
וְהָיָ֞ה בִּמְשֹׁ֣ךְ ׀ בְּקֶ֣רֶן הַיּוֹבֵ֗ל (בשמעכם) [כְּשָׁמְעֲכֶם֙] אֶת־ק֣וֹל הַשּׁוֹפָ֔ר יָרִ֥יעוּ כָל־הָעָ֖ם תְּרוּעָ֣ה גְדוֹלָ֑ה וְנָ֨פְלָ֜ה חוֹמַ֤ת הָעִיר֙ תַּחְתֶּ֔יהָ וְעָל֥וּ הָעָ֖ם אִ֥ישׁ נֶגְדּֽוֹ׃
<b style="color: gray;">רש"י</b> <b>במשוך .</b> בתקיעה אחרונה , בהאריך התוקע את הקול : <b>תחתיה .</b> במקומה :
<b style="color: gray;">מצודת דוד</b> <b>את קול .</b> רצה לומר , הקול ההוא המאריך בתקיעה נמשכת : <b>איש נגדו .</b> לא יצטרכו להקיף ולעלות בה , כי כל החומה תפול :
<b style="color: gray;">מצודת ציון</b> <b>במשוך .</b> בהאריך הקול :
<h3>{ו}</h3>
וַיִּקְרָ֞א יְהוֹשֻׁ֤עַ בִּן־נוּן֙ אֶל־הַכֹּ֣הֲנִ֔ים וַיֹּ֣אמֶר אֲלֵהֶ֔ם שְׂא֖וּ אֶת־אֲר֣וֹן הַבְּרִ֑ית וְשִׁבְעָ֣ה כֹֽהֲנִ֗ים יִשְׂאוּ֙ שִׁבְעָ֤ה שֽׁוֹפְרוֹת֙ יוֹבְלִ֔ים לִפְנֵ֖י אֲר֥וֹן יְהוָֽה׃
<h3>{ז}</h3>
(ויאמרו) [וַיֹּ֙אמֶר֙] אֶל־הָעָ֔ם עִבְר֖וּ וְסֹ֣בּוּ אֶת־הָעִ֑יר וְהֶ֣חָל֔וּץ יַעֲבֹ֕ר לִפְנֵ֖י אֲר֥וֹן יְהוָֽה׃
<b style="color: gray;">מצודת ציון</b> <b>והחלוץ .</b> הם בני ראובן ובני גד וחצי שבט מנשה , כולם היו מזוינים ביותר , כמו שכתוב בהם ( דברים ג יח ) חלוצים תעברו :
<h3>{ח}</h3>
וַיְהִ֗י כֶּאֱמֹ֣ר יְהוֹשֻׁעַ֮ אֶל־הָעָם֒ וְשִׁבְעָ֣ה הַכֹּהֲנִ֡ים נֹשְׂאִים֩ שִׁבְעָ֨ה שׁוֹפְר֤וֹת הַיּֽוֹבְלִים֙ לִפְנֵ֣י יְהוָ֔ה עָבְר֕וּ וְתָקְע֖וּ בַּשּֽׁוֹפָר֑וֹת וַֽאֲרוֹן֙ בְּרִ֣ית יְהוָ֔ה הֹלֵ֖ךְ אַחֲרֵיהֶֽם׃
<b style="color: gray;">מצודת דוד</b> <b>ויהי כאמור .</b> רצה לומר , כן עשו , כאשר אמר יהושע אל העם ושבעה כו' :
<h3>{ט}</h3>
וְהֶחָל֣וּץ הֹלֵ֔ךְ לִפְנֵי֙ הַכֹּ֣הֲנִ֔ים (תקעו) [תֹּקְעֵ֖י] הַשּֽׁוֹפָר֑וֹת וְהַֽמְאַסֵּ֗ף הֹלֵךְ֙ אַחֲרֵ֣י הָאָר֔וֹן הָל֖וֹךְ וְתָק֥וֹעַ בַּשּׁוֹפָרֽוֹת׃
<b style="color: gray;">רש"י</b> <b>והחלוץ .</b> בני ראובן ובני גד היו עוברים לפניהם , לפי שהיו בני גד גבורים ומכים בזרוע חזקה , כמו שנאמר ( דברים לג כ ) : וטרף זרוע אף קדקד :
<b style="color: gray;">מצודת דוד</b> <b>תקעי השופרות .</b> חוזר על הכהנים : <b>הלוך ותקוע .</b> רצונו לומר לא עמדו הכהנים בעת תקיעה , כי אם הלכו ותקעו :
<b style="color: gray;">מצודת ציון</b> <b>והמאסף .</b> דגל מחנה דן נקרא מאסף , על שום שהלכו באחרונה , והיו מאספים כל הנכשלים מהמחנות שהלכו ראשונים :
<h3>{י}</h3>
וְאֶת־הָעָם֩ צִוָּ֨ה יְהוֹשֻׁ֜עַ לֵאמֹ֗ר לֹ֤א תָרִ֙יעוּ֙ וְלֹֽא־תַשְׁמִ֣יעוּ אֶת־קוֹלְכֶ֔ם וְלֹא־יֵצֵ֥א מִפִּיכֶ֖ם דָּבָ֑ר עַ֠ד י֣וֹם אָמְרִ֧י אֲלֵיכֶ֛ם הָרִ֖יעוּ וַהֲרִיעֹתֶֽם׃
<b style="color: gray;">רלב"ג</b> והנה צוה אותם יהושע שלא יריעו ולא ישמיעו את קולם עד היום הז' כדי שלא ירגישו בני העיר וישליכו אבנים מעל החומה ואעפ''י שהיה אפש' לש''י לשמרם מזה על דרך המופת הנה אין מדרך הש''י שיעשה המופתי' לבטלה ובמקומות שאפשר בזולת מופת :
<h3>{יא}</h3>
וַיַּסֵּ֤ב אֲרוֹן־יְהוָה֙ אֶת־הָעִ֔יר הַקֵּ֖ף פַּ֣עַם אֶחָ֑ת וַיָּבֹ֙אוּ֙ הַֽמַּחֲנֶ֔ה וַיָּלִ֖ינוּ בַּֽמַּחֲנֶֽה׃
<h3>{יב}</h3>
וַיַּשְׁכֵּ֥ם יְהוֹשֻׁ֖עַ בַּבֹּ֑קֶר וַיִּשְׂא֥וּ הַכֹּהֲנִ֖ים אֶת־אֲר֥וֹן יְהוָֽה׃
<b style="color: gray;">מצודת דוד</b> <b>וישכם .</b> ביום השני :
<h3>{יג}</h3>
וְשִׁבְעָ֣ה הַכֹּהֲנִ֡ים נֹשְׂאִים֩ שִׁבְעָ֨ה שׁוֹפְר֜וֹת הַיֹּבְלִ֗ים לִפְנֵי֙ אֲר֣וֹן יְהוָ֔ה הֹלְכִ֣ים הָל֔וֹךְ וְתָקְע֖וּ בַּשּׁוֹפָר֑וֹת וְהֶחָלוּץ֙ הֹלֵ֣ךְ לִפְנֵיהֶ֔ם וְהַֽמְאַסֵּ֗ף הֹלֵךְ֙ אַֽחֲרֵי֙ אֲר֣וֹן יְהוָ֔ה (הולך) [הָל֖וֹךְ] וְתָק֥וֹעַ בַּשּׁוֹפָרֽוֹת׃
<b style="color: gray;">רש"י</b> <b>והמאסף .</b> שבט דן הנוסע אחרון , והוא מאסף את כל המתעכבים האחרונים :
<b style="color: gray;">מצודת דוד</b> <b>הלוך ותקעו .</b> כפל הדבר לומר שלא פסקו מלתקוע :
<h3>{יד}</h3>
וַיָּסֹ֨בּוּ אֶת־הָעִ֜יר בַּיּ֤וֹם הַשֵּׁנִי֙ פַּ֣עַם אַחַ֔ת וַיָּשֻׁ֖בוּ הַֽמַּחֲנֶ֑ה כֹּ֥ה עָשׂ֖וּ שֵׁ֥שֶׁת יָמִֽים׃
<h3>{טו}</h3>
וַיְהִ֣י ׀ בַּיּ֣וֹם הַשְּׁבִיעִ֗י וַיַּשְׁכִּ֙מוּ֙ כַּעֲל֣וֹת הַשַּׁ֔חַר וַיָּסֹ֧בּוּ אֶת־הָעִ֛יר כַּמִּשְׁפָּ֥ט הַזֶּ֖ה שֶׁ֣בַע פְּעָמִ֑ים רַ֚ק בַּיּ֣וֹם הַה֔וּא סָבְב֥וּ אֶת־הָעִ֖יר שֶׁ֥בַע פְּעָמִֽים׃
<b style="color: gray;">רש"י</b> <b>ביום השביעי .</b> שבת היה :
<b style="color: gray;">מצודת דוד</b> <b>כעלות השחר .</b> להיות הזמן מספיק להקיף שבע פעמים : <b>רק וכו' .</b> ולזה הוצרכו להשכים אז יותר משאר הימים :
<b style="color: gray;">מצודת ציון</b> <b>השחר .</b> הוא האור הנוצץ בפאת המזרח טרם יעלה השמש : <b>כמשפט הזה .</b> רצה לומר , כמנהג הזה :
<h3>{טז}</h3>
וַיְהִי֙ בַּפַּ֣עַם הַשְּׁבִיעִ֔ית תָּקְע֥וּ הַכֹּהֲנִ֖ים בַּשּׁוֹפָר֑וֹת וַיֹּ֨אמֶר יְהוֹשֻׁ֤עַ אֶל־הָעָם֙ הָרִ֔יעוּ כִּֽי־נָתַ֧ן יְהוָ֛ה לָכֶ֖ם אֶת־הָעִֽיר׃
<b style="color: gray;">מצודת דוד</b> <b>תקעו .</b> רצה לומר , תקיעה נמשכת וארוכה :
<h3>{יז}</h3>
וְהָיְתָ֨ה הָעִ֥יר חֵ֛רֶם הִ֥יא וְכָל־אֲשֶׁר־בָּ֖הּ לַֽיהוָ֑ה רַק֩ רָחָ֨ב הַזּוֹנָ֜ה תִּֽחְיֶ֗ה הִ֚יא וְכָל־אֲשֶׁ֣ר אִתָּ֣הּ בַּבַּ֔יִת כִּ֣י הֶחְבְּאַ֔תָה אֶת־הַמַּלְאָכִ֖ים אֲשֶׁ֥ר שָׁלָֽחְנוּ׃
<b style="color: gray;">רש"י</b> <b>והיתה העיר חרם .</b> הקדש , כי היום שבת קדש , וראוי להיות קדש שלל הנשלל בו :
<b style="color: gray;">מצודת דוד</b> <b>חרם .</b> לאבדון וכריתה : <b>היא וכו .</b> רצה לומר , העיר עצמה ומה שבה מהדברים שאינם ראוים להביא לאוצר ה' : <b>לה' .</b> רצה לומר , לשם ה' ולכבודו :
<b style="color: gray;">מצודת ציון</b> <b>חרם .</b> פעם תשמש על חרמי גבוה והקדש , ופעם תשמש על כריתה ושממון : <b>החבאתה .</b> הסתירם :
<b style="color: gray;">רלב"ג</b> והנה צוה שיחרימו כל אשר בעיר ולא יהנו ממנו בדבר כדי שלא יטעו ישראל במה שיגיע להם מההצלח' אחר זה וייחסוה אל מה שקנו משלל העיר ההיא ואולי יהיה זה סבה שיחשבו שאמונתם היתה טובה עד שגם מקניהם ונכסיהם מביאי' הצלחה למי שיקנם ולזאת הסבה בעינה קלל מי שיבנה יריחו עד שיגיע הבנין בהיות כל בניו חיים ולא ישאר לו בהשלמתו כי אם צעי' בניו וידמה שפעולות יושבי יריחו ואמונתם היו יותר מגונות מפעולות שאר יושבי הארץ ואמונתם ולזה צוה שלא ישאר מהם רושם ולא מן העיר או היה זה לתת מורך לשאר הגוי' עם שזאת הקללה לא היתה לפי הנבואה ולזה תמצא שכבר נתקיימה בימי אחאב אמר בימיו בנה חיאל בית האלי וצוה אותם שיצילו רחב הזונה וכל אשר אתה בבית כאשר נשבעו לה המרגלים :
<h3>{יח}</h3>
וְרַק־אַתֶּם֙ שִׁמְר֣וּ מִן־הַחֵ֔רֶם פֶּֽן־תַּחֲרִ֖ימוּ וּלְקַחְתֶּ֣ם מִן־הַחֵ֑רֶם וְשַׂמְתֶּ֞ם אֶת־מַחֲנֵ֤ה יִשְׂרָאֵל֙ לְחֵ֔רֶם וַעֲכַרְתֶּ֖ם אוֹתֽוֹ׃
<b style="color: gray;">רש"י</b> <b>ועכרתם .</b> לשון מים עכורים :
<b style="color: gray;">מצודת דוד</b> <b>שמרו .</b> את עצמכם וזולתכם מלקחת מה מן החרם : <b>פן תחרימו ולקחתם וכו' .</b> פן תכריתו את ישראל במה שתקחו מן החרם כי כולם יאבדו , וזהו ושמתם וכו' :
<b style="color: gray;">מצודת ציון</b> <b>ועכרתם .</b> מענין השחתה ובלבול , כמו ( בראשית לד ל ) עכרתם אתי :
<h3>{יט}</h3>
וְכֹ֣ל ׀ כֶּ֣סֶף וְזָהָ֗ב וּכְלֵ֤י נְחֹ֙שֶׁת֙ וּבַרְזֶ֔ל קֹ֥דֶשׁ ה֖וּא לַֽיהוָ֑ה אוֹצַ֥ר יְהוָ֖ה יָבֽוֹא׃
<b style="color: gray;">מצודת דוד</b> <b>וכל כסף כו' .</b> שהם הדברים הראוים לאוצר ה' :
<h3>{כ}</h3>
וַיָּ֣רַע הָעָ֔ם וַֽיִּתְקְע֖וּ בַּשֹּֽׁפָר֑וֹת וַיְהִי֩ כִשְׁמֹ֨עַ הָעָ֜ם אֶת־ק֣וֹל הַשּׁוֹפָ֗ר וַיָּרִ֤יעוּ הָעָם֙ תְּרוּעָ֣ה גְדוֹלָ֔ה וַתִּפֹּ֨ל הַֽחוֹמָ֜ה תַּחְתֶּ֗יהָ וַיַּ֨עַל הָעָ֤ם הָעִ֙ירָה֙ אִ֣ישׁ נֶגְדּ֔וֹ וַֽיִּלְכְּד֖וּ אֶת־הָעִֽיר׃
<b style="color: gray;">מצודת דוד</b> <b>וירע העם .</b> וחוזר ומפרש כשמוע העם קול השופר , כשהיא מארכת בתקיעה , אז הריעו :
<b style="color: gray;">מצודת ציון</b> <b>וירע .</b> מלשון תרועה :
<h3>{כא}</h3>
וַֽיַּחֲרִ֙ימוּ֙ אֶת־כָּל־אֲשֶׁ֣ר בָּעִ֔יר מֵאִישׁ֙ וְעַד־אִשָּׁ֔ה מִנַּ֖עַר וְעַד־זָקֵ֑ן וְעַ֨ד שׁ֥וֹר וָשֶׂ֛ה וַחֲמ֖וֹר לְפִי־חָֽרֶב׃
<b style="color: gray;">מצודת ציון</b> <b>לפי חרב .</b> החדוד של החרב נקרא 'פה' בלשון המקרא ( כמו בתהלים קמט ו : <b>וחרב פיפיות ) ( א ) וימעלו .</b> ענין חטא ופשע :
<h3>{כב}</h3>
וְלִשְׁנַ֨יִם הָאֲנָשִׁ֜ים הַֽמְרַגְּלִ֤ים אֶת־הָאָ֙רֶץ֙ אָמַ֣ר יְהוֹשֻׁ֔עַ בֹּ֖אוּ בֵּית־הָאִשָּׁ֣ה הַזּוֹנָ֑ה וְהוֹצִ֨יאוּ מִשָּׁ֤ם אֶת־הָֽאִשָּׁה֙ וְאֶת־כָּל־אֲשֶׁר־לָ֔הּ כַּאֲשֶׁ֥ר נִשְׁבַּעְתֶּ֖ם לָֽהּ׃
<h3>{כג}</h3>
וַיָּבֹ֜אוּ הַנְּעָרִ֣ים הַֽמְרַגְּלִ֗ים וַיֹּצִ֡יאוּ אֶת־רָ֠חָב וְאֶת־אָבִ֨יהָ וְאֶת־אִמָּ֤הּ וְאֶת־אַחֶ֙יהָ֙ וְאֶת־כָּל־אֲשֶׁר־לָ֔הּ וְאֵ֥ת כָּל־מִשְׁפְּחוֹתֶ֖יהָ הוֹצִ֑יאוּ וַיַּ֨נִּיח֔וּם מִח֖וּץ לְמַחֲנֵ֥ה יִשְׂרָאֵֽל׃
<b style="color: gray;">רש"י</b> <b>ויבואו הנערים המרגלים .</b> כאן היו צריכים זירוז , ונעשו כנערים זריזים , ובלילה הראשון היו כמלאכים , ששמרו עצמן מן העבירה עם רחב הזונה , לכך נקראו שם מלאכים , ולכך נקראו אנשים , מלאכים , נערים :
<h3>{כד}</h3>
וְהָעִ֛יר שָׂרְפ֥וּ בָאֵ֖שׁ וְכָל־אֲשֶׁר־בָּ֑הּ רַ֣ק ׀ הַכֶּ֣סֶף וְהַזָּהָ֗ב וּכְלֵ֤י הַנְּחֹ֙שֶׁת֙ וְהַבַּרְזֶ֔ל נָתְנ֖וּ אוֹצַ֥ר בֵּית־יְהוָֽה׃
<h3>{כה}</h3>
וְֽאֶת־רָחָ֣ב הַ֠זּוֹנָה וְאֶת־בֵּ֨ית אָבִ֤יהָ וְאֶת־כָּל־אֲשֶׁר־לָהּ֙ הֶחֱיָ֣ה יְהוֹשֻׁ֔עַ וַתֵּ֙שֶׁב֙ בְּקֶ֣רֶב יִשְׂרָאֵ֔ל עַ֖ד הַיּ֣וֹם הַזֶּ֑ה כִּ֤י הֶחְבִּ֙יאָה֙ אֶת־הַמַּלְאָכִ֔ים אֲשֶׁר־שָׁלַ֥ח יְהוֹשֻׁ֖עַ לְרַגֵּ֥ל אֶת־יְרִיחֽוֹ׃
<h3>{כו}</h3>
וַיַּשְׁבַּ֣ע יְהוֹשֻׁ֔עַ בָּעֵ֥ת הַהִ֖יא לֵאמֹ֑ר אָר֨וּר הָאִ֜ישׁ לִפְנֵ֣י יְהוָ֗ה אֲשֶׁ֤ר יָקוּם֙ וּבָנָ֞ה אֶת־הָעִ֤יר הַזֹּאת֙ אֶת־יְרִיח֔וֹ בִּבְכֹר֣וֹ יְיַסְּדֶ֔נָּה וּבִצְעִיר֖וֹ יַצִּ֥יב דְּלָתֶֽיהָ׃
<b style="color: gray;">רש"י</b> <b>בבכורו ייסדנה ובצעירו .</b> בתחלת יסוד שיבנה בה , ימות בנו הבכור , ויקברנו וילך עד שימות הצעיר בגמר המלאכה , היא הצבת הדלתות :
<b style="color: gray;">מצודת דוד</b> <b>וישבע .</b> הארור תקרא שבועה : <b>בבכורו ייסדנה .</b> כאשר יניח היסוד , ימות בכור בניו , ויתרם ימותו במשך זמן הבנין וכשיעמיד דלתים , ימות צעיר בניו , ויתמו אם כן כולם :
<h3>{כז}</h3>
וַיְהִ֥י יְהוָ֖ה אֶת־יְהוֹשֻׁ֑עַ וַיְהִ֥י שָׁמְע֖וֹ בְּכָל־הָאָֽרֶץ׃
<h2>יהושע פרק-ז</h2>
<h3>{א}</h3>
וַיִּמְעֲל֧וּ בְנֵֽי־יִשְׂרָאֵ֛ל מַ֖עַל בַּחֵ֑רֶם וַיִּקַּ֡ח עָכָ֣ן בֶּן־כַּרְמִי֩ בֶן־זַבְדִּ֨י בֶן־זֶ֜רַח לְמַטֵּ֤ה יְהוּדָה֙ מִן־הַחֵ֔רֶם וַיִּֽחַר־אַ֥ף יְהוָ֖ה בִּבְנֵ֥י יִשְׂרָאֵֽל׃
<b style="color: gray;">מצודת דוד</b> <b>וימעלו וכו' .</b> על שלא שמרו זה את זה מעלה עליהם הכתוב כאלו כולם מעלו :
<b style="color: gray;">רלב"ג</b> וספר שכבר מעלו בני ישראל מעל בחרם וביאר שזה המעל היה שכבר לקח עכן מן החרם מזה החטא חרון אף על בני ישראל עם שמתו מהם שלשים וששה איש לפני יושבי העיר וכבר יספק מספק ויאמר איך יתכן בזה בחק המשפט האלהי לענוש על חטא עכן בני ישרא' וכבר צותה התורה שלא ימותו האנשים כי אם איש על חטאו ימות וזה הספק בעינו יפול במה שזכרה התורה פוקד עון אבות על בנים ועוד שכבר זכדו ירמיה ויחזקאל שכבר יגיע עת שלא יאמר עוד אבות יאכלו בוסר ושיני בנים תקהינה וזה סותר למה שזכרה התורה מזה בחק השם יתברך ולא יתכן שנאמר שעד העת ההיא יהיה נוהג השם יתברך לענוש הבנים על חטא אבותם ואחר כך ישנה מנהגו כי זה מבואר בביטול ובהיות הענין כן יהיה העיון בזה מי יתן ואדע ונאמר שכבר יותר זה הספק בשנאמר שהשם בלתי פוקד עון אבות על בנים בעצם כי זה יהיה עול אבל אפשר מזולת עול שימשך במקרה עונש מה לבנים בחט' האבות כי כמו זה לא יהיה בו עול כלל והמשל אם חטא אדם למלכות וענשהו בדין לאבוד ממונו הנה יגיע מזה עונש לבניו שיהיו עניים ולא יירשו דבר מנכסי אביהם שיהיו עתידין לירשם ובכמו זה אמר הנביא אבותינו חטאו ואינם ואנחנו עונותיהם סבלנו וזה שלולי חטא היינו שרויים על אדמתינו אחרי הנקותינו מחטא ימשך ממנו שנגלה מעל אדמתינו אלו היינו שם ובזה האופן יקרא שהשם יתברך פוקד עון אבות על בנים לא בעצמות וכבר יקרא באופן אח' שישיב עונש מה לבנים על חטא אבותם וזה אמנם יהיה כשחטאו האבות והיו הבנים אוחזין מעשה אבותיהם בידיה' וזה שאם היו הם המתחילים בזאת התכונה הפחותה היה מספיק במוסרם עונש יותר קטן ממה שיצטרך במוסרם כשהיו אבותיהם בזאת התכונה הפחותה כי אז שבה אליהן קנין חזק ולא יוסרו אלא בשישיגם עונש גדול על זה ולזה יקרא ענשם יותר גדול מפני חטא האבות ולזאת הסב' תמצא גם כן שיעדה התורה כאשר יעברו ישראל על המצות ייסרם השם יתברך שבע על חטאתיהם וצותה עם זה לשופטים שלא יכו הרשע כי אם כדי רשעתו במספר אלא בענין בן סורר ומורה שישפטו אותו למיתה בעבור כי שער' באחריתו יהיה נבל ויהיה סבת זה כי הש''י לא יביא אלו הייסורין על צד העונש שאם היה הענין כן היה זה העונש עול בחק הש''י ר''ל שיעניש החוטא יותר מן הראוי לפי מריו אבל יביא אותם על צד התוכחה והשגחה ואין זה עול אבל הוא חנינה והטבע המשל שאם רצה אדם לפרש בים עם שיירה מה והיה סוף השיירה ההיא לטבוע בים הנה אם יביא עליו הש''י ייסורים ימנעוהו מלכת בשיירה ההיא לא יהיה זה עונש אבל הטבה וחנינה וכן אם נסתבך אדם בעבירות סבוך מה והיה מפני זה מוכן להמשך אחריהן אם ישלח לו הש''י ייסורין יוסר בהם בהמשך אחר הרע שנשקע בו הנה הוא מבואר כי יהיה לו הטבה וחנינה ובכאן הותר זה הספק שיקרה במה שאמרה התורה שבע על חטאתיכם ומה שאמר השם יתברך פוקד עון אבות על בנים , ואמנם מה שנשאר מן הספק הוא מה שנזכר מענין עכן שחטא ונענשו על חטאו רבים זולתו והוא שחטא לא השיגהו עונש מהשם יתברך בענין ההוא וכבר באו בתורה ספורים דומים לזה ונאמר בהיתר זה הספק שהחיל והקבוץ המתאחד יתכן שיקרה בו זה בזולת עול וזה שכאשר היה החיל בכללו באופן שיהיה מושגח מהשם יתברך השגחה שלימה לא יתכן שתאונה אליו רעה וכאשר חטא אחד מבני החיל תשוב כחיל באופן שתסור ההשגחה האלהית ממנו מצד שהוא כלו מתאחד ולזה יהיה משולח ונעזב למקרים ולזאת הסבה קרה שמתו אלו השלשים וששה איש עם היותם בלתי חוטאים בזה ולא מת עכן כי לא יקרה רע מצד העדר ההשגחה האלהית תכף למי הוא ראוי שיבואהו רע ולפי שעכן לא שם עצמו במקום הסכנה לא מת מפני העדר ההשגחה ממנו ואותם האנשים ששמו עצמם במקום סכנה מתו מהם הראויים מות לפי מערכתם אולם שינזק קבוץ המתאחד בחטא האיש האחד הוא מבואר וזה כי הקבוץ ההוא הוא כמו איש אחד והאיש ממנו הוא כמו אבר מאיברי איש ההוא וכמו שכשיחלה אבר מה מאברי האדם יזוק בו האדם ההוא בכללו כן כשיחטא איש אחד מהקבוץ ההוא ינזק בו כלל הקבוץ ובכאן הותרו כל הספקות ולזה תמצא שכאשר צוה השם יתב' ליהושע שיביא העונש הראוי על חטא לא הסכים שיענש על יד יהושע זולת החוטא וכבר יחזק מה שאמרנו שלא השיגם על זה מהעונש כי אם סור ההשגחה האלהית מה שאמר ולא אוסיף להיות עמכם אם לא תשמידו החרם מקרבכם ויחס החטא לכל ישראל באמרו חטא ישראל מפני שזה הקבוץ היה מתאחד והנה צוה השם יתברך שיחקרו מי היה החוטא בגורל ויחס משפט הגורל לשם יתברך כאמרו בחיק יוטל את הגורל ומה' כל משפטו וידמה שהית' הטלת זה הגורל לפני ה' כמו הענין בהטלת הגורל על חלוקת הארץ כמו שנזכר בזה הספר , והנה הסכמנו שיהיה זה הענין על פי הגורל לפי שהוא דעת רז''ל ויראה שהוא האמת בעצמו שאם היה זה על פי נביא או שהיו נשאלים באורים ותומים לא היו צריכין לזה אבל יתבאר להם האיש בעצמו שעשה זה , והנה יפול ספק מה בענין הגורל איך יתכן שנאמר בו כי מה' כל משפטו והנה ענין משפטו הוא בקרי אלא שהיתר זה הספק לא יקשה עם מה שהשרשנו וביארנו בספר מ''י כי בענינים אשר בקרי סדור והגבלה ואולם בזה המקום לא יהיה זה הספק רושם כי כבר היתה הטלתו ע''י נביא לפני ה' כמו שזכרנו ועם כל זה הנה ראוי שנשתד' בהיתרו מצד שאר הגורלות :
<h3>{ב}</h3>
וַיִּשְׁלַח֩ יְהוֹשֻׁ֨עַ אֲנָשִׁ֜ים מִֽירִיח֗וֹ הָעַ֞י אֲשֶׁ֨ר עִם־בֵּ֥ית אָ֙וֶן֙ מִקֶּ֣דֶם לְבֵֽית־אֵ֔ל וַיֹּ֤אמֶר אֲלֵיהֶם֙ לֵאמֹ֔ר עֲל֖וּ וְרַגְּל֣וּ אֶת־הָאָ֑רֶץ וַֽיַּעֲלוּ֙ הָאֲנָשִׁ֔ים וַֽיְרַגְּל֖וּ אֶת־הָעָֽי׃
<b style="color: gray;">רש"י</b> <b>עם בית און .</b> אצל בית און : <b>מקדם לבית אל .</b> ממזרח לבית אל :
<b style="color: gray;">מצודת ציון</b> <b>עם בית און .</b> סמוך לבית און , כמו ( בראשית כה יא ) עם באר לחי ראי :
<h3>{ג}</h3>
וַיָּשֻׁ֣בוּ אֶל־יְהוֹשֻׁ֗עַ וַיֹּאמְר֣וּ אֵלָיו֮ אַל־יַ֣עַל כָּל־הָעָם֒ כְּאַלְפַּ֣יִם אִ֗ישׁ א֚וֹ כִּשְׁלֹ֣שֶׁת אֲלָפִ֣ים אִ֔ישׁ יַעֲל֖וּ וְיַכּ֣וּ אֶת־הָעָ֑י אַל־תְּיַגַּע־שָׁ֙מָּה֙ אֶת־כָּל־הָעָ֔ם כִּ֥י מְעַ֖ט הֵֽמָּה׃
<b style="color: gray;">מצודת דוד</b> <b>אל יעל .</b> רצה לומר , אין צורך בכולם :
<b style="color: gray;">מצודת ציון</b> <b>תיגע .</b> מלשון יגיעה :
<h3>{ד}</h3>
וַיַּעֲל֤וּ מִן־הָעָם֙ שָׁ֔מָּה כִּשְׁלֹ֥שֶׁת אֲלָפִ֖ים אִ֑ישׁ וַיָּנֻ֕סוּ לִפְנֵ֖י אַנְשֵׁ֥י הָעָֽי׃
<b style="color: gray;">מצודת ציון</b> <b>לפני .</b> מלפני :
<h3>{ה}</h3>
וַיַּכּ֨וּ מֵהֶ֜ם אַנְשֵׁ֣י הָעַ֗י כִּשְׁלֹשִׁ֤ים וְשִׁשָּׁה֙ אִ֔ישׁ וַֽיִּרְדְּפ֞וּם לִפְנֵ֤י הַשַּׁ֙עַר֙ עַד־הַשְּׁבָרִ֔ים וַיַּכּ֖וּם בַּמּוֹרָ֑ד וַיִּמַּ֥ס לְבַב־הָעָ֖ם וַיְהִ֥י לְמָֽיִם׃
<b style="color: gray;">רש"י</b> <b>עד השברים .</b> עד דתברונון :
<b style="color: gray;">מצודת ציון</b> <b>השברים .</b> שם המקום נקרא על שם המאורע , על כי נשברו שם : <b>במורד .</b> במקום הירידה מההר :
<h3>{ו}</h3>
וַיִּקְרַ֨ע יְהוֹשֻׁ֜עַ שִׂמְלֹתָ֗יו וַיִּפֹּל֩ עַל־פָּנָ֨יו אַ֜רְצָה לִפְנֵ֨י אֲר֤וֹן יְהוָה֙ עַד־הָעֶ֔רֶב ה֖וּא וְזִקְנֵ֣י יִשְׂרָאֵ֑ל וַיַּעֲל֥וּ עָפָ֖ר עַל־רֹאשָֽׁם׃
<h3>{ז}</h3>
וַיֹּ֨אמֶר יְהוֹשֻׁ֜עַ אֲהָ֣הּ ׀ אֲדֹנָ֣י יְהוִ֗ה לָ֠מָה הֵעֲבַ֨רְתָּ הַעֲבִ֜יר אֶת־הָעָ֤ם הַזֶּה֙ אֶת־הַיַּרְדֵּ֔ן לָתֵ֥ת אֹתָ֛נוּ בְּיַ֥ד הָאֱמֹרִ֖י לְהַאֲבִידֵ֑נוּ וְלוּ֙ הוֹאַ֣לְנוּ וַנֵּ֔שֶׁב בְּעֵ֖בֶר הַיַּרְדֵּֽן׃
<b style="color: gray;">רש"י</b> <b>ולו הואלנו .</b> הלואי נמלכנו לשבת בעבר הירדן מזרחה , בארץ סיחון ועוג שנכבשה כבר :
<b style="color: gray;">מצודת דוד</b> <b>ולו הואלנו .</b> הלואי והיינו רוצים מאז לשבת בעבר הירדן המזרחי ולא לעבור את הירדן , ולא היתה באה עלינו הצרה הזאת :
<b style="color: gray;">מצודת ציון</b> <b>אהה .</b> ענין לשון צעקה ויללה , כמו ( מלכים ב ו ה ) אהה אדוני : <b>ולו .</b> הלואי , וכן ( במדבר יד ב ) לו מתנו : <b>הואלנו .</b> ענין רצון , כמו ( שופטים יט ו ) הואל נא ולין :
<h3>{ח}</h3>
בִּ֖י אֲדֹנָ֑י מָ֣ה אֹמַ֔ר אַ֠חֲרֵי אֲשֶׁ֨ר הָפַ֧ךְ יִשְׂרָאֵ֛ל עֹ֖רֶף לִפְנֵ֥י אֹיְבָֽיו׃
<b style="color: gray;">מצודת דוד</b> <b>מה אומר .</b> אחר שהרגיש בעצמו שהרבה אמרים מול מעשה ה' , חזר ואמר : מה אומר אם לא כדבר הזה , הואיל וישראל הפך עורף בנוסם , ואצעק מכאב לב :
<b style="color: gray;">מצודת ציון</b> <b>בי .</b> ענין לשון בקשה , כמו ( בראשית מד יח ) בי אדוני :
<h3>{ט}</h3>
וְיִשְׁמְע֣וּ הַֽכְּנַעֲנִ֗י וְכֹל֙ יֹשְׁבֵ֣י הָאָ֔רֶץ וְנָסַ֣בּוּ עָלֵ֔ינוּ וְהִכְרִ֥יתוּ אֶת־שְׁמֵ֖נוּ מִן־הָאָ֑רֶץ וּמַֽה־תַּעֲשֵׂ֖ה לְשִׁמְךָ֥ הַגָּדֽוֹל׃
<b style="color: gray;">רש"י</b> <b>ומה תעשה לשמך .</b> המשותף בשמנו , זהו מדרשו . ופשוטו , ומה תעשה לשם גבורתך שיצא כבר , ועתה יאמרו תשש כחו :
<b style="color: gray;">מצודת דוד</b> <b>וישמעו .</b> אשר האויב ירדפם : <b>ומה תעשה לשמך .</b> לבל יחולל , באמרם מבלי יכולת ה' נאבדו :
<h3>{י}</h3>
וַיֹּ֧אמֶר יְהוָ֛ה אֶל־יְהוֹשֻׁ֖עַ קֻ֣ם לָ֑ךְ לָ֣מָּה זֶּ֔ה אַתָּ֖ה נֹפֵ֥ל עַל־פָּנֶֽיךָ׃
<b style="color: gray;">רש"י</b> <b>קום לך .</b> קם לך כתיב , עמד לך מה שהתפללת לפני והזכרת . דבר אחר : עמדת לך במחנה ולא יצאת עמהם , ואני אמרתי ( במדבר כז יז ) : אשר יוציאם ואשר יביאם , כי אתה תביא את בני ישראל , ואנכי אהיה עמך , ( שם ג כח ) : <b>כי הוא יעבור לפני העם הזה והוא ינחיל אותם , אם תלך אתה לפניהם יצליחו , ואם לאו לא יצליחו .</b> דבר אחר : קום לך , בשבילך זאת להם , לא אמרתי לך להקדיש שלל העיר :
<b style="color: gray;">מצודת דוד</b> <b>למה זה וכו' .</b> רצה לומר , אין צורך בתפלה כי אם לבער עובר החרם :
<h3>{יא}</h3>
חָטָא֙ יִשְׂרָאֵ֔ל וְגַם֙ עָבְר֣וּ אֶת־בְּרִיתִ֔י אֲשֶׁ֥ר צִוִּ֖יתִי אוֹתָ֑ם וְגַ֤ם לָֽקְחוּ֙ מִן־הַחֵ֔רֶם וְגַ֤ם גָּֽנְבוּ֙ וְגַ֣ם כִּֽחֲשׁ֔וּ וְגַ֖ם שָׂ֥מוּ בִכְלֵיהֶֽם׃
<b style="color: gray;">מצודת דוד</b> <b>חטא ישראל .</b> אף שאיש אחד חטא , מכל מקום , על שלא שמרו זה את זה , מעלה עליהם הכתוב כאלו כולם חטאו : <b>וגם עברו את בריתי .</b> בא להגדיל מעשה הנבלה ההיא , לומר : הלא אף אם יחטא איש לאיש לא ינקה , והמה אף כי לא חששו ועברו בריתי שעברו על החרם שהיא כשבועה : <b>וגם לקחו .</b> רצה לומר , אף העובר אחת משאר מצות ה' ענש יענש , והמה גם לקחו מחרמי גבוה , חלק ה' : <b>וגם גנבו .</b> אלו לקחו לעין כל , היו על כל פנים משוים כבוד המקום לכבוד בשר ודם , אבל המה גנבו להשמר מבני אדם , ומה' לא יראו : <b>וגם כחשו .</b> הן לא יבוזו לגנב אם ישוב וניחם ומודה בה ומחזירה , אבל המה גם כחשו : <b>וגם שמו בכליהם .</b> רצה לומר , ( משלי ו ל ) לא יבוזו לגנב כי יגנוב למלא נפשו כי ירעב , אבל המה גם שמו בכליהם להיות שמור לאוצר , לא להוציא לשבור רעבון נפש , ואם כן מעשה הנבלה ההיא כפולה ומוכפלת :
<b style="color: gray;">מצודת ציון</b> <b>בריתי .</b> ענינו בכל מקום דבר המתקיים , וגם שבועה היא דבר המתקיים , וחרם כשבועה : <b>שמו .</b> נתנו :
<h3>{יב}</h3>
וְלֹ֨א יֻכְל֜וּ בְּנֵ֣י יִשְׂרָאֵ֗ל לָקוּם֙ לִפְנֵ֣י אֹיְבֵיהֶ֔ם עֹ֗רֶף יִפְנוּ֙ לִפְנֵ֣י אֹֽיְבֵיהֶ֔ם כִּ֥י הָי֖וּ לְחֵ֑רֶם לֹ֤א אוֹסִיף֙ לִֽהְי֣וֹת עִמָּכֶ֔ם אִם־לֹ֥א תַשְׁמִ֛ידוּ הַחֵ֖רֶם מִֽקִּרְבְּכֶֽם׃
<b style="color: gray;">מצודת דוד</b> <b>כי היו לחרם .</b> רצה לומר , היו מסייעים לעובר החרם במה שהעלימו עין , ולא שמרו זה את זה : <b>החרם .</b> העובר החרם :
<h3>{יג}</h3>
קֻ֚ם קַדֵּ֣שׁ אֶת־הָעָ֔ם וְאָמַרְתָּ֖ הִתְקַדְּשׁ֣וּ לְמָחָ֑ר כִּ֣י כֹה֩ אָמַ֨ר יְהוָ֜ה אֱלֹהֵ֣י יִשְׂרָאֵ֗ל חֵ֤רֶם בְּקִרְבְּךָ֙ יִשְׂרָאֵ֔ל לֹ֣א תוּכַ֗ל לָקוּם֙ לִפְנֵ֣י אֹיְבֶ֔יךָ עַד־הֲסִירְכֶ֥ם הַחֵ֖רֶם מִֽקִּרְבְּכֶֽם׃
<b style="color: gray;">מצודת דוד</b> <b>התקדשו .</b> לחלוף לפני הארון , לדעת בשלמי הרעה הזאת :
<b style="color: gray;">מצודת ציון</b> <b>קדש .</b> הזמן , כמו ( יואל ד ט ) קדשו מלחמה :
<h3>{יד}</h3>
וְנִקְרַבְתֶּ֥ם בַּבֹּ֖קֶר לְשִׁבְטֵיכֶ֑ם וְהָיָ֡ה הַשֵּׁבֶט֩ אֲשֶׁר־יִלְכְּדֶ֨נּוּ יְהוָ֜ה יִקְרַ֣ב לַמִּשְׁפָּח֗וֹת וְהַמִּשְׁפָּחָ֞ה אֲשֶֽׁר־יִלְכְּדֶ֤נָּה יְהוָה֙ תִּקְרַ֣ב לַבָּתִּ֔ים וְהַבַּ֙יִת֙ אֲשֶׁ֣ר יִלְכְּדֶ֣נּוּ יְהוָ֔ה יִקְרַ֖ב לַגְּבָרִֽים׃
<b style="color: gray;">רש"י</b> <b>לבתים .</b> יש במשפחה אחת הרבה בתי אבות : <b>לגברים .</b> לראשי גולגולת , כל אנשי הבית יבאו לגורל :
<b style="color: gray;">מצודת דוד</b> <b>ונקרבתם .</b> מול הארון : <b>לשבטיכם .</b> כל שבט לבד : <b>ילכדנו ה' .</b> להיות נלכד לפני הארון לבל יוכל לזוז ממקומו לפי שעה : <b>יקרב למשפחות .</b> אחר יזיזו ממקומם יקרבו שוב למשפחות : <b>לבתים .</b> כי המשפחה תחולק עוד לבתי אבות : <b>לגברים .</b> לאנשים יחידים :
<h3>{טו}</h3>
וְהָיָה֙ הַנִּלְכָּ֣ד בַּחֵ֔רֶם יִשָּׂרֵ֣ף בָּאֵ֔שׁ אֹת֖וֹ וְאֶת־כָּל־אֲשֶׁר־ל֑וֹ כִּ֤י עָבַר֙ אֶת־בְּרִ֣ית יְהוָ֔ה וְכִֽי־עָשָׂ֥ה נְבָלָ֖ה בְּיִשְׂרָאֵֽל׃
<b style="color: gray;">רש"י</b> <b>( תוספת ) ישרף באש .</b> האהל והמטלטלין : <b>אתו ואת כל אשר לו .</b> כדין המפורש למטה ( להלן פסוק כה ) אותו והבהמה בסקילה , והזקף שהוא על 'באש' מוכיח , שהוא נפרד מ'אותו' , שכן מצינו מקראות שהטעם מחלקן , כמו ( דברים יא ל ) : אחרי דרך מבוא השמש , ש'אחרי' מופלג מ'דרך' על ידי הטעם , וכן פתרונו , הנלכד בחרם , ישרף באש הראוי לישרף , כמו שמפרש למטה : <b>אותו ואת כל אשר לו .</b> כדין האמור למטה , וזה מקרא קצר , ודומה לו ( שמואל ב ה ח ) : כל מכה יבוסי ויגע בצנור , לא פירש מה יהיה לו , ובדברי הימים ( א יא ו ) פירש : יהיה לראש , אף כאן לא פירש מה יהיה באותו וכל אשר לו , ולמטה פירש :
<b style="color: gray;">מצודת דוד</b> <b>הנלכד בחרם .</b> הנלכד לפני הארון , בעבור שמעל בחרם :
<b style="color: gray;">מצודת ציון</b> <b>נבלה .</b> דבר מגונה כמו ( ישעיהו לב ו ) נבלה ידבר :
<b style="color: gray;">רלב"ג</b> והנה היתה מצות השם ית' שהנלכד בחרם ישרף באש כי הוא ברור אצל השם יתברך שלא יפול הגורל כי אם על החוטא ועם כל זה מצינו שהתחכם יהושע אל שיודה עכן זה קודם שפטו אותו בזה המשפט ואי אפשר שנאמר שכבר עשה זה יהושע כדי שיוכל לשפטו בדין ומפני שלא היו שם עדים רצה שתהיה שם הודאת פיו וזה לשתי סבות הא' שמה שהגיע ידיעתו בזה האופן מהשם ית' הוא ממה שלא אפשר שיפול בענינו ספק ולא מחלוקת והשנית כי אין להודאת פיו מבא בזה המשפט כלל כמו שהושרש בפ' משפטים ולזה ידמה שכבר היה זה הענין באופן שזכרוהו רבותינו ז''ל רוצה לומר שככר היה עכן ומשפחתו מוציאין לעז על הגורל כשהיו אומרים שאם יפילו הגורל על שני אנשים צדיקים הנה יפול בלי ספק על אחד מהם עם היותו בלתי חוטא בזה ולסלק זה התרעומ' והמחלוקת שהיה אפשר שיתחדש מזה התחכם יהושע להשתדל שיספר עכן זה וכאשר הודה זה הענין ספר שכבר שלח יהושע מלאכים וירוצו האהלה ויורה מה שזכר שכבר שלחם שם במרוצה כי יהושע היה ירא שימהרו אנשי משפחתו להוציא משם זה לכסות קלון עכן :
<h3>{טז}</h3>
וַיַּשְׁכֵּ֤ם יְהוֹשֻׁ֙עַ֙ בַּבֹּ֔קֶר וַיַּקְרֵ֥ב אֶת־יִשְׂרָאֵ֖ל לִשְׁבָטָ֑יו וַיִּלָּכֵ֖ד שֵׁ֥בֶט יְהוּדָֽה׃
<b style="color: gray;">רש"י</b> <b>ויקרב את ישראל .</b> לפני החשן , מקום שהשבטים כתובים , ומסר לו הקדוש ברוך הוא סימן שהשבט שחטא , אבנו כהה , וכהתה אבנו של יהודה :
<h3>{יז}</h3>
וַיַּקְרֵב֙ אֶת־מִשְׁפַּ֣חַת יְהוּדָ֔ה וַיִּלְכֹּ֕ד אֵ֖ת מִשְׁפַּ֣חַת הַזַּרְחִ֑י וַיַּקְרֵ֞ב אֶת־מִשְׁפַּ֤חַת הַזַּרְחִי֙ לַגְּבָרִ֔ים וַיִּלָּכֵ֖ד זַבְדִּֽי׃
<b style="color: gray;">רש"י</b> <b>ויקרב את משפחת יהודה .</b> לגורל אחד קרב ראשי המשפחות , אדם אחד מכל המשפחה והטילו גורל על מי יפול , ואחר כך על כל בתי אבות של אותה משפחה , ובא אדם אחד מכל בית אב לגורל , ואחר כן באו כל אנשי אותה הבית :
<b style="color: gray;">מצודת דוד</b> <b>משפחת יהודה .</b> גם השבט נקרא משפחה : <b>לגברים .</b> איש איש ראש לבית אב : <b>וילכד זבדי .</b> הוא היה הראש לבית האב :
<h3>{יח}</h3>
וַיַּקְרֵ֥ב אֶת־בֵּית֖וֹ לַגְּבָרִ֑ים וַיִּלָּכֵ֗ד עָכָ֞ן בֶּן־כַּרְמִ֧י בֶן־זַבְדִּ֛י בֶּן־זֶ֖רַח לְמַטֵּ֥ה יְהוּדָֽה׃
<b style="color: gray;">מצודת דוד</b> <b>לגברים .</b> לאנשים יחידים :
<h3>{יט}</h3>
וַיֹּ֨אמֶר יְהוֹשֻׁ֜עַ אֶל־עָכָ֗ן בְּנִי֙ שִֽׂים־נָ֣א כָב֗וֹד לַֽיהוָ֛ה אֱלֹהֵ֥י יִשְׂרָאֵ֖ל וְתֶן־ל֣וֹ תוֹדָ֑ה וְהַגֶּד־נָ֥א לִי֙ מֶ֣ה עָשִׂ֔יתָ אַל־תְּכַחֵ֖ד מִמֶּֽנִּי׃
<b style="color: gray;">רש"י</b> <b>שים נא כבוד .</b> התחיל להוציא לעז על הגורל , אמר לו : <b>בגורל אתה בא עלי , אתה ואלעזר הכהן גדולי הדור אתם , הטל הגורל על שניכם , ויפול על האחד .</b> אמר לו : שים נא כבוד , בבקשה ממך , אל תוציא לעז על הגורלות שבו עתידה הארץ ליחלק :
<b style="color: gray;">מצודת דוד</b> <b>כבוד לה' .</b> כי כאשר יראו שבדין נלכדת , יהיה כבוד לה' : <b>ותן לו תודה .</b> חן הודאה שאמת הדבר שמעלת בחרם : <b>מה עשית .</b> רצה לומר , מה הם הדברים אשר לקחת מן החרם :
<b style="color: gray;">מצודת ציון</b> <b>תודה .</b> הודאה : <b>תכחד .</b> ענינו העלמה , כמו ( איוב טו יח ) ולא כחדו :
<h3>{כ}</h3>
וַיַּ֧עַן עָכָ֛ן אֶת־יְהוֹשֻׁ֖עַ וַיֹּאמַ֑ר אָמְנָ֗ה אָנֹכִ֤י חָטָ֙אתִי֙ לַֽיהוָה֙ אֱלֹהֵ֣י יִשְׂרָאֵ֔ל וְכָזֹ֥את וְכָזֹ֖את עָשִֽׂיתִי׃
<b style="color: gray;">רש"י</b> <b>ויען עכן .</b> ראה בני יהודה נאספים למלחמה , אמר מוטב שאמות אני לבדי ואל יהרגו כמה אלפים מישראל : <b>וכזאת וכזאת עשיתי .</b> גם בחרמים אחרים בימי משה , שנאמר ( במדבר כא ב ) : והחרמתי את עריהם :
<b style="color: gray;">מצודת דוד</b> <b>וכזאת עשיתי .</b> אמרו רבותינו זכרונם לברכה ( סנהדרין מב ב ) : שאמר עשיתי עוד , וכדומה לזה במלחמת הכנעני ובמלחמת מדין , כי גם במלחמת הכנעני נאמר ( במדבר כא ב ) והחרמתי את עריהם , ובמדין גם כן נתנו הזהב קדש לה' :
<b style="color: gray;">מצודת ציון</b> <b>אמנה .</b> באמת :
<h3>{כא}</h3>
(ואראה) [וָאֵ֣רֶא] בַשָּׁלָ֡ל אַדֶּ֣רֶת שִׁנְעָר֩ אַחַ֨ת טוֹבָ֜ה וּמָאתַ֧יִם שְׁקָלִ֣ים כֶּ֗סֶף וּלְשׁ֨וֹן זָהָ֤ב אֶחָד֙ חֲמִשִּׁ֤ים שְׁקָלִים֙ מִשְׁקָל֔וֹ וָֽאֶחְמְדֵ֖ם וָֽאֶקָּחֵ֑ם וְהִנָּ֨ם טְמוּנִ֥ים בָּאָ֛רֶץ בְּת֥וֹךְ הָאָֽהֳלִ֖י וְהַכֶּ֥סֶף תַּחְתֶּֽיהָ׃
<b style="color: gray;">רש"י</b> <b>וארא בשלל .</b> התבוננתי במה שכתוב בתורה ( דברים כ יד ) : ואכלת [ את שלל ] וגו' : <b>אדרת שנער .</b> תרגומו : איצטלא ( דמילתא ) בבלי , שכל מלך שלא קנה לו פלטרין בארץ ישראל לא נתקררה דעתו במלכותו , שנאמר ( ירמיהו ג יט ) : ואתן לך ארץ חמדה נחלת צבי צבאות גוים , והיה למלך בבל פלטרין ביריחו , וכשהיה בא לכאן לובש אותם :
<b style="color: gray;">מצודת דוד</b> <b>והנם .</b> האדרת ולשון הזהב : <b>תחתיה .</b> תחת האדרת :
<b style="color: gray;">מצודת ציון</b> <b>אדרת .</b> טלית חשובה , והוא מלשון אדיר : <b>שנער .</b> עשוי בשנער , והוא בבל : <b>ולשון .</b> רצה לומר , ארוכה ומשוכה כלשון :
<h3>{כב}</h3>
וַיִּשְׁלַ֤ח יְהוֹשֻׁ֙עַ֙ מַלְאָכִ֔ים וַיָּרֻ֖צוּ הָאֹ֑הֱלָה וְהִנֵּ֧ה טְמוּנָ֛ה בְּאָהֳל֖וֹ וְהַכֶּ֥סֶף תַּחְתֶּֽיהָ׃
<b style="color: gray;">רש"י</b> <b>וירצו האהלה .</b> שלא יקדימו שבט יהודה ויטלוה משם להכחיש את הגורל :
<b style="color: gray;">מצודת דוד</b> <b>וירוצו .</b> לבל יקחום קרובי עכן לכסות על קלונם :
<h3>{כג}</h3>
וַיִּקָּחוּם֙ מִתּ֣וֹךְ הָאֹ֔הֶל וַיְבִאוּם֙ אֶל־יְהוֹשֻׁ֔עַ וְאֶ֖ל כָּל־בְּנֵ֣י יִשְׂרָאֵ֑ל וַיַּצִּקֻ֖ם לִפְנֵ֥י יְהוָֽה׃
<b style="color: gray;">רש"י</b> <b>ויצקם .</b> ואתיכונון , ורבותינו אמרו ( סנהדרין מד א ) : בא וחבטן לפני המקום , אמר לפניו רבונו של עולם על אלו יפלו רובן של סנהדרין :
<b style="color: gray;">מצודת דוד</b> <b>ויצקם .</b> רצה לומר , פזרם לפני הארון למען יראו הכל שאמת הדבר :
<b style="color: gray;">מצודת ציון</b> <b>ויציקם .</b> מלשון יציקה ושפיכה :
<b style="color: gray;">רלב"ג</b> ויצקום לפני ה' . פירשו בו ויעמידום מענין מצוקי ארץ ואפשר עוד שיהיה מענין יציקה והרצון בזה שלשון הזהב היה טמון תוך האדרת והכסף היה תחתיה והיו בו מאתים שקלי' וכשהביאו זה אל יהושע וישראל הנה פשט אותם שם כדי שיראה לעין שהיו שם אלה הדברי' שהודה עכן :
<h3>{כד}</h3>
וַיִּקַּ֣ח יְהוֹשֻׁ֣עַ אֶת־עָכָ֣ן בֶּן־זֶ֡רַח וְאֶת־הַכֶּ֣סֶף וְאֶת־הָאַדֶּ֣רֶת וְֽאֶת־לְשׁ֣וֹן הַזָּהָ֡ב וְֽאֶת־בָּנָ֡יו וְֽאֶת־בְּנֹתָ֡יו וְאֶת־שׁוֹרוֹ֩ וְאֶת־חֲמֹר֨וֹ וְאֶת־צֹאנ֤וֹ וְאֶֽת־אָהֳלוֹ֙ וְאֶת־כָּל־אֲשֶׁר־ל֔וֹ וְכָל־יִשְׂרָאֵ֖ל עִמּ֑וֹ וַיַּעֲל֥וּ אֹתָ֖ם עֵ֥מֶק עָכֽוֹר׃
<b style="color: gray;">רש"י</b> <b>ואת בניו וגו' וכל ישראל .</b> לראות ברדויו ויוסרו מלעשות כמוהו : <b>ואת שורו ואת חמורו .</b> לאבדם , כמה שנאמר ( לעיל פסוק טו ) : והיה הנלכד בחרם ישרף באש אותו וכל אשר לו :
<b style="color: gray;">מצודת דוד</b> <b>עמו .</b> הלכו עם יהושע : <b>ויעלו .</b> עם כי הלכו לעמק , אמר 'ויעלו' , כי טרם בואם להעמק , עלו דרך הר אל העמק הנקרא 'עמק עכור' על שם המאורע :
<b style="color: gray;">רלב"ג</b> <b>ויקח את עכן .</b> הנה יספק מספק למה נענשו בניו ובנותיו והם לא חטאו בזה וידמה אם בשנאמר שכבר היו קטנים והיו בזה במכסת קנינו שצוה השם שיאבדו או שנאמר שלא הובאו שם בניו ובנותיו להמיתם אבל לראות המשפט כדי שיוסרו שכמו זה הפועל המגונה לא יעשו וממה שיורה על זה שכבר אמר אחר זה :
<h3>{כה}</h3>
וַיֹּ֤אמֶר יְהוֹשֻׁ֙עַ֙ מֶ֣ה עֲכַרְתָּ֔נוּ יַעְכֳּרְךָ֥ יְהוָ֖ה בַּיּ֣וֹם הַזֶּ֑ה וַיִּרְגְּמ֨וּ אֹת֤וֹ כָל־יִשְׂרָאֵל֙ אֶ֔בֶן וַיִּשְׂרְפ֤וּ אֹתָם֙ בָּאֵ֔שׁ וַיִּסְקְל֥וּ אֹתָ֖ם בָּאֲבָנִֽים׃
<b style="color: gray;">רש"י</b> <b>וירגמו אותו אבן .</b> שחלל את השבת . וישרפו אותם . האהל והמטלטלין : <b>ויסקלו אותם .</b> השור והבהמה :
<b style="color: gray;">מצודת דוד</b> <b>מה עכרתנו .</b> רצה לומר , מה מאוד עכרתנו , ולזה יעכרך ה' : <b>וישרפו אותם .</b> האדרת והלשון והאהל וכו' : <b>ויסקלו אותם .</b> בניו ובנותיו ושורו וכו' ( ויתכן לפי שבניו ובנותיו ידעו מזה כמו שאמרו רבותינו זכרונם לברכה ( סנהדרין מד א ) ולא גלו הדבר , לכן נסקלו גם הם , אולם רבותינו זכרונם לברכה לא אמרו כן ) ( כו ) עליו . על קברו : <b>עד היום הזה .</b> רצה לומר , עד עולם עומד הוא בגדלו : <b>על כן וכו' עד היום הזה .</b> רצה לומר , עדיין שמו עליו :
<b style="color: gray;">מצודת ציון</b> <b>וירגמו .</b> ענין השלכת אבנים :
<b style="color: gray;">רלב"ג</b> <b>וירגמו אותו בני ישראל אבן .</b> ויקימו עליו גל אבנים גדול להורות שלא מת שם אדם זולתו ומ''ש וישרפו אותם באש ויסקלו אותם באבנים שב אל הבעלי חיים שהם שורו וחמורו וצאנו וספר ששרפום באש אחר שסקלו אותם באבנים ולא כלל יחד סקילת הבעלי חיים עם סקילת עכן שהוא מבואר שלא יוכללו יחד בזה הענין האדם והבעלי חיים :
<h3>{כו}</h3>
וַיָּקִ֨ימוּ עָלָ֜יו גַּל־אֲבָנִ֣ים גָּד֗וֹל עַ֚ד הַיּ֣וֹם הַזֶּ֔ה וַיָּ֥שָׁב יְהוָ֖ה מֵחֲר֣וֹן אַפּ֑וֹ עַל־כֵּ֠ן קָרָ֞א שֵׁ֣ם הַמָּק֤וֹם הַהוּא֙ עֵ֣מֶק עָכ֔וֹר עַ֖ד הַיּ֥וֹם הַזֶּֽה׃
<b style="color: gray;">מצודת ציון</b> <b>גל .</b> תל גבוה :
<h2>יהושע פרק-ח</h2>
<h3>{א}</h3>
וַיֹּ֨אמֶר יְהוָ֤ה אֶל־יְהוֹשֻׁ֙עַ֙ אַל־תִּירָ֣א וְאַל־תֵּחָ֔ת קַ֣ח עִמְּךָ֗ אֵ֚ת כָּל־עַ֣ם הַמִּלְחָמָ֔ה וְק֖וּם עֲלֵ֣ה הָעָ֑י רְאֵ֣ה ׀ נָתַ֣תִּי בְיָדְךָ֗ אֶת־מֶ֤לֶךְ הָעַי֙ וְאֶת־עַמּ֔וֹ וְאֶת־עִיר֖וֹ וְאֶת־אַרְצֽוֹ׃
<b style="color: gray;">מצודת דוד</b> <b>אל תירא .</b> לפי שכבר נפלו בזה המקום , היה ירא לגשת עוד , לזה אמר לו 'אל תירא' : <b>כל עם .</b> צוה לעשות כל ההכנות והתחבולות האלו להטעות הגוים למען יחשבו שכל נצחונם הוא בעבור רוב העם והתחבולות ולא יד ה' עשתה זאת , ועל זה יאספו כולם יחד להיות גם המה עם רב ולהמתיק עצה ותחבולות ברוב יועצים , ובזה יהיה טובה לישראל כי את כולם יכו כאחד מבלי יצטרכו ללכת מעיר לעיר להכות בם :
<b style="color: gray;">רלב"ג</b> <b>והנה</b> זכר שאחר זה שכה ההשגחה האלהית על ישראל וצוה השם יתברך שיעשו מלחמה בתחבולות עם אנשי העי לפי שכבר היה אפשר להחרימם בזה האופן בזולת עשיית מופת אחר כי הם יסכימו לצאת מהעיר לרדוף אחרי בני ישראל לפי שבפעם הראשונה נצחום והנה הש''י לא יעשה מופת ללא צורך :
<h3>{ב}</h3>
וְעָשִׂ֨יתָ לָעַ֜י וּלְמַלְכָּ֗הּ כַּאֲשֶׁ֨ר עָשִׂ֤יתָ לִֽירִיחוֹ֙ וּלְמַלְכָּ֔הּ רַק־שְׁלָלָ֥הּ וּבְהֶמְתָּ֖הּ תָּבֹ֣זּוּ לָכֶ֑ם שִׂים־לְךָ֥ אֹרֵ֛ב לָעִ֖יר מֵאַחֲרֶֽיהָ׃
<b style="color: gray;">רש"י</b> <b>תבוזו לכם .</b> ואל תחרימו השלל עוד :
<b style="color: gray;">מצודת דוד</b> <b>מאחריה .</b> לא מן העבר אשר תבואו אליה :
<b style="color: gray;">מצודת ציון</b> <b>אורב .</b> יושב במסתור המארב :
<h3>{ג}</h3>
וַיָּ֧קָם יְהוֹשֻׁ֛עַ וְכָל־עַ֥ם הַמִּלְחָמָ֖ה לַעֲל֣וֹת הָעָ֑י וַיִּבְחַ֣ר יְ֠הוֹשֻׁעַ שְׁלֹשִׁ֨ים אֶ֤לֶף אִישׁ֙ גִּבּוֹרֵ֣י הַחַ֔יִל וַיִּשְׁלָחֵ֖ם לָֽיְלָה׃
<h3>{ד}</h3>
וַיְצַ֨ו אֹתָ֜ם לֵאמֹ֗ר רְ֠אוּ אַתֶּ֞ם אֹרְבִ֤ים לָעִיר֙ מֵאַחֲרֵ֣י הָעִ֔יר אַל־תַּרְחִ֥יקוּ מִן־הָעִ֖יר מְאֹ֑ד וִהְיִיתֶ֥ם כֻּלְּכֶ֖ם נְכֹנִֽים׃
<b style="color: gray;">מצודת דוד</b> <b>נכונים .</b> ללכת מהר , בעת המצטרך :
<h3>{ה}</h3>
וַאֲנִ֗י וְכָל־הָעָם֙ אֲשֶׁ֣ר אִתִּ֔י נִקְרַ֖ב אֶל־הָעִ֑יר וְהָיָ֗ה כִּֽי־יֵצְא֤וּ לִקְרָאתֵ֙נוּ֙ כַּאֲשֶׁ֣ר בָּרִֽאשֹׁנָ֔ה וְנַ֖סְנוּ לִפְנֵיהֶֽם׃
<b style="color: gray;">מצודת דוד</b> <b>ונסנו .</b> בכדי להטעותם :
<b style="color: gray;">מצודת ציון</b> <b>ונסנו .</b> מלשון ניסה ובריחה :
<h3>{ו}</h3>
וְיָצְא֣וּ אַחֲרֵ֗ינוּ עַ֣ד הַתִּיקֵ֤נוּ אוֹתָם֙ מִן־הָעִ֔יר כִּ֣י יֹֽאמְר֔וּ נָסִ֣ים לְפָנֵ֔ינוּ כַּאֲשֶׁ֖ר בָּרִֽאשֹׁנָ֑ה וְנַ֖סְנוּ לִפְנֵיהֶֽם׃
<b style="color: gray;">רש"י</b> <b>התיקנו אותם .</b> לשון תיק , שנוציאם מתיק העיר , דישפורי''ר בלעז . ויש לפותרו לשון נתיקה , כמו ( ירמיהו יב ג ) : התיקם כצאן לטבחה :
<b style="color: gray;">מצודת דוד</b> <b>ויצאו .</b> ואז יצאו לרדוף אחרינו : <b>עד התיקנו .</b> רצה לומר , המנוסה תועיל עד אשר נעתק אותם מן העיר לרדוף אחרינו , כי יאמרו שבאמת בעבור הפחד , נסים הם כאשר במלחמה הראשונה : <b>ונסנו .</b> ונוסיף לנוס עוד להרחיקם מן העיר :
<b style="color: gray;">מצודת ציון</b> <b>התיקנו .</b> ענין העתקה והסרה :
<h3>{ז}</h3>
וְאַתֶּ֗ם תָּקֻ֙מוּ֙ מֵהָ֣אוֹרֵ֔ב וְהוֹרַשְׁתֶּ֖ם אֶת־הָעִ֑יר וּנְתָנָ֛הּ יְהוָ֥ה אֱלֹֽהֵיכֶ֖ם בְּיֶדְכֶֽם׃
<b style="color: gray;">רש"י</b> <b>והורשתם .</b> ותתרכון :
<b style="color: gray;">מצודת דוד</b> <b>מהאורב .</b> מהמקום שתהיו אורבים : <b>את העיר .</b> את הנשארים בעיר :
<b style="color: gray;">מצודת ציון</b> <b>והורשתם .</b> ענין גרושין :
<h3>{ח}</h3>
וְהָיָ֞ה כְּתָפְשְׂכֶ֣ם אֶת־הָעִ֗יר תַּצִּ֤יתוּ אֶת־הָעִיר֙ בָּאֵ֔שׁ כִּדְבַ֥ר יְהוָ֖ה תַּעֲשׂ֑וּ רְא֖וּ צִוִּ֥יתִי אֶתְכֶֽם׃
<b style="color: gray;">מצודת דוד</b> <b>כדבר ה' .</b> שצוה לשרפה כמו שכתוב למעלה ( פסוק ב ) ועשית לה כאשר עשית ליריחו : <b>ראו צויתי .</b> רצה לומר , הזהרו ואל תמרו פי :
<b style="color: gray;">מצודת ציון</b> <b>תציתו .</b> תבעירו , כמו ( איכה ד יא ) ויצת אש בציון :
<h3>{ט}</h3>
וַיִּשְׁלָחֵ֣ם יְהוֹשֻׁ֗עַ וַיֵּֽלְכוּ֙ אֶל־הַמַּאְרָ֔ב וַיֵּשְׁב֗וּ בֵּ֧ין בֵּֽית־אֵ֛ל וּבֵ֥ין הָעַ֖י מִיָּ֣ם לָעָ֑י וַיָּ֧לֶן יְהוֹשֻׁ֛עַ בַּלַּ֥יְלָה הַה֖וּא בְּת֥וֹךְ הָעָֽם׃
<b style="color: gray;">רש"י</b> <b>מים לעי .</b> שהעי מקדם לבית אל , ובית אל מים לעי : <b>וילן יהושע בתוך העם .</b> להיות נכון בהשכמת הבקר :
<b style="color: gray;">מצודת ציון</b> <b>מים .</b> ממערב :
<h3>{י}</h3>
וַיַּשְׁכֵּ֤ם יְהוֹשֻׁ֙עַ֙ בַּבֹּ֔קֶר וַיִּפְקֹ֖ד אֶת־הָעָ֑ם וַיַּ֨עַל ה֜וּא וְזִקְנֵ֧י יִשְׂרָאֵ֛ל לִפְנֵ֥י הָעָ֖ם הָעָֽי׃
<b style="color: gray;">רש"י</b> <b>ויעל הוא .</b> כמו שאמר לו המקום , אם הוא עובר לפניהם עוברין , ואם לאו אין עוברין :
<b style="color: gray;">מצודת דוד</b> <b>ויפקוד .</b> השגיח בהם אם המה מוכנים למלחמה :
<b style="color: gray;">מצודת ציון</b> <b>ויפקוד .</b> ענין השגחה :
<h3>{יא}</h3>
וְכָל־הָעָ֨ם הַמִּלְחָמָ֜ה אֲשֶׁ֣ר אִתּ֗וֹ עָלוּ֙ וַֽיִּגְּשׁ֔וּ וַיָּבֹ֖אוּ נֶ֣גֶד הָעִ֑יר וַֽיַּחֲנוּ֙ מִצְּפ֣וֹן לָעַ֔י וְהַגַּ֖י (בינו) [בֵּינָ֥יו] וּבֵין־הָעָֽי׃
<b style="color: gray;">מצודת ציון</b> <b>והגי .</b> והעמק :
<h3>{יב}</h3>
וַיִּקַּ֕ח כַּחֲמֵ֥שֶׁת אֲלָפִ֖ים אִ֑ישׁ וַיָּ֨שֶׂם אוֹתָ֜ם אֹרֵ֗ב בֵּ֧ין בֵּֽית־אֵ֛ל וּבֵ֥ין הָעַ֖י מִיָּ֥ם לָעִֽיר׃
<b style="color: gray;">רש"י</b> <b>ויקח כחמשת אלפים איש .</b> אורב אחר אורב , אחד קרוב לעיר מחבירו :
<b style="color: gray;">מצודת דוד</b> <b>וישם אותם אורב .</b> שם עוד אורב אחד , יותר קרוב אל העיר :
<h3>{יג}</h3>
וַיָּשִׂ֨ימוּ הָעָ֜ם אֶת־כָּל־הַֽמַּחֲנֶ֗ה אֲשֶׁר֙ מִצְּפ֣וֹן לָעִ֔יר וְאֶת־עֲקֵב֖וֹ מִיָּ֣ם לָעִ֑יר וַיֵּ֧לֶךְ יְהוֹשֻׁ֛עַ בַּלַּ֥יְלָה הַה֖וּא בְּת֥וֹךְ הָעֵֽמֶק׃
<b style="color: gray;">רש"י</b> <b>וישימו העם .</b> שימה זו לשון הזמנה סמוך לחומה להלחם , כמו שנאמר בבן הדד ( מלכים א כ ל ) : שימו על העיר , וישימו : <b>ואת עקבו .</b> ואת ארבו , כמו ( בראשית כז לו ) ויעקבני : <b>וילך יהושע בלילה ההוא בתוך העמק .</b> אמרו רבותינו ( סנהדרין מד ב ) : שלן בעומקה של הלכה :
<b style="color: gray;">מצודת דוד</b> <b>וישימו העם .</b> העם עצמם הזמינו למלחמה את המחנה וכו' , וגם הזמינו את עקבו והוא האורב : <b>בתוך העמק .</b> להתקרב אל העיר :
<b style="color: gray;">מצודת ציון</b> <b>וישימו .</b> ענין הזמנה למלחמה , כמו ( מלכים א כ יב ) שימו אל העיר : <b>עקבו .</b> תרגומו : מארבו , והוא מלשון ( בראשית כו לו ) ויעקבני זה פעמים , שהוא ענין ערמה :
<b style="color: gray;">רלב"ג</b> וילך יהושע בלילה ההוא בתוך העמק . אחשוב זה שמחשבתו והשתדלתו לא היתה בלילה ההוא כי אם בהישרת העם בדבר המלחמה הזאת וכדי שיבטח לבם יותר ולא ירך לבבם על מה שהיו נגפים בראשונה עלה יהושע וזקני ישראל לפני העם ולזה היה יהושע והזקנים במקום היותר מסוכן וזכר עם זה לזאת הסבה בעינ' לפי מה שאחשוב שכבר לן יהושע בלילה ההוא בתוך העמק כי העמק הוא המקום היותר שפל והוא היותר מסוכן שבמקומות בדבר המלחמה והנה לקח יהושע מהשלשים אלף שבחר חמשה אלפים איש היה אורב בין ישראל ובין העי מים לעיר והנה הם היו במקום קרוב למקום יהושע עד שיתכן בהם שיראו כשיטה יהושע את ידו בכידון והוא הרומח אשר בו הנס והיו הנשארים קרובים להם באופן שנתקבצו כולם בעת ההיא ויבואו אל העיר וילכדוה :
<h3>{יד}</h3>
וַיְהִ֞י כִּרְא֣וֹת מֶֽלֶךְ־הָעַ֗י וַֽיְמַהֲר֡וּ וַיַּשְׁכִּ֡ימוּ וַיֵּצְא֣וּ אַנְשֵֽׁי־הָעִ֣יר לִקְרַֽאת־יִ֠שְׂרָאֵל לַֽמִּלְחָמָ֞ה ה֧וּא וְכָל־עַמּ֛וֹ לַמּוֹעֵ֖ד לִפְנֵ֣י הָֽעֲרָבָ֑ה וְהוּא֙ לֹ֣א יָדַ֔ע כִּֽי־אֹרֵ֥ב ל֖וֹ מֵאַחֲרֵ֥י הָעִֽיר׃
<b style="color: gray;">רש"י</b> <b>למועד .</b> לזמן היום שנועצו יחד מאתמול , באותה שעה נצא , שהיו מנחשים ומעוננים :
<b style="color: gray;">מצודת דוד</b> <b>למועד .</b> לזמן שיצאו במלחמה הראשונה :
<b style="color: gray;">מצודת ציון</b> <b>למועד .</b> לזמן , כמו ( בראשית יח יד ) למועד אשוב אליך :
<b style="color: gray;">רלב"ג</b> <b>והנה</b> זכר וכבר יצאו אנשי העיר לקראת ישראל למלחמה למועד לפני הערבה אמר למועד להורות שבכמו העת שהיום שיצאו לקראתם בפעם הראשונה יצאו עתה כי זה ממה שיחזק לב אנשי ישבי העי ויחשבו שכמו שנצחו אז ינצחו עתה ואמר לפני הערבה כי במקום ההוא לפי מה שאחשוב היו מנצחים בפעם הראשונה או אומר לפני הערבה כי מהמקום ההוא יתכן שלא היו יכולין לראות האורב אשר מאחרי העיר ובזאת התחבולה הנכונה נצחום בקלות כי בראותם עשן העיר עולה השמימה אשר שם טפם ונשיהם לא נשאר להם כח ולא רצון האומד והשיעור להלחם עם ישראל באופן ראוי וזה מבואר מאד :
<h3>{טו}</h3>
וַיִּנָּֽגְע֛וּ יְהוֹשֻׁ֥עַ וְכָל־יִשְׂרָאֵ֖ל לִפְנֵיהֶ֑ם וַיָּנֻ֖סוּ דֶּ֥רֶךְ הַמִּדְבָּֽר׃
<b style="color: gray;">רש"י</b> <b>וינגעו .</b> לשון נגע ( כתרגומו : ) ואתברו , הראו עצמן כאלו הם נגפים לפניהם :
<b style="color: gray;">מצודת דוד</b> <b>וינגעו .</b> הראו עצמם כאלו היו מנוגעים , רצה לומר , מוכים ונחלשים :
<h3>{טז}</h3>
וַיִּזָּעֲק֗וּ כָּל־הָעָם֙ אֲשֶׁ֣ר (בעיר) [בָּעַ֔י] לִרְדֹּ֖ף אַחֲרֵיהֶ֑ם וַֽיִּרְדְּפוּ֙ אַחֲרֵ֣י יְהוֹשֻׁ֔עַ וַיִּנָּתְק֖וּ מִן־הָעִֽיר׃
<b style="color: gray;">מצודת דוד</b> <b>ויזעקו .</b> נתקבצו מזעקת המאסף :
<h3>{יז}</h3>
וְלֹֽא־נִשְׁאַ֣ר אִ֗ישׁ בָּעַי֙ וּבֵ֣ית אֵ֔ל אֲשֶׁ֥ר לֹֽא־יָצְא֖וּ אַחֲרֵ֣י יִשְׂרָאֵ֑ל וַיַּעַזְב֤וּ אֶת־הָעִיר֙ פְּתוּחָ֔ה וַֽיִּרְדְּפ֖וּ אַחֲרֵ֥י יִשְׂרָאֵֽל׃
<h3>{יח}</h3>
וַיֹּ֨אמֶר יְהוָ֜ה אֶל־יְהוֹשֻׁ֗עַ נְ֠טֵה בַּכִּיד֤וֹן אֲשֶׁר־בְּיָֽדְךָ֙ אֶל־הָעַ֔י כִּ֥י בְיָדְךָ֖ אֶתְּנֶ֑נָּה וַיֵּ֧ט יְהוֹשֻׁ֛עַ בַּכִּיד֥וֹן אֲשֶׁר־בְּיָד֖וֹ אֶל־הָעִֽיר׃
<b style="color: gray;">רש"י</b> <b>נטה בכידון .</b> הוא היה סימן לאורב לצאת מן המארב , בראותו הכידון נטוי על העיר . כידון . שפיד''ו בלע''ז :
<b style="color: gray;">מצודת דוד</b> <b>נטה בכידון .</b> לעשות סימן להאורב לבא אל העיר :
<b style="color: gray;">מצודת ציון</b> <b>בכידון .</b> ברומח :
<h3>{יט}</h3>
וְהָאוֹרֵ֡ב קָם֩ מְהֵרָ֨ה מִמְּקוֹמ֤וֹ וַיָּר֙וּצוּ֙ כִּנְט֣וֹת יָד֔וֹ וַיָּבֹ֥אוּ הָעִ֖יר וַֽיִּלְכְּד֑וּהָ וַֽיְמַהֲר֔וּ וַיַּצִּ֥יתוּ אֶת־הָעִ֖יר בָּאֵֽשׁ׃
<h3>{כ}</h3>
וַיִּפְנ֣וּ אַנְשֵׁי֩ הָעַ֨י אַחֲרֵיהֶ֜ם וַיִּרְא֗וּ וְהִנֵּ֨ה עָלָ֜ה עֲשַׁ֤ן הָעִיר֙ הַשָּׁמַ֔יְמָה וְלֹא־הָיָ֨ה בָהֶ֥ם יָדַ֛יִם לָנ֖וּס הֵ֣נָּה וָהֵ֑נָּה וְהָעָם֙ הַנָּ֣ס הַמִּדְבָּ֔ר נֶהְפַּ֖ךְ אֶל־הָרוֹדֵֽף׃
<b style="color: gray;">רש"י</b> <b>ידים .</b> כח : <b>והעם הנס המדבר .</b> ישראל שנסו אל המדבר כמו שאמר למעלה , נהפך להלחם אל הרודף :
<b style="color: gray;">מצודת דוד</b> <b>אל הרודף .</b> הם אנשי העי , שהיו מתחלה רודפים לישראל :
<b style="color: gray;">מצודת ציון</b> <b>ידים .</b> מקום , כמו ( שמואל ב יח יח ) יד אבשלום :
<h3>{כא}</h3>
וִיהוֹשֻׁ֨עַ וְכָֽל־יִשְׂרָאֵ֜ל רָא֗וּ כִּֽי־לָכַ֤ד הָֽאֹרֵב֙ אֶת־הָעִ֔יר וְכִ֥י עָלָ֖ה עֲשַׁ֣ן הָעִ֑יר וַיָּשֻׁ֕בוּ וַיַּכּ֖וּ אֶת־אַנְשֵׁ֥י הָעָֽי׃
<h3>{כב}</h3>
וְאֵ֨לֶּה יָצְא֤וּ מִן־הָעִיר֙ לִקְרָאתָ֔ם וַיִּֽהְי֤וּ לְיִשְׂרָאֵל֙ בַּתָּ֔וֶךְ אֵ֥לֶּה מִזֶּ֖ה וְאֵ֣לֶּה מִזֶּ֑ה וַיַּכּ֣וּ אוֹתָ֔ם עַד־בִּלְתִּ֥י הִשְׁאִֽיר־ל֖וֹ שָׂרִ֥יד וּפָלִֽיט׃
<b style="color: gray;">רש"י</b> <b>ואלה יצאו מן העיר .</b> האורב שהצית את העיר :
<b style="color: gray;">מצודת דוד</b> <b>ואלה .</b> אנשי האורב :
<b style="color: gray;">מצודת ציון</b> <b>בתוך .</b> באמצע , כמו ( במדבר לה ה ) והעיר בתוך : <b>שריד .</b> שיור ושארית , כמו ( ירמיהו לא א ) שרידי חרב : <b>ופליט .</b> גם הוא ענין שארית , כמו ( עזרא ט ח ) להשאיר לנו פליטה :
<h3>{כג}</h3>
וְאֶת־מֶ֥לֶךְ הָעַ֖י תָּ֣פְשׂוּ חָ֑י וַיַּקְרִ֥בוּ אֹת֖וֹ אֶל־יְהוֹשֻֽׁעַ׃
<h3>{כד}</h3>
וַיְהִ֣י כְּכַלּ֣וֹת יִשְׂרָאֵ֡ל לַהֲרֹג֩ אֶת־כָּל־יֹשְׁבֵ֨י הָעַ֜י בַּשָּׂדֶ֗ה בַּמִּדְבָּר֙ אֲשֶׁ֣ר רְדָפ֣וּם בּ֔וֹ וַֽיִּפְּל֥וּ כֻלָּ֛ם לְפִי־חֶ֖רֶב עַד־תֻּמָּ֑ם וַיָּשֻׁ֤בוּ כָל־יִשְׂרָאֵל֙ הָעַ֔י וַיַּכּ֥וּ אֹתָ֖הּ לְפִי־חָֽרֶב׃
<b style="color: gray;">מצודת דוד</b> <b>ויכו אותה .</b> הנשים והטף :
<h3>{כה}</h3>
וַיְהִי֩ כָל־הַנֹּ֨פְלִ֜ים בַּיּ֤וֹם הַהוּא֙ מֵאִ֣ישׁ וְעַד־אִשָּׁ֔ה שְׁנֵ֥ים עָשָׂ֖ר אָ֑לֶף כֹּ֖ל אַנְשֵׁ֥י הָעָֽי׃
<h3>{כו}</h3>
וִיהוֹשֻׁ֙עַ֙ לֹֽא־הֵשִׁ֣יב יָד֔וֹ אֲשֶׁ֥ר נָטָ֖ה בַּכִּיד֑וֹן עַ֚ד אֲשֶׁ֣ר הֶחֱרִ֔ים אֵ֖ת כָּל־יֹשְׁבֵ֥י הָעָֽי׃
<h3>{כז}</h3>
רַ֣ק הַבְּהֵמָ֗ה וּשְׁלַל֙ הָעִ֣יר הַהִ֔יא בָּזְז֥וּ לָהֶ֖ם יִשְׂרָאֵ֑ל כִּדְבַ֣ר יְהוָ֔ה אֲשֶׁ֥ר צִוָּ֖ה אֶת־יְהוֹשֻֽׁעַ׃
<h3>{כח}</h3>
וַיִּשְׂרֹ֥ף יְהוֹשֻׁ֖עַ אֶת־הָעָ֑י וַיְשִׂימֶ֤הָ תֵּל־עוֹלָם֙ שְׁמָמָ֔ה עַ֖ד הַיּ֥וֹם הַזֶּֽה׃
<b style="color: gray;">מצודת ציון</b> <b>תל .</b> מלאה תילין ודגורין , להיות כן עד עולם לבלי אפשר להפנות , והוא ענין גוזמא והפלגה :
<h3>{כט}</h3>
וְאֶת־מֶ֧לֶךְ הָעַ֛י תָּלָ֥ה עַל־הָעֵ֖ץ עַד־עֵ֣ת הָעָ֑רֶב וּכְב֣וֹא הַשֶּׁמֶשׁ֩ צִוָּ֨ה יְהוֹשֻׁ֜עַ וַיֹּרִ֧ידוּ אֶת־נִבְלָת֣וֹ מִן־הָעֵ֗ץ וַיַּשְׁלִ֤יכוּ אוֹתָהּ֙ אֶל־פֶּ֙תַח֙ שַׁ֣עַר הָעִ֔יר וַיָּקִ֤ימוּ עָלָיו֙ גַּל־אֲבָנִ֣ים גָּד֔וֹל עַ֖ד הַיּ֥וֹם הַזֶּֽה׃
<b style="color: gray;">מצודת ציון</b> <b>נבלתו .</b> אף גוף אדם המת נקרא נבלה :
<b style="color: gray;">רלב"ג</b> והנה נתלה מלך העי ולא הלינו נבלתו על העץ כמו שהזהירה התורה גם בהרוגי בית דין שלא לעפש האויר והקימו עליו גל של אבנים בפתח שער העיר כדי שיתפרסם זה לשאר מלכי העובדי גלולים וייראו מהלחם עם ישראל , ואולם התועלות הנמשכות מזה הספור הם י''ד . התועלת הראשון הוא במצות והוא מה שזכר מענין המילה ומזה המקום למדנו שמי שאיחר עשיית מצוה מהראוי שיקיימנה תכף שימצא מקום שיוכל לקיימה ולזה תמצא שתכף שמצאו ישראל מקום אפשר שיחנו בו עד שתחיה מכתם צוו בעשיית המילה ואולם אחר עבור אבל משה נתבר' להם כי תוך שלשה ימים יסעו לעבר הירדן כמו שנזכר במה שקדם ומזה המקו' יתברד שמי שלא מל בשמיני לאיזה סבה שתהיה הנה אין ראוי לו שימתין עליה אחרי מצאו מקום לעשייתה . הב' הוא במדות והוא שראוי כשיביאנו הענין לעשות פעולה מצערת הנה ראוי שיעשה אותה באופן אשר יגיע בו לו צער יותר מעט מצער ולזה באה המצוה ליהושע שיעשה חרבות צורים וימול בהם בני ישראל . הג' הוא במצות והוא כשימשך מעשיית המילה סכנה לתינוק ראוי שתמנע ממנו ולזה ספר שכבר נמנעו מלימול במדבר בסבת לכתם במדבר ארבעים שנה ועל פי ה' יחנו ועל פי ה' יסעו ולזה לא היו יודעים מתי יבא להם הצווי ליסע כי בהעלות הענן יצטרכו ללכת כי על פי ה' יסעו ולזה יתכן שאם היו מלים אולי יבא להם הצווי ליסע קודם חיות מכת המילה ותהיה בזה סכנה לתינוק ולמולים ולזאת הסבה זכר גם בזה המקום שכבר ישבו בני ישראל תחתם עד חיותם . הד' והוא בענין תועלת המצו' הוא ללמדנו שיש למצות המילה רושם בהתמד' ההשגחה בישראל עד שהיו נכנסים לירושת הארץ ולזה זכר שהקדי' מצות המילה קודם שישתדלו בענין המלחמה ולזה גם כן אמר היום גלותי את חרפת מצרים לפי הביאור האחרון שזכרנו בו וכבר הארכנו המאמר איך יגיע זה התועלת מזאת המצוה בביאורנו לדברי התור' . הה' הוא במצות והוא להוסיף ביאור על מה שנאמר בתורה בהנפת העומר שהוא ממחרת השבת שלא רצה בו שבת בראשית כמו שהיו אומ' הצדוקים . הו' הוא בעיון והוא שהשם ית' לא יעשה מופ' ללא צורך ולזה אמר שתכף שיוכלו לאכול מעבור הארץ שבת המן . הז' הוא בעיון והוא שהנביא ראוי שיכין עצמו לנבואה שיצטרך אליה והוא בשישי' מחשבתו שם ולזה זכר שכבר היה יהושע ביריחו כשהגיע לו הנבואה ההיא ר''ל שכבר שוטט' מחשבתו שם כי הוא לא היה עדין ביריחו . הח' והוא בעיון להודיע כי בהתערב ענין ההשגות הדמיונות יקרה במקצת דברים המגיעים במראה הנבואה שיהיו לפי הדמיונות אשר שוטטה מחשבתו בהם וזה מבוא גדול לעמוד על הרבה מהדברים בא הספור בהם בעניני הנבואות ולזה זכר בזה המקום כי יהושע היה מדמה תחלה בזה האיש שיהיה מאנשי המלחמה אשר לו או אשר כנגדו . הט' הוא להיישיר ישראל בשיאמינו בשם ית' וייראו ממנו כי זה כלו מגיע אותם אל הצלחתם הנפשיי' עם שבזה יתיישרו בזאת ההצלחה אשר השתדלות' כה עתה . הי' הוא במדות והוא שאין דאוי שיקפח שכר כל בריה אך ראוי שישולם גמול על כל מעשה טוב ולזה תמצא שצוה יהושע להחיות רחב וכל אשר אתה בבית ונתן הסבה בזה כי החבאתה את המלאכים אשר שלח יהושע ולא נתן הסבה בזה שבועת המרגלים לה כי לא נקשרו ישראל בזה מפני שבועת' לה כי לא היה להם רשות על זה מישראל ולא היו ראשי העם שיקשרו העם בשבועת' וכן סיפר בסו' הענין כי רחכ וכל אשר אתה בבית החי' יהושע ותשב בקרב ישראל כי החביא' המלאכים אשר שלח ואחר שכבר היתה הסכמתו להחיות רחב וכל אשר אתה בבית בעבור הטוב שגמלה למרגלים הנה הסכים יהושע שיעשה זה על ידי המרגלים כדי שיקיימו שבועתם לה . הי''א הוא במדות והוא שהוא ראוי לכל כלל מתאחד למנוע קצת האנשים לקצת מחטוא לשם יתברך כי כבר ינזקו הכלל בחטא היחיד הלא תראה כי עכן מעל בחרם ועל כל העדה היה קצף ולזאת הסבה צותה התורה הוכח תוכיח את עמיתך . הי''ב הוא במדות והוא שאין ראוי למושל שיעשה בכחו מה שאיפשר שתפול בו טענה שלא יעשה בצדק ואע''פ שצווה בזה מפי הגבורה אך ראוי שיתחכם להסיר הטענה ההיא באופן שלא תתחדש בזה מריבה וקטטה כי אולי יגיע מזה הפס' רב ובזה יקיים מה שבאתהו המצוה עליו מאת השם ולזה תמצא שכבר התחכם יהושע שיודה עכן חטאו לסלק מעליו הטענה והמחלוקת ואף על פי שכבר היה איפשר לו להשלים מצות השם יתבר' בזולת הודאת פיו כי לא היה יכולת לאח' מבני ישראל למרו' את פי הנביא כמו שאמרו אליו כל איש אשר ימרה את פיך וגו' ולזאת הסבה צוה יהושע גם כן למלאכיו שירוצו לאהל עכן כדי שימצאו מה שהוד' ואז יתפרסם זה לישראל ולזאת הסבה הציקום ופזרום לפני ה' כדי שיתפרסם לכלם שכבר היה מבואר במה שהביאו מלאכי יהושע אותם הדברים שהוד' עכן . הי''ג והוא במדות והוא שראוי לכל משתדל בעשיית פועל פה שלא יקצר מהמצאת הסבו' המביאות התכלית אשר יכוין ומלהשבית כל הסבות המונעות התכלית ההוא ולזאת הסבה תמצא שסודר ענין יהושע במלחמה עם יושבי העי בכל אלו התחבולות הנפלאות וזה שכבר היו ישראל הנראים למלך העי בעמק ולזה יבטחו יושבי העי לצאת עליהם למלחמה כי הם היו בחולשה בתכלית לפי המקום ההוא שהיו בו ר''ל מפני היותם בעמק עם שכבר חזק לבם עוד מפני היות זה בכמו המועד והמקום שהיו ישראל נגפים לפני יושבי העי בפעם הראשונה וחזק לבם גם כן לרדוף כלם אחריהם באופן שהניחו העיר פתוחה כי הם ראו אותם כלם נסים דרך המדבר והם לא ידעו שיהיה קצת החיל מאחריהם ובזה נשלם להם בקלות הכנס האורב בעיר והצית העיר באש והוא הקל מאד בענין החרמתם כי בראותם עשן העיר נבהלו מפני מות טפם ונשיהם ואבוד קניניהם וסגר זה להם דלתי ההשתדלות בענין מלחמת' שיתנהגו בה באופן ראוי ולזה מתו כלם בקלות ולזאת הסבה בעינה תלו מלך העי והקימו עליו גל אבנים גדול לירא הנשארים . הי''ד והוא בדעות הוא שהשם יתברך לא ישנה טבע המציאות ומנהגו לעשות מופת אם לא יביאו לזה הכרח מה ולזה תמצא כי מפני שהיה אפשר החרמת יושבי העי בקלות בכמו אלו התחבולות מצד מה שקרה במלחמה הראשונה שהיו ישראל נגפים לפניהם הנה לא הסכים השם יתברך שיעשה זה בדרך מופת :
<h3>{ל}</h3>
אָ֣ז יִבְנֶ֤ה יְהוֹשֻׁ֙עַ֙ מִזְבֵּ֔חַ לַֽיהוָ֖ה אֱלֹהֵ֣י יִשְׂרָאֵ֑ל בְּהַ֖ר עֵיבָֽל׃
<b style="color: gray;">רש"י</b> <b>אז יבנה וגו' .</b> פרשה זו כתובה מוקדם ומאוחר , שמיום שעברו את הירדן עשה כן :
<b style="color: gray;">רלב"ג</b> <b>אז יבנה יהושע מזבח לה' .</b> עד והארץ שקטה ממלחמה , זכר שכבר בנה יהושע מזבח לה' אלהי ישראל בהר עיבל :
<h3>{לא}</h3>
כַּאֲשֶׁ֣ר צִוָּה֩ מֹשֶׁ֨ה עֶֽבֶד־יְהוָ֜ה אֶת־בְּנֵ֣י יִשְׂרָאֵ֗ל כַּכָּתוּב֙ בְּסֵ֙פֶר֙ תּוֹרַ֣ת מֹשֶׁ֔ה מִזְבַּח֙ אֲבָנִ֣ים שְׁלֵמ֔וֹת אֲשֶׁ֛ר לֹֽא־הֵנִ֥יף עֲלֵיהֶ֖ן בַּרְזֶ֑ל וַיַּעֲל֨וּ עָלָ֤יו עֹלוֹת֙ לַֽיהוָ֔ה וַֽיִּזְבְּח֖וּ שְׁלָמִֽים׃
<b style="color: gray;">רלב"ג</b> <b>כאשר צוה משה וגו' , אבנים שלמות אשר לא הניף עליהן ברזל .</b> כמו שצותה התורה וזה ממה שיורה שמה שאמר בתורה ואם מזבח אבנים תעשה לי היא מצוה לא רשות עם שכבר באה המצוה בבניית המזבח בהר עיבל וזכר שכתב שם על אבני המזבח פתשגן תורת משה אשר כתבה לפני בני ישראל והנה כבר נתבאר בתורה שכבר שדו אותם בשיד כדי שיכתבו שם כתב מבואר ואחשוב שמה שכתב שם הוא זאת הברכה והקללה אשר קראו בזה המקום ככתו' בתור' משה וזהו מ''ש שכבר קרא שם את כל דברי התורה הברכה והקללה וזה לאות שמה שכתב שם לא היה בו זולת זה ואם אי אפשר אלא שנודה שכתב שם כל התורה הנה אין זה זר מאד כל שכן אם היה המזבח גדול וגבוה ובכלל הנה אם היה בגודל מזבח בית שני לפי מה שספרו ממנו רבותינו ז''ל היה מכיל זה בכתיבה בינונית , והנה זה הוא הנראה בעיני ר''ל שמה שנכתב שם כלל התורה ואי אפשר שנאמר שיהיה משנה תורת משה רמז לעשרת הדברות עד שנאמר שלא כתב שם כי אם עשרת הדברים וזה שהוא זכר שכבר כתבם משה לפני בני ישראל ומה שכתב שם משה לפני בני ישראל היה כלל התורה לא עשר הדברים לבד וקצת המפרשים אמרו שכבר כתב שם רמזים קצרים מתרי''ג מצות כמו הענין באזהרות אשר נהגנו לקראם בחג השבועות שיש בהם רמזים קצרים מתרי''ג מצות וזה רחוק בעיני שכבר נזכר בתורה וכתבת על האבנים את כל דברי התורה הזאת באר היטב וזה מורה שמה שנכתב בתורה היה מבואר באופן שלם , והנה זכר שעשו שם כמו שצוה משה מענין הברכה והקללה לא נפל דבר ממה שנזכר מזה בפרשת כי תבא :
<h3>{לב}</h3>
וַיִּכְתָּב־שָׁ֖ם עַל־הָאֲבָנִ֑ים אֵ֗ת מִשְׁנֵה֙ תּוֹרַ֣ת מֹשֶׁ֔ה אֲשֶׁ֣ר כָּתַ֔ב לִפְנֵ֖י בְּנֵ֥י יִשְׂרָאֵֽל׃
<b style="color: gray;">רש"י</b> <b>ויכתב שם על האבנים .</b> הן הנה האבנים האמורים למעלה , לאחר מעשה זה קפלו הסיד מעליהם והביאום הגלגל :
<b style="color: gray;">מצודת דוד</b> <b>משנה תורת משה .</b> ספר 'אלה הדברים' קרוי 'משנה תורה' , כי בו נאמר שנית מה שנאמר בארבעת הספרים שלפניה :
<b style="color: gray;">מצודת ציון</b> <b>משנה .</b> מלשון שנים :
<h3>{לג}</h3>
וְכָל־יִשְׂרָאֵ֡ל וּזְקֵנָ֡יו וְשֹׁטְרִ֣ים ׀ וְשֹׁפְטָ֡יו עֹמְדִ֣ים מִזֶּ֣ה ׀ וּמִזֶּ֣ה ׀ לָאָר֡וֹן נֶגֶד֩ הַכֹּהֲנִ֨ים הַלְוִיִּ֜ם נֹשְׂאֵ֣י ׀ אֲר֣וֹן בְּרִית־יְהוָ֗ה כַּגֵּר֙ כָּֽאֶזְרָ֔ח חֶצְיוֹ֙ אֶל־מ֣וּל הַר־גְּרִזִ֔ים וְהַֽחֶצְי֖וֹ אֶל־מ֣וּל הַר־עֵיבָ֑ל כַּאֲשֶׁ֨ר צִוָּ֜ה מֹשֶׁ֣ה עֶֽבֶד־יְהוָ֗ה לְבָרֵ֛ךְ אֶת־הָעָ֥ם יִשְׂרָאֵ֖ל בָּרִאשֹׁנָֽה׃
<b style="color: gray;">רש"י</b> <b>לברך את העם ישראל בראשונה .</b> להקדים ברכות לקללות , ברוך האיש אשר לא יעשה פסל ומסכה :
<b style="color: gray;">מצודת דוד</b> <b>נגד הכהנים הלוים .</b> הכהנים בני לוי אשר עמדו עם הארון באמצע ואמרו הברכה והקללה : <b>חציו .</b> ששה שבטים : <b>לברך וכו' בראשונה .</b> ( משנה סוטה ז ה ) בתחילה פתחו ואמרו : ברוך האיש אשר לא יעשה פסל וכו' , ואחר זה אמרו : ארור האיש וכו' , וכן כל הארורים :
<b style="color: gray;">מצודת ציון</b> <b>כאזרח .</b> זה ישראל גמור מלידה : <b>מול .</b> נגד :
<h3>{לד}</h3>
וְאַֽחֲרֵי־כֵ֗ן קָרָא֙ אֶת־כָּל־דִּבְרֵ֣י הַתּוֹרָ֔ה הַבְּרָכָ֖ה וְהַקְּלָלָ֑ה כְּכָל־הַכָּת֖וּב בְּסֵ֥פֶר הַתּוֹרָֽה׃
<b style="color: gray;">מצודת דוד</b> <b>קרא .</b> יהושע היה הקורא , כמו שכתוב במקרא שלאחריו : <b>את כל דבר התורה .</b> וחוזר ומפרש שקרא הברכה והקללה ככל הכתוב בתורה והם פרשת ( דברים כח ) והיה אם שמוע תשמעו וכו' והיה אם לא תשמעו וכו' האמורות בסדר כי תבא , והדומים להם :
<h3>{לה}</h3>
לֹֽא־הָיָ֣ה דָבָ֔ר מִכֹּ֖ל אֲשֶׁר־צִוָּ֣ה מֹשֶׁ֑ה אֲשֶׁ֨ר לֹֽא־קָרָ֜א יְהוֹשֻׁ֗עַ נֶ֣גֶד כָּל־קְהַ֤ל יִשְׂרָאֵל֙ וְהַנָּשִׁ֣ים וְהַטַּ֔ף וְהַגֵּ֖ר הַהֹלֵ֥ךְ בְּקִרְבָּֽם׃
<b style="color: gray;">מצודת דוד</b> <b>לא היה דבר .</b> מן הברכה והקללה : <b>אשר צוה .</b> רצה לומר , האמור בתורה :
<h2>יהושע פרק-ט</h2>
<h3>{א}</h3>
וַיְהִ֣י כִשְׁמֹ֣עַ כָּֽל־הַמְּלָכִ֡ים אֲשֶׁר֩ בְּעֵ֨בֶר הַיַּרְדֵּ֜ן בָּהָ֣ר וּבַשְּׁפֵלָ֗ה וּבְכֹל֙ ח֚וֹף הַיָּ֣ם הַגָּד֔וֹל אֶל־מ֖וּל הַלְּבָנ֑וֹן הַֽחִתִּי֙ וְהָ֣אֱמֹרִ֔י הַֽכְּנַעֲנִי֙ הַפְּרִזִּ֔י הַחִוִּ֖י וְהַיְבוּסִֽי׃
<b style="color: gray;">מצודת דוד</b> <b>כשמוע .</b> אשר כבשו את העי ברוב עם ובתחבולה :
<b style="color: gray;">מצודת ציון</b> <b>ובשפלה .</b> בעמק : <b>חוף .</b> שפת :
<b style="color: gray;">רלב"ג</b> <b>עוד</b> זכר כי כאשר שמעו כל המלכי' אשר בעבר הירדן מה שעשה יהושע וישראל ליריחו ולעי התחכמו ולקחו עצה בזה להתחבר יחד כדי שיעזרו קצתם לקצתם ולא ינוצחו אחד אחד כמו שהגיע הניצוח ליריחו ולעי מפני היותם יחידים והנה זאת היתה העצה שלקחו בזה אלו המלכים והתחכמו בה :
<h3>{ב}</h3>
וַיִּֽתְקַבְּצ֣וּ יַחְדָּ֔ו לְהִלָּחֵ֥ם עִם־יְהוֹשֻׁ֖עַ וְעִם־יִשְׂרָאֵ֑ל פֶּ֖ה אֶחָֽד׃
<b style="color: gray;">מצודת דוד</b> <b>ויתקבצו .</b> להיות גם הם עם רב ויועצים הרבה להתחכם במלחמה עמהם :
<b style="color: gray;">מצודת ציון</b> <b>פה אחד .</b> רצה לומר , בעצה אחת :
<h3>{ג}</h3>
וְיֹשְׁבֵ֨י גִבְע֜וֹן שָׁמְע֗וּ אֵת֩ אֲשֶׁ֨ר עָשָׂ֧ה יְהוֹשֻׁ֛עַ לִֽירִיח֖וֹ וְלָעָֽי׃
<b style="color: gray;">מצודת דוד</b> <b>ליריחו ולעי .</b> רצה לומר , שהמה שני דברים הפכים , כי יריחו כבשו בנס , והעי בתחבולות וברוב עם , ולזה הבינו הדבר שבערמה עשו להטעותם , כאמור למעלה ( פרק ח ) ( ד ) ויעשו גם המה בערמה . כמו שעשו ישראל : <b>ויצטירו .</b> עשו עצמם כשלוחים באים מארץ מרחק , כי שם ציר הונח על השלוח למרחוק וכמו שכתוב ( ישעיהו נז ט ) ותשלחי ציריך עד מרחוק : <b>בלים .</b> להטעות את ישראל לחשוב שמרוב מרחק הדרך בלו :
<h3>{ד}</h3>
וַיַּעֲשׂ֤וּ גַם־הֵ֙מָּה֙ בְּעָרְמָ֔ה וַיֵּלְכ֖וּ וַיִּצְטַיָּ֑רוּ וַיִּקְח֞וּ שַׂקִּ֤ים בָּלִים֙ לַחֲמ֣וֹרֵיהֶ֔ם וְנֹאד֥וֹת יַ֙יִן֙ בָּלִ֔ים וּמְבֻקָּעִ֖ים וּמְצֹרָרִֽים׃
<b style="color: gray;">רש"י</b> <b>ויעשו גם המה בערמה .</b> כמו שעשו בני יעקב בערמה ( בראשית לד ) , בחמור אבי שכם שהיה חוי , ויושבי גבעון מן החוי היו , כמו שאמור בענין : <b>ויצטירו .</b> עשו עצמם כהולכים בשליחות , לשון ( ירמיהו מט יד ) : וציר בגוים שולח , וכל תיבה שתחלת יסודה צד''י , כשהיא מתפעלת בלשון מתפעל או נתפעל , באה טי''ת בתוכה וחולקת את אותיות שרשי התיבה , כמו ( בראשית מד טז ) : מה נצטדק , מגזרת צדק , שאומר נצטדק , וכן ( דניאל ה ל ) : גשמיה יצטבע , מגזרת צבע : <b>שקים בלים .</b> שיהיו נראים כבאים מארץ רחוקה : <b>ומצוררים .</b> לשון מבוקעים , לשון ארמי ציריא דחיטי , דמצרי זיקי :
<b style="color: gray;">מצודת דוד</b> <b>ומצוררים .</b> מקושרים סביבות הבקיעים :
<b style="color: gray;">מצודת ציון</b> <b>ויצטירו .</b> עשו עצמם כשלוחים , כמו ( משלי יג יז ) ציר אמונים : <b>בלים .</b> מורקבים : <b>נאדות .</b> הם כלי היין : <b>ומבוקעים .</b> מלשון בקיעה : <b>ומצוררים</b> מקושרים , כמו ( בראשית מב לה ) צרור כספו :
<b style="color: gray;">רלב"ג</b> וזכר עם זה שיושבי גבעון עשו גם המה בערמה לקחת עצה שלא יגיעם נזק מפני בני ישראל וזה אמרו גם הם כי הראשונים עשו מה שעשו לקחת על זה עצה שלא יחרימום ישראל ואלו לקחו עצה אחר' והערימו בזה האופן שזכר : ויצטירו . הוא מענין ציר נאמן לשולחיו והטעם שהם הראו עצמם כאילו הם שלוחים באים ממרחק :
<h3>{ה}</h3>
וּנְעָל֨וֹת בָּל֤וֹת וּמְטֻלָּאוֹת֙ בְּרַגְלֵיהֶ֔ם וּשְׂלָמ֥וֹת בָּל֖וֹת עֲלֵיהֶ֑ם וְכֹל֙ לֶ֣חֶם צֵידָ֔ם יָבֵ֖שׁ הָיָ֥ה נִקֻּדִֽים׃
<b style="color: gray;">רש"י</b> <b>נקודים .</b> ארשי''ץ בלע''ז , לשון מוקד , וכן תרגמו יונתן : כסנין :
<b style="color: gray;">מצודת דוד</b> <b>ומטולאות .</b> כי בעת התיישן המנעלים , יתחלפו בכמה גוונים : <b>נקודים .</b> כי בהתיישן הלחם , יתעפש , ובו נקודים לבנים וירוקים ושחורים :
<b style="color: gray;">מצודת ציון</b> <b>ונעלות .</b> מנעלים שברגליהם : <b>ומטולאות .</b> ענין חלוף הגוונים , כמו ( יחזקאל טז טז ) במות טלאות : <b>צידם .</b> מזונם : <b>נקודים .</b> מנומר בחברבורות , כמו ( בראשית לא יב ) נקודים וברודים :
<b style="color: gray;">רלב"ג</b> <b>נקודים .</b> הוא הפת היבש שמתפרר מצד יבשו לפירורין דקים :
<h3>{ו}</h3>
וַיֵּלְכ֧וּ אֶל־יְהוֹשֻׁ֛עַ אֶל־הַֽמַּחֲנֶ֖ה הַגִּלְגָּ֑ל וַיֹּאמְר֨וּ אֵלָ֜יו וְאֶל־אִ֣ישׁ יִשְׂרָאֵ֗ל מֵאֶ֤רֶץ רְחוֹקָה֙ בָּ֔אנוּ וְעַתָּ֖ה כִּרְתוּ־לָ֥נוּ בְרִֽית׃
<b style="color: gray;">מצודת דוד</b> <b>מארץ רחוקה .</b> לא מארץ כנען אשר הוזהרתם ( דברים כ טז ) בלא תחיה כל נשמה , ולזה כרתו לנו ברית להחיותינו :
<b style="color: gray;">רלב"ג</b> <b>מארץ רחוקה באנו .</b> יתכן שנתפרסם להם מה שצותה התורה לישר' שלא יחיו כל נשמה מהערים הקרובות אליה' אם לא יסכימו להשלים עמהם וכבר שלח אליהם יהושע בכללות ר''ל לאלו המקומות הקרובים וקרא להם לשלום ולא השלימו ולזה היה מחוייב שלא יחיה מהם כל נשמה כמו שנזכר בפרשת שופטים ואמנם אמר לו שכבר שלח יהושע לקרוא לשלום לכל מקומות הגוים האלה כי היה מחוייב להם לקרוא לשלום אל כל עיר ועיר קודם שיבאו להלחם כמו שנזכר בפרשה וכבר זכר במקומות שכבר עשה יהושע ככל אשר צוה ה' את משה ולזה יחוייב שנודה שכבר שלח זה יהושע לאלו המקומות קוד' שיסכים להלחם עמהם כמו שכתבו רבותינו ז''ל ולז' הערימו כשאמרו שהם באו מארץ רחוקה ועשו עצמם עבדים לישראל והיה מחוייב לפי משפטי התורה שיקבלום בברית ויהיו להם למס ועבדום :
<h3>{ז}</h3>
(ויאמרו) [וַיֹּ֥אמֶר] אִֽישׁ־יִשְׂרָאֵ֖ל אֶל־הַחִוִּ֑י אוּלַ֗י בְּקִרְבִּי֙ אַתָּ֣ה יוֹשֵׁ֔ב וְאֵ֖יךְ (אכרות־)[אֶֽכְרָת־]לְךָ֥ בְרִֽית׃
<b style="color: gray;">רש"י</b> <b>אולי בקרבי אתה יושב .</b> שמא מיושבי הארץ אתם :
<b style="color: gray;">מצודת דוד</b> <b>בקרבי .</b> בקרב הארץ הניתן לי והוא ארץ כנען :
<h3>{ח}</h3>
וַיֹּאמְר֥וּ אֶל־יְהוֹשֻׁ֖עַ עֲבָדֶ֣יךָ אֲנָ֑חְנוּ וַיֹּ֨אמֶר אֲלֵהֶ֧ם יְהוֹשֻׁ֛עַ מִ֥י אַתֶּ֖ם וּמֵאַ֥יִן תָּבֹֽאוּ׃
<b style="color: gray;">מצודת דוד</b> <b>עבדיך אנחנו .</b> כאומר אין לנו עסק עם כל העם הזה , כי הלא לא לכולם נהיה עבדים כי אם לך לבדך , כאומר ; ואדוני , הלא ישכיל לדעת שאין אנו מארץ כנען : <b>מי אתם .</b> מאיזה עם : <b>ומאין .</b> מאיזה מדינה :
<h3>{ט}</h3>
וַיֹּאמְר֣וּ אֵלָ֗יו מֵאֶ֨רֶץ רְחוֹקָ֤ה מְאֹד֙ בָּ֣אוּ עֲבָדֶ֔יךָ לְשֵׁ֖ם יְהוָ֣ה אֱלֹהֶ֑יךָ כִּֽי־שָׁמַ֣עְנוּ שָׁמְע֔וֹ וְאֵ֛ת כָּל־אֲשֶׁ֥ר עָשָׂ֖ה בְּמִצְרָֽיִם׃
<b style="color: gray;">מצודת דוד</b> <b>רחוקה מאוד .</b> ולא יהיה אם כן ניכר לך , לא העם ולא המדינה : <b>לשם ה' .</b> בעבור פרסום שם ה' :
<h3>{י}</h3>
וְאֵ֣ת ׀ כָּל־אֲשֶׁ֣ר עָשָׂ֗ה לִשְׁנֵי֙ מַלְכֵ֣י הָאֱמֹרִ֔י אֲשֶׁ֖ר בְּעֵ֣בֶר הַיַּרְדֵּ֑ן לְסִיחוֹן֙ מֶ֣לֶךְ חֶשְׁבּ֔וֹן וּלְע֥וֹג מֶֽלֶךְ־הַבָּשָׁ֖ן אֲשֶׁ֥ר בְּעַשְׁתָּרֽוֹת׃
<h3>{יא}</h3>
וַיֹּאמְר֣וּ אֵלֵ֡ינוּ זְֽקֵינֵינוּ֩ וְכָל־יֹשְׁבֵ֨י אַרְצֵ֜נוּ לֵאמֹ֗ר קְח֨וּ בְיֶדְכֶ֤ם צֵידָה֙ לַדֶּ֔רֶךְ וּלְכ֖וּ לִקְרָאתָ֑ם וַאֲמַרְתֶּ֤ם אֲלֵיהֶם֙ עַבְדֵיכֶ֣ם אֲנַ֔חְנוּ וְעַתָּ֖ה כִּרְתוּ־לָ֥נוּ בְרִֽית׃
<b style="color: gray;">מצודת דוד</b> <b>עבדיכם אנחנו .</b> להעלות את המס : <b>כרתו לנו ברית .</b> להחיותינו :
<h3>{יב}</h3>
זֶ֣ה ׀ לַחְמֵ֗נוּ חָ֞ם הִצְטַיַּ֤דְנוּ אֹתוֹ֙ מִבָּ֣תֵּ֔ינוּ בְּי֥וֹם צֵאתֵ֖נוּ לָלֶ֣כֶת אֲלֵיכֶ֑ם וְעַתָּה֙ הִנֵּ֣ה יָבֵ֔שׁ וְהָיָ֖ה נִקֻּדִֽים׃
<b style="color: gray;">רש"י</b> <b>הצטידנו .</b> לשון צדה כשהוצאנוהו לצדה לדרך :
<b style="color: gray;">מצודת דוד</b> <b>זה לחמנו .</b> אשר תראו בידינו , הנה בהיותו עדיין חם לקחנו אותו צידה לדרך : <b>הנה יבש .</b> בעבור זמן הרב מגודל מרחק הדרך :
<b style="color: gray;">מצודת ציון</b> <b>הצטידנו .</b> מלשון צידה ומזון :
<h3>{יג}</h3>
וְאֵ֨לֶּה נֹאד֤וֹת הַיַּ֙יִן֙ אֲשֶׁ֣ר מִלֵּ֣אנוּ חֲדָשִׁ֔ים וְהִנֵּ֖ה הִתְבַּקָּ֑עוּ וְאֵ֤לֶּה שַׂלְמוֹתֵ֙ינוּ֙ וּנְעָלֵ֔ינוּ בָּל֕וּ מֵרֹ֥ב הַדֶּ֖רֶךְ מְאֹֽד׃
<b style="color: gray;">מצודת דוד</b> <b>חדשים .</b> בעת מלואם היו חדשים :
<h3>{יד}</h3>
וַיִּקְח֥וּ הָֽאֲנָשִׁ֖ים מִצֵּידָ֑ם וְאֶת־פִּ֥י יְהוָ֖ה לֹ֥א שָׁאָֽלוּ׃
<b style="color: gray;">רש"י</b> <b>ויקחו האנשים מצידם .</b> קבלו דבריהם שצדום בפיהם , לשון ( שמות כא יג ) : ואשר לא צדה :
<b style="color: gray;">מצודת דוד</b> <b>ויקחו .</b> רצה לומר , לקחו מופת וראייה מיובש צידם והאמינו להם , או לקחו מצידם ואכלו , לקיים ברית ואהבה :
<h3>{טו}</h3>
וַיַּ֨עַשׂ לָהֶ֤ם יְהוֹשֻׁ֙עַ֙ שָׁל֔וֹם וַיִּכְרֹ֥ת לָהֶ֛ם בְּרִ֖ית לְחַיּוֹתָ֑ם וַיִּשָּׁבְע֣וּ לָהֶ֔ם נְשִׂיאֵ֖י הָעֵדָֽה׃
<b style="color: gray;">רלב"ג</b> <b>ויעש להם יהושע שלום ויכרות להם ברית לחיותם .</b> ונשבעו להם לחיותם ונשבעו להם נשיאי העדה והנה היתה סבת טעות ישראל ונפלם בזה הענין כי לא שאלו את פי ה' עם היות אצלם יהושע שהיה נביא ואלעזר הכהן שהיו אצלו אורים ותומים כמו שאמרה התורה ולפני אלעזר הכהן יעמוד ושאל לו במשפט האורים והנה זאת השבועה אף ע''פ שהיתה בטעות לא הסכימו לעבור עליה כי יהיה בזה חלול השם אצל הע''ג ויחשדו שאין יראת ה' בישראל והנה הנשיאים החיום באופן הראוי אילו היו משלימין עמהם תחלה כי התורה אמרה והיה כל העם הנמצא בה יהיו לך למס ועבדוך אלא שכבר הכבידו ענין עבדות הזה וזה שכבר היה אפשר לפי משפטי התורה אלו היו החקים שיעשו מס מה לישראל ויפטרו מעבדות אחר אלא שיעמדו ביניהם שפלים כעבדים אבל אם העמיסו עליהם שיעבדום בגופם באלו העבודו' הכבדו' ר''ל שיהיו חוטבי עצים ושואבי מים לכל העדה וזה היה אפשר עם קיום תנאיהם כי הם עשו עצמם עבדים לישראל ועם כל זה רצו להראות להם לכבוד השם שלא עשקו מהם חקם הראוי להם מפני בואם עמהם בברית כי כבר רמו אותם באמרם שהיו מארץ רחוקה והם מפני זה בלתי משועבדים להם לעשות חסד להם אחר זולתי מה שיוכרחו בו מצד שבועתם להם , ולפי שהשבוע' והברית היה לחיותם ושיהיו הם עבדים לישראל הנה כבר קיימו תנאם עמהם בזה האופן , והנה הוסיף יהושע על עבודתם שהסכימו עליו הנשיאים שיהיו חוטבי עצים ושואבי מים לבית ה' ולזה היו חוטבי עצים ושואבי מים לכל העדה ולמזבח ה' :
<h3>{טז}</h3>
וַיְהִ֗י מִקְצֵה֙ שְׁלֹ֣שֶׁת יָמִ֔ים אַחֲרֵ֕י אֲשֶׁר־כָּרְת֥וּ לָהֶ֖ם בְּרִ֑ית וַֽיִּשְׁמְע֗וּ כִּי־קְרֹבִ֥ים הֵם֙ אֵלָ֔יו וּבְקִרְבּ֖וֹ הֵ֥ם יֹשְׁבִֽים׃
<h3>{יז}</h3>
וַיִּסְע֣וּ בְנֵֽי־יִשְׂרָאֵ֗ל וַיָּבֹ֛אוּ אֶל־עָרֵיהֶ֖ם בַּיּ֣וֹם הַשְּׁלִישִׁ֑י וְעָרֵיהֶם֙ גִּבְע֣וֹן וְהַכְּפִירָ֔ה וּבְאֵר֖וֹת וְקִרְיַ֥ת יְעָרִֽים׃
<h3>{יח}</h3>
וְלֹ֤א הִכּוּם֙ בְּנֵ֣י יִשְׂרָאֵ֔ל כִּֽי־נִשְׁבְּע֤וּ לָהֶם֙ נְשִׂיאֵ֣י הָֽעֵדָ֔ה בַּֽיהוָ֖ה אֱלֹהֵ֣י יִשְׂרָאֵ֑ל וַיִּלֹּ֥נוּ כָל־הָעֵדָ֖ה עַל־הַנְּשִׂיאִֽים׃
<b style="color: gray;">מצודת ציון</b> <b>וילנו .</b> מלשון תלונה ותערומות :
<h3>{יט}</h3>
וַיֹּאמְר֤וּ כָל־הַנְּשִׂיאִים֙ אֶל־כָּל־הָ֣עֵדָ֔ה אֲנַ֙חְנוּ֙ נִשְׁבַּ֣עְנוּ לָהֶ֔ם בַּֽיהוָ֖ה אֱלֹהֵ֣י יִשְׂרָאֵ֑ל וְעַתָּ֕ה לֹ֥א נוּכַ֖ל לִנְגֹּ֥עַ בָּהֶֽם׃
<h3>{כ}</h3>
זֹ֛את נַעֲשֶׂ֥ה לָהֶ֖ם וְהַחֲיֵ֣ה אוֹתָ֑ם וְלֹֽא־יִֽהְיֶ֤ה עָלֵ֙ינוּ֙ קֶ֔צֶף עַל־הַשְּׁבוּעָ֖ה אֲשֶׁר־נִשְׁבַּ֥עְנוּ לָהֶֽם׃
<b style="color: gray;">מצודת דוד</b> <b>זאת .</b> רצה לומר , הדבר הזאת להחיות אותם , בעל כרחנו נעשה להם , שלא יקצוף ה' על בטול השבועה :
<h3>{כא}</h3>
וַיֹּאמְר֧וּ אֲלֵיהֶ֛ם הַנְּשִׂיאִ֖ים יִֽחְי֑וּ וַ֠יִּֽהְיוּ חֹטְבֵ֨י עֵצִ֤ים וְשֹֽׁאֲבֵי־מַ֙יִם֙ לְכָל־הָ֣עֵדָ֔ה כַּאֲשֶׁ֛ר דִּבְּר֥וּ לָהֶ֖ם הַנְּשִׂיאִֽים׃
<b style="color: gray;">מצודת דוד</b> <b>ויאמרו אליהם הנשיאים יחיו .</b> רצה לומר , הנה בעבור השבועה לא תגידו לא יחיו , וכאומר אך נתבונן מה נעשה עמהם בגמול הרמאות : <b>ויהיו כו' .</b> רצה לומר הגמול היה שהיו חוטבי כו' , כאשר גזרו הנשיאים , כי כל העדה שמעו להם :
<b style="color: gray;">מצודת ציון</b> <b>חוטבי .</b> ענין כריתה וחתוך , וכן ( דברים יט ה ) לחטוב עצים :
<h3>{כב}</h3>
וַיִּקְרָ֤א לָהֶם֙ יְהוֹשֻׁ֔עַ וַיְדַבֵּ֥ר אֲלֵיהֶ֖ם לֵאמֹ֑ר לָמָּה֩ רִמִּיתֶ֨ם אֹתָ֜נוּ לֵאמֹ֗ר רְחוֹקִ֨ים אֲנַ֤חְנוּ מִכֶּם֙ מְאֹ֔ד וְאַתֶּ֖ם בְּקִרְבֵּ֥נוּ יֹשְׁבִֽים׃
<h3>{כג}</h3>
וְעַתָּ֖ה אֲרוּרִ֣ים אַתֶּ֑ם וְלֹֽא־יִכָּרֵ֨ת מִכֶּ֜ם עֶ֗בֶד וְחֹטְבֵ֥י עֵצִ֛ים וְשֹֽׁאֲבֵי־מַ֖יִם לְבֵ֥ית אֱלֹהָֽי׃
<b style="color: gray;">מצודת דוד</b> <b>ועתה .</b> רצה לומר , עתה בעת המלחמה תהיו ארורים להיות עבדים לכל העדה , אבל לבית ה' תהיו לעולם עבדים ולא יכרת הדבר :
<h3>{כד}</h3>
וַיַּעֲנ֨וּ אֶת־יְהוֹשֻׁ֜עַ וַיֹּאמְר֗וּ כִּי֩ הֻגֵּ֨ד הֻגַּ֤ד לַעֲבָדֶ֙יךָ֙ אֵת֩ אֲשֶׁ֨ר צִוָּ֜ה יְהוָ֤ה אֱלֹהֶ֙יךָ֙ אֶת־מֹשֶׁ֣ה עַבְדּ֔וֹ לָתֵ֤ת לָכֶם֙ אֶת־כָּל־הָאָ֔רֶץ וּלְהַשְׁמִ֛יד אֶת־כָּל־יֹשְׁבֵ֥י הָאָ֖רֶץ מִפְּנֵיכֶ֑ם וַנִּירָ֨א מְאֹ֤ד לְנַפְשֹׁתֵ֙ינוּ֙ מִפְּנֵיכֶ֔ם וַֽנַּעֲשֵׂ֖ה אֶת־הַדָּבָ֥ר הַזֶּֽה׃
<h3>{כה}</h3>
וְעַתָּ֖ה הִנְנ֣וּ בְיָדֶ֑ךָ כַּטּ֨וֹב וְכַיָּשָׁ֧ר בְּעֵינֶ֛יךָ לַעֲשׂ֥וֹת לָ֖נוּ עֲשֵֽׂה׃
<h3>{כו}</h3>
וַיַּ֥עַשׂ לָהֶ֖ם כֵּ֑ן וַיַּצֵּ֥ל אוֹתָ֛ם מִיַּ֥ד בְּנֵֽי־יִשְׂרָאֵ֖ל וְלֹ֥א הֲרָגֽוּם׃
<b style="color: gray;">מצודת דוד</b> <b>ויעש להם כן .</b> כמו שאמר הוא להיות עבדים לכל העדה בעת המלחמה , ולבית ה' לעולם : <b>ולא הרגום .</b> כאשר חשבו בתחלה :
<h3>{כז}</h3>
וַיִּתְּנֵ֨ם יְהוֹשֻׁ֜עַ בַּיּ֣וֹם הַה֗וּא חֹטְבֵ֥י עֵצִ֛ים וְשֹׁ֥אֲבֵי מַ֖יִם לָֽעֵדָ֑ה וּלְמִזְבַּ֤ח יְהוָה֙ עַד־הַיּ֣וֹם הַזֶּ֔ה אֶל־הַמָּק֖וֹם אֲשֶׁ֥ר יִבְחָֽר׃
<b style="color: gray;">מצודת דוד</b> <b>לעדה ולמזבח וכו' עד היום הזה .</b> רצה לומר , לעדה בעת המלחמה , ולמזבח ה' עד היום הזה : <b>אל המקום .</b> במקום שיעמוד המזבח שמה יעבדו , אם בשילה , אם בירושלים :
<h2>יהושע פרק-י</h2>
<h3>{א}</h3>
וַיְהִי֩ כִשְׁמֹ֨עַ אֲדֹֽנִי־צֶ֜דֶק מֶ֣לֶךְ יְרוּשָׁלִַ֗ם כִּֽי־לָכַ֨ד יְהוֹשֻׁ֣עַ אֶת־הָעַי֮ וַיַּחֲרִימָהּ֒ כַּאֲשֶׁ֨ר עָשָׂ֤ה לִֽירִיחוֹ֙ וּלְמַלְכָּ֔הּ כֵּן־עָשָׂ֥ה לָעַ֖י וּלְמַלְכָּ֑הּ וְכִ֨י הִשְׁלִ֜ימוּ יֹשְׁבֵ֤י גִבְעוֹן֙ אֶת־יִשְׂרָאֵ֔ל וַיִּֽהְי֖וּ בְּקִרְבָּֽם׃
<b style="color: gray;">מצודת דוד</b> <b>ויהיו בקרבם .</b> התחברו עצמם עם ישראל :
<b style="color: gray;">מצודת ציון</b> <b>אדוני צדק .</b> כך שמו :
<b style="color: gray;">רלב"ג</b> <b>אדוני צדק מלך ירושלם .</b> מצאנו שמו בתורה מלכי צדק וידמה שכל מלכי ירושלם היה שמם מלכי צדק או אדני צדק כי הכל ענין אחד כמו שהיה שם מלכי מצרים פרעה והנה זכר כי ה' מלכי האמורי הם וכל מחניהם חנו על גבעון וילחמו עליה וכבר שלחו אנשי גבעון ליהושע שיעזרם כי ראוי לאדון שיציל עבדיו מיד הנלחמים עליהם וידמה ששאל יהושע את פי ה' על זה ועלה מן הגלגל הוא וכל עם המלחמה עמו וכל גבורי החיל וכבר אמר השם יתברך אל יהושע קודם זה בשאלו את פיו על דבר זאת המלחמה שלא יירא מהמלכים האלה וממחניהם כי בידו יתנם והוא מיהר לבא עליהם כל הלילה ויהומם ה' לפני ישראל , ויכם ישראל מכה גדולה בגבעון וירדפם דרך מעלה בית חורון וגו' ויהי בנוסם מפני בני ישראל נלחם ה' בם מן השמים והמית מהם באכני הברד יותר מאשר הרגו בני ישראל בחרב :
<h3>{ב}</h3>
וַיִּֽירְא֣וּ מְאֹ֔ד כִּ֣י עִ֤יר גְּדוֹלָה֙ גִּבְע֔וֹן כְּאַחַ֖ת עָרֵ֣י הַמַּמְלָכָ֑ה וְכִ֨י הִ֤יא גְדוֹלָה֙ מִן־הָעַ֔י וְכָל־אֲנָשֶׁ֖יהָ גִּבֹּרִֽים׃
<b style="color: gray;">מצודת דוד</b> <b>כי עיר גדולה .</b> ועם כל זה לא עצרו כח להלחם , והמסו בזה לב אנשי המלחמה :
<h3>{ג}</h3>
וַיִּשְׁלַ֨ח אֲדֹנִי־צֶ֜דֶק מֶ֣לֶךְ יְרוּשָׁלִַ֗ם אֶל־הוֹהָ֣ם מֶֽלֶךְ־חֶ֠בְרוֹן וְאֶל־פִּרְאָ֨ם מֶֽלֶךְ־יַרְמ֜וּת וְאֶל־יָפִ֧יעַ מֶֽלֶךְ־לָכִ֛ישׁ וְאֶל־דְּבִ֥יר מֶֽלֶךְ־עֶגְל֖וֹן לֵאמֹֽר׃
<h3>{ד}</h3>
עֲלֽוּ־אֵלַ֣י וְעִזְרֻ֔נִי וְנַכֶּ֖ה אֶת־גִּבְע֑וֹן כִּֽי־הִשְׁלִ֥ימָה אֶת־יְהוֹשֻׁ֖עַ וְאֶת־בְּנֵ֥י יִשְׂרָאֵֽל׃
<b style="color: gray;">מצודת דוד</b> <b>כי השלימה .</b> והרעו לעשות , כי הביאו מורך בלב כל :
<h3>{ה}</h3>
וַיֵּאָסְפ֨וּ וַֽיַּעֲל֜וּ חֲמֵ֣שֶׁת ׀ מַלְכֵ֣י הָאֱמֹרִ֗י מֶ֣לֶךְ יְרוּשָׁלִַ֜ם מֶֽלֶךְ־חֶבְר֤וֹן מֶֽלֶךְ־יַרְמוּת֙ מֶֽלֶךְ־לָכִ֣ישׁ מֶֽלֶךְ־עֶגְל֔וֹן הֵ֖ם וְכָל־מַֽחֲנֵיהֶ֑ם וַֽיַּחֲנוּ֙ עַל־גִּבְע֔וֹן וַיִּֽלָּחֲמ֖וּ עָלֶֽיהָ׃
<h3>{ו}</h3>
וַיִּשְׁלְח֣וּ אַנְשֵׁי֩ גִבְע֨וֹן אֶל־יְהוֹשֻׁ֤עַ אֶל־הַֽמַּחֲנֶה֙ הַגִּלְגָּ֣לָה לֵאמֹ֔ר אַל־תֶּ֥רֶף יָדֶ֖יךָ מֵֽעֲבָדֶ֑יךָ עֲלֵ֧ה אֵלֵ֣ינוּ מְהֵרָ֗ה וְהוֹשִׁ֤יעָה לָּ֙נוּ֙ וְעָזְרֵ֔נוּ כִּ֚י נִקְבְּצ֣וּ אֵלֵ֔ינוּ כָּל־מַלְכֵ֥י הָאֱמֹרִ֖י יֹשְׁבֵ֥י הָהָֽר׃
<b style="color: gray;">מצודת דוד</b> <b>אל תרף ידיך .</b> לעזוב אותנו בידם :
<b style="color: gray;">מצודת ציון</b> <b>תרף .</b> מלשון רפיון :
<h3>{ז}</h3>
וַיַּ֨עַל יְהוֹשֻׁ֜עַ מִן־הַגִּלְגָּ֗ל ה֚וּא וְכָל־עַ֤ם הַמִּלְחָמָה֙ עִמּ֔וֹ וְכֹ֖ל גִּבּוֹרֵ֥י הֶחָֽיִל׃
<h3>{ח}</h3>
וַיֹּ֨אמֶר יְהוָ֤ה אֶל־יְהוֹשֻׁ֙עַ֙ אַל־תִּירָ֣א מֵהֶ֔ם כִּ֥י בְיָדְךָ֖ נְתַתִּ֑ים לֹֽא־יַעֲמֹ֥ד אִ֛ישׁ מֵהֶ֖ם בְּפָנֶֽיךָ׃
<h3>{ט}</h3>
וַיָּבֹ֧א אֲלֵיהֶ֛ם יְהוֹשֻׁ֖עַ פִּתְאֹ֑ם כָּל־הַלַּ֕יְלָה עָלָ֖ה מִן־הַגִּלְגָּֽל׃
<b style="color: gray;">מצודת דוד</b> <b>כל הלילה .</b> למען לא ירגישו ויבא פתאום :
<b style="color: gray;">מצודת ציון</b> <b>פתאום .</b> ענין מהירות מבלי הרגשה מקודם :
<h3>{י}</h3>
וַיְהֻמֵּ֤ם יְהוָה֙ לִפְנֵ֣י יִשְׂרָאֵ֔ל וַיַּכֵּ֥ם מַכָּֽה־גְדוֹלָ֖ה בְּגִבְע֑וֹן וַֽיִּרְדְּפֵ֗ם דֶּ֚רֶךְ מַעֲלֵ֣ה בֵית־חוֹרֹ֔ן וַיַּכֵּ֥ם עַד־עֲזֵקָ֖ה וְעַד־מַקֵּדָֽה׃
<b style="color: gray;">מצודת דוד</b> <b>דרך מעלה .</b> בדרך העולה לבית חורון : <b>עד עזקה .</b> כי ברחו דרך בה , ורדפום והכום בדרך עד עזקה וכו' :
<b style="color: gray;">מצודת ציון</b> <b>ויהומם .</b> מלשון מהומה ובלבול :
<h3>{יא}</h3>
וַיְהִ֞י בְּנֻסָ֣ם ׀ מִפְּנֵ֣י יִשְׂרָאֵ֗ל הֵ֞ם בְּמוֹרַ֤ד בֵּית־חוֹרֹן֙ וַֽיהוָ֡ה הִשְׁלִ֣יךְ עֲלֵיהֶם֩ אֲבָנִ֨ים גְּדֹל֧וֹת מִן־הַשָּׁמַ֛יִם עַד־עֲזֵקָ֖ה וַיָּמֻ֑תוּ רַבִּ֗ים אֲשֶׁר־מֵ֙תוּ֙ בְּאַבְנֵ֣י הַבָּרָ֔ד מֵאֲשֶׁ֥ר הָרְג֛וּ בְּנֵ֥י יִשְׂרָאֵ֖ל בֶּחָֽרֶב׃
<b style="color: gray;">מצודת דוד</b> <b>הם במורד .</b> כשהם ירדו במורד ההר : <b>אבנים .</b> אבני ברד : <b>עד עזקה .</b> בכל הדרך אשר נסו , ממורד בית חורון עד בואם לעזקה , נפלו עליהם אבני הברד : <b>רבים .</b> מרובים במספר :
<h3>{יב}</h3>
אָ֣ז יְדַבֵּ֤ר יְהוֹשֻׁעַ֙ לַֽיהוָ֔ה בְּי֗וֹם תֵּ֤ת יְהוָה֙ אֶת־הָ֣אֱמֹרִ֔י לִפְנֵ֖י בְּנֵ֣י יִשְׂרָאֵ֑ל וַיֹּ֣אמֶר ׀ לְעֵינֵ֣י יִשְׂרָאֵ֗ל שֶׁ֚מֶשׁ בְּגִבְע֣וֹן דּ֔וֹם וְיָרֵ֖חַ בְּעֵ֥מֶק אַיָּלֽוֹן׃
<b style="color: gray;">רש"י</b> <b>אז ידבר .</b> אמר שירה תחת השמש , לפי שאמר לשמש דום , דום מלומר שירה , וכל זמן שהוא דומם , עומד ואינו מהלך , שבכל עת הילוכו הוא אומר שירה . ופשוטו של מקרא , דום לשון המתנה , כמו ( שמואל א יד ט ) : אם כה יאמרו אלינו דומו , וכן ( תהלים לז ז ) : דום לה' : <b>וירח בעמק אילון .</b> אותו פעם היה הירח עומד כנגד עמק אילון , והוא רחוק מגבעון , שהרי גבעון בגבול בנימין , ואילון בגבול דן :
<b style="color: gray;">מצודת דוד</b> <b>לה' .</b> בשם ה' וכשליחותו : <b>ויאמר .</b> הוא הדבור האמור למעלה , ועל שהפסיק בדברים , אמר שוב 'ויאמר' : <b>שמש בגבעון דום .</b> כי בעת ההיא עמד השמש נוכח גבעון , וחשש פן ישקע בעונתו ולא יוכלו לרדוף אחרי האויב באישון הלילה , ולזה אמר להשמש שלא ילך מהלכו , וימתין עוד נוכח גבעון במקום שהוא עומד : <b>וירח בעמק אילון .</b> כי אז כבר עלתה הירח ועמדה נוכח עמק אילון , ואמר לה שגם היא תמתין במקומה ולא תלך מהלכה , ואולי חשש שאם תלך הירח מהלכה תבוא נוכח השמש במקום עמידתו ותאפיל אור השמש :
<b style="color: gray;">מצודת ציון</b> <b>תת .</b> מלשון נתינה : <b>דום .</b> המתן , כמו ( שמואל א יד ט ) דומו עד הגיענו אליכם :
<b style="color: gray;">רלב"ג</b> <b>אז ידבר יהושע לה' .</b> בזאת הפר' יש ספקות רבות ראוי לעיין בהם האחד הוא שאם היה שהשמש עמד ובטל מהתנועה הנראית לו הנה היה זה המופת יותר נפלא לאין שיעו' מהמופתים שנעשו ע''י משה וזה כי המופתים ההם היו בשנוי טבע הנמצאות אלו השפלות והוא יותר נפלא לאין שיעור מה שישתמש בו אלו הנמצאות הנכבדות לשנות את תפקידם משלוט על הנמצאות השפלות אלו לשנות ענין סדורם כי בהם בעצמם מחסרון הסדר והיושר מה שלא יעלם ובכלל הנה זה ממה שאין צריך ביאו' למי שעיין באלו העמוקות וכבר ביארנו זה באופן שלם בו' מספר מלחמות ה' , ואם היה הענין כן הנה זה סותר מה שאמר' התורה שלא קם נביא עוד בישראל כמשה לכל האותו' והמופתים אשר עשה משה לעיני כל ישראל ואם אמרנו שכבר נעשה כמו זה המופת ע''י משה ואם לא נזכר בתורה כמו שאמרו קצת רז''ל הנה נשא' זה הספק בעינו כי כבר היה שוה לו יהושע בגדול שבמופתי' הנעשים על יד משה רבינו עליו השלום עם שאם היה הענין כן היה ראוי שלא תשתוק התורה מלספר זה המופת הנפל' כי אנחנו נראה מכונת התורה לפרס' ענין המופתים והנפלאות כי זה ממה שיבוא להאמין בשם יתברך כמו שנזכר בתורה בענין המופתים שנעשו לפרעה אמר ולמען תספר באזני בנך וגו' וידעתם כי אני ה' ועוד כי כבר יראה מפשטי אלו הדברים שלא נתבטל השמש מהתנו' ולא הירח וזה יתבאר מפנים מהם מה שאמ' ולא אץ לבוא ר''ל שלא מהר לבוא וזה לא ישלול ממנו התנועה אבל ישלול ממנו מהירות התנועה והמאמר שזה דרכו יחייב לו התנועה בכמו אלו המאמרים השלמים אשר ידובר בהם בדברים מדרך מה הוא ומהם מה שאמר שמש בגבעון דום וירח בעמק אילון ולא אמר שמש דום וירח אבל לקח להם מקום רחב היו נראי' אז אל המקום ההוא והוא מבואר שמי שישלול התנועה מהמקום הרחב לא ישלול התנועה במוחלט כי כבר אפשר שיתנועע במקום רחב ההוא וכבר יחייב זה המאמר בכמו המאמרים השלמים לשמש ולירח התנועה והמשל שמי שיאמר שפלוני עמד בארצו כך וכך ימים הנה לא יתחייב מזה אלא שלא יצא מארצו אבל שכבר יתנועע בארצו או לא יהיה זה המאמר מדרך מה הוא כי יחוייב למי שישלול ממנו התנוע' שיאמר שלא יתנועע לא שלא יצא מארצו וזה מבואר למי שעיין בסדרים ההגיונים אשר למלאכת המופתית ומהם מה שאמר ולא היה כיום ההוא לפניו ואחריו לשמוע ה' בקול איש כי ה' נלחם לישראל הורה בזה כי זה המופת הוא בענין המלחמה בעצמותה ואם היה זה המופת בעמיד' מהתנוע' לא הי' לו רושם בענין המלחמ' כלל ומהם כי יתבאר מדבריו כי הש''י לא יעשה מופתים כי אם לצורך או לקנות דעו' אמיתיות ולא נזכר בכאן רושם בזה המופ' באחד מאלו הצדדים ומהם שכבר התבאר בספר מלחמות ה' כי המופת לא יהיה על יד נביא באלו הנמצאות העליוני' ר''ל הגרמים השמימיים ולזה הוא מבואר שלא היה זה המופת בזה הענין אשר יחשב בתחלת המחשבה שהיה בו המופת בזה הספו' ואם יספק עלינו מספק על מה שהשרשנו בזה ויאמר שכבר נראה שיעשה המופת ע''י נביא בשנוי סדר תנועת הסדר והוא מה שאמר ישעיה לחזקיה כשאמר מה אות כי ירפא ה' לי ועליתי ביום השלישי בית ה' ויענהו הלך הצל י' מעלות אם ישוב הצל אחורנית י' מעלות והוא מבואר שתנועת הצל לא תהיה כי אם בתנועת השמש ולזה יחוייב מזה שנוי סדר תנועת השמש נאמר לו כי כשיעיין היטב במאמרים שבאו בזה המקום יתחייב שלא היה זה המופת בשהשתנה סדר תנועת השמש הנה איך יתכן שנאמר שזה יהיה נקל הנה איך שישתנה זה הסדור הוא ענין נפלא מאד ולזה ראוי שנבאר הדברים ההם ויתבאר מזה מה היה ענין המופת ההיא ונאמר כי ידמה לפי הנראה לנו שכבר שם ישעיה הבחירה בזה המופת לחזקיה ואמר שזה האות יהיה באחד מב' דרכים האחד בשילך הצל י' מעלות יותר על מה שהלך בזולת זמן או שישוב הצל אחורנית י' מעלות והוא מבואר שאם היה זה המופת היה בענין המלחמה כמו שזכרנו ולזה הוא מבואר שזה המופת היה בזולת שנוי סדר תנועת השמש וזה יהיה לפי מה שאומר והוא שכבר יתבאר בחוש שכאשר יהיו עננים תחת השמש באופן שירשם בהם ניצוצות וירוצו הנה הם יראו שיהיה השמש בזולת מקום שהוא עם שכבר יראה אז נטיית צל השמש שיעור רב במעט זמן למזרח או למערב לצפון או לדרום לפי מצב העננים ההם וצד תנועתם וזה ממה שאין בו ספק כי תמיד יראה זה מן החוש בזה האופן ולפי שכבר ראה חזקיה אז מהעננים ומצד תנועתם שנקל לצל לנטות עשר מעלות יותר על מה שהלך שאל שיהיה הענין בהפך מה שהיה נראה שהיה נכון אז מצד תנועת העננים ההם ולזה שאל שישוב אחורנית הצל עשר מעלו' והנה בספר ישעיה אמר ותשב השמש עשר מעלות במעלות אשר ירדה ר''ל לפי החוש ענין מופתי היה בצל כמו שנזכר שם אמר הנני משיב את צל המעלות ובכאן הותר זה הספק ואם ירצה אחד על כל פנים שיהיו אלו המופתים בשנוי סדר תנועת השמש לא אקפיד עליו בזה ומי יתן וכל הטועים לא יטעו יותר מזה השעור כי זה מגדיל לפי מחשבתו עוצם השם יתברך ואחר שנתישב זה הנה נשוב לבאר דברי זאת הפרשה ואומר שמאמר יהושע היה שטרם שיסור השמש מהיות על גבעון והירח מהיות על עמק אילון תשלם נקמת גוי אויביו אבל קצר הכתוב בזה ויורה על זה מה שאמר אחריו וידום השמש וירח עמד עד יקום גוי אויביו והרצון בזה שכבר דמם השמש בגבעון וירח בעמק אילון עד שנשלמה זאת המלאכה מהנקמה וזה היה ענין נפלא כי לא די שיעד שינקמו ישראל מהקמים עליהם אבל יעד עם זה שזאת הנקמה תשלם בזמן קצר כזה ולזה אמר ולא היה כיום ההוא לפניו ואחריו לשמוע ה' בקול איש כי ה' נלחם בישראל ולזה היו יכולים להשלים הנקמה בזה הזמן הקצר כי יד השם יתברך לא תקצר ואמר לשמוע ה' וגו' לפי שלא יעדו השם יתברך שתשלם זו הנקמה בזה הזמן קצר אבל השם יתברך שמע לקולו על דרך מקום דבר עבדו ועצת מלאכיו ישלים :
<h3>{יג}</h3>
וַיִּדֹּ֨ם הַשֶּׁ֜מֶשׁ וְיָרֵ֣חַ עָמָ֗ד עַד־יִקֹּ֥ם גּוֹי֙ אֹֽיְבָ֔יו הֲלֹא־הִ֥יא כְתוּבָ֖ה עַל־סֵ֣פֶר הַיָּשָׁ֑ר וַיַּעֲמֹ֤ד הַשֶּׁ֙מֶשׁ֙ בַּחֲצִ֣י הַשָּׁמַ֔יִם וְלֹא־אָ֥ץ לָב֖וֹא כְּי֥וֹם תָּמִֽים׃
<b style="color: gray;">רש"י</b> <b>הלא היא כתובה .</b> דבר זה נכתב בתורה שאמר לו יעקב ליוסף ( בראשית מח יט ) : זרעו של אפרים יהיה מלא וגו' , אימתי , ביום שעמדה חמה ליהושע , נתמלא כל העולם שמעו של יהושע , ויעמד השמש בחצי השמים ולא אץ לבא כיום תמים :
<b style="color: gray;">מצודת דוד</b> <b>וידום השמש .</b> רצה לומר , כן היה , שעמדו השמש וירח במקומם : <b>עד יקום .</b> עד אשר השלימו ישראל להתנקם מאויביו : <b>הלא היא .</b> הדבר ההיא הלא כתובה בהבטחה בספר הישר , והיא התורה , שנאמר בה על אפרים ( בראשית מח יט ) וזרעו יהיה מלא הגוים , והוא היום הזה שעמדו השמש והירח ליהושע הבא מזרעו , ונתמלא כל העולם שמעו : <b>ויעמוד השמש .</b> עכשיו מפרש המקום שעמד בה : <b>בחצי השמים .</b> רצה לומר , לפי הנראה בהאופק ההוא : <b>ולא אץ לבוא .</b> לא היה ממהר לשקוע , כדרכו מעולם למהר לבית שקיעתו , ללכת בהתמדה מבלי עמידה : <b>כיום תמים .</b> רצה לומר , נתעכב לעמוד במקום אחד כשעור יום שלם שהוא כ''ד שעות :
<b style="color: gray;">מצודת ציון</b> <b>אויביו .</b> מאויביו : <b>אץ .</b> ענין מהירות , כמו ( משלי יט ב ) ואץ ברגלים : <b>לבוא .</b> לשקוע , כמו ( בראשית כח יא ) כי בא השמש : <b>תמים .</b> מלשון תם ושלם :
<b style="color: gray;">רלב"ג</b> <b>והנה</b> ספר הישר אחשוב שהיה נקרא כך ואבד עם הגלות וכבר רבו בו הפירושים לרבותינו ז''ל וראוי שתדע כי השמש יחדש היום ולזה נאמר שהיום ירד מאד כשקרב השמש לערב כי אז יחלש אור השמש ומה שיהיה בו אור השמש יותר חזק הוא בעת היותו בחצי השמים הנה זה מבואר בנפשו מן החוש וזה יתבאר גם כן ממה שאמר וארח צדיקים כאור נוגה הולך ואור עד נכון היום ר''ל שאורו יוסף עד נכון היום כן ארח צדיקים מתישר תמיד אל תוספת השלמות והוא מבואר שבעת היות השמש בחצי השמים לא תוכר בו ירידה כי אם בעת ארוך וזה מבואר מאד למי שעיין בחכמת התכונה עיון מעט וזה יתבאר גם כן מצד כלי המבט כמו האצטורלביי ורביע העיגול כי אז לא תוכר לשמש ירידה באלו הכלים בכמו חצי שעה ולזה אמר שכבר עמד השמש אז בחצי השמים כי כן היה מחויב כי הם היו אצל גבעון והיו רואים השמש על גבעון ולא מהר השמש לרדת כמו שדרך היום התמים שלא ימהר השמש לרדת בו ואחשב שאורך עיר גבעון היה ממזרח למערב וזאת התנועה לא תוכר מאד לשמש אצל חצי היום למיעוט שיעור ירידתו הנה זכר שמצד הנטייה הנראית לו מצד הירידה לא יצא שלא יראה כנגד גבעון אף על פי שהיתה רחבה צר כי לא מיהר לבוא כמשפט ענין השמש אצל סמיכות היום , ובכאן נשלם ביאור דברי זאת הפרשה והותרו הספקות הנופלות בה :
<h3>{יד}</h3>
וְלֹ֨א הָיָ֜ה כַּיּ֤וֹם הַהוּא֙ לְפָנָ֣יו וְאַחֲרָ֔יו לִשְׁמֹ֥עַ יְהוָ֖ה בְּק֣וֹל אִ֑ישׁ כִּ֣י יְהוָ֔ה נִלְחָ֖ם לְיִשְׂרָאֵֽל׃
<b style="color: gray;">מצודת דוד</b> <b>כיום ההוא .</b> להיות בו פלא כזה לשמוע וכו' כאשר שמע בקול יהושע להעמיד השמש והירח : <b>כי ה' .</b> הפלא הזה נעשה בעבור שה' נלחם לישראל , ובעבורם עשהו :
<h3>{טו}</h3>
וַיָּ֤שָׁב יְהוֹשֻׁ֙עַ֙ וְכָל־יִשְׂרָאֵ֣ל עִמּ֔וֹ אֶל־הַֽמַּחֲנֶ֖ה הַגִּלְגָּֽלָה׃
<b style="color: gray;">מצודת דוד</b> <b>וישב יהושע .</b> אחר כל המעשים האמורים במקראות שלאחריו :
<b style="color: gray;">רלב"ג</b> וזכר אחר זה חריצות יהושע בענין זאת המלחמה למהר להחרים אלו הגוים ושכבר הגיע לישראל מעולם הצלחה שכלם שבו בשלום לא הוכה אחד מהם ולא השתדלו האויבים להכות אחד מהם כי נפל פחדם עליהם וזהו אמרו על צד המשל לא חרץ לבני ישראל לאיש את לשונו :
<h3>{טז}</h3>
וַיָּנֻ֕סוּ חֲמֵ֖שֶׁת הַמְּלָכִ֣ים הָאֵ֑לֶּה וַיֵּחָבְא֥וּ בַמְּעָרָ֖ה בְּמַקֵּדָֽה׃
<b style="color: gray;">מצודת ציון</b> <b>ויחבאו .</b> נסתרו , והוא מלשון מחבואה :
<h3>{יז}</h3>
וַיֻּגַּ֖ד לִיהוֹשֻׁ֣עַ לֵאמֹ֑ר נִמְצְאוּ֙ חֲמֵ֣שֶׁת הַמְּלָכִ֔ים נֶחְבְּאִ֥ים בַּמְּעָרָ֖ה בְּמַקֵּדָֽה׃
<h3>{יח}</h3>
וַיֹּ֣אמֶר יְהוֹשֻׁ֔עַ גֹּ֛לּוּ אֲבָנִ֥ים גְּדֹל֖וֹת אֶל־פִּ֣י הַמְּעָרָ֑ה וְהַפְקִ֧ידוּ עָלֶ֛יהָ אֲנָשִׁ֖ים לְשָׁמְרָֽם׃
<b style="color: gray;">רש"י</b> <b>גולו .</b> גלגלו אבנים אל פי המערה :
<b style="color: gray;">מצודת דוד</b> <b>גולו אבנים .</b> לבל יצאו פתאום וינוסו :
<b style="color: gray;">מצודת ציון</b> <b>גולו .</b> גלגלו : <b>והפקידו .</b> מלשון פקיד וממונה :
<h3>{יט}</h3>
וְאַתֶּם֙ אַֽל־תַּעֲמֹ֔דוּ רִדְפוּ֙ אַחֲרֵ֣י אֹֽיְבֵיכֶ֔ם וְזִנַּבְתֶּ֖ם אוֹתָ֑ם אַֽל־תִּתְּנ֗וּם לָבוֹא֙ אֶל־עָ֣רֵיהֶ֔ם כִּ֧י נְתָנָ֛ם יְהוָ֥ה אֱלֹהֵיכֶ֖ם בְּיֶדְכֶֽם׃
<b style="color: gray;">מצודת דוד</b> <b>וזנבתם אותם .</b> הרגו ההולכים בסוף המחנה :
<b style="color: gray;">מצודת ציון</b> <b>וזנבתם .</b> מלשון זנב , ורצה לומר , סוף המחנה , כזנב הזה שהוא סוף הגוף :
<h3>{כ}</h3>
וַיְהִי֩ כְּכַלּ֨וֹת יְהוֹשֻׁ֜עַ וּבְנֵ֣י יִשְׂרָאֵ֗ל לְהַכּוֹתָ֛ם מַכָּ֥ה גְדוֹלָֽה־מְאֹ֖ד עַד־תֻּמָּ֑ם וְהַשְּׂרִידִים֙ שָׂרְד֣וּ מֵהֶ֔ם וַיָּבֹ֖אוּ אֶל־עָרֵ֥י הַמִּבְצָֽר׃
<b style="color: gray;">מצודת דוד</b> <b>עד תומם .</b> כי הנשארים היו מעט מן המעט וכאלו תמו כולם : <b>והשרידים שרדו .</b> הנשארים אשר נשארו מהם באו אל ערי המבצר :
<b style="color: gray;">מצודת ציון</b> <b>והשרידים שרדו .</b> הנשארים נשארו , כמו ( איכה ב כב ) פליט ושריד :
<h3>{כא}</h3>
וַיָּשֻׁבוּ֩ כָל־הָעָ֨ם אֶל־הַמַּחֲנֶ֧ה אֶל־יְהוֹשֻׁ֛עַ מַקֵּדָ֖ה בְּשָׁל֑וֹם לֹֽא־חָרַ֞ץ לִבְנֵ֧י יִשְׂרָאֵ֛ל לְאִ֖ישׁ אֶת־לְשֹׁנֽוֹ׃
<b style="color: gray;">רש"י</b> <b>לא חרץ לבני ישראל .</b> הרי זה מקרא קצר , לא חרץ החורץ לאיש מבני ישראל את לשונו . חרץ . לשון דבור הלשון , וכן ( שמות יא ז ) : לא יחרץ כלב לשונו , וכן ( שמואל ב ה כד ) : אז תחרץ , דדוד , תקרא , תצעק קול תשואות המלחמה :
<b style="color: gray;">מצודת דוד</b> <b>לא חרץ וכו' לאיש .</b> רצה לומר , אפילו לאיש אחד בהיותו יחידי לא חרץ עליו מי לשונו לדבר מאומה רע , כי נפל פחדם על כל :
<b style="color: gray;">מצודת ציון</b> <b>חרץ .</b> ענין תנועה , כמו ( שמואל ב ה כד ) אז תחרץ :
<h3>{כב}</h3>
וַיֹּ֣אמֶר יְהוֹשֻׁ֔עַ פִּתְח֖וּ אֶת־פִּ֣י הַמְּעָרָ֑ה וְהוֹצִ֣יאוּ אֵלַ֗י אֶת־חֲמֵ֛שֶׁת הַמְּלָכִ֥ים הָאֵ֖לֶּה מִן־הַמְּעָרָֽה׃
<h3>{כג}</h3>
וַיַּ֣עֲשׂוּ כֵ֔ן וַיֹּצִ֣יאוּ אֵלָ֗יו אֶת־חֲמֵ֛שֶׁת הַמְּלָכִ֥ים הָאֵ֖לֶּה מִן־הַמְּעָרָ֑ה אֵ֣ת ׀ מֶ֣לֶךְ יְרוּשָׁלִַ֗ם אֶת־מֶ֤לֶךְ חֶבְרוֹן֙ אֶת־מֶ֣לֶךְ יַרְמ֔וּת אֶת־מֶ֥לֶךְ לָכִ֖ישׁ אֶת־מֶ֥לֶךְ עֶגְלֽוֹן׃
<h3>{כד}</h3>
וַ֠יְהִי כְּֽהוֹצִיאָ֞ם אֶת־הַמְּלָכִ֣ים הָאֵלֶּה֮ אֶל־יְהוֹשֻׁעַ֒ וַיִּקְרָ֨א יְהוֹשֻׁ֜עַ אֶל־כָּל־אִ֣ישׁ יִשְׂרָאֵ֗ל וַ֠יֹּאמֶר אֶל־קְצִינֵ֞י אַנְשֵׁ֤י הַמִּלְחָמָה֙ הֶהָלְכ֣וּא אִתּ֔וֹ קִרְב֗וּ שִׂ֚ימוּ אֶת־רַגְלֵיכֶ֔ם עַֽל־צַוְּארֵ֖י הַמְּלָכִ֣ים הָאֵ֑לֶּה וַֽיִּקְרְב֔וּ וַיָּשִׂ֥ימוּ אֶת־רַגְלֵיהֶ֖ם עַל־צַוְּארֵיהֶֽם׃
<b style="color: gray;">מצודת ציון</b> <b>קציני .</b> ענין שררה , כמו ( ישעיהו ג ו ) קצין תהיה לנו :
<b style="color: gray;">רלב"ג</b> וצוה יהושע לקציני אנשי המלחמה שהלכו אתו שישימו רגליהם על צוארי מלכים האלה למען ייראו הנשארים מלהלחם בישראל ולזאת הסבה תלם על חמשה עצים והושיבום במערה ושמו אבנים גדולות על פי המערה עם שזה היה מזכיר לישראל ענין המופת שנעשה בזאת המלחמה :
<h3>{כה}</h3>
וַיֹּ֤אמֶר אֲלֵיהֶם֙ יְהוֹשֻׁ֔עַ אַל־תִּֽירְא֖וּ וְאַל־תֵּחָ֑תּוּ חִזְק֣וּ וְאִמְצ֔וּ כִּ֣י כָ֗כָה יַעֲשֶׂ֤ה יְהוָה֙ לְכָל־אֹ֣יְבֵיכֶ֔ם אֲשֶׁ֥ר אַתֶּ֖ם נִלְחָמִ֥ים אוֹתָֽם׃
<h3>{כו}</h3>
וַיַּכֵּ֨ם יְהוֹשֻׁ֤עַ אַֽחֲרֵי־כֵן֙ וַיְמִיתֵ֔ם וַיִּתְלֵ֕ם עַ֖ל חֲמִשָּׁ֣ה עֵצִ֑ים וַיִּֽהְי֛וּ תְּלוּיִ֥ם עַל־הָעֵצִ֖ים עַד־הָעָֽרֶב׃
<h3>{כז}</h3>
וַיְהִ֞י לְעֵ֣ת ׀ בּ֣וֹא הַשֶּׁ֗מֶשׁ צִוָּ֤ה יְהוֹשֻׁ֙עַ֙ וַיֹּֽרִידוּם֙ מֵעַ֣ל הָעֵצִ֔ים וַיַּ֨שְׁלִכֻ֔ם אֶל־הַמְּעָרָ֖ה אֲשֶׁ֣ר נֶחְבְּאוּ־שָׁ֑ם וַיָּשִׂ֜מוּ אֲבָנִ֤ים גְּדֹלוֹת֙ עַל־פִּ֣י הַמְּעָרָ֔ה עַד־עֶ֖צֶם הַיּ֥וֹם הַזֶּֽה׃
<b style="color: gray;">מצודת דוד</b> <b>עד עצם וכו' .</b> רצה לומר , והמה מונחים שם עד עצם וכו' , רצונו לומר עד עולם :
<h3>{כח}</h3>
וְאֶת־מַקֵּדָה֩ לָכַ֨ד יְהוֹשֻׁ֜עַ בַּיּ֣וֹם הַה֗וּא וַיַּכֶּ֣הָ לְפִי־חֶרֶב֮ וְאֶת־מַלְכָּהּ֒ הֶחֱרִ֣ם אוֹתָ֗ם וְאֶת־כָּל־הַנֶּ֙פֶשׁ֙ אֲשֶׁר־בָּ֔הּ לֹ֥א הִשְׁאִ֖יר שָׂרִ֑יד וַיַּ֙עַשׂ֙ לְמֶ֣לֶךְ מַקֵּדָ֔ה כַּאֲשֶׁ֥ר עָשָׂ֖ה לְמֶ֥לֶךְ יְרִיחֽוֹ׃
<b style="color: gray;">רלב"ג</b> עוד זכר שכבר לכד יהושע מקדה ולבנה ולכיש ועגלון וחברון ודביר באופן שהכם יהושע מקדש ברנע עד עזה ואת כל ארץ גשן עד גבעון בזמן קצר מדובק באין הפסק וזהו אמרו ואת כל המלכים האלה ואת ארצם לכד יהושע פעם אחת ואחר שב יהושע וכל ישראל אל המחנה הגלגל כי שם היה המשכן כמו שזכרנו :
<h3>{כט}</h3>
וַיַּעֲבֹ֣ר יְ֠הוֹשֻׁעַ וְכָֽל־יִשְׂרָאֵ֥ל עִמּ֛וֹ מִמַּקֵּדָ֖ה לִבְנָ֑ה וַיִּלָּ֖חֶם עִם־לִבְנָֽה׃
<h3>{ל}</h3>
וַיִּתֵּן֩ יְהוָ֨ה גַּם־אוֹתָ֜הּ בְּיַ֣ד יִשְׂרָאֵל֮ וְאֶת־מַלְכָּהּ֒ וַיַּכֶּ֣הָ לְפִי־חֶ֗רֶב וְאֶת־כָּל־הַנֶּ֙פֶשׁ֙ אֲשֶׁר־בָּ֔הּ לֹֽא־הִשְׁאִ֥יר בָּ֖הּ שָׂרִ֑יד וַיַּ֣עַשׂ לְמַלְכָּ֔הּ כַּאֲשֶׁ֥ר עָשָׂ֖ה לְמֶ֥לֶךְ יְרִיחֽוֹ׃
<h3>{לא}</h3>
וַיַּעֲבֹ֣ר יְ֠הוֹשֻׁעַ וְכָל־יִשְׂרָאֵ֥ל עִמּ֛וֹ מִלִּבְנָ֖ה לָכִ֑ישָׁה וַיִּ֣חַן עָלֶ֔יהָ וַיִּלָּ֖חֶם בָּֽהּ׃
<h3>{לב}</h3>
וַיִּתֵּן֩ יְהוָ֨ה אֶת־לָכִ֜ישׁ בְּיַ֣ד יִשְׂרָאֵ֗ל וַֽיִּלְכְּדָהּ֙ בַּיּ֣וֹם הַשֵּׁנִ֔י וַיַּכֶּ֣הָ לְפִי־חֶ֔רֶב וְאֶת־כָּל־הַנֶּ֖פֶשׁ אֲשֶׁר־בָּ֑הּ כְּכֹ֥ל אֲשֶׁר־עָשָׂ֖ה לְלִבְנָֽה׃
<h3>{לג}</h3>
אָ֣ז עָלָ֗ה הֹרָם֙ מֶ֣לֶךְ גֶּ֔זֶר לַעְזֹ֖ר אֶת־לָכִ֑ישׁ וַיַּכֵּ֤הוּ יְהוֹשֻׁ֙עַ֙ וְאֶת־עַמּ֔וֹ עַד־בִּלְתִּ֥י הִשְׁאִֽיר־ל֖וֹ שָׂרִֽיד׃
<h3>{לד}</h3>
וַיַּעֲבֹ֣ר יְ֠הוֹשֻׁעַ וְכָל־יִשְׂרָאֵ֥ל עִמּ֛וֹ מִלָּכִ֖ישׁ עֶגְלֹ֑נָה וַיַּחֲנ֣וּ עָלֶ֔יהָ וַיִּֽלָּחֲמ֖וּ עָלֶֽיהָ׃
<h3>{לה}</h3>
וַֽיִּלְכְּד֜וּהָ בַּיּ֤וֹם הַהוּא֙ וַיַּכּ֣וּהָ לְפִי־חֶ֔רֶב וְאֵת֙ כָּל־הַנֶּ֣פֶשׁ אֲשֶׁר־בָּ֔הּ בַּיּ֥וֹם הַה֖וּא הֶחֱרִ֑ים כְּכֹ֥ל אֲשֶׁר־עָשָׂ֖ה לְלָכִֽישׁ׃
<h3>{לו}</h3>
וַיַּ֣עַל יְ֠הוֹשֻׁעַ וְכָֽל־יִשְׂרָאֵ֥ל עִמּ֛וֹ מֵעֶגְל֖וֹנָה חֶבְר֑וֹנָה וַיִּֽלָּחֲמ֖וּ עָלֶֽיהָ׃
<h3>{לז}</h3>
וַיִּלְכְּד֣וּהָ וַיַּכּֽוּהָ־לְפִי־חֶ֠רֶב וְאֶת־מַלְכָּ֨הּ וְאֶת־כָּל־עָרֶ֜יהָ וְאֶת־כָּל־הַנֶּ֤פֶשׁ אֲשֶׁר־בָּהּ֙ לֹֽא־הִשְׁאִ֣יר שָׂרִ֔יד כְּכֹ֥ל אֲשֶׁר־עָשָׂ֖ה לְעֶגְל֑וֹן וַיַּחֲרֵ֣ם אוֹתָ֔הּ וְאֶת־כָּל־הַנֶּ֖פֶשׁ אֲשֶׁר־בָּֽהּ׃
<b style="color: gray;">מצודת דוד</b> <b>ואת מלכה .</b> יתכן שהמליכו עליהם מלך אחר , כי למעלה נאמר שיהושע המית מלך חברון : <b>ואת כל עריה .</b> הערים הסמוכים לה :
<h3>{לח}</h3>
וַיָּ֧שָׁב יְהוֹשֻׁ֛עַ וְכָל־יִשְׂרָאֵ֥ל עִמּ֖וֹ דְּבִ֑רָה וַיִּלָּ֖חֶם עָלֶֽיהָ׃
<h3>{לט}</h3>
וַֽיִּלְכְּדָ֞הּ וְאֶת־מַלְכָּ֤הּ וְאֶת־כָּל־עָרֶ֙יהָ֙ וַיַּכּ֣וּם לְפִי־חֶ֔רֶב וַֽיַּחֲרִ֙ימוּ֙ אֶת־כָּל־נֶ֣פֶשׁ אֲשֶׁר־בָּ֔הּ לֹ֥א הִשְׁאִ֖יר שָׂרִ֑יד כַּאֲשֶׁ֨ר עָשָׂ֜ה לְחֶבְר֗וֹן כֵּן־עָשָׂ֤ה לִדְבִ֙רָה֙ וּלְמַלְכָּ֔הּ וְכַאֲשֶׁ֥ר עָשָׂ֛ה לְלִבְנָ֖ה וּלְמַלְכָּֽהּ׃
<h3>{מ}</h3>
וַיַּכֶּ֣ה יְהוֹשֻׁ֣עַ אֶת־כָּל־הָאָ֡רֶץ הָהָר֩ וְהַנֶּ֨גֶב וְהַשְּׁפֵלָ֜ה וְהָאֲשֵׁד֗וֹת וְאֵת֙ כָּל־מַלְכֵיהֶ֔ם לֹ֥א הִשְׁאִ֖יר שָׂרִ֑יד וְאֵ֤ת כָּל־הַנְּשָׁמָה֙ הֶחֱרִ֔ים כַּאֲשֶׁ֣ר צִוָּ֔ה יְהוָ֖ה אֱלֹהֵ֥י יִשְׂרָאֵֽל׃
<b style="color: gray;">רש"י</b> <b>והאשדות .</b> מקום שמי הגבעות שופכים :
<b style="color: gray;">מצודת ציון</b> <b>והנגב .</b> מקום נגוב ויבש ( בראשית ח יג ) כי חרבו פני האדמה , תרגומו : נגבו , וכן ( לקמן טו יט ) ארץ הנגב נתתני : <b>והשפלה.</b> העמק : <b>והאשדות .</b> מדרון ההרים שהמים נשפכים ויורדים שם , וכן ( דברים ג יג ) אשדות הפסגה , וכן ( בראשית ט ו ) שופך דם , תרגומו : דישוד דמא :
<h3>{מא}</h3>
וַיַּכֵּ֧ם יְהוֹשֻׁ֛עַ מִקָּדֵ֥שׁ בַּרְנֵ֖עַ וְעַד־עַזָּ֑ה וְאֵ֛ת כָּל־אֶ֥רֶץ גֹּ֖שֶׁן וְעַד־גִּבְעֽוֹן׃
<b style="color: gray;">רש"י</b> <b>מקדש ברנע ועד עזה .</b> מצד דרומית של ארץ ישראל הוא מן המזרח למערב , ולא הספיק לכבוש כל המצר ונשאר מעזה עד הים , הוא שאמר למטה ואת הארץ הנשארת העזתי והאשדודי וגו' :
<h3>{מב}</h3>
וְאֵ֨ת כָּל־הַמְּלָכִ֤ים הָאֵ֙לֶּה֙ וְאֶת־אַרְצָ֔ם לָכַ֥ד יְהוֹשֻׁ֖עַ פַּ֣עַם אֶחָ֑ת כִּ֗י יְהוָה֙ אֱלֹהֵ֣י יִשְׂרָאֵ֔ל נִלְחָ֖ם לְיִשְׂרָאֵֽל׃
<b style="color: gray;">מצודת דוד</b> <b>פעם אחת .</b> לפי שהעי לא לכד בפעם אחת לזה אמר שכל אלו לכד בפעם אחת :
<h3>{מג}</h3>
וַיָּ֤שָׁב יְהוֹשֻׁ֙עַ֙ וְכָל־יִשְׂרָאֵ֣ל עִמּ֔וֹ אֶל־הַֽמַּחֲנֶ֖ה הַגִּלְגָּֽלָה׃
<b style="color: gray;">מצודת דוד</b> <b>וישב יהושע .</b> היא ההשבה עצמה האמורה למעלה ( פסוק טו ) :
<h2>יהושע פרק-יא</h2>
<h3>{א}</h3>
וַיְהִ֕י כִּשְׁמֹ֖עַ יָבִ֣ין מֶֽלֶךְ־חָצ֑וֹר וַיִּשְׁלַ֗ח אֶל־יוֹבָב֙ מֶ֣לֶךְ מָד֔וֹן וְאֶל־מֶ֥לֶךְ שִׁמְר֖וֹן וְאֶל־מֶ֥לֶךְ אַכְשָֽׁף׃
<b style="color: gray;">רלב"ג</b> עוד זכר שכאשר שמע זה יבין מלך חצור שלח אל יובב מלך מדו' ואל מלך שומרון ולמלכים רבים זולתם להתקבץ יחד ולהלחם עם ישראל כדי שלא יפלו בידם אחד אחד כמו שעשו שאר המלכים ובאו עם רב כחול אשר על שפת הים להלחם עם ישראל :
<h3>{ב}</h3>
וְֽאֶל־הַמְּלָכִ֞ים אֲשֶׁ֣ר מִצְּפ֗וֹן בָּהָ֧ר וּבָעֲרָבָ֛ה נֶ֥גֶב כִּֽנֲר֖וֹת וּבַשְּׁפֵלָ֑ה וּבְנָפ֥וֹת דּ֖וֹר מִיָּֽם׃
<b style="color: gray;">רש"י</b> <b>נגב כנרות .</b> דרום גינוסר : <b>ובנפות דור .</b> פלכי דור , קונטדו''ש בלע''ז : <b>מים .</b> מערבה :
<b style="color: gray;">מצודת ציון</b> <b>ובערבה .</b> במישור : <b>נגב כנרות .</b> לדרום כנרות , והוא שם מקום : <b>ובנפות דור .</b> מחוזות וגלילות של דור , כמו ( תהלים מח ג ) יפה נוף :
<h3>{ג}</h3>
הַֽכְּנַעֲנִי֙ מִמִּזְרָ֣ח וּמִיָּ֔ם וְהָאֱמֹרִ֧י וְהַחִתִּ֛י וְהַפְּרִזִּ֥י וְהַיְבוּסִ֖י בָּהָ֑ר וְהַֽחִוִּי֙ תַּ֣חַת חֶרְמ֔וֹן בְּאֶ֖רֶץ הַמִּצְפָּֽה׃
<b style="color: gray;">מצודת דוד</b> <b>תחת חרמון .</b> תחת הר חרמון : <b>בארץ המצפה .</b> הר חרמון היה בארץ המצפה :
<h3>{ד}</h3>
וַיֵּצְא֣וּ הֵ֗ם וְכָל־מַֽחֲנֵיהֶם֙ עִמָּ֔ם עַם־רָ֕ב כַּח֛וֹל אֲשֶׁ֥ר עַל־שְׂפַת־הַיָּ֖ם לָרֹ֑ב וְס֥וּס וָרֶ֖כֶב רַב־מְאֹֽד׃
<h3>{ה}</h3>
וַיִּוָּ֣עֲד֔וּ כֹּ֖ל הַמְּלָכִ֣ים הָאֵ֑לֶּה וַיָּבֹ֜אוּ וַיַּחֲנ֤וּ יַחְדָּו֙ אֶל־מֵ֣י מֵר֔וֹם לְהִלָּחֵ֖ם עִם־יִשְׂרָאֵֽל׃
<b style="color: gray;">מצודת ציון</b> <b>ויועדו .</b> מלשון ועד ואסיפה :
<h3>{ו}</h3>
וַיֹּ֨אמֶר יְהוָ֣ה אֶל־יְהוֹשֻׁעַ֮ אַל־תִּירָ֣א מִפְּנֵיהֶם֒ כִּֽי־מָחָ֞ר כָּעֵ֣ת הַזֹּ֗את אָנֹכִ֞י נֹתֵ֧ן אֶת־כֻּלָּ֛ם חֲלָלִ֖ים לִפְנֵ֣י יִשְׂרָאֵ֑ל אֶת־סוּסֵיהֶ֣ם תְּעַקֵּ֔ר וְאֶת־מַרְכְּבֹתֵיהֶ֖ם תִּשְׂרֹ֥ף בָּאֵֽשׁ׃
<b style="color: gray;">מצודת ציון</b> <b>תעקר .</b> תסיר העיקר , כמו ( איוב לא יב ) : ובכל תבואתי תשרש , ומשפטו : תסיר השורש ממקומו , ורצה לומר , שיכרות הרגלים שהם העיקר והיסוד לבהמה :
<b style="color: gray;">רלב"ג</b> ויעד הש''י ליהושע שלא יירא מהם ומהמונם כי כעת מחר יתנם הש''י חללים לפני ישראל . וצוה לעקור סוסיהם ולשרף מרכבותיהם שלא יקחום ישראל ויבטחו בם בענין המלחמות ושלא יאמרו שכחם ועוצם ידם עשה להם את החיל אבל יהיה מבטחם בש''י ויתבאר להם כי הוא מנצח הגוים האלה ולא הם :
<h3>{ז}</h3>
וַיָּבֹ֣א יְהוֹשֻׁ֡עַ וְכָל־עַם֩ הַמִּלְחָמָ֨ה עִמּ֧וֹ עֲלֵיהֶ֛ם עַל־מֵ֥י מֵר֖וֹם פִּתְאֹ֑ם וַֽיִּפְּל֖וּ בָּהֶֽם׃
<h3>{ח}</h3>
וַיִּתְּנֵ֨ם יְהוָ֥ה בְּיַֽד־יִשְׂרָאֵל֮ וַיַּכּוּם֒ וַֽיִּרְדְּפ֞וּם עַד־צִיד֣וֹן רַבָּ֗ה וְעַד֙ מִשְׂרְפ֣וֹת מַ֔יִם וְעַד־בִּקְעַ֥ת מִצְפֶּ֖ה מִזְרָ֑חָה וַיַּכֻּ֕ם עַד־בִּלְתִּ֥י הִשְׁאִֽיר־לָהֶ֖ם שָׂרִֽיד׃
<b style="color: gray;">רש"י</b> <b>משרפות מים .</b> תרגם יונתן : חרצי ימא , שעושין חריצין , ומי הים יוצאין לתוכן , ונשרפין מחום השמש ונעשים מלח :
<b style="color: gray;">מצודת דוד</b> <b>משרפות מים .</b> חריצים שמי הים נקווים בהם , והחמה שורפתן ונעשים מלח :
<h3>{ט}</h3>
וַיַּ֤עַשׂ לָהֶם֙ יְהוֹשֻׁ֔עַ כַּאֲשֶׁ֥ר אָֽמַר־ל֖וֹ יְהוָ֑ה אֶת־סוּסֵיהֶ֣ם עִקֵּ֔ר וְאֶת־מַרְכְּבֹתֵיהֶ֖ם שָׂרַ֥ף בָּאֵֽשׁ׃
<h3>{י}</h3>
וַיָּ֨שָׁב יְהוֹשֻׁ֜עַ בָּעֵ֤ת הַהִיא֙ וַיִּלְכֹּ֣ד אֶת־חָצ֔וֹר וְאֶת־מַלְכָּ֖הּ הִכָּ֣ה בֶחָ֑רֶב כִּֽי־חָצ֣וֹר לְפָנִ֔ים הִ֕יא רֹ֖אשׁ כָּל־הַמַּמְלָכ֥וֹת הָאֵֽלֶּה׃
<b style="color: gray;">מצודת דוד</b> <b>כי חצור וכו' .</b> ולזה פתח בה תחלה :
<b style="color: gray;">מצודת ציון</b> <b>לפנים .</b> בימים הקדמונים :
<b style="color: gray;">רלב"ג</b> <b>וזכר</b> אחר זה שכבר לכד יהושע את חצור ושרפה כי ממלך חצור היתה התחלת זאת המלחמה והנה כל העם אשר בה לא השאיר כל נשמה ואת כל ערי המלכים האלה ואת כל מלכיהם כלם לכד יהושע ויכה האדם אשר בהם לפי חרב עד השמידם אותם לא השאירו כל נשמה :
<h3>{יא}</h3>
וַ֠יַּכּוּ אֶת־כָּל־הַנֶּ֨פֶשׁ אֲשֶׁר־בָּ֤הּ לְפִי־חֶ֙רֶב֙ הַֽחֲרֵ֔ם לֹ֥א נוֹתַ֖ר כָּל־נְשָׁמָ֑ה וְאֶת־חָצ֖וֹר שָׂרַ֥ף בָּאֵֽשׁ׃
<h3>{יב}</h3>
וְֽאֶת־כָּל־עָרֵ֣י הַמְּלָכִֽים־הָ֠אֵלֶּה וְֽאֶת־כָּל־מַלְכֵיהֶ֞ם לָכַ֧ד יְהוֹשֻׁ֛עַ וַיַּכֵּ֥ם לְפִי־חֶ֖רֶב הֶחֱרִ֣ים אוֹתָ֑ם כַּאֲשֶׁ֣ר צִוָּ֔ה מֹשֶׁ֖ה עֶ֥בֶד יְהוָֽה׃
<h3>{יג}</h3>
רַ֣ק כָּל־הֶעָרִ֗ים הָעֹֽמְדוֹת֙ עַל־תִּלָּ֔ם לֹ֥א שְׂרָפָ֖ם יִשְׂרָאֵ֑ל זוּלָתִ֛י אֶת־חָצ֥וֹר לְבַדָּ֖הּ שָׂרַ֥ף יְהוֹשֻֽׁעַ׃
<b style="color: gray;">רש"י</b> <b>העומדות על תלם .</b> שלא נהרסה חומתם , כמו יריחו שנפלה חומתה , וכן העי , שנאמר בה ( לעיל ח כח ) : וישימה תל עולם שממה : <b>זולתי את חצור לבדה .</b> במסורת שרפה ( בראשית רבה וישלח ) : משה צוה לו ומסר לו כן :
<b style="color: gray;">מצודת דוד</b> <b>על תלם .</b> רצה לומר , בגבהם , שלא נפלו חומותיהם בעת הכבוש :
<b style="color: gray;">מצודת ציון</b> <b>תלם .</b> מלשון תל וגובה :
<h3>{יד}</h3>
וְ֠כֹל שְׁלַ֞ל הֶעָרִ֤ים הָאֵ֙לֶּה֙ וְהַבְּהֵמָ֔ה בָּזְז֥וּ לָהֶ֖ם בְּנֵ֣י יִשְׂרָאֵ֑ל רַ֣ק אֶֽת־כָּל־הָאָדָ֞ם הִכּ֣וּ לְפִי־חֶ֗רֶב עַד־הִשְׁמִדָם֙ אוֹתָ֔ם לֹ֥א הִשְׁאִ֖ירוּ כָּל־נְשָׁמָֽה׃
<h3>{טו}</h3>
כַּאֲשֶׁ֨ר צִוָּ֤ה יְהוָה֙ אֶת־מֹשֶׁ֣ה עַבְדּ֔וֹ כֵּן־צִוָּ֥ה מֹשֶׁ֖ה אֶת־יְהוֹשֻׁ֑עַ וְכֵן֙ עָשָׂ֣ה יְהוֹשֻׁ֔עַ לֹֽא־הֵסִ֣יר דָּבָ֔ר מִכֹּ֛ל אֲשֶׁר־צִוָּ֥ה יְהוָ֖ה אֶת־מֹשֶֽׁה׃
<h3>{טז}</h3>
וַיִּקַּ֨ח יְהוֹשֻׁ֜עַ אֶת־כָּל־הָאָ֣רֶץ הַזֹּ֗את הָהָ֤ר וְאֶת־כָּל־הַנֶּ֙גֶב֙ וְאֵת֙ כָּל־אֶ֣רֶץ הַגֹּ֔שֶׁן וְאֶת־הַשְּׁפֵלָ֖ה וְאֶת־הָעֲרָבָ֑ה וְאֶת־הַ֥ר יִשְׂרָאֵ֖ל וּשְׁפֵלָתֹֽה׃
<b style="color: gray;">מצודת דוד</b> <b>ואת הר ישראל .</b> אשר ישב בו ישראל אבינו , ונקרא על שמו :
<h3>{יז}</h3>
מִן־הָהָ֤ר הֶֽחָלָק֙ הָעוֹלֶ֣ה שֵׂעִ֔יר וְעַד־בַּ֤עַל גָּד֙ בְּבִקְעַ֣ת הַלְּבָנ֔וֹן תַּ֖חַת הַר־חֶרְמ֑וֹן וְאֵ֤ת כָּל־מַלְכֵיהֶם֙ לָכַ֔ד וַיַּכֵּ֖ם וַיְמִיתֵֽם׃
<b style="color: gray;">רש"י</b> <b>ההר החלק .</b> טורא שעיע , מחליק , ההר החלק עד בעל גד במצר המזרחי , ולא הספיק לכבוש בחייו את כל המצר עד הצפון , תוספתא : <b>בעל גד .</b> מישר גד :
<b style="color: gray;">מצודת דוד</b> <b>ההר החלק .</b> שהיה נחלק לשנים , אחת הנה ואחת הנה : <b>העולה .</b> אשר עולה עד שעיר :
<b style="color: gray;">מצודת ציון</b> <b>בעל .</b> תרגומו : מישר :
<h3>{יח}</h3>
יָמִ֣ים רַבִּ֗ים עָשָׂ֧ה יְהוֹשֻׁ֛עַ אֶת־כָּל־הַמְּלָכִ֥ים הָאֵ֖לֶּה מִלְחָמָֽה׃
<b style="color: gray;">רש"י</b> <b>ימים רבים עשה יהושע .</b> בגנותו ספר הכתוב , שהיה מתכוון לדחות את כבוש הארץ כדי להאריך ימיו , לפי שנאמר ( לעיל א י ) : <b>ואתה תנחילנה אותם .</b> במדרש תנחומא :
<b style="color: gray;">רלב"ג</b> וזכר כי ימים רבים עשה יהושע מלחמה את כל המלכים האלה וזה לאות שכבר נתעצל יהושע בענין זאת המלחמה ובראשונה היה משתדל בזריזות ולזה אמרו רז''ל שכבר עשה זה כדי להאריך חייו כי כבר ייעדו השם כי הוא ינחיל לישראל את הארץ , וזכר שלא היתה עיר אשר השלימה את בני ישראל בלתי החוי יושבי גבעון שהשלימו עמהם בערמה כמו שזכר וזה מורה כי אפילו שבעה עממים אם השלימו עם ישראל היה מחייב להם שלא יהרגום אבל יקבלו על עצמם להיות להם למס ועבדום ולזה הוא מבואר כי מ''ש בפרשת שופטים כי תקרב אל עיר להלח' עליה לתפשה הוא כלל לכל עיר היה או שתהיה משבעה עממין או מזולתם ואולם ההבדל בזה בין שבעה עממין ובין זולתם הוא שאם לא ישלימו והיו משבע עממין יחוייב להם שלא יחיו כל נשמה ואם יהיו מזולתם יחיו להם הנשים והטף :
<h3>{יט}</h3>
לֹֽא־הָיְתָ֣ה עִ֗יר אֲשֶׁ֤ר הִשְׁלִ֙ימָה֙ אֶל־בְּנֵ֣י יִשְׂרָאֵ֔ל בִּלְתִּ֥י הַחִוִּ֖י יֹשְׁבֵ֣י גִבְע֑וֹן אֶת־הַכֹּ֖ל לָקְח֥וּ בַמִּלְחָמָֽה׃
<h3>{כ}</h3>
כִּ֣י מֵאֵ֣ת יְהוָ֣ה ׀ הָיְתָ֡ה לְחַזֵּ֣ק אֶת־לִבָּם֩ לִקְרַ֨את הַמִּלְחָמָ֤ה אֶת־יִשְׂרָאֵל֙ לְמַ֣עַן הַֽחֲרִימָ֔ם לְבִלְתִּ֥י הֱיוֹת־לָהֶ֖ם תְּחִנָּ֑ה כִּ֚י לְמַ֣עַן הַשְׁמִידָ֔ם כַּאֲשֶׁ֛ר צִוָּ֥ה יְהוָ֖ה אֶת־מֹשֶֽׁה׃
<b style="color: gray;">מצודת דוד</b> <b>לבלתי היות להם תחנה .</b> מן בני ישראל : <b>כי למען השמידם .</b> כי חיזק לבבם למען השמידם :
<b style="color: gray;">מצודת ציון</b> <b>תחנה .</b> חנינה ורחמים :
<h3>{כא}</h3>
וַיָּבֹ֨א יְהוֹשֻׁ֜עַ בָּעֵ֣ת הַהִ֗יא וַיַּכְרֵ֤ת אֶת־הָֽעֲנָקִים֙ מִן־הָהָ֤ר מִן־חֶבְרוֹן֙ מִן־דְּבִ֣ר מִן־עֲנָ֔ב וּמִכֹּל֙ הַ֣ר יְהוּדָ֔ה וּמִכֹּ֖ל הַ֣ר יִשְׂרָאֵ֑ל עִם־עָרֵיהֶ֖ם הֶחֱרִימָ֥ם יְהוֹשֻֽׁעַ׃
<b style="color: gray;">מצודת דוד</b> <b>מן חברון .</b> אף כי כלב הוריש הענקים מחברון ייחס הדבר אל יהושע , לפי שבימיו הוריש , וכל נצחון המלחמה יחשב אל המושל על הצבא :
<b style="color: gray;">מצודת ציון</b> <b>הענקים .</b> בני אדם גבהי הקומה :
<b style="color: gray;">רלב"ג</b> עוד זכר שכבר הכרית יהושע הענקים וכו' והנה נזכר במה שיבא כי כלב בן יפונה הכרית הענקי' מחברון ועתניאל בן קנז לכד דביר וזה בלתי סותר למה שבכאן כי הכל היה מיוחס ליהושע כי הוא היה הראש המנהיג אותם בזה :
<h3>{כב}</h3>
לֹֽא־נוֹתַ֣ר עֲנָקִ֔ים בְּאֶ֖רֶץ בְּנֵ֣י יִשְׂרָאֵ֑ל רַ֗ק בְּעַזָּ֛ה בְּגַ֥ת וּבְאַשְׁדּ֖וֹד נִשְׁאָֽרוּ׃
<h3>{כג}</h3>
וַיִּקַּ֨ח יְהוֹשֻׁ֜עַ אֶת־כָּל־הָאָ֗רֶץ כְּ֠כֹל אֲשֶׁ֨ר דִּבֶּ֣ר יְהוָה֮ אֶל־מֹשֶׁה֒ וַיִּתְּנָהּ֩ יְהוֹשֻׁ֨עַ לְנַחֲלָ֧ה לְיִשְׂרָאֵ֛ל כְּמַחְלְקֹתָ֖ם לְשִׁבְטֵיהֶ֑ם וְהָאָ֥רֶץ שָׁקְטָ֖ה מִמִּלְחָמָֽה׃
<b style="color: gray;">מצודת דוד</b> <b>כמחלקותם .</b> כפי המחלוקת האמורה למטה : <b>לשבטיהם .</b> לכל שבט ושבט חלק לבד :
<b style="color: gray;">מצודת ציון</b> <b>שקטה .</b> נחה , כמו ( תהלים עו ט ) ארץ יראה ושקטה :
<b style="color: gray;">רלב"ג</b> והנה נזכר אחר זה כי כבר נשאר הרבה עדין מן הארץ לרשתה אלא שעכ''ז כבר חלקה להם יהושע בנחלה לישראל לשבטיהם כמו שזכר אחר זה , וזכר עם זה שהארץ שקטה ממלחמה כי לא היו נלחמים עם ישראל ולא ישראל עמם ואף על פי שכבר נשאר הרבה מן הארץ לרשתה , ואולם התועלות המגיעים מזה הספור הם אלו . התועלת הראשון במצות והוא מה שזכר מענין המזבח הר עיבל ומה שנלוה בזה ממה שנצטוו לעשות שם כמו שנזכר בפרשת כי תבא והנה התועלת בזו המצוה היא להוסיף אזהרה לישראל בענין שמירת התורה ולזה נכתבה שם ובאה שם הברכה למול הר גריזים למי שיקימה והקללה למול הר עיבל למי שיסור ממנה כי בזה הישרה אל שתדבק בשלמות ההשגחה האלהית ביש' ויהיו מפני זה יותר ראוים לירושת הארץ . והשני והוא במדות והוא שראוי לאדם להתישב בדברים שיעשה אותם שלא למהר בעשייתם בזולת עצה ואע''פ שכבר יראה בתחלת המחשבה שהענין ההוא ראוי שיעשה הלא תראה מה שקרה לישראל עם יושבי גבעון מפני שמהרו לכרות להם ברית טרם ששאלו את פי ה' כי כבר השיגה להם החרטה אחר זה כי זה ממה שהביאם לעבור באופן מה ממה שצוה בתורה שלא לחיות כל נשמה מהערים הקרובות אם לא מהערים הרחוקות אשר לא מערי הגוים האלה ר''ל מז' עממין . השלישי והוא במצות והוא כי השבועה אשר לפי הדין אינה שבועה כגון זאת לפי שהיתה שבועה בטעות עם שכבר היתה באופן מה לעבור על דברי תורה ראוי שתקויים עם מי שאינו מאנשי אומתינו כדי שלא יהיה שם חלול השם ואולם הכבידו ענין עבודתם כמו שזכרנו לתת להם גמול מה על מרמתם . הרביעי והוא במדות והוא שראוי לאדון להשגיח על עבדיו להצילם מיד הקמים עליהם הלא תראה איך התנהג יהושע עם אנשי גבעון ואעפ''י שכבר רמו אותו לעזור להם כנגד ה' המלכים הקמים עליהם . החמישי הוא לפרסם ענין הנפלאות שעשה אז השם לישראל בזאת המלחמה עד שכבר המית מהם באבני הברד יותר ממה שהרגו ישראל בחרב ושתוך הזמן הקצר שהגביל יהושע נשלמה נקמת גוי אויביו להורות כי ה' נלחם לישראל ולפרסם זה המופת והשארות זכרו צוה שישיבו ה' המלכים תוך המערה ולשום אבנים גדולות על פי המערה להעיר כי לנחץ ענין המלחמה הזאת לא רצו להמתין שיוציאו המלכים האלה משם אבל שמו אז על פי המערה אבנים גדולות ונשארו שם אנשי' לשמרם בדרך שלא יאחרו ענין המלחמה הזאת וימהרו לרדוף אחר הנשארים קודם שיבאו אל עריהם בדרך שתשלם הנקמה תוך העת שהגביל יהושע . הששי והוא במדות שראוי לאדם בהיותו ביום טובה שישמח בו ר''ל שכאשר יראה היותו מצליח במה שעשה ראוי שימהר ויחיש מעשיו ולא ימתין לעשות מה שיוכל לעשות ביום אחד למחרת היום ההוא כי לא ידע מה ילד יום ולזה תמצא שספר איך עלה הענין ליהושע בהשתדלותו בזריזות בענין המלחמה עד שכבר זכר שבפעם אחת נצח יהושע מלכים רבים ואת ארצם והם עשרים מלכים שנזכרו בענין הלא קודם מלך חצור ואחר זה כשהתרשל בזה לא נצח בימים רבים כי אם י''א מלכים שתמצא ממלך חצור עד סוף זכר המלכי' ההם ולו השתדל בזה יהושע בזריזות אולי היה מכלה כל הגוים האלה אשר הוא בסוף הענין לישראל לפח ולמוקש :
<h2>יהושע פרק-יב</h2>
<h3>{א}</h3>
וְאֵ֣לֶּה ׀ מַלְכֵ֣י הָאָ֗רֶץ אֲשֶׁ֨ר הִכּ֤וּ בְנֵֽי־יִשְׂרָאֵל֙ וַיִּֽרְשׁ֣וּ אֶת־אַרְצָ֔ם בְּעֵ֥בֶר הַיַּרְדֵּ֖ן מִזְרְחָ֣ה הַשָּׁ֑מֶשׁ מִנַּ֤חַל אַרְנוֹן֙ עַד־הַ֣ר חֶרְמ֔וֹן וְכָל־הָעֲרָבָ֖ה מִזְרָֽחָה׃
<b style="color: gray;">רש"י</b> <b>אשר הכו בני ישראל .</b> בימי משה :
<b style="color: gray;">רלב"ג</b> <b>ואלה מלכי הארץ עד סוף הספר .</b> זכר תחלה מה שנעשה ע''י משה מזאת המלחמה ואמר בזה תחלה אשר הכו בני ישראל והנה ראוי שייחס זה למשה עמהם כי על ידו נעשה ולזה זכר בסוף כי משה עבד ה' ובני ישראל עשו זה והנה לא הזכיר בזה תחילה שם משה להורות כי משה אעפ''י שגדלה מעלתו מאד הנה היה נצוחו אלה המלכים בזכות ישראל מצד ברית השם יתעלה כרות עם אבותיהם כמו שנזכר בתורה , ואחר זה זכר מלכי הארץ אשר הכה יהושע ובני ישראל בעבר הירדן ימה ושכבר נתנה יהושע לשבטי ישר' ירושה כמחלקות' לפי האופן הנזכר בתורה :
<h3>{ב}</h3>
סִיחוֹן֙ מֶ֣לֶךְ הָאֱמֹרִ֔י הַיּוֹשֵׁ֖ב בְּחֶשְׁבּ֑וֹן מֹשֵׁ֡ל מֵעֲרוֹעֵ֡ר אֲשֶׁר֩ עַל־שְׂפַת־נַ֨חַל אַרְנ֜וֹן וְת֤וֹךְ הַנַּ֙חַל֙ וַחֲצִ֣י הַגִּלְעָ֔ד וְעַד֙ יַבֹּ֣ק הַנַּ֔חַל גְּב֖וּל בְּנֵ֥י עַמּֽוֹן׃
<b style="color: gray;">רש"י</b> <b>ועד יבק הנחל .</b> ששם גבול ארץ בני עמון , סוף מצר ארץ בני עמון , ומשם והלאה היו בני עמון מושלים :
<b style="color: gray;">מצודת דוד</b> <b>יבק הנחל .</b> שם מקום סמוך להנחל , והיה מגבול בני עמון :
<h3>{ג}</h3>
וְהָעֲרָבָה֩ עַד־יָ֨ם כִּנְר֜וֹת מִזְרָ֗חָה וְ֠עַד יָ֣ם הָעֲרָבָ֤ה יָם־הַמֶּ֙לַח֙ מִזְרָ֔חָה דֶּ֖רֶךְ בֵּ֣ית הַיְשִׁמ֑וֹת וּמִ֨תֵּימָ֔ן תַּ֖חַת אַשְׁדּ֥וֹת הַפִּסְגָּֽה׃
<b style="color: gray;">מצודת דוד</b> <b>והערבה .</b> גם היא היתה ממשלת סיחון : <b>ומתימן .</b> ומפאת הדרום , משל תחת אשדות הפסגה :
<h3>{ד}</h3>
וּגְב֗וּל ע֚וֹג מֶ֣לֶךְ הַבָּשָׁ֔ן מִיֶּ֖תֶר הָרְפָאִ֑ים הַיּוֹשֵׁ֥ב בְּעַשְׁתָּר֖וֹת וּבְאֶדְרֶֽעִי׃
<b style="color: gray;">מצודת דוד</b> <b>גבול עוג וכו' .</b> רצה לומר , גם גבול עוג ירשו :
<b style="color: gray;">מצודת ציון</b> <b>הרפאים .</b> הענקים , על שם שמרפים ידי רואיהם , כי יפחדו מהם :
<h3>{ה}</h3>
וּ֠מֹשֵׁל בְּהַ֨ר חֶרְמ֤וֹן וּבְסַלְכָה֙ וּבְכָל־הַבָּשָׁ֔ן עַד־גְּב֥וּל הַגְּשׁוּרִ֖י וְהַמַּעֲכָתִ֑י וַחֲצִי֙ הַגִּלְעָ֔ד גְּב֖וּל סִיח֥וֹן מֶֽלֶךְ־חֶשְׁבּֽוֹן׃
<b style="color: gray;">רש"י</b> <b>וחצי הגלעד גבול סיחון .</b> שם היה מצר ממשלת סיחון , כשאמרנו למעלה שחצי הגלעד היה שלו , וזה חצי השני של עוג :
<b style="color: gray;">מצודת דוד</b> <b>גבול סיחון .</b> אצל גבול סיחון , כי חצי הגלעד השנית של סיחון היתה :
<h3>{ו}</h3>
מֹשֶׁ֧ה עֶֽבֶד־יְהוָ֛ה וּבְנֵ֥י יִשְׂרָאֵ֖ל הִכּ֑וּם וַֽ֠יִּתְּנָהּ מֹשֶׁ֨ה עֶֽבֶד־יְהוָ֜ה יְרֻשָּׁ֗ה לָרֻֽאוּבֵנִי֙ וְלַגָּדִ֔י וְלַחֲצִ֖י שֵׁ֥בֶט הַֽמְנַשֶּֽׁה׃
<h3>{ז}</h3>
וְאֵ֣לֶּה מַלְכֵ֣י הָאָ֡רֶץ אֲשֶׁר֩ הִכָּ֨ה יְהוֹשֻׁ֜עַ וּבְנֵ֣י יִשְׂרָאֵ֗ל בְּעֵ֤בֶר הַיַּרְדֵּן֙ יָ֔מָּה מִבַּ֤עַל גָּד֙ בְּבִקְעַ֣ת הַלְּבָנ֔וֹן וְעַד־הָהָ֥ר הֶחָלָ֖ק הָעֹלֶ֣ה שֵׂעִ֑ירָה וַיִּתְּנָ֨הּ יְהוֹשֻׁ֜עַ לְשִׁבְטֵ֧י יִשְׂרָאֵ֛ל יְרֻשָּׁ֖ה כְּמַחְלְקֹתָֽם׃
<h3>{ח}</h3>
בָּהָ֣ר וּבַשְּׁפֵלָ֗ה וּבָֽעֲרָבָה֙ וּבָ֣אֲשֵׁד֔וֹת וּבַמִּדְבָּ֖ר וּבַנֶּ֑גֶב הַֽחִתִּי֙ הָֽאֱמֹרִ֔י וְהַֽכְּנַעֲנִי֙ הַפְּרִזִּ֔י הַחִוִּ֖י וְהַיְבוּסִֽי׃
<h3>{ט}</h3>
מֶ֥לֶךְ יְרִיח֖וֹ אֶחָ֑ד מֶ֧לֶךְ הָעַ֛י אֲשֶׁר־מִצַּ֥ד בֵּֽית־אֵ֖ל אֶחָֽד׃
<b style="color: gray;">מצודת דוד</b> <b>מלך יריחו אחד .</b> מוסב על המקרא שלפני פניו ( פסוק ז ) ואלה מלכי הארץ וכו' מלך יריחו וכו' :
<h3>{י}</h3>
מֶ֤לֶךְ יְרוּשָׁלִַ֙ם֙ אֶחָ֔ד מֶ֥לֶךְ חֶבְר֖וֹן אֶחָֽד׃
<h3>{יא}</h3>
מֶ֤לֶךְ יַרְמוּת֙ אֶחָ֔ד מֶ֥לֶךְ לָכִ֖ישׁ אֶחָֽד׃
<h3>{יב}</h3>
מֶ֤לֶךְ עֶגְלוֹן֙ אֶחָ֔ד מֶ֥לֶךְ גֶּ֖זֶר אֶחָֽד׃
<h3>{יג}</h3>
מֶ֤לֶךְ דְּבִר֙ אֶחָ֔ד מֶ֥לֶךְ גֶּ֖דֶר אֶחָֽד׃
<h3>{יד}</h3>
מֶ֤לֶךְ חָרְמָה֙ אֶחָ֔ד מֶ֥לֶךְ עֲרָ֖ד אֶחָֽד׃
<h3>{טו}</h3>
מֶ֤לֶךְ לִבְנָה֙ אֶחָ֔ד מֶ֥לֶךְ עֲדֻלָּ֖ם אֶחָֽד׃
<h3>{טז}</h3>
מֶ֤לֶךְ מַקֵּדָה֙ אֶחָ֔ד מֶ֥לֶךְ בֵּֽית־אֵ֖ל אֶחָֽד׃
<h3>{יז}</h3>
מֶ֤לֶךְ תַּפּ֙וּחַ֙ אֶחָ֔ד מֶ֥לֶךְ חֵ֖פֶר אֶחָֽד׃
<h3>{יח}</h3>
מֶ֤לֶךְ אֲפֵק֙ אֶחָ֔ד מֶ֥לֶךְ לַשָּׁר֖וֹן אֶחָֽד׃
<h3>{יט}</h3>
מֶ֤לֶךְ מָדוֹן֙ אֶחָ֔ד מֶ֥לֶךְ חָצ֖וֹר אֶחָֽד׃
<h3>{כ}</h3>
מֶ֣לֶךְ שִׁמְר֤וֹן מְראוֹן֙ אֶחָ֔ד מֶ֥לֶךְ אַכְשָׁ֖ף אֶחָֽד׃
<h3>{כא}</h3>
מֶ֤לֶךְ תַּעְנַךְ֙ אֶחָ֔ד מֶ֥לֶךְ מְגִדּ֖וֹ אֶחָֽד׃
<h3>{כב}</h3>
מֶ֤לֶךְ קֶ֙דֶשׁ֙ אֶחָ֔ד מֶֽלֶךְ־יָקְנֳעָ֥ם לַכַּרְמֶ֖ל אֶחָֽד׃
<b style="color: gray;">מצודת דוד</b> <b>מלך יקנעם לכרמל .</b> יקנעם שם עיר המלוכה , והיתה סמוכה לעיר כרמל ואליה תחשב . וכן מלך דור וכו' וכן מלך גוים וכו' :
<h3>{כג}</h3>
מֶ֥לֶךְ דּ֛וֹר לְנָפַ֥ת דּ֖וֹר אֶחָ֑ד מֶֽלֶךְ־גּוֹיִ֥ם לְגִלְגָּ֖ל אֶחָֽד׃
<b style="color: gray;">רש"י</b> <b>לנפת דור .</b> לפלכי דור :
<b style="color: gray;">מצודת ציון</b> <b>לנפת דור .</b> למחוז דור : <b>גוים .</b> מקום נקבצו שמה מכמה גוים , וכן ( בראשית יד א ) תדעל מלך גוים :
<h3>{כד}</h3>
מֶ֥לֶךְ תִּרְצָ֖ה אֶחָ֑ד כָּל־מְלָכִ֖ים שְׁלֹשִׁ֥ים וְאֶחָֽד׃
<h2>יהושע פרק-יג</h2>
<h3>{א}</h3>
וִיהוֹשֻׁ֣עַ זָקֵ֔ן בָּ֖א בַּיָּמִ֑ים וַיֹּ֨אמֶר יְהוָ֜ה אֵלָ֗יו אַתָּ֤ה זָקַ֙נְתָּה֙ בָּ֣אתָ בַיָּמִ֔ים וְהָאָ֛רֶץ נִשְׁאֲרָ֥ה הַרְבֵּֽה־מְאֹ֖ד לְרִשְׁתָּֽהּ׃
<b style="color: gray;">רש"י</b> <b>והארץ נשארה הרבה מאד .</b> ממה שאמרתי לאברהם , נשארה לרשתה שלא נכבשה :
<b style="color: gray;">מצודת דוד</b> <b>זקן בא בימים .</b> זקן יאמר לשון בני אדם המוחש , הנראה באדם מלובן השער והקמטת הפנים , ולפעמים מקדים לבוא בלא עת , ולזה פירש ואמר בא בימים , כאומר הנה בא בזמנו לפי הימים : <b>הרבה מאד .</b> ולא תוכל לכבוש הכל בחייך :
<b style="color: gray;">רלב"ג</b> <b>והנה</b> זכר כי יהושע היה זקן בא בימים והארץ נשארה הרבה מאד לרשתה ולא יתכן לו מצד זקנותו להשלים המלחמ' עם מלכים הנשארים וצווה מאת הש''י שיפילה לישראל בנחלה כאילו כבשוה כלה ר''ל לט' השבטים וחצי שבט מנשה כי הב' שבטים וחצי לקחו חלקם מעבר לירדן ואולם לשבט הלוי לא נתן נחלה כמו שנאמר בתורה ואולם נתנו ללוים בארץ ערים לשבת ומגרשיהם למקניהם וקנינם כמו שצוה הש''י את משה בתורה :
<h3>{ב}</h3>
זֹ֥את הָאָ֖רֶץ הַנִּשְׁאָ֑רֶת כָּל־גְּלִיל֥וֹת הַפְּלִשְׁתִּ֖ים וְכָל־הַגְּשׁוּרִֽי׃
<b style="color: gray;">רש"י</b> <b>גלילות .</b> מרקא''ש בלע''ז :
<b style="color: gray;">מצודת ציון</b> <b>גלילות .</b> מחוזות :
<h3>{ג}</h3>
מִֽן־הַשִּׁיח֞וֹר אֲשֶׁ֣ר ׀ עַל־פְּנֵ֣י מִצְרַ֗יִם וְעַ֨ד גְּב֤וּל עֶקְרוֹן֙ צָפ֔וֹנָה לַֽכְּנַעֲנִ֖י תֵּחָשֵׁ֑ב חֲמֵ֣שֶׁת ׀ סַרְנֵ֣י פְלִשְׁתִּ֗ים הָעַזָּתִ֤י וְהָאַשְׁדּוֹדִי֙ הָאֶשְׁקְלוֹנִ֣י הַגִּתִּ֔י וְהָעֶקְרוֹנִ֖י וְהָעַוִּֽים׃
<b style="color: gray;">רש"י</b> <b>מן השיחור .</b> הוא נילוס , הוא נחל מצרים , הוא סמוך לתחום מקצוע דרומית מערבית של ארץ ישראל , כמו שאמר באלה מסעי ( במדבר לד ה ) , ולמדנו כאן שלא כבש יהושע בחייו כל מצר הדרומי אלא ממדבר צין , הוא ההר החלק העולה שעירה , עד הנילוס , הוא תחום עזה האמור למעלה מקדש ברנע עד עזה : <b>ועד גבול עקרון צפונה .</b> העקרוני יושב על הים , ומתפשט לצד הצפון יותר מן האחרים : <b>לכנעני תחשב .</b> מארץ הכנעני שנתתי לאברהם הוא : <b>חמשת סרני פלשתים וגו' .</b> היא סוף גמר המצר עד הים הגדול שבמערב : <b>העזתי והאשדודי האשקלוני וגו' .</b> ששה סרנים הוא מונה , ומתחלתן קראן חמשת , אמרר' יונתן ( חולין ס ב ) , אידונריקי שלהם חמשה , החשובים חמשה היו , שהעוים אינו מונה מן הסרנים החשובים . ועוד יש לפרש , חמשת סרני פלשתים : העזתי , והאשדודי , האשקלוני , הגתי והעקרוני , הם חמשה , ועוד נשאר לכבוש ארץ העוים שאינם מן הפלשתים :
<b style="color: gray;">מצודת דוד</b> <b>לכנעני תחשב .</b> והלא ארץ הכנעני נתתי לישראל : <b>והעוים .</b> המה לא מפלשתים :
<b style="color: gray;">מצודת ציון</b> <b>השיחור .</b> שם הנהר : <b>סרני .</b> ענין שררה :
<h3>{ד}</h3>
מִתֵּימָ֞ן כָּל־אֶ֣רֶץ הַֽכְּנַעֲנִ֗י וּמְעָרָ֛ה אֲשֶׁ֥ר לַצִּידֹנִ֖ים עַד־אֲפֵ֑קָה עַ֖ד גְּב֥וּל הָאֱמֹרִֽי׃
<b style="color: gray;">רש"י</b> <b>מתימן כל ארץ הכנעני .</b> פסוק ראשון מנה מצד הדרומי מן המזרח למערב , וזה מונה את רוחב אותו המקצוע הנותר לכבוש , כמה הוא מן הדרום לצפון : <b>מתימן כל ארץ הכנעני .</b> מתימן זו מערה לצידונים , עד אפקה עד האמורי :
<h3>{ה}</h3>
וְהָאָ֣רֶץ הַגִּבְלִ֗י וְכָל־הַלְּבָנוֹן֙ מִזְרַ֣ח הַשֶּׁ֔מֶשׁ מִבַּ֣עַל גָּ֔ד תַּ֖חַת הַר־חֶרְמ֑וֹן עַ֖ד לְב֥וֹא חֲמָֽת׃
<b style="color: gray;">רש"י</b> <b>והארץ הגבלי וכל הלבנון מזרח השמש .</b> ובמצר מזרחי נשאר לכבוש במקצוע הצפון כל הלבנון , מבעל גד עד סוף המצר , וברוחב מן המזרח למערב עד לבוא חמת , זהו כל מצר הצפוני שלבוא חמת במקצוע צפונית מערבית באלה מסעי ( במדבר לד ח ) :
<h3>{ו}</h3>
כָּל־יֹשְׁבֵ֣י הָ֠הָר מִֽן־הַלְּבָנ֞וֹן עַד־מִשְׂרְפֹ֥ת מַ֙יִם֙ כָּל־צִ֣ידֹנִ֔ים אָֽנֹכִי֙ אוֹרִישֵׁ֔ם מִפְּנֵ֖י בְּנֵ֣י יִשְׂרָאֵ֑ל רַ֠ק הַפִּלֶ֤הָ לְיִשְׂרָאֵל֙ בְּֽנַחֲלָ֔ה כַּאֲשֶׁ֖ר צִוִּיתִֽיךָ׃
<b style="color: gray;">רש"י</b> <b>אנכי אורישם .</b> אחרי מותך : <b>הפלה לישראל בנחלה .</b> ויכבוש לאחר זמן כל שבט ושבט מה שנפל בגורלו :
<b style="color: gray;">מצודת דוד</b> <b>אנכי אורישם .</b> אחרי מותך אני אגרשם לפניהם : <b>הפילה .</b> הטל הגורל ביניהם על מה שכבר כבשו ועל מה שלא כבשו עדיין , וכל שבט יכבוש את חלקו : <b>כאשר צויתיך .</b> כמו שכתוב ( דברים ג כח ) וצו את יהושע וכו' הוא ינחיל :
<b style="color: gray;">רלב"ג</b> והנה זכר שכבר נגשו בני יהודה אל יהושע בגלגל כי היה המשכן שם אז ולזה היה שם יהושע והנה באו לשם עם כלב לכבודו כי נשיא היה עליהם ויורה על זה כי הוא לבדו דבר עם יהושע ולמדנו ממאמרו זה ארבעים וחמש שנה מאז דבר ה' את הדבר הזה אל משה כי שבעה שנים היה זמן כבוש הארץ כמו שזכרו רבותי' ז''ל וזה כי בשנה השנית לצאת בני ישראל מארץ מצרים נמנו ישראל כמו שנזכר בפרשת במדבר סיני ואחר מנינם שלח משה המרגלים ולפי שמעת היות משה לפני פרע' עד יום מותו היו ארבעים שנה כי הוא היה בן פ' בעמדו לפני פרע' הנה נשארו מעת בא המרגלים עד יום מותו ל''ח ויותר על זה מה שנשאר מהשנה השנית ולזה ראוי שיובן שמה שאמר בתורה שיעמדו מ' שנה על חטא המרגלים יחס' מלת עד והוא ל''ט שנה ולזה הו' מבואר שמעת מיתת משה רבינו ע''ה עד שאמר כלב זה המאמר היו ה' שנים וחלק מהשנה השביעית ולפי שלא נשלם זה הכבוש עד אחר זה וזה כי אחר שכבש כלב את חברון זכר שהארץ שקטה ממלחמה הנה זה מבואר שכבר יתכן שיהיו ימי הכבוש שבע שנים וכבר זכרו רבותינו ז''ל שימי החלוקה היו ג''כ שבע שנים ולא ידעתי לזה סמך שלם וידמה שכבר קבלו זה בקבלה :
<h3>{ז}</h3>
וְעַתָּ֗ה חַלֵּ֞ק אֶת־הָאָ֧רֶץ הַזֹּ֛את בְּנַחֲלָ֖ה לְתִשְׁעַ֣ת הַשְּׁבָטִ֑ים וַחֲצִ֖י הַשֵּׁ֥בֶט הַֽמְנַשֶּֽׁה׃
<b style="color: gray;">מצודת דוד</b> <b>ועתה חלק .</b> רצה לומר , בתחלה חלק הארץ לתשעה חלקים ומחצה כמנין השבטים הנוחלים , ואחר זה הטל הגורל לדעת איזה חלק למי :
<h3>{ח}</h3>
עִמּ֗וֹ הָרֽאוּבֵנִי֙ וְהַגָּדִ֔י לָקְח֖וּ נַחֲלָתָ֑ם אֲשֶׁר֩ נָתַ֨ן לָהֶ֜ם מֹשֶׁ֗ה בְּעֵ֤בֶר הַיַּרְדֵּן֙ מִזְרָ֔חָה כַּאֲשֶׁר֙ נָתַ֣ן לָהֶ֔ם מֹשֶׁ֖ה עֶ֥בֶד יְהוָֽה׃
<b style="color: gray;">רש"י</b> <b>עמו הראובני והגדי .</b> עם חצי הראשון של מנשה , הראובני והגדי לקחו נחלתם :
<b style="color: gray;">מצודת דוד</b> <b>עמו .</b> רצה לומר לפי שעם חצי השני משבט מנשה לקחו הראובני והגדי חלק נחלתם ( ועם שלא הוזכר למעלה החצי השני משבט מנשה , עם כל זה אמר 'עמו' הואיל והזכיר חצי האחד ) כאשר נתן להם משה . מוסב על לקחו נחלתם , ורצה לומר , מאז , כאשר נתן להם משה . הנחלה . ההיא לקחו אותה ונתרצו בה , ואם כן , הדבר קיים ואין לתת להם עוד בהעבר הזה :
<h3>{ט}</h3>
מֵעֲרוֹעֵ֡ר אֲשֶׁר֩ עַל־שְׂפַת־נַ֨חַל אַרְנ֜וֹן וְהָעִ֨יר אֲשֶׁ֧ר בְּתוֹךְ־הַנַּ֛חַל וְכָל־הַמִּישֹׁ֥ר מֵידְבָ֖א עַד־דִּיבֽוֹן׃
<b style="color: gray;">רש"י</b> <b>מערוער אשר על שפת וגו' .</b> מונה והולך כל ארץ עבר הירדן , ואחר כך מפרש גבול כל שבט ושבט ויתן משה למטה פלוני ופלוני :
<b style="color: gray;">מצודת ציון</b> <b>המישור .</b> מקום ישר ושוה :
<h3>{י}</h3>
וְכֹ֗ל עָרֵי֙ סִיחוֹן֙ מֶ֣לֶךְ הָאֱמֹרִ֔י אֲשֶׁ֥ר מָלַ֖ךְ בְּחֶשְׁבּ֑וֹן עַד־גְּב֖וּל בְּנֵ֥י עַמּֽוֹן׃
<h3>{יא}</h3>
וְהַגִּלְעָ֞ד וּגְב֧וּל הַגְּשׁוּרִ֣י וְהַמַּעֲכָתִ֗י וְכֹ֨ל הַ֥ר חֶרְמ֛וֹן וְכָל־הַבָּשָׁ֖ן עַד־סַלְכָֽה׃
<h3>{יב}</h3>
כָּל־מַמְלְכ֥וּת עוֹג֙ בַּבָּשָׁ֔ן אֲשֶׁר־מָלַ֥ךְ בְּעַשְׁתָּר֖וֹת וּבְאֶדְרֶ֑עִי ה֤וּא נִשְׁאַר֙ מִיֶּ֣תֶר הָרְפָאִ֔ים וַיַּכֵּ֥ם מֹשֶׁ֖ה וַיֹּרִשֵֽׁם׃
<b style="color: gray;">רש"י</b> <b>מיתר הרפאים .</b> שהרג כדרלעומר והמלכים אשר אתו , כמה שנאמר ( בראשית יד ה ) : ויכו את רפאים בעשתרות קרנים :
<b style="color: gray;">מצודת ציון</b> <b>וירשם .</b> גרשם :
<h3>{יג}</h3>
וְלֹ֤א הוֹרִ֙ישׁוּ֙ בְּנֵ֣י יִשְׂרָאֵ֔ל אֶת־הַגְּשׁוּרִ֖י וְאֶת־הַמַּעֲכָתִ֑י וַיֵּ֨שֶׁב גְּשׁ֤וּר וּמַֽעֲכָת֙ בְּקֶ֣רֶב יִשְׂרָאֵ֔ל עַ֖ד הַיּ֥וֹם הַזֶּֽה׃
<h3>{יד}</h3>
רַ֚ק לְשֵׁ֣בֶט הַלֵּוִ֔י לֹ֥א נָתַ֖ן נַחֲלָ֑ה אִשֵּׁ֨י יְהוָ֜ה אֱלֹהֵ֤י יִשְׂרָאֵל֙ ה֣וּא נַחֲלָת֔וֹ כַּאֲשֶׁ֖ר דִּבֶּר־לֽוֹ׃
<b style="color: gray;">מצודת דוד</b> <b>אשי ה' .</b> קדשי המזבח הניתן לאחר שקרבו מתיריו על האש : <b>לו .</b> למשה :
<h3>{טו}</h3>
וַיִּתֵּ֣ן מֹשֶׁ֔ה לְמַטֵּ֥ה בְנֵֽי־רְאוּבֵ֖ן לְמִשְׁפְּחֹתָֽם׃
<b style="color: gray;">מצודת דוד</b> <b>למשפחותם .</b> רצה לומר , לא נתן משה להם ביחד , לשהם עצמם יחלקו ביניהם , רק הוא בעצמו חלק לכל משפחה חלקה :
<h3>{טז}</h3>
וַיְהִ֨י לָהֶ֜ם הַגְּב֗וּל מֵעֲרוֹעֵ֡ר אֲשֶׁר֩ עַל־שְׂפַת־נַ֨חַל אַרְנ֜וֹן וְהָעִ֨יר אֲשֶׁ֧ר בְּתוֹךְ־הַנַּ֛חַל וְכָל־הַמִּישֹׁ֖ר עַל־מֵידְבָֽא׃
<h3>{יז}</h3>
חֶשְׁבּ֥וֹן וְכָל־עָרֶ֖יהָ אֲשֶׁ֣ר בַּמִּישֹׁ֑ר דִּיבוֹן֙ וּבָמ֣וֹת בַּ֔עַל וּבֵ֖ית בַּ֥עַל מְעֽוֹן׃
<h3>{יח}</h3>
וְיַ֥הְצָה וּקְדֵמֹ֖ת וּמֵפָֽעַת׃
<h3>{יט}</h3>
וְקִרְיָתַ֣יִם וְשִׂבְמָ֔ה וְצֶ֥רֶת הַשַּׁ֖חַר בְּהַ֥ר הָעֵֽמֶק׃
<b style="color: gray;">רש"י</b> <b>בהר העמק .</b> בטורא דמישרא :
<b style="color: gray;">מצודת דוד</b> <b>בהר העמק .</b> בההר שעמד בתוך העמק :
<h3>{כ}</h3>
וּבֵ֥ית פְּע֛וֹר וְאַשְׁדּ֥וֹת הַפִּסְגָּ֖ה וּבֵ֥ית הַיְשִׁמֽוֹת׃
<h3>{כא}</h3>
וְכֹל֙ עָרֵ֣י הַמִּישֹׁ֔ר וְכָֽל־מַמְלְכ֗וּת סִיחוֹן֙ מֶ֣לֶךְ הָאֱמֹרִ֔י אֲשֶׁ֥ר מָלַ֖ךְ בְּחֶשְׁבּ֑וֹן אֲשֶׁר֩ הִכָּ֨ה מֹשֶׁ֜ה אֹת֣וֹ ׀ וְאֶת־נְשִׂיאֵ֣י מִדְיָ֗ן אֶת־אֱוִ֤י וְאֶת־רֶ֙קֶם֙ וְאֶת־צ֤וּר וְאֶת־חוּר֙ וְאֶת־רֶ֔בַע נְסִיכֵ֣י סִיח֔וֹן יֹשְׁבֵ֖י הָאָֽרֶץ׃
<b style="color: gray;">מצודת דוד</b> <b>יושבי הארץ .</b> מתושבי ארץ סיחון :
<b style="color: gray;">מצודת ציון</b> <b>נסיכי .</b> ענין שררה :
<h3>{כב}</h3>
וְאֶת־בִּלְעָ֥ם בֶּן־בְּע֖וֹר הַקּוֹסֵ֑ם הָרְג֧וּ בְנֵֽי־יִשְׂרָאֵ֛ל בַּחֶ֖רֶב אֶל־חַלְלֵיהֶֽם׃
<b style="color: gray;">מצודת דוד</b> <b>אל חלליהם .</b> עם שאר החללים ודומה להם , ולא היה יכול להציל עצמו בקסמיו :
<h3>{כג}</h3>
וַיְהִ֗י גְּבוּל֙ בְּנֵ֣י רְאוּבֵ֔ן הַיַּרְדֵּ֖ן וּגְב֑וּל זֹ֣את נַחֲלַ֤ת בְּנֵֽי־רְאוּבֵן֙ לְמִשְׁפְּחֹתָ֔ם הֶעָרִ֖ים וְחַצְרֵיהֶֽן׃
<b style="color: gray;">מצודת דוד</b> <b>וגבול .</b> רצה לומר , גם גבול הירדן , והם הערים הסמוכים לירדן , גם המה לגבול ראובן יחשבו : <b>למשפחותם .</b> הנחלק לכל משפחה חלק לבד :
<b style="color: gray;">מצודת ציון</b> <b>וחצריהן .</b> עיירות פרוזות מבלי חומה , העומדים סביב עיר חומה :
<h3>{כד}</h3>
וַיִּתֵּ֤ן מֹשֶׁה֙ לְמַטֵּה־גָ֔ד לִבְנֵי־גָ֖ד לְמִשְׁפְּחֹתָֽם׃
<h3>{כה}</h3>
וַיְהִ֤י לָהֶם֙ הַגְּב֔וּל יַעְזֵר֙ וְכָל־עָרֵ֣י הַגִּלְעָ֔ד וַחֲצִ֕י אֶ֖רֶץ בְּנֵ֣י עַמּ֑וֹן עַד־עֲרוֹעֵ֕ר אֲשֶׁ֖ר עַל־פְּנֵ֥י רַבָּֽה׃
<b style="color: gray;">רש"י</b> <b>וחצי ארץ בני עמון .</b> חצי מה שכבשו מארץ בני עמון ומסיחון :
<h3>{כו}</h3>
וּמֵחֶשְׁבּ֛וֹן עַד־רָמַ֥ת הַמִּצְפֶּ֖ה וּבְטֹנִ֑ים וּמִֽמַּחֲנַ֖יִם עַד־גְּב֥וּל לִדְבִֽר׃
<h3>{כז}</h3>
וּבָעֵ֡מֶק בֵּ֣ית הָרָם֩ וּבֵ֨ית נִמְרָ֜ה וְסֻכּ֣וֹת וְצָפ֗וֹן יֶ֚תֶר מַמְלְכ֗וּת סִיחוֹן֙ מֶ֣לֶךְ חֶשְׁבּ֔וֹן הַיַּרְדֵּ֖ן וּגְבֻ֑ל עַד־קְצֵה֙ יָם־כִּנֶּ֔רֶת עֵ֥בֶר הַיַּרְדֵּ֖ן מִזְרָֽחָה׃
<b style="color: gray;">רש"י</b> <b>הירדן וגבל .</b> ירדנא ותחומיה , הערים על שפתו :
<h3>{כח}</h3>
זֹ֛את נַחֲלַ֥ת בְּנֵי־גָ֖ד לְמִשְׁפְּחֹתָ֑ם הֶעָרִ֖ים וְחַצְרֵיהֶֽם׃
<b style="color: gray;">רש"י</b> <b>הערים וחצריהם .</b> הערים המוקפות חומה : <b>וחצריהם .</b> ערי הפרזי בלא חומה :
<h3>{כט}</h3>
וַיִּתֵּ֣ן מֹשֶׁ֔ה לַחֲצִ֖י שֵׁ֣בֶט מְנַשֶּׁ֑ה וַיְהִ֗י לַחֲצִ֛י מַטֵּ֥ה בְנֵֽי־מְנַשֶּׁ֖ה לְמִשְׁפְּחוֹתָֽם׃
<h3>{ל}</h3>
וַיְהִ֣י גְבוּלָ֗ם מִמַּחֲנַ֨יִם כָּֽל־הַבָּשָׁ֜ן כָּֽל־מַמְלְכ֣וּת ׀ ע֣וֹג מֶֽלֶךְ־הַבָּשָׁ֗ן וְכָל־חַוֹּ֥ת יָאִ֛יר אֲשֶׁ֥ר בַּבָּשָׁ֖ן שִׁשִּׁ֥ים עִֽיר׃
<b style="color: gray;">מצודת ציון</b> <b>חות יאיר .</b> תרגומו : כפרני יאיר :
<h3>{לא}</h3>
וַחֲצִ֤י הַגִּלְעָד֙ וְעַשְׁתָּר֣וֹת וְאֶדְרֶ֔עִי עָרֵ֛י מַמְלְכ֥וּת ע֖וֹג בַּבָּשָׁ֑ן לִבְנֵ֤י מָכִיר֙ בֶּן־מְנַשֶּׁ֔ה לַחֲצִ֥י בְנֵֽי־מָכִ֖יר לְמִשְׁפְּחוֹתָֽם׃
<b style="color: gray;">מצודת דוד</b> <b>לבני מכיר .</b> חצי הגלעד וכו' נתן לבני מכיר , לא לכולם , כי אם לחצי בני מכיר :
<h3>{לב}</h3>
אֵ֕לֶּה אֲשֶׁר־נִחַ֥ל מֹשֶׁ֖ה בְּעַֽרְב֣וֹת מוֹאָ֑ב מֵעֵ֛בֶר לְיַרְדֵּ֥ן יְרִיח֖וֹ מִזְרָֽחָה׃
<b style="color: gray;">מצודת דוד</b> <b>אלה אשר נחל .</b> אלה השבטים אשר הנחילם משה :
<h3>{לג}</h3>
וּלְשֵׁ֙בֶט֙ הַלֵּוִ֔י לֹֽא־נָתַ֥ן מֹשֶׁ֖ה נַחֲלָ֑ה יְהוָ֞ה אֱלֹהֵ֤י יִשְׂרָאֵל֙ ה֣וּא נַחֲלָתָ֔ם כַּאֲשֶׁ֖ר דִּבֶּ֥ר לָהֶֽם׃
<b style="color: gray;">מצודת דוד</b> <b>ה' אלהי וכו' .</b> רצה לומר מותר אשי ה' הוא נחלתם :
<h2>יהושע פרק-יד</h2>
<h3>{א}</h3>
וְאֵ֛לֶּה אֲשֶׁר־נָחֲל֥וּ בְנֵֽי־יִשְׂרָאֵ֖ל בְּאֶ֣רֶץ כְּנָ֑עַן אֲשֶׁ֨ר נִֽחֲל֜וּ אוֹתָ֗ם אֶלְעָזָ֤ר הַכֹּהֵן֙ וִיהוֹשֻׁ֣עַ בִּן־נ֔וּן וְרָאשֵׁ֛י אֲב֥וֹת הַמַּטּ֖וֹת לִבְנֵ֥י יִשְׂרָאֵֽל׃
<b style="color: gray;">רש"י</b> <b>אשר נחלו אותם .</b> אשר הנחילו אותם :
<b style="color: gray;">מצודת דוד</b> <b>ואלה .</b> רצה לומר , אלה הערים האמורים בסוף הענין :
<b style="color: gray;">מצודת ציון</b> <b>המטות .</b> השבטים :
<h3>{ב}</h3>
בְּגוֹרַ֖ל נַחֲלָתָ֑ם כַּאֲשֶׁ֨ר צִוָּ֤ה יְהוָה֙ בְּיַד־מֹשֶׁ֔ה לְתִשְׁעַ֥ת הַמַּטּ֖וֹת וַחֲצִ֥י הַמַּטֶּֽה׃
<b style="color: gray;">מצודת דוד</b> <b>בגורל נחלתם .</b> בגורל חלק להם נחלתם :
<h3>{ג}</h3>
כִּֽי־נָתַ֨ן מֹשֶׁ֜ה נַחֲלַ֨ת שְׁנֵ֤י הַמַּטּוֹת֙ וַחֲצִ֣י הַמַּטֶּ֔ה מֵעֵ֖בֶר לַיַּרְדֵּ֑ן וְלַ֨לְוִיִּ֔ם לֹֽא־נָתַ֥ן נַחֲלָ֖ה בְּתוֹכָֽם׃
<b style="color: gray;">מצודת דוד</b> <b>כי נתן משה .</b> יבאר מדוע חלק יהושע נחלה לתשעת המטות וחצי , ואמר עם כי משה נתן לשני המטות וחצי , וללוים לא נתן נחלה , כי אין לתת להם כאשר צוה ה' , ולא נשארו אם כן ראויים לנחלה כי אם שמונת המטות וחצי , עם כל זה הוכרח יהושע לחלק נחלה לתשעת המטות וחצי :
<h3>{ד}</h3>
כִּֽי־הָי֧וּ בְנֵֽי־יוֹסֵ֛ף שְׁנֵ֥י מַטּ֖וֹת מְנַשֶּׁ֣ה וְאֶפְרָ֑יִם וְלֹֽא־נָתְנוּ֩ חֵ֨לֶק לַלְוִיִּ֜ם בָּאָ֗רֶץ כִּ֤י אִם־עָרִים֙ לָשֶׁ֔בֶת וּמִ֨גְרְשֵׁיהֶ֔ם לְמִקְנֵיהֶ֖ם וּלְקִנְיָנָֽם׃
<b style="color: gray;">רש"י</b> <b>כי היו בני יוסף שני מטות.</b> תחת שבט לוי :
<b style="color: gray;">מצודת דוד</b> <b>כי היו .</b> רצה לומר , לפי שבני יוסף נחלקו לשתי מטות , והיו אם כן תשעה וחצי לבד הלוים , אבל ללוים לא נתנו נחלה לא משה ולא יהושע : <b>לשבת .</b> רצה לומר , לבד לדור בהם , ולא להיות שלהם לגמרי :
<b style="color: gray;">מצודת ציון</b> <b>ומגרשיהם .</b> הם הבנינים הסמוכים להעיר , מחוץ לחומה , וכאלו נגרשו ממנה : <b>למקניהם .</b> הם בהמות גסות : <b>ולקנינם .</b> הם בהמות דקות :
<h3>{ה}</h3>
כַּאֲשֶׁ֨ר צִוָּ֤ה יְהוָה֙ אֶת־מֹשֶׁ֔ה כֵּ֥ן עָשׂ֖וּ בְּנֵ֣י יִשְׂרָאֵ֑ל וַֽיַּחְלְק֖וּ אֶת־הָאָֽרֶץ׃
<b style="color: gray;">מצודת דוד</b> <b>כאשר צוה ה' .</b> שלא לתת נחלה ללוים : <b>ויחלקו .</b> ביניהם חלקו ולא נתנו ממנה ללוים :
<h3>{ו}</h3>
וַיִּגְּשׁ֨וּ בְנֵֽי־יְהוּדָ֤ה אֶל־יְהוֹשֻׁ֙עַ֙ בַּגִּלְגָּ֔ל וַיֹּ֣אמֶר אֵלָ֔יו כָּלֵ֥ב בֶּן־יְפֻנֶּ֖ה הַקְּנִזִּ֑י אַתָּ֣ה יָדַ֡עְתָּ אֶֽת־הַדָּבָר֩ אֲשֶׁר־דִּבֶּ֨ר יְהוָ֜ה אֶל־מֹשֶׁ֣ה אִישׁ־הָאֱלֹהִ֗ים עַ֧ל אֹדוֹתַ֛י וְעַ֥ל אֹדוֹתֶ֖יךָ בְּקָדֵ֥שׁ בַּרְנֵֽעַ׃
<b style="color: gray;">מצודת דוד</b> <b>ויגשו בני יהודה .</b> לעזור לכלב בשאלת בקשתו : <b>על אודותי וכו' .</b> שנחיה ונבוא אל הארץ ולא נמות במדבר :
<b style="color: gray;">מצודת ציון</b> <b>אודותי .</b> תרגומו : עסק דילי , וכן ( ירמיהו ג ח ) על כל אודות :
<h3>{ז}</h3>
בֶּן־אַרְבָּעִ֨ים שָׁנָ֜ה אָנֹכִ֗י בִּ֠שְׁלֹחַ מֹשֶׁ֨ה עֶֽבֶד־יְהוָ֥ה אֹתִ֛י מִקָּדֵ֥שׁ בַּרְנֵ֖עַ לְרַגֵּ֣ל אֶת־הָאָ֑רֶץ וָאָשֵׁ֤ב אֹתוֹ֙ דָּבָ֔ר כַּאֲשֶׁ֖ר עִם־לְבָבִֽי׃
<b style="color: gray;">רש"י</b> <b>כאשר עם לבבי .</b> ולא כאשר עם פי , שהמרגלים היו בעצה אחת , וירא כלב לומר להם שלא יאמר כמותם , וכשבא , הכחישם , וזהו שנאמר שם ( במדבר יד כד ) : עקב היתה רוח אחרת עמו , שהיה אומר להם אחד בפה ואחד בלב :
<b style="color: gray;">מצודת דוד</b> <b>עם לבבי .</b> כי בפיו היה בעצה אחת עם יתר המרגלים , כי פחד מהם , ובבואו לפני משה כחש אותם :
<h3>{ח}</h3>
וְאַחַי֙ אֲשֶׁ֣ר עָל֣וּ עִמִּ֔י הִמְסִ֖יו אֶת־לֵ֣ב הָעָ֑ם וְאָנֹכִ֣י מִלֵּ֔אתִי אַחֲרֵ֖י יְהוָ֥ה אֱלֹהָֽי׃
<b style="color: gray;">מצודת דוד</b> <b>ואחי .</b> המרגלים כולם המסו לב העם : <b>מלאתי .</b> השלמתי להחזיק דבר ה' :
<b style="color: gray;">מצודת ציון</b> <b>המסיו .</b> מלשון המסה : <b>מלאתי .</b> ענין השלמה וגמר :
<h3>{ט}</h3>
וַיִּשָּׁבַ֣ע מֹשֶׁ֗ה בַּיּ֣וֹם הַהוּא֮ לֵאמֹר֒ אִם־לֹ֗א הָאָ֙רֶץ֙ אֲשֶׁ֨ר דָּרְכָ֤ה רַגְלְךָ֙ בָּ֔הּ לְךָ֨ תִֽהְיֶ֧ה לְנַחֲלָ֛ה וּלְבָנֶ֖יךָ עַד־עוֹלָ֑ם כִּ֣י מִלֵּ֔אתָ אַחֲרֵ֖י יְהוָ֥ה אֱלֹהָֽי׃
<b style="color: gray;">מצודת דוד</b> <b>אם לא .</b> הוא ענין לשון שבועה , כאלו אמר אם לא יהיה הדבר הזה אזי יהיה עונשו כך וכך , וגזם ולא אמר , וכן ( איוב א יא ) אם לא על פניך יברכך : <b>אשר דרכה רגלך בה .</b> זה חברון , שנאמר ( במדבר יג כב ) ויבא עד חברון , וכלב לבד בא לחברון :
<b style="color: gray;">מצודת ציון</b> <b>דרכה .</b> צעדה , והוא מלשון דרך :
<h3>{י}</h3>
וְעַתָּ֗ה הִנֵּה֩ הֶחֱיָ֨ה יְהוָ֣ה ׀ אוֹתִי֮ כַּאֲשֶׁ֣ר דִּבֵּר֒ זֶה֩ אַרְבָּעִ֨ים וְחָמֵ֜שׁ שָׁנָ֗ה מֵ֠אָז דִּבֶּ֨ר יְהוָ֜ה אֶת־הַדָּבָ֤ר הַזֶּה֙ אֶל־מֹשֶׁ֔ה אֲשֶׁר־הָלַ֥ךְ יִשְׂרָאֵ֖ל בַּמִּדְבָּ֑ר וְעַתָּה֙ הִנֵּ֣ה אָנֹכִ֣י הַיּ֔וֹם בֶּן־חָמֵ֥שׁ וּשְׁמוֹנִ֖ים שָׁנָֽה׃
<b style="color: gray;">רש"י</b> <b>זה ארבעים וחמש שנה .</b> למדנו ששהו בכיבוש הארץ שבע שנים , שהרי בשנה השנית שלח משה המרגלים , נשארו שלשים ושמנה שהלכו במדבר , ושבע שכבשו , הרי ארבעים וחמש :
<b style="color: gray;">מצודת דוד</b> <b>אשר הלך וכו' .</b> במשך השנים האלו :
<h3>{יא}</h3>
עוֹדֶ֨נִּי הַיּ֜וֹם חָזָ֗ק כַּֽאֲשֶׁר֙ בְּי֨וֹם שְׁלֹ֤חַ אוֹתִי֙ מֹשֶׁ֔ה כְּכֹ֥חִי אָ֖ז וּכְכֹ֣חִי עָ֑תָּה לַמִּלְחָמָ֖ה וְלָצֵ֥את וְלָבֽוֹא׃
<b style="color: gray;">מצודת דוד</b> <b>עודני היום חזק .</b> לפי שבא לשאול את חברון , חשש פן ישיב יהושע לאמר הלא זקנת ותש כחך , ואיך תכבוש את חברון , לזה אמר עודני חזק כמאז : <b>ככחי אז .</b> כמו הכח שהיה בי אז , כזה הכח בי היום , הן להלחם בעצמי , הן לצאת ולבוא לפני העם להורותם תכסיסי המלחמה :
<h3>{יב}</h3>
וְעַתָּ֗ה תְּנָה־לִּי֙ אֶת־הָהָ֣ר הַזֶּ֔ה אֲשֶׁר־דִּבֶּ֥ר יְהוָ֖ה בַּיּ֣וֹם הַה֑וּא כִּ֣י אַתָּֽה־שָׁמַעְתָּ֩ בַיּ֨וֹם הַה֜וּא כִּֽי־עֲנָקִ֣ים שָׁ֗ם וְעָרִים֙ גְּדֹל֣וֹת בְּצֻר֔וֹת אוּלַ֨י יְהוָ֤ה אוֹתִי֙ וְה֣וֹרַשְׁתִּ֔ים כַּאֲשֶׁ֖ר דִּבֶּ֥ר יְהוָֽה׃
<b style="color: gray;">מצודת דוד</b> <b>ההר הזה .</b> זה חברון : <b>ביום ההוא .</b> אשר הלכנו לתור את הארץ : <b>כי ענקים שם .</b> ומי יעצר כח להלחם בם : <b>אולי ה' אותי .</b> אולי יהיה ה' עמי , לכבשם ולגרשם , כאשר דבר לתת לי :
<b style="color: gray;">מצודת ציון</b> <b>בצורות .</b> חזקות , והוא מלשון צור : <b>אותי .</b> עמי , אף כי הוא בחול''ם , וכן ( יחזקאל ב א ) ואדבר אותך : <b>והורשתים .</b> וגרשתים :
<h3>{יג}</h3>
וַֽיְבָרְכֵ֖הוּ יְהוֹשֻׁ֑עַ וַיִּתֵּ֧ן אֶת־חֶבְר֛וֹן לְכָלֵ֥ב בֶּן־יְפֻנֶּ֖ה לְנַחֲלָֽה׃
<b style="color: gray;">מצודת דוד</b> <b>ויברכהו .</b> שיצלח בהלחמו בם : <b>את חברון .</b> שדה העיר וחצריה , אבל העיר עצמה היתה עיר מקלט , והיא ומגרשיה היו לכהנים כמו שכתוב למטה ( פסוק יד ) ( יד ) על כן . רצה לומר , לא באה לו בחלקו וגורלו בתוך בני משפחתו ושבטו , כי אם בעבור זה באה לחלקו , חוזר ומפרש יען אשר מלא וכו' :
<h3>{יד}</h3>
עַל־כֵּ֣ן הָיְתָֽה־חֶ֠בְרוֹן לְכָלֵ֨ב בֶּן־יְפֻנֶּ֤ה הַקְּנִזִּי֙ לְֽנַחֲלָ֔ה עַ֖ד הַיּ֣וֹם הַזֶּ֑ה יַ֚עַן אֲשֶׁ֣ר מִלֵּ֔א אַחֲרֵ֕י יְהוָ֖ה אֱלֹהֵ֥י יִשְׂרָאֵֽל׃
<b style="color: gray;">מצודת ציון</b> <b>יען .</b> בעבור :
<h3>{טו}</h3>
וְשֵׁ֨ם חֶבְר֤וֹן לְפָנִים֙ קִרְיַ֣ת אַרְבַּ֔ע הָאָדָ֧ם הַגָּד֛וֹל בָּעֲנָקִ֖ים ה֑וּא וְהָאָ֥רֶץ שָׁקְטָ֖ה מִמִּלְחָמָֽה׃
<b style="color: gray;">רש"י</b> <b>האדם הגדול בענקים הוא .</b> אביהם של אחימן ששי ותלמי , ארבע היה שמו . דבר אחר : על שם האב ושלשה בנים , שכן קורא אותם ( שם יג כב ) : ילידי הענק : <b>והארץ שקטה ממלחמה .</b> מוסב לענין הראשון , לאחר שבע שכבשו סביבותיהם , נכנעו האמוריים ולא נאספו עוד למלחמה עליהם , לכך התחילו לעסוק בחילוק הארץ . ומדרש אגדה , האדם הגדול בענקים הוא . אברהם אבינו , הוא שגרם להם שהארץ שקטה ממלחמה ארבעים שנה שנתעכבו במדבר , בשכר שכבדו את הזקן בקרית ארבע , שאמרו לו ( בראשית כג ו ) : נשיא אלהים אתה בתוכנו :
<b style="color: gray;">מצודת דוד</b> <b>קרית ארבע .</b> קרית איש שהיה שמו ארבע והוא היה אדם הגדול בענקים , ורצה לומר , גם למול ענקים היה נחשב לגדול וגבה הקומה : <b>והארץ שקטה ממלחמה .</b> כאלו אמר הנה הדבר הזה , עם שנכתב פה אחר כל המלחמות , מכל מקום נהיה הדבר בזמן המלחמה , ולאחר זה שקטה הארץ ממלחמה :
<b style="color: gray;">מצודת ציון</b> <b>קרית .</b> מלשון קריה ועיר :
<h2>יהושע פרק-טו</h2>
<h3>{א}</h3>
וַיְהִ֣י הַגּוֹרָ֗ל לְמַטֵּ֛ה בְּנֵ֥י יְהוּדָ֖ה לְמִשְׁפְּחֹתָ֑ם אֶל־גְּב֨וּל אֱד֧וֹם מִדְבַּר־צִ֛ן נֶ֖גְבָּה מִקְצֵ֥ה תֵימָֽן׃
<b style="color: gray;">רש"י</b> <b>אל גבול אדום .</b> סמוך למצר אדום : <b>נגבה .</b> בתחום מצר דרומי של ארץ ישראל : <b>מקצה תימן .</b> בסוף כל המצר :
<b style="color: gray;">מצודת דוד</b> <b>למשפחותם .</b> מה שחלקו למשפחותם , כי יתכן שחלקו לכל משפחה ומשפחה חלק לבד , ולא היו מעורבבים אלה באלה : <b>אל גבול אדום .</b> לנחול אצל גבול אדום שעמדה בדרומה של ארץ ישראל : <b>מדבר צין נגבה .</b> רצה לומר , מדבר צין היתה מיצר הדרומי של יהודה , וחוזר ומפרש מקצה תימן , ורצה לומר , לא שהיתה מדבר צין כל אורך מיצר הדרומי , אלא מקצה תימן היתה , וממנה היה מתחיל מיצר הדרומי :
<b style="color: gray;">מצודת ציון</b> <b>גבול .</b> מיצר וסוף :
<h3>{ב}</h3>
וַיְהִ֤י לָהֶם֙ גְּב֣וּל נֶ֔גֶב מִקְצֵ֖ה יָ֣ם הַמֶּ֑לַח מִן־הַלָּשֹׁ֖ן הַפֹּנֶ֥ה נֶֽגְבָּה׃
<b style="color: gray;">רש"י</b> <b>ויהי להם גבול .</b> מצר דרומי של יהודה : <b>מקצה ים המלח .</b> הוא מקצוע דרומית מזרחית של ארץ ישראל באלה מסעי ( במדבר לד ג ) : <b>מן הלשון .</b> של ים :
<b style="color: gray;">מצודת דוד</b> <b>גבול נגב .</b> מיצר הדרומי ממזרח כלפי המערב : <b>מקצה ים המלח .</b> אשר עמד במזרחו של ארץ ישראל , ומשם התחיל מדבר צין : <b>מן הלשון .</b> של הים ההוא :
<b style="color: gray;">מצודת ציון</b> <b>הלשון .</b> ראש הים המשוך כלשון :
<h3>{ג}</h3>
וְ֠יָצָא אֶל־מִנֶּ֜גֶב לְמַעֲלֵ֤ה עַקְרַבִּים֙ וְעָ֣בַר צִ֔נָה וְעָלָ֥ה מִנֶּ֖גֶב לְקָדֵ֣שׁ בַּרְנֵ֑עַ וְעָבַ֤ר חֶצְרוֹן֙ וְעָלָ֣ה אַדָּ֔רָה וְנָסַ֖ב הַקַּרְקָֽעָה׃
<b style="color: gray;">רש"י</b> <b>ויצא אל מנגב למעלה עקרבים .</b> ואינו אומר ויצא ונסב ותאר , אלא במקום שחוט של גבול בולט אל החוץ או כונס לצד פנים שאינו הולך מכוון , וכאן הוא בולט אל החוץ ובא מנגב למעלה עקרבים בדרום של מעלה עקרבים , נמצא שמעלה עקרבים לפנים מן החוט , ועבר ובא לו אל המערב : <b>צנה .</b> לצן , וכל תיבה שצריכה למ''ד בתחלתה הטיל לה ה''א בסופה : <b>ועלה .</b> כל מה שהוא עולה מן המזרח , לצד ירושלים הוא עולה , ומירושלים והלאה הוא יורד . כאן למדנו שירושלים גבוהה מכל ארץ ישראל . וירושלים אינה נזכרת במצר זה , שבמצר צפונית של יהודה היתה , כמו שאמור בענין : <b>ועלה מנגב לקדש ברנע .</b> החוט הולך לדרומה של קדש ברנע , נמצאת קדש לפנים מן החוט : <b>ועבר חצרון .</b> לצד המערב הוא מונה והולך , עד והיו תצאתיו הימה :
<b style="color: gray;">מצודת דוד</b> <b>ויצא .</b> הגבול ההוא יצא כלפי חוץ להתרחב יותר , ובא אל המקום שהיתה מנגב למעלה עקרבים , אם כן , היתה מעלה עקרבים לפנים מן הגבול וליהודה תחשב ( כל מקום שנאמר 'ויצא' , רצה לומר , חוט המיצר יצא כלפי חוץ ונתרחב הנחלה ההיא וברוחב ההיא הלכה משם והלאה . וכל מקום שנאמר 'ונסב' או 'ותאר' , רצה לומר , חוט המיצר סיבב רק המקום ההוא ואחרי זה חזר חוט המיצר לרוחב הראשון , או כשכלה הפאה האחת ומסבב לפאה אחרת . וכל מקום שנאמר 'תוצאות' , או רצה לומר שם כלה הגבול לגמרי , או רצה לומר , שם כלה ויצא רוחב הראשון , כי משם והלאה נתקצר הנחלה , וכאשר יראה בצורה ) ועבר צנה . משם עבר הגבול לצין , כי הה''א בסופה עומדת במקום למ''ד בתחלה ( כל מקום שנאמר 'ועבר' , רצה לומר , במקום ישר ושוה . וכל מקום שנאמר 'ועלה' , רצה לומר שעלה במעלה הר . וכל מקום שנאמר 'וירד' , רצה לומר , שירד במורד הר ) מנגב לקדש ברנע . והיתה אם כן מנחלת בני יהודה :
<h3>{ד}</h3>
וְעָבַ֣ר עַצְמ֗וֹנָה וְיָצָא֙ נַ֣חַל מִצְרַ֔יִם (והיה) [וְהָי֛וּ] תֹּצְא֥וֹת הַגְּב֖וּל יָ֑מָּה זֶה־יִהְיֶ֥ה לָכֶ֖ם גְּב֥וּל נֶֽגֶב׃
<b style="color: gray;">רש"י</b> <b>תצאות .</b> סופו של מצר אל הים הגדול , שהוא מצר מערבי לכל ארץ ישראל . נמצא גבול יהודה מחזיק כל ארכה של ארץ ישראל מן המזרח למערב , ועומד בדרומה של ארץ ישראל :
<b style="color: gray;">מצודת דוד</b> <b>תוצאות הגבול .</b> סוף הגבול כלה אל הים הגדול , נמצא החזיק גבול יהודה כל אורך ארץ ישראל מן המזרח למערב : <b>זה יהיה לכם .</b> רצה לומר , זה הגבול יהיה לכל ישראל גבול הנגב מן המזרח למערב , כאמור :
<h3>{ה}</h3>
וּגְב֥וּל קֵ֙דְמָה֙ יָ֣ם הַמֶּ֔לַח עַד־קְצֵ֖ה הַיַּרְדֵּ֑ן וּגְב֞וּל לִפְאַ֤ת צָפ֙וֹנָה֙ מִלְּשׁ֣וֹן הַיָּ֔ם מִקְצֵ֖ה הַיַּרְדֵּֽן׃
<b style="color: gray;">רש"י</b> <b>וגבול קדמה .</b> חוט המתוח למצר מזרחי של יהודה : <b>ים המלח .</b> שהוא מקצוע דרומית מזרחית לארץ , באלה מסעי ( שם ) : <b>עד קצה הירדן .</b> רחבו של גבול יהודה אינו אלא כנגד ים המלח , עד מקום שהירדן נופל בים המלח , שהירדן אף הוא במצר מזרח של ארץ כנען , כמו שנאמר באלה מסעי במצר מזרחי ( שם לד יב ) : וירד הגבול הירדנה , והיו תוצאותיו ים המלח , שהוא במקצוע : <b>וגבול לפאת צפונה .</b> חוט מצר המתוח למצר צפון מן המזרח למערב , מלשון ים המלח , ממקום שהירדן נופל בו שאמרנו ששם כלה רוחב גבול מצר המזרחי ועלה לצד המערב בית חגלה , ועבר החוט מצפון לבית הערבה , נמצא בית הערבה בתוך גבול יהודה לפנים מן החוט :
<b style="color: gray;">מצודת דוד</b> <b>וגבול קדמה .</b> מדרום כלפי הצפון : <b>ים המלח .</b> כל אורך הים היה הגבול , וברוחב כל נחלתו : <b>עד קצה הירדן .</b> קצהו הדרומי הנופל בים ( אולם משם הלך הירדן בפאת הדרומי כלפי המערב ונפל בים הגדול , כן אמרו רבותינו זכרונם לברכה ( בכורות נה א ) , ובזה ניחא מה שכתוב ( בראשית יג יא ) : ויסע לוט מקדם , כי פנה למערב , לככר הירדן שכלפי המערב , וניחא מה שכתוב ( בראשית נ י ) : <b>ויבאו כו' אשר בעבר הירדן , ורצה לומר , בעבר הירדן שכלפי המערב , כי לא היה צורך להם ללכת בדרך עבר הירדן המזרחי ) וגבול לפאת צפונה .</b> מן המזרח כלפי המערב : <b>מלשון הים .</b> הפונה צפונה , והוא מקצה הירדן הפונה לדרום :
<b style="color: gray;">מצודת ציון</b> <b>לפאת .</b> לצד ורוח :
<h3>{ו}</h3>
וְעָלָ֤ה הַגְּבוּל֙ בֵּ֣ית חָגְלָ֔ה וְעָבַ֕ר מִצְּפ֖וֹן לְבֵ֣ית הָעֲרָבָ֑ה וְעָלָ֣ה הַגְּב֔וּל אֶ֥בֶן בֹּ֖הַן בֶּן־רְאוּבֵֽן׃
<b style="color: gray;">רש"י</b> <b>ועלה הגבול וגו' אבן בהן .</b> כל מה שהולך עד ירושלים הוא עולה :
<b style="color: gray;">מצודת דוד</b> <b>בית חגלה .</b> רצה לומר , מצפונה , כמוזכר בגבולי בנימין : <b>מצפון וכו' .</b> אם כן , בית הערבה היתה לפנים מן המיצר וליהודה תחשב ( ואף כי בית הערבה נמנית היא בנחלת בנימין , צריך לומר שנים היו בשם אחד , והיה לאחת שם לווי להבדיל ביניהן , ולא הוזכר במקרא , וכמו כן צריך לומר בכל מקום שנזכר פעמים ושלש שם מקום אחד , הן בנחלת שבט אחד הן בנחלת שני שבטים ) ( ז ) מעמק עכור . כי מאבן בהן בן ראובן בא הגבול לעמק עכור , עם שלא נזכר ומעצמו יובן : <b>וצפונה פונה .</b> כשבא הגבול מול הגלגל היה חוט המיצר מרחיב ויוצא לצד צפון אל הגלגל , אשר היא נוכח מעלה אדומים , אשר המעלה ההיא עומדת בדרום הנחל , והגבול הלך מהגלגל נכחו אל מעלה אדומים , והנחל היה מן החוט המיצר ולחוץ שלא בגבול יהודה : <b>ועבר הגבול .</b> ממעלה אדומים : <b>והיו תוצאותיו וכו' .</b> בצפון עין רוגל היה סוף הגבול בזה הרוחב , ומשם והלאה נכנס חוט המיצר לפנים ונתקצר הנחלה :
<b style="color: gray;">מצודת ציון</b> <b>אבן בוהן .</b> הוא שם מקום : <b>בן ראובן .</b> עיר איש ששמו ראובן , וכן ( ירמיהו מח מה ) מבין סיחון :
<h3>{ז}</h3>
וְעָלָ֨ה הַגְּב֥וּל ׀ דְּבִרָה֮ מֵעֵ֣מֶק עָכוֹר֒ וְצָפ֜וֹנָה פֹּנֶ֣ה אֶל־הַגִּלְגָּ֗ל אֲשֶׁר־נֹ֙כַח֙ לְמַעֲלֵ֣ה אֲדֻמִּ֔ים אֲשֶׁ֥ר מִנֶּ֖גֶב לַנָּ֑חַל וְעָבַ֤ר הַגְּבוּל֙ אֶל־מֵי־עֵ֣ין שֶׁ֔מֶשׁ וְהָי֥וּ תֹצְאֹתָ֖יו אֶל־עֵ֥ין רֹגֵֽל׃
<b style="color: gray;">רש"י</b> <b>ועלה הגבול דבירה מעמק עכור .</b> שהיה עמק עכור בין אבן בהן לדביר : <b>וצפונה פונה אל הגלגל .</b> וכשמגיע כנגד הגלגל , מרחיב הגבול ויוצא חוט המצר לצד הצפון אל הגלגל , אשר הוא נוכח מעלה אדומים אשר המעלה בדרום הנחל , נמצא הנחל חוץ מן החוט שלא בגבול יהודה : <b>מנגב לנחל .</b> עמק ומדרון היה בלא מים : <b>אל עין רוגל .</b> מעין הכובסים , תרגם יונתן : עין קצרא , וקורא את הכובס רוגל , על שם שבועט את בגדי הצמר ברגליו , פולוש בלע''ז :
<b style="color: gray;">מצודת ציון</b> <b>נוכח .</b> נגד :
<h3>{ח}</h3>
וְעָלָ֨ה הַגְּב֜וּל גֵּ֣י בֶן־הִנֹּ֗ם אֶל־כֶּ֤תֶף הַיְבוּסִי֙ מִנֶּ֔גֶב הִ֖יא יְרֽוּשָׁלִָ֑ם וְעָלָ֨ה הַגְּב֜וּל אֶל־רֹ֣אשׁ הָהָ֗ר אֲ֠שֶׁר עַל־פְּנֵ֤י גֵֽי־הִנֹּם֙ יָ֔מָּה אֲשֶׁ֛ר בִּקְצֵ֥ה עֵֽמֶק־רְפָאִ֖ים צָפֹֽנָה׃
<b style="color: gray;">רש"י</b> <b>ועלה וגו' גי בן הנם .</b> עודנו עולה מעט עד עין עיטם , ומשם והלאה הוא יורד , וזהו שאמרו רבותינו ז''ל בשחיטת קדשים ( זבחים נד ב ) סבור למבנייהו בעין עיטם שהוא גבוה מירושלים מעט : <b>אל כתף היבוסי מנגב .</b> נמצאת ירושלים חוץ מן החוט ואינה בגבול יהודה אלא בגבול בנימין שהוא בצפונו של יהודה :
<b style="color: gray;">מצודת דוד</b> <b>ועלה הגבול .</b> מעין רוגל נכנס הגבול לפנים , לצד הדרום , ועלה במעלה ההר לגי בן הנם , אשר עמדה מצד ירושלים בדרומה ( וירושלים עצמה היתה מנחלת בנימן אבל רצועה היתה יוצאת מנחלת יהודה ובאה בירושלים זבחים נד ב ) . ואמר לשון ועלה כי ירושלים היתה גבוהה מכל ארץ ישראל , זולת עין עיטם : <b>היא ירושלים .</b> על היבוסי יאמר : <b>ועלה הגבול אל ראש ההר .</b> עודנו עולה עד מעין מי נפתוח , והוא עין עיטם הנזכר בדברי רבותינו זכרונם לברכה ( זבחים נד ב ) ימה . ההר היה במערבה של גי בן הנם ובקצה הצפוני של עמק רפאים , נמצא העמק היה מגבול יהודה :
<b style="color: gray;">רלב"ג</b> <b>ועלה הגבול גי בן הנם אל כתף היבוסי מנגב היא ירושלם .</b> ידמה מזה המקום שירושלם לא נתחלקה לשבטים ואולם מה שאמר אחר זה ואת היבוסי יושבי ירושלם לא יכלו בני יהודה להוריש' וישב היבוסי את בני יהודה בירושלם יורה שירושלם היתה מנחלת בני יהודה כי לא אמר לא יכלו בני ישראל להורישם אך אמר לא יכלו בני יהודה להורישם , וממה שאמר בנחלת בנימין במנין עריהם אשר נפלו להם בנחלה וצלע האלף והיבוסי היא ירושלם ידמה כי ירושלם היתה מנחלת בני בנימין ולזה נפלה המחלוקת אם נתחלקה ירושלם לשבטים אם לא , כבר יפול ספק במה שנזכר בכאן מנחלת בני יהודה שאחר כך נתנו קצת מעריהם למטה שמעון וזכר הסבה בזה כי היה חלק בני יהודה רב מהם וינחלו בני שמעון בתוך נחלתם איך יתכן והנה היתה זאת החלוקה כלה בגורל על פי ה' האם נעלם ממנו דבר עד שינתן בתחלה לשבט יהודה יותר מהראוי ואחר כך כשרא' שלא הספיק הוכרח לתת לשבט שמעון מנחלת בני יהודה הנה זה לא יתכן שידומ' בזה האופן ואנחנו נאמר בהיתר זה הספק כי תוך גבולות נחלת בני יהודה שהיו מכוונים מאת הש''י היו מן הערים יותר מן הראוי להם ולא נפלו כל הערים ההם לבני יהודה אך נמנו מפני היותם כלם בתוך גבולותיהם ואחר זה ביאר מה שהיה מאלו הערים לשבט שמעון ובזה נתקיים מה שאמר בתורה אחלקם ביעקב ואפיצם בישראל כמו שבארנו שם :
<h3>{ט}</h3>
וְתָאַ֨ר הַגְּב֜וּל מֵרֹ֣אשׁ הָהָ֗ר אֶל־מַעְיַן֙ מֵ֣י נֶפְתּ֔וֹחַ וְיָצָ֖א אֶל־עָרֵ֣י הַר־עֶפְר֑וֹן וְתָאַ֤ר הַגְּבוּל֙ בַּעֲלָ֔ה הִ֖יא קִרְיַ֥ת יְעָרִֽים׃
<b style="color: gray;">רש"י</b> <b>ותאר .</b> לשון ונסב בעוגל , כמו ( ישעיהו מד יג ) : ובמחוגה יתארהו , ויונתן תרגם את כלם 'ויסחר' : <b>ויצא אל ערי הר עפרון .</b> החוט יוצא לצד הצפון , והגבול הרחיב עד ערי הר עפרון : <b>ותאר הגבול בעלה .</b> אין זה לצד המערב , אלא הבליטה לצד צפון :
<b style="color: gray;">מצודת דוד</b> <b>ויצא אל ערי הר עפרון .</b> רצה לומר , בעבר הצפוני , והיו משל יהודה :
<b style="color: gray;">מצודת ציון</b> <b>ותאר .</b> ענין הקפה וסבוב , כמו ( ישעיהו מד יג ) ובמחוגה יתארהו :
<h3>{י}</h3>
וְנָסַב֩ הַגְּב֨וּל מִבַּעֲלָ֥ה יָ֙מָּה֙ אֶל־הַ֣ר שֵׂעִ֔יר וְעָבַ֕ר אֶל־כֶּ֧תֶף הַר־יְעָרִ֛ים מִצָּפ֖וֹנָה הִ֣יא כְסָל֑וֹן וְיָרַ֥ד בֵּֽית־שֶׁ֖מֶשׁ וְעָבַ֥ר תִּמְנָֽה׃
<b style="color: gray;">רש"י</b> <b>ונסב הגבול מבעלה ימה .</b> עכשיו חוזר למנינו הראשון , מן המזרח למערב : <b>אל כתף הר יערים מצפונה .</b> שהיה החוט בצפונה של הר יערים , נמצא הר יערים בתוך גבול יהודה לפנים מן החוט :
<b style="color: gray;">מצודת דוד</b> <b>ימה .</b> כלפי המערב : <b>מצפונה .</b> נמצא הר יערים , היא כסלון , לפנים מן הגבול , ומשל יהודה היתה :
<h3>{יא}</h3>
וְיָצָ֨א הַגְּב֜וּל אֶל־כֶּ֣תֶף עֶקְרוֹן֮ צָפוֹנָה֒ וְתָאַ֤ר הַגְּבוּל֙ שִׁכְּר֔וֹנָה וְעָבַ֥ר הַר־הַֽבַּעֲלָ֖ה וְיָצָ֣א יַבְנְאֵ֑ל וְהָי֛וּ תֹּצְא֥וֹת הַגְּב֖וּל יָֽמָּה׃
<b style="color: gray;">רש"י</b> <b>והיו תצאות הגבול .</b> סוף המצר : <b>ימה .</b> אל ים הגדול שהוא מצד מערבי :
<b style="color: gray;">מצודת דוד</b> <b>צפונה .</b> והיה עקרון לפנים מן הגבול : <b>תוצאות .</b> סוף הגבול כלה אל הים הגדול :
<h3>{יב}</h3>
וּגְב֣וּל יָ֔ם הַיָּ֥מָּה הַגָּד֖וֹל וּגְב֑וּל זֶ֠ה גְּב֧וּל בְּנֵֽי־יְהוּדָ֛ה סָבִ֖יב לְמִשְׁפְּחֹתָֽם׃
<b style="color: gray;">מצודת דוד</b> <b>וגבול ים .</b> גבול המערבי , מן הצפון אל הדרום : <b>הימה הגדול .</b> הים הגדול היה לגבול : <b>וגבול .</b> רצה לומר , איי הים יחשבו גם הם לגבול יהודה , ונחלתו היו : <b>סביב למשפחותם .</b> רצה לומר , המסבב נחלת כל משפחותם :
<h3>{יג}</h3>
וּלְכָלֵ֣ב בֶּן־יְפֻנֶּ֗ה נָ֤תַן חֵ֙לֶק֙ בְּת֣וֹךְ בְּנֵֽי־יְהוּדָ֔ה אֶל־פִּ֥י יְהוָ֖ה לִֽיהוֹשֻׁ֑עַ אֶת־קִרְיַ֥ת אַרְבַּ֛ע אֲבִ֥י הָעֲנָ֖ק הִ֥יא חֶבְרֽוֹן׃
<b style="color: gray;">רש"י</b> <b>אל פי ה' ליהושע .</b> כמה שאמר הקדוש ברוך הוא ליהושע :
<b style="color: gray;">מצודת דוד</b> <b>אל פי ה' .</b> רצה לומר , לא מעצמו נתנו יהושע לכלב , כי אם על פי ה' : <b>אבי הענק .</b> רצה לומר , ארבע היה אבי הענק , רצה לומר הגדול שבענקים :
<h3>{יד}</h3>
וַיֹּ֤רֶשׁ מִשָּׁם֙ כָּלֵ֔ב אֶת־שְׁלוֹשָׁ֖ה בְּנֵ֣י הָעֲנָ֑ק אֶת־שֵׁשַׁ֤י וְאֶת־אֲחִימַן֙ וְאֶת־תַּלְמַ֔י יְלִידֵ֖י הָעֲנָֽק׃
<b style="color: gray;">רש"י</b> <b>וירש משם כלב .</b> לאחר מיתת יהושע , כי עדיין בימי יהושע לא נלכדה חברון , כמה שנאמר בספר שופטים ( א כ ) , ולא נכתבה כאן אלא מפני החלוקה :
<h3>{טו}</h3>
וַיַּ֣עַל מִשָּׁ֔ם אֶל־יֹשְׁבֵ֖י דְּבִ֑ר וְשֵׁם־דְּבִ֥ר לְפָנִ֖ים קִרְיַת־סֵֽפֶר׃
<b style="color: gray;">רש"י</b> <b>קרית ספר .</b> רבותינו אמרו ( תמורה טז א ) אלו הלכות שנשתכחו בימי אבלו של משה שהחזיר עתניאל בן קנז מפלפולו :
<h3>{טז}</h3>
וַיֹּ֣אמֶר כָּלֵ֔ב אֲשֶׁר־יַכֶּ֥ה אֶת־קִרְיַת־סֵ֖פֶר וּלְכָדָ֑הּ וְנָתַ֥תִּי ל֛וֹ אֶת־עַכְסָ֥ה בִתִּ֖י לְאִשָּֽׁה׃
<h3>{יז}</h3>
וַֽיִּלְכְּדָ֛הּ עָתְנִיאֵ֥ל בֶּן־קְנַ֖ז אֲחִ֣י כָלֵ֑ב וַיִּתֶּן־ל֛וֹ אֶת־עַכְסָ֥ה בִתּ֖וֹ לְאִשָּֽׁה׃
<b style="color: gray;">רש"י</b> <b>אחי כלב .</b> מאמו :
<h3>{יח}</h3>
וַיְהִ֣י בְּבוֹאָ֗הּ וַתְּסִיתֵ֙הוּ֙ לִשְׁא֤וֹל מֵֽאֵת־אָבִ֙יהָ֙ שָׂדֶ֔ה וַתִּצְנַ֖ח מֵעַ֣ל הַחֲמ֑וֹר וַיֹּֽאמֶר־לָ֥הּ כָּלֵ֖ב מַה־לָּֽךְ׃
<b style="color: gray;">רש"י</b> <b>ותצנח .</b> ואתרכינת , הטתה עצמה ליפול ברגליו :
<b style="color: gray;">מצודת דוד</b> <b>בבואה .</b> בבית בעלה : <b>ותסיתהו .</b> הסיתה את בעלה ופתתה אותו לתת לה רשות שתשאל היא שדה מאביה : <b>ותצנח מעל החמור .</b> הפילה עצמה מעל החמור לנפול בארץ : <b>מה לך .</b> מה נחסר לך אשר תרצי לשאול עליו :
<b style="color: gray;">מצודת ציון</b> <b>ותצנח .</b> ענין נעיצה , כמו ( שופטים ד כא ) ותצנח בארץ , ורצונו לומר הפילה עצמה בכח וכאלו ננעצה בארץ :
<h3>{יט}</h3>
וַתֹּ֜אמֶר תְּנָה־לִּ֣י בְרָכָ֗ה כִּ֣י אֶ֤רֶץ הַנֶּ֙גֶב֙ נְתַתָּ֔נִי וְנָתַתָּ֥ה לִ֖י גֻּלֹּ֣ת מָ֑יִם וַיִּתֶּן־לָ֗הּ אֵ֚ת גֻּלֹּ֣ת עִלִּיּ֔וֹת וְאֵ֖ת גֻּלֹּ֥ת תַּחְתִּיּֽוֹת׃
<b style="color: gray;">רש"י</b> <b>תנה לי ברכה .</b> פרנסה : <b>ארץ הנגב .</b> חרבה , כמו ( בראשית ח יג ) : חרבו פני האדמה , ומתרגם : נגיבו , שייקא בלע''ז , בית מנוגב מכל טוב , אדם שאין בו אלא תורה : <b>נתתני .</b> נתת לי , כמו ( שם לז ד ) : דברו לשלום , דבר אליו ; ( ירמיהו י כ ) : בני יצאוני , יצאו ממני ; ( מלכים א יט כא ) : ובשלם , בשל להם : <b>גלות .</b> מעינות :
<b style="color: gray;">מצודת דוד</b> <b>כי ארץ הנגב נתתני .</b> חלקת השדה אשר נתת לי מאז , היא ארץ נגובה , מבלי מעיני מים : <b>ונתתה לי .</b> לזה אשאל אשר תתן לי חלקת שדה ובה מעין מים : <b>את גלות .</b> נתן לה שדה עם מעין ממעל ועם מעין מתחת :
<b style="color: gray;">מצודת ציון</b> <b>ברכה .</b> מתנה ומנחה , כמו ( בראשית לג יא ) קח נא את ברכתי : <b>הנגב .</b> ענין יובש , כמו ( ישעיהו כא א ) כסופות בנגב : <b>נתתני .</b> נתת לי : <b>גלות .</b> מעין , כמו ( שיר השירים ד יב ) גל נעול , ונקרא כן על שם סבובו וגלגולו : <b>את .</b> עם : <b>עליות .</b> מלשון עליון :
<h3>{כ}</h3>
זֹ֗את נַחֲלַ֛ת מַטֵּ֥ה בְנֵי־יְהוּדָ֖ה לְמִשְׁפְּחֹתָֽם׃
<b style="color: gray;">מצודת דוד</b> <b>למשפחותם .</b> הנחלק לכל משפחה לבד :
<h3>{כא}</h3>
וַיִּֽהְי֣וּ הֶעָרִ֗ים מִקְצֵה֙ לְמַטֵּ֣ה בְנֵֽי־יְהוּדָ֔ה אֶל־גְּב֥וּל אֱד֖וֹם בַּנֶּ֑גְבָּה קַבְצְאֵ֥ל וְעֵ֖דֶר וְיָגֽוּר׃
<b style="color: gray;">רש"י</b> <b>ויהיו הערים מקצה למטה בני יהודה .</b> בגבול מטה יהודה , הוא שאמרו רבותינו ( גיטין ז א ) : לא מנה יהושע אלא עיירות העומדות על הגבולים :
<b style="color: gray;">מצודת דוד</b> <b>מקצה .</b> העומדים מקצה נחלת יהודה אצל גבול אדום , בדרומה של יהודה :
<h3>{כב}</h3>
וְקִינָ֥ה וְדִֽימוֹנָ֖ה וְעַדְעָדָֽה׃
<h3>{כג}</h3>
וְקֶ֥דֶשׁ וְחָצ֖וֹר וְיִתְנָֽן׃
<h3>{כד}</h3>
זִ֥יף וָטֶ֖לֶם וּבְעָלֽוֹת׃
<h3>{כה}</h3>
וְחָצ֤וֹר ׀ חֲדַתָּה֙ וּקְרִיּ֔וֹת חֶצְר֖וֹן הִ֥יא חָצֽוֹר׃
<b style="color: gray;">מצודת דוד</b> <b>וחצור וכו' .</b> ארבע עיירות במקרא זה : <b>חצור א' , חדתה ב' , קריות ג' , חצרון היא חצור ד' , ולא זהו חצור האמור בתחלת המקרא , ולא זהו האמור במקרא שלפני פניו ( פסוק כג ) ( לב ) עשרים ותשע .</b> ובפרטן תמצא ל''ח , וזהו לפי שתשעה מהן לא נשארו לבני יהודה , כי בני שמעון לקחום מחבל יהודה ונזכרות הנה בנחלת בני שמעון , והם : באר שבע , ומולדה , חצר שועל , ועצם ואלתולד , וחרמה , וצקלג , ועין , ורמון : <b>וחצריהן .</b> ומלבד חצריהן :
<h3>{כו}</h3>
אֲמָ֥ם וּשְׁמַ֖ע וּמוֹלָדָֽה׃
<h3>{כז}</h3>
וַחֲצַ֥ר גַּדָּ֛ה וְחֶשְׁמ֖וֹן וּבֵ֥ית פָּֽלֶט׃
<h3>{כח}</h3>
וַחֲצַ֥ר שׁוּעָ֛ל וּבְאֵ֥ר שֶׁ֖בַע וּבִזְיוֹתְיָֽה׃
<h3>{כט}</h3>
בַּעֲלָ֥ה וְעִיִּ֖ים וָעָֽצֶם׃
<h3>{ל}</h3>
וְאֶלְתּוֹלַ֥ד וּכְסִ֖יל וְחָרְמָֽה׃
<h3>{לא}</h3>
וְצִֽקְלַ֥ג וּמַדְמַנָּ֖ה וְסַנְסַנָּֽה׃
<h3>{לב}</h3>
וּלְבָא֥וֹת וְשִׁלְחִ֖ים וְעַ֣יִן וְרִמּ֑וֹן כָּל־עָרִ֛ים עֶשְׂרִ֥ים וָתֵ֖שַׁע וְחַצְרֵיהֶֽן׃
<b style="color: gray;">רש"י</b> <b>כל ערים עשרים ותשע .</b> ובפרטן אתה מוצא שלשים ושמונה , אלא אלה היתרות נטלו בני שמעון מחבל בני יהודה , ונזכרות הם בנחלת שמעון באר שבע ומולדה חצר שועל ועצם ואלתולד וחרמה וצקלג ועין ורמון , הרי תשע היתרות המנויות כאן :
<h3>{לג}</h3>
בַּשְּׁפֵלָ֑ה אֶשְׁתָּא֥וֹל וְצָרְעָ֖ה וְאַשְׁנָֽה׃
<h3>{לד}</h3>
וְזָנ֙וֹחַ֙ וְעֵ֣ין גַּנִּ֔ים תַּפּ֖וּחַ וְהָעֵינָֽם׃
<h3>{לה}</h3>
יַרְמוּת֙ וַעֲדֻלָּ֔ם שׂוֹכֹ֖ה וַעֲזֵקָֽה׃
<h3>{לו}</h3>
וְשַׁעֲרַ֙יִם֙ וַעֲדִיתַ֔יִם וְהַגְּדֵרָ֖ה וּגְדֵרֹתָ֑יִם עָרִ֥ים אַרְבַּֽע־עֶשְׂרֵ֖ה וְחַצְרֵיהֶֽן׃
<b style="color: gray;">רש"י</b> <b>ערים ארבע עשרה .</b> ובפרטן חמש עשרה , אומר אני , תפוח והעינם אחד הוא , וזה פירושו תפוח והעין שלו , הוא עין תפוח האמור בנחלת מנשה : אל יושבי עין תפוח :
<b style="color: gray;">מצודת דוד</b> <b>והגדרה וגדרתים .</b> היא עיר אחת ונקראה בשתי השמות :
<h3>{לז}</h3>
צְנָ֥ן וַחֲדָשָׁ֖ה וּמִגְדַּל־גָּֽד׃
<b style="color: gray;">מצודת דוד</b> <b>צנן .</b> וכו' . גם אלו עמדו בשפלה , אולם במחוז אחרת , ולזה מנה אלו לעצמן ואלו לעצמן , וכמו כן נאמר בכל מקום שמנה אלו לבד ואלו לבד :
<h3>{לח}</h3>
וְדִלְעָ֥ן וְהַמִּצְפֶּ֖ה וְיָקְתְאֵֽל׃
<h3>{לט}</h3>
לָכִ֥ישׁ וּבָצְקַ֖ת וְעֶגְלֽוֹן׃
<h3>{מ}</h3>
וְכַבּ֥וֹן וְלַחְמָ֖ס וְכִתְלִֽישׁ׃
<h3>{מא}</h3>
וּגְדֵר֕וֹת בֵּית־דָּג֥וֹן וְנַעֲמָ֖ה וּמַקֵּדָ֑ה עָרִ֥ים שֵׁשׁ־עֶשְׂרֵ֖ה וְחַצְרֵיהֶֽן׃
<b style="color: gray;">מצודת דוד</b> <b>וגדרות בית דגון .</b> הן שתי עיירות , האחת גדרות , והשנית בית דגון :
<h3>{מב}</h3>
לִבְנָ֥ה וָעֶ֖תֶר וְעָשָֽׁן׃
<h3>{מג}</h3>
וְיִפְתָּ֥ח וְאַשְׁנָ֖ה וּנְצִֽיב׃
<h3>{מד}</h3>
וּקְעִילָ֥ה וְאַכְזִ֖יב וּמָֽרֵאשָׁ֑ה עָרִ֥ים תֵּ֖שַׁע וְחַצְרֵיהֶֽן׃
<h3>{מה}</h3>
עֶקְר֥וֹן וּבְנֹתֶ֖יהָ וַחֲצֵרֶֽיהָ׃
<b style="color: gray;">מצודת ציון</b> <b>ובנותיה .</b> הכפרים הסמוכים אליה :
<h3>{מו}</h3>
מֵעֶקְר֖וֹן וָיָ֑מָּה כֹּ֛ל אֲשֶׁר־עַל־יַ֥ד אַשְׁדּ֖וֹד וְחַצְרֵיהֶֽן׃
<b style="color: gray;">מצודת דוד</b> <b>מעקרון וימה וכו' .</b> מעקרון לצד המערב היה ליהודה כל הערים אשר אצל מקום אשדוד , וגם חצרי הערים ההם :
<b style="color: gray;">מצודת ציון</b> <b>על יד .</b> על מקום , כמו ( שמואל ב יח יח ) יד אבשלום :
<h3>{מז}</h3>
אַשְׁדּ֞וֹד בְּנוֹתֶ֣יהָ וַחֲצֵרֶ֗יהָ עַזָּ֥ה בְּנוֹתֶ֥יהָ וַחֲצֵרֶ֖יהָ עַד־נַ֣חַל מִצְרָ֑יִם וְהַיָּ֥ם (הגבול) [הַגָּד֖וֹל] וּגְבֽוּל׃
<b style="color: gray;">רש"י</b> <b>והים הגדול וגבול .</b> נסין שבים שקורין אלשי''ש בלע''ז :
<b style="color: gray;">מצודת דוד</b> <b>עד נחל מצרים .</b> שהיה בדרומה של יהודה : <b>והים הגדול .</b> רצה לומר , ועד הים הגדול , שהיה במערבו : <b>וגבול .</b> גם גבול הים הם האיים אשר בים , אף הם לנחלת יהודה יחשבו :
<h3>{מח}</h3>
וּבָהָ֑ר שָׁמִ֥יר וְיַתִּ֖יר וְשׂוֹכֹֽה׃
<h3>{מט}</h3>
וְדַנָּ֥ה וְקִרְיַת־סַנָּ֖ה הִ֥יא דְבִֽר׃
<h3>{נ}</h3>
וַעֲנָ֥ב וְאֶשְׁתְּמֹ֖ה וְעָנִֽים׃
<h3>{נא}</h3>
וְגֹ֥שֶׁן וְחֹלֹ֖ן וְגִלֹ֑ה עָרִ֥ים אַֽחַת־עֶשְׂרֵ֖ה וְחַצְרֵיהֶֽן׃
<h3>{נב}</h3>
אֲרַ֥ב וְרוּמָ֖ה וְאֶשְׁעָֽן׃
<h3>{נג}</h3>
(וינים) [וְיָנ֥וּם] וּבֵית־תַּפּ֖וּחַ וַאֲפֵֽקָה׃
<h3>{נד}</h3>
וְחֻמְטָ֗ה וְקִרְיַ֥ת אַרְבַּ֛ע הִ֥יא חֶבְר֖וֹן וְצִיעֹ֑ר עָרִ֥ים תֵּ֖שַׁע וְחַצְרֵיהֶֽן׃
<h3>{נה}</h3>
מָע֥וֹן ׀ כַּרְמֶ֖ל וָזִ֥יף וְיוּטָּֽה׃
<b style="color: gray;">מצודת דוד</b> <b>וזיף .</b> אין זה זיף האמור למעלה ( פסוק כד ) :
<h3>{נו}</h3>
וְיִזְרְעֶ֥אל וְיָקְדְעָ֖ם וְזָנֽוֹחַ׃
<h3>{נז}</h3>
הַקַּ֖יִן גִּבְעָ֣ה וְתִמְנָ֑ה עָרִ֥ים עֶ֖שֶׂר וְחַצְרֵיהֶֽן׃
<h3>{נח}</h3>
חַלְח֥וּל בֵּֽית־צ֖וּר וּגְדֽוֹר׃
<h3>{נט}</h3>
וּמַעֲרָ֥ת וּבֵית־עֲנ֖וֹת וְאֶלְתְּקֹ֑ן עָרִ֥ים שֵׁ֖שׁ וְחַצְרֵיהֶֽן׃
<h3>{ס}</h3>
קִרְיַת־בַּ֗עַל הִ֛יא קִרְיַ֥ת יְעָרִ֖ים וְהָֽרַבָּ֑ה עָרִ֥ים שְׁתַּ֖יִם וְחַצְרֵיהֶֽן׃
<h3>{סא}</h3>
בַּמִּדְבָּ֑ר בֵּ֚ית הָעֲרָבָ֔ה מִדִּ֖ין וּסְכָכָֽה׃
<h3>{סב}</h3>
וְהַנִּבְשָׁ֥ן וְעִיר־הַמֶּ֖לַח וְעֵ֣ין גֶּ֑דִי עָרִ֥ים שֵׁ֖שׁ וְחַצְרֵיהֶֽן׃
<h3>{סג}</h3>
וְאֶת־הַיְבוּסִי֙ יוֹשְׁבֵ֣י יְרֽוּשָׁלִַ֔ם לֹֽא־(יוכלו) [יָכְל֥וּ] בְנֵֽי־יְהוּדָ֖ה לְהֽוֹרִישָׁ֑ם וַיֵּ֨שֶׁב הַיְבוּסִ֜י אֶת־בְּנֵ֤י יְהוּדָה֙ בִּיר֣וּשָׁלִַ֔ם עַ֖ד הַיּ֥וֹם הַזֶּֽה׃
<b style="color: gray;">רש"י</b> <b>לא יכלו בני יהודה להורישם .</b> שנינו בספרי : רבי יהושע בן קרחה אומר יכולין היו , אלא שלא היו רשאין מחמת השבועה שנשבע אברהם לאבימלך , ויבוסי זה לא על שם האומה היה , אלא מגדל דוד שהיה בירושלים ושמו יבוס , ובני אותו מחוז מפלשתים היו , וכשכבשו בני יהודה את ירושלים לא הורישו את בני אותו מחוז :
<b style="color: gray;">מצודת דוד</b> <b>היבוסי .</b> שם האומה : <b>לא יכלו בני יהודה להורישם .</b> כי גם להם חלק מה בירושלים עם בני בנימין , כמו שאמרו רבותינו זכרונם לברכה ( זבחים נג ב ) רצועה היתה יוצאת מחלקו של יהודה וכו' :
<h2>יהושע פרק-טז</h2>
<h3>{א}</h3>
וַיֵּצֵ֨א הַגּוֹרָ֜ל לִבְנֵ֤י יוֹסֵף֙ מִיַּרְדֵּ֣ן יְרִיח֔וֹ לְמֵ֥י יְרִיח֖וֹ מִזְרָ֑חָה הַמִּדְבָּ֗ר עֹלֶ֧ה מִירִיח֛וֹ בָּהָ֖ר בֵּֽית־אֵֽל׃
<b style="color: gray;">רש"י</b> <b>ויצא הגורל לבני יוסף .</b> במצר צפוני של גמר כיבושו של יהושע נפל להם הגורל , כמו שכתוב למטה : ובני יוסף יעמדו על גבולם מצפון , והרבה מן הארץ היה בין בני יהודה ובין בני יוסף , שנטלו שאר השבטים אחריהם ( רצה לומר : ביניהם ) כמו שמצינו בשבט בנימין ( לקמן יח יא ) : ויצא גבול גורלם בין בני יהודה ובין בני יוסף : <b>מירדן יריחו למי יריחו מזרחה .</b> התחיל הגבול למזרח : <b>המדבר עולה מיריחו .</b> אל המדבר עולה הגבול מיריחו , ובא לו לצד מערב לבית אל :
<b style="color: gray;">מצודת דוד</b> <b>לבני יוסף .</b> הם מנשה ואפרים ונטלו סמוכים זה לזה אבל כל אחד נטל חלק לבד , וגם נחלתם מלאו כל האורך של ארץ ישראל ממזרח למערב , וכמו נחלת יהודה : <b>מירדן יריחו .</b> מן הירדן שממול יריחו התחיל למשוך הגבול ובא אל מזרח מי יריחו , והוא גבול הדרומי מן המזרח כלפי המערב : <b>המדבר עולה מיריחו .</b> רצה לומר , ממי יריחו עלה אל המדבר : <b>ובא בהר בית אל .</b> ולא זהו בית אל הקרויה לוז :
<h3>{ב}</h3>
וְיָצָ֥א מִבֵּֽית־אֵ֖ל ל֑וּזָה וְעָבַ֛ר אֶל־גְּב֥וּל הָאַרְכִּ֖י עֲטָרֽוֹת׃
<b style="color: gray;">מצודת דוד</b> <b>לוזה .</b> רצה לומר , מנגב לוז כמו שכתוב בגבול בנימן :
<h3>{ג}</h3>
וְיָֽרַד־יָ֜מָּה אֶל־גְּב֣וּל הַיַּפְלֵטִ֗י עַ֣ד גְּב֧וּל בֵּית־חוֹרֹ֛ן תַּחְתּ֖וֹן וְעַד־גָּ֑זֶר וְהָי֥וּ (תצאתו) [תֹצְאֹתָ֖יו] יָֽמָּה׃
<b style="color: gray;">מצודת דוד</b> <b>ימה .</b> לצד המערב : <b>עד גבול וכו' .</b> רצה לומר מנגב לבית חורון תחתון : <b>תוצאותיו .</b> סוף הגבול כלה אל הים הגדול :
<h3>{ד}</h3>
וַיִּנְחֲל֥וּ בְנֵי־יוֹסֵ֖ף מְנַשֶּׁ֥ה וְאֶפְרָֽיִם׃
<b style="color: gray;">מצודת דוד</b> <b>וינחלו .</b> בהרצועה ההיא נחלו מנשה ואפרים :
<h3>{ה}</h3>
וַיְהִ֛י גְּב֥וּל בְּנֵֽי־אֶפְרַ֖יִם לְמִשְׁפְּחֹתָ֑ם וַיְהִ֞י גְּב֤וּל נַחֲלָתָם֙ מִזְרָ֔חָה עַטְר֣וֹת אַדָּ֔ר עַד־בֵּ֥ית חוֹרֹ֖ן עֶלְיֽוֹן׃
<b style="color: gray;">רש"י</b> <b>מזרחה עטרות אדר .</b> למזרח מתחיל מעטרות אדר , ומשם רוחב תחומו עד בית חורון הרי רחבו :
<b style="color: gray;">מצודת דוד</b> <b>למשפחותם .</b> להנחלה הנחלקת לכל משפחותם : <b>מזרחה .</b> גבול הרוחב הפונה למזרח היה מעטרות אדר, שעמדה בצפונו של בנימן , עד <b>בית חורון עליון</b> שעמדה בנחלת אפרים. ולפי שמבית חורון עליון נתארך עוד הגבול כלפי מערב כמו שכתוב בענין, אם כן גם שם היה גבול ברוחב , לזה אמר מזרחה , רצה לומר , גבול הרוחב הפונה למזרח , ולא הגבול הפונה למערב :
<h3>{ו}</h3>
וְיָצָ֨א הַגְּב֜וּל הַיָּ֗מָּה הַֽמִּכְמְתָת֙ מִצָּפ֔וֹן וְנָסַ֧ב הַגְּב֛וּל מִזְרָ֖חָה תַּאֲנַ֣ת שִׁלֹ֑ה וְעָבַ֣ר אוֹת֔וֹ מִמִּזְרַ֖ח יָנֽוֹחָה׃
<b style="color: gray;">רש"י</b> <b>ויצא הגבול הימה .</b> ארכו היתה לצד המערב אל המכמתת , מצפון של המכמתת הולך החוט : <b>ונסב הגבול .</b> מתפשט רוחב התחום לצד צפון , והחוט יוצא בבליטתו במזרחה של תאנת שילה : <b>ועבר אותו .</b> ועבר הגבול את תאנת שילה , ועבר החוט ממזרח של ינוח , כל זה בליטת הרוחב , עד ויצא הירדן , ושם עיר ושמה תפוח , ומשם יסוב החוט למדת אורך הגבול ימה לנחל קנה :
<b style="color: gray;">מצודת דוד</b> <b>ויצא הגבול הימה .</b> מבית חורון עליון יצא הגבול להתארך עוד כלפי המערב מצפון למכמתת שהיתה מנחלת מנשה : <b>ונסב הגבול .</b> להרוחב כלפי הצפון למזרחה של תאנת שלה , ועבר את כל אורך תאנת שלה , ולא עבר סמוך לה כי אם ממזרח של ינוחה אשר עמדה למזרחה של תאנת שלה , ולא היה מנחלת אפרים לא תאנה שלה ולא ינוחה , ומנחלת מנשה היו :
<h3>{ז}</h3>
וְיָרַ֥ד מִיָּנ֖וֹחָה עֲטָר֣וֹת וְנַעֲרָ֑תָה וּפָגַע֙ בִּֽירִיח֔וֹ וְיָצָ֖א הַיַּרְדֵּֽן׃
<b style="color: gray;">מצודת דוד</b> <b>וירד .</b> כי שם כלה הרוחב וירד משם כלפי המזרח אל עטרות : <b>ופגע ביריחו .</b> הגבול פגע ביריחו , רצה לומר , במי יריחו , ועבר דרך בה וכלה הגבול אל הירדן :
<h3>{ח}</h3>
מִתַּפּ֜וּחַ יֵלֵ֨ךְ הַגְּב֥וּל יָ֙מָּה֙ נַ֣חַל קָנָ֔ה וְהָי֥וּ תֹצְאֹתָ֖יו הַיָּ֑מָּה זֹ֗את נַחֲלַ֛ת מַטֵּ֥ה בְנֵי־אֶפְרַ֖יִם לְמִשְׁפְּחֹתָֽם׃
<b style="color: gray;">מצודת דוד</b> <b>מתפוח .</b> היא עמדה אצל הירדן בגבול מנשה , אבל היתה לאפרים , כמו שכתוב בענין , וממנה היה נמשך גבול כלפי המערב ובא אל נחל קנה מנגב וסופו כלה אל הים , ובמקרא שלאחריו מפרש מה ענין הגבול הזה : <b>זאת .</b> רצה לומר , הגבול האמור במקראות שלפניו , סביב נחלת מטה בני אפרים הנחלק לכל משפחה ומשפחה :
<h3>{ט}</h3>
וְהֶעָרִ֗ים הַמִּבְדָּלוֹת֙ לִבְנֵ֣י אֶפְרַ֔יִם בְּת֖וֹךְ נַחֲלַ֣ת בְּנֵֽי־מְנַשֶּׁ֑ה כָּֽל־הֶעָרִ֖ים וְחַצְרֵיהֶֽן׃
<b style="color: gray;">רש"י</b> <b>והערים המבדלות .</b> וגם זה עוד מנחלת אפרים , ערים היו להם מובדלות מתחומו ומובלעות בתוך נחלת בני מנשה :
<b style="color: gray;">מצודת דוד</b> <b>והערים המבדלות .</b> רצה לומר , הערים של בני אפרים אשר היו מובדלות ומופרשות מגבול נחלתו , המה עמדו בתוך נחלת בני מנשה , בהגבול האמור במקרא שלפניו : <b>כל הערים .</b> אשר עמדו באורך הגבול ההיא המה וחצריהן היו של בני אפרים :
<h3>{י}</h3>
וְלֹ֣א הוֹרִ֔ישׁוּ אֶת־הַֽכְּנַעֲנִ֖י הַיּוֹשֵׁ֣ב בְּגָ֑זֶר וַיֵּ֨שֶׁב הַֽכְּנַעֲנִ֜י בְּקֶ֤רֶב אֶפְרַ֙יִם֙ עַד־הַיּ֣וֹם הַזֶּ֔ה וַיְהִ֖י לְמַס־עֹבֵֽד׃
<b style="color: gray;">מצודת דוד</b> <b>ולא הורישו .</b> חוזר על בני אפרים , כי גזר היה מנחלתם מן הערים אשר עמדו בהגבול ההולך מתפוח אל הים : <b>למס עובד .</b> רצה לומר , לא מס ממון , כי אם מס עבודה בגוף :
<h2>יהושע פרק-יז</h2>
<h3>{א}</h3>
וַיְהִ֤י הַגּוֹרָל֙ לְמַטֵּ֣ה מְנַשֶּׁ֔ה כִּי־ה֖וּא בְּכ֣וֹר יוֹסֵ֑ף לְמָכִיר֩ בְּכ֨וֹר מְנַשֶּׁ֜ה אֲבִ֣י הַגִּלְעָ֗ד כִּ֣י ה֤וּא הָיָה֙ אִ֣ישׁ מִלְחָמָ֔ה וַֽיְהִי־ל֖וֹ הַגִּלְעָ֥ד וְהַבָּשָֽׁן׃
<b style="color: gray;">רש"י</b> <b>למכיר בכור מנשה .</b> לפיכך נטל תחלה בימי משה בעבר הירדן , ויהי לו הגלעד והבשן :
<b style="color: gray;">מצודת דוד</b> <b>כי הוא בכור .</b> רצה לומר , אף שהוא הבכור והיה אם כן מהראוי לקחת גורלו ראשון , מכל מקום נתאחר מלקחת גורלו עד שלקח אפרים תחלה , ואחר זה היה הגורל למטה מנשה , וזה היה בעבור ברכת יעקב שהקדימו בכל דבר : <b>למכיר בכור מנשה .</b> רצה לומר , אבל בבני מנשה שלא היתה סיבה מה להקדים הצעיר להבכור , לזה לקח הבכור תחלה : <b>אבי הגלעד .</b> על שם בנו גלעד היה נקרא , או רצה לומר , שר הגלעד , ואמר על שם סופו : <b>איש מלחמה .</b> ובחר לשבת בעבר הירדן על הספר במקום סכנה , להראות לגוים את גבורתו , ולזה היה לו הגלעד והבשן :
<b style="color: gray;">מצודת ציון</b> <b>.</b> :
<h3>{ב}</h3>
וַ֠יְהִי לִבְנֵ֨י מְנַשֶּׁ֥ה הַנּוֹתָרִים֮ לְמִשְׁפְּחֹתָם֒ לִבְנֵ֨י אֲבִיעֶ֜זֶר וְלִבְנֵי־חֵ֗לֶק וְלִבְנֵ֤י אַשְׂרִיאֵל֙ וְלִבְנֵי־שֶׁ֔כֶם וְלִבְנֵי־חֵ֖פֶר וְלִבְנֵ֣י שְׁמִידָ֑ע אֵ֠לֶּה בְּנֵ֨י מְנַשֶּׁ֧ה בֶּן־יוֹסֵ֛ף הַזְּכָרִ֖ים לְמִשְׁפְּחֹתָֽם׃
<b style="color: gray;">מצודת דוד</b> <b>ויהי .</b> רצה לומר , ואחר זה היה הגורל לבני מנשה הנותרים , לכל משפחה ומשפחה : <b>הזכרים .</b> לפי שנאמר בענין שאף נקבות מבני מנשה לקחו נחלה ( פסוק ו ) לזה אמר הזכרים שבמשפחותם :
<h3>{ג}</h3>
וְלִצְלָפְחָד֩ בֶּן־חֵ֨פֶר בֶּן־גִּלְעָ֜ד בֶּן־מָכִ֣יר בֶּן־מְנַשֶּׁ֗ה לֹא־הָ֥יוּ ל֛וֹ בָּנִ֖ים כִּ֣י אִם־בָּנ֑וֹת וְאֵ֙לֶּה֙ שְׁמ֣וֹת בְּנֹתָ֔יו מַחְלָ֣ה וְנֹעָ֔ה חָגְלָ֥ה מִלְכָּ֖ה וְתִרְצָֽה׃
<h3>{ד}</h3>
וַתִּקְרַ֡בְנָה לִפְנֵי֩ אֶלְעָזָ֨ר הַכֹּהֵ֜ן וְלִפְנֵ֣י ׀ יְהוֹשֻׁ֣עַ בִּן־נ֗וּן וְלִפְנֵ֤י הַנְּשִׂיאִים֙ לֵאמֹ֔ר יְהוָה֙ צִוָּ֣ה אֶת־מֹשֶׁ֔ה לָֽתֶת־לָ֥נוּ נַחֲלָ֖ה בְּת֣וֹךְ אַחֵ֑ינוּ וַיִּתֵּ֨ן לָהֶ֜ם אֶל־פִּ֤י יְהוָה֙ נַֽחֲלָ֔ה בְּת֖וֹךְ אֲחֵ֥י אֲבִיהֶֽן׃
<b style="color: gray;">מצודת דוד</b> <b>אחינו .</b> רצה לומר , אחי אבינו : <b>אל פי ה' .</b> על פי ה' במצותו :
<h3>{ה}</h3>
וַיִּפְּל֥וּ חַבְלֵֽי־מְנַשֶּׁ֖ה עֲשָׂרָ֑ה לְבַ֞ד מֵאֶ֤רֶץ הַגִּלְעָד֙ וְהַבָּשָׁ֔ן אֲשֶׁ֖ר מֵעֵ֥בֶר לַיַּרְדֵּֽן׃
<b style="color: gray;">רש"י</b> <b>ויפלו חבלי מנשה עשרה .</b> ששה לששה בתי אבות המנויים למעלה , וארבע לבנות צלפחד , לא שתהא כל אחת בית אב לעצמה , אלא שנטלו ארבעה חלקים , חלק של אביהם שהיה מיוצאי מצרים , ולפי מנין היוצאים ממצרים נתחלקה הארץ , וחלקו עם אחיו בנכסי חפר אביו שהיה גם הוא מיוצאי מצרים , ושהיה בכור ונטל שני חלקים , ועוד היה להם חלק אחי אביהם שמת במדבר בלא בנים , ונטלו נחלה בחלקו , כך אמרו רבותינו בבבא בתרא ( קיח א ) , ולא הוזקק הכתוב להשמיענו מנין חלקי הבנות , אלא ללמד שנטלו חלק בכורה , ולהודיע שארץ ישראל חלק ירושה להם מוחזקת מאבותיהם , שאילולי כן אין הבכור נוטל בראוי כבמוחזק :
<b style="color: gray;">מצודת דוד</b> <b>חבלי מנשה עשרה .</b> בארץ ישראל עצמה לקחו עשרה מחוזות :
<b style="color: gray;">מצודת ציון</b> <b>חבלי .</b> המחוזות יקראו חבלים על שם : כי בחבל יחולק נחלה ( עמוס ז יז : ואדמתך בחבל תחולק ) :
<h3>{ו}</h3>
כִּ֚י בְּנ֣וֹת מְנַשֶּׁ֔ה נָחֲל֥וּ נַחֲלָ֖ה בְּת֣וֹךְ בָּנָ֑יו וְאֶ֙רֶץ֙ הַגִּלְעָ֔ד הָיְתָ֥ה לִבְנֵֽי־מְנַשֶּׁ֖ה הַנּֽוֹתָרִֽים׃
<b style="color: gray;">רש"י</b> <b>וארץ הגלעד .</b> שבעבר הירדן היתה לבני מנשה הנותרים :
<b style="color: gray;">מצודת דוד</b> <b>כי בנות מנשה וכו' .</b> רצה לומר , לפי שבנות מנשה גם המה לקחו נחלה , ובני מנשה הנותרים לקחו ארץ הגלעד , לזה היה ראוי ונכון שיקחו בארץ ישראל עצמה אלו העשרה מחוזות , לא פחות ולא יותר , כי החשבון הזה היה ראוי להם :
<h3>{ז}</h3>
וַיְהִ֤י גְבוּל־מְנַשֶּׁה֙ מֵֽאָשֵׁ֔ר הַֽמִּכְמְתָ֔ת אֲשֶׁ֖ר עַל־פְּנֵ֣י שְׁכֶ֑ם וְהָלַ֤ךְ הַגְּבוּל֙ אֶל־הַיָּמִ֔ין אֶל־יֹשְׁבֵ֖י עֵ֥ין תַּפּֽוּחַ׃
<b style="color: gray;">מצודת דוד</b> <b>ויהי גבול מנשה .</b> הרוחב מצפון כלפי הדרום היה מגבול בני אשר , אשר נחלו מצפון מנשה עד מכמתת , שעמדה מול מקצוע דרומית מערבית של נחלת אפרים , לפני שכם שהיתה משל אפרים אשר עמדה במקצוע דרומית מערבית : <b>והלך הגבול .</b> מן המערב כלפי המזרח , בצד הצפון : <b>אל הימין .</b> פונה היה באלכסון אל הדרום , ובא אל יושבי עין תפוח :
<h3>{ח}</h3>
לִמְנַשֶּׁ֕ה הָיְתָ֖ה אֶ֣רֶץ תַּפּ֑וּחַ וְתַפּ֛וּחַ אֶל־גְּב֥וּל מְנַשֶּׁ֖ה לִבְנֵ֥י אֶפְרָֽיִם׃
<b style="color: gray;">רש"י</b> <b>ארץ תפוח .</b> הכפרים והחצרים , ותפוח עצמה העיר היתה לבני אפרים : <b>אל גבול מנשה .</b> על מצר מנשה לסוף גבולו :
<b style="color: gray;">מצודת דוד</b> <b>ארץ תפוח .</b> המקומות אשר סביב תפוח , אבל העיר תפוח עצמה עם שעמדה בגבול מנשה , עם כל זה היתה לאפרים :
<h3>{ט}</h3>
וְיָרַ֣ד הַגְּבוּל֩ נַ֨חַל קָנָ֜ה נֶ֣גְבָּה לַנַּ֗חַל עָרִ֤ים הָאֵ֙לֶּה֙ לְאֶפְרַ֔יִם בְּת֖וֹךְ עָרֵ֣י מְנַשֶּׁ֑ה וּגְב֤וּל מְנַשֶּׁה֙ מִצְּפ֣וֹן לַנַּ֔חַל וַיְהִ֥י תֹצְאֹתָ֖יו הַיָּֽמָּה׃
<b style="color: gray;">רש"י</b> <b>ערים האלה .</b> מתפוח עד נחל קנה , לאפרים היו בתוך ערי מנשה :
<b style="color: gray;">מצודת דוד</b> <b>וירד הגבול .</b> רצה לומר הגבול אשר ירד מתפוח לנחל קנה , מדרום לנחל האמור למעלה , הערים האלה אשר עמדו בהגבול ההוא המה היו לאפרים , עם שעמדו בתוך ערי מנשה , וכמו שכתוב למעלה : <b>תוצאותיו .</b> סוף גבול מנשה כלה אל הים :
<h3>{י}</h3>
נֶ֣גְבָּה לְאֶפְרַ֗יִם וְצָפ֙וֹנָה֙ לִמְנַשֶּׁ֔ה וַיְהִ֥י הַיָּ֖ם גְּבוּל֑וֹ וּבְאָשֵׁר֙ יִפְגְּע֣וּן מִצָּפ֔וֹן וּבְיִשָּׂשכָ֖ר מִמִּזְרָֽח׃
<b style="color: gray;">רש"י</b> <b>נגבה לאפרים .</b> אפרים נטל חלקו מדרום לצד הארץ שבין בני יהודה לשאר השבטים : <b>וצפונה למנשה .</b> מנשה נטל לצד צפון :
<b style="color: gray;">מצודת דוד</b> <b>נגבה לאפרים .</b> בהרצועה שלקחו בני יוסף , לקח אפרים בדרומה , ומנשה בצפונה : <b>גבולו .</b> של מנשה : <b>ובאשר .</b> בגבול אשר : <b>יפגעון .</b> מנשה עם אשר בצפון מנשה : <b>ממזרח .</b> כי נחלת יששכר היתה אצל הירדן , למזרחה של מנשה :
<b style="color: gray;">מצודת ציון</b> <b>יפגעון .</b> יפגשון :
<h3>{יא}</h3>
וַיְהִ֨י לִמְנַשֶּׁ֜ה בְּיִשָּׂשכָ֣ר וּבְאָשֵׁ֗ר בֵּית־שְׁאָ֣ן וּ֠בְנוֹתֶיהָ וְיִבְלְעָ֨ם וּבְנוֹתֶ֜יהָ וְֽאֶת־יֹשְׁבֵ֧י דֹ֣אר וּבְנוֹתֶ֗יהָ וְיֹשְׁבֵ֤י עֵֽין־דֹּר֙ וּבְנֹתֶ֔יהָ וְיֹשְׁבֵ֤י תַעְנַךְ֙ וּבְנֹתֶ֔יהָ וְיֹשְׁבֵ֥י מְגִדּ֖וֹ וּבְנוֹתֶ֑יהָ שְׁלֹ֖שֶׁת הַנָּֽפֶת׃
<b style="color: gray;">רש"י</b> <b>שלשת הנפת .</b> תלתא פלכין , ושלשת הנפת הנזכרים כאן , של דאר ושל עין דור היו , כמו שאמור למעלה בספר זה ( יב כג ) : מלך דור לנפת דור , ובפסוק אחר אומר ( לעיל יא ב ) : לנפת דאר מים , וכאן כך הוא אומר : ואת יושבי דאר ובנותיה , שלשת הנפת שהיו לה :
<b style="color: gray;">מצודת דוד</b> <b>ויהי למנשה וכו' .</b> ערים היו לו למנשה בתוך נחלת יששכר ואשר , שהיו סמוכים אליו : <b>שלשת הנפת .</b> בשלש מחוזות עמדו הערים האלה :
<h3>{יב}</h3>
וְלֹ֤א יָכְלוּ֙ בְּנֵ֣י מְנַשֶּׁ֔ה לְהוֹרִ֖ישׁ אֶת־הֶֽעָרִ֣ים הָאֵ֑לֶּה וַיּ֙וֹאֶל֙ הַֽכְּנַעֲנִ֔י לָשֶׁ֖בֶת בָּאָ֥רֶץ הַזֹּֽאת׃
<b style="color: gray;">רש"י</b> <b>ויואל .</b> ויאבה :
<b style="color: gray;">מצודת ציון</b> <b>ויואל .</b> ענין רצון , כמו ( יהושע ז ז ) ולו הואלנו :
<h3>{יג}</h3>
וַֽיְהִ֗י כִּ֤י חָֽזְקוּ֙ בְּנֵ֣י יִשְׂרָאֵ֔ל וַיִּתְּנ֥וּ אֶת־הַֽכְּנַעֲנִ֖י לָמַ֑ס וְהוֹרֵ֖שׁ לֹ֥א הוֹרִישֽׁוֹ׃
<b style="color: gray;">מצודת ציון</b> <b>והורש .</b> ענין גרושין :
<h3>{יד}</h3>
וַֽיְדַבְּרוּ֙ בְּנֵ֣י יוֹסֵ֔ף אֶת־יְהוֹשֻׁ֖עַ לֵאמֹ֑ר מַדּוּעַ֩ נָתַ֨תָּה לִּ֜י נַחֲלָ֗ה גּוֹרָ֤ל אֶחָד֙ וְחֶ֣בֶל אֶחָ֔ד וַֽאֲנִ֣י עַם־רָ֔ב עַ֥ד אֲשֶׁר־עַד־כֹּ֖ה בֵּֽרְכַ֥נִי יְהוָֽה׃
<b style="color: gray;">רש"י</b> <b>וידברו בני יוסף .</b> שבט מנשה : <b>עד אשר עד כה ברכני ה' .</b> עד אשר ראית שנתרבה מנינו ממנין ראשון למנין שני עשרים אלף וחמש מאות כמנין 'כה' בגימטריא , במנין ראשון אתה מוצא במנשה בספר במדבר ( א לד ) : שנים ושלשים אלף ומאתים , ובפנחס ( שם כו לד ) : <b>שנים וחמשים אלף ושבע מאות .</b> דבר אחר : עד אשר עד כה , ברכה נאמרה לאברהם ( בראשית טו ה ) : <b>כה יהיה זרעך , נתקיימה בי .</b> ולפי פשוטו , עד אשר עד כה , עד אשר כך , כאשר אתה רואה :
<b style="color: gray;">מצודת דוד</b> <b>נתתה לי .</b> לכל בני יוסף למנשה ולאפרים : <b>נחלה גורל אחד .</b> רצה לומר , נחלה מועטת , כאלו היא גורל אחד ומחוז אחד : <b>עם רב .</b> ואין די לי בהנחלה הזאת : <b>עד כה .</b> עד אשר נתרבה כמו שאתה רואה :
<b style="color: gray;">מצודת ציון</b> <b>כה .</b> רצונו לומר כמו שאתה רואה :
<b style="color: gray;">רלב"ג</b> <b>והנה</b> זכר שנחל' בני יוסף באה יחד עד שכבר נכללה בגבולות אחרים כמו שנזכר פה , וזכר אחר זה שכבר נתרעמו מזה ליהושע ואמרו לו מדוע נתת לנו נחלה גורל אחד וחבל אחד ואני עם רב עד אשר עד כה ברכני ה' ולכן יתכן שיתוסף זרעם מאד בזה האופן עד שלא תכילם הארץ שנפלה להם בנחלה והנה יתבאר אופו רבויים מהמספר הנזכרים בפרשת פינחס שכבר היו יותר ממטה ראובן ושמעון ובזה נתקיים מה שאמר יעקב אפרים ומנשה כראובן ושמעון יהיו לי כמו שביארנו במקומו , או ירצו בגורל אחד גורל מוגבל שלא יתכן להם להרחיבו במה שעתיד והשיב להם יהושע מה שראוי שיתפייסו בו והוא שבתוך נחלתם בעצמה יתכן להם להרחיב גבולם וזה שבהר ההוא היה יער גדול ואם יכרתו העצים אשר בו יתכן להם לשבת בו :
<h3>{טו}</h3>
וַיֹּ֨אמֶר אֲלֵיהֶ֜ם יְהוֹשֻׁ֗עַ אִם־עַם־רַ֤ב אַתָּה֙ עֲלֵ֣ה לְךָ֣ הַיַּ֔עְרָה וּבֵרֵאתָ֤ לְךָ֙ שָׁ֔ם בְּאֶ֥רֶץ הַפְּרִזִּ֖י וְהָֽרְפָאִ֑ים כִּֽי־אָ֥ץ לְךָ֖ הַר־אֶפְרָֽיִם׃
<b style="color: gray;">רש"י</b> <b>אם עם רב אתה .</b> יש בך כח לכרות יערות ולפנותה כעין שקורין אישרטי''ר בלע''ז , ושם תבנה ערים : <b>ובראת .</b> לשון כריתה , כמו ( יחזקאל כג מז ) : וברא אתהן בחרבותם , אישרטרא''ש בלע''ז : <b>אץ .</b> דחוק : <b>לא ימצא לנו ההר .</b> כי אץ הוא לנו כאשר אמרת :
<b style="color: gray;">מצודת דוד</b> <b>עלה לך היערה .</b> רצה לומר , אם כן שאתה עם רב , תוכל לעלות ביער של הפרזי והרפאים , לכרות האילנות להיות לך מקום לשבת , כי אלו היית מתי מספר , לא היית יכול לעצור כח לכרות כל כך אילני יער , אבל הואיל ועם רב אתה יכול תוכל : <b>כי אץ לך .</b> אם דחוק וצר לך הר אפרים עם רוב גדלו :
<b style="color: gray;">מצודת ציון</b> <b>ובראת .</b> עניגו כריתה , כמו ( יחזקאל כג מז ) וברא אתהן בחרבותם : <b>אץ .</b> ענין מהירות , כמו ( לעיל י יט ) ולא אץ לבוא , ורצה לומר המקום צר וקטן ומהר יעברו מן הקצה אל הקצה :
<b style="color: gray;">רלב"ג</b> ועוד אמר להם שיפנו בארץ הפריזי והרפאים הסמוכים להם וילחמו עמהם ויירשו ארצם אם לא יספיק להם הר אפרים עם יערו וענו בני יוסף לא יספיק לנו ההר עם יערו ומה שאמרת לנו להלחם עם הפריזי והרפאים הנה לא נוכל כי רכב ברזל בכל הכנעני היושב בארץ העמק לאשר בבית שאן ובנותיה ולאשר בעמק יזרעאל :
<h3>{טז}</h3>
וַיֹּֽאמְרוּ֙ בְּנֵ֣י יוֹסֵ֔ף לֹֽא־יִמָּ֥צֵא לָ֖נוּ הָהָ֑ר וְרֶ֣כֶב בַּרְזֶ֗ל בְּכָל־הַֽכְּנַעֲנִי֙ הַיֹּשֵׁ֣ב בְּאֶֽרֶץ־הָעֵ֔מֶק לַֽאֲשֶׁ֤ר בְּבֵית־שְׁאָן֙ וּבְנוֹתֶ֔יהָ וְלַֽאֲשֶׁ֖ר בְּעֵ֥מֶק יִזְרְעֶֽאל׃
<b style="color: gray;">רש"י</b> <b>לא ימצא .</b> לא יספיק : <b>ורכב ברזל .</b> ומה שאתה אומר לעלות היערה ולכבוש בארץ הפרזי והרפאים , עם חזק הוא אותו כנעני ורכב ברזל לו , ואל תתמה אם קראו לפרזי ורפאים , כנעני , כי כולם בני כנען היו :
<b style="color: gray;">מצודת דוד</b> <b>לא ימצא לנו ההר .</b> אמת הדבר שאין מספיק לנו הר אפרים : <b>ורכב ברזל .</b> רצה לומר , ואם תשיב לומר , הלא נחלתם גם העמק , ועמו הלא יספיק , על זה נשיב אמרים כי יושבי העמק חזקים ביותר , ואנשי הרכב המה כברזל ואי אפשר לכבשם : <b>לאשר בבית שאן וכו' .</b> מפרש לומר שהם אשר בבית שאן וכו' הניתן לנחלת מנשה : <b>בעמק יזרעאל .</b> כי יזרעאל עצמה היתה מנחלת יששכר , ולבד העמק היתה מנחלתם :
<b style="color: gray;">מצודת ציון</b> <b>ימצא .</b> ענין די הספוק , כמו ( במדבר יא כב ) ומצא להם :
<h3>{יז}</h3>
וַיֹּ֤אמֶר יְהוֹשֻׁ֙עַ֙ אֶל־בֵּ֣ית יוֹסֵ֔ף לְאֶפְרַ֥יִם וְלִמְנַשֶּׁ֖ה לֵאמֹ֑ר עַם־רַ֣ב אַתָּ֗ה וְכֹ֤חַ גָּדוֹל֙ לָ֔ךְ לֹֽא־יִהְיֶ֥ה לְךָ֖ גּוֹרָ֥ל אֶחָֽד׃
<b style="color: gray;">מצודת דוד</b> <b>עם רב אתה .</b> ולזה יש לך כח גדול להלחם ולהרחיב את גבולך , שלא יהיה לך נחלה מועטת כאלו הוא גורל אחד :
<b style="color: gray;">רלב"ג</b> והשיב להם יהושע הנה באמת עם רב אתה וכח גדול לך מצד הרבוי אשר אתה מתרבה תמיד ולזה הוא מבואר שמה שנתתי לך איננו גורל אחד מוגבל שלא יתכן הרחבתו :
<h3>{יח}</h3>
כִּ֣י הַ֤ר יִֽהְיֶה־לָּךְ֙ כִּֽי־יַ֣עַר ה֔וּא וּבֵ֣רֵאת֔וֹ וְהָיָ֥ה לְךָ֖ תֹּֽצְאֹתָ֑יו כִּֽי־תוֹרִ֣ישׁ אֶת־הַֽכְּנַעֲנִ֗י כִּ֣י רֶ֤כֶב בַּרְזֶל֙ ל֔וֹ כִּ֥י חָזָ֖ק הֽוּא׃
<b style="color: gray;">רש"י</b> <b>כי הר יהיה לך .</b> אותו שאמרתי לך עלה לך היערה : <b>כי יער הוא ובראתו .</b> כי יער הוא ואינו ראוי אלא לעם רב ויבראוהו ויפנוהו : <b>ובראתו .</b> אתה שאתה עם רב : <b>והיה לך תוצאותיו כי תוריש את הכנעני .</b> על ידי שאתה עם רב : <b>כי רכב ברזל לו .</b> ואין אחד משאר השבטים כדאי להלחם בו : <b>כי חזק הוא .</b> ואתה יש בך היכולת ותורישנו . ורבותינו פירשו ( בבא בתרא קיח א ) : עלה לך היערה , החביאו עצמכם ביערות שלא תשלוט בכם עין הרע :
<b style="color: gray;">מצודת דוד</b> <b>כי הר יהיה לך .</b> רוצה לומר היער אשר אמרתי העומד בהר הנה זה יהיה לך מבלי טורח רב , כי יער הוא ולא ימצאו בה הרבה אנשים להלחם עמך : <b>ובראתו .</b> ואתה תכרות האילנות לשבת בה , ובזה יהיה לך תוצאותיו , רצה לומר , הגבול היוצא מההר ההוא ולהלאה : <b>כי תוריש .</b> כי במה שתשב בהר , תוכל בקלות לרשת את הכנעני היושב בעמק אשר בבית שאן וכו' : <b>כי רכב .</b> אף שיש לו אנשי רכב כברזל ואף שהוא חזק , כי היושב למעלה בהר מאד יתחזק על היושב מתחת בעמק :
<b style="color: gray;">רלב"ג</b> וזה כי הר יהיה לך תוכל להרחיב את גבולך בו כי יער הוא ובראתו וזה ממה שיתכן לך בקלות מצד היותך עם רב והיה לך עוד תוצאות ההר ההוא ותרחיב גבולך מהצד ההוא כי תוריש את הכנעני מצד כחך הגדול והמלחמה עמו לא יתכן לזולתך משאר השבטים לפי שרכב ברזל לו וחזק הוא אך אתה תנצחהו כי עם גדול אתה וכח גדול לך :
<h2>יהושע פרק-יח</h2>
<h3>{א}</h3>
וַיִּקָּ֨הֲל֜וּ כָּל־עֲדַ֤ת בְּנֵֽי־יִשְׂרָאֵל֙ שִׁלֹ֔ה וַיַּשְׁכִּ֥ינוּ שָׁ֖ם אֶת־אֹ֣הֶל מוֹעֵ֑ד וְהָאָ֥רֶץ נִכְבְּשָׁ֖ה לִפְנֵיהֶֽם׃
<b style="color: gray;">רש"י</b> <b>וישכינו שם את אהל מועד .</b> שעשו במדבר , ולא היה שם תקרה , אלא בית של אבנים מלמטן ויריעות מלמעלן , כך שנינו בשחיטת קדשים ( זבחים נד ב ) : <b>והארץ נכבשה לפניהם .</b> משנקבע המשכן , היתה הארץ נוחה ליכבש לפניהם :
<b style="color: gray;">מצודת דוד</b> <b>והארץ נכבשה .</b> מעת השכינו את אהל מועד בשלה , שהיתה בנחלת בני יוסף , עזרם ה' וכבשו הארץ , מה שלא יכלו לכבוש מקודם , כמו שכתוב למעלה ( יז יב ) :
<b style="color: gray;">רלב"ג</b> והנה זכר אחר זה שכבר נקהלו כל עדת בני ישראל שילה וישכינו שם את אוהל מועד ולקחוהו מהגלגל והנה זכר שהארץ אשר נכבש' היתה לפניהם והיו רואין אותה וחלקו אותה לשבטים הנזכרים שיצאה נחלתם בכללה תוך המקום הנכבש ואולם השבטים הנשארים לא נתבררה נחלתם עדין בכללות ואף על פי שנתברר מה שיגיע לנחלתם מהארץ הנכבש' ולזה אמר שכבר נותרו בבני ישראל אשר לא חלקו את נחלתם שבעה שבטים וכו' :
<h3>{ב}</h3>
וַיִּוָּֽתְרוּ֙ בִּבְנֵ֣י יִשְׂרָאֵ֔ל אֲשֶׁ֥ר לֹֽא־חָלְק֖וּ אֶת־נַֽחֲלָתָ֑ם שִׁבְעָ֖ה שְׁבָטִֽים׃
<b style="color: gray;">רש"י</b> <b>שבעה שבטים .</b> שכבר קבלו נחלתן ראובן וגד וחצי שבט מנשה , בימי משה בעבר הירדן , ובארץ כנען כבר נפל גורל ליהודה ולאפרים ולחצי שבט מנשה , הרי חמשה שבטים :
<b style="color: gray;">מצודת דוד</b> <b>אשר לא חלקו .</b> היות כי לא ידעו עדיין גבולות הארץ לחלקם בגורל : <b>שבעה שבטים .</b> כי לחמשה כבר חלקו , כי משה חלק לבני ראובן ולבני גד ולחצי מנשה ( במדבר לב לג ) ויהושע חלק לבני יהודה ולבני אפרים ולחצי מנשה :
<b style="color: gray;">מצודת ציון</b> <b>ויותרו .</b> מלשון נותר :
<h3>{ג}</h3>
וַיֹּ֥אמֶר יְהוֹשֻׁ֖עַ אֶל־בְּנֵ֣י יִשְׂרָאֵ֑ל עַד־אָ֙נָה֙ אַתֶּ֣ם מִתְרַפִּ֔ים לָבוֹא֙ לָרֶ֣שֶׁת אֶת־הָאָ֔רֶץ אֲשֶׁר֙ נָתַ֣ן לָכֶ֔ם יְהוָ֖ה אֱלֹהֵ֥י אֲבֽוֹתֵיכֶֽם׃
<b style="color: gray;">רש"י</b> <b>מתרפים .</b> מתרשלין :
<b style="color: gray;">מצודת דוד</b> <b>עד אנה וכו' אשר נתן וכו' .</b> רצה לומר , הן ידעתי מחשבותיכם מה שאינכם שולחים לכתוב גבולות הארץ ולחלקה , כי תחשבו אם כל אחד יכיר חלקו פן יפרדו איש מאחיו ולא ילחם האחד בעבור חלק האחר , ולזה אמר עד מתי יהיה לכם רפיון ידים , הלא ה' הוא הנותן לכם את הארץ , ואם כן אף בשלא יעזור האחד לחבירו , תוכלו להם , כי ה' ילחם לכם :
<b style="color: gray;">מצודת ציון</b> <b>עד אנה .</b> עד מתי : <b>מתרפים.</b> מלשון רפיון :
<h3>{ד}</h3>
הָב֥וּ לָכֶ֛ם שְׁלֹשָׁ֥ה אֲנָשִׁ֖ים לַשָּׁ֑בֶט וְאֶשְׁלָחֵ֗ם וְיָקֻ֜מוּ וְיִֽתְהַלְּכ֥וּ בָאָ֛רֶץ וְיִכְתְּב֥וּ אוֹתָ֛הּ לְפִ֥י נַֽחֲלָתָ֖ם וְיָבֹ֥אוּ אֵלָֽי׃
<b style="color: gray;">רש"י</b> <b>לשבט .</b> לכל שבט מן השבעה : <b>לפי נחלתם .</b> לשבעה חלקים , ולא בשוה אלא לפי השבטים הראויין לחלקם , לרב לפי רובו ולמעט לפי מיעוטו , כמה שנאמר ( במדבר כו נד ) : לרב תרבה נחלתו ולמעט תמעיט נחלתו וגו' :
<b style="color: gray;">מצודת דוד</b> <b>לפי נחלתם .</b> לפי מספר החלקים המצטרך להנחיל :
<b style="color: gray;">מצודת ציון</b> <b>הבו .</b> ענינו הזמנה , כמו ( בראשית יא ג ) הבה נלבנה :
<b style="color: gray;">רלב"ג</b> לזה צוה יהושע שישלחו שלשה אנשים לשבט ויתהלכו בארץ ויכתבו אותה לפי נחלתם ויבאו אליו כדי להשלים להם הארץ בכללה וזה לאות שאחר שנתחלקה הארץ אשר כבשו יהושע ובני ישראל הוציאו אוהל מועד מהגלגל ולזה אמרו רז''ל שכבר עמד שם י''ד שנה שבע שכבשו ושבע שחלקו והנה יספק מספק איך צוה להם לכתוב את הארץ שבעה חלקים והנה לא היו השבטים שוים והתורה צותה להרבות לרב נחלתו ולהמעיט למעט ואם אמרנו שהם היו יודעים מספר כל שבט ושכט אשר להם תחלק הארץ ולפי היחס ההוא היו כותבים החלקים הנה לא יהיה רושם ליריית הגורל אחר זה כי לא יתכן שיגיע לשבט ההוא כי אם החלק אשר כתבו לו לפי היחס הנכון בעיני ששבעת החלקים היו שוים וירה הגורל אחר זה יהושע לפני ה' בשילה ומשם לקח כל אחד מהשבטים ההם חלקו לפי הראוי לו אם מעט הוסיפו לו החלק הראוי לו ואם היה יותר רב מהראוי לו פחתו לו :
<h3>{ה}</h3>
וְהִֽתְחַלְּק֥וּ אֹתָ֖הּ לְשִׁבְעָ֣ה חֲלָקִ֑ים יְהוּדָ֞ה יַעֲמֹ֤ד עַל־גְּבוּלוֹ֙ מִנֶּ֔גֶב וּבֵ֥ית יוֹסֵ֛ף יַעַמְד֥וּ עַל־גְּבוּלָ֖ם מִצָּפֽוֹן׃
<b style="color: gray;">רש"י</b> <b>והתחלקו אתה לשבעה חלקים .</b> אותה שנכבשה כבר והעתידה ליכבש : <b>יהודה יעמד על גבולו מנגב .</b> ארץ ישראל ששם נפל לו גורל כל המצר הדרומי : <b>ובית יוסף וגו' מצפון .</b> צפוני למה שנכבש כבר , ועוד יש הרבה לכבוש צד המצר מבעל גד עד לבא חמת , שהוא אצל הר ההר במצר צפוני , והשבע שבטים יחלקו אותה שבין יהודה ליוסף , ואותה העומדת ליכבש :
<b style="color: gray;">מצודת דוד</b> <b>לשבעה חלקים .</b> כי עוד לשבעה ינחילו , כי יהודה יעמוד לנחול גבולו מנגב ארץ ישראל , ובית יוסף יעמדו לנחול גבולם מצפון ממה שכבר נכבש , ונשארו עוד שבעה :
<h3>{ו}</h3>
וְאַתֶּ֞ם תִּכְתְּב֤וּ אֶת־הָאָ֙רֶץ֙ שִׁבְעָ֣ה חֲלָקִ֔ים וַֽהֲבֵאתֶ֥ם אֵלַ֖י הֵ֑נָּה וְיָרִ֨יתִי לָכֶ֤ם גּוֹרָל֙ פֹּ֔ה לִפְנֵ֖י יְהוָ֥ה אֱלֹהֵֽינוּ׃
<b style="color: gray;">רש"י</b> <b>ויריתי .</b> והשלכתי , כמו ( שמות טו ד ) : ירה בים :
<b style="color: gray;">מצודת דוד</b> <b>ואתם .</b> רצה לומר , השלוחים ההולכים במקום כולכם :
<b style="color: gray;">מצודת ציון</b> <b>הנה .</b> להמקום הזה : <b>ויריתי .</b> והשלכתי , כמו ( שמות טו ד ) ירה בים : <b>פה .</b> במקום הזה :
<h3>{ז}</h3>
כִּ֠י אֵֽין־חֵ֤לֶק לַלְוִיִּם֙ בְּקִרְבְּכֶ֔ם כִּֽי־כְהֻנַּ֥ת יְהוָ֖ה נַחֲלָת֑וֹ וְגָ֡ד וּרְאוּבֵ֡ן וַחֲצִי֩ שֵׁ֨בֶט הַֽמְנַשֶּׁ֜ה לָקְח֣וּ נַחֲלָתָ֗ם מֵעֵ֤בֶר לַיַּרְדֵּן֙ מִזְרָ֔חָה אֲשֶׁר֙ נָתַ֣ן לָהֶ֔ם מֹשֶׁ֖ה עֶ֥בֶד יְהוָֽה׃
<b style="color: gray;">מצודת דוד</b> <b>כי אין חלק .</b> יבאר עוד למה שבעה חלקים , ואמר כי אין חלק ללוים , וגד וראובן וחצי מנשה לקחו וכו' , והלא ליהודה ולבית יוסף חלק הששי , ונשארו עוד שבעה : <b>כהונת ה' .</b> הראוי להם לקחת חלף עבודת כהונתם :
<h3>{ח}</h3>
וַיָּקֻ֥מוּ הָאֲנָשִׁ֖ים וַיֵּלֵ֑כוּ וַיְצַ֣ו יְהוֹשֻׁ֡עַ אֶת־הַהֹלְכִים֩ לִכְתֹּ֨ב אֶת־הָאָ֜רֶץ לֵאמֹ֗ר לְ֠כוּ וְהִתְהַלְּכ֨וּ בָאָ֜רֶץ וְכִתְב֤וּ אוֹתָהּ֙ וְשׁ֣וּבוּ אֵלַ֔י וּ֠פֹה אַשְׁלִ֨יךְ לָכֶ֥ם גּוֹרָ֛ל לִפְנֵ֥י יְהוָ֖ה בְּשִׁלֹֽה׃
<b style="color: gray;">מצודת דוד</b> <b>האנשים .</b> השלוחים : <b>ויצו יהושע .</b> רצה לומר , זרז אותם על זאת :
<h3>{ט}</h3>
וַיֵּלְכ֤וּ הָֽאֲנָשִׁים֙ וַיַּעַבְר֣וּ בָאָ֔רֶץ וַיִּכְתְּב֧וּהָ לֶֽעָרִ֛ים לְשִׁבְעָ֥ה חֲלָקִ֖ים עַל־סֵ֑פֶר וַיָּבֹ֧אוּ אֶל־יְהוֹשֻׁ֛עַ אֶל־הַֽמַּחֲנֶ֖ה שִׁלֹֽה׃
<b style="color: gray;">מצודת דוד</b> <b>לערים .</b> לפי גודל הערים , עיר גדולה מול שתי עיירות קטנות :
<h3>{י}</h3>
וַיַּשְׁלֵךְ֩ לָהֶ֨ם יְהוֹשֻׁ֧עַ גּוֹרָ֛ל בְּשִׁלֹ֖ה לִפְנֵ֣י יְהוָ֑ה וַיְחַלֶּק־שָׁ֨ם יְהוֹשֻׁ֧עַ אֶת־הָאָ֛רֶץ לִבְנֵ֥י יִשְׂרָאֵ֖ל כְּמַחְלְקֹתָֽם׃
<b style="color: gray;">מצודת דוד</b> <b>כמחלקותם .</b> כפי החלוקה המפורשת במקראות שלפנינו :
<h3>{יא}</h3>
וַיַּ֗עַל גּוֹרַ֛ל מַטֵּ֥ה בְנֵֽי־בִנְיָמִ֖ן לְמִשְׁפְּחֹתָ֑ם וַיֵּצֵא֙ גְּב֣וּל גּֽוֹרָלָ֔ם בֵּ֚ין בְּנֵ֣י יְהוּדָ֔ה וּבֵ֖ין בְּנֵ֥י יוֹסֵֽף׃
<b style="color: gray;">מצודת דוד</b> <b>למשפחותם .</b> הנחלק לפי המשפחות :
<h3>{יב}</h3>
וַיְהִ֨י לָהֶ֧ם הַגְּב֛וּל לִפְאַ֥ת צָפ֖וֹנָה מִן־הַיַּרְדֵּ֑ן וְעָלָ֣ה הַגְּבוּל֩ אֶל־כֶּ֨תֶף יְרִיח֜וֹ מִצָּפ֗וֹן וְעָלָ֤ה בָהָר֙ יָ֔מָּה (והיה) [וְהָיוּ֙] תֹּֽצְאֹתָ֔יו מִדְבַּ֖רָה בֵּ֥ית אָֽוֶן׃
<b style="color: gray;">רש"י</b> <b>ויהי להם הגבול לפאת צפונה .</b> ויהי מצר גבול הצפוני שלהם מן הירדן , שבמזרח מתחיל המצר , ועלה אל כתף יריחו מצפון , ועלה משם אל המערב אל עבר יריחו , ומושך החוט בצפונה של יריחו , נמצאת יריחו לפנים מן החוט בחלק בנימין : <b>מדברה בית און .</b> למדבר של בית און :
<b style="color: gray;">מצודת דוד</b> <b>לפאת צפונה .</b> מן המזרח כלפי המערב היה התחלת הגבול מן הירדן : <b>מצפון .</b> אם כן היתה יריחו לפנים מן הגבול , ומשל בנימין היתה : <b>בהר .</b> הוא הר בית אל המוזכר בגבול בני יוסף : <b>ימה .</b> לצד המערב : <b>תוצאתיו .</b> סוף הגבול בזה הרוחב , ומשם והלאה נכנס חוט המיצר לפנים ונתקצר נחלתו :
<h3>{יג}</h3>
וְעָבַר֩ מִשָּׁ֨ם הַגְּב֜וּל ל֗וּזָה אֶל־כֶּ֤תֶף ל֙וּזָה֙ נֶ֔גְבָּה הִ֖יא בֵּֽית־אֵ֑ל וְיָרַ֤ד הַגְּבוּל֙ עַטְר֣וֹת אַדָּ֔ר עַל־הָהָ֕ר אֲשֶׁ֛ר מִנֶּ֥גֶב לְבֵית־חֹר֖וֹן תַּחְתּֽוֹן׃
<b style="color: gray;">רש"י</b> <b>ועבר משם .</b> לצד המערב : <b>לוזה אל כתף לוזה נגבה היא בית אל .</b> שקראה יעקב ( בראשית כח יט ) , ולא זו היא בית אל שאצל העי , שהרי אומר בגבול יוסף ( לעיל טז ב ) : ויצא מבית אל לוזה , למדנו ששנים היו , ולוז לא בחלק בנימין היתה , שהרי חוט המצר מלוז ולפנים הוא , כמו שהוא אומר ( פסוק יג ) : אל כתף לוזה נגבה , החוט הולך בדרומה של לוז , נמצאת לוז מן החוט ולחוץ בנחלת בני יוסף , ובית אל היתה בחלק בנימין , כמו שכתוב למטה ( להלן פסוק כב ) בענין :
<b style="color: gray;">מצודת דוד</b> <b>נגבה .</b> אם כן לא היתה לוז מנחלת בנימין , ומשל אפרים היתה : <b>היא בית אל .</b> כי יעקב קרא ללוז בית אל כמו שאמור בתורה ( בראשית כח יט ) , ולא זה הוא בית אל שעמדה אצל העי , אשר היתה מנחלת בנימין : <b>על ההר מנגב לבית חרון תחתון .</b> ולא היתה אם כן מנחלתו , ומשל אפרים היתה :
<h3>{יד}</h3>
וְתָאַ֣ר הַגְּבוּל֩ וְנָסַ֨ב לִפְאַת־יָ֜ם נֶ֗גְבָּה מִן־הָהָר֙ אֲשֶׁ֨ר עַל־פְּנֵ֥י בֵית־חֹרוֹן֮ נֶגְבָּה֒ (והיה) [וְהָי֣וּ] תֹֽצְאֹתָ֗יו אֶל־קִרְיַת־בַּ֙עַל֙ הִ֚יא קִרְיַ֣ת יְעָרִ֔ים עִ֖יר בְּנֵ֣י יְהוּדָ֑ה זֹ֖את פְּאַת־יָֽם׃
<b style="color: gray;">רש"י</b> <b>ותאר הגבול ונסב לפאת ים נגבה .</b> בעטרות אדר כלה אורך הצפוני מן המזרח למערב , ומשם נסב החוט לגבול המערב של בנימין לילך נגבה מן הצפון לדרום , חוט המערבית מן ההר אשר על פני בית חורון נגבה מן ההר אשר בדרומה של בית חורון , משם היה מתחיל מקצוע מערבית צפונית של בנימן , ובא לו החוט מצפון לדרום : <b>והיו תצאותיו .</b> מקצוע מערבית דרומית שלו אל קרית יערים של יהודה , נמצא רוחב גבול בנימין נוטל כל רוחב הארץ שבין יהודה לאפרים , גבול דרומי שלו עם גבול צפונית של יהודה , ושם היתה ירושלים כמו שאמור למטה בענין , לפיכך היה לשני השבטים חלק בה , וגבול צפוני של בנימין ודרומי של אפרים נוגעין זה בזה , ושם היתה שילה בחלק אפרים , כמה שנאמר ( תהלים עח ס סז ) : ויטש משכן שילה וגו' וימאס באהל יוסף ובשבט אפרים לא בחר , ואף לבנימין היה בו חלק , וכן שנינו בשחיטת קדשים ( זבחים נד ב ) : בג' מקומות שרתה להם שכינה לישראל , בשילה ונוב ובית העולמים , ובכולן לא שרתה אלא בחלקו של בנימין : <b>זאת פאת ים .</b> רוח מערבי מעטרות אדר עד קרית יערים :
<b style="color: gray;">מצודת דוד</b> <b>ותאר הגבול .</b> הגבול סובב בפאת המערבי מן הצפון אל הדרום : <b>מן ההר .</b> הגבול נמשך מן ההר וכו' העומד בצפון והלך כלפי הדרום , וכלה הגבול בקרית בעל היא קרית יערים , שהיא במיצר הצפוני של יהודה :
<b style="color: gray;">מצודת ציון</b> <b>ותאר .</b> וסבב :
<h3>{טו}</h3>
וּפְאַת־נֶ֕גְבָּה מִקְצֵ֖ה קִרְיַ֣ת יְעָרִ֑ים וְיָצָ֤א הַגְּבוּל֙ יָ֔מָּה וְיָצָ֕א אֶל־מַעְיַ֖ן מֵ֥י נֶפְתּֽוֹחַ׃
<b style="color: gray;">רש"י</b> <b>ופאת נגבה .</b> מצר (נ''א מצד) דרומי לבנימין והוא צפוני של יהודה , וכל התחומין המנוין כאן נמנו בצפונה של יהודה , וכל מקום שכתוב כאן וירד , כתוב ביהודה ועלה , לפי שכאן הוא מונה מן המערב למזרח , ושם מונה מן המזרח למערב : <b>ויצא הגבול ימה .</b> אל ים אחד ולא ידעתי איזה ים הוא :
<b style="color: gray;">מצודת דוד</b> <b>ופאת נגבה .</b> גבול הדרומי מן המערב כלפי המזרח היה מתחיל מקצה קרית יערים : <b>ימה .</b> אל הים , ולא זהו ים הגדול העומד במערב , והים הזה היה מצפון יהודה ועם כי לא הוזכר למעלה , וכמו כן ימצא בהרבה מקומות שבאחד יזכיר ולא בשני , עם שהיה גבולם זה אצל זה :
<h3>{טז}</h3>
וְיָרַ֨ד הַגְּב֜וּל אֶל־קְצֵ֣ה הָהָ֗ר אֲשֶׁר֙ עַל־פְּנֵי֙ גֵּ֣י בֶן־הִנֹּ֔ם אֲשֶׁ֛ר בְּעֵ֥מֶק רְפָאִ֖ים צָפ֑וֹנָה וְיָרַד֩ גֵּ֨י הִנֹּ֜ם אֶל־כֶּ֤תֶף הַיְבוּסִי֙ נֶ֔גְבָּה וְיָרַ֖ד עֵ֥ין רֹגֵֽל׃
<b style="color: gray;">מצודת דוד</b> <b>וירד הגבול .</b> כי מעין מי נפתוח , שהיא עין עיטם ( זבחים נד ב רש''י ד''ה סבור ) היתה במקום הגבוה שבכל ארץ ישראל , לזה אמר 'וירד' : <b>אשר בעמק רפאים .</b> ההר עמד בעמק רפאים בצפונה : <b>אל כתף .</b> אשר עמדה בכתף היבוסי מנגב , אם כן היבוסי היא ירושלים עמדה בנחלת בנימין :
<h3>{יז}</h3>
וְתָאַ֣ר מִצָּפ֗וֹן וְיָצָא֙ עֵ֣ין שֶׁ֔מֶשׁ וְיָצָא֙ אֶל־גְּלִיל֔וֹת אֲשֶׁר־נֹ֖כַח מַעֲלֵ֣ה אֲדֻמִּ֑ים וְיָרַ֕ד אֶ֥בֶן בֹּ֖הַן בֶּן־רְאוּבֵֽן׃
<b style="color: gray;">מצודת דוד</b> <b>ותאר מצפון .</b> הגבול בא בפאת מערב וסיבב את עין רוגל מצפונו , והיתה אם כן משל יהודה : <b>ויצא עין שמש .</b> מן עין רוגל יצא לעין שמש : <b>אל גלילות .</b> היא גלגל האמור בגבול יהודה הצפוני , ובשני השמות נקראה , ואצל גלגל יצא הגבול כלפי הדרום , ונתרחב נחלת בנימין :
<b style="color: gray;">מצודת ציון</b> <b>נכח .</b> נגד :
<h3>{יח}</h3>
וְעָבַ֛ר אֶל־כֶּ֥תֶף מוּל־הָֽעֲרָבָ֖ה צָפ֑וֹנָה וְיָרַ֖ד הָעֲרָבָֽתָה׃
<b style="color: gray;">מצודת דוד</b> <b>ועבר .</b> משם עבר מעבר המקום הנקרא מול הערבה בצד הצפוני , ולא היתה אם כן מנחלת בנימין : <b>הערבתה .</b> היא בית הערבה המוזכר בגבול יהודה , והגבול היה מצפונו :
<h3>{יט}</h3>
וְעָבַ֨ר הַגְּב֜וּל אֶל־כֶּ֣תֶף בֵּית־חָגְלָה֮ צָפוֹנָה֒ (והיה) [וְהָי֣וּ ׀] (תצאותיו) [תֹּצְא֣וֹת] הַגְּב֗וּל אֶל־לְשׁ֤וֹן יָם־הַמֶּ֙לַח֙ צָפ֔וֹנָה אֶל־קְצֵ֥ה הַיַּרְדֵּ֖ן נֶ֑גְבָּה זֶ֖ה גְּב֥וּל נֶֽגֶב׃
<b style="color: gray;">רש"י</b> <b>אל לשון ים המלח צפונה .</b> בצפונו של לשון , נמצא כל הלשון בחלקו של יהודה : <b>אל קצה הירדן .</b> מקום שהירדן נופל בים המלח , והוא נמנה מקצוע מזרחית צפונית ליהודה , וכאן הוא מונה מקצוע דרומית מזרחית לבנימין :
<b style="color: gray;">מצודת דוד</b> <b>בית חגלה צפונה .</b> וגם היא לא היתה מנחלת בנימין ( ומה שהוזכר בנחלת בנימין 'בית חגלה' , היא עיר אחרת ששמה כשמה ) לשון ים המלח וכו' . רצה לומר , במקום שהירדן נופל בים המלח , והוא קצה הדרומי מהירדן , וקצה הצפוני מהים : <b>זה גבול נגב .</b> ממערב כלפי המזרח :
<b style="color: gray;">מצודת ציון</b> <b>לשון .</b> קצה הים המשוך כלשון :
<h3>{כ}</h3>
וְהַיַּרְדֵּ֥ן יִגְבֹּל־אֹת֖וֹ לִפְאַת־קֵ֑דְמָה זֹ֡את נַחֲלַת֩ בְּנֵ֨י בִנְיָמִ֧ן לִגְבֽוּלֹתֶ֛יהָ סָבִ֖יב לְמִשְׁפְּחֹתָֽם׃
<b style="color: gray;">רש"י</b> <b>והירדן יגבול אתו לפאת קדמה .</b> הירדן היה לו לבנימין מצר מזרחי , שהירדן הולך על פני רוחב כל גבולו למזרח :
<b style="color: gray;">מצודת דוד</b> <b>יגבול אתו .</b> יהיה לו לגבול בפאת המזרחי : <b>לגבולותיה .</b> את הגבולות המגבילים סביב את הנחלק לכל בני משפחותם :
<h3>{כא}</h3>
וְהָי֣וּ הֶֽעָרִ֗ים לְמַטֵּ֛ה בְּנֵ֥י בִנְיָמִ֖ן לְמִשְׁפְּחֽוֹתֵיהֶ֑ם יְרִיח֥וֹ וּבֵית־חָגְלָ֖ה וְעֵ֥מֶק קְצִֽיץ׃
<b style="color: gray;">מצודת דוד</b> <b>למשפחותיהם .</b> הנחלק למשפחותיהם :
<h3>{כב}</h3>
וּבֵ֧ית הָֽעֲרָבָ֛ה וּצְמָרַ֖יִם וּבֵֽית־אֵֽל׃
<h3>{כג}</h3>
וְהָעַוִּ֥ים וְהַפָּרָ֖ה וְעָפְרָֽה׃
<h3>{כד}</h3>
וּכְפַ֧ר (העמני) [הָֽעַמֹּנָ֛ה] וְהָֽעָפְנִ֖י וָגָ֑בַע עָרִ֥ים שְׁתֵּים־עֶשְׂרֵ֖ה וְחַצְרֵיהֶֽן׃
<h3>{כה}</h3>
גִּבְע֥וֹן וְהָֽרָמָ֖ה וּבְאֵרֽוֹת׃
<h3>{כו}</h3>
וְהַמִּצְפֶּ֥ה וְהַכְּפִירָ֖ה וְהַמֹּצָֽה׃
<h3>{כז}</h3>
וְרֶ֥קֶם וְיִרְפְּאֵ֖ל וְתַרְאֲלָֽה׃
<h3>{כח}</h3>
וְצֵלַ֡ע הָאֶ֜לֶף וְהַיְבוּסִ֨י הִ֤יא יְרֽוּשָׁלִַ֙ם֙ גִּבְעַ֣ת קִרְיַ֔ת עָרִ֥ים אַרְבַּֽע־עֶשְׂרֵ֖ה וְחַצְרֵיהֶ֑ן זֹ֛את נַֽחֲלַ֥ת בְּנֵֽי־בִנְיָמִ֖ן לְמִשְׁפְּחֹתָֽם׃
<b style="color: gray;">רש"י</b> <b>וצלע האלף והיבוסי היא ירושלים .</b> כל אחת עיר לעצמה , וכן גבעת , קרית , חמש ערים בפסוק זה :
<b style="color: gray;">מצודת דוד</b> <b>וצלע האלף .</b> ה' עיירות במקרא זה : צלע א' , האלף ב' , ירושלים ג' , גבעת ד' , קרית ה' :
<h2>יהושע פרק-יט</h2>
<h3>{א}</h3>
וַיֵּצֵ֞א הַגּוֹרָ֤ל הַשֵּׁנִי֙ לְשִׁמְע֔וֹן לְמַטֵּ֥ה בְנֵֽי־שִׁמְע֖וֹן לְמִשְׁפְּחוֹתָ֑ם וַֽיְהִי֙ נַֽחֲלָתָ֔ם בְּת֖וֹךְ נַחֲלַ֥ת בְּנֵֽי־יְהוּדָֽה׃
<b style="color: gray;">רש"י</b> <b>ויצא הגורל השני .</b> שני לבנימין , שגורל בנימין היה ראשון לשבעה השבטים שאמר יהושע לשלוחיו והתחלקו אותה לשבעה חלקים , שכבר נטלו יהודה ויוסף , כמו שנאמר שם ( לעיל יח ה ) : יהודה יעמוד על גבולו מנגב וגו' , מכאן ואילך מונה והולך שבעה גורלות :
<b style="color: gray;">מצודת דוד</b> <b>בתוך וכו' .</b> היה מובלע נחלת יהודה בתוך הגבול האמור למעלה :
<h3>{ב}</h3>
וַיְהִ֥י לָהֶ֖ם בְּנַֽחֲלָתָ֑ם בְּאֵֽר־שֶׁ֥בַע וְשֶׁ֖בַע וּמוֹלָדָֽה׃
<b style="color: gray;">מצודת דוד</b> <b>באר שבע ושבע .</b> היא עיר אחת , ובשני השמות נקראה :
<h3>{ג}</h3>
וַחֲצַ֥ר שׁוּעָ֛ל וּבָלָ֖ה וָעָֽצֶם׃
<h3>{ד}</h3>
וְאֶלְתּוֹלַ֥ד וּבְת֖וּל וְחָרְמָֽה׃
<h3>{ה}</h3>
וְצִֽקְלַ֥ג וּבֵית־הַמַּרְכָּב֖וֹת וַחֲצַ֥ר סוּסָֽה׃
<h3>{ו}</h3>
וּבֵ֥ית לְבָא֖וֹת וְשָֽׁרוּחֶ֑ן עָרִ֥ים שְׁלֹשׁ־עֶשְׂרֵ֖ה וְחַצְרֵיהֶֽן׃
<h3>{ז}</h3>
עַ֥יִן ׀ רִמּ֖וֹן וָעֶ֣תֶר וְעָשָׁ֑ן עָרִ֥ים אַרְבַּ֖ע וְחַצְרֵיהֶֽן׃
<b style="color: gray;">מצודת דוד</b> <b>עין רימון .</b> הם ב' עיירות : האחת עין , והשנית רימון :
<h3>{ח}</h3>
וְכָל־הַֽחֲצֵרִ֗ים אֲשֶׁ֤ר סְבִיבוֹת֙ הֶֽעָרִ֣ים הָאֵ֔לֶּה עַד־בַּֽעֲלַ֥ת בְּאֵ֖ר רָ֣אמַת נֶ֑גֶב זֹ֗את נַחֲלַ֛ת מַטֵּ֥ה בְנֵֽי־שִׁמְע֖וֹן לְמִשְׁפְּחֹתָֽם׃
<b style="color: gray;">מצודת דוד</b> <b>ראמת נגב .</b> מקום הרם והגבוה בפאת הדרום :
<h3>{ט}</h3>
מֵחֶ֙בֶל֙ בְּנֵ֣י יְהוּדָ֔ה נַחֲלַ֖ת בְּנֵ֣י שִׁמְע֑וֹן כִּֽי־הָיָ֞ה חֵ֤לֶק בְּנֵֽי־יְהוּדָה֙ רַ֣ב מֵהֶ֔ם וַיִּנְחֲל֥וּ בְנֵֽי־שִׁמְע֖וֹן בְּת֥וֹךְ נַחֲלָתָֽם׃
<b style="color: gray;">רש"י</b> <b>רב מהם .</b> מן הראוי להם :
<b style="color: gray;">מצודת דוד</b> <b>מחבל .</b> מהמחוז הניתן בתחלה לבני יהודה נתנו אחרי זה לבני שמעון לנחלה : <b>כי היה .</b> כי הנחלה הניתן בתחלה לבני יהודה היתה מרובה מהראוי להם , ולזה נחלו בני שמעון בתוכם :
<b style="color: gray;">מצודת ציון</b> <b>מחבל .</b> ענין מחוז :
<h3>{י}</h3>
וַיַּ֙עַל֙ הַגּוֹרָ֣ל הַשְּׁלִישִׁ֔י לִבְנֵ֥י זְבוּלֻ֖ן לְמִשְׁפְּחֹתָ֑ם וַיְהִ֛י גְּב֥וּל נַחֲלָתָ֖ם עַד־שָׂרִֽיד׃
<b style="color: gray;">מצודת דוד</b> <b>עד שריד .</b> העומדת בסוף גבול ארץ ישראל , במקצוע צפונית מערבית :
<h3>{יא}</h3>
וְעָלָ֨ה גְבוּלָ֧ם ׀ לַיָּ֛מָּה וּמַרְעֲלָ֖ה וּפָגַ֣ע בְּדַבָּ֑שֶׁת וּפָגַע֙ אֶל־הַנַּ֔חַל אֲשֶׁ֖ר עַל־פְּנֵ֥י יָקְנְעָֽם׃
<b style="color: gray;">מצודת דוד</b> <b>ועלה גבולם .</b> משריד בפאת המערבי מצפון כלפי הדרום : <b>לימה .</b> אל הים , ומשם למרעלה וכו' :
<h3>{יב}</h3>
וְשָׁ֣ב מִשָּׂרִ֗יד קֵ֚דְמָה מִזְרַ֣ח הַשֶּׁ֔מֶשׁ עַל־גְּב֥וּל כִּסְלֹ֖ת תָּבֹ֑ר וְיָצָ֥א אֶל־הַדָּֽבְרַ֖ת וְעָלָ֥ה יָפִֽיעַ׃
<b style="color: gray;">רש"י</b> <b>כסלות תבור .</b> אומר אני שהוא לשון כסלים , פלנק''ש בלע''ז , לא בגובהו ולא בשיפולו אלא בשיפועו וסמוך לאמצעו קרוב לצד אחורים ומלצד פניו , כדרך שהכסלים עומדות בבהמה , ובמקום שהוא אומר ( להלן פסוק לד ) : אזנות תבור , סמוך לראשו הוא במקום האזנים :
<b style="color: gray;">מצודת דוד</b> <b>ושב משריד .</b> ושב הגבול משריד ללכת ממערב כלפי המזרח בפאת הצפונה , והלך על גבול כסלות תבור וכו' :
<h3>{יג}</h3>
וּמִשָּׁ֤ם עָבַר֙ קֵ֣דְמָה מִזְרָ֔חָה גִּתָּ֥ה חֵ֖פֶר עִתָּ֣ה קָצִ֑ין וְיָצָ֛א רִמּ֥וֹן הַמְּתֹאָ֖ר הַנֵּעָֽה׃
<b style="color: gray;">רש"י</b> <b>קדמה מזרחה גתה חפר .</b> ממזרח לגת החפר , שם עירו של יונה בן אמיתי ( מלכים ב יד כה ) : <b>עתה קצין .</b> שם העיר עתה קצין : <b>המתואר הנעה .</b> המוסב על נעה , כלומר משם תאר הגבול לנעה , וכן תרגם יונתן : ונפיק לרמון ומתמן מסתחר לנעה :
<b style="color: gray;">מצודת דוד</b> <b>ומשם .</b> ומן יפיע עבר כלפי הדרום במזרחו של גת החפר , והיתה אם כן מנחלת זבלון : <b>עתה קצין .</b> רצה לומר , ממזרח גת החפר עבר לעתה קצין , והוא שם מקום : <b>המתאר הנעה .</b> אשר היה מסבב את הנעה :
<b style="color: gray;">מצודת ציון</b> <b>המתאר .</b> המסבב :
<h3>{יד}</h3>
וְנָסַ֤ב אֹתוֹ֙ הַגְּב֔וּל מִצְּפ֖וֹן חַנָּתֹ֑ן וְהָיוּ֙ תֹּֽצְאֹתָ֔יו גֵּ֖י יִפְתַּח־אֵֽל׃
<b style="color: gray;">מצודת דוד</b> <b>ונסב אתו .</b> הגבול הזה סיבב את רמון בצפונה של חנתון אשר עמדה בצפון רימון , אם כן רימון וחנתון והנעה היו משל זבולון : <b>והיו תוצאותיו .</b> סוף הגבול של הרוחב כלה אל גי יפתח אל , אשר עמדה בגבול צפוני של אשר :
<h3>{טו}</h3>
וְקַטָּ֤ת וְנַֽהֲלָל֙ וְשִׁמְר֔וֹן וְיִדְאֲלָ֖ה וּבֵ֣ית לָ֑חֶם עָרִ֥ים שְׁתֵּים־עֶשְׂרֵ֖ה וְחַצְרֵיהֶֽן׃
<b style="color: gray;">מצודת דוד</b> <b>וקטת וכו' .</b> רצה לומר , עם קטת וכו' היה שתים עשרה , כי במקרא זה חשב חמש עיירות ושבע מאותן שזכר בהגבול , והנשארים היו לבני השבט שמצדו :
<h3>{טז}</h3>
זֹ֛את נַחֲלַ֥ת בְּנֵֽי־זְבוּלֻ֖ן לְמִשְׁפְּחוֹתָ֑ם הֶֽעָרִ֥ים הָאֵ֖לֶּה וְחַצְרֵיהֶֽן׃
<h3>{יז}</h3>
לְיִ֨שָּׂשכָ֔ר יָצָ֖א הַגּוֹרָ֣ל הָֽרְבִיעִ֑י לִבְנֵ֥י יִשָּׂשכָ֖ר לְמִשְׁפְּחוֹתָֽם׃
<h3>{יח}</h3>
וַיְהִ֖י גְּבוּלָ֑ם יִזְרְעֶ֥אלָה וְהַכְּסוּלֹ֖ת וְשׁוּנֵֽם׃
<b style="color: gray;">מצודת דוד</b> <b>ויהי גבולם .</b> הגבול הלך ביזרעאל והיא היתה סמוכה לנחלת מנשה , כי עמק יזרעאל היתה של מנשה כמו שכתוב למעלה ( פסוק טז ) והכסלות . ומיזרעאל הלך לכסלות וכו' :
<h3>{יט}</h3>
וַחֲפָרַ֥יִם וְשִׁיאֹ֖ן וַאֲנָחֲרַֽת׃
<h3>{כ}</h3>
וְהָֽרַבִּ֥ית וְקִשְׁי֖וֹן וָאָֽבֶץ׃
<h3>{כא}</h3>
וְרֶ֧מֶת וְעֵין־גַּנִּ֛ים וְעֵ֥ין חַדָּ֖ה וּבֵ֥ית פַּצֵּֽץ׃
<h3>{כב}</h3>
וּפָגַע֩ הַגְּב֨וּל בְּתָב֤וֹר (ושחצומה) [וְשַׁחֲצִ֙ימָה֙] וּבֵ֣ית שֶׁ֔מֶשׁ וְהָי֛וּ תֹּצְא֥וֹת גְּבוּלָ֖ם הַיַּרְדֵּ֑ן עָרִ֥ים שֵׁשׁ־עֶשְׂרֵ֖ה וְחַצְרֵיהֶֽן׃
<b style="color: gray;">מצודת דוד</b> <b>ובית שמש .</b> לא זהו בית שמש הנזכר בנחלת נפתלי ( פסוק לח ) היושב בצפון יששכר , ולא זהו שהיה בגבול יהודה ( לעיל טו י ) גבולם . על שני הגבולים יאמר , על הצפוני ועל הדרומי , שניהם כלו אל הירדן :
<h3>{כג}</h3>
זֹ֗את נַחֲלַ֛ת מַטֵּ֥ה בְנֵֽי־יִשָּׂשכָ֖ר לְמִשְׁפְּחֹתָ֑ם הֶעָרִ֖ים וְחַצְרֵיהֶֽן׃
<h3>{כד}</h3>
וַיֵּצֵא֙ הַגּוֹרָ֣ל הַֽחֲמִישִׁ֔י לְמַטֵּ֥ה בְנֵֽי־אָשֵׁ֖ר לְמִשְׁפְּחוֹתָֽם׃
<h3>{כה}</h3>
וַיְהִ֖י גְּבוּלָ֑ם חֶלְקַ֥ת וַחֲלִ֖י וָבֶ֥טֶן וְאַכְשָֽׁף׃
<b style="color: gray;">מצודת דוד</b> <b>ויהי גבולם .</b> הגבול הלו בפאת המערב , מדרום כלפי הצפון לחלקת וכו' :
<h3>{כו}</h3>
וְאַֽלַמֶּ֥לֶךְ וְעַמְעָ֖ד וּמִשְׁאָ֑ל וּפָגַ֤ע בְּכַרְמֶל֙ הַיָּ֔מָּה וּבְשִׁיח֖וֹר לִבְנָֽת׃
<b style="color: gray;">מצודת דוד</b> <b>ופגע .</b> הגבול פגע בכרמל העומדת במערב :
<h3>{כז}</h3>
וְשָׁ֨ב מִזְרַ֣ח הַשֶּׁמֶשׁ֮ בֵּ֣ית דָּגֹן֒ וּפָגַ֣ע בִּ֠זְבֻלוּן וּבְגֵ֨י יִפְתַּח־אֵ֥ל צָפ֛וֹנָה בֵּ֥ית הָעֵ֖מֶק וּנְעִיאֵ֑ל וְיָצָ֥א אֶל־כָּב֖וּל מִשְּׂמֹֽאל׃
<b style="color: gray;">מצודת דוד</b> <b>ושב .</b> הגבול שב ממערב כלפי המזרח בפאת הצפוני , והלך אל בית דגון : <b>בזבולן .</b> בגבול זבולון שהיה בצפונו : <b>ובגי יפתח אל צפונה .</b> מצפון לגי יפתח אל , והיתה אם כן מנחלת אשר , ולמולה כלתה רוחב גבול זבולון כמו שכתוב למעלה : <b>בית העמק .</b> מגי יפתח אל בא הגבול לבית העמק וכו' : <b>משמאל .</b> מצפון כבול , והיתה אם כן משל אשר :
<h3>{כח}</h3>
וְעֶבְרֹ֥ן וּרְחֹ֖ב וְחַמּ֣וֹן וְקָנָ֑ה עַ֖ד צִיד֥וֹן רַבָּֽה׃
<b style="color: gray;">מצודת דוד</b> <b>ועברון .</b> משמאל כבול בא לעברון וכו' :
<h3>{כט}</h3>
וְשָׁ֤ב הַגְּבוּל֙ הָֽרָמָ֔ה וְעַד־עִ֖יר מִבְצַר־צֹ֑ר וְשָׁ֤ב הַגְּבוּל֙ חֹסָ֔ה (ויהיו) [וְהָי֧וּ] תֹצְאֹתָ֛יו הַיָּ֖מָּה מֵחֶ֥בֶל אַכְזִֽיבָה׃
<b style="color: gray;">רש"י</b> <b>מבצר צר .</b> קרוין כריכן קרוי תוקפא : <b>צר .</b> לשון צור : <b>מחבל אכזיבה .</b> מעדב אכזיבה , מגורל כזיב :
<b style="color: gray;">מצודת דוד</b> <b>ושב הגבול .</b> מצדון רבה חזר הגבול מצפון כלפי הדרום אל הרמה וכו' : <b>ושב הגבול חוסה .</b> מעיר מבצר צור חזר הגבול ממזרח כלפי המערב , אל חוסה : <b>מחבל אכזיבה .</b> כי מחוסה בא הגבול לחבל אכזיבה , ומשם כלה הגבול אל הים הגדול :
<b style="color: gray;">מצודת ציון</b> <b>מבצר צור .</b> מבצר הבנוי בצור :
<h3>{ל}</h3>
וְעֻמָ֥ה וַאֲפֵ֖ק וּרְחֹ֑ב עָרִ֛ים עֶשְׂרִ֥ים וּשְׁתַּ֖יִם וְחַצְרֵיהֶֽן׃
<b style="color: gray;">מצודת דוד</b> <b>ועומה ואפק ורחוב .</b> רצה לומר עם שלשת הערים האלה אשר לא עמדו על הגבול היה לו ערים עשרים ושתים והם שלש אלו ותשע עשרה מאלו שעמדו על הגבול והנשארים היו לבני השבט אשר אצלו :
<h3>{לא}</h3>
זֹ֗את נַחֲלַ֛ת מַטֵּ֥ה בְנֵֽי־אָשֵׁ֖ר לְמִשְׁפְּחֹתָ֑ם הֶעָרִ֥ים הָאֵ֖לֶּה וְחַצְרֵיהֶֽן׃
<h3>{לב}</h3>
לִבְנֵ֣י נַפְתָּלִ֔י יָצָ֖א הַגּוֹרָ֣ל הַשִּׁשִּׁ֑י לִבְנֵ֥י נַפְתָּלִ֖י לְמִשְׁפְּחֹתָֽם׃
<b style="color: gray;">מצודת דוד</b> <b>לבני נפתלי למשפחותם .</b> הנחלק לבני נפתלי לכל משפחה ומשפחה :
<h3>{לג}</h3>
וַיְהִ֣י גְבוּלָ֗ם מֵחֵ֨לֶף מֵֽאֵל֜וֹן בְּצַעֲנַנִּ֗ים וַאֲדָמִ֥י הַנֶּ֛קֶב וְיַבְנְאֵ֖ל עַד־לַקּ֑וּם וַיְהִ֥י תֹצְאֹתָ֖יו הַיַּרְדֵּֽן׃
<b style="color: gray;">מצודת דוד</b> <b>ויהי גבולם .</b> גבולם הלך בפאת הדרומי ממערב , כלפי המזרח מחלף וכו' :
<h3>{לד}</h3>
וְשָׁ֨ב הַגְּב֥וּל יָ֙מָּה֙ אַזְנ֣וֹת תָּב֔וֹר וְיָצָ֥א מִשָּׁ֖ם חוּקֹ֑קָה וּפָגַ֨ע בִּזְבֻל֜וּן מִנֶּ֗גֶב וּבְאָשֵׁר֙ פָּגַ֣ע מִיָּ֔ם וּבִ֣יהוּדָ֔ה הַיַּרְדֵּ֖ן מִזְרַ֥ח הַשָּֽׁמֶשׁ׃
<b style="color: gray;">מצודת דוד</b> <b>ושב הגבול ימה .</b> חזר הגבול ממזרח כלפי המערב בפאת הצפוני , ובא לאזנות תבור : <b>מנגב .</b> מנגב של זבולון , והוא צפונה של נפתלי : <b>מים .</b> ממערבה של נפתלי , והוא מזרחה של אשר : <b>וביהודה הירדן .</b> ובגבול יהודה פגע בהירדן העומד במזרח , כי גבול צפון יהודה כלה בקצה הירדן הדרומי , ולנפתלי היה כל הירדן לנחלה , אם כן פגע בגבול יהודה בסוף הירדן , והוא הדין שפגע בכל השבטים שהיה גבולם עד הירדן , אבל בא לומר שאף שהיה נחלת יהודה בסוף הדרומי , מכל מקום פגע גם בו :
<h3>{לה}</h3>
וְעָרֵ֖י מִבְצָ֑ר הַצִּדִּ֣ים צֵ֔ר וְחַמַּ֖ת רַקַּ֥ת וְכִנָּֽרֶת׃
<b style="color: gray;">רש"י</b> <b>וערי מבצר .</b> היו לנפתלי הצדים צר :
<b style="color: gray;">מצודת דוד</b> <b>וערי מבצר .</b> רצה לומר , ואלה ערי המבצר של נפתלי הצדים וכו' :
<h3>{לו}</h3>
וַאֲדָמָ֥ה וְהָרָמָ֖ה וְחָצֽוֹר׃
<h3>{לז}</h3>
וְקֶ֥דֶשׁ וְאֶדְרֶ֖עִי וְעֵ֥ין חָצֽוֹר׃
<h3>{לח}</h3>
וְיִרְאוֹן֙ וּמִגְדַּל־אֵ֔ל חֳרֵ֥ם וּבֵית־עֲנָ֖ת וּבֵ֣ית שָׁ֑מֶשׁ עָרִ֥ים תְּשַֽׁע־עֶשְׂרֵ֖ה וְחַצְרֵיהֶֽן׃
<b style="color: gray;">מצודת דוד</b> <b>תשע עשרה .</b> רצה לומר , עם ערי המבצר היה לו תשע עשרה , שש עשרה ערי מבצר ועוד שלש מאלו שעמדו על הגבול , והנשארים היו לבני השבט שאצלו :
<h3>{לט}</h3>
זֹ֗את נַחֲלַ֛ת מַטֵּ֥ה בְנֵֽי־נַפְתָּלִ֖י לְמִשְׁפְּחֹתָ֑ם הֶעָרִ֖ים וְחַצְרֵיהֶֽן׃
<h3>{מ}</h3>
לְמַטֵּ֥ה בְנֵי־דָ֖ן לְמִשְׁפְּחֹתָ֑ם יָצָ֖א הַגּוֹרָ֥ל הַשְּׁבִיעִֽי׃
<h3>{מא}</h3>
וַיְהִ֖י גְּב֣וּל נַחֲלָתָ֑ם צָרְעָ֥ה וְאֶשְׁתָּא֖וֹל וְעִ֥יר שָֽׁמֶשׁ׃
<b style="color: gray;">רש"י</b> <b>צרעה ואשתאול .</b> משל יהודה היה ( לעיל טו לג ) , ונפל גורל בני דן סמוך להם :
<b style="color: gray;">מצודת דוד</b> <b>צרעה ואשתאול .</b> יתכן שאין אלו שהיו בגבול יהודה , ונחלת דן היה במקצוע צפונית מערבית של יהודה :
<h3>{מב}</h3>
וְשַֽׁעֲלַבִּ֥ין וְאַיָּל֖וֹן וְיִתְלָֽה׃
<h3>{מג}</h3>
וְאֵיל֥וֹן וְתִמְנָ֖תָה וְעֶקְרֽוֹן׃
<b style="color: gray;">מצודת דוד</b> <b>ועקרון .</b> לא זהו שהיה בגבול יהודה :
<h3>{מד}</h3>
וְאֶלְתְּקֵ֥ה וְגִבְּת֖וֹן וּבַעֲלָֽת׃
<h3>{מה}</h3>
וִיהֻ֥ד וּבְנֵֽי־בְרַ֖ק וְגַת־רִמּֽוֹן׃
<h3>{מו}</h3>
וּמֵ֥י הַיַּרְק֖וֹן וְהָֽרַקּ֑וֹן עִֽם־הַגְּב֖וּל מ֥וּל יָפֽוֹ׃
<b style="color: gray;">מצודת דוד</b> <b>עם הגבול וכו' .</b> רצה לומר , הערים ההם היו מנחלת דן , עם הגבול של מול יפו :
<h3>{מז}</h3>
וַיֵּצֵ֥א גְבוּל־בְּנֵי־דָ֖ן מֵהֶ֑ם וַיַּעֲל֣וּ בְנֵֽי־דָ֠ן וַיִּלָּחֲמ֨וּ עִם־לֶ֜שֶׁם וַיִּלְכְּד֥וּ אוֹתָ֣הּ ׀ וַיַּכּ֧וּ אוֹתָ֣הּ לְפִי־חֶ֗רֶב וַיִּֽרְשׁ֤וּ אוֹתָהּ֙ וַיֵּ֣שְׁבוּ בָ֔הּ וַיִּקְרְא֤וּ לְלֶ֙שֶׁם֙ דָּ֔ן כְּשֵׁ֖ם דָּ֥ן אֲבִיהֶֽם׃
<b style="color: gray;">רש"י</b> <b>ויצא גבול בני דן מהם .</b> כאן נטלו קצת , ועוד נפל להם גורל במקום אחר רחוק מגבולם , ושאר שבטים מפסיקין בינתים : <b>וילחמו עם לשם .</b> לאחר זמן בימי עתניאל בן קנז , ובימי פסל מיכה , כמה שנאמר בספר שופטים ( יח ב ) : <b>לשם .</b> היא ליש האמורה בספר שופטים ( יח יד ) :
<b style="color: gray;">מצודת דוד</b> <b>ויצא גבול בני דן מהם .</b> רצה לומר , גבול נחלת דן יצא בגורל פחות מהראוי להם , ולא הספיק להם , ולזה עלו לאחר זה להלחם בלשם , והוא ליש האמורה בספר שופטים ( יח ז ) והיתה מחוץ לגבול ארץ ישראל ולא בגבולה ( ובמקצוע צפונית מזרחית היתה מול נחלת נפתלי , כי אמרו רבותינו זכרונם לברכה ( בכורות נה א ) : ירדן נקרא על שם שיורד מדן , והוא לשם , והירדן הלא יתחיל במקצוע צפונית מזרחית , וזה שאמר הכתוב ( מלכים א ה ה ) : מדן ועד באר שבע , ורצה לומר , מקצה ארץ ישראל עד קצהו באלכסון , כי דן היה במקצוע צפונית מזרחית , ובאר שבע היה במקצוע דרומית מערבית , כי משל נחלת שמעון היתה שלקחו בהמקצוע ההיא ) ( מח ) הערים האלה .האמורים למעלה :
<b style="color: gray;">מצודת ציון</b> <b>וירשו .</b> מלשון ירושה :
<h3>{מח}</h3>
זֹ֗את נַחֲלַ֛ת מַטֵּ֥ה בְנֵי־דָ֖ן לְמִשְׁפְּחֹתָ֑ם הֶֽעָרִ֥ים הָאֵ֖לֶּה וְחַצְרֵיהֶֽן׃
<h3>{מט}</h3>
וַיְכַלּ֥וּ לִנְחֹל־אֶת־הָאָ֖רֶץ לִגְבֽוּלֹתֶ֑יהָ וַיִּתְּנ֨וּ בְנֵי־יִשְׂרָאֵ֧ל נַחֲלָ֛ה לִיהוֹשֻׁ֥עַ בִּן־נ֖וּן בְּתוֹכָֽם׃
<b style="color: gray;">מצודת דוד</b> <b>לנחול .</b> להנחיל על ידי הגורל : <b>לגבולתיה .</b> לפי הגבולים האמורים למעלה :
<h3>{נ}</h3>
עַל־פִּ֨י יְהוָ֜ה נָ֣תְנוּ ל֗וֹ אֶת־הָעִיר֙ אֲשֶׁ֣ר שָׁאָ֔ל אֶת־תִּמְנַת־סֶ֖רַח בְּהַ֣ר אֶפְרָ֑יִם וַיִּבְנֶ֥ה אֶת־הָעִ֖יר וַיֵּ֥שֶׁב בָּֽהּ׃
<b style="color: gray;">מצודת דוד</b> <b>על פי ה' .</b> שאלו באורים ותומים , ועל פיהם נתנו לו את העיר אשר שאל , והיא תמנת סרח :
<b style="color: gray;">רלב"ג</b> <b>ואחר</b> זה זכר שכבר נתנו ליהושע בן נון העיר אשר שאל והיה זה ע''פ ה' להעיד שלא היה משוא פנים בענין ירוש' הארץ :
<h3>{נא}</h3>
אֵ֣לֶּה הַנְּחָלֹ֡ת אֲשֶׁ֣ר נִחֲל֣וּ אֶלְעָזָ֣ר הַכֹּהֵ֣ן ׀ וִיהוֹשֻׁ֪עַ בִּן־נ֟וּן וְרָאשֵׁ֣י הָֽאָב֣וֹת לְמַטּוֹת֩ בְּנֵי־יִשְׂרָאֵ֨ל ׀ בְּגוֹרָ֤ל ׀ בְּשִׁלֹה֙ לִפְנֵ֣י יְהוָ֔ה פֶּ֖תַח אֹ֣הֶל מוֹעֵ֑ד וַיְכַלּ֕וּ מֵֽחַלֵּ֖ק אֶת־הָאָֽרֶץ׃
<b style="color: gray;">רש"י</b> <b>אשר נחלו .</b> הנחילו :
<b style="color: gray;">מצודת דוד</b> <b>נחלו .</b> הנחילו לישראל בגורל : <b>וראשי האבות למטות .</b> ראשי בתי אבות של מטות בני ישראל : <b>בגורל .</b> חוזר לתחלת המקרא לומר אלה הנחלות אשר נחלו בגורל : <b>ויכלו מחלק .</b> השלימו חלוקת הארץ בגורל :
<h2>יהושע פרק-כ</h2>
<h3>{א}</h3>
וַיְדַבֵּ֣ר יְהוָ֔ה אֶל־יְהוֹשֻׁ֖עַ לֵאמֹֽר׃
<h3>{ב}</h3>
דַּבֵּ֛ר אֶל־בְּנֵ֥י יִשְׂרָאֵ֖ל לֵאמֹ֑ר תְּנ֤וּ לָכֶם֙ אֶת־עָרֵ֣י הַמִּקְלָ֔ט אֲשֶׁר־דִּבַּ֥רְתִּי אֲלֵיכֶ֖ם בְּיַד־מֹשֶֽׁה׃
<b style="color: gray;">מצודת דוד</b> <b>לכם .</b> להנאתכם :
<b style="color: gray;">מצודת ציון</b> <b>המקלט .</b> על שם שקולטת את הרוצחים , שאין מדרך עיר אחרת להניח להרוצחים לדור בה :
<b style="color: gray;">רלב"ג</b> ואחר זכר שכבר נתנו ערי מקלט מעבר לירדן כמו שבאה המצוה בזה בתורה ולא נצטרכנו לפר' בזה המקום דבר זו המצוה לפי שכבר פירשנו זה בבאורינו לדברי תורה ונתנו גם כן ללוים ערים לשבת ומגרשיהם לבהמתם כמו שנזכר בתורה וזה גם כן היה על פי השם יתברך ובזה נשלם ללוים מה שאמר אחלקם ביעקב וגומר כי היו מפוזרים בכל השבטים :
<h3>{ג}</h3>
לָנ֥וּס שָׁ֙מָּה֙ רוֹצֵ֔חַ מַכֵּה־נֶ֥פֶשׁ בִּשְׁגָגָ֖ה בִּבְלִי־דָ֑עַת וְהָי֤וּ לָכֶם֙ לְמִקְלָ֔ט מִגֹּאֵ֖ל הַדָּֽם׃
<b style="color: gray;">מצודת דוד</b> <b>למקלט .</b> לקלוט את הרוצח מיד גואל הדם , לבל יהרגנו כאשר יחם לבבו :
<b style="color: gray;">מצודת ציון</b> <b>לנוס .</b> ענין בריחה : <b>בבלי דעת .</b> בלא כוונה : <b>מגואל .</b> מלשון גאולה , כי בהנקם נקמת הנרצח , לגאולה תחשב לו :
<h3>{ד}</h3>
וְנָ֞ס אֶל־אַחַ֣ת ׀ מֵהֶעָרִ֣ים הָאֵ֗לֶּה וְעָמַד֙ פֶּ֚תַח שַׁ֣עַר הָעִ֔יר וְדִבֶּ֛ר בְּאָזְנֵ֛י זִקְנֵ֥י־הָעִֽיר הַהִ֖יא אֶת־דְּבָרָ֑יו וְאָסְפ֨וּ אֹת֤וֹ הָעִ֙ירָה֙ אֲלֵיהֶ֔ם וְנָתְנוּ־ל֥וֹ מָק֖וֹם וְיָשַׁ֥ב עִמָּֽם׃
<b style="color: gray;">מצודת דוד</b> <b>את דבריו .</b> איך שגג בהרציחה : <b>ואספו אותו .</b> עם שלא ידעו שהאמת אתו :
<b style="color: gray;">מצודת ציון</b> <b>ואספו .</b> ענין הכנסה , כמו ( שופטים יט טו ) מאסף אותם :
<h3>{ה}</h3>
וְכִ֨י יִרְדֹּ֜ף גֹּאֵ֤ל הַדָּם֙ אַֽחֲרָ֔יו וְלֹֽא־יַסְגִּ֥רוּ אֶת־הָרֹצֵ֖חַ בְּיָד֑וֹ כִּ֤י בִבְלִי־דַ֙עַת֙ הִכָּ֣ה אֶת־רֵעֵ֔הוּ וְלֹֽא־שֹׂנֵ֥א ה֛וּא ל֖וֹ מִתְּמ֥וֹל שִׁלְשֽׁוֹם׃
<b style="color: gray;">מצודת דוד</b> <b>גואל הדם .</b> קרוב הנרצח , הרוצה לנקום נקמתו : <b>אחריו .</b> אל עיר מקלטו : <b>ולא יסגירו .</b> רצה לומר , אנשי העיר יעזרו להרוצח ולא ימסרו אותו ביד גואל הדם : <b>כי בבלי דעת .</b> אם הרג בבלי דעת : <b>ולא שנא .</b> לומר שהיה מערים בדבר :
<b style="color: gray;">מצודת ציון</b> <b>יסגירו .</b> ענין מסירה , כמו ( עמוס א ו ) להסגיר לאדום : <b>שלשום .</b> יום השלישי מהיום הזה :
<h3>{ו}</h3>
וְיָשַׁ֣ב ׀ בָּעִ֣יר הַהִ֗יא עַד־עָמְד֞וֹ לִפְנֵ֤י הָֽעֵדָה֙ לַמִּשְׁפָּ֔ט עַד־מוֹת֙ הַכֹּהֵ֣ן הַגָּד֔וֹל אֲשֶׁ֥ר יִהְיֶ֖ה בַּיָּמִ֣ים הָהֵ֑ם אָ֣ז ׀ יָשׁ֣וּב הָרוֹצֵ֗חַ וּבָ֤א אֶל־עִירוֹ֙ וְאֶל־בֵּית֔וֹ אֶל־הָעִ֖יר אֲשֶׁר־נָ֥ס מִשָּֽׁם׃
<b style="color: gray;">רש"י</b> <b>עד עמדו וגו' למשפט .</b> אם יפטר מגלות יפטר , ואם יתחייב גלות יחזור לעיר מקלטו ( במדבר לה כה ) : וישב שם עד מות הכהן הגדול :
<b style="color: gray;">מצודת דוד</b> <b>למשפט .</b> לדונו אם הוא חייב גלות , וכאשר יצא חייב , יחזור לעיר מקלטו וישב בה עד ימות הכהן הגדול : <b>אז .</b> אחרי מות הכהן הגדול :
<h3>{ז}</h3>
וַיַּקְדִּ֜שׁוּ אֶת־קֶ֤דֶשׁ בַּגָּלִיל֙ בְּהַ֣ר נַפְתָּלִ֔י וְאֶת־שְׁכֶ֖ם בְּהַ֣ר אֶפְרָ֑יִם וְאֶת־קִרְיַ֥ת אַרְבַּ֛ע הִ֥יא חֶבְר֖וֹן בְּהַ֥ר יְהוּדָֽה׃
<b style="color: gray;">מצודת ציון</b> <b>ויקדישו .</b> ויזמינו , כמו ( יואל ב טז ) קדשו קהל : <b>בגליל .</b> בארץ הגליל , והוא שם מדינה בארץ ישראל :
<h3>{ח}</h3>
וּמֵעֵ֜בֶר לְיַרְדֵּ֤ן יְרִיחוֹ֙ מִזְרָ֔חָה נָתְנ֞וּ אֶת־בֶּ֧צֶר בַּמִּדְבָּ֛ר בַּמִּישֹׁ֖ר מִמַּטֵּ֣ה רְאוּבֵ֑ן וְאֶת־רָאמֹ֤ת בַּגִּלְעָד֙ מִמַּטֵּה־גָ֔ד וְאֶת־(גלון) [גּוֹלָ֥ן] בַּבָּשָׁ֖ן מִמַּטֵּ֥ה מְנַשֶּֽׁה׃
<b style="color: gray;">רש"י</b> <b>ומעבר לירדן יריחו מזרחה נתנו .</b> בימי משה , שנאמר ( דברים ד מג ) : את בצר במדבר וגו' :
<h3>{ט}</h3>
אֵ֣לֶּה הָיוּ֩ עָרֵ֨י הַמּֽוּעָדָ֜ה לְכֹ֣ל ׀ בְּנֵ֣י יִשְׂרָאֵ֗ל וְלַגֵּר֙ הַגָּ֣ר בְּתוֹכָ֔ם לָנ֣וּס שָׁ֔מָּה כָּל־מַכֵּה־נֶ֖פֶשׁ בִּשְׁגָגָ֑ה וְלֹ֣א יָמ֗וּת בְּיַד֙ גֹּאֵ֣ל הַדָּ֔ם עַד־עָמְד֖וֹ לִפְנֵ֥י הָעֵדָֽה׃
<b style="color: gray;">רש"י</b> <b>המועדה .</b> ההזמנה , היעודות לכך :
<b style="color: gray;">מצודת דוד</b> <b>עד עמדו .</b> עד יעמוד למשפט לדונו אם הוא חייב מיתה , וכאשר יצא חייב , אז ביד גואל הדם להמיתו :
<b style="color: gray;">מצודת ציון</b> <b>המועדה .</b> מלשון ועד וקבוץ להתאסף בהן הרוצחים , כמו ( ישעיהו יד יג ) בהר מועה ( ד ) הניח . מלשון מנוחה :
<h2>יהושע פרק-כא</h2>
<h3>{א}</h3>
וַֽיִּגְּשׁ֗וּ רָאשֵׁי֙ אֲב֣וֹת הַלְוִיִּ֔ם אֶל־אֶלְעָזָר֙ הַכֹּהֵ֔ן וְאֶל־יְהוֹשֻׁ֖עַ בִּן־נ֑וּן וְאֶל־רָאשֵׁ֛י אֲב֥וֹת הַמַּטּ֖וֹת לִבְנֵ֥י יִשְׂרָאֵֽל׃
<h3>{ב}</h3>
וַיְדַבְּר֨וּ אֲלֵיהֶ֜ם בְּשִׁלֹ֗ה בְּאֶ֤רֶץ כְּנַ֙עַן֙ לֵאמֹ֔ר יְהוָה֙ צִוָּ֣ה בְיַד־מֹשֶׁ֔ה לָֽתֶת־לָ֥נוּ עָרִ֖ים לָשָׁ֑בֶת וּמִגְרְשֵׁיהֶ֖ן לִבְהֶמְתֵּֽנוּ׃
<b style="color: gray;">מצודת דוד</b> <b>לתת לנו וכו' .</b> רצה לומר , ולזאת תנו לנו :
<h3>{ג}</h3>
וַיִּתְּנ֨וּ בְנֵי־יִשְׂרָאֵ֧ל לַלְוִיִּ֛ם מִנַּחֲלָתָ֖ם אֶל־פִּ֣י יְהוָ֑ה אֶת־הֶעָרִ֥ים הָאֵ֖לֶּה וְאֶת־מִגְרְשֵׁיהֶֽן׃
<b style="color: gray;">מצודת דוד</b> <b>אל פי ה' .</b> על פי מצותו : <b>האלה .</b> האמורות למטה :
<h3>{ד}</h3>
וַיֵּצֵ֥א הַגּוֹרָ֖ל לְמִשְׁפְּחֹ֣ת הַקְּהָתִ֑י וַיְהִ֡י לִבְנֵי֩ אַהֲרֹ֨ן הַכֹּהֵ֜ן מִן־הַלְוִיִּ֗ם מִמַּטֵּ֣ה יְ֠הוּדָה וּמִמַּטֵּ֨ה הַשִּׁמְעֹנִ֜י וּמִמַּטֵּ֤ה בִנְיָמִן֙ בַּגּוֹרָ֔ל עָרִ֖ים שְׁלֹ֥שׁ עֶשְׂרֵֽה׃
<b style="color: gray;">מצודת דוד</b> <b>מן הלוים .</b> שהיו מן הלוים , מבני לוי : <b>ממטה יהודה .</b> הגורל בא להם ממטה יהודה וכו' :
<h3>{ה}</h3>
וְלִבְנֵ֨י קְהָ֜ת הַנּוֹתָרִ֗ים מִמִּשְׁפְּחֹ֣ת מַטֵּֽה־אֶ֠פְרַיִם וּֽמִמַּטֵּה־דָ֞ן וּמֵחֲצִ֨י מַטֵּ֧ה מְנַשֶּׁ֛ה בַּגּוֹרָ֖ל עָרִ֥ים עָֽשֶׂר׃
<b style="color: gray;">רש"י</b> <b>ולבני קהת הנותרים .</b> הם בני משה , ובני יצהר , וחברון ועוזיאל : <b>ממשפחת מטה אפרים .</b> מנחלת שבט בני אפרים נפלו להם אלה הערים , שבכל שבט ושבט נטלו כמה שנאמר ( במדבר לה ח ) : מאת הרב תרבו ומאת המעט תמעיטו איש כפי נחלתו אשר ינחלו יתן מעריו ללוים :
<b style="color: gray;">מצודת דוד</b> <b>הנותרים .</b> כי בני אהרן שהיו מבני קהת לקחו ממטה יהודה וכו' , והנותרים מבני קהת שהם בני משה ובני יצהר וחברון ועזיאל לקחו ממטה אפרים וכו' :
<h3>{ו}</h3>
וְלִבְנֵ֣י גֵרְשׁ֗וֹן מִמִּשְׁפְּח֣וֹת מַטֵּֽה־יִשָּׂשכָ֣ר וּמִמַּטֵּֽה־אָ֠שֵׁר וּמִמַּטֵּ֨ה נַפְתָּלִ֜י וּ֠מֵחֲצִי מַטֵּ֨ה מְנַשֶּׁ֤ה בַבָּשָׁן֙ בַּגּוֹרָ֔ל עָרִ֖ים שְׁלֹ֥שׁ עֶשְׂרֵֽה׃
<b style="color: gray;">מצודת דוד</b> <b>בבשן .</b> רצה לומר , החצי שלקחו נחלתם בעבר הירדן המזרחי בארץ הבשן :
<h3>{ז}</h3>
לִבְנֵ֨י מְרָרִ֜י לְמִשְׁפְּחֹתָ֗ם מִמַּטֵּ֨ה רְאוּבֵ֤ן וּמִמַּטֵּה־גָד֙ וּמִמַּטֵּ֣ה זְבוּלֻ֔ן עָרִ֖ים שְׁתֵּ֥ים עֶשְׂרֵֽה׃
<b style="color: gray;">מצודת דוד</b> <b>למשפחותם .</b> הנחלק לשבת בהן משפחה משפחה לבד , ופירש באחד , וכמו כן בכולן :
<h3>{ח}</h3>
וַיִּתְּנ֤וּ בְנֵֽי־יִשְׂרָאֵל֙ לַלְוִיִּ֔ם אֶת־הֶעָרִ֥ים הָאֵ֖לֶּה וְאֶת־מִגְרְשֵׁיהֶ֑ן כַּאֲשֶׁ֨ר צִוָּ֧ה יְהוָ֛ה בְּיַד־מֹשֶׁ֖ה בַּגּוֹרָֽל׃
<b style="color: gray;">מצודת דוד</b> <b>בגורל .</b> מי מהשבטים יתן למי מן הלוים :
<h3>{ט}</h3>
וַֽיִּתְּנ֗וּ מִמַּטֵּה֙ בְּנֵ֣י יְהוּדָ֔ה וּמִמַּטֵּ֖ה בְּנֵ֣י שִׁמְע֑וֹן אֵ֚ת הֶֽעָרִ֣ים הָאֵ֔לֶּה אֲשֶׁר־יִקְרָ֥א אֶתְהֶ֖ן בְּשֵֽׁם׃
<b style="color: gray;">רש"י</b> <b>אשר יקרא אתהן בשם .</b> לפי שלא הזכיר למעלה את שמות הערים שנתנו להם , ולמטה הוא מפרש את שמותם , לכך אמר : אשר יקרא אתהן בשם :
<b style="color: gray;">מצודת דוד</b> <b>אשר יקרא .</b> רצה לומר , אשר למטה בענין , יפרש השמות :
<h3>{י}</h3>
וַֽיְהִי֙ לִבְנֵ֣י אַהֲרֹ֔ן מִמִּשְׁפְּח֥וֹת הַקְּהָתִ֖י מִבְּנֵ֣י לֵוִ֑י כִּ֥י לָהֶ֛ם הָיָ֥ה הַגּוֹרָ֖ל רִיאשֹׁנָֽה׃
<b style="color: gray;">מצודת דוד</b> <b>ממשפחות .</b> אשר היו ממשפחות הקהתי : <b>כי להם וכו' ראשונה .</b> רצה לומר , לפי שבא להם הגורל ראשונה , לזה לקחו ראשונה , ולא בעבור מעלת הכהונה :
<h3>{יא}</h3>
וַיִּתְּנ֨וּ לָהֶ֜ם אֶת־קִרְיַת֩ אַרְבַּ֨ע אֲבִ֧י הָֽעֲנ֛וֹק הִ֥יא חֶבְר֖וֹן בְּהַ֣ר יְהוּדָ֑ה וְאֶת־מִגְרָשֶׁ֖הָ סְבִיבֹתֶֽיהָ׃
<h3>{יב}</h3>
וְאֶת־שְׂדֵ֥ה הָעִ֖יר וְאֶת־חֲצֵרֶ֑יהָ נָֽתְנ֛וּ לְכָלֵ֥ב בֶּן־יְפֻנֶּ֖ה בַּאֲחֻזָּתֽוֹ׃
<b style="color: gray;">מצודת דוד</b> <b>באחזתו .</b> בחלק נחלתו :
<h3>{יג}</h3>
וְלִבְנֵ֣י ׀ אַהֲרֹ֣ן הַכֹּהֵ֗ן נָֽתְנוּ֙ אֶת־עִיר֙ מִקְלַ֣ט הָרֹצֵ֔חַ אֶת־חֶבְר֖וֹן וְאֶת־מִגְרָשֶׁ֑הָ וְאֶת־לִבְנָ֖ה וְאֶת־מִגְרָשֶֽׁהָ׃
<b style="color: gray;">מצודת דוד</b> <b>ולבני וכו' נתנו .</b> את כל מספר הערים האלה :
<h3>{יד}</h3>
וְאֶת־יַתִּר֙ וְאֶת־מִגְרָשֶׁ֔הָ וְאֶת־אֶשְׁתְּמֹ֖עַ וְאֶת־מִגְרָשֶֽׁהָ׃
<h3>{טו}</h3>
וְאֶת־חֹלֹן֙ וְאֶת־מִגְרָשֶׁ֔הָ וְאֶת־דְּבִ֖ר וְאֶת־מִגְרָשֶֽׁהָ׃
<h3>{טז}</h3>
וְאֶת־עַ֣יִן וְאֶת־מִגְרָשֶׁ֗הָ וְאֶת־יֻטָּה֙ וְאֶת־מִגְרָשֶׁ֔הָ אֶת־בֵּ֥ית שֶׁ֖מֶשׁ וְאֶת־מִגְרָשֶׁ֑הָ עָרִ֣ים תֵּ֔שַׁע מֵאֵ֕ת שְׁנֵ֥י הַשְּׁבָטִ֖ים הָאֵֽלֶּה׃
<h3>{יז}</h3>
וּמִמַּטֵּ֣ה בִנְיָמִ֔ן אֶת־גִּבְע֖וֹן וְאֶת־מִגְרָשֶׁ֑הָ אֶת־גֶּ֖בַע וְאֶת־מִגְרָשֶֽׁהָ׃
<h3>{יח}</h3>
אֶת־עֲנָתוֹת֙ וְאֶת־מִגְרָשֶׁ֔הָ וְאֶת־עַלְמ֖וֹן וְאֶת־מִגְרָשֶׁ֑הָ עָרִ֖ים אַרְבַּֽע׃
<b style="color: gray;">רש"י</b> <b>ואת עלמון .</b> ובדברי הימים ( א ו מה ) : ואת עלמת , הוא בחורים , שיונתן ( שמואל ב ג טז ) מתרגם אותה : עלמות : <b>את מגרשיה סביבותיה .</b> אלפים אמה לכל רוח :
<h3>{יט}</h3>
כָּל־עָרֵ֥י בְנֵֽי־אַהֲרֹ֖ן הַכֹּֽהֲנִ֑ים שְׁלֹשׁ־עֶשְׂרֵ֥ה עָרִ֖ים וּמִגְרְשֵׁיהֶֽן׃
<h3>{כ}</h3>
וּלְמִשְׁפְּח֤וֹת בְּנֵֽי־קְהָת֙ הַלְוִיִּ֔ם הַנּוֹתָרִ֖ים מִבְּנֵ֣י קְהָ֑ת וַֽיְהִי֙ עָרֵ֣י גֽוֹרָלָ֔ם מִמַּטֵּ֖ה אֶפְרָֽיִם׃
<h3>{כא}</h3>
וַיִּתְּנ֨וּ לָהֶ֜ם אֶת־עִ֨יר מִקְלַ֧ט הָרֹצֵ֛חַ אֶת־שְׁכֶ֥ם וְאֶת־מִגְרָשֶׁ֖הָ בְּהַ֣ר אֶפְרָ֑יִם וְאֶת־גֶּ֖זֶר וְאֶת־מִגְרָשֶֽׁהָ׃
<h3>{כב}</h3>
וְאֶת־קִבְצַ֙יִם֙ וְאֶת־מִגְרָשֶׁ֔הָ וְאֶת־בֵּ֥ית חוֹרֹ֖ן וְאֶת־מִגְרָשֶׁ֑הָ עָרִ֖ים אַרְבַּֽע׃
<h3>{כג}</h3>
וּמִמַּ֨טֵּה־דָ֔ן אֶֽת־אֶלְתְּקֵ֖א וְאֶת־מִגְרָשֶׁ֑הָ אֶֽת־גִּבְּת֖וֹן וְאֶת־מִגְרָשֶֽׁהָ׃
<h3>{כד}</h3>
אֶת־אַיָּלוֹן֙ וְאֶת־מִגְרָשֶׁ֔הָ אֶת־גַּת־רִמּ֖וֹן וְאֶת־מִגְרָשֶׁ֑הָ עָרִ֖ים אַרְבַּֽע׃
<h3>{כה}</h3>
וּמִֽמַּחֲצִית֙ מַטֵּ֣ה מְנַשֶּׁ֔ה אֶת־תַּעְנַךְ֙ וְאֶת־מִגְרָשֶׁ֔הָ וְאֶת־גַּת־רִמּ֖וֹן וְאֶת־מִגְרָשֶׁ֑הָ עָרִ֖ים שְׁתָּֽיִם׃
<h3>{כו}</h3>
כָּל־עָרִ֥ים עֶ֖שֶׂר וּמִגְרְשֵׁיהֶ֑ן לְמִשְׁפְּח֥וֹת בְּנֵֽי־קְהָ֖ת הַנּוֹתָרִֽים׃
<h3>{כז}</h3>
וְלִבְנֵ֣י גֵרְשׁוֹן֮ מִמִּשְׁפְּחֹ֣ת הַלְוִיִּם֒ מֵחֲצִ֞י מַטֵּ֣ה מְנַשֶּׁ֗ה אֶת־עִיר֙ מִקְלַ֣ט הָרֹצֵ֔חַ אֶת־(גלון) [גּוֹלָ֤ן] בַּבָּשָׁן֙ וְאֶת־מִגְרָשֶׁ֔הָ וְאֶֽת־בְּעֶשְׁתְּרָ֖ה וְאֶת־מִגְרָשֶׁ֑הָ עָרִ֖ים שְׁתָּֽיִם׃
<h3>{כח}</h3>
וּמִמַּטֵּ֣ה יִשָּׂשכָ֔ר אֶת־קִשְׁי֖וֹן וְאֶת־מִגְרָשֶׁ֑הָ אֶת־דָּֽבְרַ֖ת וְאֶת־מִגְרָשֶֽׁהָ׃
<h3>{כט}</h3>
אֶת־יַרְמוּת֙ וְאֶת־מִגְרָשֶׁ֔הָ אֶת־עֵ֥ין גַּנִּ֖ים וְאֶת־מִגְרָשֶׁ֑הָ עָרִ֖ים אַרְבַּֽע׃
<h3>{ל}</h3>
וּמִמַּטֵּ֣ה אָשֵׁ֔ר אֶת־מִשְׁאָ֖ל וְאֶת־מִגְרָשֶׁ֑הָ אֶת־עַבְדּ֖וֹן וְאֶת־מִגְרָשֶֽׁהָ׃
<h3>{לא}</h3>
אֶת־חֶלְקָת֙ וְאֶת־מִגְרָשֶׁ֔הָ וְאֶת־רְחֹ֖ב וְאֶת־מִגְרָשֶׁ֑הָ עָרִ֖ים אַרְבַּֽע׃
<h3>{לב}</h3>
וּמִמַּטֵּ֨ה נַפְתָּלִ֜י אֶת־עִ֣יר ׀ מִקְלַ֣ט הָֽרֹצֵ֗חַ אֶת־קֶ֨דֶשׁ בַּגָּלִ֤יל וְאֶת־מִגְרָשֶׁ֙הָ֙ וְאֶת־חַמֹּ֥ת דֹּאר֙ וְאֶת־מִגְרָשֶׁ֔הָ וְאֶת־קַרְתָּ֖ן וְאֶת־מִגְרָשֶׁ֑הָ עָרִ֖ים שָׁלֹֽשׁ׃
<h3>{לג}</h3>
כָּל־עָרֵ֥י הַגֵּרְשֻׁנִּ֖י לְמִשְׁפְּחֹתָ֑ם שְׁלֹשׁ־עֶשְׂרֵ֥ה עִ֖יר וּמִגְרְשֵׁיהֶֽן׃
<h3>{לד}</h3>
וּלְמִשְׁפְּח֣וֹת בְּנֵֽי־מְרָרִי֮ הַלְוִיִּ֣ם הַנּוֹתָרִים֒ מֵאֵת֙ מַטֵּ֣ה זְבוּלֻ֔ן אֶֽת־יָקְנְעָ֖ם וְאֶת־מִגְרָשֶׁ֑הָ אֶת־קַרְתָּ֖ה וְאֶת־מִגְרָשֶֽׁהָ׃
<h3>{לה}</h3>
אֶת־דִּמְנָה֙ וְאֶת־מִגְרָשֶׁ֔הָ אֶֽת־נַהֲלָ֖ל וְאֶת־מִגְרָשֶׁ֑הָ עָרִ֖ים אַרְבַּֽע׃
<h3>{לו}</h3>
וּמִמַּטֵּ֣ה רְאוּבֵ֔ן אֶת־בֶּ֖צֶר וְאֶת־מִגְרָשֶׁ֑הָ וְאֶת־יַ֖הְצָה וְאֶת־מִגְרָשֶֽׁהָ׃
<h3>{לז}</h3>
אֶת־קְדֵמוֹת֙ וְאֶת־מִגְרָשֶׁ֔הָ וְאֶת־מֵיפָ֖עַת וְאֶת־מִגְרָשֶׁ֑הָ עָרִ֖ים אַרְבַּֽע׃
<h3>{לח}</h3>
וּמִמַּטֵּה־גָ֗ד אֶת־עִיר֙ מִקְלַ֣ט הָרֹצֵ֔חַ אֶת־רָמֹ֥ת בַּגִּלְעָ֖ד וְאֶת־מִגְרָשֶׁ֑הָ וְאֶֽת־מַחֲנַ֖יִם וְאֶת־מִגְרָשֶֽׁהָ׃
<h3>{לט}</h3>
אֶת־חֶשְׁבּוֹן֙ וְאֶת־מִגְרָשֶׁ֔הָ אֶת־יַעְזֵ֖ר וְאֶת־מִגְרָשֶׁ֑הָ כָּל־עָרִ֖ים אַרְבַּֽע׃
<h3>{מ}</h3>
כָּל־הֶ֨עָרִ֜ים לִבְנֵ֤י מְרָרִי֙ לְמִשְׁפְּחֹתָ֔ם הַנּוֹתָרִ֖ים מִמִּשְׁפְּח֣וֹת הַלְוִיִּ֑ם וַיְהִי֙ גּוֹרָלָ֔ם עָרִ֖ים שְׁתֵּ֥ים עֶשְׂרֵֽה׃
<h3>{מא}</h3>
כֹּ֚ל עָרֵ֣י הַלְוִיִּ֔ם בְּת֖וֹךְ אֲחֻזַּ֣ת בְּנֵֽי־יִשְׂרָאֵ֑ל עָרִ֛ים אַרְבָּעִ֥ים וּשְׁמֹנֶ֖ה וּמִגְרְשֵׁיהֶֽן׃
<h3>{מב}</h3>
תִּֽהְיֶ֙ינָה֙ הֶעָרִ֣ים הָאֵ֔לֶּה עִ֣יר עִ֔יר וּמִגְרָשֶׁ֖יהָ סְבִיבֹתֶ֑יהָ כֵּ֖ן לְכָל־הֶעָרִ֥ים הָאֵֽלֶּה׃
<b style="color: gray;">מצודת דוד</b> <b>תהיינה .</b> להלוים : <b>עיר עיר .</b> לכל עיר ועיר מגרשיה סביבותיה :
<h3>{מג}</h3>
וַיִּתֵּ֤ן יְהוָה֙ לְיִשְׂרָאֵ֔ל אֶת־כָּל־הָאָ֔רֶץ אֲשֶׁ֥ר נִשְׁבַּ֖ע לָתֵ֣ת לַאֲבוֹתָ֑ם וַיִּרָשׁ֖וּהָ וַיֵּ֥שְׁבוּ בָֽהּ׃
<b style="color: gray;">רלב"ג</b> <b>ואח''ז</b> זכר שלא נפל דבר מכל הדבר הטוב אשר דבר ה' אל בית ישראל הכל בא ואף על פי שכבר נשארו בהן עדין כמו שזכר במה שקדם הנה זה בלתי סותר מה שנזכר בזה המקום כי כל הגוים אשר נלחמו בהם נפלו בידם ואולם נשארו אלו בסבת עצלות יהושע וישראל לא בסבת העדר השגחת השם ית' מהם :
<h3>{מד}</h3>
וַיָּ֨נַח יְהוָ֤ה לָהֶם֙ מִסָּבִ֔יב כְּכֹ֥ל אֲשֶׁר־נִשְׁבַּ֖ע לַאֲבוֹתָ֑ם וְלֹא־עָ֨מַד אִ֤ישׁ בִּפְנֵיהֶם֙ מִכָּל־אֹ֣יְבֵיהֶ֔ם אֵ֚ת כָּל־אֹ֣יְבֵיהֶ֔ם נָתַ֥ן יְהוָ֖ה בְּיָדָֽם׃
<b style="color: gray;">מצודת דוד</b> <b>וינח ה' .</b> נתן להם מנוחה מסביב ולא נתגרו בהם הגוים : <b>ולא עמד .</b> לא נתקיים :
<h3>{מה}</h3>
לֹֽא־נָפַ֣ל דָּבָ֔ר מִכֹּל֙ הַדָּבָ֣ר הַטּ֔וֹב אֲשֶׁר־דִּבֶּ֥ר יְהוָ֖ה אֶל־בֵּ֣ית יִשְׂרָאֵ֑ל הַכֹּ֖ל בָּֽא׃
<b style="color: gray;">מצודת דוד</b> <b>לא נפל דבר .</b> לא נחסר שום דבר :
<h2>יהושע פרק-כב</h2>
<h3>{א}</h3>
אָ֚ז יִקְרָ֣א יְהוֹשֻׁ֔עַ לָרֽאוּבֵנִ֖י וְלַגָּדִ֑י וְלַחֲצִ֖י מַטֵּ֥ה מְנַשֶּֽׁה׃
<b style="color: gray;">רלב"ג</b> ואחר זכר שכבר קרא יהושע לראובני ולגדי ולחצי שבט מנשה והזהירם מאד לשמור התורה וברכם ושלחם לאהליהם בנכסי' רבים ומקנה רב ובזהב ובכסף ובנחשת וברזל ובשלמות הרבה כי חלקו שלל אויביהם עם אחיהם וכן היה ראוי כי כן חלקו כל ישראל שלל הערים אשר באו להם בנחלה כמו שנזכר בתור' :
<h3>{ב}</h3>
וַיֹּ֣אמֶר אֲלֵיהֶ֔ם אַתֶּ֣ם שְׁמַרְתֶּ֔ם אֵ֚ת כָּל־אֲשֶׁ֣ר צִוָּ֣ה אֶתְכֶ֔ם מֹשֶׁ֖ה עֶ֣בֶד יְהוָ֑ה וַתִּשְׁמְע֣וּ בְקוֹלִ֔י לְכֹ֥ל אֲשֶׁר־צִוִּ֖יתִי אֶתְכֶֽם׃
<b style="color: gray;">מצודת דוד</b> <b>אשך צוה .</b> שתעברו חלוצים לפני בני ישראל למלחמה :
<h3>{ג}</h3>
לֹֽא־עֲזַבְתֶּ֣ם אֶת־אֲחֵיכֶ֗ם זֶ֚ה יָמִ֣ים רַבִּ֔ים עַ֖ד הַיּ֣וֹם הַזֶּ֑ה וּשְׁמַרְתֶּ֕ם אֶת־מִשְׁמֶ֕רֶת מִצְוַ֖ת יְהוָ֥ה אֱלֹהֵיכֶֽם׃
<h3>{ד}</h3>
וְעַתָּ֗ה הֵנִ֨יחַ יְהוָ֤ה אֱלֹֽהֵיכֶם֙ לַֽאֲחֵיכֶ֔ם כַּאֲשֶׁ֖ר דִּבֶּ֣ר לָהֶ֑ם וְעַתָּ֡ה פְּנוּ֩ וּלְכ֨וּ לָכֶ֜ם לְאָהֳלֵיכֶ֗ם אֶל־אֶ֙רֶץ֙ אֲחֻזַּתְכֶ֔ם אֲשֶׁ֣ר ׀ נָתַ֣ן לָכֶ֗ם מֹשֶׁה֙ עֶ֣בֶד יְהוָ֔ה בְּעֵ֖בֶר הַיַּרְדֵּֽן׃
<b style="color: gray;">מצודת דוד</b> <b>הניח .</b> נתן להם מקום מנוחה : <b>פנו ולכו .</b> פנו מכאן , ולכו וכו' :
<h3>{ה}</h3>
רַ֣ק ׀ שִׁמְר֣וּ מְאֹ֗ד לַעֲשׂ֨וֹת אֶת־הַמִּצְוָ֣ה וְאֶת־הַתּוֹרָה֮ אֲשֶׁ֣ר צִוָּ֣ה אֶתְכֶם֮ מֹשֶׁ֣ה עֶֽבֶד־יְהוָה֒ לְ֠אַהֲבָה אֶת־יְהוָ֨ה אֱלֹֽהֵיכֶ֜ם וְלָלֶ֧כֶת בְּכָל־דְּרָכָ֛יו וְלִשְׁמֹ֥ר מִצְוֹתָ֖יו וּלְדָבְקָה־ב֑וֹ וּלְעָבְד֕וֹ בְּכָל־לְבַבְכֶ֖ם וּבְכָל־נַפְשְׁכֶֽם׃
<b style="color: gray;">מצודת דוד</b> <b>רק שמרו מאד .</b> אף אם תרחיקו ממשכן ה' :
<h3>{ו}</h3>
וַֽיְבָרְכֵ֖ם יְהוֹשֻׁ֑עַ וַֽיְשַׁלְּחֵ֔ם וַיֵּלְכ֖וּ אֶל־אָהֳלֵיהֶֽם׃
<h3>{ז}</h3>
וְלַחֲצִ֣י ׀ שֵׁ֣בֶט הַֽמְנַשֶּׁ֗ה נָתַ֣ן מֹשֶׁה֮ בַּבָּשָׁן֒ וּלְחֶצְי֗וֹ נָתַ֤ן יְהוֹשֻׁ֙עַ֙ עִם־אֲחֵיהֶ֔ם (מעבר) [בְּעֵ֥בֶר] הַיַּרְדֵּ֖ן יָ֑מָּה וְ֠גַם כִּ֣י שִׁלְּחָ֧ם יְהוֹשֻׁ֛עַ אֶל־אָהֳלֵיהֶ֖ם וַיְבָרֲכֵֽם׃
<b style="color: gray;">רש"י</b> <b>וגם כי שלחם יהושע .</b> לחצי שבט המנשה , כאשר שלח את בני ראובן וגד :
<b style="color: gray;">מצודת דוד</b> <b>ולחצי שבט המנשה .</b> בזה יתן טעם למה היה רק חצי שבט המנשה עם בני ראובן ובני גד : <b>וגם כי שלחם .</b> רצה לומר , וגם זאת דבר להם כאשר שלחם והוא הדבר הנאמר במקרא שלאחריו :
<h3>{ח}</h3>
וַיֹּ֨אמֶר אֲלֵיהֶ֜ם לֵאמֹ֗ר בִּנְכָסִ֨ים רַבִּ֜ים שׁ֤וּבוּ אֶל־אָֽהֳלֵיכֶם֙ וּבְמִקְנֶ֣ה רַב־מְאֹ֔ד בְּכֶ֨סֶף וּבְזָהָ֜ב וּבִנְחֹ֧שֶׁת וּבְבַרְזֶ֛ל וּבִשְׂלָמ֖וֹת הַרְבֵּ֣ה מְאֹ֑ד חִלְק֥וּ שְׁלַל־אֹיְבֵיכֶ֖ם עִם־אֲחֵיכֶֽם׃
<b style="color: gray;">רש"י</b> <b>עם אחיכם .</b> בני ראובן ובני גד . ויש פותרין : עם אחיכם , שנשארו לשמור את הערים עם הנשים והטף , ולא עברו את הירדן עם החלוצים , גם הם נטלו חלק בבזה :
<b style="color: gray;">מצודת דוד</b> <b>אליהם .</b> לבני ראובן , ולבני גד ולחצי שבט מנשה : <b>עם אחיכם .</b> הם אשר נשארו בעבר הירדן לשמור הנשים והטף והרכוש :
<b style="color: gray;">מצודת ציון</b> <b>בנכסים .</b> זה הלשון ידוע בדברי רבותינו זכרונם לברכה כלול בה זהב וכסף וכלים ומקנה וכו' , וכן ( קהלת ה יח ) עושר ונכסים : <b>ובשלמות .</b> ובבגדים , ויתהפך משמלה שלמה , כמו מכבש כשב :
<h3>{ט}</h3>
וַיָּשֻׁ֣בוּ וַיֵּלְכ֡וּ בְּנֵי־רְאוּבֵ֨ן וּבְנֵי־גָ֜ד וַחֲצִ֣י ׀ שֵׁ֣בֶט הַֽמְנַשֶּׁ֗ה מֵאֵת֙ בְּנֵ֣י יִשְׂרָאֵ֔ל מִשִּׁלֹ֖ה אֲשֶׁ֣ר בְּאֶֽרֶץ־כְּנָ֑עַן לָלֶ֜כֶת אֶל־אֶ֣רֶץ הַגִּלְעָ֗ד אֶל־אֶ֤רֶץ אֲחֻזָּתָם֙ אֲשֶׁ֣ר נֹֽאחֲזוּ־בָ֔הּ עַל־פִּ֥י יְהוָ֖ה בְּיַד־מֹשֶֽׁה׃
<h3>{י}</h3>
וַיָּבֹ֙אוּ֙ אֶל־גְּלִיל֣וֹת הַיַּרְדֵּ֔ן אֲשֶׁ֖ר בְּאֶ֣רֶץ כְּנָ֑עַן וַיִּבְנ֣וּ בְנֵי־רְאוּבֵ֣ן וּבְנֵי־גָ֡ד וַחֲצִ֣י שֵׁבֶט֩ הַֽמְנַשֶּׁ֨ה שָׁ֤ם מִזְבֵּ֙חַ֙ עַל־הַיַּרְדֵּ֔ן מִזְבֵּ֥חַ גָּד֖וֹל לְמַרְאֶֽה׃
<b style="color: gray;">מצודת דוד</b> <b>אשר בארץ כנען .</b> רצה לומר , בשפת הירדן המערבי שהוא מארץ כנען : <b>למראה .</b> רצה לומר , להיות למראה עינים , לא לעולה וזבח :
<b style="color: gray;">מצודת ציון</b> <b>על .</b> אצל :
<b style="color: gray;">רלב"ג</b> עוד זכר שבשוב' לנחלתם מעבר לירדן בנו אצל הירדן מזבח גדול למראה וחשבו ישראל שעשו זה להקריב עליו ונקהלו שילה לעלות עליהם לצבא והיתה עצתם לשלוח להם תחלה פנחס בן אלעזר הכהן ועשרה נשיאים עמו מתשעת המטות וחצי המטה לדעת מה זה ועל מה זה ולהזהירם ולהוכיחם על זה כי כבר הוזהרו בתורה מעשות במת ציבור זולתי משכן ה' וגם במה ליחיד נאסרה מעת באו אל המנוחה ואל הנחלה והנה היה משכן שילה מנוחה כמו שנתבאר בסוף זבחים ובית עולמים היה נחלה ולפי זה הענין היה מרד בה' כי הכונה בשלא יעבד השם יתברך כי אם במקום אחד הוא להורו' על היותו אחד כמו שביארנו בביאורנו לדברי התורה וזה הפך מה שעשו ישראל כשנשקעו בע''ג עד שתמצא שכבר היו להם בתי עבודת אלילים בכל עריהם אמר הנביא מספר גנותן כי מספר עריך היו אלהיך יהודה הנה אמרו ישראל לעלות עליה' לצכא להוכיחם על זה ולבער הרע מקרבם כי זה מדרכי התורה כמו שנתבאר בתורה בעיר הנדחת ולזאת הסבה עלו ישראל לצבא על אחיהם על דבר פילגש בגבעה והסבה בזה שישמעו הנשארים וייראו ולא יוסיפו לעשות הרע הזה כי אולי ילמדו מזה הנשארים ויסתבכו כלם בזה הפועל המגונה הלא תראה כי ירבעם בן נבט התחיל במרד ונמשכו למריו כל מלכי ישראל הבאים אחריו ונשקעו בו גם כן בסוף הענין מלכי יהודה והיה זה סבת גלות ישראל מארצם ואבדן רבים מהם ולזאת הסבה אחשב שאמרו פנחס והנשיאים לבני ראובן ולבני גד ולחצי שבט המנשה המעט לנו את עון פעור אשר לא הטהרנו ממנו עד היום הזה ויהי הנגף וגו' :
<h3>{יא}</h3>
וַיִּשְׁמְע֥וּ בְנֵֽי־יִשְׂרָאֵ֖ל לֵאמֹ֑ר הִנֵּ֣ה בָנ֣וּ בְנֵֽי־רְאוּבֵ֣ן וּבְנֵי־גָ֡ד וַחֲצִי֩ שֵׁ֨בֶט הַֽמְנַשֶּׁ֜ה אֶת־הַמִּזְבֵּ֗חַ אֶל־מוּל֙ אֶ֣רֶץ כְּנַ֔עַן אֶל־גְּלִילוֹת֙ הַיַּרְדֵּ֔ן אֶל־עֵ֖בֶר בְּנֵ֥י יִשְׂרָאֵֽל׃
<h3>{יב}</h3>
וַֽיִּשְׁמְע֖וּ בְּנֵ֣י יִשְׂרָאֵ֑ל וַיִּקָּ֨הֲל֜וּ כָּל־עֲדַ֤ת בְּנֵֽי־יִשְׂרָאֵל֙ שִׁלֹ֔ה לַעֲל֥וֹת עֲלֵיהֶ֖ם לַצָּבָֽא׃
<b style="color: gray;">רש"י</b> <b>לעלות עליהם לצבא .</b> לפי שנאסרו הבמות משנקבע המשכן בשילה :
<b style="color: gray;">מצודת דוד</b> <b>לצבא .</b> אם לא יתקנו את אשר עותו , כי הם חשבו שעשאוהו לעולה וזבח :
<b style="color: gray;">מצודת ציון</b> <b>לצבא .</b> כמו בצבא , ובאה הלמ''ד במקום הבי''ת , וכן ( ויקרא כו ז ) לפניכם לחרב , ומשפטו בחרב :
<h3>{יג}</h3>
וַיִּשְׁלְח֨וּ בְנֵֽי־יִשְׂרָאֵ֜ל אֶל־בְּנֵי־רְאוּבֵ֧ן וְאֶל־בְּנֵי־גָ֛ד וְאֶל־חֲצִ֥י שֵֽׁבֶט־מְנַשֶּׁ֖ה אֶל־אֶ֣רֶץ הַגִּלְעָ֑ד אֶת־פִּינְחָ֖ס בֶּן־אֶלְעָזָ֥ר הַכֹּהֵֽן׃
<b style="color: gray;">מצודת דוד</b> <b>וישלחו .</b> טרם עלו לצבא , שלחו להוכיחם , כי אולי ישובו :
<h3>{יד}</h3>
וַעֲשָׂרָ֤ה נְשִׂאִים֙ עִמּ֔וֹ נָשִׂ֨יא אֶחָ֜ד נָשִׂ֤יא אֶחָד֙ לְבֵ֣ית אָ֔ב לְכֹ֖ל מַטּ֣וֹת יִשְׂרָאֵ֑ל וְאִ֨ישׁ רֹ֧אשׁ בֵּית־אֲבוֹתָ֛ם הֵ֖מָּה לְאַלְפֵ֥י יִשְׂרָאֵֽל׃
<b style="color: gray;">מצודת דוד</b> <b>ואיש .</b> כל אחד מעשרה הנשיאים היה הראש לבית אבותם , והמה היו הראשים לכל אלפי ישראל :
<h3>{טו}</h3>
וַיָּבֹ֜אוּ אֶל־בְּנֵי־רְאוּבֵ֧ן וְאֶל־בְּנֵי־גָ֛ד וְאֶל־חֲצִ֥י שֵֽׁבֶט־מְנַשֶּׁ֖ה אֶל־אֶ֣רֶץ הַגִּלְעָ֑ד וַיְדַבְּר֥וּ אִתָּ֖ם לֵאמֹֽר׃
<h3>{טז}</h3>
כֹּ֣ה אָמְר֞וּ כֹּ֣ל ׀ עֲדַ֣ת יְהוָ֗ה מָֽה־הַמַּ֤עַל הַזֶּה֙ אֲשֶׁ֤ר מְעַלְתֶּם֙ בֵּאלֹהֵ֣י יִשְׂרָאֵ֔ל לָשׁ֣וּב הַיּ֔וֹם מֵאַחֲרֵ֖י יְהוָ֑ה בִּבְנֽוֹתְכֶ֤ם לָכֶם֙ מִזְבֵּ֔חַ לִמְרָדְכֶ֥ם הַיּ֖וֹם בַּיהוָֽה׃
<b style="color: gray;">מצודת דוד</b> <b>מה המעל .</b> רצה לומר , למה מעלתם בה' : <b>בבנותכם .</b> במה שבניתם : <b>למרדכם .</b> לעשות בזה מרידה בה' :
<b style="color: gray;">מצודת ציון</b> <b>המעל .</b> החטא ופשע :
<h3>{יז}</h3>
הַמְעַט־לָ֙נוּ֙ אֶת־עֲוֹ֣ן פְּע֔וֹר אֲשֶׁ֤ר לֹֽא־הִטַּהַ֙רְנוּ֙ מִמֶּ֔נּוּ עַ֖ד הַיּ֣וֹם הַזֶּ֑ה וַיְהִ֥י הַנֶּ֖גֶף בַּעֲדַ֥ת יְהוָֽה׃
<b style="color: gray;">מצודת דוד</b> <b>המעט .</b> רצה לומר , וכי העון שבידנו מאז האם קל הוא : <b>עון פעור .</b> העון שעבדו לפעור : <b>לא הטהרנו .</b> רצה לומר , לא נתכפר מכל וכל : <b>בעדת ה' .</b> אף באלו שלא חטאו : <b>היה הנגף .</b> על שלא מיחו :
<h3>{יח}</h3>
וְאַתֶּם֙ תָּשֻׁ֣בוּ הַיּ֔וֹם מֵאַחֲרֵ֖י יְהוָ֑ה וְהָיָ֗ה אַתֶּ֞ם תִּמְרְד֤וּ הַיּוֹם֙ בַּֽיהוָ֔ה וּמָחָ֕ר אֶֽל־כָּל־עֲדַ֥ת יִשְׂרָאֵ֖ל יִקְצֹֽף׃
<b style="color: gray;">מצודת דוד</b> <b>אתם תמרדו .</b> ואנו הלא נקיים אנחנו מזה העון : <b>ומחר .</b> רצה לומר , לאחר זמן בעת התשלומין , יקצוף ה' על כולם על שלא מיחו , ונהיה כולם נלקים על ידו , אם כן , בעל כרחנו צריכין אנו למחות בידכם :
<b style="color: gray;">מצודת ציון</b> <b>ומחר .</b> יש מחר שהוא לאחר זמן רב , וכן ( שמות יג יד ) כי ישאלך בנך מחר :
<b style="color: gray;">רלב"ג</b> ואתם תשובו היום מאחרי ה' והיה אם אתם תמרדו בה' היום ומחר אל כל עדת ישראל יקצוף והנה אמרו זה כי אולי זה העון משך לב קצת העם עד שכמעט לא הטהרו ממנו עדין כי קצתם למדו מזה ונסתבכו בחטא הסתבכות מה כי זה דרך המרי ועוד כי הנגף היה בעדת ה' בעבור חטא היחידים מצד התאחדות שהיו מתאחדים בו כלל העם יקרה עונש לכלל בעבור חטא היחיד כמו שביארנו הסבה בזה בעון עכן ולזה יקרה שישובו היום מאחרי ה' ומחר אל כל עדת ישראל יקצוף אם מפני ההתאחדות שיהיה סבה לסור השגחות השם יתברך מהם כמו שבארנו במה שקדם ויקרה מזה העונשים בכללם על חטא אלו השבטים אם מפני המשכם אל החטא ולמדם קצתם מקצתם ולזה אמרו אותנו אל תמרדו כי מרדם בה' יהיה מרד בחטא ויהיה מרד בהם כי יראתם פן יספו בעונם ומצד האחר היה מרד גם כן וזה כי הפרטים הם תחת הכלל ושם היתה סנהדרי גדולה אשר כל השבטים היו תחתיהם ואם יפרדו מהם ימרדו בזה :
<h3>{יט}</h3>
וְאַ֨ךְ אִם־טְמֵאָ֜ה אֶ֣רֶץ אֲחֻזַּתְכֶ֗ם עִבְר֨וּ לָכֶ֜ם אֶל־אֶ֨רֶץ אֲחֻזַּ֤ת יְהוָה֙ אֲשֶׁ֤ר שָֽׁכַן־שָׁם֙ מִשְׁכַּ֣ן יְהוָ֔ה וְהֵאָחֲז֖וּ בְּתוֹכֵ֑נוּ וּבַֽיהוָ֣ה אַל־תִּמְרֹ֗דוּ וְאֹתָ֙נוּ֙ אֶל־תִּמְרֹ֔דוּ בִּבְנֹֽתְכֶ֤ם לָכֶם֙ מִזְבֵּ֔חַ מִֽבַּלְעֲדֵ֔י מִזְבַּ֖ח יְהוָ֥ה אֱלֹהֵֽינוּ׃
<b style="color: gray;">רש"י</b> <b>אם טמאה ארץ אחזתכם .</b> שלא בחר הקדוש ברוך הוא להשרות בה שכינתו : <b>ואותנו אל תמרודו .</b> כמו , ובנו אל תמרודו :
<b style="color: gray;">מצודת דוד</b> <b>ואך אם טמאה .</b> אם בעיניכם טמאה ארץ אחוזתכם לפי שאין המשכן שם , ובעבור זה תחשבו לומר שאין השגחת המקום עליכם רק על ידי אמצעות השר השורר , ואליו תעשו המזבח לעולה וזבח : <b>עברו לכם .</b> הלא זאת עשו עברו הנה והאחזו נחלה בתוכנו : <b>ובה' אל תמרדו .</b> כי גם בדבר זה יחשב למורד בה' : <b>ואותנו אל תמרדו .</b> כי הואיל ועל ידכם יבוא הקצף על כולנו , הרי הוא כאלו מרדתם בנו : <b>בבנותכם .</b> במה שבניתם :
<b style="color: gray;">מצודת ציון</b> <b>ואותנו .</b> ענינו , כמו ובנו : <b>מבלעדי .</b> ענינו כמו זולת , וכן ( בראשית יד כד ) בלעדי רק אשר אכלו הנערים :
<h3>{כ}</h3>
הֲל֣וֹא ׀ עָכָ֣ן בֶּן־זֶ֗רַח מָ֤עַל מַ֙עַל֙ בַּחֵ֔רֶם וְעַֽל־כָּל־עֲדַ֥ת יִשְׂרָאֵ֖ל הָ֣יָה קָ֑צֶף וְהוּא֙ אִ֣ישׁ אֶחָ֔ד לֹ֥א גָוַ֖ע בַּעֲוֹנֽוֹ׃
<b style="color: gray;">מצודת דוד</b> <b>לא גוע בעונו .</b> תחסר מלת לבד , ורצה לומר , אף שהיה רק איש אחד ואין בדבר חלול ה' , מכל מקום לא גוע הוא לבד , כי הקצף היה על כולם :
<h3>{כא}</h3>
וַֽיַּעֲנוּ֙ בְּנֵי־רְאוּבֵ֣ן וּבְנֵי־גָ֔ד וַחֲצִ֖י שֵׁ֣בֶט הַֽמְנַשֶּׁ֑ה וַֽיְדַבְּר֔וּ אֶת־רָאשֵׁ֖י אַלְפֵ֥י יִשְׂרָאֵֽל׃
<h3>{כב}</h3>
אֵל֩ ׀ אֱלֹהִ֨ים ׀ יְהוָ֜ה אֵ֣ל ׀ אֱלֹהִ֤ים ׀ יְהוָה֙ ה֣וּא יֹדֵ֔עַ וְיִשְׂרָאֵ֖ל ה֣וּא יֵדָ֑ע אִם־בְּמֶ֤רֶד וְאִם־בְּמַ֙עַל֙ בַּֽיהוָ֔ה אַל־תּוֹשִׁיעֵ֖נוּ הַיּ֥וֹם הַזֶּֽה׃
<b style="color: gray;">רש"י</b> <b>אל אלהים ה' .</b> אל כל האלהים הוא ה' היודע כי לא במרד וגו' , וכשכפל לומר שתי פעמים אלהים , בעולם הזה ובעולם הבא : <b>אל תושיענו .</b> כלפי שכינה אמרו :
<b style="color: gray;">מצודת דוד</b> <b>אל אלהים ה' .</b> רצה לומר ה' שהוא אל על כל אלהים , והם המלאכים הקרואים אלהים , וכפלו דבריהם לחזק מאמרם : <b>הוא יודע .</b> מאז יודע הוא שלבבנו נאמן לפניו : <b>וישראל הוא ידע .</b> רצה לומר , ובהאריך הזמן גם ישראל ידע ויכיר כי כנים אנחנו : <b>אל תושיענו .</b> הסבו פניהם כלפי מעלה , ואמרו אם מעשה המזבח היה במרד ובמעל , אזי אל תושיענו היום הזה , ולא תאריך אפך :
<h3>{כג}</h3>
לִבְנ֥וֹת לָ֙נוּ֙ מִזְבֵּ֔חַ לָשׁ֖וּב מֵאַחֲרֵ֣י יְהוָ֑ה וְאִם־לְהַעֲל֨וֹת עָלָ֜יו עוֹלָ֣ה וּמִנְחָ֗ה וְאִם־לַעֲשׂ֤וֹת עָלָיו֙ זִבְחֵ֣י שְׁלָמִ֔ים יְהוָ֖ה ה֥וּא יְבַקֵּֽשׁ׃
<b style="color: gray;">רש"י</b> <b>הוא יבקש .</b> יפרע ממנו :
<b style="color: gray;">מצודת דוד</b> <b>לבנות .</b> רצה לומר , אם הכוונה היתה לבנות לנו מזבח לשוב מה' וכו' : <b>ה' הוא יבקש .</b> אם הכוונה היתה על זאת , אזי יבקש ה' מאתנו וישלם גמול :
<h3>{כד}</h3>
וְאִם־לֹ֤א מִדְּאָגָה֙ מִדָּבָ֔ר עָשִׂ֥ינוּ אֶת־זֹ֖את לֵאמֹ֑ר מָחָ֗ר יֹאמְר֨וּ בְנֵיכֶ֤ם לְבָנֵ֙ינוּ֙ לֵאמֹ֔ר מַה־לָּכֶ֕ם וְלַֽיהוָ֖ה אֱלֹהֵ֥י יִשְׂרָאֵֽל׃
<b style="color: gray;">רש"י</b> <b>מדאגה מדבר .</b> מחמת דאגת יראת דבר חרפה עשינו , כמה שמפרש פן יאמרו בניכם מחר לחרף את בנינו , כשילכו להקריב במשכן שילה , שמא יאמרו מה לכם ולה' , והלא גבול נתן בינינו וביניכם את הירדן , זו דאגנו ועשינו . כל 'דאגה' שבמקרא לשון יראה הוא , כמו ( ירמיהו לח יט ) : אני דואג את היהודים , דצדקיהו :
<b style="color: gray;">מצודת דוד</b> <b>ואם לא .</b> מוסב למעלה , לומר : ואם לא עשינו את זאת מחמת דאגה ופחד מדבר אחר , אזי ה' הוא יבקש : <b>לאמר .</b> עתה מפרשים דבריהם ואומרים : כי אמרנו פן לאחר זמן יאמרו בניכם וכו' : <b>מה לכם ולה' .</b> כאלו יאמרו מה לכם לה' , ומה לה' לכם , רצה לומר , אין לכם חלק בה' ולא ה' בכם :
<h3>{כה}</h3>
וּגְב֣וּל נָֽתַן־יְ֠הוָה בֵּינֵ֨נוּ וּבֵינֵיכֶ֜ם בְּנֵי־רְאוּבֵ֤ן וּבְנֵי־גָד֙ אֶת־הַיַּרְדֵּ֔ן אֵין־לָכֶ֥ם חֵ֖לֶק בַּֽיהוָ֑ה וְהִשְׁבִּ֤יתוּ בְנֵיכֶם֙ אֶת־בָּנֵ֔ינוּ לְבִלְתִּ֖י יְרֹ֥א אֶת־יְהוָֽה׃
<b style="color: gray;">מצודת דוד</b> <b>והשביתו .</b> ובזה ימנעו את בנינו מליראה את ה' :
<b style="color: gray;">מצודת ציון</b> <b>והשביתו .</b> בטול ומניעה , כמו ( ישעיהו יד ד ) שבת נוגש :
<b style="color: gray;">רלב"ג</b> והנה היתה תשובתם כי לא עשו זה לא לעולה ולא לזבח אך להיות להם לזכר כי הם מעם ה' ומארצו יצאו והמעבר היה רק בינם ובין ארץ ישראל ולזאת הסבה קראו שם המזבח כי עד הוא בינותינו כי ה' האלהים :
<h3>{כו}</h3>
וַנֹּ֕אמֶר נַעֲשֶׂה־נָּ֣א לָ֔נוּ לִבְנ֖וֹת אֶת־הַמִּזְבֵּ֑חַ לֹ֥א לְעוֹלָ֖ה וְלֹ֥א לְזָֽבַח׃
<b style="color: gray;">מצודת דוד</b> <b>ונאמר .</b> ובעבור זה אמרנו נעשה את זאת לבנות מזבח , אולם לא לעולה וזבח :
<h3>{כז}</h3>
כִּי֩ עֵ֨ד ה֜וּא בֵּינֵ֣ינוּ וּבֵינֵיכֶ֗ם וּבֵ֣ין דֹּרוֹתֵינוּ֮ אַחֲרֵינוּ֒ לַעֲבֹ֞ד אֶת־עֲבֹדַ֤ת יְהוָה֙ לְפָנָ֔יו בְּעֹלוֹתֵ֥ינוּ וּבִזְבָחֵ֖ינוּ וּבִשְׁלָמֵ֑ינוּ וְלֹא־יֹאמְר֨וּ בְנֵיכֶ֤ם מָחָר֙ לְבָנֵ֔ינוּ אֵין־לָכֶ֥ם חֵ֖לֶק בַּיהוָֽה׃
<b style="color: gray;">רש"י</b> <b>כי עד הוא .</b> שלא סילקנו עצמנו מתורת מזבח :
<b style="color: gray;">מצודת דוד</b> <b>כי עד הוא .</b> כי רק להיות הוא עד בינינו , שגם אנחנו נעבוד את ה' , כי גם לנו חלק בו , כי המזבח אשר בינינו דומה הוא למזבח ה' , ולזה יחשב לעד : <b>ולא יאמרו .</b> ולא יוכלו עוד לומר כזאת :
<h3>{כח}</h3>
וַנֹּ֕אמֶר וְהָיָ֗ה כִּֽי־יֹאמְר֥וּ אֵלֵ֛ינוּ וְאֶל־דֹּרֹתֵ֖ינוּ מָחָ֑ר וְאָמַ֡רְנוּ רְא֣וּ אֶת־תַּבְנִית֩ מִזְבַּ֨ח יְהוָ֜ה אֲשֶׁר־עָשׂ֣וּ אֲבוֹתֵ֗ינוּ לֹ֤א לְעוֹלָה֙ וְלֹ֣א לְזֶ֔בַח כִּי־עֵ֣ד ה֔וּא בֵּינֵ֖ינוּ וּבֵינֵיכֶֽם׃
<b style="color: gray;">מצודת דוד</b> <b>ונאמר .</b> בהיות המזבח בנוי , נאמר כאשר יאמרו בניכם כזאת , אז נשיב להם : ראו תבנית המזבח העומד לעד , כי הלא לא נעשה עליו עולה וזבח , ואם לא להיות לעד , על מה נבנה :
<b style="color: gray;">מצודת ציון</b> <b>תבנית .</b> צורת :
<h3>{כט}</h3>
חָלִילָה֩ לָּ֨נוּ מִמֶּ֜נּוּ לִמְרֹ֣ד בַּֽיהוָ֗ה וְלָשׁ֤וּב הַיּוֹם֙ מֵאַחֲרֵ֣י יְהוָ֔ה לִבְנ֣וֹת מִזְבֵּ֔חַ לְעֹלָ֖ה לְמִנְחָ֣ה וּלְזָ֑בַח מִלְּבַ֗ד מִזְבַּח֙ יְהוָ֣ה אֱלֹהֵ֔ינוּ אֲשֶׁ֖ר לִפְנֵ֥י מִשְׁכָּנֽוֹ׃
<b style="color: gray;">מצודת דוד</b> <b>חלילה לנו ממנו .</b> המרד בה' הוא חולין לנו מצד עצמינו , מבלי דבר התוכחה : <b>מלבד .</b> להיות עוד אחד זולת המזבח אשר לפני משכן ה' :
<b style="color: gray;">מצודת ציון</b> <b>חלילה .</b> הוא מלשון חולין וגנאי :
<h3>{ל}</h3>
וַיִּשְׁמַ֞ע פִּֽינְחָ֣ס הַכֹּהֵ֗ן וּנְשִׂיאֵ֨י הָעֵדָ֜ה וְרָאשֵׁ֨י אַלְפֵ֤י יִשְׂרָאֵל֙ אֲשֶׁ֣ר אִתּ֔וֹ אֶת־הַ֨דְּבָרִ֔ים אֲשֶׁ֧ר דִּבְּר֛וּ בְּנֵי־רְאוּבֵ֥ן וּבְנֵי־גָ֖ד וּבְנֵ֣י מְנַשֶּׁ֑ה וַיִּיטַ֖ב בְּעֵינֵיהֶֽם׃
<b style="color: gray;">רלב"ג</b> וישר הדבר בעיני פנחס ובעיני הנשיאים וישבו מאתם אל בני ישראל וברכו בני ישר' את השם הנכבד ששמר אותם מעלות לצבא :
<h3>{לא}</h3>
וַיֹּ֣אמֶר פִּֽינְחָ֣ס בֶּן־אֶלְעָזָ֣ר הַכֹּהֵ֡ן אֶל־בְּנֵי־רְאוּבֵ֨ן וְאֶל־בְּנֵי־גָ֜ד וְאֶל־בְּנֵ֣י מְנַשֶּׁ֗ה הַיּ֤וֹם ׀ יָדַ֙עְנוּ֙ כִּֽי־בְתוֹכֵ֣נוּ יְהוָ֔ה אֲשֶׁ֛ר לֹֽא־מְעַלְתֶּ֥ם בַּֽיהוָ֖ה הַמַּ֣עַל הַזֶּ֑ה אָ֗ז הִצַּלְתֶּ֛ם אֶת־בְּנֵ֥י יִשְׂרָאֵ֖ל מִיַּ֥ד יְהוָֽה׃
<b style="color: gray;">מצודת דוד</b> <b>היום ידענו וכו' .</b> בתת בלבבנו להזהר מבוא בדמים ולדבר תחלה פנים אל פנים , כי רואים אנו אשר לא מעלתם המעל הזה אשר חשבנו , ואדרבה אז בבנין המזבח הצלתם את בני ישראל מיד מכת ה' , כי מעתה לא יחטאו להשבית את בניכם מליראה את ה' ולא יענשו , מה שאין כן אם השביתו , כי אז לא היו נצולים מעונש :
<h3>{לב}</h3>
וַיָּ֣שָׁב פִּֽינְחָ֣ס בֶּן־אֶלְעָזָ֣ר הַכֹּהֵ֣ן ׀ וְהַנְּשִׂיאִ֡ים מֵאֵ֣ת בְּנֵֽי־רְאוּבֵן֩ וּמֵאֵ֨ת בְּנֵי־גָ֜ד מֵאֶ֧רֶץ הַגִּלְעָ֛ד אֶל־אֶ֥רֶץ כְּנַ֖עַן אֶל־בְּנֵ֣י יִשְׂרָאֵ֑ל וַיָּשִׁ֥בוּ אוֹתָ֖ם דָּבָֽר׃
<b style="color: gray;">מצודת דוד</b> <b>דבר .</b> תשובה על דברי השליחות :
<h3>{לג}</h3>
וַיִּיטַ֣ב הַדָּבָ֗ר בְּעֵינֵי֙ בְּנֵ֣י יִשְׂרָאֵ֔ל וַיְבָרֲכ֥וּ אֱלֹהִ֖ים בְּנֵ֣י יִשְׂרָאֵ֑ל וְלֹ֣א אָמְר֗וּ לַעֲל֤וֹת עֲלֵיהֶם֙ לַצָּבָ֔א לְשַׁחֵת֙ אֶת־הָאָ֔רֶץ אֲשֶׁ֛ר בְּנֵי־רְאוּבֵ֥ן וּבְנֵי־גָ֖ד יֹשְׁבִ֥ים בָּֽהּ׃
<b style="color: gray;">רש"י</b> <b>ויברכו אלהים .</b> ואודיאו קדם ה' בני ישראל :
<b style="color: gray;">מצודת דוד</b> <b>ויברכו אלהים .</b> על אשר נתן בלבם לשלוח להם טרם ילחמו : <b>ולא אמרו .</b> לא חשבו עוד להלחם בם , כי קבלו דבריהם הנאמרים באמת :
<h3>{לד}</h3>
וַֽיִּקְרְא֛וּ בְּנֵי־רְאוּבֵ֥ן וּבְנֵי־גָ֖ד לַמִּזְבֵּ֑חַ כִּ֣י עֵ֥ד הוּא֙ בֵּֽינֹתֵ֔ינוּ כִּ֥י יְהוָ֖ה הָאֱלֹהִֽים׃
<b style="color: gray;">רש"י</b> <b>ויקראו בני ראובן ובני גד למזבח כי עד הוא .</b> הרי זה מן המקראות הקצרים , וצריך להוסיף בו תיבה אחת , ויקראו בני ראובן ובני גד למזבח 'עד' :
<b style="color: gray;">מצודת דוד</b> <b>ויקראו וכו' למזבח .</b> תחסר מלת עד , ורצה לומר , ויקראו וכו' למזבח עד , כי עד הוא בינינו ובין בני ישראל היושבים בעבר הירדן המערבי אשר ה' הוא האלהים , וכמוהם כמונו מאמינים את זאת באמונה שלימה :
<h2>יהושע פרק-כג</h2>
<h3>{א}</h3>
וַֽיְהִי֙ מִיָּמִ֣ים רַבִּ֔ים אַ֠חֲרֵי אֲשֶׁר־הֵנִ֨יחַ יְהוָ֧ה לְיִשְׂרָאֵ֛ל מִכָּל־אֹיְבֵיהֶ֖ם מִסָּבִ֑יב וִיהוֹשֻׁ֣עַ זָקֵ֔ן בָּ֖א בַּיָּמִֽים׃
<b style="color: gray;">מצודת דוד</b> <b>מימים רבים .</b> מסוף ימים רבים :
<h3>{ב}</h3>
וַיִּקְרָ֤א יְהוֹשֻׁ֙עַ֙ לְכָל־יִשְׂרָאֵ֔ל לִזְקֵנָיו֙ וּלְרָאשָׁ֔יו וּלְשֹׁפְטָ֖יו וּלְשֹֽׁטְרָ֑יו וַיֹּ֣אמֶר אֲלֵהֶ֔ם אֲנִ֣י זָקַ֔נְתִּי בָּ֖אתִי בַּיָּמִֽים׃
<b style="color: gray;">רלב"ג</b> ואחר זה זכר שכבר קרא יהושע לכל ישראל רוצה לומר למנהיגים אותם כי הוא רחוק שידבר דבריו עם כל ישראל והנה אלו המנהיגים זכר בהדרגה וזכר הזקנים תחילה והם הסנהדרין לפי מה שאחשו' כי שם היה קבוץ החכמים והם המנהיגים כל העם ואחר זכר ראשי העם והם הנשיאי' שכל א' מהם ראש לשבט אחד ואחר זכר ראשי עיר ועיר והם השופטים והשוטרים והודיעם מה שנמשך להם מהטוב בלכתם אחר השם יתעלה ומה שנמשך להם מהרע בעזב' אותו ולזה הזהיר' מהתחתן בגוים הנשארים בזמן ההוא כדי שלא ילמדו ממעשיהם ויבואו לעבור ברית ה' ולעבוד אלהים אחרים והזהירם גם כן שלא יזכירו שם אלהיהם ולא יגרמו להשבע בשמם ושלא יעבדום ושלא ישתחוו כמו שבאו האזהרות על כל זה בתורה להודיעם שאם יעשו זה יהיה סבה לאבדם מעל הארץ הטובה אשר נתן להם ה' וצוה אותם לאהבה את ה' ולדבקה בו ושיחזקו מאד לשמור ולעשות ככל הכתוב ולבלתי סור ממנו ימין ושמאל והנה קרא ימין ההוספ' על דברי תורה וקרא שמאל הגרעון ממנה כי בזה יהיה נוטה מדרכי התורה :
<h3>{ג}</h3>
וְאַתֶּ֣ם רְאִיתֶ֗ם אֵת֩ כָּל־אֲשֶׁ֨ר עָשָׂ֜ה יְהוָ֧ה אֱלֹהֵיכֶ֛ם לְכָל־הַגּוֹיִ֥ם הָאֵ֖לֶּה מִפְּנֵיכֶ֑ם כִּ֚י יְהוָ֣ה אֱלֹהֵיכֶ֔ם ה֖וּא הַנִּלְחָ֥ם לָכֶֽם׃
<b style="color: gray;">מצודת דוד</b> <b>הגוים האלה .</b> אשר כבר כבשתם :
<b style="color: gray;">מצודת ציון</b> <b>לכם .</b> בשבילכם :
<h3>{ד}</h3>
רְאוּ֩ הִפַּ֨לְתִּי לָכֶ֜ם אֶֽת־הַ֠גּוֹיִם הַנִּשְׁאָרִ֥ים הָאֵ֛לֶּה בְּנַחֲלָ֖ה לְשִׁבְטֵיכֶ֑ם מִן־הַיַּרְדֵּ֗ן וְכָל־הַגּוֹיִם֙ אֲשֶׁ֣ר הִכְרַ֔תִּי וְהַיָּ֥ם הַגָּד֖וֹל מְב֥וֹא הַשָּֽׁמֶשׁ׃
<b style="color: gray;">רש"י</b> <b>ראו הפלתי לכם .</b> בגורל לנחלה : <b>הנשארים .</b> ליכבש :
<b style="color: gray;">מצודת דוד</b> <b>הפלתי וכו' .</b> רצה לומר , הפלתי הגורל להם וכו' : <b>הנשארים .</b> אשר עדיין לא כבשתם : <b>בנחלה .</b> לחלקם בנחלה להשבטים : <b>מן הירדן .</b> היושבים מן הירדן והלאה , כלפי המערב : <b>וכל הגוים וכו' .</b> גם הם חלקתים בגורל : <b>והים .</b> מוסב על מן הירדן , לומר : מן הירדן ועד הים הגדול העומד במבוא השמש :
<b style="color: gray;">מצודת ציון</b> <b>מבוא .</b> ענין שקיעה , כמו ( בראשית כח יא ) כי בא השמש :
<h3>{ה}</h3>
וַיהוָ֣ה אֱלֹֽהֵיכֶ֗ם ה֚וּא יֶהְדֳּפֵ֣ם מִפְּנֵיכֶ֔ם וְהוֹרִ֥ישׁ אֹתָ֖ם מִלִּפְנֵיכֶ֑ם וִֽירִשְׁתֶּם֙ אֶת־אַרְצָ֔ם כַּאֲשֶׁ֥ר דִּבֶּ֛ר יְהוָ֥ה אֱלֹהֵיכֶ֖ם לָכֶֽם׃
<b style="color: gray;">מצודת דוד</b> <b>יהדפם .</b> את הנשארים :
<b style="color: gray;">מצודת ציון</b> <b>יהדפם .</b> ענין דחיפה והכאה , כמו ( תהלים א ד ) תדפנו רוח : <b>והוריש .</b> יגרש :
<h3>{ו}</h3>
וַחֲזַקְתֶּ֣ם מְאֹ֔ד לִשְׁמֹ֣ר וְלַעֲשׂ֔וֹת אֵ֚ת כָּל־הַכָּת֔וּב בְּסֵ֖פֶר תּוֹרַ֣ת מֹשֶׁ֑ה לְבִלְתִּ֥י סוּר־מִמֶּ֖נּוּ יָמִ֥ין וּשְׂמֹֽאול׃
<b style="color: gray;">מצודת דוד</b> <b>ימין ושמאל .</b> הוא ענין מליצה , והושאל מההולך דרך ישר , שאין להטות ממנו לא לימין ולא לשמאל :
<h3>{ז}</h3>
לְבִלְתִּי־בוֹא֙ בַּגּוֹיִ֣ם הָאֵ֔לֶּה הַנִּשְׁאָרִ֥ים הָאֵ֖לֶּה אִתְּכֶ֑ם וּבְשֵׁ֨ם אֱלֹהֵיהֶ֤ם לֹא־תַזְכִּ֙ירוּ֙ וְלֹ֣א תַשְׁבִּ֔יעוּ וְלֹ֣א תַעַבְד֔וּם וְלֹ֥א תִֽשְׁתַּחֲו֖וּ לָהֶֽם׃
<b style="color: gray;">מצודת דוד</b> <b>לבלתי בוא בגוים .</b> שלא תבואו לכללם להיות כמוהם : <b>ולא תשביעו .</b> רצה לומר , את הזולת :
<h3>{ח}</h3>
כִּ֛י אִם־בַּיהוָ֥ה אֱלֹהֵיכֶ֖ם תִּדְבָּ֑קוּ כַּאֲשֶׁ֣ר עֲשִׂיתֶ֔ם עַ֖ד הַיּ֥וֹם הַזֶּֽה׃
<h3>{ט}</h3>
וַיּ֤וֹרֶשׁ יְהוָה֙ מִפְּנֵיכֶ֔ם גּוֹיִ֖ם גְּדֹלִ֣ים וַעֲצוּמִ֑ים וְאַתֶּ֗ם לֹא־עָ֤מַד אִישׁ֙ בִּפְנֵיכֶ֔ם עַ֖ד הַיּ֥וֹם הַזֶּֽה׃
<b style="color: gray;">מצודת דוד</b> <b>ויורש .</b> ובעבור זה גרש ה' וכו' : <b>ואתם .</b> רצה לומר , ואתם הלא ראיתם אשר לא עמד וכו' :
<h3>{י}</h3>
אִישׁ־אֶחָ֥ד מִכֶּ֖ם יִרְדָּף־אָ֑לֶף כִּ֣י ׀ יְהוָ֣ה אֱלֹהֵיכֶ֗ם ה֚וּא הַנִּלְחָ֣ם לָכֶ֔ם כַּאֲשֶׁ֖ר דִּבֶּ֥ר לָכֶֽם׃
<b style="color: gray;">מצודת דוד</b> <b>איש אחד .</b> כי אחד מכם היה רודף אלף :
<h3>{יא}</h3>
וְנִשְׁמַרְתֶּ֥ם מְאֹ֖ד לְנַפְשֹֽׁתֵיכֶ֑ם לְאַהֲבָ֖ה אֶת־יְהוָ֥ה אֱלֹהֵיכֶֽם׃
<b style="color: gray;">מצודת דוד</b> <b>לנפשותיכם .</b> בעבור קיום נפשותיכם :
<h3>{יב}</h3>
כִּ֣י ׀ אִם־שׁ֣וֹב תָּשׁ֗וּבוּ וּדְבַקְתֶּם֙ בְּיֶ֙תֶר֙ הַגּוֹיִ֣ם הָאֵ֔לֶּה הַנִּשְׁאָרִ֥ים הָאֵ֖לֶּה אִתְּכֶ֑ם וְהִֽתְחַתַּנְתֶּ֥ם בָּהֶ֛ם וּבָאתֶ֥ם בָּהֶ֖ם וְהֵ֥ם בָּכֶֽם׃
<b style="color: gray;">מצודת דוד</b> <b>תשובו .</b> מאחרי ה' , ובאתם בהם לקחת מבנותיהם :
<b style="color: gray;">מצודת ציון</b> <b>והתחתנתם .</b> מלשון חתון :
<h3>{יג}</h3>
יָד֙וֹעַ֙ תֵּֽדְע֔וּ כִּי֩ לֹ֨א יוֹסִ֜יף יְהוָ֣ה אֱלֹהֵיכֶ֗ם לְהוֹרִ֛ישׁ אֶת־הַגּוֹיִ֥ם הָאֵ֖לֶּה מִלִּפְנֵיכֶ֑ם וְהָי֨וּ לָכֶ֜ם לְפַ֣ח וּלְמוֹקֵ֗שׁ וּלְשֹׁטֵ֤ט בְּצִדֵּיכֶם֙ וְלִצְנִנִ֣ים בְּעֵינֵיכֶ֔ם עַד־אֲבָדְכֶ֗ם מֵ֠עַל הָאֲדָמָ֤ה הַטּוֹבָה֙ הַזֹּ֔את אֲשֶׁר֙ נָתַ֣ן לָכֶ֔ם יְהוָ֖ה אֱלֹהֵיכֶֽם׃
<b style="color: gray;">רש"י</b> <b>ולשוטט בצדיכם .</b> ישוטטו לבוז ולשלול סביבותיכם : <b>ולצננים .</b> לשון מחנות , וכן ( יחזקאל כג כד ) : ובאו אליך הצן , כצנה זו המקפת את האדם משלש רוחות , כמה שנאמר ( תהלים ה יג ) : כצנה רצון תעטרנו , תסובבנו , כמו ( שמואל א כג כו ) : ושאול ואנשיו עוטרים אל דוד ואל אנשיו , עוטרים , סובבים :
<b style="color: gray;">מצודת דוד</b> <b>והיו לכם .</b> הגוים האלה : <b>ולשוטט .</b> רצה לומר יכאיבו לכם כמכת השוט , וכקוץ המנקר העין :
<b style="color: gray;">מצודת ציון</b> <b>לפח .</b> לרשת : <b>ולמוקש .</b> למכשול : <b>ולשוטט .</b> ענין שבט , כמו ( משלי כו ג ) שוט לסוס , ונכפלה למ''ד הפעל : <b>ולצננים .</b> ענין קוצים , וכן ( במדבר לב נה ) לצננים בצדיכם :
<h3>{יד}</h3>
וְהִנֵּ֨ה אָנֹכִ֤י הוֹלֵךְ֙ הַיּ֔וֹם בְּדֶ֖רֶךְ כָּל־הָאָ֑רֶץ וִידַעְתֶּ֞ם בְּכָל־לְבַבְכֶ֣ם וּבְכָל־נַפְשְׁכֶ֗ם כִּ֣י לֹֽא־נָפַל֩ דָּבָ֨ר אֶחָ֜ד מִכֹּ֣ל ׀ הַדְּבָרִ֣ים הַטּוֹבִ֗ים אֲשֶׁ֨ר דִּבֶּ֜ר יְהוָ֤ה אֱלֹהֵיכֶם֙ עֲלֵיכֶ֔ם הַכֹּל֙ בָּ֣אוּ לָכֶ֔ם לֹֽא־נָפַ֥ל מִמֶּ֖נּוּ דָּבָ֥ר אֶחָֽד׃
<b style="color: gray;">מצודת דוד</b> <b>בדרך כל הארץ .</b> בדרך אשר כל הבריות הולכים שם , ורצה לומר הנה אמות ככל בני אדם , ולא אראה בכל אשר יקרה אתכם לאחר זמן : <b>וידעתם וכו' .</b> רצה לומר , עתה דעו והבינו בכל לב ובכל נפש את הקורות , כי הלא לא נפל דבר מהדברים הטובים אשר דבר ה' :
<h3>{טו}</h3>
וְהָיָ֗ה כַּאֲשֶׁר־בָּ֤א עֲלֵיכֶם֙ כָּל־הַדָּבָ֣ר הַטּ֔וֹב אֲשֶׁ֥ר דִּבֶּ֛ר יְהוָ֥ה אֱלֹהֵיכֶ֖ם אֲלֵיכֶ֑ם כֵּן֩ יָבִ֨יא יְהוָ֜ה עֲלֵיכֶ֗ם אֵ֚ת כָּל־הַדָּבָ֣ר הָרָ֔ע עַד־הַשְׁמִיד֣וֹ אוֹתְכֶ֗ם מֵ֠עַל הָאֲדָמָ֤ה הַטּוֹבָה֙ הַזֹּ֔את אֲשֶׁר֙ נָתַ֣ן לָכֶ֔ם יְהוָ֖ה אֱלֹהֵיכֶֽם׃
<b style="color: gray;">מצודת דוד</b> <b>והיה וכו' .</b> וכמו שהיה כל דבר הטוב , כן יהיה כל דבר הרע :
<h3>{טז}</h3>
בְּ֠עָבְרְכֶם אֶת־בְּרִ֨ית יְהוָ֥ה אֱלֹהֵיכֶם֮ אֲשֶׁ֣ר צִוָּ֣ה אֶתְכֶם֒ וַהֲלַכְתֶּ֗ם וַעֲבַדְתֶּם֙ אֱלֹהִ֣ים אֲחֵרִ֔ים וְהִשְׁתַּחֲוִיתֶ֖ם לָהֶ֑ם וְחָרָ֤ה אַף־יְהוָה֙ בָּכֶ֔ם וַאֲבַדְתֶּ֣ם מְהֵרָ֔ה מֵעַל֙ הָאָ֣רֶץ הַטּוֹבָ֔ה אֲשֶׁ֖ר נָתַ֥ן לָכֶֽם׃
<b style="color: gray;">מצודת דוד</b> <b>בעברכם .</b> כאשר תעברו את ברית ה' וכו' :
<h2>יהושע פרק-כד</h2>
<h3>{א}</h3>
וַיֶּאֶסֹ֧ף יְהוֹשֻׁ֛עַ אֶת־כָּל־שִׁבְטֵ֥י יִשְׂרָאֵ֖ל שְׁכֶ֑מָה וַיִּקְרָא֩ לְזִקְנֵ֨י יִשְׂרָאֵ֜ל וּלְרָאשָׁ֗יו וּלְשֹֽׁפְטָיו֙ וּלְשֹׁ֣טְרָ֔יו וַיִּֽתְיַצְּב֖וּ לִפְנֵ֥י הָאֱלֹהִֽים׃
<b style="color: gray;">מצודת דוד</b> <b>לזקני ישראל וכו' .</b> שיעמדו הם במקום כולם : <b>לפני האלהים .</b> לפני הארון אשר הביאו לשכם לכרות לפניו הברית , וכמו שאמר בסוף הענין :
<b style="color: gray;">רלב"ג</b> ועוד זכר אח''ז שכבר אסף יהושע כל שבטי ישראל שכמה והביאם שם בברית ה' כשקיימו וקבלו עליהם שנית לעבוד את ה' והנה עשו זה יהושע להוסיף להם אזהרה שלא יעבדו אלהים אחרים כי נגלה לו מצד הנבואה כי סופן ללקות בזה והנה יוסיף זה להם החזקה מהמשך אחר העון הזה כי הם בעצמם קבלו עליהם זה לפני האלהים ולולי זה לא היה צריך לזה כי במה שנקשרו ישראל במעמ' הר סיני נקשרו אלו הבאים אחריהם :
<h3>{ב}</h3>
וַיֹּ֨אמֶר יְהוֹשֻׁ֜עַ אֶל־כָּל־הָעָ֗ם כֹּֽה־אָמַ֣ר יְהוָה֮ אֱלֹהֵ֣י יִשְׂרָאֵל֒ בְּעֵ֣בֶר הַנָּהָ֗ר יָשְׁב֤וּ אֲבֽוֹתֵיכֶם֙ מֵֽעוֹלָ֔ם תֶּ֛רַח אֲבִ֥י אַבְרָהָ֖ם וַאֲבִ֣י נָח֑וֹר וַיַּעַבְד֖וּ אֱלֹהִ֥ים אֲחֵרִֽים׃
<b style="color: gray;">מצודת דוד</b> <b>בעבר הנהר וכו' .</b> הזכיר החסדים שעשה עמהם , ואמר הלא מעולם ישבו אבותיכם בעבר הנהר , ומאד נשתקעו באמונות כוזבות , כאנשי הארץ ההיא : <b>תרח אבי וכו' .</b> רצה לומר , הלא תרח היה אבי אברהם ואבי נחור , ושניהם , האב ונחור בנו , עבדו עבודה זרה :
<b style="color: gray;">רלב"ג</b> והנה זכר להם זה הנביא מה שאמר שהפליא חסדו השם יתעלה לנו והוא כי מתחלה היו כל אבותינו עובדי ע''ג והיה מושב' בעבר הנהר והש''י לקח משם אברהם אבינו והביאו לארץ כנען להיות הארץ ההיא נבחרת כדי שיהיה זרעו יותר שלם :
<h3>{ג}</h3>
וָ֠אֶקַּח אֶת־אֲבִיכֶ֤ם אֶת־אַבְרָהָם֙ מֵעֵ֣בֶר הַנָּהָ֔ר וָאוֹלֵ֥ךְ אוֹת֖וֹ בְּכָל־אֶ֣רֶץ כְּנָ֑עַן (וארב) [וָאַרְבֶּה֙] אֶת־זַרְע֔וֹ וָֽאֶתֶּן־ל֖וֹ אֶת־יִצְחָֽק׃
<b style="color: gray;">רש"י</b> <b>וארב את זרעו .</b> חסר ה''א , כמה מריבות ונסיונות עשיתי עמו , עד שלא נתתי לו זרע :
<b style="color: gray;">מצודת דוד</b> <b>ואקח .</b> בחסדי נטיתי לבו מדרך אביו ואחיו , ואקח אותו מביניהם , שלא יהיה נמשך אחר דעתם הכוזב : <b>ואולך אותו וכו' .</b> על כי היא ארץ קדושה וראוי להשראת שכינה : <b>וארבה .</b> רצה לומר , אף שהרביתי זרעו מישמעאל , כמו שכתוב ( שם כא יג ) וגם את בן האמה וכו' כי זרעך הוא , והוא הלא רק עליו שאל , כמו שכתוב ( בראשית יז יח ) לו ישמעאל יחיה לפניך , מכל מקום עוד נתתי לו את יצחק , כאשר הבטחתיו :
<b style="color: gray;">רלב"ג</b> והנה זכר כי הוליך אותו בכל ארץ כנען כי המקומות רבי' מהנה היו ובכלם באה אליו הנבואה להורות על שלמות הארץ ההיא למי שהיה מוכן אל השלמות :
<h3>{ד}</h3>
וָאֶתֵּ֣ן לְיִצְחָ֔ק אֶֽת־יַעֲקֹ֖ב וְאֶת־עֵשָׂ֑ו וָאֶתֵּ֨ן לְעֵשָׂ֜ו אֶת־הַ֤ר שֵׂעִיר֙ לָרֶ֣שֶׁת אוֹת֔וֹ וְיַעֲקֹ֥ב וּבָנָ֖יו יָרְד֥וּ מִצְרָֽיִם׃
<b style="color: gray;">מצודת דוד</b> <b>את יעקב ואת עשו .</b> כי לטובה יחשב ליעקב שהיה עם עשו בכרס אחד , כי הוא שאב כל הזוהמא , ויעקב יצא נקי : <b>ואתן לעשו וכו' .</b> רצה לומר , מיד נתתי לו חלקו ושלא ישתעבד במצרים להיות נחשב מזרע יצחק להתקיים בו ( בראשית טו ) כי גר יהיה זרעך וכו' ודור רביעי ישובו הנה : <b>ויעקב וכו' .</b> להיות הם נחשבים לזרע , ועליהם יאמר כי גר יהיה זרעך , ובהם יתקיים ודור רביעי ישובו הנה :
<b style="color: gray;">רלב"ג</b> והנה זכר שנתן לו את יצחק ולא הזכיר שאר הבנים כי ביצחק לבדו יקרא לו זרע ואולם ביצחק זכר שנתן לו את יעקב ואת עשו ולא נמנע מלהזכיר עשו לפי שהיה לו צורך להזכיר כי נתן לו את הר שעיר לירושה ונמנעו ישראל מלהלחם עמם עליה כמו שנזכר בתורה ואולם מבני אברהם לא היה אחד שהזהרתנו התורה מלהלחם עמם , וזכר שיעקב ובניו ירדו מצרים והוציאם משם הש''י ע''י משה ואהרן כאשר הרבה להכות את מצרים ואחר זה רבו עליהם ורדפו אחריהם המצרים בחיל גדול וברכב ובפרשים והשיגו אותם חונים על הים עד שלא יכלו לברוח מהם והפליא השם ית' חסדו עמהם ושם ענן חשוך מאוד בין ישראל ובין מצרים וסבב שטבעו המצרים בים באופן שנזכר בתורה והנה עיני קצת הדור ההוא רואו' בזמן ההוא אלו האותות והמופתים אשר עשה הש''י במצרים ואחר זה ישבו במדבר ימים רבים בסבת המרגלים ואחר זה הביא אותם אל ארץ האמרי היושב בעבר הירדן והיא ארץ סיחון ועוג שני מלכי האמרי ויירשו ישראל ארצם מצד העזר האלהי לא בחרבם ולא בקשתם ואחר זה השתדל בלק בן צפור להלחם בישראל כשקרא לבלעם בן בעור לקלל אותם ולא אבה הש''י לשמוע אל בלעם ויברך ברוך אותם והצילם השם ית' ממנו כמו שנזכר בתורה , ואח''ז עברתם את הירדן ובאת' אל יריחו וירשתם אותה ואחר זה נלחמו בהם בעלי יריחו והם מלכי האמרי והפרזי והכנעני והחתי והגרגשי החוי והיבוסי שנלחמו עם ישראל כמו שנזכר בזה הספר וזה ממה שיור' שכל אחד מהמלכי' ההם היה לו חלק מה ביריחו כמו שזכרו רז''ל :
<h3>{ה}</h3>
וָאֶשְׁלַ֞ח אֶת־מֹשֶׁ֤ה וְאֶֽת־אַהֲרֹן֙ וָאֶגֹּ֣ף אֶת־מִצְרַ֔יִם כַּאֲשֶׁ֥ר עָשִׂ֖יתִי בְּקִרְבּ֑וֹ וְאַחַ֖ר הוֹצֵ֥אתִי אֶתְכֶֽם׃
<b style="color: gray;">מצודת דוד</b> <b>ואגוף .</b> על ידי משה ואהרן : <b>כאשר עשיתי .</b> רצה לומר , כאשר ידוע לכם מה עשיתי בקרבו :
<b style="color: gray;">מצודת ציון</b> <b>ואגוף .</b> ענין הכאה , וכן ( שמות כא כב ) ונגפו אשה הרה :
<h3>{ו}</h3>
וָֽאוֹצִ֤יא אֶת־אֲבֽוֹתֵיכֶם֙ מִמִּצְרַ֔יִם וַתָּבֹ֖אוּ הַיָּ֑מָּה וַיִּרְדְּפ֨וּ מִצְרַ֜יִם אַחֲרֵ֧י אֲבוֹתֵיכֶ֛ם בְּרֶ֥כֶב וּבְפָרָשִׁ֖ים יַם־סֽוּף׃
<h3>{ז}</h3>
וַיִּצְעֲק֣וּ אֶל־יְהוָ֗ה וַיָּ֨שֶׂם מַֽאֲפֵ֜ל בֵּינֵיכֶ֣ם ׀ וּבֵ֣ין הַמִּצְרִ֗ים וַיָּבֵ֨א עָלָ֤יו אֶת־הַיָּם֙ וַיְכַסֵּ֔הוּ וַתִּרְאֶ֙ינָה֙ עֵינֵיכֶ֔ם אֵ֥ת אֲשֶׁר־עָשִׂ֖יתִי בְּמִצְרָ֑יִם וַתֵּשְׁב֥וּ בַמִּדְבָּ֖ר יָמִ֥ים רַבִּֽים׃
<b style="color: gray;">רש"י</b> <b>ויבא עליו את הים .</b> על כל יחיד ויחיד שבהם , שאם היה היחיד בורח שלא ליכנס בים , גל של ים רודף אחריו וקולטו :
<b style="color: gray;">מצודת דוד</b> <b>וישם מאפל .</b> כמו שכתוב ( שמות יד כ ) ויהי הענן והחשך : <b>ויבא וכו' .</b> ובזה הביא עליו את הים , כי אם לא היה האופל , היה אם כן רואה אשר ישראל הולכים בים ביבשה , ולא היה אם כן רודף אחריהם , בראות הנס ההוא , ולא היה אם כן נטבע במי הים , אבל לפי שהלך בחושך , לא ידע מכל זה , ובאו אחריהם בים מבלי דעת כי ים הוא , ובבואו נטבע בו :
<b style="color: gray;">מצודת ציון</b> <b>מאפל .</b> מלשון אופל וחושך :
<h3>{ח}</h3>
(ואבאה) [וָאָבִ֣יא] אֶתְכֶ֗ם אֶל־אֶ֤רֶץ הָאֱמֹרִי֙ הַיּוֹשֵׁב֙ בְּעֵ֣בֶר הַיַּרְדֵּ֔ן וַיִּֽלָּחֲמ֖וּ אִתְּכֶ֑ם וָאֶתֵּ֨ן אוֹתָ֤ם בְּיֶדְכֶם֙ וַתִּֽירְשׁ֣וּ אֶת־אַרְצָ֔ם וָאַשְׁמִידֵ֖ם מִפְּנֵיכֶֽם׃
<h3>{ט}</h3>
וַיָּ֨קָם בָּלָ֤ק בֶּן־צִפּוֹר֙ מֶ֣לֶךְ מוֹאָ֔ב וַיִּלָּ֖חֶם בְּיִשְׂרָאֵ֑ל וַיִּשְׁלַ֗ח וַיִּקְרָ֛א לְבִלְעָ֥ם בֶּן־בְּע֖וֹר לְקַלֵּ֥ל אֶתְכֶֽם׃
<b style="color: gray;">מצודת דוד</b> <b>וילחם בישראל .</b> חוזר ומפרש שהמלחמה היתה במה ששלח אחר בלעם לקללם להלחם עמהם בפה :
<h3>{י}</h3>
וְלֹ֥א אָבִ֖יתִי לִשְׁמֹ֣עַ לְבִלְעָ֑ם וַיְבָ֤רֶךְ בָּרוֹךְ֙ אֶתְכֶ֔ם וָאַצִּ֥ל אֶתְכֶ֖ם מִיָּדֽוֹ׃
<b style="color: gray;">מצודת דוד</b> <b>לשמוע לבלעם .</b> להספיק בידו לקלל כפי מחשבתו : <b>ויברך .</b> ועוד ברך אותם בברכה : <b>מידו .</b> מיד בלק , שערך מלחמה בפיו של בלעם :
<b style="color: gray;">מצודת ציון</b> <b>אביתי .</b> ענין רצון , כמו ( דברים כה ז ) לא אבה יבמי :
<h3>{יא}</h3>
וַתַּעַבְר֣וּ אֶת־הַיַּרְדֵּן֮ וַתָּבֹ֣אוּ אֶל־יְרִיחוֹ֒ וַיִּלָּחֲמ֣וּ בָכֶ֣ם בַּעֲלֵֽי־יְ֠רִיחוֹ הָֽאֱמֹרִ֨י וְהַפְּרִזִּ֜י וְהַֽכְּנַעֲנִ֗י וְהַֽחִתִּי֙ וְהַגִּרְגָּשִׁ֔י הַֽחִוִּ֖י וְהַיְבוּסִ֑י וָאֶתֵּ֥ן אוֹתָ֖ם בְּיֶדְכֶֽם׃
<b style="color: gray;">רש"י</b> <b>וילחמו בכם בעלי יריחו האמורי והפרזי וגו' .</b> כל שבעה העובדי כוכבים נזכרין כאן , לפי שיריחו עומדת על הספר , והיתה נגרה ומנעולה של ארץ ישראל , נקבצו לתוכה מכל שבעה האומות גבורי החיל :
<b style="color: gray;">מצודת דוד</b> <b>בעלי יריחו .</b> וחוזר ומפרש האמורי וכו' , כי כל מלכי הגוים ההם היו אדונים ביריחו , כמו שאמרו רבותינו זכרונם לברכה ( תנחומא משפטים יז ) שכל אחד היה לו חלק מה ביריחו לגודל חביבותה , וכולם נתקבצו להלחם בישראל , ונפלו בידם :
<b style="color: gray;">מצודת ציון</b> <b>בעלי יריחו .</b> אדוני יריחו , כמו ( שמות כב יד ) אם בעליו עמו :
<h3>{יב}</h3>
וָאֶשְׁלַ֤ח לִפְנֵיכֶם֙ אֶת־הַצִּרְעָ֔ה וַתְּגָ֤רֶשׁ אוֹתָם֙ מִפְּנֵיכֶ֔ם שְׁנֵ֖י מַלְכֵ֣י הָאֱמֹרִ֑י לֹ֥א בְחַרְבְּךָ֖ וְלֹ֥א בְקַשְׁתֶּֽךָ׃
<b style="color: gray;">מצודת דוד</b> <b>את הצרעה .</b> היא הטילה בהם ארס ולא יכלו להלחם , וכאלו היא גרשה אותם , וחוזר ומפרש את שני מלכי האמורי סיחון ועוג : <b>לא בחרבך .</b> כי בדרך הטבע לא היית יכול לעמוד כנגדם :
<b style="color: gray;">מצודת ציון</b> <b>הצרעה .</b> אמרו רבותינו זכרונם לברכה ( סוטה לו א ) שהוא מין שרץ עוף , שהטילה בהם ארס :
<b style="color: gray;">רלב"ג</b> והנה שלחתי לכם הצרע' ר''ל שחדש להם נזקין הוזקו בהן זולת חרב המלחמה :
<h3>{יג}</h3>
וָאֶתֵּ֨ן לָכֶ֜ם אֶ֣רֶץ ׀ אֲשֶׁ֧ר לֹֽא־יָגַ֣עְתָּ בָּ֗הּ וְעָרִים֙ אֲשֶׁ֣ר לֹא־בְנִיתֶ֔ם וַתֵּשְׁב֖וּ בָּהֶ֑ם כְּרָמִ֤ים וְזֵיתִים֙ אֲשֶׁ֣ר לֹֽא־נְטַעְתֶּ֔ם אַתֶּ֖ם אֹכְלִֽים׃
<b style="color: gray;">מצודת דוד</b> <b>אתם אוכלים .</b> את פריהם :
<h3>{יד}</h3>
וְעַתָּ֞ה יְר֧אוּ אֶת־יְהוָ֛ה וְעִבְד֥וּ אֹת֖וֹ בְּתָמִ֣ים וּבֶֽאֱמֶ֑ת וְהָסִ֣ירוּ אֶת־אֱלֹהִ֗ים אֲשֶׁר֩ עָבְד֨וּ אֲבוֹתֵיכֶ֜ם בְּעֵ֤בֶר הַנָּהָר֙ וּבְמִצְרַ֔יִם וְעִבְד֖וּ אֶת־יְהוָֽה׃
<b style="color: gray;">מצודת דוד</b> <b>ועתה .</b> הואיל והרבה להיטיב עמכם : <b>והסירו וכו' .</b> רצונו לומר הסירו מהלב , מכל וכל , מחשבת עבודה זרה : <b>ובמצרים .</b> כי רבים מהם עבדו במצרים עבודה זרה , כמו שכתוב ( יחזקאל כ ח ) ואת גלולי מצרים לא עזבו :
<b style="color: gray;">רלב"ג</b> ואחר שזכר כל הטובות שחנן השם יתברך את ישראל צוה אותם לירא את ה' ולעבוד אותו ולהסיר את אלהי הנכר מקרבם :
<h3>{טו}</h3>
וְאִם֩ רַ֨ע בְּֽעֵינֵיכֶ֜ם לַעֲבֹ֣ד אֶת־יְהוָ֗ה בַּחֲר֨וּ לָכֶ֣ם הַיּוֹם֮ אֶת־מִ֣י תַעֲבֹדוּן֒ אִ֣ם אֶת־אֱלֹהִ֞ים אֲשֶׁר־עָבְד֣וּ אֲבוֹתֵיכֶ֗ם אֲשֶׁר֙ (בעבר) [מֵעֵ֣בֶר] הַנָּהָ֔ר וְאִם֙ אֶת־אֱלֹהֵ֣י הָאֱמֹרִ֔י אֲשֶׁ֥ר אַתֶּ֖ם יֹשְׁבִ֣ים בְּאַרְצָ֑ם וְאָנֹכִ֣י וּבֵיתִ֔י נַעֲבֹ֖ד אֶת־יְהוָֽה׃
<b style="color: gray;">מצודת דוד</b> <b>בחרו לכם וכו' .</b> חשב כאשר יבחרו מי , אז יביא טענות למאס אותם : <b>ואנכי וכו' .</b> ולא נהיה נמשכים אחריכם :
<b style="color: gray;">רלב"ג</b> ולפי שידע מתכונתם אז שלא לעבוד ע''ג עם מה שמשך לבם אל זה בדברים אלו אמר להם שאם רע בעיניהם לעבוד את ה' ובחרו להם אלהי אבותיהם אשר מעבר הנהר שהרחיקם הש''י מזה בכל עז ולזה לקח את אברהם משם והוליכו את ארץ כנען שלא לעבד אלהי האמרי אשר הביאם השם יתברך לשב' בארצם כשהורישום את ארצם והנה אמונותיה' הכוזבות ומנהגותיה' הפחותים היו סבה שהקיאה הארץ אותם כמו שנזכר בתורה כי ברשע' הגוים ההם ה' מורישם מפניהם וזה היה ג''כ סבה להרחיק ישראל מאלהיהם לעבדם והודיעם גם כן יהושע עם זה שאם יבחרו לעבוד אלהים אחרים שלא יסכים עמהם אך הוא וביתו יעבדו את ה' כדי להרחיקם עוד מלבחור בע''ג , והנה היה ההשתדלות באלו כדי שיקבלו עוד הדור ההוא לפני האלהים שלא לעבוד ע''ג כי זה היה ראוי שירחיקם יותר מהמשך אחר ע''ג אחרי מות יהושע ועכ''ז לא נשמרו מזה כמו שנזכר בראש ספר שופטים :
<h3>{טז}</h3>
וַיַּ֤עַן הָעָם֙ וַיֹּ֔אמֶר חָלִ֣ילָה לָּ֔נוּ מֵעֲזֹ֖ב אֶת־יְהוָ֑ה לַעֲבֹ֖ד אֱלֹהִ֥ים אֲחֵרִֽים׃
<b style="color: gray;">רלב"ג</b> ויען העם וגו' . וענה העם כי חלילה להם מעבוד אלהים אחרים עם ראותם הטובות והנפלאות שחננם הש''י :
<h3>{יז}</h3>
כִּ֚י יְהוָ֣ה אֱלֹהֵ֔ינוּ הוּא֩ הַמַּעֲלֶ֨ה אֹתָ֧נוּ וְאֶת־אֲבוֹתֵ֛ינוּ מֵאֶ֥רֶץ מִצְרַ֖יִם מִבֵּ֣ית עֲבָדִ֑ים וַאֲשֶׁ֧ר עָשָׂ֣ה לְעֵינֵ֗ינוּ אֶת־הָאֹת֤וֹת הַגְּדֹלוֹת֙ הָאֵ֔לֶּה וַֽיִּשְׁמְרֵ֗נוּ בְּכָל־הַדֶּ֙רֶךְ֙ אֲשֶׁ֣ר הָלַ֣כְנוּ בָ֔הּ וּבְכֹל֙ הָֽעַמִּ֔ים אֲשֶׁ֥ר עָבַ֖רְנוּ בְּקִרְבָּֽם׃
<h3>{יח}</h3>
וַיְגָ֨רֶשׁ יְהוָ֜ה אֶת־כָּל־הָעַמִּ֗ים וְאֶת־הָאֱמֹרִ֛י יֹשֵׁ֥ב הָאָ֖רֶץ מִפָּנֵ֑ינוּ גַּם־אֲנַ֙חְנוּ֙ נַעֲבֹ֣ד אֶת־יְהוָ֔ה כִּי־ה֖וּא אֱלֹהֵֽינוּ׃
<b style="color: gray;">מצודת דוד</b> <b>גם אנחנו .</b> כמו אתה וביתך :
<h3>{יט}</h3>
וַיֹּ֨אמֶר יְהוֹשֻׁ֜עַ אֶל־הָעָ֗ם לֹ֤א תֽוּכְלוּ֙ לַעֲבֹ֣ד אֶת־יְהוָ֔ה כִּֽי־אֱלֹהִ֥ים קְדֹשִׁ֖ים ה֑וּא אֵֽל־קַנּ֣וֹא ה֔וּא לֹֽא־יִשָּׂ֥א לְפִשְׁעֲכֶ֖ם וּלְחַטֹּאותֵיכֶֽם׃
<b style="color: gray;">רש"י</b> <b>אלהים קדושים .</b> ברוב מקומות נקרא כל לשון רבנות לשון רבים , כמו ( בראשית מב ל ) : אדני הארץ ; ( שם לט כ ) : אדני יוסף ; ( שמות כב יד ) : אם בעליו עמו ; ( שמואל ב ז כג ) : אשר הלכו אלהים לפדות , לפי שהשם הזה שם שררה הוא :
<b style="color: gray;">מצודת דוד</b> <b>לא תוכלו .</b> כוונת יהושע היתה שיגלו מצפוני לבם באר היטב , ולקשרם במוסרי הברית , אומר דבריו להטעותם , שיחשבו כאילו הברירה בידם לבחור מי שירצו הם , ולדעת מה ישיבו : <b>אלהים קדושים .</b> קדוש בכל מיני קדושות , ומאד קשה להיות נזהר בעבודתו : <b>אל קנוא הוא .</b> נוקם הוא מעוברי רצונו , ולא ישא הפשעים :
<b style="color: gray;">מצודת ציון</b> <b>קנוא .</b> מתנקם ליפרע : <b>ישא .</b> ענין כפרה ומחילה , כמו ( שמות לד ז ) נושא עון :
<b style="color: gray;">רלב"ג</b> <b>והנה</b> להרחיקם עוד מעבוד ע''ג אמר להם כי אחר שיכנסו לעבודתו יתברך תקשה להם מאד עבודתו כי לא ישא לפשעיהם אם יסורו מאחריו לעבוד ע''ג אך יכלה אותם אחר אשר הטיב להם ולא אמר להם זה יהושע שיהיה הענין בבחירתם לסור מאחרי ה' כי כבר נקשרו בזה כל הדורות במעמד הר סיני אך אמר להם זה להוסיף להם הרחקה מעבוד ע''ג כמו שזכרנו שם שכבר היה יודע מטוב תכונת' בעת ההיא שהם לא יסכימו בשום פנים לעבוד זולתי הש''י ואחר זה אמר להם יהושע שהם עדים בהם כי הם בחרו לעבוד את ה' להרחיקם יותר במה שאחר זה מעבוד ע''ג :
<h3>{כ}</h3>
כִּ֤י תַֽעַזְבוּ֙ אֶת־יְהוָ֔ה וַעֲבַדְתֶּ֖ם אֱלֹהֵ֣י נֵכָ֑ר וְשָׁ֨ב וְהֵרַ֤ע לָכֶם֙ וְכִלָּ֣ה אֶתְכֶ֔ם אַחֲרֵ֖י אֲשֶׁר־הֵיטִ֥יב לָכֶֽם׃
<b style="color: gray;">מצודת דוד</b> <b>כי תעזבו .</b> וכאשר תעזבו אותו ישוב להרע לכם ולכלות אתכם : <b>אחרי אשר היטיב לכם .</b> רצה לומר , ותהיה אם כן הרעה כפולה , כי האדם הרגיל בטובה , כפול צערו ממי שלא ראה בטובה מעולם :
<h3>{כא}</h3>
וַיֹּ֥אמֶר הָעָ֖ם אֶל־יְהוֹשֻׁ֑עַ לֹ֕א כִּ֥י אֶת־יְהוָ֖ה נַעֲבֹֽד׃
<b style="color: gray;">מצודת דוד</b> <b>לא .</b> רצה לומר , לא נעזוב אותו , כי את ה' נעבוד כל הימים , ונהיה נזהרים בעבודתו :
<h3>{כב}</h3>
וַיֹּ֨אמֶר יְהוֹשֻׁ֜עַ אֶל־הָעָ֗ם עֵדִ֤ים אַתֶּם֙ בָּכֶ֔ם כִּֽי־אַתֶּ֞ם בְּחַרְתֶּ֥ם לָכֶ֛ם אֶת־יְהוָ֖ה לַעֲבֹ֣ד אוֹת֑וֹ וַיֹּאמְר֖וּ עֵדִֽים׃
<b style="color: gray;">רש"י</b> <b>עדים אתם בכם .</b> ראה יהושע שעתידין לערער בימי יחזקאל ולומר ( יחזקאל כ לב ) נהיה כגוים , לפיכך הכביד עליהם עכשיו , ולכך הושב להם בימי יחזקאל , ( שם פסוקים לב לג ) : והעולה על רוחכם היה לא תהיה וגו' , חי אני אם לא ביד חזקה וגו' , כבר קבלתם עליכם בימי יהושע , ולא תאמרו מה שקבלנו עלינו בימי משה , כדי ליכנס לארץ עשינו , הרי בימי יהושע כבר נכנסתם וקבלתם :
<b style="color: gray;">מצודת דוד</b> <b>עדים אתם בכם .</b> אתם היו עדים בעצמיכם שבחרתם לעבוד את ה' : <b>ויאמרו עדים .</b> רצה לומר , נהיה עדים בעצמינו :
<h3>{כג}</h3>
וְעַתָּ֕ה הָסִ֛ירוּ אֶת־אֱלֹהֵ֥י הַנֵּכָ֖ר אֲשֶׁ֣ר בְּקִרְבְּכֶ֑ם וְהַטּוּ֙ אֶת־לְבַבְכֶ֔ם אֶל־יְהוָ֖ה אֱלֹהֵ֥י יִשְׂרָאֵֽל׃
<b style="color: gray;">מצודת דוד</b> <b>ועתה הסירו .</b> הם לא הניחו ליהושע לגמור את דבריו והשיבו : עדים , ואחר זה חזר יהושע לגמור דבריו , ואמר : ועתה הסירו מלב , מכל וכל , מחשבות עבודה זרה :
<b style="color: gray;">רלב"ג</b> ואמר להם שיסירו את אלהי הנכר אשר בקרבם ויטו לבבם אל ה' אלהי ישראל והוא אמר להם זה שאם נפתה לבם בסתר מאחת העבודות האלו אשר לאנשי הארץ יסירו מלבם הדעות הנפסדות בהם והם לא הודו שיצטרכו לזה אך השיבו כי הם יעבדו את ה' אלהי ישראל וישמעו בקולו :
<h3>{כד}</h3>
וַיֹּאמְר֥וּ הָעָ֖ם אֶל־יְהוֹשֻׁ֑עַ אֶת־יְהוָ֤ה אֱלֹהֵ֙ינוּ֙ נַעֲבֹ֔ד וּבְקוֹל֖וֹ נִשְׁמָֽע׃
<b style="color: gray;">מצודת דוד</b> <b>ויאמרו העם .</b> חזרו העם לגמור דבריהם , שאמרו : נהיה עדים בעצמינו אשר קבלנו לעבוד ה' ולשמוע בקולו :
<h3>{כה}</h3>
וַיִּכְרֹ֨ת יְהוֹשֻׁ֧עַ בְּרִ֛ית לָעָ֖ם בַּיּ֣וֹם הַה֑וּא וַיָּ֥שֶׂם ל֛וֹ חֹ֥ק וּמִשְׁפָּ֖ט בִּשְׁכֶֽם׃
<b style="color: gray;">רש"י</b> <b>וישם לו חק ומשפט בשכם .</b> סידר להם שם החוקים שבתורה , וקבלו עליהם :
<b style="color: gray;">מצודת דוד</b> <b>ויכרת וכו' .</b> לקבל עבודת ה' מאהבה : <b>וישם לו .</b> סדר לישראל חוקי התורה ומשפטיה :
<b style="color: gray;">רלב"ג</b> ויכרת יהושע ברית לעם . על זה להיותם עובדים את ה' ולהשאי' זכר לזה המעשה למען יבושו ישראל אם יסורו מאחרי ה' כתב יהושע את הדברים האלה בספר תורת האלהים והקים אבן גדולה תחת האלה אשר במקדש ה' להיות לזכר ולעדות על זה המעשה כמו שעשו יעקב ולבן במעשה הגל והמצבה להיות לעד ביניהם על ברית' את ה' :
<h3>{כו}</h3>
וַיִּכְתֹּ֤ב יְהוֹשֻׁ֙עַ֙ אֶת־הַדְּבָרִ֣ים הָאֵ֔לֶּה בְּסֵ֖פֶר תּוֹרַ֣ת אֱלֹהִ֑ים וַיִּקַּח֙ אֶ֣בֶן גְּדוֹלָ֔ה וַיְקִימֶ֣הָ שָּׁ֔ם תַּ֚חַת הָֽאַלָּ֔ה אֲשֶׁ֖ר בְּמִקְדַּ֥שׁ יְהוָֽה׃
<b style="color: gray;">רש"י</b> <b>ויכתב יהושע וגו' .</b> תרגם יונתן : וכתב יהושע ית פתגמיא האלין ואצנעינון בספר אורייתא דה' , ובמסכת מכות ( יא א ) נחלקו אמוראים , חד אמר אלו שמונה פסוקים ( דברים לד ה-יב ) מן 'וימת משה' עד 'לעיני כל ישראל' , שהרי ספר תורה חסר , והשלימו , וחד אמר פרשה זו של ערי מקלט כתב בספרו כמו שהיו כתובים בספר התורה : <b>תחת האלה .</b> תחות אלתא , היא מזוזת הפתח , כמו שנאמר ( מלכים א ו לא ) : <b>האיל מזוזת חמישית ; ומדה אחת לאילם .</b> ויש אומרים זו האלה אשר עם שכם , שכתוב ביעקב ( בראשית לה ד ) : ויטמון אותם יעקב תחת האלה : <b>אשר במקדש ה' .</b> כלפי שהביאו שם את הארון , כמה שנאמר למעלה ( פסוק א ) : ויתיצבו לפני האלהים :
<b style="color: gray;">מצודת דוד</b> <b>את הדברים האלה .</b> אשר דבר עם ישראל בשכם : <b>בספר וכו' .</b> ותרגם יונתן : ואצנעינון בספר אורייתא דה' , רצה לומר , נתנה במקום שמונח בה התורה : <b>במקדש ה' .</b> היא שכם , ולשעתו קראו מקדש , לפי שהיה שם הארון :
<b style="color: gray;">מצודת ציון</b> <b>האלה .</b> הוא שם אילן מה :
<h3>{כז}</h3>
וַיֹּ֨אמֶר יְהוֹשֻׁ֜עַ אֶל־כָּל־הָעָ֗ם הִנֵּ֨ה הָאֶ֤בֶן הַזֹּאת֙ תִּֽהְיֶה־בָּ֣נוּ לְעֵדָ֔ה כִּֽי־הִ֣יא שָׁמְעָ֗ה אֵ֚ת כָּל־אִמְרֵ֣י יְהוָ֔ה אֲשֶׁ֥ר דִּבֶּ֖ר עִמָּ֑נוּ וְהָיְתָ֤ה בָכֶם֙ לְעֵדָ֔ה פֶּֽן־תְּכַחֲשׁ֖וּן בֵּאלֹהֵיכֶֽם׃
<b style="color: gray;">רש"י</b> <b>האבן הזאת תהיה בנו לעדה וגו' .</b> הא אבנא הדא תהי לנא כתרין לוחי אבן קיימא ארי יתה עבדנא לסהדו ארי פתגמיא דכתיבין עלה מעין כל פתגמיא דה' דמליל עמנא . וגם יש לפותרו כמשמעו , כי היא שמעה את הדברים אשר דברתי לכם בשליחותו של מקום :
<b style="color: gray;">מצודת דוד</b> <b>כי היא שמעה .</b> רצה לומר , במקום הזה נאמר , וכאלו שמעה היא : <b>אמרי ה' .</b> כי כל הדברים האלה בנבואה נאמרו , ולא מלבו :
<b style="color: gray;">מצודת ציון</b> <b>לעדה .</b> לשון עד בלשון נקבה :
<h3>{כח}</h3>
וַיְשַׁלַּ֤ח יְהוֹשֻׁ֙עַ֙ אֶת־הָעָ֔ם אִ֖ישׁ לְנַחֲלָתֽוֹ׃
<h3>{כט}</h3>
וַיְהִ֗י אַֽחֲרֵי֙ הַדְּבָרִ֣ים הָאֵ֔לֶּה וַיָּ֛מָת יְהוֹשֻׁ֥עַ בִּן־נ֖וּן עֶ֣בֶד יְהוָ֑ה בֶּן־מֵאָ֥ה וָעֶ֖שֶׂר שָׁנִֽים׃
<h3>{ל}</h3>
וַיִּקְבְּר֤וּ אֹתוֹ֙ בִּגְב֣וּל נַחֲלָת֔וֹ בְּתִמְנַת־סֶ֖רַח אֲשֶׁ֣ר בְּהַר־אֶפְרָ֑יִם מִצְּפ֖וֹן לְהַר־גָּֽעַשׁ׃
<b style="color: gray;">רש"י</b> <b>בתמנת סרח .</b> כך שמה . ובמקום אחר ( שופטים ב ט ) הוא קורא אותה : תמנת חרס , על שם שהעמידו תמונת החמה על קברו ( של יהושע ) , לומר , זה הוא שהעמיד החמה , וכל העובר עליה אומר חבל על זה שעשה דבר גדול כזה ומת. ויש אומרים , תמנת חרס שמה , ולמה נקרא שמה תמנת סרח , על שם שפירותיה מסריחין מרוב שמנן : <b>להר געש .</b> מלמד שרעש עליהם ההר להורגם לפי שלא הספידוהו כראוי :
<b style="color: gray;">רלב"ג</b> <b>אחר</b> זה זכר שכבר מת יהושע בן מאה ועשר שנים וקברו אותו בגבול נחלתו :
<h3>{לא}</h3>
וַיַּעֲבֹ֤ד יִשְׂרָאֵל֙ אֶת־יְהוָ֔ה כֹּ֖ל יְמֵ֣י יְהוֹשֻׁ֑עַ וְכֹ֣ל ׀ יְמֵ֣י הַזְּקֵנִ֗ים אֲשֶׁ֨ר הֶאֱרִ֤יכוּ יָמִים֙ אַחֲרֵ֣י יְהוֹשֻׁ֔עַ וַאֲשֶׁ֣ר יָדְע֗וּ אֵ֚ת כָּל־מַעֲשֵׂ֣ה יְהוָ֔ה אֲשֶׁ֥ר עָשָׂ֖ה לְיִשְׂרָאֵֽל׃
<b style="color: gray;">רש"י</b> <b>האריכו ימים .</b> ימים האריכו , שנים לא האריכו , שנענשו :
<b style="color: gray;">מצודת דוד</b> <b>אשר האריכו ימים .</b> עד כלות עשרים ושמונה שנה מיום שעמד יהושע , כך כתוב בסדר עולם ( סי' יב ) ואשר ידעו וכו' . רצה לומר , בימי הזקנים האלה עבדו את ה' אשר ידעו מעשה ה' , כי בעיניהם ראו , ובזה היו מישרים את לבות ישראל לאביהם שבשמים :
<b style="color: gray;">רלב"ג</b> וזכר עוד שכבר עבדו ישראל את ה' כל ימי יהושע וכל ימי הזקנים אשר האריכו ימים אחרי יהושע ואשר ידעו את כל מעשה ה' אשר עשה לישראל והם יוצאי מצרים כי זולת' לא ידעו את כל המעש' וזכר אחר זה כי עצמות יוסף קברו במקום ההוא שהיה לבניו לנחלה וכי אלעזר בן אהרן מת וקברו אותו בגבע' פנחס בנו אשר נתן לו בהר אפרים ואם יאמר אומר איך היתה לפנחס אם לא היתה לאלעזר אמרנו לו כי תכף שמת אלעזר היה יורשו פנחס לפי שרשי התורה ולזה כשנקבר נקבר בגבעת פנחס בנו ואולם רבותינו ז''ל אמרו בפרק יש נוחלין כי פנחס ירשה מאשתו וזה דרך דרש ואמנם הפשט הוא לפי מה שכתבנו . ואולם התועלות המגיעות מזה הספור הם אלו . הא' הוא לפרסם עוצם השגחת הש''י לישראל ושכבר קיים מה שנשבע לאבותינו ולזרעם שיתן להם את הארץ ולזה זכר מה שירשו מהארץ ע''י משה וע''י יהושע והמלכים הרבים אשר נפלו בידם . הב' הוא במדות הוא שראוי לכל אדם שלא יקצר מעשות מה שאפשר מהטוב בחייו הלא תראה כי יהושע מפני שלא יכול להשלים ירושת הארץ לישראל לא קצר לעשות מה שהיה אפשר לו מהטוב והוא הפלת הארץ בנחלה לשבטים כי בזה היה תועלת כי הוא היה נביא ולא תשלם זאת החלוקה בשלמות למי שאינו נביא כי על פי ה' היתה כמו שזכר עם שכבר נמשך מזה תועלת שאם חלקו הארץ הנכבשת לבד היו ישראל מתעצלים בירושת הנשאר מהארץ לדעתם שמה שיכבשו יגיע לכלל ישראל הנה לא יקום אחד מהשבטים אם לא יקומו כלם ואולי תהיה זאת העצלה סבה שלא תשלם להם ירושת הארץ אך כשידע כל שבט המגיע לו מזה יזדרז לכבוש הארץ ההיא לפי מה שאפשר ואם הוצרך אל העזר יבקש אותו מאח' השבטים או יותר והבטיחו שהוא יעזור אותו גם כן לכבוש חלקו כמו שמצאנו שעשה שבט יהודה ושבט שמעון לפי מה שנזכר בראש ספר שופטים . השלישי הוא בזכירה המגיע לשבט ושבט מהארץ להצילם מהקטט' והמריבה אם ברוב הימים יפול מחלוקת ביניהם בענין הארץ הנה מה שנזכר בזה המקום מהמגיע לחלק מהם ישמרם מהקטטה . הרביעי הוא להזכיר קיום מה שייעד השם יתברך לכלב באשר מלא אחרי ה' ולא הלך בעצת שאר המרגלים שהארץ אשר דרכה רגלו בה תהיה לו לנחלה ולבניו . החמשי הוא להודיע שכבר נתקיים ייעוד השם יתברך בשבט שמעון ולוי במה שאמר יעקב אחלקם ביעקב ואפיצם בישראל כי כבר היו נחלותיהם מפוזרות כמו שזכרנו . הששי הוא להודיע שכבר קיימו ישראל מה שצוו בתורה להבדיל ערי המקלט ולתת ללוים ערים לשבת ומגרשיהן לבהמתם והנה קבצנו שתי המצות יחד כי ידמה שערי הכהנים והלוים כלם קולטות והנה התבאר מן התורה כי המזבח היה קולט ההורג בשוגג ולזה הוצרך לומר בהורג במזיד מעם מזבחי תקחנו למות כמו שביארנו שם וידמה כי מפני שכלל ערי המקלט עם ערי הלוים הנשארות בזה המספר ואמר בסוף שהם ערים מ''ח ומגרשיהן שכבר הקישן זו לזו ולזה תהיינה כלם קולטות . השביעי והוא מה שלמדנו מהמזבח שבנו השבטים אשר מעבר הירדן כי כשירצה האדם דבר אפשר שיתחדש ממנו הפסד או נזק ראוי שיתחכם להסירו קודם בואו ולא ימנעהו מזה ראותו שלא יתכן הגעת ההפסד או הנזק ההוא כי אם לעתים רחוקים הלא תראה כי אלו השבטים כשראו כי בארך הזמן יהיה אפשר שיסבב היות הירדן מפסיק ביניהם ובין ארץ ישראל שישביתו בניהם מעבוד את ה' התחכמו להמציא דבר נשאר מורה שגם הם מעם ה' ולזה בנו שם המזבח ההוא שיהיה בתבנית מזבח ה' וקראו שמו כי עד הוא בינותינו כי ה' האלהים ויהושע כאשר ראה גם כן אפשרו' סור ישראל מאחרי ה' מצד מה שנשארו מן הגוים ההם שלא החרימום גם כן לפי מה שאפשר להצילם מזה והביאם מזה אל שיקבלו עליהם שנית את האלהים לעבדו ולאהבה אותו ושלא לסור מאחריו להרחיקם יותר מזה העון . השמיגי הוא שלמדנו מענין שלוח פנחס והנשיאים לשבטים שהיו מעבר לירדן לחקור אמתת הענין קודם עלותם עליהם לצבא והוא כי גם בענינים אשר יחשב שאין להמתין עליהם לעשותם כי אם תכף צריך להתישב ולחקור הענין הלא תראה כי לולא זאת החקירה היה נמשך מזה נזק רב בעלות בני ישראל לצבא על אחיהם והנה יחשב שאין להמתין על אלו הדברים שהם כנגד השם יתברך מפני הסבות שזכרו פנחס והנשיאים לשבטים האלו בזה המקום ולזה תמצא שלא המתין פנחס לקחת עצה ממשה רבינו בדבר זמרי אמרו רבותינו ז''ל כל מקום שיש חלול השם אין חולקין כבוד לרב ומזה המקום יותר הספק איך לא נמלכו ישראל בזה ביהושע שהיה נביא עם שהיה מהענינים הראויים לעשות לפי משפטי התורה בהטלת העונשים ראוי שיהיה המעשה בהם לפי דרכי התורה באופני החקירה המיוסד' בתורה לא שישאלו איך האמת בזה לנביא ואם באנו לבאר זה בזה המקום יארכו הדברים יותר מהראוי למה שאנחנו בו . התשיעי הוא מה שלמדנו שראוי לכל אדם שישתדל שיהיה נקבר בגבול משפחתו להשאיר שמו ולזה זכר בהקבר יהושע בגבול נחלתו והקבר יוסף בגבול נחלת בניו והקבר אלעזר בן אהרן בגבעת פנחס בנו ומזה המקום למדנו התועלת שהגיע מזה הצד ליוסף כשנחלקו בניו לשני שבטים וזה כי בזה היה רבוי בגורלות לבני רחל ויתכן יותר שיגיע מקום קבורתה בנחלה לאחד מהם וכבר נתבאר שכן היה לפי מה שנזכר בספר שמואל :
<h3>{לב}</h3>
וְאֶת־עַצְמ֣וֹת י֠וֹסֵף אֲשֶׁר־הֶעֱל֨וּ בְנֵי־יִשְׂרָאֵ֥ל ׀ מִמִּצְרַיִם֮ קָבְר֣וּ בִשְׁכֶם֒ בְּחֶלְקַ֣ת הַשָּׂדֶ֗ה אֲשֶׁ֨ר קָנָ֧ה יַעֲקֹ֛ב מֵאֵ֛ת בְּנֵֽי־חֲמ֥וֹר אֲבִֽי־שְׁכֶ֖ם בְּמֵאָ֣ה קְשִׂיטָ֑ה וַיִּֽהְי֥וּ לִבְנֵֽי־יוֹסֵ֖ף לְנַחֲלָֽה׃
<b style="color: gray;">רש"י</b> <b>קברו בשכם .</b> משכם גנבוהו , לשכם החזירוהו :
<b style="color: gray;">מצודת דוד</b> <b>העלו בני ישראל .</b> אף כי משה העלם ממצרים ( סוטה יג ב ) אבל לפי שמת במדבר ולא הספיק להביאם לשכם והביאום הם , לכך נקרא על שמם : <b>ויהיו לבני יוסף לנחלה .</b> שדות החלקה ההיא היו לבני יוסף לנחלה , ולזה קברו שם את יוסף אביהם . או יאמר שעצמות יוסף חשבו להם בני יוסף לנחלה טובה , כי מאד נהנו והוטב להם במה שנקבר באחוזתם :
<b style="color: gray;">מצודת ציון</b> <b>בחלקת .</b> ענין אחוזת שדה , כמו ( בראשית לב יט ) ויקן את חלקת השדה : <b>קשיטה .</b> מעה , והיא מטבע מה :
<h3>{לג}</h3>
וְאֶלְעָזָ֥ר בֶּֽן־אַהֲרֹ֖ן מֵ֑ת וַיִּקְבְּר֣וּ אֹת֗וֹ בְּגִבְעַת֙ פִּֽינְחָ֣ס בְּנ֔וֹ אֲשֶׁ֥ר נִתַּן־ל֖וֹ בְּהַ֥ר אֶפְרָֽיִם׃
<b style="color: gray;">רש"י</b> <b>בגבעת פינחס בנו .</b> מהיכן היה לו לפנחס חלק בארץ , שירש מאשתו :
<b style="color: gray;">מצודת דוד</b> <b>אשר נתן לו .</b> בני ישראל נתנו אותה לו במתנה , עם שלא נתן נחלה לשבט הלוי :
<b style="color: gray;">מצודת ציון</b> <b>בגבעת .</b> מלשון גבעה והר :
<h1>שמואל ב</h1>

<h2>שמואל ב פרק-א</h2>
<h3>{א}</h3>
וַיְהִ֗י אַֽחֲרֵי֙ מ֣וֹת שָׁא֔וּל וְדָוִ֣ד שָׁ֔ב מֵהַכּ֖וֹת אֶת־הָעֲמָלֵ֑ק וַיֵּ֧שֶׁב דָּוִ֛ד בְּצִקְלָ֖ג יָמִ֥ים שְׁנָֽיִם׃
<b style="color: gray;">מלבי"ם פירוש המילות</b> <b>אחרי מות שאול ודוד שב</b> בעת שקע שמשו של שאול, ובני ישראל לא עצרו כח לפני אויביהם, זרח שמשו של דוד והוא וארבע מאות איש נצחו מחנה גדול וכבד מאד :
<h3>{ב}</h3>
וַיְהִ֣י ׀ בַּיּ֣וֹם הַשְּׁלִישִׁ֗י וְהִנֵּה֩ אִ֨ישׁ בָּ֤א מִן־הַֽמַּחֲנֶה֙ מֵעִ֣ם שָׁא֔וּל וּבְגָדָ֣יו קְרֻעִ֔ים וַאֲדָמָ֖ה עַל־רֹאשׁ֑וֹ וַיְהִי֙ בְּבֹא֣וֹ אֶל־דָּוִ֔ד וַיִּפֹּ֥ל אַ֖רְצָה וַיִּשְׁתָּֽחוּ׃
<b style="color: gray;">רש"י</b> <b>והנה איש בא מן המחנה .</b> יש בפסיקתא שזה דואג . ואינו מיושב על לבי :
<b style="color: gray;">מצודת ציון</b> <b>ואדמה .</b> עפר :
<h3>{ג}</h3>
וַיֹּ֤אמֶר לוֹ֙ דָּוִ֔ד אֵ֥י מִזֶּ֖ה תָּב֑וֹא וַיֹּ֣אמֶר אֵלָ֔יו מִמַּחֲנֵ֥ה יִשְׂרָאֵ֖ל נִמְלָֽטְתִּי׃
<b style="color: gray;">מצודת ציון</b> <b>אי מזה .</b> איה המקום שתאמר מזה אני בא : <b>נמלטתי .</b> ענין השמטה והצלה :
<h3>{ד}</h3>
וַיֹּ֨אמֶר אֵלָ֥יו דָּוִ֛ד מֶה־הָיָ֥ה הַדָּבָ֖ר הַגֶּד־נָ֣א לִ֑י וַ֠יֹּאמֶר אֲשֶׁר־נָ֨ס הָעָ֜ם מִן־הַמִּלְחָמָ֗ה וְגַם־הַרְבֵּ֞ה נָפַ֤ל מִן־הָעָם֙ וַיָּמֻ֔תוּ וְגַ֗ם שָׁא֛וּל וִיהוֹנָתָ֥ן בְּנ֖וֹ מֵֽתוּ׃
<b style="color: gray;">רלב"ג</b> <b>אשר נס העם מן המלחמה .</b> ספר מקרה הרע שקרה בהדרגה כראוי כדי שלא יגיע ההפעלות לשמוע כי אם בהדרגה כי זה ממה שיישיר אל סבל הרע ההוא בזולת הפעלות גדול מאד והמשל כי מי שימות אוהבו בזולת חולי קודם ידאג לו יותר ממה שידאג אם היה לו חולי קודם ויעתק אל הרע בהדרגה ולזה ספר בזה המקום ניסת העם ראשונה ואחר זה ספר מיתת קצתם יותר קשה מהניסה ואחר ספר מיתת ראשי העם בהם שאול ויהונתן בנו שהוא יותר קשה ממיתת העם :
<b style="color: gray;">מלבי"ם פירוש המילות</b> <b>אשר נס העם</b> ספר לו כסדר, תחלה נס העם וזה היה סבת מפלתם, ואחר כך נפל מהם הרבה ואחר כך מתו שאול ויהונתן :
<h3>{ה}</h3>
וַיֹּ֣אמֶר דָּוִ֔ד אֶל־הַנַּ֖עַר הַמַּגִּ֣יד ל֑וֹ אֵ֣יךְ יָדַ֔עְתָּ כִּי־מֵ֥ת שָׁא֖וּל וִיהֽוֹנָתָ֥ן בְּנֽוֹ׃
<b style="color: gray;">מצודת דוד</b> <b>איך ידעת .</b> שמא מאומד , או מפי השמועה :
<b style="color: gray;">מלבי"ם פירוש המילות</b> <b>איך ידעת</b> אם על ידי ראיה או על ידי שמיעה :
<h3>{ו}</h3>
וַיֹּ֜אמֶר הַנַּ֣עַר ׀ הַמַּגִּ֣יד ל֗וֹ נִקְרֹ֤א נִקְרֵ֙יתִי֙ בְּהַ֣ר הַגִּלְבֹּ֔עַ וְהִנֵּ֥ה שָׁא֖וּל נִשְׁעָ֣ן עַל־חֲנִית֑וֹ וְהִנֵּ֥ה הָרֶ֛כֶב וּבַעֲלֵ֥י הַפָּרָשִׁ֖ים הִדְבִּקֻֽהוּ׃
<b style="color: gray;">מצודת דוד</b> <b>נקרא נקריתי .</b> במקרה באתי להר הגלבוע : <b>נשען .</b> על כי הפיל עצמו על חרבו וכמו שכתוב בשמואל א' ( לא ד ) , נחלה מן המכה והיה נשען על חניתו , ואנשי הרכב באו קרוב אליו :
<b style="color: gray;">מצודת ציון</b> <b>נקרא נקריתי .</b> מלשון מקרה : <b>נשען .</b> נסמך : <b>ובעלי הפרשים .</b> הם הרגילים הרבה ברכיבה : <b>הדביקוהו .</b> רצה לומר באו קרוב לו :
<b style="color: gray;">רלב"ג</b> <b>והנה שאול נשען על חניתו .</b> ידמה שאחר שנפל על חניתו וראה שלא דקרהו היה שאול נשען עליו בכח להשלים הדקירה וכאשר ראה כי לא יכול על זה אמר לנער העמלקי שימותתהו :
<b style="color: gray;">מלבי"ם פירוש המילות</b> <b>נשען על חניתו</b> הוא החרב שנדקר בו :
<h3>{ז}</h3>
וַיִּ֥פֶן אַחֲרָ֖יו וַיִּרְאֵ֑נִי וַיִּקְרָ֣א אֵלָ֔י וָאֹמַ֖ר הִנֵּֽנִי׃
<h3>{ח}</h3>
וַיֹּ֥אמֶר לִ֖י מִי־אָ֑תָּה (ויאמר) [וָאֹמַ֣ר] אֵלָ֔יו עֲמָלֵקִ֖י אָנֹֽכִי׃
<b style="color: gray;">מצודת דוד</b> <b>מי אתה .</b> מאיזה עם :
<h3>{ט}</h3>
וַיֹּ֣אמֶר אֵלַ֗י עֲמָד־נָ֤א עָלַי֙ וּמֹ֣תְתֵ֔נִי כִּ֥י אֲחָזַ֖נִי הַשָּׁבָ֑ץ כִּֽי־כָל־ע֥וֹד נַפְשִׁ֖י בִּֽי׃
<b style="color: gray;">רש"י</b> <b>אחזני השבץ .</b> ( תרגום : <b>) אחדני רתיתא .</b> ומדרש אגדה ( ראה ילקוט שמעוני רמז קמא ) : משום עון הכהנים שהרג , וכתוב בהן ( שמות כח ד ) : כתנת תשבץ : <b>כי כל עוד נפשי בי .</b> מהר ומותתני , טוב לי שתמותתני אתה , ואל יהרגוני אלה ויתעללו בי :
<b style="color: gray;">מצודת דוד</b> <b>כי כל עוד .</b> רצה לומר , כל הנשאר בי עוד , הוא רק אשר עדיין נפשי בי ולא יותר , כי כבר הלכו ממנו ההרגשות כולם , ואם כן בוודאי אמות , ולזה השלם המיתה , לבל יתעללו בי הערלים טרם אמות :
<b style="color: gray;">מצודת ציון</b> <b>השבץ .</b> חולי הרתת , כן תרגם יונתן :
<b style="color: gray;">רלב"ג</b> <b>כי אחזני השבץ כי כל עוד נפשי בי .</b> הרצון בזה לפי מה שאחשוב שהלבוש שהיה לבוש היה משובץ להוסיף לו חוזק באופן שלא יוכל החרב לחתכו בקלות ואמר שאול שהחנית שנפל עליו אחז לו השבץ ולזה לא היה יכול לעבור לדקרו וכאשר אמר שהוא חי עדיין ובקש ממנו שימיתהו שלא יתעללו הערלים בו :
<b style="color: gray;">מלבי"ם פירוש המילות</b> <b>ומותתני,</b> גדר פעל מותת (במרובע) הוא שגומר המיתה, ופי' כי כבר <b>אחזני השבץ</b> שהוא רעדת המות, ובכל זה <b>כל עוד נפשי קשורה בי</b> ומתקשה לצאת ובזה שתקרב מיתתי לא תהיה כרוצח כי גברא קטילא תקטל רק תקצר יסוריי :
<h3>{י}</h3>
וָאֶעֱמֹ֤ד עָלָיו֙ וַאֲמֹ֣תְתֵ֔הוּ כִּ֣י יָדַ֔עְתִּי כִּ֛י לֹ֥א יִֽחְיֶ֖ה אַחֲרֵ֣י נִפְל֑וֹ וָאֶקַּ֞ח הַנֵּ֣זֶר ׀ אֲשֶׁ֣ר עַל־רֹאשׁ֗וֹ וְאֶצְעָדָה֙ אֲשֶׁ֣ר עַל־זְרֹע֔וֹ וָאֲבִיאֵ֥ם אֶל־אֲדֹנִ֖י הֵֽנָּה׃
<b style="color: gray;">רש"י</b> <b>ואצעדה אשר על זרועו .</b> ( תרגום : ) וטוטפתא דעל דרעיה :
<b style="color: gray;">מצודת דוד</b> <b>כי לא יחיה .</b> אי אפשר לו להשאר חי אחרי ההפלה שנפל על חרבו :
<b style="color: gray;">מצודת ציון</b> <b>הנזר .</b> העטרה : <b>ואצעדה .</b> שם העדי שעל הזרוע , וכן ( במדבר לא נ ) : אצעדה וצמיד :
<b style="color: gray;">רלב"ג</b> <b>כי ידעתי כי לא יחיה אחרי נפלו .</b> ר''ל שלא התיר לעצמו הריגת שאול אלא מפני שנתברר לו שאי אפשר שיחיה אחרי נפלו על חרבו אם מצד המכה שהוכה בו אם מפני שלא יוכל לנוס ולהמלט מן שונאיו שהשיגוהו :
<b style="color: gray;">מלבי"ם פירוש המילות</b> <b>ואמותתהו</b> גמרתי מיתתו (שכבר הומת על ידי החרב שנפל עליה) ובאר שעשיתי זה <b>כי ידעתי</b> שבל''ז <b>לא יחיה אחרי נפלו,</b> וגם הרוחתי על ידי כן <b>שלקחתי הנזר מעל ראשו ואביאם אל אדוני</b> שהוא הראוי ללבשם תחתיו :
<h3>{יא}</h3>
וַיַּחֲזֵ֥ק דָּוִ֛ד (בבגדו) [בִּבְגָדָ֖יו] וַיִּקְרָעֵ֑ם וְגַ֥ם כָּל־הָאֲנָשִׁ֖ים אֲשֶׁ֥ר אִתּֽוֹ׃
<b style="color: gray;">מלבי"ם פירוש המילות</b> (יא-יב) <b>ויקרעם</b> פירשו חכמינו זכרונם לברכה כפי ההלכה שקורעים על נשיא ועל אב בית דין ועל צרת ישראל, וזה שכתוב <b>על שאול</b> שהיה נשיא <b>ועל יהונתן</b> שהיה אב בית דין <b>ועל עם ה'</b> הם הסנהדרין <b>ועל בית ישראל</b> כולו שנפלו בחרב :
<h3>{יב}</h3>
וַֽיִּסְפְּדוּ֙ וַיִּבְכּ֔וּ וַיָּצֻ֖מוּ עַד־הָעָ֑רֶב עַל־שָׁא֞וּל וְעַל־יְהוֹנָתָ֣ן בְּנ֗וֹ וְעַל־עַ֤ם יְהוָה֙ וְעַל־בֵּ֣ית יִשְׂרָאֵ֔ל כִּ֥י נָפְל֖וּ בֶּחָֽרֶב׃
<b style="color: gray;">מצודת דוד</b> <b>ועל עם ה' .</b> אלו הגדולים שבהם : <b>ועל בית ישראל .</b> הם יתר העם :
<b style="color: gray;">רלב"ג</b> <b>על שאול ועל יהונתן בנו .</b> ספר זה בהדרגה בגדול החל ובקטן כלה כן הוא בענין ההספד והבכי :
<h3>{יג}</h3>
וַיֹּ֣אמֶר דָּוִ֗ד אֶל־הַנַּ֙עַר֙ הַמַּגִּ֣יד ל֔וֹ אֵ֥י מִזֶּ֖ה אָ֑תָּה וַיֹּ֕אמֶר בֶּן־אִ֛ישׁ גֵּ֥ר עֲמָלֵקִ֖י אָנֹֽכִי׃
<b style="color: gray;">מצודת דוד</b> <b>אי מזה אתה .</b> מאיזה מקום אתה , אם עודך עדיין יושב בארץ עמלק , או אתה גר בארץ ישראל , רצה לומר , אם נתגיירת : <b>בן איש גר עמלקי .</b> עוד אבי בא לגור בארץ ישראל , והוא נתגייר :
<h3>{יד}</h3>
וַיֹּ֥אמֶר אֵלָ֖יו דָּוִ֑ד אֵ֚יךְ לֹ֣א יָרֵ֔אתָ לִשְׁלֹ֙חַ֙ יָֽדְךָ֔ לְשַׁחֵ֖ת אֶת־מְשִׁ֥יחַ יְהוָֽה׃
<b style="color: gray;">מצודת דוד</b> <b>איך לא יראת .</b> רצה לומר : הואיל ואתה ישראל ומלידה , איך לא יראת מה' לשלוח יד במשיחו , עם כי צוה לך והיה קרוב למות , מכל מקום חטאת לה' :
<b style="color: gray;">רלב"ג</b> <b>ויאמר אליו דוד איך לא יראת לשלח ידך .</b> יש לתמוה מדוע צוה דוד להרגו והנה עשה זה ברצון שאול ובקשתו , אלא שהתשובה בזה איננה ממה שיקשה וזה שהאומר לחברו חבול בי וחבל בו כמו שהתבאר בגמרא כ''ש בהמתת המלך ואין מצות המלך ממה שתפטרהו בזה כי דברי הרב ודברי תלמיד דברי מי שומעין והנה הזהירה תורה על דבר ההמתה כ''ש על המתת המלכים ואעפ''י שלא היו שם עדים והיה מרשיע את עצמו והיה מפני זה פטור בדין הנה עשה דוד זה להוראת שעה שלא יקלו האנשים לשלוח ידם במלכות ולזאת הסבה בעינה נזהר משלוח יד בשאול כשהיה במערה ואעפ''י שהיה רודפו והיה מותר להרגו , וידמה שזה הנער המבשר לא היה גר צדק ואעפ''י שאמר בן איש גר עמלקי כבר אמר זה להורות שאינו עמלקי באמת אבל אביו התגורר בארץ עמלק וזאת היתה תשובתו לדוד כי כבר ידע דוד מפיו כי עמלקי הוא אבל שאל לו על המקום שהיה חונה בו והוא השיב כי בעבור המקום נקרא עמלקי לא שהיה ממשפחת עמלק :
<h3>{טו}</h3>
וַיִּקְרָ֣א דָוִ֗ד לְאַחַד֙ מֵֽהַנְּעָרִ֔ים וַיֹּ֖אמֶר גַּ֣שׁ פְּגַע־בּ֑וֹ וַיַּכֵּ֖הוּ וַיָּמֹֽת׃
<b style="color: gray;">מצודת ציון</b> <b>פגע .</b> ענין מכת מות , כמו ( שמואל א כב יח ) : ופגע בכהנים :
<h3>{טז}</h3>
וַיֹּ֤אמֶר אֵלָיו֙ דָּוִ֔ד (דמיך) [דָּמְךָ֖] עַל־רֹאשֶׁ֑ךָ כִּ֣י פִ֗יךָ עָנָ֤ה בְךָ֙ לֵאמֹ֔ר אָנֹכִ֥י מֹתַ֖תִּי אֶת־מְשִׁ֥יחַ יְהוָֽה׃
<b style="color: gray;">רש"י</b> <b>דמך על ראשך .</b> ( תרגום : ) חובת קטולך תהי ברישך , אין עונש במיתתך אלא לעצמך :
<b style="color: gray;">מצודת דוד</b> <b>דמך על ראשך .</b> רצה לומר : עון מיתתך על עצמך , כי אתה בעצמך העדת בך שאתה הרגתו , ואף אם אין האמת אתך , וכל דבריך המה בחושבך שבזה תמצא חן בעיני על שהיה מעולם לי לאויב , מכל מקום פיך ענה בך , ודמך על ראשך :
<b style="color: gray;">מצודת ציון</b> <b>ענה .</b> העיד כמו ( שמות כ יג ) : לא תענה :
<b style="color: gray;">מלבי"ם פירוש המילות</b> <i><b>השאלות:</b> איך הרגו על פי הודאת עצמו ואין עדים והתראה? :</i> <b>דמך על ראשך</b> אם נאמר שהיה עמלקי ממש, שבן נח נהרג בלא התראה, ונהרג אף על הטריפה, ונהרג בדיין אחד ובעד אחד, י''ל שהוא הדין שנהרג בהודאת עצמו כמו שנהרג על פי קרוב (וצ''ע בזה לדינא), ועל זה אמר <b>פיך ענה בך</b>. ואם נאמר שהיה ישראל, נהרג מדין המלכות כמ''ש <b>כי פיך ענה בך לאמר אנכי מותתי את משיח ה'</b> כדי שלא יזידו להרים יד במלך, ולקבלת חכמינו זכרונם לברכה שהיה דואג שהיה חייב מיתה מכבר על נוב עיר הכהנים, שעל זה אמר דמיך בלשון רבים, רמז לו שהגם שעל הריגת שאול אין אדם נאמן על עצמו, בכל זה פיך ענה בך, כי כבר היית הגורם על הריגת הכהנים והכהן המשיח, שזה רמז באמרו <b>אנכי מותתי את משיח ה' :</b>
<h3>{יז}</h3>
וַיְקֹנֵ֣ן דָּוִ֔ד אֶת־הַקִּינָ֖ה הַזֹּ֑את עַל־שָׁא֖וּל וְעַל־יְהוֹנָתָ֥ן בְּנֽוֹ׃
<h3>{יח}</h3>
וַיֹּ֕אמֶר לְלַמֵּ֥ד בְּנֵֽי־יְהוּדָ֖ה קָ֑שֶׁת הִנֵּ֥ה כְתוּבָ֖ה עַל־סֵ֥פֶר הַיָּשָֽׁר׃
<b style="color: gray;">רש"י</b> <b>ויאמר ללמד בני יהודה קשת .</b> ויאמר דוד , מעתה שנפלו גבורי ישראל , צריכין בני יהודה ללמדם מלחמה ולמשוך בקשת : <b>הנה כתובה על ספר הישר .</b> הלא היא כתובה על ספר בראשית שהיא ספר ישרים , אברהם יצחק ויעקב , והיכן רמיזא , ( בראשית מט ח ) : ידך בעורף אויביך , איזו היא מלחמה שמכוין בה ידו כנגד פדחתו שהוא מול ערפו , הוי אומר זה קשת :
<b style="color: gray;">מצודת דוד</b> <b>ויאמר .</b> טרם התחיל לקונן , ראה לאמץ לבות אנשיו לבל ירך לבבם להתייאש מלהרים ראש מול פלשתים , ואמר להם : הנה באה העת ללמד את בני יהודה קשת מלחמה , שהם יתגברו על פלשתים : <b>הנה כתובה .</b> הלא הדבר ההוא הנה כתובה על ספר הישר , והוא התורה שנאמר בה ( בראשית מט ח ) : יהודה אתה יודוך אחיך ידך בעורף אויביך וגו' , ונאמר ( דברים לג ז ) : ידיו רב לו ועזר מצריו תהיה , וכן היה , כי דוד הכניעם , וגם מלכי יהודה אחריו :
<b style="color: gray;">רלב"ג</b> <b>ויאמר ללמד את בני יהודה קשת וגו' .</b> בעבור שראה כי מיתת שאול היתה בסבת יראתו מהמורים בקשת ולא היו בישראל מי שיהיה בקי בזה אמר דוד ללמד את בני יהודה קשת כי הוא מהנבחרים שבכלי המלחמה , והנה ספר הישר לפי מה שאחשב ספר היה מפורסם אצלם וכבר אמרו ספר הישר שהוא ספר בראשית :
<b style="color: gray;">מלבי"ם פירוש המילות</b> <i><b>השאלות:</b> בקינה הזאת שלש פעמים איך נפלו גבורים, מהו הספר הישר, ולמה כפל בפסוק ב' ובפסוק ד' את דבריו במלות שונות, ואיך יתבארו המליצות האלה כפי הדרכים אשר סוללתי למליצת הנביאים בהקדמתי לבאורי על ישעיה :</i> <b>ללמד את בני יהודה קשת</b> כבר בארנו (ביהושע סי' י') מש''ש שמש בגבעון דום הלא היא כתובה על ספר הישר, שכיון על הספר הנזכר בפרשת כי תשא, שאמר שם (שמות ל''ד) כתוב לך כל הדברים האלה כי על פי הדברים האלה כרתי אתך ברית, והם הדברים הנזכר שם למעלה הנה אנכי כורת ברית נגד כל עמך אעשה נפלאות וכו' השמר לך פן תכרות ברית ליושב הארץ וכו', שהבטיחם הקב''ה לגרש מפניהם ז' עממין כמ''ש שם הנני גורש מפניך את האמורי וכו' בתנאי שלא יכרתו עמהם ברית. והבטיחם שיהיה זה בדרך הנסיי עד שלא יצטרכו לקשת ומלחמה כמו שהיה במלחמת גבעון, שעל זה אמר נגד כל עמך אעשה נפלאות, ובאר בספר שופטים שעל ידי שלא שמרו ישראל את התנאי הזה הכתוב בספר הישר (שהוא הפ' הנ''ל בכי תשא) הוצרכו למלחמה, וה' הניח מן העמים שלא כבשום כמ''ש (שם ג) ואלה הגוים אשר הניח ה' לנסות בם את ישראל רק למען דעת דורות הבאים ללמדם מלחמה רק אשר לפנים לא ידעו, חמשת סרני פלשתים וכו', מבואר שפלשתים נשארו אז למען יצטרכו ישראל ללמוד קשת, יען שלא שמרו את התנאי הכתוב בספר הישר, וזה שכתוב בקינתו <b>ללמד</b> רצה לומר מה שיצטרך <b>ללמד את בני יהודה קשת</b> זה אין מן התימה כי הלא <b>היא כתובה על ספר הישר</b> (והוא המקביל לעומת שאמר ביהושע שעת שמרו מ''ש בספר הישר עמד השמש עד יקום גוי אויביו הלא היא כתובה על ספר הישר ולא הוצרכו לקשת), אבל זה תימה איך.
<h3>{יט}</h3>
הַצְּבִי֙ יִשְׂרָאֵ֔ל עַל־בָּמוֹתֶ֖יךָ חָלָ֑ל אֵ֖יךְ נָפְל֥וּ גִבּוֹרִֽים׃
<b style="color: gray;">רש"י</b> <b>הצבי ישראל על במותיך חלל .</b> מצבן של ישראל , על תוקף מעוזכם נפלתם חללים , כן תרגם יונתן :
<b style="color: gray;">מצודת דוד</b> <b>הצבי ישראל .</b> כאומר ; אולם עתה עת לקונן במר נפש לומר : הצבי ישראל , רצה לומר : את ארץ ישראל החמודה , וכי ראוי שיהיה חלל על במותיך הם הרי גלבוע , ואיך נפלו שם גבורים , ורצה לומר : הלא אף החלשים יתחזקו בעמדם על ההר , ועל במותיך נפלו אף הגבורים :
<b style="color: gray;">מצודת ציון</b> <b>הצבי .</b> ארץ ישראל קרויה ארץ צבי , כמו שכתוב ( יחזקאל כ ו ) : צבי היא לכל הארצות , והוא ענין פאר וחמוד , כמו ( ישעיהו כח ה ) : <b>לעטרת צבי .</b> והה''א של הצבי , היא ה''א הקריאה , כמו ( ירמיהו ב לא ) : הדור אתם ראו : <b>במותיך .</b> ענינו מקומות גבוהים והרים , כמו ( דברים לב יג ) : ירכיבהו על במתי ארץ :
<b style="color: gray;">רלב"ג</b> <b>הצבי ישראל וגו' .</b> מכאן התחלת הקינה ואמר זה על ארץ ישראל שנקרא ארץ הצבי וענינו הצבי צבי ישראל כמו הארון הברית שהרצון בו הארון ארון הברית : <b>על במותיך חלל .</b> אמר זה בעבור הר הגלבוע שנפלו בו שאול ובניו :
<b style="color: gray;">מלבי"ם פירוש המילות</b> <b>הצבי</b> וכו', רצה לומר הלא הגם שהוצרכו ללמוד קשת בכ''ז פה היה להם לנצוח גם בדרך הטבע מצד שני טעמים, {{{א}}} מצד המקום שמשם לחמו, שהיה בהר שאפילו חלש למעלה וכו' ראוי שינצח, וזה שכתוב איך <b>צבי ישראל</b> ותפארתם <b>על במותיך חלל,</b> איך נעשה חלל על במותיך והלא נלחם על הבמה, {{{ב}}} מצד גבורתם, שעל זה אמר <b>איך נפלו גבורים</b>. ולפי זה מבואר שלא לבד שלא עזרם ה' בדרך השגחיי, אבל להפך כי בהשגחתו נלחם בם, ע''ד כי צורם מכרם וה' הסגירם :
<h3>{כ}</h3>
אַל־תַּגִּ֣ידוּ בְגַ֔ת אַֽל־תְּבַשְּׂר֖וּ בְּחוּצֹ֣ת אַשְׁקְל֑וֹן פֶּן־תִּשְׂמַ֙חְנָה֙ בְּנ֣וֹת פְּלִשְׁתִּ֔ים פֶּֽן־תַּעֲלֹ֖זְנָה בְּנ֥וֹת הָעֲרֵלִֽים׃
<b style="color: gray;">מצודת דוד</b> <b>אל תגידו בגת .</b> ממיתת שאול ויהונתן , ועם כי בודאי ידעו בלא הם , אמר כן למליצת הקינה , וכן ( מיכה א י ) : בגת אל תגידו :
<b style="color: gray;">מצודת ציון</b> <b>תעלזנה .</b> אף הוא ענין שמחה , כמו ( תהלים צו ב ) : <b>יעלוז שדי .</b> וכפל הדבר במלות שונות כדרך המקונן :
<b style="color: gray;">רלב"ג</b> <b>אל תגידו בגת .</b> ידוע כי גת ואשקלון היו יושבים בהם פלשתים :
<b style="color: gray;">מלבי"ם פירוש המילות</b> <b>אל תגידו</b> אל תודיעו דבר זה שהיה מפלתם השגחיית פן ישמחו על שעזב ה' את עמו, ויש הבדל בין <b>הגדה לבשורה,</b> שהמבשר הוא המכוין לפרסם הדבר כדי שיעשו משתה וששון בפרהסיא, אבל המגיד אינו מיוחד לבשר ולהודיע, והוא או שלא ראה הדבר בעיניו רק שמע, או שמגיד שלא על הכוונה לבשר ולפרסם. והנה בגת שהיא עיר המלוכה שם הגיד המגיד את הדבר ומשם שלחו לבשר בכל הערים כדי שיעשו משתה וששון, והשלוחים האלה היו מבשרים, כי יצאו בכוונה כדי לבשר ולפרסם. ויש הבדל בין <b>שמח</b> ובין <b>עלז,</b> שהעלז הוא המרקד מרוב השמחה, והשמח הוא בלב, והמאמרים מקבילים, <b>אל תגידו בגת פן תשמחנה בנות פלשתים,</b> וגם אחר שהגיד המגיד בעיר המלוכה, על כל פנים <b>אל תבשרו בחוצות אשקלון,</b> אל תשלחו מבשרים לבשר את העם <b>פן תעלזונה</b> ברקוד ומחול ויעשו משתה וששון :
<h3>{כא}</h3>
הָרֵ֣י בַגִּלְבֹּ֗עַ אַל־טַ֧ל וְאַל־מָטָ֛ר עֲלֵיכֶ֖ם וּשְׂדֵ֣י תְרוּמֹ֑ת כִּ֣י שָׁ֤ם נִגְעַל֙ מָגֵ֣ן גִּבּוֹרִ֔ים מָגֵ֣ן שָׁא֔וּל בְּלִ֖י מָשִׁ֥יחַ בַּשָּֽׁמֶן׃
<b style="color: gray;">רש"י</b> <b>הרי בגלבוע .</b> ההרים שבגלבוע : <b>ושדי תרומות .</b> ( תרגום : ) לא תהי בכון עללא כמיסת דיעבדון מניה חלתא : <b>כי שם נגעל מגן גבורים .</b> מגיני עור היו להם , וכשיוצאים למלחמה מושחין אותן בשמן , כדי שיהא כלי זיין המכה עליו מחליק , כמה דאת אמר ( ישעיהו כא ה ) : <b>קומו השרים משחו מגן .</b> וכאן כך היה מקונן הקינה , שם נגעל מגן גבורים , פלט שומנו ולא נדבק בו , ונעשה כאלו לא נמשח בשמן . כל 'הגעלה' לשון דבר הפולט מה שנותנין בו , כמו ( איוב כא י ) : שורו עבר ולא יגעיל :
<b style="color: gray;">מצודת דוד</b> <b>ושדי תרומות .</b> מלת 'ואל' שאמר , משמשת בשתים , כאלו נאמר ואל מטר עליכם , ואל שדי תרומות , וכאלו קלל ההרים , שלא ירד עליהם טל ומטר , ולא יהיה בהם שדה לתת ממנו תרומה לה' , שלא יצמח בהן דבר מה להיות מהן חלק לגבוה , יען וביען עליהם באה התקלה , כי שם נגעל ונמאס מגן גבורים , ונעשה שם מגן של שאול כאלו היה בלי משוח בשמן להחליק מעליו מכת החרב :
<b style="color: gray;">מצודת ציון</b> <b>הרי בגלבוע .</b> כמו הרים בגלבוע : <b>נגעל .</b> ענין מאוס ותעוב , כמו ( ויקרא כו ל ) : וגעלה נפשי : <b>מגן .</b> הוא כעין מלבוש עשוי מעור שלוק , ומשוח בשמן להחליק מעליו מכת חרב וחנית , ולובשים אותו במלחמה להגן :
<b style="color: gray;">רלב"ג</b> <b>הרי בגלבוע .</b> קלל ההרים ההם בעבור שקרה בהם מה שקרה מהמקרה הרע הזה : <b>ושדי תרומות .</b> ר''ל שלא יהיה שם שדה שיעשה פרי שלם באופן שיפרשו ממנו תרומות : <b>כי שם נגעל מגן גבורים .</b> ר''ל נמאס והושלך כאילו לא היה בו פרי להיות מגן והנה אמר זה כי שאול לא המתין ביאת אנשי המלחמה עליו לראותם אם מגנו יגן עליו מהמורים אבל חשב עצמו כאילו אין לו מגן עם היותו גבור מאד ויהונתן לא הועיל לו מגנו שלא יפול ביד פלשתים : והנה התחיל לשבח מגן שאול ואמר שהוא בלתי משוח בשמן ואולם אמר זה לפי מה שאחשוב כי מגן אשר לא ישתמשו בו כי אם לעתים רחוקים יצטרך למשחו בשמן וכן הכונה לפי מה שאחשוב במה שאמר הנביא על מיתת בלשאצר קומו השרים משחו מגן ר''ל שעתה יצטרכו למשוח המגן כי לא יצאו למלחמה תמיד כמו שהיו עושים קודם זה ואחר זה שב לשבח יהונתן ושאול בענין הגבורה ולזה אמד כי קשת יהונתן לא נסוג אחור מדם החללים מחרב גבורים כי לעולם הכל היה מנצח וחרב שאול לא היתה שבה ריקם שלא ינצח אויביו במלחמה : <b>ובמותם לא נפרדו .</b> אמר זה מפני מותם יחד במלחמה :
<b style="color: gray;">מלבי"ם פירוש המילות</b> <b>הרי</b> יקונן כי בהעדר זכות שאול ובניו תעדר מהם השפע השמימיית, ושעורו אתם <b>הרי בגלבוע ושדי תרומות</b> (רצה לומר שדות המובחרים שעומדים ברום הרים ורום המעלה) <b>אל טל ואל מטר עליכם</b> הלא מעתה יסולק מאתכם שפע הטל והמטר, אחר <b>כי שם נגעל מגן גבורים,</b> ובאר דבריו כי לא כיון במגן זה על מגן ממש המשוח בשמן, רק על מגן מליציי שהוא זכות שאול ובניו שהיה זכותו מגן לעמו וסתר לעדתו. וזה שכתוב <b>מגן שאול בלי משוח בשמן,</b> מגן הבלתי משוח בשמן, רצה לומר לא מגן של עור רק מגן של זכות ומעשים טובים נגעל, כי לא הועיל להם זכותו, אין זה כי אם נסתלק השפע מלמעלה :
<h3>{כב}</h3>
מִדַּ֣ם חֲלָלִ֗ים מֵחֵ֙לֶב֙ גִּבּוֹרִ֔ים קֶ֚שֶׁת יְה֣וֹנָתָ֔ן לֹ֥א נָשׂ֖וֹג אָח֑וֹר וְחֶ֣רֶב שָׁא֔וּל לֹ֥א תָשׁ֖וּב רֵיקָֽם׃
<b style="color: gray;">רש"י</b> <b>לא נשוג אחור .</b> לא היה רגיל להיות נסוג אחור :
<b style="color: gray;">מצודת דוד</b> <b>לא נשוג אחור .</b> חזר קשתו לאחור , מבלי לרוות חציו מדם וחלב שונאיו : <b>לא תשוב ריקם .</b> אל נדנה , מבלי להרוג הרג רב :
<b style="color: gray;">מצודת ציון</b> <b>נשוג .</b> כמו נסוג בסמ''ך , וענינו החזרה לאחור , כמו ( ישעיהו נט יג ) : ונסוג מאחר אלהינו :
<b style="color: gray;">מלבי"ם פירוש המילות</b> <b>מדם חללים</b> דלתות הכתוב מקבילים <b>מדם חללים קשת יהונתן לא נשוג אחור, ומחלב גבורים חרב שאול לא תשוב ריקם</b>. מצייר שיהונתן היה רובה קשת (כמ''ש י''ח א') עד חרבו עד קשתו ושם (כ) שלשת החצים צדה אורה, ושאול לא היה לו קשת רק לחם בחרב וחנית. ושניהם צריכים במלחמה, הרובה קשת הורג מרחוק, והאוחז חרב יפיל חללים בקרוב. והנה הרובה קשת יסוג לפעמים אחור אם רואה שכבר שפך דם הרבה אז ירך לבבו, ולעומת זה אמר כי מדם חללים קשת יהונתן לא נסוג אחור, והלוחם בחרב לפעמים ישוב ריקם, בקרבו אל גבור וחלב גוייתו יעצור בעדו כי לא יוכל לדקרו בחרבו, אבל חרב שאול לא תשוב ריקם מסבת חלב גבורים. ורצה לומר שלפעמים יפלו גבורים מצד חסרון הלימוד והאומנות של המלחמה וזה לא היה פה, שהיו מלומדי מלחמה זה בקשתו וזה בחרבו. {{{ב}}} עוד יאמר שלפעמים יכשלו הגבורים בשאין אהבה ביניהם ואינן עוזרים זה לזה, שיאמר לאחיו חזק, אבל פה לא כן היה, כי :
<h3>{כג}</h3>
שָׁא֣וּל וִיהוֹנָתָ֗ן הַנֶּאֱהָבִ֤ים וְהַנְּעִימִם֙ בְּחַיֵּיהֶ֔ם וּבְמוֹתָ֖ם לֹ֣א נִפְרָ֑דוּ מִנְּשָׁרִ֣ים קַ֔לּוּ מֵאֲרָי֖וֹת גָּבֵֽרוּ׃
<b style="color: gray;">רש"י</b> <b>מנשרים קלו .</b> לעשות רצון בוראם :
<b style="color: gray;">מצודת דוד</b> <b>בחייהם .</b> עודם בחיים היו נאהבים ונעימים לכל בני אדם , רצה לומר : מאוד היו מקובלים על הבריות , וחביבים בעיני כולם : <b>ובמותם לא נפרדו .</b> אף אחר מותם לא נפרדו מן האהבה והנעימה , כי עד עולם לא תשכח כי רבה היא , על כי היו קלים מנשרים וגבורים מאריות , ללחום מלחמות ה' :
<b style="color: gray;">מצודת ציון</b> <b>והנעימים .</b> ענין אהוב וחביב וערב , כמו ( משלי ב י ) : ודעת לנפשך ינעם : <b>נפרדו .</b> מלשון פרוד ופרישה :
<b style="color: gray;">מלבי"ם פירוש המילות</b> <b>שאול ויהונתן הנאהבים</b> וכו' עד שגם במותם לא נפרדו, {{{ג}}} גם מצד עצמם היה בהם הקלות כנשרים והגבורה כאריות, ששני אלה סימני הגבורה והחיל (כמ''ש דה''א י''ב) ופני אריה פניהם וכצבאים על ההרים למהר :
<h3>{כד}</h3>
בְּנוֹת֙ יִשְׂרָאֵ֔ל אֶל־שָׁא֖וּל בְּכֶ֑ינָה הַמַּלְבִּֽשְׁכֶ֤ם שָׁנִי֙ עִם־עֲדָנִ֔ים הַֽמַּעֲלֶה֙ עֲדִ֣י זָהָ֔ב עַ֖ל לְבוּשְׁכֶֽן׃
<b style="color: gray;">רש"י</b> <b>המלבישכם שני עם עדנים .</b> ( תרגום : ) דהוה מלביש לכון לבושי צבעונין ומוביל לכון תפנוקין ( לשון תרגום יונתן ) :
<b style="color: gray;">מצודת דוד</b> <b>המלבישכם שני .</b> כי התגבר במלחמה , וחלק שלל האויב לאנשיו להלביש איש אשתו ובנותיו , וכאלו הוא המלביש : <b>עם עדנים .</b> רצה לומר : שאר מלבושי פאר , המעדן גוף הלובשן : <b>על לבושכן .</b> כי כן הדרך להעלות עדי הזהב ממעל על הלבוש , להיות נראה :
<b style="color: gray;">מצודת ציון</b> <b>אל שאול בכינה .</b> מלשון בכי : <b>שני .</b> תולעת שני , והוא צמר צבוע אדום : <b>עדנים .</b> כל דבר המפנק , בין מאכלים טובים , בין מלבושי פאר וכדומה , יקראו עדן , וכן ( משלי כט יז ) : ויתן מעדנים לנפשך : <b>עדי .</b> ענין קשוט , כמו ( ירמיהו ד ל ) : תעדי עדי זהב :
<b style="color: gray;">רלב"ג</b> <b>בנות ישראל אל שאול בכינה .</b> אמר זה כי מרוב הצלחתו על הפלשתים היו ישראל בשלוה בימיו ולא שללו אותם אויביהם בימיו ולזה היה זה אל שילבשו בנות ישראל שני עם עדנים ויעלו עדי זהב על לבושן :
<b style="color: gray;">מלבי"ם פירוש המילות</b> <b>בנות ישראל</b> אחר שבשני פסוקים הקודמים קונן על שאול ויהונתן ביחד, יתחיל לקונן על כל אחד בפני עצמו, ויאמר <b>על שאול</b> (שעליו לא יבכה הוא בהיותו רודף אחריו) <b>עליו יבכו בנות ישראל,</b> מצד התועלת שהשיגו ממנו, <b>המלבישכם שני</b> וכו' :
<h3>{כה}</h3>
אֵ֚יךְ נָפְל֣וּ גִבֹּרִ֔ים בְּת֖וֹךְ הַמִּלְחָמָ֑ה יְה֣וֹנָתָ֔ן עַל־בָּמוֹתֶ֖יךָ חָלָֽל׃
<b style="color: gray;">רש"י</b> <b>על במותיך חלל .</b> ( תרגום : ) על בית תוקפך איתקטלתא :
<b style="color: gray;">מצודת דוד</b> <b>איך נפלו גבורים .</b> כפל הדבר פעמים ושלש , כדרך המקונן : <b>יהונתן על במותיך חלל .</b> אתה יהונתן , גבור שכמותך , תהיה חלל על במותיך , הלא אף החלש יחשב לגבור כשעומד בהר , ומכל שכן גבור כמותך , ובהר שעוד אתה רגיל בו לדעת מוצאיו ומבואיו , וכאומר : הנה הצרה ההיא נפלאה הפלא ופלא :
<b style="color: gray;">רלב"ג</b> <b>יהונתן על במותיך חלל .</b> ר''ל איך היה זה שיהיה על במותיך חלל עם רוב גבורתך :
<b style="color: gray;">מלבי"ם פירוש המילות</b> <b>איך</b>. יתחיל לקונן על יהונתן, כי בנפלו נפלו עמו גם מחנה גבורים שהיו עוטרים אותו, וכבר אמר בתחלה על שאול הצבי ישראל על במותיך חלל איך נפלו גבורים, כי גבורי שאול נפלו אחרי המלחמה, אולם גבורי יהונתן שנפלו תחלה שעדיין לא נסו ועדן לחמו, אמר <b>איך נפלו גבורים בתוך המלחמה,</b> ועליהם <b>יהונתן</b> קשר עליהם <b>על במותיך חלל :</b>
<h3>{כו}</h3>
צַר־לִ֣י עָלֶ֗יךָ אָחִי֙ יְה֣וֹנָתָ֔ן נָעַ֥מְתָּ לִּ֖י מְאֹ֑ד נִפְלְאַ֤תָה אַהֲבָֽתְךָ֙ לִ֔י מֵאַהֲבַ֖ת נָשִֽׁים׃
<b style="color: gray;">מצודת דוד</b> <b>צר לי עליך .</b> מאוד אני מיצר בעבורך , כי נעמת לי מאוד : <b>נפלאתה .</b> האהבה שאהבתיך היא אהבה נפלאה , והיא יותר מאהבת הנשים אשר המה נאהבות אהבה רבה למי שחושק אליהן :
<b style="color: gray;">מצודת ציון</b> <b>צר .</b> מלשון צרה ודאגה : <b>אחי .</b> חביב כאח : <b>נפלאתה .</b> ענינו דבר אשר תקשה השגתו ותמוה , כמו ( שמות טו יא ) : עשה פלא :
<b style="color: gray;">רלב"ג</b> <b>נפלאתה אהבתך לי מאהבת נשים .</b> ר''ל שיותר חזקה ויותר נפלאתה היתה אהבת יהונתן לדוד מאהבת הנשים לאהוביהן שהיא אהבה חזקה מאד עד שכבר יכה אותה ויקללה ולא תפיל מפני זה מאהבתו לו דבר :
<b style="color: gray;">מלבי"ם פירוש המילות</b> <b>צר</b> לעומת שאמר שעל שאול בנות ישראל יבכו, אומר שעל יהונתן יבכה הוא בעצמו, כי <b>צר לי עליך אחי יהונתן,</b> ומבאר שזה משני פנים, {{{א}}} מצד טובו וצדקתו וזה שכתוב <b>נעמת לי מאד,</b> {{{ב}}} מצד גודל אהבתו שלא היתה דומה לאהבת נשים שהיא אהבת הערב או המועיל רק אהבה עצמיית, ועל זה אמר <b>נפלאת לי מאד מאהבת נשים,</b> וזה לעומת שאמר שעל שאול יבכו הנשים מצד המועיל, שני עם עדנים שהשיגו ממנו, אבל האהבה אל יהונתן נפלאת ונעלה מאד על אהבה זו :
<h3>{כז}</h3>
אֵ֚יךְ נָפְל֣וּ גִבּוֹרִ֔ים וַיֹּאבְד֖וּ כְּלֵ֥י מִלְחָמָֽה׃
<b style="color: gray;">רש"י</b> <b>כלי מלחמה .</b> שאול ויהונתן , שהיו כלי זיין של ישראל :
<b style="color: gray;">מצודת דוד</b> <b>ויאבדו כלי מלחמה .</b> כי המה כאלו היו כלי מלחמתן של ישראל :
<b style="color: gray;">רלב"ג</b> <b>איך נפלו גבורים ויאבדו כלי מלחמה .</b> ר''ל שבאבדן שאול ויהונתן כאילו אבדו כלי מלחמה כי הם היו כלי מלחמת ישראל על שונאיהם או רצה בזה איך נפלו גבורים ותקיפים כשאול ויהונתן ואיך אבדו כלי המלחמה אשר בידם שלא השתמשו בהם להשחית בשונאיהם ולא להגן על עצמם , והתועלות המגיעות מזה הספור הם אלו , הראשון הוא במדות , והוא שראוי לאדם שלא ימסור עצמו לסכנות הלא תראה כי יונתן בהכותו נציבי פלשתים אשר בגבע בנימין כמעט שסכן כל ישראל לולי ה' שהיה לו ואין ראוי לאדם לסמוך על הנס כל שכן עם מה שהיה רואה מהפקד כלי המלחמה מישראל עד שלא נמצא חרב וחנית כי אם ביד שאול ויהונתן , השני הוא להודיע כי אין מעצור לה' להושיע ברב או במעט הלא תראה כי יהונתן לבדו עם נושא כליו נצחו כל מחנה פלשתים והחרידוהו באופן שהיתה חרב איש באחיו , השלישי הוא במצות והוא להודיע שאין ראוי לעבור על דברי הנביא הלא תראה כי שאול מפני שעבר על דברי שמואל נענש בשלא נתקיימה לו המלוכה כי אם זמן קצר , הרביעי והוא בדעות הוא להודיע כי ההודעה בדברים העתידים תגיע גם להמון אבל באופן חלוש ולזה ילקח ראיה מספוריהם ודבריהם על העתיד להיות ובזה האופן לקח יהונתן ראיה מדברי הפלשתים באמרם עלו אלינו על מה שעתיד לבא על הפלשתים מישראל ובזה האופן ג''כ באר הש''י לגדעון מה שעתיד לבא על מחנה מדין כמו שצוהו שירד הוא ופודה נערו אל המחנה וישמע מה ידבד , החמישי הוא במדות הוא שראוי לאדם שינהג זריזות בפעלותיו בעת המצאו נעזר בהם מהש''י ולזה תראה שהשביע שאול את העם שלא יאכלו לחם עד הערב כדי שינהגו בזריזות להכניע הפלשתים בהיות לאל ידם וכבר נמצא שהסכים הש''י בזאת ההשבעה ולזה לא ענהו בשאלו בה' מצד מה שעבר יהונתן על זאת השבועה , הששי הוא להודיע כי בחיק יוטל את הגורל ומה' כל משפטו ולזה נמצא בו מן האמת מה שנתפרסם מזה הספור ובזולתו וזה כי כבר נפל הגורל על יהונתן שהיה החוטא בזה הענין , השביעי להודיע כי השליט על המשפט והוא המלך ראוי שלא ישא פנים לשום אדם עד שיאמר לבניו שלא ידעם ולזה תמצא שנשבע שאול כי מות יומת יהונתן ולולי יד ישראל עמו היה ממית אותו שאול , השמיני הוא להודיע עוצם רצון הש''י לכלות את עמלק בהיות לאל יד ישראל לנצחו כי גלוי לש''י עוצם שנאת העם הזה את ישראל וזה אולי יהיה סבה במוט רגלי ישראל שישחיתום ולזה התחכם הש''י להשחיתם בעת הצלחת ישראל ולזאת הסבה צותה התורה שנזכור את אשר עשה לנו עמלק מצורף לזה מה שרצה הש''י לכלות בעלי האמונות הנפסדות הרעות כדי שלא נלמד ממעשיהם ולשתי אלו הסבות צוה השם שלא ישאירו מהם שריד ופליט ושלא יהנו כלל מנכסיהם ברוך אשר לו נתכנו עלילות הלא תראה מחשבת המן האגגי להשחית כל ישראל במוט רגליהם והנה היה כפשע בינם ובין המות לולי ה' שהיה להם , התשיעי הוא להודיע בכל עוז ולהציל מי שגמל לאדם חסד באופן שלא יגיעהו נזק ולזה ספר שהשתדל שאול שיסור הקיני שהיה מבני חותן משה מתוך עמלק שמא בעת המלחמה יזוקו במקרה עם העמלקים , העשירי הוא להודיע שאין ראוי לעבור על מצות הש''י על ידי נביאו הלא תראה איך נענש שאול במה שעבר על דברי שמואל בדבר עמלק שהיה זה סבה להמיתו כלא עתו , האחד עשר הוא להודיע שאין הש''י חפץ בזבחים ועולות אך רצונו שישמעו אל דבריו ולא יצטרכו אל הקרבנות כ''ש שאין רצונו שיחטא האדם למען מצא מה שיזבח ממנו לה' כמו הענין במה שעשה שאול וישראל במה שלקחו משלל עמלק כי שמוע בקול השם יתברך הוא יותר טוב מהקרבת זבח כמו שאמר הנה שמוע מזבח טוב , השנים עשר הוא בדעות והוא להודיע על צד הרמז מאי זה צד בא החסרון בקסם ותרפים והוא דבר עמוק מאד לפי מה שהתבאר מדברינו בשני מספר מלחמות ה' , השלשה עשר הוא בדעות והוא להודיע עוצם אבירות לב שמואל וגבורתו עד שלא ירא מלדבר קשות כאלה לשאול עם היותו מלך והרג אגג בדרך אכזריות באופן הנזכר פה לשלם לו מדה כנגד מדה ולמלאת מצות הש''י כי אלו התכונות ראוי שתהיינה לנביא ר''ל שלא יירא משום אדם אך יכנע למלאת מצות השם בכל עוז , הארבעה עשר והוא במדות הוא להודיע שאין חסרון לנביא אם יאמר כזב בצד מה למלט נפשו הלא תראה שהש''י נתן עצה לשמואל שיאמר לזבוח לה' באתי ואף על פי שאמר שלא בא כי אם למשוח למלך אחד מבני ישי , החמשה עשר הוא להודיע שאין ראוי לאדם שיסמוך על הנס ואף על פי שהוא שלם מאד והוא דבק בש''י הלא תראה כי שמואל עם גודל מעלתו ירא שיהרגהו שאול ולקח עצות איך ימלט מזה במה שאמר איך אלך ושמע שאול והרגני ולא נסמך על הנס אף על פי שהיה הולך במצות הש''י כי רצון השם יתברך שישתדל האדם בסבות הראויות בהצלתו כי המופת לא יעשהו הש''י כי אם במקומות ההכרחיים ולזה אמרו ז''ל למען יברכך ה' אלהיך יכול בטל ת''ל בכל אשר תעשה וכבר הרחבנו המאמר בזה בבאורנו לדברי התורה ובספר מלחמות ה' , הששה עשר הוא להודיע כי לא אשר יראה האדם הוא האמת כי ישי לא חשב שיהיה ראוי למלוך בנו קטן ולזה לא הביאו הביתה להעבירו לפני שמואל והוא אשר בחרו השם לבד ולזה אמר אבן מאסו הבונים היתה לראש פנה , השבעה עשר הוא להודיע שהוא ראוי למי שימלוך שיהיה תארו נאות לאדנות כדי שיחזו עיני כל איש ביופיו ויהיה מפני זה נכבד בעיניהם יאהבוהו ויכנעו לעבודתו ואילו היה מאוס בעיניהם ימאסוהו ולא ייראו ממנו ותפסד הכונה אשר בעבורה היתה המלוכה ולזה ספר בשאול שכבר היה משכמו ומעלה גבוה מכל העם וספר בדוד שכבר היה אדמוני עם יפה עינים וטוב רואי ולזה היה תארו נאות לאדנות , השמנה עשר הוא להודיע הרושם הנפלא שיקח האדם בההפך ענינו אל שיהיה מלך כ''ש בהמשחו על יד נביא הלא תראה כי שאול תכף שנמשח למלך נהפך לאיש אחר וכן הענין בדוד שכבר ספר ואמר ותצלח רוח ה' אל דוד מהיום ההוא ומעלה וזה דבר ראוי לפי שרשי התורה כי פעלות המלך מסודרות באופן מה מהש''י ולזה אמר שלמה פלגי מים לב מלך ביד ה' על כל אשר יחפוץ יטנו כי אין מן הראוי שיהיה בבחיר' המלך להשחית עמו אם ירצה כי גבוה מעל גבוה שומר , התשעה עשר הוא להודיע איך עמקו מחשבות השם שסבב בהבאתו רוח רעה על שאול שיתקרב דוד למלכות והיה זה סבה להביא עליו המלוכה בקלות מצד מה שראו ישראל טוב הצלחת דוד במלחמות ובכל עניניו ולזה היה הוא המוציא והמביא את ישראל גם בהיות שאול מלך , העשרים הוא להודיע כי מברכת האיש המושגת מהשם יתברך אדניו כי רצון האיש המשרת ותשוקתו הוא שיתברך אדניו ומזה הצד תבא הברכה לאדון מצד המשרת ולזה ספר בענין שאול כשהיתה רוח אלהים רעה מבעתתו כי דוד הוא מושגח מהש''י ולזה יתכן שבסבתו תסור מעל שאול זאת הרעה ולזה ספרו מענין דוד עם היותו יודע לנגן שהוא איש מצליח והש''י עמו , העשרים ואחד הוא להודיע שאין ראוי לבא לפני המלכים והסגנים בידים ריקניות ולזה ספר ששלח ישי לשאול ביד דוד בנו חמור לחם ונאד יין וגדי עזים ולזה צותה התורה לפרסם לאנשים ממשלת השם עליהם שבבואם לראות פניו לא יבאו בידים ריקניות אמר יתברך לא יראו את פני ה' ריקם , העשרים ושנים הוא להודיע שהשולח מנחה אל המלכים אין ראוי שיבזבז בה מאד מממונו למען תהיה מנחה ראויה אל המלך אבל יספיק שתהיה המנחה מאד ראויה ביחס אל הנותן ולזה ספר ענין זאת המנחה שהיתה קטנת השיעור ביחס אל המלך וכן תמצא ביעקב ששלח ביד בניו למצרים לאדני הארץ מנחה מעוטה אך היתה מהמשובחים שבמינים ואם היה בזה תועלת אחר גם כן כמו שבארנו שם בבאורנו לדברי התורה , העשרים ושלשה הוא להודיע שאין ראוי לאדם שיסמך על כחו וגבורתו כי לא בכח יגבר איש אך מה' מצעדי הנצוח כוננו הלא תראה כי גלית הפלשתי עם רוב גבורתו וחוזק כלי מלחמתו נפל בעזר השם ביד דוד שהיה נער ובזולת כלי מלחמה , העשרים וארבעה הוא להודיע עוצם אבירות לב דוד וקנאתו לה' על דבר גלית ואיך שם נפשו ככפו לנקום את נקמת ה' כי זאת התכונה ראוי שתהיה לשלם , העשרים וחמשה הוא להודיע כי הבוטח בה' ישוגב ולזה תמצא כי כששמע שאול עוצם בטחון דוד בה' בטח שינצח דוד הפלשתי ולזה אמר לו שאול לך וה' יהיה עמך , העשרים וששה הוא להודיע שעם הבטחון בש''י ראוי לעשות מה שאפשר שיגיע בו התכלית המכוון ביותר שלם שאפשר ולזה תמצא שהשתדל שאול שילבש דוד כלי המלחמה באופן ראוי להלחם עמו וגם דוד הסכים בזה עד שראה כי לא יועילו לו כי לא נסה ללכת באלה וההשתמשות באותם הכלים יצטרך להרגל ולזה לקח דוד מה שנסה ללכת בו עם שיתכן לו בו יותר להכות את גלית מרחוק עם שכבר שם בה' מבטחו שיהיה לו לעזר בהכאת גלית , העשרים ושבעה הוא להודיע כי להמון קצת השפעה אלהית בידיעת העתידות וזה אמנם יהיה במה שיסכימו בו רבים מהדברים העתידים ולזה תמצא שכבר התפעל שאול זה האופן מההפעלות מדברי הנשים שהיו אומרות באלו השירים שיורה מה שכבר תהיה לדוד המלוכה והוא אמרם הכה שאול באלפיו ודוד ברבבותיו ולזה לא הוכיחן שאול על זה המאמר אבל היה שונא את דוד ואורב לו להפילו בדרך שלא יעשוק המלוכה ממנו ומזרעו והנה זאת המדרגה מההודעה יקראו רז''ל בת קול ואחשוב שהיא חלק מה מהקסם השלם ומהיותר צודק ממנו וזה יתבאר עם קצת עיון ממה שבארנו בשני ממלחמות ה' מענין הקסם , העשרים ושמנה הוא להודיע כי אשר יאהב ה' יוכיח כי הוא הנאהב והנשמר הלא תראה איך היה מצליח דוד בכל עניניו ואיך שמרהו הש''י מכל מה שחשב להפילו בו שאול מהרע לא הועילו לשאול בתחבולותיו , העשרים ותשעה הוא להודיע כי עצת ה' היא תקום עד שכל מה שיעשהו האדם לחלוק עליה יהיה כלי להגעתה ולזה תמצא שכמעט כל מה שעשה שאול כנגד דוד היה כלי אל שתהיה לדוד המלוכה בקלות יותר כי מה ששמהו לשר אלף יוצא ובא לפני העם היה סבה אל שאהבו אותו מאד כל ישראל ויהודה בראותם טוב הצלחתו וזה היה סבה אל שהגיע אל דוד המלוכה בקלות במעט סבה אחרי מות איש בושת בן שאול כמו שנתבאר שם ואין ספק במה שחשב להפילו ביד פלשתים כי כבר נתברר ממנו טוב הצלחתו של דוד על אויביו והנה מה שהרג שאול נוב עיר הכהנים בעבור דוד היה גם כן סבה להוסיף שמירה לדוד כי זה היה סבה שבא אביתר הכהן לדוד עם האורים והתומים והיה דוד נשאל בה' בכל מעשיו ולשאול לא היה דרך אל שיהיה נשאל בה' וכן מה שהוכרח דוד לברוח מפני שאול ולבא בארץ פלשתים כי מפני זה נשתלשל הענין שהיה לדוד צקלג והיו נלחמים תמיד דוד ואנשיו עם אויבי ה' והיה דוד שולח מהשלל לישראל והנה המלחמות ההם היו כלי להגיע לדוד המלוכה כי אז נתברר לישראל טוב הצלחתו עד שבמתי מעט נצח רבים ושאול וזרעו נפלו ביד פלשתים עד היות יד כל ישראל עמו וכן מה שנתן מיכל בתו לדוד לאשה להפילו ביד פלשתים היה כלי אל מה שנשמר דוד מנפול ביד שאול כמו שנתבאר בזה הספור , וראוי לכל אדם להתנהג במדת הענוה והשפלות הלא תראה כי דוד היה משפיל עצמו מאד ואומר שאינו ראוי לקחת בת מלך ואע''פ שכבר היתה לו מן הדין מפני הכותו את גלית והנה טען תחלה מפני שפלות מדרגתו ושפלות משפחתו ואחר זה טען מצד היותו עני ולא יוכל לתת מוהר ומתן לבת המלך לפי הראוי לה , השלשים הוא להודיע שאין ראוי לאדם שיהיה מסרב מאד במה שיבקשו ממנו הגדולים ולזה תמצא כי דוד היה מסרב תחלה לקחת את בת המלך מצד מה שזכר שהוא בלתי ראוי לה וכאשר ראה שעם כל זה היה חפץ המלך שיתחתן בו נתרצה להתחתן בו והראה לשאול טוב הצלחתו עד כי הביא לו מאתים ערלות פלשתים תחת מאה ששאל כדי שיתרצה בו שאול יותר השלשים ואחד הוא להודיע שראוי למי שיבקש תכלית מה שלא יקצר בהגעתו בכל הסבות אשר ישלם בהם התכלית ההוא ביותר שלם שבפנים ולזה תמצא שלא הספיק במיכל מאמר שהורידה דוד בעד החלון כדי שימלט מיד אביה בשיברח כי אולי יצוה המלך וירדפוהו וישיגוהו אבל חברה אל זה סבות אחרות והם שכבר שמה התרפים אל המטה וכביר העזים מראשותיו כדי שבבא עבדי שאול אליה תוכל לומר להם כי חולה הוא ויניחוהו זמן מה או אולי יתפייס שאול בזה ולא ישתדל עוד להרגו כי אז יראה כי אזלת יד ואולי ה' יגפנו או אולי יתחרט שאול על החמה הזאת ויניחהו ובין כך ובין כך יהיה פנאי לדוד לברוח ולהרחיק מהמקום ההוא בדרך שלא יפול ביד שאול וינצל ולזאת הסבה גם כן תמצא שלא הספיק ליהונתן במה שרצה לגלות לדוד אם דעת אביו להמיתו אלא אם לא שיתחקה עמו הענין ואחר כך יגלהו לדוד כי אולי לא ימצא דרך שיוכל לדבר בסוף עם דוד להודיע אליו תשובת אביו לו ולזה תמצא כי בפעם הראשונה יעץ יהונתן לדוד שיסתר בשדה אחד וישתדל יהונתן לדבר עם אביו בשדה ההוא בעצמו מענין דוד לבקש מלפניו כי לא ימיתהו בדרך שיוכל דוד לשמוע הדברים ההם ואם לא יוכל לדבר עמו במקום שישמע דוד דבריהם יקל ליהונתן ללכת במקום שנסתר בו דוד להסך את רגליו ואז יודיע לדוד כל כונת אביו ובפעם שנית לא הספיק ליהונתן זה כי ראה שאם היה אמת מה שספר לו דוד לא יוכל יהונתן לבטוח שלא יהרוג שאול כשיבטיח אותו שלא יהרגהו כי כבר הבטיחו על זה הענין תחלה ולזה התחכם יהונתן למצוא דרך יוכל בה להודיע לדוד כונת אביו מה היא ולזה עשה התחבולה מענין יריית החצים אשר יתבאר לנערו אם יצטרך דוד לברוח ולמלט את נפשו אם לא כי אולי לא ימצא דרך יוכל להודיע לדוד כונת שאול אביו מה היא ולזה עשה התחבולה מענין לבא אל דוד לדבר עמו מזה הענין ולזאת הסבה גם כן תמצא שהעלים דוד היותו בורח גם מאחימלך הכהן ואע''פ ששאל לו באלהים אם יצליח דרכו כי אולי אם יגלה לו זה יהיה סבה שיפול דוד ביד המלך ולזאת הסבה לא לקח דוד עמו אחד מאנשיו בברחו , השלשים ושנים והוא במצות והוא שאע''פ שכל מצוה נדחית מפני פקוח נפש הנה אם לא היה מפני הדחות המצוה סבה בעצמותה להציל העובר עליה מן הסכנה אף על פי שתהיה סבה לה במקרה אין ראוי לדחותה בזה האופן ולזה לא התיר אחימלך לדוד ולנעריו לאכול לחם קדש בטומאה כמו שבארנו במה שקדם , השלשים ושלשה הוא להודיע כי ראוי לאדם שיעשה כל התחבולות שאפשר להציל עצמו ולזה תמצא שהתהולל דוד ביד עבדי אכיש מלך גת והוריד רירו על זקנו כדי שיחשבו שכבר נשתגע ולא יחשדוהו כמרגל גם לא ישתדלו לתפשו מפני היותו שר וגדול בישראל כי יחשבו בראותם שגעונותיו שלסכלותו נטרד ממעלתו ולזה היה סבה אל שיציל דוד נפשו מיד אכיש מלך גת ועבדיו , השלשים וארבעה הוא לבאר שכבר נתקיים ייעוד הש''י לבית עלי בהריגת נוב עיר הכהנים עם שזה היה כלי שסרה הכהונה הגדולה מבית עלי כי לא נשאר מזרעו כי אם אביתר ובו סרה הכהונה מבית עלי ונתנה לצדוק כמו שנתבאר בספר מלכים ולזה לא מצאנו שנענש שאול בהריגת נוב עיר הכהנים אעפ''י שלא היתה שם סבה תביא להרגם בזה האופן כי גם אחימלך לא חטא כנגד שאול כמו שספר לו כ''ש שלא חטאו לו כל בית אביו שהרג עמו ולזה תמצא שלא נזכר זה החטא עם החטאים שזכר שחטא בהם שאול כי ה' הסיתהו בו לקיים ייעודו , השלשים וחמשה הוא להודיע עוצם קנאת דוד בעושי החמס עד שעם היותו ירא מאד מפני שאול התעורר להציל יושבי קעילה מיד שוסיהם כי זאת התכונה ראוי שתהיה לשלם ולמנהיג , השלשים וששה הוא להודיע עוצם השגחת השם באהוביו וזה שכאשר היה שאול ואנשיו עוטרים אל דוד ואל אנשיו לתפשם תכף סבב השם שהוכרח שאול לסור מעל דוד למלט הארץ מיד פלשתים ואחר זה כאשר ירדפו שאול סבב הש''י שנפל ביד דוד בדרך שהיה דוד יכול להזיק לו וזה היה בהיותו שאול במערה ואחרי כן בהיותו שוכב ישן במעגל השלשים ושבעה הוא להודיע שראוי לאדם שלא יהיה דוחק את השעה אבל ימתין העת הראוי ולזה תמצא שאעפ''י שכבר נפל שאול ביד דוד והיה רודפו לא הסכים דוד להרגו אבל קוה שאיש אחר ינקום נקמתו ממנו או הש''י או יבא יומו למות וימלוך דוד , השלשים ושמנה הוא להודיע שראוי למי שהוא חושק תכלית מה שלא ישתדל בהגעתו במה שאפשר שיקרה לו ממנו נזק ולזה תמצא כי דוד אעפ''י שהיה מותר לו להרוג שאול כי כבר היה רודפו והיה זה כלי אל שתהיה המלוכה לדוד לא הסכים בהריגתו פן יהיה זה מביא האנשים להקל בהריגת המלכים ויביא זה להגיע נזק לדוד או לזרעו כי כבר משחו הש''י למלך על ישראל על יד שמואל נביאו ולזאת הסבה הרג דוד האיש העמלקי באמרו שכבר הרג שאול והרג הורג איש בשת בן שאול , השלשים ותשעה הוא להודיע שאין ראוי שיתנהג האדם במדת הכילות והכלביות ר''ל ההדמות לתמונת הכלב שלא יניח שאר הכלבים להשאר בבית אשר הוא בו פן ימעיטו מזונו הלא תראה מה שקרה לנבל מעוצם הכילות שהיו לו אשר כמעט היה סבה לאסוף נפשו ונפש ביתו לולי היתה חכמת אביגיל , הארבעים הוא להודיע שראוי למי שיפחד מיד שתקיף ממנו לפייסו ברבוי הדורון כמו שעשה יעקב לפייס עשו וכן עשתה אביגיל לפייס דוד כי הפליגה מאד בזה הדורון מפני ידיעתה חוזק הכעס שהיה ראוי שיהיה לדוד על דבר בעלה כי הוא שלם לו רעה תחת טובה וחרפו וגדפו מאד ולזה אמרה אכפרה פניו במנחה הגדולה הזאת ואחר כן אבקש ממנו זה דרך תחנה ובקשה , הארבעים ואחד הוא להודיע שמי שירצה לפייס מי שתקיף ממנו לעת כעסו חזק ראוי לו שיתחיל דבריו בדרך מן הפיוס שיתרצה הכועס להטות אזניו אל דבריו ושיסדר דבריו באופן מן החכמה שתשלם לו ההצלה מהרע שחשב לעשות לו הכועס עליו ולזה התחילה אביגיל דבריה בזה האופן שהיא אמרה שבה העון הזה כדי שיתפייס דוד קצת פיוס בהודאתה זאת שהודת שחטאה לו כי מודה ועוזב ירוחם ואחר כן בארה לו שאין ראוי שיתפעל כל זה ההפעלות מאיש פחות כנבל אם הטית דברים כנגדו כי רוע תכונת לבו ופחיתותו סבבו זה והנה היה בזה המאמר מהפיוס לדוד מה שלא יעלם ואחר זה התנצלה לדוד ובארה לו שלא היה לה אשם בזה ונשבעה בשם יתברך כדי שיאמין לדבריה יותר והנה היה מהחכמה עוד בדבריה אלא שהיא לא רצתה להראות לדוד שתירא ממנו שישחית נבל וביתו אבל הניחה הענין דרך הנחה שהשם יתברך שמר דוד מעשות זה החטא רוצה לומר שיבא בדמים לשפך דם חנם ולהראות שהוא סומך על גבורתו בדרך שתושיע ידו לו לפי מחשבתו כי זה על האמת חטא עצום ונכלל עוד מהפיוס בדבריה אשר זכרה מרדפי דוד דרך כלל שהש''י יקלע נפשם בכף הקלע ונפש דוד תהיה צרורה בצרור החיים עם הש''י לפי שלא תמצא הרעה מימיו וכאילו הזהירה בזה עוד דוד שלא יאבד ממנו המלוכה שנתן לו הש''י מפני חטא כזה כמו שעשה שאול שהסיר ממגו המלוכה מפני החטאים שחטא כמו שנזכר במה שקדם ולהראות עוד שהיא לא היתה יראה מדוד שיעשה זה הרע שאלה ממנו שיזכר לה זה החסד שעשתה לו בעת שייטיב ה' לו והיתה לו המלוכה כי אז תהיה לאל ידו לשלם לה גמול כעל כל אשר גמלתהו ולזה נתן דוד תודה לש''י אשר שלחה לפניו למנעו מזה החטא וברך טוב טעמה כי כבר סדרה דבריה בתכלית השלמות כמו שבארנו , הארבעים ושנים הוא להודיע שאין ראוי לאדם שיסמך על הנס אף על פי שרואה תמיד עיני אלהיו בו לשמרו אבל ראוי שירחק מן הסכנה לפי מה שאפשר ולזה ספר שברח דוד בארץ פלשתים מפני ראותו שאי אפשר שתשלם לו השמירה בארץ ישראל בזולת סכנה כי תמיד היה שאול רודפו . הארבעים ושלשה הוא להודיע עוצם אהבת דוד עמו כי גם בעת שברח מארץ ישראל והיה בארץ פלשתים היה נלחם מלחמות ה' בשונאי ישראל והיה מכלה אותם לא יחיה איש מהם והיה מחכמת דוד שעשה הענין באופן שחשב אכיש כי דוד היה רודף ישראל והורגם ובזה בטח בו יותר לחשבו כי הבאש הכאיש בעמו ישראל ולזאת הסבה השתדל דוד שלא ישב את אכיש בעיר המלוכה , הארבעים וארבעה הוא בדעות והוא להודיע כי הודעת העתידות תגיע לאדם מצד ההשגחה האלהית ולזה ספר שלחטא שאול לא ענהו ה' אפי' על יד אחד מבני הנביאים וכל שכן שלא ענהו בחלומות הצודקים ולא באורים כי אף על פי הנודע שהיו שם אורים ותומים הנה לא היה שם כהן ראוי שיהיו נשאלים באורים ותומים כי כבר המית שאול השלמים מהכהנים אשר היתה להם הכהונה הגדולה בהרגו נוב עיר הכהנים ולא היה שם כהן גדול כל שכן שלא היה שם כהן גדול שרוח הקדש שורה עליו שיתכן שיהיו נשאלים באורים ותומים ולזאת הסבה תמצא שלחטא יהונתן בעברו על שבועת אביו לא ענה השם יתברך אל שאול בהיותו נשאל באורים ותומים ושאול הרגיש אז כי החטא גרם לו שלא יענהו ה' ולזה חקר על פי הגורל במה היתה החטאת הזאת היום ומזה המקום התבאר שהוא אפשר שיעלים השם יתברך מהנביא קצת העתידות מצד האנשים אשר יקחו תועלת בהודעה ההיא הארבעים וחמשה הוא להודיע איך שלם השם יתברך לשאול את גמולו הוא הרג נוב עיר הכהנים ובא עת שהרגיש במה שנפקד ממנו בהריגתם עד שהוכרח לנטות אחר הדברים הפחותים והם האובות אחר שכבר הרחיקם ובערם מן הארץ למען תגיע לו איזו הודעה בענין המלחמה , הארבעים וששה הוא להודיע שאין דאוי שיתחבר האדם עם הרשעים הלא תראה כי בהתחבר דוד עם פלשתים למלחמה פרץ השם יתברך מעשיו והיה זה סבה אל שנשרפה צקלג ונשבו הנשים והטף אשר בה והנה להשגחה על דוד סבב השם יתברך שלא הסכימו סרני פלשתים שילך אתם דוד במלחמה כי יראו פן יעשה תחבולה להפילם ביד שאול למען יתרצה בזה אל אדניו והיה זה סבה אל שהציל דוד כל אשר לקח עמלק ממנו ולקח מהם שלל רב והנה היה בזה הישרה אל שתגיע המלוכה לדוד בראות ישראל הצלחתו כמו שזכרנו במה שקדם , הארבעים ושבעה הוא להודיע שראוי לאדם שישלח לחמו על פני המים להטיב לדלים הרעבים כי בזה מקנין התכונה הטובה בענין החמלה מה שלא יעלם עם שכבר יקרה שיגיע לנותן מהמקבל גמול טוב על זה הלא תראה כי דוד בחמלתו על האיש המצרי שמצאוהו בדרך רעב וצמא האכילהו והשקהו ונתן לו פלח דבלה ושני צמוקים והיה זה סבה אל שהורהו מקום הגדוד שפשטו על צקלג והיה זה סבה אל שהציל דוד כל אשר לקחו עמלק , הארבעים ושמנה הוא להודיע שלא היה ראוי שיבטח האדם על מי שלא היה מעמו הלא תראה כי הנער המצרי שהיה עבד לאיש עמלקי היה נקל בעיניו להפיל אדניו ביד דוד אחר שנשבע לו דוד שלא יסגירנו ביד אדניו ולזאת הסבה גם כן לא הסכימו סרני פלשתים לבטוח בדוד , הארבעים ותשעה הוא להודיע שלא היה ראוי לאדם שיהיה אכזרי למשרתיו ועבדיו לעזוב אותם כשיחלו אבל ראוי שישתדל ברפואתם ובשמירתם כחזקת היד הלא תראה מה שקרה לזה האיש העמלקי בעבור עזבו הנער המצרי בחלותו , החמשים הוא להודיע כי בתחבולות יעשו להם החכמים מלחמה ולזה השתדל דוד לבא אל הגדוד תכף בעמדם בטח עד שנפלו בידם כלם זולתי מתי מעט שרכבו על הגמלים וינוסו , החמשים ואחד הוא להודיע למושל למשוך לב העם אליו בדרך שיאהבהו וגם בעת שיחטאו לו יראה להם שאין בלבו עליהם דבר כי בזה יקח הנפשות וימשכם לעבודתו הלא תראה כי דוד הקדים לשאול בשלום מאתים האנשים אשר פגרו מעבור את נחל הבשור להראות להם שאין בלבו עליהם דבר ואף על פי שלא הסכימו ללכת עמו להלחם עם הגדוד אשר השחית צקלג ולא די לו בזה אבל הסכים גם כן שיקחו מן השלל חלקם ולזאת הסבה גם כן שלח דוד מהשלל לזקני יהודה עם שכבר נתפרסם להם בזה טוב הצלחתו והיתה בזה הישרה נפלאה להגיע המלוכה לדוד , החמשים ושנים הוא להודיע איך הפליג הש''י אשר לו נתכנו עלילות להמציא הסכות שיגיעו דוד אל שתהיה לו המלוכה בקלות כמו שגזרה חכמתו ורצונו כי אם היה נהרג שאול לבדו הנה לחוזק אהבת דוד אל יהונתן לא היה יכול להסכים בעצמו לעשוק הממלכה ממנו ולזה מת יהונתן עמו וכבר נפלו גם כן עמו קצת ישראל להראות להם אי זה הבדל יש בין דוד לשאול כי שאול עם היות מלך נפל הוא ועמו ביד פלשתים ודוד נצח במתי מעט עם רב כי זה ממה שיישיר ישראל אל שיתנו לדוד המלוכה , החמשים ושלשה הוא להודיע שאין ראוי לאדם שישמח בנפול אויביו אבל ראוי שיהיה חרד בנפילת שר וגדול ויזכרו כי כבר יתכן שיקרה לו כך ולזה תמצא שקרע דוד את בגדיו ויספוד ויבכה וצם עד הערב על שאול תחלה להיותו היותר נכבד ואחר זה על יהונתן ואחר עם ה' שהם בית ישראל ויקונן על שאול ועל יהונתן קינה נפלאה החמשים וארבעה הוא להודיע שראוי לאדם שילמד דעת ממה שיכשיל זולתו ולזה תמצא כי מפני שראה דוד שנפלו שאול ובניו על יד המורים אמר ללמד את בני יהודה קשת כי הוא כלי נפלא מאד בענין המלחמה :
<b style="color: gray;">מלבי"ם פירוש המילות</b> <b>איך</b>. מסיים בקינתו, כי לפעמים יפלו גבורים וישארו גבורים אחרים תחתם, שאז הגם שנפלו גבורים לא אבדו כלי מלחמה שלהם כי ישתמש בהם הגבור רעהו הבא תחתיו, אבל פה <b>איך נפלו גבורים</b> בכלל כי לא נשאר עד אחד, ועל ידי כן <b>אבדו כלי מלחמה,</b> כי אין מי שישתמש בם :
<h2>שמואל ב פרק-ב</h2>
<h3>{א}</h3>
וַיְהִ֣י אַֽחֲרֵי־כֵ֗ן וַיִּשְׁאַל֩ דָּוִ֨ד בַּֽיהוָ֤ה ׀ לֵאמֹר֙ הַאֶעֱלֶ֗ה בְּאַחַת֙ עָרֵ֣י יְהוּדָ֔ה וַיֹּ֧אמֶר יְהוָ֛ה אֵלָ֖יו עֲלֵ֑ה וַיֹּ֧אמֶר דָּוִ֛ד אָ֥נָה אֶעֱלֶ֖ה וַיֹּ֥אמֶר חֶבְרֹֽנָה׃
<b style="color: gray;">מצודת ציון</b> <b>אנה .</b> לאוזה מקום , כמו ( דברים א כח ) : אנה אנחנו עולים :
<b style="color: gray;">רלב"ג</b> <b>ויהי</b> אחרי כן וישאל דוד בה' לאמר וגו' עד וידבר דוד לה' את דברי השירה הזאת . זכר שאחרי כן שאל דוד בה' אם יעלה באחת ערי יהודה ובאתהו התשובה בסוף שיעלה לחברון ושם משחוהו בית יהודה למלך עליהם וכבר אמר דוד לאנשי יבש גלעד שישיב להם גמול טוב תחת החסד אשר גמלו לאדניהם לשאול להשתדל לקחת גויתו וגוית בניו מחומת בית שן וקברו אותם וזרזם שיחזקו ידיהם ויהיו לבני חיל למה שיצום דוד מהמלחמות :
<b style="color: gray;">מלבי"ם פירוש המילות</b> <b>וישאל דוד</b> אחר שספר עד הנה כי דוד לא החזיק מלכות בחזקה כעבד מורד באדוניו לא בתחלתו כי נמשח על פי נביא, ולא בחיי שאול שהיה נכנע לפניו כעבד נאמן, ולא ברדפו אותו כי נפל אויבו שני פעמים בידו ולא שלח ידו במשיח ה', ולא גם אחרי מותו כי הרג את המבשר מיתתו וספד גם קונן עליו, יספר כי גם עתה לא היה בדעתו לשוב ולבקש עטרה, וחשב אולי יגיע המלכות לבן שאול, ואולי לא הגיע עדיין הזמן שימלוך, ואז הלא יהיה בסכנה בשובו לארץ, ולא עשה דבר עד נמלך באלהים, ושאל אם ישוב ולאיזה מקום ישוב, ולא סמך על עצתו ושכלו, כי זה היה מעלת דוד נגד שאול, שהשליך על ה' יהבו :
<h3>{ב}</h3>
וַיַּ֤עַל שָׁם֙ דָּוִ֔ד וְגַ֖ם שְׁתֵּ֣י נָשָׁ֑יו אֲחִינֹ֙עַם֙ הַיִּזְרְעֵלִ֔ית וַאֲבִיגַ֕יִל אֵ֖שֶׁת נָבָ֥ל הַֽכַּרְמְלִֽי׃
<b style="color: gray;">מלבי"ם פירוש המילות</b> (ב-ג) <i><b>השאלות:</b> מה החדוש שלקח נשיו, ולמה לא התישבו אנשיו בחברון עצמה? :</i> <b>ויעל</b> סיפר כי אחר שהגיעהו דבר ה' לא פחד מאומה ולקח עמו תיכף את נשיו, מה שלא היה עושה זה אם היה עוד איזה ספק ופחד בלבו :
<h3>{ג}</h3>
וַאֲנָשָׁ֧יו אֲשֶׁר־עִמּ֛וֹ הֶעֱלָ֥ה דָוִ֖ד אִ֣ישׁ וּבֵית֑וֹ וַיֵּשְׁב֖וּ בְּעָרֵ֥י חֶבְרֽוֹן׃
<b style="color: gray;">מצודת דוד</b> <b>בערי חברון .</b> בהערים הסמוכים לחברון . ( ד ) אנשי וגו' אשר קברו . הוא הפוך , וכמו אשר אנשי יבש גלעד קברו את שאול :
<b style="color: gray;">מלבי"ם פירוש המילות</b> וכן את אנשיו שהיו עמו לא העלה עמו בדרך גדוד שיעטרוהו סביב כאילו דעתו להיות מוקף מאנשי חיל לעת הצורך, רק <b>הושיבם בערי חברון</b> רצה לומר בערים הסמוכים לחברון הושיבם מפוזרים, באופן שהוא נשאר בחברון לבדו כי בטח באלהי מעוזו :
<h3>{ד}</h3>
וַיָּבֹ֙אוּ֙ אַנְשֵׁ֣י יְהוּדָ֔ה וַיִּמְשְׁחוּ־שָׁ֧ם אֶת־דָּוִ֛ד לְמֶ֖לֶךְ עַל־בֵּ֣ית יְהוּדָ֑ה וַיַּגִּ֤דוּ לְדָוִד֙ לֵאמֹ֔ר אַנְשֵׁי֙ יָבֵ֣ישׁ גִּלְעָ֔ד אֲשֶׁ֥ר קָבְר֖וּ אֶת־שָׁאֽוּל׃
<b style="color: gray;">מלבי"ם פירוש המילות</b> (ד-ז) <i><b>השאלות:</b> למה מספר מה ששלח לאנשי יביש גלעד ואין בזה דבר רשום, ולשון גם אני אעשה אתכם הטובה הזאת מה ירמוז במלת זאת, ולמה אמר שיתחזקו ושבני יהודה משחוהו? :</i> <b>ויבואו</b> והנה נתקיים דבר ה', כי אנשי יהודה משחו אותו למלך, כי מלכות הכללי לא היה עדיין זמנו כי היה ראוי לצאת שני מלכים מבנימין כמ''ש ומלכים מחלציך יצאו כדברי חכמינו זכרונם לברכה. ויספר עוד, כי בצדקו לא נהג כיתר שרים המולכים תחת אדוניהם שדרכם להרוג כל אוהבי מלכם ולמחות כל זכר למו למען תתקיים מלכותם (בשגם שהרגיש שלא נמשח רק מיהודה לא מישראל : נהפוך הוא כי אז <b>הגידו לו שאנשי יביש גלעד הם קברו את שאול</b> ומסרו נפשם לקחת גוייתו מחומת בית שן (בזכרם החסד שעשה להם בתחלת מלכותו נגד נחש העמוני) וזה סימן שהם אוהבי שאול וביתו גם אחר מותו, בכ''ז לא קצף עליהם כי שלח לברכם :
<h3>{ה}</h3>
וַיִּשְׁלַ֤ח דָּוִד֙ מַלְאָכִ֔ים אֶל־אַנְשֵׁ֖י יָבֵ֣ישׁ גִּלְעָ֑ד וַיֹּ֣אמֶר אֲלֵיהֶ֗ם בְּרֻכִ֤ים אַתֶּם֙ לַֽיהוָ֔ה אֲשֶׁ֨ר עֲשִׂיתֶ֜ם הַחֶ֣סֶד הַזֶּ֗ה עִם־אֲדֹֽנֵיכֶם֙ עִם־שָׁא֔וּל וַֽתִּקְבְּר֖וּ אֹתֽוֹ׃
<b style="color: gray;">מלבי"ם פירוש המילות</b> <b>עם אדוניכם</b> שזה היה מחויב, {{{א}}} מצד היותו אדוניכם, {{{ב}}} מצד היותו שאול <b>בחיר ה' :</b>
<h3>{ו}</h3>
וְעַתָּ֕ה יַֽעַשׂ־יְהוָ֥ה עִמָּכֶ֖ם חֶ֣סֶד וֶאֱמֶ֑ת וְגַ֣ם אָנֹכִ֗י אֶעֱשֶׂ֤ה אִתְּכֶם֙ הַטּוֹבָ֣ה הַזֹּ֔את אֲשֶׁ֥ר עֲשִׂיתֶ֖ם הַדָּבָ֥ר הַזֶּֽה׃
<b style="color: gray;">מצודת דוד</b> <b>הטובה הזאת .</b> גמול הטובה הזאת :
<b style="color: gray;">מצודת ציון</b> <b>ואמת .</b> ענינו כמו חסד , וכן ( לקמן טו כ ) : והשב וגו' חסד ואמת :
<b style="color: gray;">מלבי"ם פירוש המילות</b> <b>ועתה יעש ה'</b> אחר שבמדה שאדם מודד מודדים לו, בודאי <b>יעש ה' עמכם חסד</b> נגד החסד שעשיתם, ואחר שה' משלם שכר הטוב יעשה עמכם אמת. <b>וגם אנכי</b> וכו' הודיעם בל יפחדו על הסכנה שיגיעם על זה בקל מן הפלשתים, <b>כי גם אנכי מוכן לעשות אתכם הטובה הזאת אשר בעבורו עשיתם את הדבר הזה,</b> רצה לומר אחר שהדבר שעשו למסור נפשם על קבורת שאול נמשך על ידי הטובה שעשה שאול עמהם להצילם מנחש העמוני, כן גם הוא יעשה עמהם הטובה להצילם מאויביהם אם יהיו בסכנה עבור דבר זה :
<h3>{ז}</h3>
וְעַתָּ֣ה ׀ תֶּחֱזַ֣קְנָה יְדֵיכֶ֗ם וִֽהְיוּ֙ לִבְנֵי־חַ֔יִל כִּי־מֵ֖ת אֲדֹנֵיכֶ֣ם שָׁא֑וּל וְגַם־אֹתִ֗י מָשְׁח֧וּ בֵית־יְהוּדָ֛ה לְמֶ֖לֶךְ עֲלֵיהֶֽם׃
<b style="color: gray;">מצודת דוד</b> <b>תחזקנה ידיכם .</b> רצה לומר : התחזקו בעצמם והיו לבני חיל ללחום מלחמתכם : <b>כי מת אדוניכם שאול .</b> שהיה לכם מאז לעזר ללחום בעבורכם : <b>גם אותי משחו .</b> כאומר לא נופל אנכי ממנו , ואהיה גם אני לכם לעזר :
<b style="color: gray;">מלבי"ם פירוש המילות</b> <b>ועתה</b> רצה לומר עתה כי מת אדוניכם שאול ואין מי שילחם בעדכם צריכים אתם להתחזק בעצמכם, ובכ''ז בל תתיאשו לחשוב שאין מגן בעדכם, כי גם <b>אותי משחו בית יהודה</b> ואהיה לכם למשגב בצר :
<h3>{ח}</h3>
וְאַבְנֵ֣ר בֶּן־נֵ֔ר שַׂר־צָבָ֖א אֲשֶׁ֣ר לְשָׁא֑וּל לָקַ֗ח אֶת־אִ֥ישׁ בֹּ֙שֶׁת֙ בֶּן־שָׁא֔וּל וַיַּעֲבִרֵ֖הוּ מַחֲנָֽיִם׃
<b style="color: gray;">רש"י</b> <b>לקח את איש בושת .</b> מקרא היה דורש שעתידין שני מלכים לעמוד מבנימן , שאמר לו הקב''ה ליעקב ( בראשית לה יב ) ומלכים מחלציך יצאו , וכבר נולדו כל בניו חוץ מבנימן :
<b style="color: gray;">מצודת דוד</b> <b>ויעבירהו מחנים .</b> שם היה מקום מוכשר להמליכו :
<b style="color: gray;">רלב"ג</b> <b>והנה</b> אבנר בן נר המליך איש בושת על שאר השבטים זולתי שבט יהודה שהיו אחרי דוד :
<b style="color: gray;">מלבי"ם פירוש המילות</b> (ח-ט) <b>ואבנר</b> וכו' <b>וימליכהו</b> תחלה <b>על הגלעד</b> שבאמת אנשי יביש גלעד היו אוהבי שאול ואחר כך המליכו <b>על האשורי</b> וכו', עד שהמליכו על ישראל כולו :
<h3>{ט}</h3>
וַיַּמְלִכֵ֙הוּ֙ אֶל־הַגִּלְעָ֔ד וְאֶל־הָאֲשׁוּרִ֖י וְאֶֽל־יִזְרְעֶ֑אל וְעַל־אֶפְרַ֙יִם֙ וְעַל־בִּנְיָמִ֔ן וְעַל־יִשְׂרָאֵ֖ל כֻּלֹּֽה׃
<b style="color: gray;">מצודת דוד</b> <b>ועל ישראל כלה .</b> רצה לומר : בתחילה המליכו על אלו המקומות שזכר אחת לאחת , עד שבאחרונה המליכו על כל ישראל , זולת יהודה :
<h3>{י}</h3>
בֶּן־אַרְבָּעִ֨ים שָׁנָ֜ה אִֽישׁ־בֹּ֣שֶׁת בֶּן־שָׁא֗וּל בְּמָלְכוֹ֙ עַל־יִשְׂרָאֵ֔ל וּשְׁתַּ֥יִם שָׁנִ֖ים מָלָ֑ךְ אַ֚ךְ בֵּ֣ית יְהוּדָ֔ה הָי֖וּ אַחֲרֵ֥י דָוִֽד׃
<b style="color: gray;">מצודת דוד</b> <b>על ישראל .</b> רצה לומר : על כל ישראל , ומלך על כולם שתי שנים , וחמשת השנים וששת החדשים הקודמים , לא מלך עדיין על כל ישראל כי אם על המקומות שזכר למעלה , ועוד אחת לאחת על מה מהמקומות , וכל ימי משך מלכותו היה כחשבון שמלך דוד בחברון :
<b style="color: gray;">רלב"ג</b> והנה זכר כי בן ארבעים שנה היה איש בשת בן שאול במלכו ושתים שנה מלך והנה אם לא מלך כי אם שתי שנים יחוייב אחד משלשה דברים אם שימתין אבנר להמליכו אחרי מות שאול חמש שנים וחצי תכף מיתת שאול כדי שלא יחזיק דוד בכל ממלכות ישראל והענין השני הוא שימתינו ישראל להמליך דוד עליהם אחרי מות איש בושת חמש שנים וחצי וזה גם כן רחוק מאד בעיני עם שכבר מצאנו גם כן שכבר נתרצו ישראל להמליך דוד עליהם גם בחיי איש בושת ולזה לא יתכן שימתינו להמליכו אחרי איש בשת והענין השלישי הוא שיהיה קצת זה הזמן בין מיתת שאול ובין מלכות איש כשת ובין מלכות כל ישראל את דוד עליהם וזה ג''כ רחוק מפני הסבות הנזכרות בענינים הקודמים וידמה בעיני שאמרו ושתים שנה מלך הוא להעיר שמה שספר אחר זה מענין אבנר ויואב לא היה כי אם אחרי שמלך שתי שנים ולזה יהיה דבק אמרו ושתים שנה מלך לאמרו ויצא אבנר בן נר ועבדי איש בשת בן שאול וגו' והנה בשתי השנים הראשונים לא היתה מלחמה כלל בין דוד ובין זרע שאול וגם עתה לא היתה שם מלחמה זולתי מה שהעיר אבנר מענין המלחמה וזה לאות כי דוד לא הסכים לרדוף בית שאול וזרעו אך שמר לו השבועה שנשבע לו שלא ישמיד את שמו עם שכבר היה דוד מתעסק במה שהגיע לו מן ההצלחה ולא רצה למהר את הקץ להגיע לו במהירות המלוכה עד שרצה השם יתברך אשר לו נתכנו עלילות , והנה הקל אבנר בהריגת הנערים והיה גמולו מדה כנגד מדה והוא שכבר נפל בחרב בסוף הענין :
<b style="color: gray;">מלבי"ם פירוש המילות</b> <i><b>השאלות:</b> מ''ש שאיש בושת מלך שתים שנה, פליאה מאד, הלא תיכף אחרי מות שאול מלך איש בושת ואחרי מותו משחו כל ישראל את דוד ודוד מלך על בית יהודה שבע שנים ואם כן מלך איש בושת שבע שנים לא שתים :</i> <b>ושתים שנה מלך, אך בית יהודה</b> פי' הכתוב לדעתי, <b>שתים שנה מלך</b> מלכות כזה <b>שאך בית יהודה היו אחרי דוד,</b> ויתר העם היו תחת מלכותו, מלכות כזה לא מלך רק שתי שנים, כי באמת מלך שבע שנים (אחרי שתיכף במותו המליכו את דוד על כלל ישראל, ודוד מלך על יהודה שבע שנים, שאז מלך איש בושת על ישראל) רק בשתים שנים הראשונים היה מלך על כל ישראל ולא היה לדוד רק שבט יהודה לבדו ובחמש שנים האחרונים מעת שהתחילה המלחמה בין בית שאול ודוד שמאז היו בית שאול הולכים ודלים בכל עת (שמדי יום יום נפלו מישראל אל דוד אחד אחד כמבואר (בדה''א י''ב) <b>כי לעת יום ביום יבואו אל דוד לעזרו</b> וכו' <b>ואלה מספרי ראשי החלוץ</b> וכו' רצה לומר שאלה באו כסדרן בחמש שנים האחרונים זה אחר זה עד שבאו כל ישראל הנשארים במות איש בושת, שעל זה אמר שם <b>וגם כל שארית ישראל לב אחד להמליך את דוד</b>) מעת ההיא שהתחילה המלחמה ביניהם הגם שלדוד לא נחשב לו עדיין שהוא מלך ישראל רק שהוא מלך יהודה כי לא המליכוהו עדיין רוב ישראל (ולכן חשב שמלך שבע שנים על יהודה) בכל זאת מאז לא מלך איש בושת על כל ישראל, ולא נחשב לו גם כן רק שתי שנים :
<h3>{יא}</h3>
וַֽיְהִי֙ מִסְפַּ֣ר הַיָּמִ֔ים אֲשֶׁר֩ הָיָ֨ה דָוִ֥ד מֶ֛לֶךְ בְּחֶבְר֖וֹן עַל־בֵּ֣ית יְהוּדָ֑ה שֶׁ֥בַע שָׁנִ֖ים וְשִׁשָּׁ֥ה חֳדָשִֽׁים׃
<h3>{יב}</h3>
וַיֵּצֵא֙ אַבְנֵ֣ר בֶּן־נֵ֔ר וְעַבְדֵ֖י אִֽישׁ־בֹּ֣שֶׁת בֶּן־שָׁא֑וּל מִֽמַּחֲנַ֖יִם גִּבְעֽוֹנָה׃
<b style="color: gray;">מלבי"ם פירוש המילות</b> <b>ויצא</b> עתה יספר הסבה שהתעוררו מלחמות ביניהם אחרי שתי שנים למלכות איש בושת שאז יצא אבנר לגבעון שהיה מבנימין :
<h3>{יג}</h3>
וְיוֹאָ֨ב בֶּן־צְרוּיָ֜ה וְעַבְדֵ֤י דָוִד֙ יָֽצְא֔וּ וַֽיִּפְגְּשׁ֛וּם עַל־בְּרֵכַ֥ת גִּבְע֖וֹן יַחְדָּ֑ו וַיֵּ֨שְׁב֜וּ אֵ֤לֶּה עַל־הַבְּרֵכָה֙ מִזֶּ֔ה וְאֵ֥לֶּה עַל־הַבְּרֵכָ֖ה מִזֶּֽה׃
<b style="color: gray;">מצודת דוד</b> <b>ויפגשום .</b> פגעו אלו באלו , סמוך לברכת גבעון :
<b style="color: gray;">מצודת ציון</b> <b>ויפגשום .</b> פגעו אלה באלה : <b>ברכת .</b> הוא מקום הבנוי באבנים ובסיד , ושם מתכנסים המים , וכן ( ישעיהו לו ב ) : הברכה העליונה :
<b style="color: gray;">מלבי"ם פירוש המילות</b> <b>ויואב</b> וכו' <b>ויפגשום</b> במקרה, <b>וישבו</b> שבת אחים גם יחד :
<h3>{יד}</h3>
וַיֹּ֤אמֶר אַבְנֵר֙ אֶל־יוֹאָ֔ב יָק֤וּמוּ נָא֙ הַנְּעָרִ֔ים וִֽישַׂחֲק֖וּ לְפָנֵ֑ינוּ וַיֹּ֥אמֶר יוֹאָ֖ב יָקֻֽמוּ׃
<b style="color: gray;">מצודת דוד</b> <b>וישחקו לפנינו .</b> רצה לומר : יתגרו מלחמה אלה באלה דרך שחוק , לראות מי מהם יותר מלומד מלחמה :
<b style="color: gray;">מלבי"ם פירוש המילות</b> (יד-יז) <i><b>השאלות:</b> איך אמר יקומו הנערים וישחקו, וכי זה שחוק לשפוך דם ולגרות מדון ומלחמה ללא צורך, ולמה לא אמר ויעברו במספר שנים עשר מעבדי שאול כמ''ש ושנים עשר מעבדי דוד :</i> <b>ויאמר</b> אבנר היה המתחיל והגורם לזה, ותחלה היה דעתו רק לשחוק בלבד להראות כחם בהאבקם יחד :
<h3>{טו}</h3>
וַיָּקֻ֖מוּ וַיַּעַבְר֣וּ בְמִסְפָּ֑ר שְׁנֵ֧ים עָשָׂ֣ר לְבִנְיָמִ֗ן וּלְאִ֥ישׁ בֹּ֙שֶׁת֙ בֶּן־שָׁא֔וּל וּשְׁנֵ֥ים עָשָׂ֖ר מֵעַבְדֵ֥י דָוִֽד׃
<b style="color: gray;">מצודת דוד</b> <b>ויעברו .</b> את ברכת המים , כי היו אלה מזה ואלה מזה : <b>לבנימן .</b> מבני בנימן , עבדי איש בושת :
<b style="color: gray;">מלבי"ם פירוש המילות</b> <b>ויקומו ויעברו</b> שבני בנימין עברו אל בני יהודה באופן שהם התחילו בריב, והנה עברו שנים עשר נגד שנים עשר שבטים שהיו תחת פקודת מלכות איש בושת איש לשבט, וזה שכתוב <b>במספר שנים עשר לבנימין ולאיש בושת</b> שאיש בושת כולל תחתיו יתר השבטים שבנימין ראש לכולם, ולעומת זה הוכרח שיהיו גם כן י''ב מעבדי דוד :
<h3>{טז}</h3>
וַֽיַּחֲזִ֜קוּ אִ֣ישׁ ׀ בְּרֹ֣אשׁ רֵעֵ֗הוּ וְחַרְבּוֹ֙ בְּצַ֣ד רֵעֵ֔הוּ וַֽיִּפְּל֖וּ יַחְדָּ֑ו וַיִּקְרָא֙ לַמָּק֣וֹם הַה֔וּא חֶלְקַ֥ת הַצֻּרִ֖ים אֲשֶׁ֥ר בְּגִבְעֽוֹן׃
<b style="color: gray;">רש"י</b> <b>חלקת הצורים .</b> ( תרגום : ) אחסנת קטיליא , על שם החרבות , כמה דאת אמר ( תהלים פט מד ) : אף תשיב צור חרבו :
<b style="color: gray;">מצודת דוד</b> <b>דעהו .</b> הבא ללחום למולו : <b>וחרבו .</b> להכהו נפש : <b>ויפלו יחדיו .</b> כי הרגו זה את זה :
<b style="color: gray;">מצודת ציון</b> <b>ויחזיקו .</b> אחזו בכח : <b>חלקת הצורים .</b> רוצה לומר מישור שנלחמו בה בחדודי חרב , כי חלקת הוא ענין מישור , כמו ( בראשית לג יט ) : חלקת השדה , והצורים הוא ענץ חדוד , כמו ( תהלים פט מד ) : אף תשיב צור חרבו :
<b style="color: gray;">מלבי"ם פירוש המילות</b> <b>ויחזיקו</b> תחלה לא היה דעתם ללחום בחרבות רק החזיקו איש בראש רעהו כדרך הנאבקים יחד, ומזה נצמח שתקעו כל אחד חרבו בצד רעהו עד שנפלו יחדיו, כפוטר מים ראשית מדון, ועל ידי כן, (יז) <b>ותהי המלחמה קשה</b> שאחר שבאו לידי שפיכת דמים, ומן הנאבקים שנפלו כולם לא נתברר מי הנוצח, לכן נמשכה המלחמה עד שהיתה מלחמה קשה, <b>וינגף אבנר</b> שהיה המתחיל בקטטה :
<h3>{יז}</h3>
וַתְּהִ֧י הַמִּלְחָמָ֛ה קָשָׁ֥ה עַד־מְאֹ֖ד בַּיּ֣וֹם הַה֑וּא וַיִּנָּ֤גֶף אַבְנֵר֙ וְאַנְשֵׁ֣י יִשְׂרָאֵ֔ל לִפְנֵ֖י עַבְדֵ֥י דָוִֽד׃
<b style="color: gray;">מצודת דוד</b> <b>ותהי המלחמה קשה .</b> עם כי מתחילה קמו מתי מספר להלחם דרך שחוק , סוף הדבר היה אשר נלחמו כולם בחזקה :
<h3>{יח}</h3>
וַיִּֽהְיוּ־שָׁ֗ם שְׁלֹשָׁה֙ בְּנֵ֣י צְרוּיָ֔ה יוֹאָ֥ב וַאֲבִישַׁ֖י וַעֲשָׂהאֵ֑ל וַעֲשָׂהאֵל֙ קַ֣ל בְּרַגְלָ֔יו כְּאַחַ֥ד הַצְּבָיִ֖ם אֲשֶׁ֥ר בַּשָּׂדֶֽה׃
<b style="color: gray;">מצודת ציון</b> <b>הצבים .</b> מלשון צב , בלשון רבים :
<h3>{יט}</h3>
וַיִּרְדֹּ֥ף עֲשָׂהאֵ֖ל אַחֲרֵ֣י אַבְנֵ֑ר וְלֹֽא־נָטָ֣ה לָלֶ֗כֶת עַל־הַיָּמִין֙ וְעַֽל־הַשְּׂמֹ֔אול מֵאַחֲרֵ֖י אַבְנֵֽר׃
<b style="color: gray;">מצודת דוד</b> <b>ולא נטה .</b> לא נטה מאחרי אבנר ללכת וגו' :
<b style="color: gray;">רלב"ג</b> והנה היה רודף עשהאל אחר אבנר להרגו במלחמה כי הוא היה בראש והמנהיג לאיש בשת ובנפלו תגיע המלוכה לדוד בקלות וכבר אמר לו אבנר שיסור מאחריו ויטהו לו על יד ימינו או על שמאלו ויאחז אחד מהנערים ויקח לו את חליצתו כי היה קשה בעיני אבנר להמית את עשהאל ובראותו כי לא סר מרדוף אחריו הכהו אבנר באחרי החנית אל החומש והוא שכאשר הוכה האדם בו ימות בקלות והוא המקום שמרה וכבד תלויים בו כמו שפירשו רז''ל והנה היה בחנית ההוא חץ משני צדדיו כדי שיוכל להכות בו לפניו ולאחריו :
<b style="color: gray;">מלבי"ם פירוש המילות</b> <b>וירדוף</b> יקדים כי אבנר הרג לעשהאל בדין רודף, {{{א}}} <b>כי רדף אחריו,</b> {{{ב}}} שלא תאמר שלא כיון דוקא על אבנר רק כרודף במלחמה על כל מי שיפגוש, <b>כי לא נטה</b> וכו' <b>אחרי אבנר :</b>
<h3>{כ}</h3>
וַיִּ֤פֶן אַבְנֵר֙ אַֽחֲרָ֔יו וַיֹּ֕אמֶר הַאַתָּ֥ה זֶ֖ה עֲשָׂהאֵ֑ל וַיֹּ֖אמֶר אָנֹֽכִי׃
<h3>{כא}</h3>
וַיֹּ֧אמֶר ל֣וֹ אַבְנֵ֗ר נְטֵ֤ה לְךָ֙ עַל־יְמִֽינְךָ֙ א֣וֹ עַל־שְׂמֹאלֶ֔ךָ וֶאֱחֹ֣ז לְךָ֗ אֶחָד֙ מֵֽהַנְּעָרִ֔ים וְקַח־לְךָ֖ אֶת־חֲלִצָת֑וֹ וְלֹֽא־אָבָ֣ה עֲשָׂהאֵ֔ל לָס֖וּר מֵאַחֲרָֽיו׃
<b style="color: gray;">מצודת דוד</b> <b>נטה לך .</b> כי הרודף אחר מי ושב מאחריו הנה לקלון יחשב ולזה אמר לו אבנר אם מפני הכבוד לא תרצה לשוב מאחרי , עשה זאת : נטה על ימינך וגו' , להיות נראה שלא אחרי רדפת כי אם אחר נער אחר , ואחוז באמת אחד מן הנערים ולא תכנו נפש כי אם קח חליצתו , ויחשבו הכל כי אחריו רדפת והשגתו :
<b style="color: gray;">מצודת ציון</b> <b>חלצתו .</b> כן יקרא המלבוש , וכן ( שופטים יד יט ) : ויקח את חליצותם : <b>ולא אבה .</b> ולא רצה :
<b style="color: gray;">מלבי"ם פירוש המילות</b> <b>נטה,</b> {{{ג}}} אבנר הזהיר אותו, ויען שהוא לכלימה להגבור שישוב ריקם במלחמה, אמר לו <b>נטה לך</b> אל הצד <b>ואחז לך אחד מן הנערים,</b> עד שידומה כי אחריו רדפת לקחת חליצתו :
<h3>{כב}</h3>
וַיֹּ֧סֶף ע֣וֹד אַבְנֵ֗ר לֵאמֹר֙ אֶל־עֲשָׂהאֵ֔ל ס֥וּר לְךָ֖ מֵאַֽחֲרָ֑י לָ֤מָּה אַכֶּ֙כָּה֙ אַ֔רְצָה וְאֵיךְ֙ אֶשָּׂ֣א פָנַ֔י אֶל־יוֹאָ֖ב אָחִֽיךָ׃
<b style="color: gray;">מצודת דוד</b> <b>ארצה .</b> שתפול מת בארץ : <b>ואיך אשא פני .</b> להסתכל בו , כי הלא אבוש מפניו :
<h3>{כג}</h3>
וַיְמָאֵ֣ן לָס֗וּר וַיַּכֵּ֣הוּ אַבְנֵר֩ בְּאַחֲרֵ֨י הַחֲנִ֜ית אֶל־הַחֹ֗מֶשׁ וַתֵּצֵ֤א הַֽחֲנִית֙ מֵאַחֲרָ֔יו וַיִּפָּל־שָׁ֖ם וַיָּ֣מָת (תחתו) [תַּחְתָּ֑יו] וַיְהִ֡י כָּל־הַבָּ֣א אֶֽל־הַמָּקוֹם֩ אֲשֶׁר־נָ֨פַל שָׁ֧ם עֲשָׂהאֵ֛ל וַיָּמֹ֖ת וַֽיַּעֲמֹֽדוּ׃
<b style="color: gray;">רש"י</b> <b>אל החומש .</b> כמו דופן חמישית , מקום שמרה וכבד תלויין שם ( סנהדרין מט א ) . ויונתן תרגם : אל החומש , בסטר ירכיה : <b>וימת תחתיו .</b> ( תרגום : ) ומית באתריה :
<b style="color: gray;">מצודת דוד</b> <b>באחרי החנית .</b> בהברזל המחודד אשר בו , העשוי לשקוע בארץ : <b>אל החומש .</b> אל צלע החמישית , שהוא על הלב . ורבותינו ז''ל אמרו ( סנהדרין מט א ) : מול מקום שכבד ומרה תלוין בו : <b>מאחריו .</b> כי חלפה גופו מעבר אל עבר : <b>כל הבא .</b> מאנשי דוד : <b>ויעמודו .</b> עמדו מתבהלים וחדלו מלרדוף :
<b style="color: gray;">מצודת ציון</b> <b>תחתיו .</b> במקומו :
<b style="color: gray;">רלב"ג</b> והנה דקר אותו בחנית ההוא עד שיצאה החנית מאחריו ויפול שם ומת במקומו או יהיה הרצון באמרו אל החומש כנגד הלב והוא מענין וחמושים עלו בני ישראל והרצון בו חמושים מכלי זין וכן הלב כלי זין האדם כי ממנו תולדת החום הטבעי שהוא שומר מציאות האדם שיעור הזמן שאפשר בו שיחיה :
<b style="color: gray;">מלבי"ם פירוש המילות</b> <b>וימאן</b> תחלה אמר <b>לא אבה,</b> כי הבלתי אובה הוא בלב, והממאן הוא בפה, ותחלה לא אבה בלבו, ועתה שא''ל למה אככה ארצה ירא בלבו ואבה בלבו לסור רק בפה אמר שממאן כי היה לו עתה לכלימה על שהפחידהו. <b>ויכהו</b> וכדין רודף הכהו כנ''ל, ולא היה יכול להצילו באחד מאיבריו כי הכהו באחורי החנית שאין מסוכן כל כך כמו אם היה מכהו עם הלהבת, רק שמצד שהיה מאחרי אבנר ולא ראה, קרה שהכהו אל החומש ושיצא החנית מאחריו כי היה קרוב עד לאבנר, ועל ידי זה <b>ויפל וימת תחתיו</b> ולא פרפר מן המקום ההוא :
<h3>{כד}</h3>
וַֽיִּרְדְּפ֛וּ יוֹאָ֥ב וַאֲבִישַׁ֖י אַחֲרֵ֣י אַבְנֵ֑ר וְהַשֶּׁ֣מֶשׁ בָּ֔אָה וְהֵ֗מָּה בָּ֚אוּ עַד־גִּבְעַ֣ת אַמָּ֔ה אֲשֶׁר֙ עַל־פְּנֵי־גִ֔יחַ דֶּ֖רֶךְ מִדְבַּ֥ר גִּבְעֽוֹן׃
<b style="color: gray;">מצודת דוד</b> <b>וירדפו .</b> אבל יואב ואבישי רדפו עוד : <b>דרך .</b> רדפו דרך מדבר גבעון , ובאו לגבעת אמה :
<b style="color: gray;">מצודת ציון</b> <b>באה .</b> שקעה , כמו ( בראשית כח יא ) : כי בא השמש :
<b style="color: gray;">רלב"ג</b> והנה היו רודפים יואב ואבישי אחיו אחרי אבנר שהרג עשהאל אחיהם והעריבה השמש ונתחזק אבנר עם בני בנימין שהתקבצו אליו והיה גם כן עמם במקום חזק כי היו על ראש גבעה אחת אז קרא אבנר אל יואב שיסורו מרדוף איש אחיו כי אם ינצחו או ינוצחו כבר תהיה מרה באחרונה כמו שנתבאר מענין מלחמת השבטים עם בנימין על דבר פילגש בגבעה וענהו יואב כי אבנר היה סבת המלחמה במה שאמר יקומו הנערים וישחקו לפנינו :
<b style="color: gray;">מלבי"ם פירוש המילות</b> <b>וירדפו</b> רצה לומר הגם שרבים עמדו על גווית ההרוג רדפו גואלי הדם אחרי (יואב) [אבנר] :
<h3>{כה}</h3>
וַיִּֽתְקַבְּצ֤וּ בְנֵֽי־בִנְיָמִן֙ אַחֲרֵ֣י אַבְנֵ֔ר וַיִּהְי֖וּ לַאֲגֻדָּ֣ה אֶחָ֑ת וַיַּ֣עַמְד֔וּ עַ֥ל רֹאשׁ־גִּבְעָ֖ה אֶחָֽת׃
<b style="color: gray;">מצודת דוד</b> <b>אחרי אבנר .</b> להצילו מיואב ואבישי :
<b style="color: gray;">מצודת ציון</b> <b>לאגודה אחת .</b> רוצה לומר לקבוצה אחת , כמו ( עמוס ט ו ) : ואגודתו על ארץ יסדה : <b>גבעה .</b> הר :
<b style="color: gray;">מלבי"ם פירוש המילות</b> <b>ויתקבצו</b> אז הכינו בני בנימין את עצמם למלחמה, {{{א}}} במה <b>שהתקבצו לאגודה</b> לא מפוזרים, {{{ב}}} מצד <b>שעמדו על הגבעה</b> שמשם קל לנצח :
<h3>{כו}</h3>
וַיִּקְרָ֨א אַבְנֵ֜ר אֶל־יוֹאָ֗ב וַיֹּ֙אמֶר֙ הֲלָנֶ֙צַח֙ תֹּ֣אכַל חֶ֔רֶב הֲל֣וֹא יָדַ֔עְתָּה כִּֽי־מָרָ֥ה תִהְיֶ֖ה בָּאַחֲרוֹנָ֑ה וְעַד־מָתַי֙ לֹֽא־תֹאמַ֣ר לָעָ֔ם לָשׁ֖וּב מֵאַחֲרֵ֥י אֲחֵיהֶֽם׃
<b style="color: gray;">מצודת דוד</b> <b>הלנצח .</b> וכי לעולם תהרוג החרב מאתנו איש לאחיו : <b>הלא ידעתה .</b> והלא תשכיל לדעת שמרה תהיה באחרונה , שאמות אני או אתה :
<b style="color: gray;">מצודת ציון</b> <b>הלנצח .</b> הלעולם : <b>ועד מתי .</b> עד איזה זמן :
<b style="color: gray;">מלבי"ם פירוש המילות</b> <b>הלנצח</b> אמר, {{{א}}} הלא תכלית המלחמה היה לראות מי ינצח, ואחר שהשגת התכלית למה תלחם עוד, וכי זאת היא היה התכלית <b>שתאכל חרב לנצח,</b> {{{ב}}} הלא במקום שישיגו על ידי המלחמה והשפיכות דמים איזה תכלית אז הגם שמה ששופכים דם הוא דבר מר, בכל זה בסוף ישיגו דבר מתוק שהוא התכלית שבעבורם לחמו, אבל להרוג ולאבד נפשות ללא תכלית מועיל, <b>הלא מרה תהיה באחרונה</b> לא תשיג באחרית המלחמה דבש ונופת להמתיק מר המות, {{{ג}}} שאם יעשו כזאת במלחמת אויבים להשמיד ולהכרית לא כן במלחמת אחים, וזה שכתוב <b>ועד מתי לא תאמר לעם לשוב מאחרי אחיהם :</b>
<h3>{כז}</h3>
וַיֹּ֣אמֶר יוֹאָ֔ב חַ֚י הָֽאֱלֹהִ֔ים כִּ֥י לוּלֵ֖א דִּבַּ֑רְתָּ כִּ֣י אָ֤ז מֵֽהַבֹּ֙קֶר֙ נַעֲלָ֣ה הָעָ֔ם אִ֖ישׁ מֵאַחֲרֵ֥י אָחִֽיו׃
<b style="color: gray;">רש"י</b> <b>לולא דברת .</b> אם דברת כן , 'לולא' כמו 'לו' . ועוד יש לפותרו כמשמעו , לולא דברת מה שאמרת ( לעיל פסוק יד ) : יקומו נא הנערים וישחקו :
<b style="color: gray;">מצודת דוד</b> <b>לולא דברת .</b> אם לא דברת מתחילה : יקומו הנערים גו' : <b>כי אז מהבוקר .</b> מעת פגשנו היינו נפרדים אלה מאלה כל אחד לדרכו , כי לא היה מאז דעתי להלחם עמך :
<b style="color: gray;">מצודת ציון</b> <b>לולא .</b> אם לא : <b>נעלה .</b> ענין סלוק , כמו ( במדבר ט כא ) : ונעלה הענן :
<b style="color: gray;">מלבי"ם פירוש המילות</b> <i><b>השאלות:</b> לפירוש המפרשים מלת לולא בלתי נכון פה :</i> <b>ויאמר,</b> השיב לו, הלא לא אני התחלתי בריב רק אתה <b>ולולא דברת</b> (יקומו נא הנערים וישחקו לפנינו) הלא עוד <b>מהבקר נעלה איש מעל אחיו</b> שהיה כל איש הולך לדרכו ולא התחיל הריב כלל :
<h3>{כח}</h3>
וַיִּתְקַ֤ע יוֹאָב֙ בַּשּׁוֹפָ֔ר וַיַּֽעַמְדוּ֙ כָּל־הָעָ֔ם וְלֹֽא־יִרְדְּפ֥וּ ע֖וֹד אַחֲרֵ֣י יִשְׂרָאֵ֑ל וְלֹֽא־יָסְפ֥וּ ע֖וֹד לְהִלָּחֵֽם׃
<b style="color: gray;">מצודת דוד</b> <b>ויתקע .</b> לרמז שיעמדו ולא ירדפו עוד , ושמעו אליו ולא יספו עוד להלחם :
<b style="color: gray;">רלב"ג</b> והנה סבב יואב שעמדו העם ולא רדפו אחרי בני ישראל ולא יספו עוד להלחם אחר זה בזמן ההוא אך השתדלו כל אחת מהכתות לשוב לארצם בזריזות להמלט מהכת האחרת אם תרדוף אחריהם ולזה הלכו אבנר וסיעתו כל הלילה וכן הענין ביואב ואנשיו :
<b style="color: gray;">מלבי"ם פירוש המילות</b> <b>ולא ירדפו</b> אחרי הבורחים המפוזרים <b>ולא לחמו</b> עם האגודה שעמדה נכונה למלחמה :
<h3>{כט}</h3>
וְאַבְנֵ֣ר וַֽאֲנָשָׁ֗יו הָֽלְכוּ֙ בָּֽעֲרָבָ֔ה כֹּ֖ל הַלַּ֣יְלָה הַה֑וּא וַיַּעַבְר֣וּ אֶת־הַיַּרְדֵּ֗ן וַיֵּֽלְכוּ֙ כָּל־הַבִּתְר֔וֹן וַיָּבֹ֖אוּ מַחֲנָֽיִם׃
<b style="color: gray;">רש"י</b> <b>הבתרון .</b> שם מחוז :
<b style="color: gray;">מצודת דוד</b> <b>כל הלילה .</b> כי פחד מיואב , שלא יפול עליו פתאום :
<b style="color: gray;">מצודת ציון</b> <b>בערבה .</b> במישור : <b>הבתרון .</b> שם מחוז :
<b style="color: gray;">מלבי"ם פירוש המילות</b> <b>ואבנר</b> בכ''ז נשמרו שתי הכתות בל ילינו בלילה כי אבנר הלך בערבה כל הלילה :
<h3>{ל}</h3>
וְיוֹאָ֗ב שָׁ֚ב מֵאַחֲרֵ֣י אַבְנֵ֔ר וַיִּקְבֹּ֖ץ אֶת־כָּל־הָעָ֑ם וַיִּפָּ֨קְד֜וּ מֵעַבְדֵ֥י דָוִ֛ד תִּשְׁעָֽה־עָשָׂ֥ר אִ֖ישׁ וַעֲשָׂה־אֵֽל׃
<b style="color: gray;">רש"י</b> <b>תשעה עשר איש ועשהאל .</b> והלא עשהאל בכלל עבדי דוד , ולמה יצא , שהיה שקול כנגד כולם , וכן ( יהושע ב א ) : לכו ראו את הארץ ואת יריחו ; וכן ( מלכים-א יא א ) : והמלך שלמה אהב נשים נכריות רבות ואת בת פרעה :
<b style="color: gray;">מצודת דוד</b> <b>ועשהאל .</b> לפי שהיה חשוב מכולם , לא כללו עמהם :
<b style="color: gray;">מצודת ציון</b> <b>ויפקדו .</b> נחסרו , כמו ( שם לא מט ) : ולא נפקד ממנו איש :
<b style="color: gray;">רלב"ג</b> והנה היה מהצלחת דוד שלא מתו מאנשיו זולת עשרים ומאנשי אבנר מתו שלש מאות וששים איש וכן התמיד הענין כל ימי המשך המלחמה בין בית שאול ובין בית דוד שכבר היה דוד הולך וחזק ובית שאול הולכים ודלים :
<b style="color: gray;">מלבי"ם פירוש המילות</b> (ל-לא) <b>ויואב</b> וכו' <b>ועבדי דוד</b> (כשתוציא שנים עשר איש שהוכו בעת שהאבקו ואת עשהאל) הוכו מיהודה שבעה, ומבנימין שלש מאות וששים מתו חוץ מאשר נפצעו, והיה לפי זה אחד נגד חמשים, והוא נצחון מופלג לא נשמע כמוהו :
<h3>{לא}</h3>
וְעַבְדֵ֣י דָוִ֗ד הִכּוּ֙ מִבִּנְיָמִ֔ן וּבְאַנְשֵׁ֖י אַבְנֵ֑ר שְׁלֹשׁ־מֵא֧וֹת וְשִׁשִּׁ֛ים אִ֖ישׁ מֵֽתוּ׃
<b style="color: gray;">מצודת דוד</b> <b>מבנימין .</b> וחוזר ומפרש ובמי מבנימין , באנשי אבנר :
<b style="color: gray;">מצודת ציון</b> <b>מתו .</b> כמו ומתו , ומוסב על הכו וגו' , לומר הכו מבנימין וגו' ומתו :
<h3>{לב}</h3>
וַיִּשְׂאוּ֙ אֶת־עֲשָׂהאֵ֔ל וַֽיִּקְבְּרֻ֙הוּ֙ בְּקֶ֣בֶר אָבִ֔יו אֲשֶׁ֖ר בֵּ֣ית לָ֑חֶם וַיֵּלְכ֣וּ כָל־הַלַּ֗יְלָה יוֹאָב֙ וַֽאֲנָשָׁ֔יו וַיֵּאֹ֥ר לָהֶ֖ם בְּחֶבְרֽוֹן׃
<b style="color: gray;">מצודת דוד</b> <b>וילכו כל הלילה .</b> כי גם הוא פחד מאבנר , פן יהרגוהו להסיר מעליו הפחד שלא יגאל דם אחיו : <b>ויאור .</b> כשבאו אל חברון , האיר להם הבוקר :
<b style="color: gray;">מצודת ציון</b> <b>בית לחם .</b> בבית לחם : <b>ויאור .</b> מלשון אור :
<b style="color: gray;">מלבי"ם פירוש המילות</b> <b>וישאו</b> גם הם לא לנו בלילה כנ''ל :
<h2>שמואל ב פרק-ג</h2>
<h3>{א}</h3>
וַתְּהִ֤י הַמִּלְחָמָה֙ אֲרֻכָּ֔ה בֵּ֚ין בֵּ֣ית שָׁא֔וּל וּבֵ֖ין בֵּ֣ית דָּוִ֑ד וְדָוִד֙ הֹלֵ֣ךְ וְחָזֵ֔ק וּבֵ֥ית שָׁא֖וּל הֹלְכִ֥ים וְדַלִּֽים׃
<b style="color: gray;">מצודת דוד</b> <b>ארוכה .</b> זמן ארוך : <b>הולך וחזק .</b> בכל עת התחזק יותר : <b>ודלים .</b> שפלים וחלשים :
<b style="color: gray;">מצודת ציון</b> <b>ודלים .</b> חלושים , כמו ( בראשית מא יט ) : דלות ורעות :
<b style="color: gray;">מלבי"ם פירוש המילות</b> <b>ותהיה המלחמה</b> מאז נשקה המלחמה ביניהם זמן ארוך שהם חמש שנים האחרונים שמלך איש בושת ומאז בית <b>שאול הלכים ודלים</b> היינו שרבים מישראל עזבו את איש בושת ודבקו במלכות בית דוד כמבואר בדה''א י''ב וכמ''ש למעלה (ב י) שמטעם זה לא חשב רק שתי שנים לאיש בושת :
<h3>{ב}</h3>
(וילדו) [וַיִּוָּלְד֧וּ] לְדָוִ֛ד בָּנִ֖ים בְּחֶבְר֑וֹן וַיְהִ֤י בְכוֹרוֹ֙ אַמְנ֔וֹן לַאֲחִינֹ֖עַם הַיִּזְרְעֵאלִֽת׃
<h3>{ג}</h3>
וּמִשְׁנֵ֣הוּ כִלְאָ֔ב (לאביגל) [לַאֲֽבִיגַ֕יִל] אֵ֖שֶׁת נָבָ֣ל הַֽכַּרְמְלִ֑י וְהַשְּׁלִשִׁי֙ אַבְשָׁל֣וֹם בֶּֽן־מַעֲכָ֔ה בַּת־תַּלְמַ֖י מֶ֥לֶךְ גְּשֽׁוּר׃
<b style="color: gray;">רש"י</b> <b>ומשנהו כלאב .</b> ובמקום אחר הוא קורא אותו ומשנהו דניאל , ולמה נקרא שמו כלאב , אמר רבי יצחק : <b>שהיו ליצני הדור אומרים , מנבל היתה אביגיל מעוברת , נהפך קלסתרו ונדמה לאביו .</b> ורבותינו אמרו ( ברכות ד א ) : שהיה מכלים פני מפיבושת בהלכה :
<b style="color: gray;">מצודת דוד</b> <b>בן מעכה .</b> יפת תואר היתה , ולקחה במלחמה :
<b style="color: gray;">מצודת ציון</b> <b>ומשנהו .</b> מלשון שנים :
<b style="color: gray;">מלבי"ם פירוש המילות</b> <b>כלאב</b> ובדברי הימים (א' פרק ג') קורא אותו דניאל ויש בזה דרוש בברכות (דף ד') ובמדרש אמרו מפני שליצני הדור היו אומרים שהיה מנבל (צ''ע הלא ודאי המתין חדשי הבחנה) היה קלסתר פניו כאביו ונקרא כל אב. ולכן אמר פה <b>אשת נבל הכרמלי</b> ובד''ה (שם) אמר דניאל לאביגיל הכרמלית, כי פה יאמר שלכן נקרא כלאב מצד שהיתה תחלה אשת נבל :
<h3>{ד}</h3>
וְהָרְבִיעִ֖י אֲדֹנִיָּ֣ה בֶן־חַגִּ֑ית וְהַחֲמִישִׁ֖י שְׁפַטְיָ֥ה בֶן־אֲבִיטָֽל׃
<h3>{ה}</h3>
וְהַשִּׁשִּׁ֣י יִתְרְעָ֔ם לְעֶגְלָ֖ה אֵ֣שֶׁת דָּוִ֑ד אֵ֛לֶּה יֻלְּד֥וּ לְדָוִ֖ד בְּחֶבְרֽוֹן׃
<b style="color: gray;">רש"י</b> <b>לעגלה .</b> זו מיכל , שהיתה חביבה עליו , וכן הוא אומר ( שופטים יד יח ) : <b>לולא חרשתם בעגלתי .</b> והכתיב ( לקמן ו כג ) : ולמיכל בת שאול לא היה לה ולד עד יום מותה , עד יום מותה לא היה לה מאותו מעשה ואילך , קודם אותו מעשה הוי לה :
<b style="color: gray;">מצודת דוד</b> <b>אשת דוד .</b> חוזר על כולן , לומר : כל אחת היתה אשת דוד , ולא פילגש :
<b style="color: gray;">רלב"ג</b> לעגלה אשת דוד . אמרו ז''ל כי מפני זה אמר אשת דוד בזו לבד ולא באחרות כי היא היתה בלתי ראויה כי אם לדוד לפי שהיתה אשת שאול כמו שאמר ואתנה לך את בית אדניך ואת נשי אדניך בחיקך והנה אלמנתו של מלך אינה ראויה כי אם למלך וידמה גם כן כי הנשים אשר לקח בירושלם והפילגשים כמו שאמר אחר זה היו קצתם מבית שאול :
<b style="color: gray;">מלבי"ם פירוש המילות</b> <b>לעגלה</b> פי' חכמינו זכרונם לברכה (שוח''ט תהלים נט) שהיא מיכל ונקראת עגלה ע''ש החביבות כמו (שופטים י''ד י''ח) לולא חרשתם בעגלתי, ולכן אמר <b>אשת דוד,</b> וכן בד''ה (שם, ג') עגלה אשתו רצה לומר ראויה אליו מצד היותה בת מלך :
<h3>{ו}</h3>
וַיְהִ֗י בִּֽהְיוֹת֙ הַמִּלְחָמָ֔ה בֵּ֚ין בֵּ֣ית שָׁא֔וּל וּבֵ֖ין בֵּ֣ית דָּוִ֑ד וְאַבְנֵ֛ר הָיָ֥ה מִתְחַזֵּ֖ק בְּבֵ֥ית שָׁאֽוּל׃
<b style="color: gray;">רש"י</b> <b>היה מתחזק .</b> בכל כח על בית שאול להעמיד מלכותו :
<b style="color: gray;">מצודת דוד</b> <b>בבית שאול .</b> להעמיד המלוכה ביד איש בושת בנו :
<b style="color: gray;">מלבי"ם פירוש המילות</b> <b>ויהי בהיות</b> וכו' <b>ואבנר היה מתחזק</b>. רצה לומר שבשתי שנים הראשונים היתה המלכות מתיחסת לאיש בושת, אבל מעת החלה המלחמה ואיש בושת לא היה איש מלחמה מנעוריו (שכן מטעם זה לא נמצא עם שאול ובניו במלחמת פלשתים) ע''כ אבנר שר הצבא היה הלוחם והמולך והיה מתחזק בבית שאול הוא המנהיג את הבית והמלוכה (כמו שתראה איך העיז פניו נגד מלכו ולא היה מוראו עליו), ובעת ההיא, (ז) <b>ולשאול פלגש</b> שמן הדין פלגש המלך אסורה להדיוט כי אין משתמשים בשרביטו של מלך מטעם כבוד המלך, ואבנר לא חש לזה ובא על פלגש המלך כאילו גם אליו יאותו עניני המלכות בהיות הוא המשענת אל המלכות, וזה חרה לאיש בושת כי זה מרד במלוכה, ולכן רב אתו על זה :
<h3>{ז}</h3>
וּלְשָׁא֣וּל פִּלֶ֔גֶשׁ וּשְׁמָ֖הּ רִצְפָּ֣ה בַת־אַיָּ֑ה וַיֹּ֙אמֶר֙ אֶל־אַבְנֵ֔ר מַדּ֥וּעַ בָּ֖אתָה אֶל־פִּילֶ֥גֶשׁ אָבִֽי׃
<b style="color: gray;">מצודת דוד</b> <b>ויאמר .</b> סתם ולא פירש מי האומר , ומעצמו יובן שהאומר היה איש בושת , שנאמר : אל פילגש אבי : <b>מדוע באתה וכו' .</b> כי אלמנותו של מלך אסורה להדיוט ( סנהדרין יח א ) :
<b style="color: gray;">מצודת ציון</b> <b>באתה .</b> מלשון ביאה ובעילה :
<h3>{ח}</h3>
וַיִּחַר֩ לְאַבְנֵ֨ר מְאֹ֜ד עַל־דִּבְרֵ֣י אִֽישׁ־בֹּ֗שֶׁת וַיֹּ֙אמֶר֙ הֲרֹ֨אשׁ כֶּ֥לֶב אָנֹ֘כִי֮ אֲשֶׁ֣ר לִֽיהוּדָה֒ הַיּ֨וֹם אֶֽעֱשֶׂה־חֶ֜סֶד עִם־בֵּ֣ית ׀ שָׁא֣וּל אָבִ֗יךָ אֶל־אֶחָיו֙ וְאֶל־מֵ֣רֵעֵ֔הוּ וְלֹ֥א הִמְצִיתִ֖ךָ בְּיַד־דָּוִ֑ד וַתִּפְקֹ֥ד עָלַ֛י עֲוֹ֥ן הָאִשָּׁ֖ה הַיּֽוֹם׃
<b style="color: gray;">רש"י</b> <b>הראש כלב אנכי אשר ליהודה .</b> כלום אני חשוב אפילו כראש שומר הכלבים אשר לדוד , אך לפי הנקוד , שהטעם תחת 'הראש' , ו'כלב אנכי' מוקף במקף , כך פירושו : הראש , וכי אחפוץ להיות ראש בביתך , טוב לי להיות כלב והדיוט בבית דוד , וכן תרגם יונתן : <b>היום אעשה חסד .</b> מעתה נאה לי לעשות חסד עם בית שאול ועם כל אוהביו , כאשר עשיתי עד הנה ולא המציתיך ביד דוד :
<b style="color: gray;">מצודת דוד</b> <b>הראש כלב וגו' .</b> רצה לומר : מדוע בזיתני , וכי אינני שר וממונה על אנשי מלכותך וכי אני ראש וממונה על הכלבים במלכות יהודה אנשי מלחמתך אשר שנאת , כאומר לא יאות לבזות כי אם לשונא ושפל אנשים , ולא לאיש כמוני שאין בי אחת מהם : <b>היום אעשה חסד .</b> רצה לומר : האם מהיום ראוי לי שאעשה חסד וכו' : <b>ולא המציתיך .</b> רצה לומר : אחר שעד הנה לא המציתיך ביד דוד , ואתה גמלתני הרע כי תפקוד עלי עון הפילגש :
<b style="color: gray;">מצודת ציון</b> <b>אחיו .</b> קרוביו : <b>מרעהו .</b> אוהביו : <b>המציתיך .</b> ענין הזמנה ומסירה , כמו ( ויקרא ט יג ) : ואת העולה המציאו אליו : <b>ותפקוד .</b> ענין זכרון :
<b style="color: gray;">רלב"ג</b> <b>והנה</b> סבב הש''י אשר לו נתכנו עלילות שנולדה קטטה בין אבנר ובין איש בושת והשתדל מפני זה אבנר להמליך דוד על כל ישראל כי מה' היתה לו המלוכה וראוי שלא יעלם ממנו כי לא נטמאה מיכל עם פלטי בן ליש שאם הדבר כן היתה אסורה לדוד ואולם מה שהזכיר הכתוב מבני מיכל הם מבני מרב אחותה ומיכל גדלה אותם ומפני שגדלה אותם נקראו בניה ולזה אמר שילדה אותם לעדריאל המחולתי שהיה בעלה של מירב :
<b style="color: gray;">מלבי"ם פירוש המילות</b> <i><b>השאלות:</b> לשון הראש כלב אנכי וכו' מוקשה, ולמה כפל מלת היום? :</i> <b>הראש כלב</b> רצה לומר שראוי למלך לשמור אף כבוד שריו הקטנים מצד שהם נאמנים אליו ועובדים אותו וכן ראוי שישים כבוד לשר צבא הגדול מצד עצמות מעלתו אף שיהיה שר צבא אויביו. וכ''ש לשר צבא של חילו שראוי שישמור כבודו מצד שני פנים, מצד גודל מעלתו, ומצד עבודתו, ואתה מבזני כאילו יש בי שני החסרונות, כאילו אני <b>ראש הכלבים,</b> רצה לומר ראש הפחותים. ולא של חילך רק של חיל <b>אשר ליהודה,</b> ולא זאת אלא כי עשית זאת שלא בחכמה, שהיה לך לנטור דבר זה בלב לעת אחר שלא תצטרך אלי ולא תירא ממני, ואיך <b>היום</b> שאתה צריך אלי, {{{א}}} כי <b>אעשה חסד עם בית שאול</b> וכו', {{{ב}}} שראוי שתירא ממני כי לא <b>המציתיך ביד דוד</b> שאתה בידי כחומר ביד היוצר <b>ואיך תפקד עלי עון האשה היום</b> שזה סכלות גדול :
<h3>{ט}</h3>
כֹּֽה־יַעֲשֶׂ֤ה אֱלֹהִים֙ לְאַבְנֵ֔ר וְכֹ֖ה יֹסִ֣יף ל֑וֹ כִּ֗י כַּאֲשֶׁ֨ר נִשְׁבַּ֤ע יְהוָה֙ לְדָוִ֔ד כִּֽי־כֵ֖ן אֶֽעֱשֶׂה־לּֽוֹ׃
<b style="color: gray;">מצודת דוד</b> <b>כה יעשה .</b> הוא ענין שבועה , וכהנה הרבה במקרא : <b>כאשר נשבע ה' .</b> להמליכו על כל ישראל : <b>אעשה לו .</b> לדוד , לסייעו על דבר המלוכה :
<b style="color: gray;">מלבי"ם פירוש המילות</b> <b>כי כן אעשה לו</b>. כולל. {{{א}}} שרואה שזה סבה מאת ה' שימלוך דוד, {{{ב}}} שרואה שהוא הושם מה' לאמצעי לגמור הדבר וכאילו נשבע ה' שאני כן אעשה לו, ועל זה בא מלת כי כפול :
<h3>{י}</h3>
לְהַֽעֲבִ֥יר הַמַּמְלָכָ֖ה מִבֵּ֣ית שָׁא֑וּל וּלְהָקִ֞ים אֶת־כִּסֵּ֣א דָוִ֗ד עַל־יִשְׂרָאֵל֙ וְעַל־יְהוּדָ֔ה מִדָּ֖ן וְעַד־בְּאֵ֥ר שָֽׁבַע׃
<b style="color: gray;">מצודת ציון</b> <b>ולהקים .</b> להעמיד :
<h3>{יא}</h3>
וְלֹֽא־יָכֹ֣ל ע֔וֹד לְהָשִׁ֥יב אֶת־אַבְנֵ֖ר דָּבָ֑ר מִיִּרְאָת֖וֹ אֹתֽוֹ׃
<b style="color: gray;">מצודת דוד</b> <b>ולא יכול .</b> על איש בושת יאמר :
<h3>{יב}</h3>
וַיִּשְׁלַח֩ אַבְנֵ֨ר מַלְאָכִ֧ים ׀ אֶל־דָּוִ֛ד (תחתו) [תַּחְתָּ֥יו] לֵאמֹ֖ר לְמִי־אָ֑רֶץ לֵאמֹ֗ר כָּרְתָ֤ה בְרִֽיתְךָ֙ אִתִּ֔י וְהִנֵּה֙ יָדִ֣י עִמָּ֔ךְ לְהָסֵ֥ב אֵלֶ֖יךָ אֶת־כָּל־יִשְׂרָאֵֽל׃
<b style="color: gray;">רש"י</b> <b>תחתיו לאמר .</b> ( תרגום : ) מאתריה למימר מקיימנא במאן דעבד ארעא : <b>למי ארץ .</b> לשון שבועה , במי שהארץ שלו . דבר אחר : תחתיו , שמו הזכיר תחלה באגרת , ואחר כך הזכיר שם דוד , ולכך נענש , כתב : ממני אבנר שר צבא ישראל , לדוד מלך ישראל , שלום : <b>למי ארץ .</b> למי שהמלכות הגון לו , אני שולח לו לאמר : כרתה בריתך וגו' :
<b style="color: gray;">מצודת דוד</b> <b>תחתיו לאמר .</b> רצה לומר : שלח מלאכים ממקומו , שיאמרו בשבועה 'למי ארץ' , רצה לומר : נשבעים אנו במי שהארץ שלו , כי לה' הארץ , ודבר השבועה היתה אשר בלב ידבר לאמר : כרתה ברית עמי , להיות לי לאוהב , ויהיה כח ידי עמך וכו' :
<b style="color: gray;">מצודת ציון</b> <b>תחתיו .</b> במקומו : <b>להסב .</b> לסבב :
<b style="color: gray;">מלבי"ם פירוש המילות</b> <i><b>השאלות:</b> מהו תחתיו, ומהו לאמר למי ארץ? :</i> <b>מלאכים תחתיו</b> רצה לומר שהיו המלאכים מורשים מאתו שהם יעמדו תחתיו ובמקומו ותהיה ידם כידו, וזה לשני דברים, {{{א}}} <b>לאמר למי ארץ</b> שהם יאמרו ויחרצו למי שייך הארץ, ומי המולך עליה, כי אחר שעל זה לחמו עד עתה, למי הארץ, ואבנר לחם מצד שאול, אם יודה כי הארץ לדוד והוא ימשול עליה פסקה המלחמה, שכך חק הלוחמים שאם השר צבא מוסר העיר או המדינה מעשיו קיימים, {{{ב}}} <b>לאמר כרתה בריתך אתי</b> שהם יעמדו תחתיו לכרות ברית עם דוד, ובזה יתחייב להאסף אליו כל מלכות ישראל :
<h3>{יג}</h3>
וַיֹּ֣אמֶר ט֔וֹב אֲנִ֕י אֶכְרֹ֥ת אִתְּךָ֖ בְּרִ֑ית אַ֣ךְ דָּבָ֣ר אֶחָ֡ד אָנֹכִי֩ שֹׁאֵ֨ל מֵאִתְּךָ֤ לֵאמֹר֙ לֹא־תִרְאֶ֣ה אֶת־פָּנַ֔י כִּ֣י ׀ אִם־לִפְנֵ֣י הֱבִיאֲךָ֗ אֵ֚ת מִיכַ֣ל בַּת־שָׁא֔וּל בְּבֹאֲךָ֖ לִרְא֥וֹת אֶת־פָּנָֽי׃
<b style="color: gray;">רש"י</b> <b>לפני הביאך .</b> לפני ראותך פני , הביאך את מיכל :
<b style="color: gray;">מצודת דוד</b> <b>כי אם לפני .</b> רצה לומר : רק קודם כל דבר , יהיה הביאך את מיכל וכו' בעת בואך אלי :
<b style="color: gray;">מלבי"ם פירוש המילות</b> <i><b>השאלות:</b> היה לו לומר לא תראה את פני כי אם אחר הביאך, ולמה רצה בזה עתה טוב שיקחה אחר שימלוך על כל ישראל? :</i> <b>טוב</b> וכו' <b>אך דבר אחד</b> וכו' באשר חשב דוד מחשבות מראש ועד סוף שלא ידמה כעבד מורד באדוניו שמשמיד בית אדוניו ומולך תחתיו בחזקה, רק כתופס מלכות על פי נביא ועל פי דין ובהסכמת ישראל וזקניהם, רצה שישיב לו את מיכל, שמצד זה הוא חתן המלך אשר לפניו, ויש לו זכות במלוכה גם מצד שאול, וגם רצה שלא יתראה שאבנר בא לפניו כשר המורד במלכו רק שהולך להוליך אליו את אשתו ברשות אדוניו שילך אתה הראש והנכבד בבית אביה וטרם יביאנה לפניו יראה פניו, וזה שכתוב <b>כי אם לפני הביאך</b> וכו' <b>בבואך</b> וכו' רצה לומר שיהיה הראיית פנים לפני ביאת מיכל (שתבוא אתך) לביתי :
<h3>{יד}</h3>
וַיִּשְׁלַ֤ח דָּוִד֙ מַלְאָכִ֔ים אֶל־אִֽישׁ־בֹּ֥שֶׁת בֶּן־שָׁא֖וּל לֵאמֹ֑ר תְּנָ֤ה אֶת־אִשְׁתִּי֙ אֶת־מִיכַ֔ל אֲשֶׁר֙ אֵרַ֣שְׂתִּי לִ֔י בְּמֵאָ֖ה עָרְל֥וֹת פְּלִשְׁתִּֽים׃
<b style="color: gray;">מצודת דוד</b> <b>וישלח דוד .</b> על כי היה עתה בטוח אשר אבנר ימלא את דברו : <b>במאה ערלות .</b> ולקדושין תחשב . או רצה לומר : הלא מאז שמתי עצמי בסכנה בעבורה , וכאומר שגם עתה יוסיף ידו להלחם בעבורה ( אף שנתן מאתים ערלות , מכל מקום התנאי לא היה כי אם על מאה ) :
<b style="color: gray;">מצודת ציון</b> <b>ארשתי .</b> מלשון ארוסה , וכן ( דברים כ ז ) : אשר ארש אשה :
<b style="color: gray;">מלבי"ם פירוש המילות</b> <i><b>השאלות:</b> למה זכר מה שארשה במאה ערלות פלשתים? :</i> <b>וישלח</b> ועל פי זה שלח לאיש בושת שישיב לו את אשתו. ויען ששאול החליט שהיו קדושי טעות, כי קדשה במלוה ופרוטה ודעתו אמלוה, דייק דוד <b>אשר ארשתי לי במאה ערלות פלשתים</b> לא במלוה וקדושיה קדושין, וכבר בארנו למעלה (סי' כה) איך בא דוד עליה אחרי היתה לאיש עי''ש :
<h3>{טו}</h3>
וַיִּשְׁלַח֙ אִ֣ישׁ בֹּ֔שֶׁת וַיִּקָּחֶ֖הָ מֵ֣עִֽם אִ֑ישׁ מֵעִ֖ם פַּלְטִיאֵ֥ל בֶּן־(לוש) [לָֽיִשׁ]:
<b style="color: gray;">רש"י</b> <b>מעם איש .</b> תרגם יונתן : מלות בעלה :
<b style="color: gray;">מצודת דוד</b> <b>מעם איש .</b> וחוזר ומפרש שהוא פלטיאל , והוא פלטי האמור למעלה ( שמואל א כה מד ) :
<h3>{טז}</h3>
וַיֵּ֨לֶךְ אִתָּ֜הּ אִישָׁ֗הּ הָל֧וֹךְ וּבָכֹ֛ה אַחֲרֶ֖יהָ עַד־בַּֽחֻרִ֑ים וַיֹּ֨אמֶר אֵלָ֥יו אַבְנֵ֛ר לֵ֥ךְ שׁ֖וּב וַיָּשֹֽׁב׃
<b style="color: gray;">רש"י</b> <b>הלוך ובכה .</b> על מצוה ההולכת ממנו , שכל אותן השנים נעץ חרב בינו לבינה במטה , ולא נכשל בה :
<b style="color: gray;">מצודת דוד</b> <b>וילך .</b> ללותה :
<h3>{יז}</h3>
וּדְבַר־אַבְנֵ֣ר הָיָ֔ה עִם־זִקְנֵ֥י יִשְׂרָאֵ֖ל לֵאמֹ֑ר גַּם־תְּמוֹל֙ גַּם־שִׁלְשֹׁ֔ם הֱיִיתֶ֞ם מְבַקְשִׁ֧ים אֶת־דָּוִ֛ד לְמֶ֖לֶךְ עֲלֵיכֶֽם׃
<b style="color: gray;">רש"י</b> <b>ודבר אבנר היה .</b> קודם לכן :
<b style="color: gray;">מצודת דוד</b> <b>ודבר אבנר .</b> רצה לומר : וכה היה דבר אבנר עם זקני ישראל , שאמר להם : הלא מאז הייתם אתם מבקשים את דוד שימלוך הוא , אך אני לבדי הייתי מתחזק בבית שאול :
<b style="color: gray;">מלבי"ם פירוש המילות</b> (יז-יח) <b>גם תמול</b> רצה לומר שהמלכת המלך תלוי בשני דברים, {{{א}}} שיהיה מרוצה לעם, ועל זה אמר <b>גם תמול</b> וכו' <b>הייתם מבקשים את דוד,</b> {{{ב}}} שיהיה נבחר מה', ועל זה אמר <b>ועתה עשו כי ה' אמר :</b>
<h3>{יח}</h3>
וְעַתָּ֖ה עֲשׂ֑וּ כִּ֣י יְהוָ֗ה אָמַ֤ר אֶל־דָּוִד֙ לֵאמֹ֔ר בְּיַ֣ד ׀ דָּוִ֣ד עַבְדִּ֗י הוֹשִׁ֜יעַ אֶת־עַמִּ֤י יִשְׂרָאֵל֙ מִיַּ֣ד פְּלִשְׁתִּ֔ים וּמִיַּ֖ד כָּל־אֹיְבֵיהֶֽם׃
<b style="color: gray;">רש"י</b> <b>אמר אל דוד .</b> על דוד , ואינו זז ממשמעות אל :
<b style="color: gray;">מצודת דוד</b> <b>ועתה עשו .</b> רצה לומר : הואיל ובת שאול נשואה לו , גם הוא נחשב מבית שאול , לזאת עשו כאשר בקשתם מאז , כי ה' אמר וכו' , ולזאת גם ידי עמו , וחפץ אני בו מבין כל בית שאול :
<b style="color: gray;">מצודת ציון</b> <b>הושיע .</b> כמו אושיע , ה''א במקום אל''ף , כמו ( יחזקאל יא ז ) : ואתכם הוציא , ומשפטו : אוציא :
<h3>{יט}</h3>
וַיְדַבֵּ֥ר גַּם־אַבְנֵ֖ר בְּאָזְנֵ֣י בִנְיָמִ֑ין וַיֵּ֣לֶךְ גַּם־אַבְנֵ֗ר לְדַבֵּ֞ר בְּאָזְנֵ֤י דָוִד֙ בְּחֶבְר֔וֹן אֵ֤ת כָּל־אֲשֶׁר־טוֹב֙ בְּעֵינֵ֣י יִשְׂרָאֵ֔ל וּבְעֵינֵ֖י כָּל־בֵּ֥ית בִּנְיָמִֽן׃
<b style="color: gray;">מצודת דוד</b> <b>גם אבנר וגו' .</b> כמו וידבר אבנר גם באזני בנימן , עם שהיו מבני שבטו של איש בושת : <b>את כל אשר טוב .</b> אשר ישר הדבר בעיני כולם , שימלוך הוא :
<h3>{כ}</h3>
וַיָּבֹ֨א אַבְנֵ֤ר אֶל־דָּוִד֙ חֶבְר֔וֹן וְאִתּ֖וֹ עֶשְׂרִ֣ים אֲנָשִׁ֑ים וַיַּ֨עַשׂ דָּוִ֧ד לְאַבְנֵ֛ר וְלַאֲנָשִׁ֥ים אֲשֶׁר־אִתּ֖וֹ מִשְׁתֶּֽה׃
<b style="color: gray;">מצודת ציון</b> <b>משתה .</b> כל סעודה קרויה על שם המשתה , כמו ( אסתר ז ח ) : אל בית משתה היין :
<h3>{כא}</h3>
וַיֹּ֣אמֶר אַבְנֵ֣ר אֶל־דָּוִ֡ד אָק֣וּמָה ׀ וְֽאֵלֵ֡כָה וְאֶקְבְּצָה֩ אֶל־אֲדֹנִ֨י הַמֶּ֜לֶךְ אֶת־כָּל־יִשְׂרָאֵ֗ל וְיִכְרְת֤וּ אִתְּךָ֙ בְּרִ֔ית וּמָ֣לַכְתָּ֔ בְּכֹ֥ל אֲשֶׁר־תְּאַוֶּ֖ה נַפְשֶׁ֑ךָ וַיְּשַׁלַּ֥ח דָּוִ֛ד אֶת־אַבְנֵ֖ר וַיֵּ֥לֶךְ בְּשָׁלֽוֹם׃
<b style="color: gray;">מצודת דוד</b> <b>ויכרתו .</b> להיות לך לעבדים : <b>בכל אשר וגו' .</b> רצה לומר : תהיה שליט ומושל בכל דבד :
<b style="color: gray;">מצודת ציון</b> <b>תאוה .</b> ענין חפץ ורצון :
<h3>{כב}</h3>
וְהִנֵּה֩ עַבְדֵ֨י דָוִ֤ד וְיוֹאָב֙ בָּ֣א מֵֽהַגְּד֔וּד וְשָׁלָ֥ל רָ֖ב עִמָּ֣ם הֵבִ֑יאוּ וְאַבְנֵ֗ר אֵינֶ֤נּוּ עִם־דָּוִד֙ בְּחֶבְר֔וֹן כִּ֥י שִׁלְּח֖וֹ וַיֵּ֥לֶךְ בְּשָׁלֽוֹם׃
<b style="color: gray;">רש"י</b> <b>מהגדוד .</b> פשטו בגדוד , לשלול על האויב : <b>מבור הסרה .</b> שם מקום . ורבותינו אמרו ( סנהדרין מט א ) : בור וסירה גרמו לו לאבנר שיהרג , על שלא החזיק דברי דוד בצפחת המים אשר לקח מראשותיו של שאול , וגם על כנף המעיל של שאול אמר שמא אחד מן הסירים ( קוצים ) נאחז בו וקרעו :
<b style="color: gray;">מצודת דוד</b> <b>מהגדוד .</b> אשר נלחם בהם :
<b style="color: gray;">מלבי"ם פירוש המילות</b> (כב-כג) <i><b>השאלות:</b> למה כפל והנה עבדי דוד ויואב בא, ויואב וכל הצבא באו? :</i> <b>והנה עבדי דוד,</b> נתן ג' סבות שערב לב יואב לעשות כזאת, {{{א}}} שהביאו עמם שלל רב ונשאו רוחו לעשות את אשר יחפוץ, {{{ב}}} שאבנר איננו עם דוד דאם לא כן היה דוד מוחה בידם, וגם שמזה שהלך אבנר לדרכו מצא אמתלא לטעון נגדו כמו שיתבאר :
<h3>{כג}</h3>
וְיוֹאָ֛ב וְכָל־הַצָּבָ֥א אֲשֶׁר־אִתּ֖וֹ בָּ֑אוּ וַיַּגִּ֤דוּ לְיוֹאָב֙ לֵאמֹ֔ר בָּֽא־אַבְנֵ֤ר בֶּן־נֵר֙ אֶל־הַמֶּ֔לֶךְ וַֽיְשַׁלְּחֵ֖הוּ וַיֵּ֥לֶךְ בְּשָׁלֽוֹם׃
<b style="color: gray;">מצודת דוד</b> <b>וכל הצבא .</b> ולא נפקד מהם איש , ובא לומר שבעבור זה ובעבור רוב השלל שהביא , מלאו לבו לסכל מעשה המלך , וכאשר יאמר :
<b style="color: gray;">מלבי"ם פירוש המילות</b> {{{ג}}} <b>ויואב וכל הצבא באו</b> שלא נפקד מהם איש וגם זה נתן תוקף ליואב לעשות כרצון לבו :
<h3>{כד}</h3>
וַיָּבֹ֤א יוֹאָב֙ אֶל־הַמֶּ֔לֶךְ וַיֹּ֖אמֶר מֶ֣ה עָשִׂ֑יתָה הִנֵּה־בָ֤א אַבְנֵר֙ אֵלֶ֔יךָ לָמָּה־זֶּ֥ה שִׁלַּחְתּ֖וֹ וַיֵּ֥לֶךְ הָלֽוֹךְ׃
<b style="color: gray;">מלבי"ם פירוש המילות</b> (כד-כה) <i><b>השאלות:</b> מז''ש למה זה שלחתו וילך הלוך, שהוא שפת יתר, וכן מדוע לא טען יואב תחלה עת שלח אבנר מלאכיו, ואיך הוכיח שבא לרגל, ולמה כפל לפתותך לדעת מוצאך, לדעת כל אשר אתה עושה? :</i> <b>מה עשית</b> טענתו היה שאם היה באמת אבנר מורד במלכו והולך בלתי רצונו הלא היה מתירא לשוב לביתו כי בודאי יהרגהו המלך בשמעו כי כרת ברית עם אויבו והיה לו להשאר פה לחסות בצלך מחמת מלכו, וזה שכתוב <b>למה זה שלחתו וילך הלוך</b> ממה שהלך ושב מבואר שהלך מדעת מלכו ובא אליך כמרגל, ואם כן לא היה ראוי שתשלחהו :
<h3>{כה}</h3>
יָדַ֙עְתָּ֙ אֶת־אַבְנֵ֣ר בֶּן־נֵ֔ר כִּ֥י לְפַתֹּתְךָ֖ בָּ֑א וְלָדַ֜עַת אֶת־מוֹצָֽאֲךָ֙ וְאֶת־(מבואך) [מ֣וֹבָאֶ֔ךָ] וְלָדַ֕עַת אֵ֛ת כָּל־אֲשֶׁ֥ר אַתָּ֖ה עֹשֶֽׂה׃
<b style="color: gray;">מצודת דוד</b> <b>ידעת .</b> הלא ידעת את אבנר אשר הוא שונא לך , ולא בא כי אם לפתותך אחר דעתו : <b>ולדעת וגו' .</b> ובכדי לדעת את כל מוצאך , רצה לומר : מה אתה עושה בעניני המלחמות , ומה אתה עושה בבית :
<b style="color: gray;">מלבי"ם פירוש המילות</b> <b>ידעת את אבנר</b> כי בודאי בא על אחד מג' אופנים, {{{א}}} <b>כי לפתותך בא</b> שתצא אליו ותפול ברשתו, {{{ב}}} אם לא יעלה זאת בידו על כל פנים בא <b>לדעת את מוצאך ואת מובאך,</b> ושם יפול על מחניך וינצח אותך, {{{ג}}} אם גם זאת לא יעלה בידו על כל פנים ירויח <b>לדעת כל אשר אתה עושה,</b> שגם על זה יתחכמו האויבים לתור את הנעשה בבית בעלי מלחמתם ואת סודותיהם :
<h3>{כו}</h3>
וַיֵּצֵ֤א יוֹאָב֙ מֵעִ֣ם דָּוִ֔ד וַיִּשְׁלַ֤ח מַלְאָכִים֙ אַחֲרֵ֣י אַבְנֵ֔ר וַיָּשִׁ֥בוּ אֹת֖וֹ מִבּ֣וֹר הַסִּרָ֑ה וְדָוִ֖ד לֹ֥א יָדָֽע׃
<b style="color: gray;">מצודת דוד</b> <b>וישלח .</b> לקראו בשם המלך , כאלו שכח מה בדברו עמו : <b>מבור הסרה .</b> מן הבור העומד במקום הסירים , כי שם מצאוהו מלאכי יואב :
<b style="color: gray;">מצודת ציון</b> <b>הסרה .</b> מין קוצים , כמו ( קהלת ז ו ) : כקול הסירים :
<b style="color: gray;">מלבי"ם פירוש המילות</b> <b>ויצא</b> וכו' <b>וישלח מלאכים</b> תיכף למען יחשבו ששלח בפקודת דוד, ולכן הודיע האמת כי <b>ודוד לא ידע :</b>
<h3>{כז}</h3>
וַיָּ֤שָׁב אַבְנֵר֙ חֶבְר֔וֹן וַיַּטֵּ֤הוּ יוֹאָב֙ אֶל־תּ֣וֹךְ הַשַּׁ֔עַר לְדַבֵּ֥ר אִתּ֖וֹ בַּשֶּׁ֑לִי וַיַּכֵּ֤הוּ שָׁם֙ הַחֹ֔מֶשׁ וַיָּ֕מָת בְּדַ֖ם עֲשָׂה־אֵ֥ל אָחִֽיו׃
<b style="color: gray;">רש"י</b> <b>אל תוך השער .</b> לפני סנהדרין , להשפט על דם עשהאל אחיו : <b>בשלי .</b> בשגגה , שלא הבין אבנר שבלבו להרגו , וסרס המקרא , ויטהו יואב בשלי , אל תוך השער לדבר אתו :
<b style="color: gray;">מצודת דוד</b> <b>ויטהו .</b> הטה אותו מן הדרך אל תוך חלל השער : <b>בשלי .</b> בדבר השכחה אשר שכח המלך לדבר עמו : <b>ויכהו שם .</b> בעת דברו עמו ולא היה נזהר , אז הכהו בתוך השער ההוא : <b>החומש .</b> אל דופן החמישית , מקום שכבד ומרה תלוין ( סנהדרין מט א ) : <b>בדם עשהאל .</b> בעבור ששפך דם עשהאל אחיו :
<b style="color: gray;">מצודת ציון</b> <b>בשלי .</b> ענין שגגה ושכחה , כמו ( לקמן ו ז ) : על השל , וכן ( רות ב טז ) : גם של תשלו :
<b style="color: gray;">רלב"ג</b> והנה המית יואב את אבנר במרמה כי הביאו תוך השער לדבר אתו בשלוה ובבטחון והכהו אל החומש להנקם ממיתת עשאל אחיו :
<b style="color: gray;">מלבי"ם פירוש המילות</b> <b>לדבר אתו בשלי</b> (מלשון השמטה כמו (דברים כח, מ') כי ישל זיתך) אמר לו שדוד נשמט ממנו איזה דבר ששכח לדבר עמו, ושלחו להגיד לו הדבר הנשלה. <b>וימת בדם עשהאל</b> שרק זאת היה הסבה להריגתו לא איזה חשד ולטובת המלך :
<h3>{כח}</h3>
וַיִּשְׁמַ֤ע דָּוִד֙ מֵאַ֣חֲרֵי כֵ֔ן וַיֹּ֗אמֶר נָקִ֨י אָנֹכִ֧י וּמַמְלַכְתִּ֛י מֵעִ֥ם יְהוָ֖ה עַד־עוֹלָ֑ם מִדְּמֵ֖י אַבְנֵ֥ר בֶּן־נֵֽר׃
<b style="color: gray;">מצודת דוד</b> <b>נקי אנכי .</b> רצה לומר : לא מדעתי נעשתה , ואהיה נקי מהעונש , הן עונש בגוף , הן בדבר המלכות :
<b style="color: gray;">רלב"ג</b> והנה היה רע מאד בעיני דוד מה שעשה יואב ולזה קללו בזאת הקללה הנפלאת והוא שלא יכרת מבית יואב זב ומצורע ומחזיק בפלך מצד חולי הרגלים וחולשת הגוף כי אלו האנשים חשובים הם כמת כי אין פעולותיהם הטבעיות המסודרות מהנפש אשר תשימם חיים באופן ראוי ולזה המשיל המצורע למת באמרו אל נא תהי כמת וכן חסר לחם הוא חשוב כמת כי אין לו מה שיחיה הוא עצמו :
<b style="color: gray;">מלבי"ם פירוש המילות</b> <b>וישמע דוד מאחרי כן</b> שאם היה דוד שומע ששלח אחריו מלאכים היה ראוי להעלות על דעתו פן יהרגהו, ואם לא השכיל על זה היה צריך כפרה על כל פנים שהיה קצת גורם, אבל הוא לא שמע עד גמר המעשה ולכן אמר <b>נקי אנכי מעם ה' :</b>
<h3>{כט}</h3>
יָחֻ֙לוּ֙ עַל־רֹ֣אשׁ יוֹאָ֔ב וְאֶ֖ל כָּל־בֵּ֣ית אָבִ֑יו וְֽאַל־יִכָּרֵ֣ת מִבֵּ֣ית יוֹאָ֡ב זָ֠ב וּמְצֹרָ֞ע וּמַחֲזִ֥יק בַּפֶּ֛לֶךְ וְנֹפֵ֥ל בַּחֶ֖רֶב וַחֲסַר־לָֽחֶם׃
<b style="color: gray;">רש"י</b> <b>יחולו .</b> ינוחו , יחולו דמי אבנר . על מקרא שלפניו הוא מוסב , שאמר 'נקי אני וממלכתי מדמי אבנר' , יחולו דמיו על ראש יואב , 'דמי' הנזכרים במקרא שלפניו : <b>ומחזיק בפלך .</b> נשען על מקלו מחמת חולי הרגלים :
<b style="color: gray;">מצודת דוד</b> <b>יחולו .</b> עונשי דמי אבנר יחולו על ראש יואב : <b>אל כל וגו' .</b> הואיל ובעצתם נעשתה : <b>ואל יכרת .</b> רצה לומר : לא יופסק להיות חדל : <b>ומחזיק בפלך .</b> אוחז במשענת , מחמת חולי הרגלים :
<b style="color: gray;">מצודת ציון</b> <b>יחולו .</b> יחנו וישכנו , כמו ( ירמיהו ל כג ) : על ראש רשעים יחול : <b>זב .</b> חולי שנוטף מאמתו כעין זרע : <b>בפלך .</b> ענין משענת ומטה , ודומה לו ( משלי לא יט ) : וכפיה תמכו פלך , והוא המטה שטוות בו הנשים :
<b style="color: gray;">מלבי"ם פירוש המילות</b> <b>ואל יכרת מבית יואב זב ומצורע,</b> אמרו חכמינו זכרונם לברכה (עדיות פ''ב מ''ט) כי בחמשה דברים האב זוכה לבניו מצד זכותו בנוי בחכמה בעושר בכח ובימים, ואמר כי יואב אבד זכותו, ותחת הכח אמר זב, ותחת הנוי מצורע, ותחת החכמה מחזיק בפלך, (שאין יודע להתפרנס רק ממטוה כנשים שאין חכמה לאשה אלא בפלך), ותחת האורך ימים נופל בחרב, ותחת העושר חסר לחם :
<h3>{ל}</h3>
וְיוֹאָב֙ וַאֲבִישַׁ֣י אָחִ֔יו הָרְג֖וּ לְאַבְנֵ֑ר עַל֩ אֲשֶׁ֨ר הֵמִ֜ית אֶת־עֲשָׂהאֵ֧ל אֲחִיהֶ֛ם בְּגִבְע֖וֹן בַּמִּלְחָמָֽה׃
<b style="color: gray;">רש"י</b> <b>הרגו לאבנר .</b> כמו את אבנר , ודומה לו ( ישעיהו לח יד ) : 'עשקה לי ערבני' , עשקה אותי ; וכן ( במדבר יב יג ) : 'רפא נא לה' , רפא אותה ; וכמוהו ( דברי הימים-ב יז ז ) : שלח לשריו לבן חיל לעובדיה וגו' ללמד בערי יהודה , ופתרונו , שלח את שריו את בן חיל :
<b style="color: gray;">מצודת דוד</b> <b>ואבישי .</b> לפי שנכנס עם יואב לתוך השער להיות לו לעזר , מעלה עליו הכתוב כאלו גם הוא הרגו : <b>במלחמה .</b> כאלו יאמר : הנה לא כן עשו , כי אבנר הרג את עשהאל במלחמה , והם הרגו לאבנר בשלום :
<b style="color: gray;">מצודת ציון</b> <b>לאבנר .</b> את אבנר , כמו ( שמות כז ג ) : לכל כליו , ומשפטו : את כל כליו :
<b style="color: gray;">מלבי"ם פירוש המילות</b> <i><b>השאלות:</b> דבר זה אין מקומו פה רק למעלה :</i> <b>ויואב ואבישי אחיו</b> מבאר מדוע קלל משפחת יואב, כי גם אבישי אחי יואב עזר להרצח הזה, ולא תאמר שהיה כפי הדין שהם גואלי דם עשהאל, זה אינו כי <b>המיתו בגבעון במלחמה</b> ששם היה רודף והיה יכול להרגו :
<h3>{לא}</h3>
וַיֹּאמֶר֩ דָּוִ֨ד אֶל־יוֹאָ֜ב וְאֶל־כָּל־הָעָ֣ם אֲשֶׁר־אִתּ֗וֹ קִרְע֤וּ בִגְדֵיכֶם֙ וְחִגְר֣וּ שַׂקִּ֔ים וְסִפְד֖וּ לִפְנֵ֣י אַבְנֵ֑ר וְהַמֶּ֣לֶךְ דָּוִ֔ד הֹלֵ֖ךְ אַחֲרֵ֥י הַמִּטָּֽה׃
<b style="color: gray;">מצודת דוד</b> <b>אל יואב .</b> להיות גם הוא כדואג על מיתתו , ומתחרט על מה שהרגו : <b>הולך .</b> היה הולך אחר המטה , למען דעת הכל שלא נעשתה בעצתו :
<b style="color: gray;">מלבי"ם פירוש המילות</b> <b>קרעו בגדיכם</b> כדי שיתחרט על הרצח ושידעו שהרגו שלא כדין, <b>והמלך דוד הלך אחר המטה</b> אף על פי שהמלך אין יוצא אחר המטה היה זה כדי להסיר החשד שלא יחשבו שהיה בפקודתו, ובגמ' סנהדרין (דף כ) דנשים אחרי המטה ודוד היה יוצא מבין האנשים והולך בין הנשים לפייס את העם, רצה לומר כי עדיין היו יכולים לאמר שעושה זאת בערמה להעלים הדבר ובאמת היתה הריגתו בצוויו, אולם הליכתו בין הנשים לא יתכן רק בעת אבילות דלא אתי להרהורא כמ''ש התוס' שם (ד''ה נשים), ואם לא היה מתאבל באמת בלבו לא היה החסיד דוד הולך בין הנשים :
<h3>{לב}</h3>
וַיִּקְבְּר֥וּ אֶת־אַבְנֵ֖ר בְּחֶבְר֑וֹן וַיִשָּׂ֧א הַמֶּ֣לֶךְ אֶת־קוֹל֗וֹ וַיֵּבְךְּ֙ אֶל־קֶ֣בֶר אַבְנֵ֔ר וַיִּבְכּ֖וּ כָּל־הָעָֽם׃
<b style="color: gray;">מצודת ציון</b> <b>אל קבר .</b> כמו על קבר :
<b style="color: gray;">רלב"ג</b> והנה בכה דוד בכי גדול וקונן אל אבנר ולא טעם לחם כל היום ההוא לשתי סבות האחת לפי שהיה קשה בעיניו מאד הריגת אבנר שהיה שר וגדול בישראל עם היותו בברית עמו והסבה השנית כדי שיכירו ישראל כי לא היתה מהמלך להמית את אבנר כי היה זה ממה שירחיקם מאד להמליכו עליהם ר''ל בראותם כי המית שר וגדול כמהו :
<b style="color: gray;">מלבי"ם פירוש המילות</b> (לב-לד) <i><b>השאלות:</b> למה כפל ויבך אל קבר אבנר, ויקונן על אבנר, ומדוע הוסיפו לבכות, ומה ענין הקינה? :</i> <b>אל קבר אבנר</b> תחלה היה הבכי על הרצח שנעשה, שהארץ שנקבר בה הנרצח ונשפך הדם צריכה כפרה וזה היה ענין עגלה הערופה אל נחל איתן, כמ''ש (במדבר לה, לג) ולארץ לא יכופר כי אם בדם שופכו וזה הבכי על הענין הכולל :
<h3>{לג}</h3>
וַיְקֹנֵ֥ן הַמֶּ֛לֶךְ אֶל־אַבְנֵ֖ר וַיֹּאמַ֑ר הַכְּמ֥וֹת נָבָ֖ל יָמ֥וּת אַבְנֵֽר׃
<b style="color: gray;">רש"י</b> <b>הכמות נבל .</b> הכמות רשע בחרב :
<b style="color: gray;">מצודת דוד</b> <b>הכמות נבל .</b> וכי מה ראוי הוא שימות אבנר בחרב בזולת מלחמה , כמות איש נבל :
<b style="color: gray;">מצודת ציון</b> <b>נבל .</b> אדם פחות המעלה :
<b style="color: gray;">מלבי"ם פירוש המילות</b> <b>ויקונן</b> ואחר כך קונן <b>המלך</b> הקינה המיוחדת <b>אל אבנר</b> שאינו כאחד העם ועליו יבכו ביחוד מצד מעלתו וגודל החסרון שקרה להם במותו, ועל זה אמר <b>הכמות נבל ימות אבנר,</b> הלא היה שר וגדול ליהודים :
<h3>{לד}</h3>
יָדֶ֣ךָ לֹֽא־אֲסֻר֗וֹת וְרַגְלֶ֙יךָ֙ לֹא־לִנְחֻשְׁתַּ֣יִם הֻגָּ֔שׁוּ כִּנְפ֛וֹל לִפְנֵ֥י בְנֵֽי־עַוְלָ֖ה נָפָ֑לְתָּ וַיֹּסִ֥פוּ כָל־הָעָ֖ם לִבְכּ֥וֹת עָלָֽיו׃
<b style="color: gray;">רש"י</b> <b>ידיך לא אסורות .</b> היו ואיך נפל גבור כמותך לפני בני עולה :
<b style="color: gray;">מצודת דוד</b> <b>ידיך לא אסורות .</b> היות רבות פעמים יקרה , יקחו בשבי שר וגדול ויאסרו ידיו ורגליו ויהרגוהו בסוף בחרב בזולת מלחמה , לזה אמר הלא ידיך לא היו אסורות וכו' , כי לא נלקחת בשבי , ומדוע אם כן הרגוך בחרב בזולת מלחמה : <b>כנפול וגו' .</b> כאומר עם היות כי מעולם לא נעשתה כדבר הזה להמית שר וגדול בחרב זולת מלחמה , הנה לפעמים נעשתה על ידי בני עולה , וכמו כן נפלת גם אתה , כאשר יפול הנופל לפני בני עולה , כי גם בני צוריה לבני עולה יחשבו :
<b style="color: gray;">מצודת ציון</b> <b>אסורות .</b> קשורות : <b>לנחשתים .</b> שלשלאות נחושת , אוסרים בהם רגלי השבוים :
<b style="color: gray;">מלבי"ם פירוש המילות</b> <b>ידיך</b> רצה לומר הלא לא הרגוך על חטא במשפט שאז אוסרים ידי החוטא ורגליו בנחושתים עד יגמרו דינו והלא לא על חטא ולא במשפט הרגוך, רק <b>לפני בני עולה נפלת</b> שהרגוך בדרך צדיה ורצח וגם רמז שידיו לא היו אסורות מכבלי היצר מלעשות צדקה וחסד, ורגליו כנשרים קלו ולא היו כבולות מלעשות משפט ומישרים והוא נפל לכפרת הדור או שלא יראה בצרת הדור כדרך מיתת הצדיקים שזה רמוז במ''ש לפני בני עולה נפלת, ולכן <b>ויוסיפו כל העם לבכות עליו</b> ביחוד בשמעם גודל מעלתו :
<h3>{לה}</h3>
וַיָּבֹ֣א כָל־הָעָ֗ם לְהַבְר֧וֹת אֶת־דָּוִ֛ד לֶ֖חֶם בְּע֣וֹד הַיּ֑וֹם וַיִּשָּׁבַ֨ע דָּוִ֜ד לֵאמֹ֗ר כֹּ֣ה יַעֲשֶׂה־לִּ֤י אֱלֹהִים֙ וְכֹ֣ה יֹסִ֔יף כִּ֣י אִם־לִפְנֵ֧י בֽוֹא־הַשֶּׁ֛מֶשׁ אֶטְעַם־לֶ֖חֶם א֥וֹ כָל־מְאֽוּמָה׃
<b style="color: gray;">רש"י</b> <b>להברות .</b> לשון סעודה :
<b style="color: gray;">מצודת דוד</b> <b>בעוד היום .</b> כשהיה עוד יום : <b>כה יעשה וגו' .</b> הוא ענין שבועה , ורבים כמוהו ימצא במקרא : <b>כי אם לפני וגו' .</b> כאשר אם לפני בוא השמש אטעם לחם וכו' , אז יחול השבועה להתקיים בי :
<b style="color: gray;">מצודת ציון</b> <b>להברות .</b> להאכילו סעודה מועטת , כמו ( לקמן יג ו ) : ואברה מידה : <b>מאומה .</b> שום דבר :
<b style="color: gray;">מלבי"ם פירוש המילות</b> <b>אם אטעם לחם</b> כמ''ש שמתענים על הגדולים והוא החזיקו לגדול בתורה :
<h3>{לו}</h3>
וְכָל־הָעָ֣ם הִכִּ֔ירוּ וַיִּיטַ֖ב בְּעֵֽינֵיהֶ֑ם כְּכֹל֙ אֲשֶׁ֣ר עָשָׂ֣ה הַמֶּ֔לֶךְ בְּעֵינֵ֥י כָל־הָעָ֖ם טֽוֹב׃
<b style="color: gray;">מצודת דוד</b> <b>הכירו .</b> שלא מדעת דוד נעשתה : <b>ככל אשך עשה .</b> הוטב בעיניהם כל אשר עשה , והם : ההליכה אחר המטה , והבכי , והקינה :
<b style="color: gray;">מלבי"ם פירוש המילות</b> (לו-לז) <i><b>השאלות:</b> מ''ש ככל אשר עשה המלך בעיני כל העם טוב, הוא שפת יתר אין בינה, ולמה כפל וכל העם הכירו, וידעו כל העם? :</i> (לו-לז) <b>וכל העם הכירו</b> רצה לומר יען שבכל זה עדיין היה מקום לאמר שדוד עשה כל זה בערמה שלא יקצפו ישראל עליו על שצוה להרגו לכן אמר שכל העם הכירו שלא היה בזה רמאות כי האמת ניכר והזיוף אי אפשר להעלימו מכלל העם, <b>ככל אשר עשה המלך בעיני כל העם טוב,</b> כי המעשה הנעשה בתום ובישרת לבב תמצא חן בעיני כל, לא כן הזיוף, והנה היה פה דברים שהיה ראוי שיערערו עליהם כמו מה שבזה כבוד המלוכה לצאת אחרי המטה ולקונן, ובכ''ז ככל אשר עשה היה טוב בעיני כולם וזה סימן שהיה מעשה אמת לא בלב ולב (גם ימליץ שאי אפשר שהיה זה זיוף לפייס את העם, <b>כי ככל אשר עשה המלך</b> תמיד היה <b>טוב בעיני העם</b> ולא היה דרכם לערער אחריו בשום פעם ובודאי גם אם היה הורגו בפקודתו, לא היה שום ערעור מצד העם ולא היה צריך לתחבולות לפייסם) ועל ידי כן <b>וידעו כל העם</b> ידיעה ברורה <b>כי לא היתה מהמלך להמית את אבנר :</b>
<h3>{לז}</h3>
וַיֵּדְע֧וּ כָל־הָעָ֛ם וְכָל־יִשְׂרָאֵ֖ל בַּיּ֣וֹם הַה֑וּא כִּ֣י לֹ֤א הָיְתָה֙ מֵֽהַמֶּ֔לֶךְ לְהָמִ֖ית אֶת־אַבְנֵ֥ר בֶּן־נֵֽר׃
<h3>{לח}</h3>
וַיֹּ֥אמֶר הַמֶּ֖לֶךְ אֶל־עֲבָדָ֑יו הֲל֣וֹא תֵדְע֔וּ כִּי־שַׂ֣ר וְגָד֗וֹל נָפַ֛ל הַיּ֥וֹם הַזֶּ֖ה בְּיִשְׂרָאֵֽל׃
<b style="color: gray;">מצודת דוד</b> <b>הלא תדעו .</b> כי דוד חשב אשר עבדיו יתפלאו על גודל האבל , עם שלא הרג אותו , לזה אמר : הלא מעצמכם תדעו כי שר וגדול נפל וכו' , ומהראוי אם כן להרבות האבל :
<b style="color: gray;">מלבי"ם פירוש המילות</b> (לח-לט) <i><b>השאלות:</b> מה רצה במ''ש הלא תדעו וכו', שכבר קונן עליו ומה רצה במאמר זה בכלל? :</i> <b>הלא תדעו</b> אמר להם הנה עתה תדעו ידיעה ברורה <b>כי שר וגדול נפל היום הזה בישראל</b> ותרגישו ההפסד הגדול שיגיע לכלל ישראל על ידי מיתתו, ובאר הדבר :
<h3>{לט}</h3>
וְאָנֹכִ֨י הַיּ֥וֹם רַךְ֙ וּמָשׁ֣וּחַ מֶ֔לֶךְ וְהָאֲנָשִׁ֥ים הָאֵ֛לֶּה בְּנֵ֥י צְרוּיָ֖ה קָשִׁ֣ים מִמֶּ֑נִּי יְשַׁלֵּ֧ם יְהוָ֛ה לְעֹשֵׂ֥ה הָרָעָ֖ה כְּרָעָתֽוֹ׃
<b style="color: gray;">רש"י</b> <b>ואנכי היום רך .</b> ( תרגום : ) ואנא יומא דין הדיוט ומרבי למלכא :
<b style="color: gray;">מצודת דוד</b> <b>ואנכי היום .</b> רצה לומר : ואם תתמהו מה זה לא לקחתי נקם , הנה אנכי אף היום שנמשחתי למלך על כל ישראל ומלכותי בכל משלה , עם כל זה אני רך הלבב מול בני צרויה , כי המה קשים ממני ולא אוכל להתגרות עמהם , ולפי שמן הדין אין ליואב משפט מות , שלא היו שם עדים והתראה , אולם ניתן רשות למלך לענוש לצורך השעה ביכלתו המוחלט , ולזה שמט ידו ממנו , כי לא היה יכול להם , ומסר דינו לשמים :
<b style="color: gray;">מצודת ציון</b> <b>רך .</b> רצה לומר רך הלבב מלהתגרות עם מי : <b>קשים .</b> הוא חלוף הרך :
<b style="color: gray;">מלבי"ם פירוש המילות</b> <b>ואנכי היום רך,</b> רצה לומר אף על פי שאני משוח למלך בכ''ז אנכי רך <b>נגד הקשה ממני שהם בני צרויה</b> שאיני יכול לעשות בהם משפט כראוי לרוצחים, ואם היה אבנר חי כבר היה מחזק ידי והייתי יכול לעמוד בפני בני עולה, ומזה תדעו כי אבדנו הרבה במיתתו, שלא נשאר איש כמוהו יחזיק ידי נגד בני צרויה שהם ישארו שרי הצבא בהכרח, ולא אוכל לעשות בהם משפט, (שהגם שלא יכול לדונם בסנהדרין שלא היה שם התראה היה יכול להמיתם ממשפט המלך) ואחר שאי אפשר לעשות משפט בארץ <b>ישלם ה' לעושה הרעה כרעתו</b> נשאר הדבר אל דינא רבא דין שמים, (וכן אמרו חכמינו זכרונם לברכה דהא דאסור למסור דין לשמים הני מילי בדאית ליה דינא בארעא) :
<h2>שמואל ב פרק-ד</h2>
<h3>{א}</h3>
וַיִּשְׁמַ֣ע בֶּן־שָׁא֗וּל כִּ֣י מֵ֤ת אַבְנֵר֙ בְּחֶבְר֔וֹן וַיִּרְפּ֖וּ יָדָ֑יו וְכָל־יִשְׂרָאֵ֖ל נִבְהָֽלוּ׃
<b style="color: gray;">מצודת דוד</b> <b>בן שאול .</b> לפי כשמת אבנר , לא נשאר מי להתחזק עמו במלכותו , ועוד לא נשאר בו כח מלכות רק מצד היותו בן שאול המלך , לזה לא הזכירו בשמו : <b>נבהלו .</b> היות ידעו שלבב אבנר היתה שלם עם דוד , וחששו שעם כל זה נהרג בעצתו , ופחדו לנפשם שלא ינקום בכולם , ובעבור זה לא המליכוהו עד שנהרג איש בושת ועשה דוד שפטים בההורגים , ובזה ידעו למפרע שהיה דוד נקי מדמי אבנר , ואז באו כולם להמליכו :
<b style="color: gray;">מצודת ציון</b> <b>וירפו .</b> מלשון רפיון , והוא ענין יאוש :
<b style="color: gray;">מלבי"ם פירוש המילות</b> <b>וישמע</b> סיפר הרושם שנעשה במיתת אבנר, שלא נשאר עוד איש יתחזק במלכות שאול, כי <b>בן שאול עצמו רפו ידיו,</b> וכן ההמון בכלל <b>נבהלו,</b> וכן לא נשאר איש יעמוד במקום אבנר להצביא את העם, כי, (ב) <b>שני אנשים שרי גדודים היו</b> (תחלה) <b>לבן שאול</b> והם היו <b>מבני בנימין</b> שהוא משבטו של שאול וגם עליהם לא יכול להשען עתה, כי, (ג) <b>ויברחו הבארותים גתימה</b> שעל ידי מעשה (שיסופר בפסוק ו) ברחו מארץ ישראל <b>ושם נשארו עד היום הזה</b> (שהרגו את איש בושת), וכן לא נשאר איש מבני שאול ויוצאי חלציו יתמוך שבט ויחזיק את המלכות. כי :
<h3>{ב}</h3>
וּשְׁנֵ֣י אֲנָשִׁ֣ים שָׂרֵֽי־גְדוּדִ֣ים הָי֪וּ בֶן־שָׁא֟וּל שֵׁם֩ הָאֶחָ֨ד בַּֽעֲנָ֜ה וְשֵׁ֧ם הַשֵּׁנִ֣י רֵכָ֗ב בְּנֵ֛י רִמּ֥וֹן הַבְּאֶֽרֹתִ֖י מִבְּנֵ֣י בִנְיָמִ֑ן כִּ֚י גַּם־בְּאֵר֔וֹת תֵּחָשֵׁ֖ב עַל־בִּנְיָמִֽן׃
<b style="color: gray;">רש"י</b> <b>היו בן שאול .</b> היו לבן שאול , כמו ( שמואל-א יג ח ) : למועד אשר שמואל , אשר לשמואל :
<b style="color: gray;">מצודת דוד</b> <b>שרי גדודים .</b> שרים על אנשי החיל היו לבן שאול : <b>כי גם בארות וגו' .</b> אולי עמדה מחוץ לגבולם , ולא היה ידוע לכל אשר היא מבנימין :
<b style="color: gray;">מצודת ציון</b> <b>בן שאול .</b> כמו לבן שאול , ותחסר הלמ''ד :
<h3>{ג}</h3>
וַיִּבְרְח֥וּ הַבְּאֵרֹתִ֖ים גִּתָּ֑יְמָה וַֽיִּהְיוּ־שָׁ֣ם גָּרִ֔ים עַ֖ד הַיּ֥וֹם הַזֶּֽה׃
<b style="color: gray;">רש"י</b> <b>ויברחו הבארתים .</b> כשמת שאול , שעזבו בני ישראל הערים שסביבות פלשתים , כמו שאמור למעלה , אז ברחו הבארותים :
<b style="color: gray;">מצודת דוד</b> <b>ויברחו .</b> ברחו מאז , ולא הוזכר למה : <b>עד היום הזה .</b> אשר הרגו לאיש בושת , כי אז נהרגו גם הם בידי דוד , כמה שכתוב בענין :
<h3>{ד}</h3>
וְלִיהֽוֹנָתָן֙ בֶּן־שָׁא֔וּל בֵּ֖ן נְכֵ֣ה רַגְלָ֑יִם בֶּן־חָמֵ֣שׁ שָׁנִ֣ים הָיָ֡ה בְּבֹ֣א שְׁמֻעַת֩ שָׁא֨וּל וִיהֽוֹנָתָ֜ן מִֽיִּזְרְעֶ֗אל וַתִּשָּׂאֵ֤הוּ אֹֽמַנְתּוֹ֙ וַתָּנֹ֔ס וַיְהִ֞י בְּחָפְזָ֥הּ לָנ֛וּס וַיִּפֹּ֥ל וַיִּפָּסֵ֖חַ וּשְׁמ֥וֹ מְפִיבֹֽשֶׁת׃
<b style="color: gray;">רש"י</b> <b>וליהונתן בן שאול .</b> מונה והולך איך נשבת מלכות מבית שאול , הוא ובניו נהרגו , וזה הנשאר , הרגוהו על משכבו , ובנו של יהונתן נפל ויפסח : <b>נכה רגלים .</b> שבור רגלים :
<b style="color: gray;">מצודת דוד</b> <b>מיזרעאל .</b> אשר נהרגו בהמלחמה ההוא : <b>ותנס .</b> מפחד פלשתים שלא יבואו אל בית המלך לשלול שלל : <b>ויפל .</b> הבן ההוא נפל מידה , ונעשה אז פסח ( וכתבו כאן , לומר שכוונת הבארתים היה בהריגת איש בושת , בכדי להמליך את דוד , היות כי לא נשאר מי מזרע שאול להמליכו אחריו , כי חשבו שמפיבשת לא הגון למלוכה , על כי הוא פסח ברגליו ) :
<b style="color: gray;">מצודת ציון</b> <b>נכה רגלים .</b> שבור רגלים , כמו ( מלכים ב כג כט ) : פרעה נכה : <b>אמנתו .</b> המגדלת אותו , כמו ( אסתר ב ז ) : ויהי אומן את הדסה : <b>ותנוס .</b> וברחה : <b>בחפזה .</b> ענין מהירות , כמו ( שמואל א כג כו ) : ויהי דוד נחפז ללכת : <b>ויפסח .</b> נעשה חגר :
<b style="color: gray;">מלבי"ם פירוש המילות</b> <b>ליהונתן בן שאול בן נכה רגלים</b> וכו', שזה האחד נשאר והיה פסח עד שלא יכול להיות מעוז ומחסה למלכות שאול, ובהיות עתה בית שאול על האופן הזה מהחולשה באפס עצור ועזוב :
<h3>{ה}</h3>
וַיֵּ֨לְכ֜וּ בְּנֵֽי־רִמּ֤וֹן הַבְּאֵֽרֹתִי֙ רֵכָ֣ב וּבַעֲנָ֔ה וַיָּבֹ֙אוּ֙ כְּחֹ֣ם הַיּ֔וֹם אֶל־בֵּ֖ית אִ֣ישׁ בֹּ֑שֶׁת וְה֣וּא שֹׁכֵ֔ב אֵ֖ת מִשְׁכַּ֥ב הַֽצָּהֳרָֽיִם׃
<b style="color: gray;">מצודת דוד</b> <b>וילכו .</b> שבו מגת , והתנכרו והלכו לבית איש בושת :
<b style="color: gray;">מצודת ציון</b> <b>כחם היום .</b> כאשר נתחמם השמש , והוא בחצות היום : <b>הצהרים .</b> עת התחזק מאור היום , והוא מלשון ( בראשית ו טז ) : צוהר תעשה לתיבה :
<b style="color: gray;">רלב"ג</b> והנה אחר זה קשרו שני שרי גדודים אשר לבן שאול על איש בשת והרגוהו בביתו על משככו בהיותו שוכב משכב הצהרים ונכנסו עם אנשים לוקחי חטים שבאו בתוך הבית , ונשאו את ראשו לדוד למצוא חן בעיניו והוא נקם את נקמת איש בשת מהם וצוה להרגם ולקצץ ידיהם ורגליהם ותלו אותם על הברכה בחברון ויקבור את ראש איש בשת בקבר אבנר בחברון :
<b style="color: gray;">מלבי"ם פירוש המילות</b> <b>וילכו בני רמון הבארותי ויבואו כחם היום אל בית איש בושת,</b> לא נשמרו כלל ולא הלכו בלילה רק בעצם היום, בידעם הזמן <b>שאז שוכב משכב הצהרים</b> כי היו לפנים מבני ביתו :
<h3>{ו}</h3>
וְ֠הֵנָּה בָּ֜אוּ עַד־תּ֤וֹךְ הַבַּ֙יִת֙ לֹקְחֵ֣י חִטִּ֔ים וַיַּכֻּ֖הוּ אֶל־הַחֹ֑מֶשׁ וְרֵכָ֛ב וּבַעֲנָ֥ה אָחִ֖יו נִמְלָֽטוּ׃
<b style="color: gray;">רש"י</b> <b>והנה באו עד תוך הבית .</b> עם תגרים לוקחי חטים :
<b style="color: gray;">מצודת דוד</b> <b>והנה באו .</b> חזר לספר איך באו ולא הרגישו בהם , ואמר : שבאו תוך הבית ועשו עצמם כלוקחי חטים מאת איש בושת , ואמר שהכוהו בדופן החמישית מול הכבד והמרה , ונמלטו משם :
<b style="color: gray;">מצודת ציון</b> <b>והנה .</b> כמו והמה :
<b style="color: gray;">מלבי"ם פירוש המילות</b> <b>והנה באו</b> פסוק זה הוא מאמר מוסגר, רצה לומר והם כבר עשו רצח כזה שבעבורו ברחו אז מן הארץ לגת, כי עוד בהיותם שרי גדודים באו עד <b>תוך הבית של לקחי חטים</b> (בית המיוחד לסוחרי חטים) <b>ויכוהו</b> (את בעל הבית) <b>אל החומש,</b> וזה היה הסבה <b>שרכב ובענה נמלטו</b> לגת (כמו שנזכר בפסוק ג) :
<h3>{ז}</h3>
וַיָּבֹ֣אוּ הַבַּ֗יִת וְהֽוּא־שֹׁכֵ֤ב עַל־מִטָּתוֹ֙ בַּחֲדַ֣ר מִשְׁכָּב֔וֹ וַיַּכֻּ֙הוּ֙ וַיְמִתֻ֔הוּ וַיָּסִ֖ירוּ אֶת־רֹאשׁ֑וֹ וַיִּקְחוּ֙ אֶת־רֹאשׁ֔וֹ וַיֵּֽלְכ֛וּ דֶּ֥רֶךְ הָעֲרָבָ֖ה כָּל־הַלָּֽיְלָה׃
<b style="color: gray;">מצודת דוד</b> <b>ויבאו הבית .</b> עתה חזר לספר אופן ההכאה , ואמר : בתחלה המיתו אותו , ואחר זה כרתו ראשו :
<b style="color: gray;">מלבי"ם פירוש המילות</b> <b>ויבואו</b> רצה לומר שני הרוצחים האלה שכבר עשו רצח כזה מקדם הן המה שהרגו את המלך גם כן באופן זה <b>שבאו הבית והוא שוכב על מטתו</b> (שכאשר חשבו שבעת הצהרים ישכב כן היה) <b>ויכהו וימיתהו</b> והנה כל זה מורה שהיה איש בושת בטוח לא פחד שיקום איש עליו דאם לא כן היה מעמיד שומרים ולא היו מניחים לאלה ליכנס עד חדר משכבו :
<h3>{ח}</h3>
וַ֠יָּבִאוּ אֶת־רֹ֨אשׁ אִֽישׁ־בֹּ֥שֶׁת אֶל־דָּוִד֮ חֶבְרוֹן֒ וַיֹּֽאמְרוּ֙ אֶל־הַמֶּ֔לֶךְ הִנֵּֽה־רֹ֣אשׁ אִֽישׁ־בֹּ֗שֶׁת בֶּן־שָׁאוּל֙ אֹֽיִבְךָ֔ אֲשֶׁ֥ר בִּקֵּ֖שׁ אֶת־נַפְשֶׁ֑ךָ וַיִּתֵּ֣ן יְ֠הוָה לַֽאדֹנִ֨י הַמֶּ֤לֶךְ נְקָמוֹת֙ הַיּ֣וֹם הַזֶּ֔ה מִשָּׁא֖וּל וּמִזַּרְעֽוֹ׃
<b style="color: gray;">מצודת דוד</b> <b>ויתן ה' .</b> רוצה לומר : והנה נתן ה' וכו' :
<h3>{ט}</h3>
וַיַּ֨עַן דָּוִ֜ד אֶת־רֵכָ֣ב ׀ וְאֶת־בַּעֲנָ֣ה אָחִ֗יו בְּנֵ֛י רִמּ֥וֹן הַבְּאֵֽרֹתִ֖י וַיֹּ֣אמֶר לָהֶ֑ם חַי־יְהוָ֕ה אֲשֶׁר־פָּדָ֥ה אֶת־נַפְשִׁ֖י מִכָּל־צָרָֽה׃
<h3>{י}</h3>
כִּ֣י הַמַּגִּיד֩ לִ֨י לֵאמֹ֜ר הִנֵּה־מֵ֣ת שָׁא֗וּל וְהֽוּא־הָיָ֤ה כִמְבַשֵּׂר֙ בְּעֵינָ֔יו וָאֹחֲזָ֣ה ב֔וֹ וָאֶהְרְגֵ֖הוּ בְּצִֽקְלָ֑ג אֲשֶׁ֥ר לְתִתִּי־ל֖וֹ בְּשֹׂרָֽה׃
<b style="color: gray;">רש"י</b> <b>לתתי לו בשורה .</b> אשר דימה לשמחני , למען תתי לו שכר בשורתו :
<b style="color: gray;">מצודת דוד</b> <b>כי המגיד .</b> מוסב על המקרא שלפניו שאמר חי ה' וגו' , אשר אמת הדבר כי המגיד לי לאמר שמת שאול על ידו : <b>כמבשר בעיניו .</b> בעיני עצמו היה כמבשר לי טוב : <b>ואחזה בו .</b> כי מה שצוה לנערו להרגו , הרי הוא כאלו בעצמו הרגו : <b>אשר לתתי .</b> אשר חשב שאתן לו מתן בשורה :
<b style="color: gray;">מלבי"ם פירוש המילות</b> <b>כי המגיד</b> יש הבדל בין מגיד ובין מבשר, שהמגיד יגיד דבר שאין לחברו בו תועלת בידיעתו, ולפעמים דבר ששמע במקרה מפי אחרים, והמבשר יכוין להודיע דבר שיש לחברו בו תועלת ובא ברוב על בשורה טובה, ועל דבר שראה בעיניו, והנה מיתת שאול היה אצל דוד רק הגדה כי לא חשב להשיג מזה שום תועלת וכ''ש שלא היה אצלו בשורה טובה, אבל <b>בעיניו היה כמבשר</b> לו בשורה טובה, והנה לא אמר שהוא אמר שהמיתו כי באמת לא היה מאמין לו בזה כי חשב שאמר זה כדי שיתן לו שכר בשורה, וזה שכתוב <b>אשר לתתי לו בשורה,</b> ובזה לא האמין כי הוא גמר מיתתו, בשגם שאף לפי דבריו כבר היה שאול בן מות, ובכ''ז <b>הרגתיו יען היה כמבשר בעיניו,</b> ושמח על מיתתו :
<h3>{יא}</h3>
אַ֞ף כִּֽי־אֲנָשִׁ֣ים רְשָׁעִ֗ים הָרְג֧וּ אֶת־אִישׁ־צַדִּ֛יק בְּבֵית֖וֹ עַל־מִשְׁכָּב֑וֹ וְעַתָּ֗ה הֲל֨וֹא אֲבַקֵּ֤שׁ אֶת־דָּמוֹ֙ מִיֶּדְכֶ֔ם וּבִעַרְתִּ֥י אֶתְכֶ֖ם מִן־הָאָֽרֶץ׃
<b style="color: gray;">מצודת דוד</b> <b>אף כי .</b> רצה לומר : וכל שכן שאהרוג אתכם , כי הרעותם לעשות יותר ממנו , כי ההורג את שאול , הנה במלחמה הרגו על פי שאלתו , וידע כי לא יחיה עוד אחר אשר היה כבר מוכה בחרב , ואף הפרשים הדביקוהו כמו שכתוב למעלה ( א ט י ) אבל אתם , הלא הרגתם אותו בביתו על משכבו , ומכל שכן שאבקש דמו וכו' :
<b style="color: gray;">מצודת ציון</b> <b>ובערתי .</b> ענין הפנוי והסרה , כמו ( דברים כו יג ) : בערתי הקדש :
<b style="color: gray;">מלבי"ם פירוש המילות</b> <b>אף כי</b> רצה לומר שם לא הרג את שאול וגם אם גמר מיתתו לא היה בבית רק במלחמה שכבר היה בן מות, ואף כי פה <b>שהרגוהו ממש</b> לא במלחמה רק <b>בביתו על משכבו</b>. זאת שנית ששאול כבר היה מחוייב מיתה על פי נביא שא''ל מחר אתה ובניך עמי על ידי עונותיו, והם הרגו <b>איש צדיק</b> שלא חטא חטא משפט מות. <b>ועתה הלא אבקש</b> רצה לומר, {{{א}}} אבקש את דמו, {{{ב}}} שחוץ מזה <b>אבער אתכם</b> כי אתם רוצחים שופכי דם נקיים :
<h3>{יב}</h3>
וַיְצַו֩ דָּוִ֨ד אֶת־הַנְּעָרִ֜ים וַיַּהַרְג֗וּם וַֽיְקַצְּצ֤וּ אֶת־יְדֵיהֶם֙ וְאֶת־רַגְלֵיהֶ֔ם וַיִּתְל֥וּ עַל־הַבְּרֵכָ֖ה בְּחֶבְר֑וֹן וְאֵ֨ת רֹ֤אשׁ אִֽישׁ־בֹּ֙שֶׁת֙ לָקָ֔חוּ וַיִּקְבְּר֥וּ בְקֶֽבֶר־אַבְנֵ֖ר בְּחֶבְרֽוֹן׃
<b style="color: gray;">מצודת ציון</b> <b>ויקצצו .</b> כרתו , כמו ( תהלים מו י ) : וקצץ חנית : <b>על הברכה .</b> אצל מקום כניסת המים , כמו ( לעיל ב יג ) : ברכת גבעון :
<b style="color: gray;">מלבי"ם פירוש המילות</b> <b>ויקצצו</b> את ידיהם שעשו המעשה, ואת רגליהם שהלכו לבשר את דוד, <b>ויתלו</b> כדי שלא יזיד עוד איש לשלוח יד במלך, וזה עשה מדין מלך לא מדין התורה :
<h2>שמואל ב פרק-ה</h2>
<h3>{א}</h3>
וַיָּבֹ֜אוּ כָּל־שִׁבְטֵ֧י יִשְׂרָאֵ֛ל אֶל־דָּוִ֖ד חֶבְר֑וֹנָה וַיֹּאמְר֣וּ לֵאמֹ֔ר הִנְנ֛וּ עַצְמְךָ֥ וּֽבְשָׂרְךָ֖ אֲנָֽחְנוּ׃
<b style="color: gray;">מצודת דוד</b> <b>עצמך ובשרך .</b> אנו קרובים לך כמו כל בית יהודה , כי כולנו בני איש אחד נחנו :
<b style="color: gray;">מצודת ציון</b> <b>עצמך .</b> מלשון עצם :
<b style="color: gray;">מלבי"ם פירוש המילות</b> <b>ויאמרו לאמר</b> פי' מהרי''א. א''ל {{{א}}} אל תחשוב שבני יהודה הם קרוביך כי גם נחנו <b>עצמך ובשרך אנו</b> כהם :
<h3>{ב}</h3>
גַּם־אֶתְמ֣וֹל גַּם־שִׁלְשׁ֗וֹם בִּהְי֨וֹת שָׁא֥וּל מֶ֙לֶךְ֙ עָלֵ֔ינוּ אַתָּ֗ה (הייתה) [הָיִ֛יתָ] (מוציא) [הַמּוֹצִ֥יא] (והמבי) [וְהַמֵּבִ֖יא] אֶת־יִשְׂרָאֵ֑ל וַיֹּ֨אמֶר יְהוָ֜ה לְךָ֗ אַתָּ֨ה תִרְעֶ֤ה אֶת־עַמִּי֙ אֶת־יִשְׂרָאֵ֔ל וְאַתָּ֛ה תִּהְיֶ֥ה לְנָגִ֖יד עַל־יִשְׂרָאֵֽל׃
<b style="color: gray;">מצודת דוד</b> <b>אתה היית .</b> רוצה לומר : לא יוגדל בעיניך אהבת בני יהודה על כי מלכת עליהם ראשונה , כי הלא גם עלינו משלת מאז עוד מלוך שאול , כי היית המוציא והמביא את ישראל , אם כן עליך לרעות את כל ישראל כולם , אלו כאלו בשוה , וכרועה עדרו :
<b style="color: gray;">מצודת ציון</b> <b>לך .</b> עליך :
<b style="color: gray;">מלבי"ם פירוש המילות</b> (ב-ג) {{{ב}}} בל תחשב שהם קדמו להמליכך <b>כי גם אתמול</b> וכו' <b>אתה היית המוציא והמביא</b> ואנו הקודמים, {{{ג}}} <b>ויאמר ה' לך אתה תרעה את ישראל</b> ולא אמר את יהודה, ועפ''ז אחר שקבלוהו הגוי כולו כרת ברית עם הזקנים שהם הסנהדרין, שהעמדת המלך צריך שיהיה מדעת סנהדרין, והם משחוהו שנית להיות מולך מלכות הכוללת :
<h3>{ג}</h3>
וַ֠יָּבֹאוּ כָּל־זִקְנֵ֨י יִשְׂרָאֵ֤ל אֶל־הַמֶּ֙לֶךְ֙ חֶבְר֔וֹנָה וַיִּכְרֹ֣ת לָהֶם֩ הַמֶּ֨לֶךְ דָּוִ֥ד בְּרִ֛ית בְּחֶבְר֖וֹן לִפְנֵ֣י יְהוָ֑ה וַיִּמְשְׁח֧וּ אֶת־דָּוִ֛ד לְמֶ֖לֶךְ עַל־יִשְׂרָאֵֽל׃
<b style="color: gray;">מצודת דוד</b> <b>כל זקני ישראל .</b> אשר כח בידם להמליכו : <b>ויכרות וגו' .</b> להיות להם לאוהב כאשר ליהודה : <b>לפני ה' .</b> לפני ארון ה' , כי הביאוהו שמה לפי שעה :
<b style="color: gray;">רלב"ג</b> והנה אחר זה נתקבצו כל שבטי ישראל אל דוד 'בחברון ויכרות להם המלך דוד ברית בחברון כי שם היתה במה לזבוח שם זבחים כמו שנתבאר בדברי אבשלום , וימשחו את דוד למלך על כל ישראל ואז נעתק דוד מחברון ללכת ירושלים :
<h3>{ד}</h3>
בֶּן־שְׁלֹשִׁ֥ים שָׁנָ֛ה דָּוִ֖ד בְּמָלְכ֑וֹ אַרְבָּעִ֥ים שָׁנָ֖ה מָלָֽךְ׃
<b style="color: gray;">מצודת דוד</b> <b>ארבעים שנה .</b> ולא חש למנות ששה החדשים היתרים , או לפי שמשך ששת החדשים אשר ברח בפני אבשלום , אין מהראוי לחשבם לימי מלוכה :
<b style="color: gray;">מלבי"ם פירוש המילות</b> <b>ארבעים שנה מלך</b> ולא חשב הששה חדשים שחשבון המרובה בולע את המועט כמ''ש ר' יודן במדרש שמואל (פכ''ו), ויש עוד כמה דעות שם ובסנהדרין דף ק''ז :
<h3>{ה}</h3>
בְּחֶבְרוֹן֙ מָלַ֣ךְ עַל־יְהוּדָ֔ה שֶׁ֥בַע שָׁנִ֖ים וְשִׁשָּׁ֣ה חֳדָשִׁ֑ים וּבִירוּשָׁלִַ֣ם מָלַ֗ךְ שְׁלֹשִׁ֤ים וְשָׁלֹשׁ֙ שָׁנָ֔ה עַ֥ל כָּל־יִשְׂרָאֵ֖ל וִיהוּדָֽה׃
<h3>{ו}</h3>
וַיֵּ֨לֶךְ הַמֶּ֤לֶךְ וַֽאֲנָשָׁיו֙ יְר֣וּשָׁלִַ֔ם אֶל־הַיְבֻסִ֖י יוֹשֵׁ֣ב הָאָ֑רֶץ וַיֹּ֨אמֶר לְדָוִ֤ד לֵאמֹר֙ לֹא־תָב֣וֹא הֵ֔נָּה כִּ֣י אִם־הֱסִֽירְךָ֗ הַעִוְרִ֤ים וְהַפִּסְחִים֙ לֵאמֹ֔ר לֹֽא־יָב֥וֹא דָוִ֖ד הֵֽנָּה׃
<b style="color: gray;">רש"י</b> <b>אל היבוסי .</b> מצודת ציון נקראח יבוס , ומזרעו של אבימלך היו , והיו להם שני צלמים , אחד עור , ואחד פסח , שנעשו על שם יצחק ויעקב , ובפיהם השבועה שנשבע אברהם לאבימלך , ולכך לא הורישום כשלכדו את ירושלים , לא לכדו את המצודה , כמו שנאמר ( יהושע טו סג ) : ואת היבוסי יושב ירושלים לא יכלו יושבי יהודה להורישם , ותניא אמר רבי יהושע בן לוי : יכולין היו , אלא שלא היו רשאין ( ספרי ראה יב יז ) : <b>ויאמר לדוד .</b> מי שאמר : <b>העורים והפסחים .</b> הם עבודת כוכבים שלהם :
<b style="color: gray;">מצודת דוד</b> <b>אל היבוסי .</b> כי בני יהודה ובני בנימן לא הורישום מאז : <b>ויאמר לדוד .</b> עם היבוסי אמר לדוד , לא תוכל לבוא הנה , בעבור היותה בצורה וחזקה עד מאוד : <b>כי אם הסירך וגו' .</b> אמר בדרך הפלגה וגוזמא , לא תוכל לבוא הנה כי אם מקודם יהיה הסירך מפה כל אנשים , ואף העורים והפסחים , כי אם ישאר מי מהם , היכולת בידם לעכב ביאתך הנה , בעבור גודל חוזק המקום : <b>לאמר וגו' .</b> רוצה לומר : דברי ההפלגה ההוא היה לאמר , לא יוכל דוד לבא הנה מרוב חזקה , ומה שהפליגו לדבר , על זה היתה הכוונה :
<b style="color: gray;">מצודת ציון</b> <b>היבוסי .</b> שם אומה , ישבו במחוז בפני עצמו בירושלים : <b>הנה .</b> להמקום הזה :
<b style="color: gray;">רלב"ג</b> והנה היה היבוסי יושב בירושלים ולא יכול דוד להוציאם משם בעבור שבועת אברהם לאבימלך שהיתה כתובה בצלמים אשר שם שהם עורים ופסחים כי עינים להם ולא יראו רגלים ולא יהלכו ואפשר שהיו הצלמים ההם בצורת עור ופסח העור להורות על ברית יצחק שבסוף ימיו כהו עיניו מראות והפסח בעבור יעקב שהיה צולע על יריכו ועשו זה להורות שכבר נשתלש להם זה הברית עם האבות בכללם ולזאת הסבה אמר היבוסי לדוד לא תבא הנה אם לא הסירות תחלה העורים והפסחים שבהם זכירת זה הברית כאילו יאמר לא יבא דוד הנה כי לא יוכל להסיר אלו הצלמים שבהם זכירת זה הברית :
<b style="color: gray;">מלבי"ם פירוש המילות</b> <i><b>השאלות:</b> למה בחר ללכת תיכף אחר המלכתו ללחום את היבוסי בירושלים, וענין העורים והפסחים והצנור נלאו בו המפרשים לפתרו :</i> <b>וילך המלך ואנשיו,</b> אחר שעתה התאחדו שני ממלכות ישראל, שהיו עד עתה שבט יהודה תחת דוד, ויתר השבטים ובנימין שבט שאול בראשם תחת איש בושת, ושבו כולם למלכות אחת תחת דוד, היה מן העצה, וכן הופיע רצון ה', שעיר המלוכה תהיה בגבול השייך לשני השבטים שהיו שבטי מלכות, וזה היה בירושלים שהיתה חציה ליהודה וחציה לבנימין כמ''ש בגבולי הארץ, וכמו שאמרו חכמינו זכרונם לברכה (יומא יב.) רצועה היתה יוצאה מחלקו של יהודה לחלקו של בנימין ובו מזבח בנוי, וכבר בארנו (שופטים א') כי בני יהודה כבשו חלקם בירושלים רק בני בנימין לא כבשו את חלקם וישב שם היבוסי, <b>וילך המלך ואנשיו להוריש את היבוסי</b> מחלק בני בנימין, <b>ויאמר לדוד לאמר לא תבא הנה</b> כפי הפשט ערבים עלי דברי הרלב''ג, שבשער העיר עשו צלמים בדמות עורים ופסחים והיו עשויים באופן מהתחבולה שירימו ויניעו בכחם מקלות ומוטות של ברזל רבי המשקל, תנועה חזקה בענין שלא יוכל אדם לקרב שם כי יכו אותו הצלמים במקלות (ויוכל להיות שגם כן עמדו תחתיהם עורים ופסחים ממש עוזרים בהנעתם) והיו סמוכים לצנור המים באופן שהיה הצנור מוציא המים מפיו, ועל ידי הגרת המים ושטיפתם התנענעו הצלמים והמקלות כאשר יהיה ברחיים וכמו שראה תחבולות אלה בעיניו. עכ''ד. וכפי זה העמידו סמוך לשער העיר שורה של צלמים בדמות עורים, ואחריה שורה של צלמים בדמות פסחים, ואחריהם הצנור מוגיר המים, ומצד השני של העיר היתה המצודה, ובין העיר ובין המצודה עמדו אנשי החיל מוכנים להלחם אל הצד שירצה האויב ליכנס, ובראשונה רצה דוד ליכנס דרך השער, <b>ויאמרו לו לאמר לא תבא הנה כי אם הסירך העורים והפסחים</b> רצה לומר אי אפשר שתכנס אם לא תסיר תחלה את העורים ואחר כך את הפסחים מניעי המקלות אשר לא יניחוך לעבור את השער וזה שכתוב <b>לאמר לא תבא הנה</b> שהם אומרים וגוזרים שלא תבא הנה (רצה לומר שימנעוך מלבא) (ויתכן כי עם התחבולה הזאת היו מיחסים לצלמים האלה כח אלהות כמו שהיו דרכי עובדי עבודה זרה הקדמונים שהיו מתקנים פסיליהם על ידי גלילים וצירים שיתנענעו וירימו כבדים במלאכה והיו מהבילים לההמון הסכלים כי זו כחו לאלהו, ובזה תשתף גם דעת חכמינו זכרונם לברכה שהיו רומזים בדמותים האלה גם שבועת אברהם או יצחק לאבימלך) :
<h3>{ז}</h3>
וַיִּלְכֹּ֣ד דָּוִ֔ד אֵ֖ת מְצֻדַ֣ת צִיּ֑וֹן הִ֖יא עִ֥יר דָּוִֽד׃
<b style="color: gray;">מצודת דוד</b> <b>מצודת ציון .</b> שם מבצר חזק , סמוך למקום יבוס : <b>היא עיר דוד .</b> לאחר זה הסבו שמה וקראו עיר דוד :
<b style="color: gray;">מצודת ציון</b> <b>מצודת .</b> ענינו מבצר חזק , כמו ( ירמיהו מח מא ) : והמצודות נתפשה :
<b style="color: gray;">רלב"ג</b> וילכד דוד מהיבוסי את מצודת ציון היא עיר דוד ואמר דוד ביום ההוא כל מי שיכה יבוסי ויגע בצנור והוא המרזב שנשפכים ממנו המים וישחית עם השחתתו את הצנור הפסחים והעורים שהם שנואי נפש דוד מצד שימנעוהו מלבוא אל הבית יהיה לו גמול כך וכך ולא פירש על כן היו אומרים יש שם עור ופסח הנה באמת זה ימנע דוד מלבא אל הבית והנה אפשר השחתתו בזה האופן מזולת הסרת הברית אשר כרתו האבות כי הוא ישחית הבנין אשר בו הציור ובהשחתתו ישחתו הצלמים האלו ואפשר שנאמר בפירוש זה הענין שהוא אפשר שהוא שם מקום אחד אי אפשר שיכנסו בו אם לא יעברו לפני אלו הצלמים והיו אלו הצלמים עשויים באופן מהתחבולה שיניעו מקלות של ברזל רבי המשקל תנועה חזקה בדרך שלא יוכל אדם לעבור שם כדי שלא יכו אותן הצלמים באותן המקלות וכבר שמענו שכבר נעשו צלמים כאלה בקצת המקומות והנה המצאת כמו זאת התחבולה אין בה מהקושי למי שיבין בחכמת המשקולות ובהנעה במים וברוח ובכסף חי ואין הנה מקום החקירה לבאר איך יתכן זה והנה עשו אותן הצלמים בדמות עורים ופסחים לפי שמדרך העורים והפסחים שיהיה להם מקל יהיו נשענים בו והנה ידמה שאצל הצנור היו אלו הצלמים והיו מוציאין המים מפיהם והיה נכנס מהמים בהם מה שהיה בו רושם מהנעת אלו המקלות ולזה היה צריך כל איש להשמר שלא יכנס שם ובהכות האיש בצנור בדרך שלא ישפכו המים לאותן הצלמים יקל יותר להשחית אותן הצלמים :
<b style="color: gray;">מלבי"ם פירוש המילות</b> <b>וילכד דוד</b> כאשר ראה שאי אפשר לכבוש מצד שער העיר, הלך לצד השני ששם המצודה <b>ולכד את מצודת ציון,</b> ולכן נקראה אחר כך <b>עיר דוד</b> שהוא כבשה בעצמו :
<h3>{ח}</h3>
וַיֹּ֨אמֶר דָּוִ֜ד בַּיּ֣וֹם הַה֗וּא כָּל־מַכֵּ֤ה יְבֻסִי֙ וְיִגַּ֣ע בַּצִּנּ֔וֹר וְאֶת־הַפִּסְחִים֙ וְאֶת־הַ֣עִוְרִ֔ים (שנאו) [שְׂנֻאֵ֖י] נֶ֣פֶשׁ דָּוִ֑ד עַל־כֵּן֙ יֹֽאמְר֔וּ עִוֵּ֣ר וּפִסֵּ֔חַ לֹ֥א יָב֖וֹא אֶל־הַבָּֽיִת׃
<b style="color: gray;">רש"י</b> <b>כל מכה יבוסי ויגע בצנור .</b> ( תרגום : ) כל דיקטל יבוסאה וישרי למכבש כרכא : <b>ואת הפסחים .</b> ויכה גם את הפסחים ואת העורים שנואי נפש דוד : <b>על כן יאמרו .</b> על אשר אומרים : <b>עור ופסח .</b> בעוד שהעור והפסח יהיה בכאן : <b>לא יבא וגו' .</b> יבא דוד הנה . הרי זה מקרא קצר , שאמר כל מכה יבוסי ויגע בצנור , ולא פירש מה יעשה לו , ובדברי הימים ( א יא ו ) פירש : כל מכה יבוסי בראשונה יהיה לראש ולשר ; ודומה לזה ( בראשית ד טו ) : לכן כל הורג קין , ולא פירש מה יעשה לו , אבל מעצמו הוא נשמע לשון גערה ונזיפה : <b>ויגע בצנור .</b> לשון גובה המגדל , כי שם היו נתונים הצלמים שלהם , ובימי דוד כבר עברו הדורות שהוזכרו בשבועה :
<b style="color: gray;">מצודת דוד</b> <b>כל מכה יבוסי .</b> מי אשר יעלה בראשונה ויכה את היבוסי , ומתחלה יגע בצנור להפילו , והוא המגדל החזק אשר תלו בו כל בטחונם , ואחרי זה יכה גם העורים והפסחים לבל ישאר שריד ופליט , וכאומר לו כאשר אמרו הם , שאין לכבשם כי אם יסיר בתחלה העורים והפסחים , רק יפיל המגדל בעוד אנשיה קיימים , ואחר זה יכה גם הם : <b>שנואי נפש דוד .</b> של שנואי נפש דוד , ועל אנשי היבוס יאמר , שהיו שנואים לדוד עקב בזו אותו לאמר לא תבוא הנה כי אם הסירך וכו' , והנה פה לא פירש מה יעשה לאשר יכה את היבוסי וכו' , ובדברי הימים ( א יא ו ) פירש ואמר : יהיה לראש ולשר , וכן בתורה נאמר ( בראשית ד טו ) : לכן כל הורג קין , ולא פירש מה יעשה לו , והרי הם כאלו אמר סופו יקבל גמול המעשה , אם טוב ואם רע : <b>על כן .</b> רוצה לומר : למען יהא הדבר לזכרון , גזרו אומר לבל יבוא עור ופסח אל הבית מבתי היבוס , לפי שאמרו היבוסים אשר אף המה יעכבו ביאת דוד להעיר , לזה המה יעמדו חוצה ולא יבואו אל הבית , ועל ידי זה יזכר הדבר . ורבותינו ז''ל אמרו ( ילקוט שמעוני יהושע רמז כח ) : כי היבוסים היו מבני אבימלך שכרת ברית עם אברהם ויצחק , באמרו ( בראשית כא כג ) : אם תשקור לי ולניני ולנכדי , ועשה גלולי נחושת , וכתב עליהם ברית השבועה , וקראם עורים ופסחים , כי עינים להם ולא יראו רגליהם ולא יהלכו , ועם כי כבר כלתה זמן השבועה , מכל מקום רצו למנוע את דוד מלהלחם בם , על כי היה השבועה בשום פעם , ועודנו עומד הוא לזכרון , וחשבו כי דוד לא יפנה אל האלילים ולהסירם , ולזה אמר דוד לגעת בצנור , ויסורו ממילא מבלי פנות אליהם להסתכל בהם וכו' :
<b style="color: gray;">מצודת ציון</b> <b>בצנור .</b> שם המגדל :
<b style="color: gray;">מלבי"ם פירוש המילות</b> <b>ויאמר דוד</b> ואז אמר שמי שילחם מצד הזה והלאה מוכרח <b>להכות יבוסי</b> תחלה שהם אנשי החיל שעמדו בין המצודה ובין הצלמים, ואחר כך <b>יגע בצנור</b> המוגיר מים על הצלמים כי הבא מצד זה יהיה סדר פגיעתו תחלה בהצנור ואחר כך <b>בהפסחים</b> ואחר כך <b>בהעורים, שנואי נפש דוד</b> מוסב על כולם, יבוסי והעורים והפסחים שונאיו, ופה לא פורש מה יעשה לו ובד''ה (א' יא, ו') פירש כל מכה יבוסי בראשונה יהיה לראש ולשר, ושם באר שלכדה יואב. <b>על כן יאמרו עור ופסח</b> רצה לומר יען שהעורים והפסחים יאמרו <b>שלא יבא</b> דוד <b>אל הבית</b> רק בחוץ יעמוד, לכן ראוי להכותם ולהחרימם :
<h3>{ט}</h3>
וַיֵּ֤שֶׁב דָּוִד֙ בַּמְּצֻדָ֔ה וַיִּקְרָא־לָ֖הּ עִ֣יר דָּוִ֑ד וַיִּ֤בֶן דָּוִד֙ סָבִ֔יב מִן־הַמִּלּ֖וֹא וָבָֽיְתָה׃
<b style="color: gray;">רש"י</b> <b>מן המלוא וביתה .</b> היקף חומה נמוכה , וממלאין אותה עפר , וגובה התל באמצע , ומשפע והולך לכל רוח , הוא קרוי מלוא , ועליו בנה דוד בתים , ואותו המלוא היה סביב למצודה :
<b style="color: gray;">מצודת דוד</b> <b>מן המלוא וביתה .</b> כי סמוך להחומה הניח מקום פנוי להיות מוכן להאסף שם מרבית אנשים , וכן ( ירמיהו ד ה ) : <b>קראו מלאו .</b> ומן המלוא ולפנים בנה בתים סביב :
<b style="color: gray;">מצודת ציון</b> <b>וביתה .</b> מבפנים :
<b style="color: gray;">רלב"ג</b> וישב דוד במצודה . שלכד ואחשב שחפרו סביבה לחזק העיר ההיא ומלאו החפירה המים כמו שעושין האנשים היום לחזק העיירות שלא יכנסו האנשים בקלות ולזה נקרא המקום ההוא מלוא , והנה בנה דוד סביב מהמלוא וביתה ר''ל שבנה חומה לפנים מהמלוא מקפת בכל הבנינים אשר בעיר ההיא כמנהג :
<b style="color: gray;">מלבי"ם פירוש המילות</b> <b>וישב דוד במצודה</b> שם נתישב ושם הכין בית מלכותו, <b>ויבן סביב מן המלוא וביתה</b> המלוא היתה חוץ למצודה ששם היו העם מתקבצים, ובנה העיר מן המלוא ולפנים, כי ממנו ולחוץ לא בנה שיהיה פנוי לאסיפת העם (כי לכן הוכיח ירבעם את שלמה שבנה את המלוא מ''א י''א כ''ז) :
<h3>{י}</h3>
וַיֵּ֥לֶךְ דָּוִ֖ד הָל֣וֹךְ וְגָד֑וֹל וַיהוָ֛ה אֱלֹהֵ֥י צְבָא֖וֹת עִמּֽוֹ׃
<b style="color: gray;">מצודת דוד</b> <b>הלוך וגדול .</b> בכל עת נתגדל יותר ויותר :
<b style="color: gray;">מלבי"ם פירוש המילות</b> <b>וילך</b> מאז נתגדל דוד, בין בהצלחה היה <b>הלוך וגדול,</b> בין באושר הנפשי <b>וה' עמו :</b>
<h3>{יא}</h3>
וַ֠יִּשְׁלַח חִירָ֨ם מֶֽלֶךְ־צֹ֥ר מַלְאָכִים֮ אֶל־דָּוִד֒ וַעֲצֵ֣י אֲרָזִ֔ים וְחָרָשֵׁ֣י עֵ֔ץ וְחָֽרָשֵׁ֖י אֶ֣בֶן קִ֑יר וַיִּבְנֽוּ־בַ֖יִת לְדָוִֽד׃
<b style="color: gray;">מצודת דוד</b> <b>ועצי ארזים .</b> ובידם עצי ארזים : <b>וחרשי .</b> אף של חרשי עץ ואבן היודעים לבנות קיר :
<b style="color: gray;">מצודת ציון</b> <b>וחרשי .</b> אומנים , כמו ( שמות לה לה ) : חרש וחושב : <b>קיר .</b> כותל :
<b style="color: gray;">מלבי"ם פירוש המילות</b> <b>וישלח חירם,</b> אחר שהוכן מלכותו על כלל ישראל, כמו שהיה הציון לזה עיר ציון עיר שחוברה לה יחדיו יהודה ובנימין, ראה כי גם גוי לא ידע יעבדוהו, כי <b>חירם שלח לו מלאכים</b> לכרות עמו ברית ולבנות לו בית :
<h3>{יב}</h3>
וַיֵּ֣דַע דָּוִ֔ד כִּֽי־הֱכִינ֧וֹ יְהוָ֛ה לְמֶ֖לֶךְ עַל־יִשְׂרָאֵ֑ל וְכִי֙ נִשֵּׂ֣א מַמְלַכְתּ֔וֹ בַּעֲב֖וּר עַמּ֥וֹ יִשְׂרָאֵֽל׃
<b style="color: gray;">רש"י</b> <b>וידע דוד .</b> בראותו כל מעשיו מצליחין , ומלכי הגוים שולחין לו מנחה :
<b style="color: gray;">מצודת דוד</b> <b>וידע דוד .</b> במה אשר גוי לא ידע יעבדוהו , הכיר שה' הכינו למלך , ואשר נשא ממלכתו היא בעבור ישראל , ולא תלה הדבר בעצמו :
<b style="color: gray;">מצודת ציון</b> <b>נשא .</b> ענין הרמה :
<b style="color: gray;">רלב"ג</b> <b>וזכר</b> כי מפני שידע דוד כי הכינו ה' למלך על כל ישראל וכי נשא הש''י ממלכתו בעבור עמו ישראל ר''ל מאהבתו אותם הנה לקח עוד דוד פילגשים ונשים בירושלם והוליד בנים ובנות ואחשוב שעשה זה כדי שיהיה בהם אחד אשר יהיה ראוי למלוך על זה העם הקדוש ויהיה נאהב לש''י :
<b style="color: gray;">מלבי"ם פירוש המילות</b> <b>וידע דוד</b> מצד הא' שהכין מלכותו בירושלים ידע <b>כי הכינו ה' למלך על ישראל,</b> ומצד הב' ידע <b>כי נשא ממלכתו</b> עד שלו יובילו מלכים שי, והבין שזה <b>בעבור עמו ישראל :</b>
<h3>{יג}</h3>
וַיִּקַּח֩ דָּוִ֨ד ע֜וֹד פִּֽלַגְשִׁ֤ים וְנָשִׁים֙ מִיר֣וּשָׁלִַ֔ם אַחֲרֵ֖י בֹּא֣וֹ מֵחֶבְר֑וֹן וַיִּוָּ֥לְדוּ ע֛וֹד לְדָוִ֖ד בָּנִ֥ים וּבָנֽוֹת׃
<b style="color: gray;">מלבי"ם פירוש המילות</b> <b>פלגשים ונשים</b> ובד''ה (א' יד, ג') אמר נשים לבד, וזה לדברי האומר פלגשים בקדושין בלא כתובה, שהיא אשה מצד הקדושין ופלגש מצד חסרון הכתובה, ובד''ה (שם, ה-ו) נזכר עוד שני בנים אלפלט ונוגה, וכתב מהרי''א שדלג עליהם פה מפני שמתו בקטנותם :
<h3>{יד}</h3>
וְאֵ֗לֶּה שְׁמ֛וֹת הַיִּלֹּדִ֥ים ל֖וֹ בִּירוּשָׁלִָ֑ם שַׁמּ֣וּעַ וְשׁוֹבָ֔ב וְנָתָ֖ן וּשְׁלֹמֹֽה׃
<b style="color: gray;">מצודת דוד</b> <b>שמוע .</b> הוא שמעא הנזכר בדברי הימים ( א ג ה ) , ולא מנאם כסדר תולדותם , כי שלמה היה ראשון באלו הארבעה שהיו בני בת שבע כמו שכתוב בדברי הימים :
<h3>{טו}</h3>
וְיִבְחָ֥ר וֶאֱלִישׁ֖וּעַ וְנֶ֥פֶג וְיָפִֽיעַ׃
<b style="color: gray;">מצודת דוד</b> <b>ואלישוע .</b> הוא אלישמע הנזכר שם , כי שם חשב שני בנים אשר שמם אלישמע , ובמקום אחר בדברי הימים ( א יד ה ) , קורא גם כן להראשון אלישוע :
<h3>{טז}</h3>
וֶאֱלִישָׁמָ֥ע וְאֶלְיָדָ֖ע וֶאֱלִיפָֽלֶט׃
<b style="color: gray;">מצודת דוד</b> <b>ואלידע .</b> ובדברי הימים ( שם פסוק ז ) קראו בשם אחר : ובעלידע : <b>ואליפלט .</b> ובדברי הימים נזכר עוד אליפלט אחר , וכן הוזכר שם נוגה , ולא הוזכרו כאן , כי אולי מתו בקטנותם ולא נשאר זכר למו :
<h3>{יז}</h3>
וַיִּשְׁמְע֣וּ פְלִשְׁתִּ֗ים כִּי־מָשְׁח֨וּ אֶת־דָּוִ֤ד לְמֶ֙לֶךְ֙ עַל־יִשְׂרָאֵ֔ל וַיַּעֲל֥וּ כָל־פְּלִשְׁתִּ֖ים לְבַקֵּ֣שׁ אֶת־דָּוִ֑ד וַיִּשְׁמַ֣ע דָּוִ֔ד וַיֵּ֖רֶד אֶל־הַמְּצוּדָֽה׃
<b style="color: gray;">מצודת דוד</b> <b>כל פלשתים .</b> על כי ידעו מגבורת דוד , לזה נאספו כולם לבקשו להלחם בו : <b>אל המצודה .</b> אל מגדל עוז להתחזק בו , בטרם ישאל בה' :
<b style="color: gray;">רלב"ג</b> והנה זכר שכבר נאספו פלשתים לבקש דוד ושאל דוד את פני ה' ונלחם בהם והכניעם וקרא שם המקום אשר הכם בעל פרצים כדי להזכיר הנס וזכר שכבר עזבו שם עצביהם ושרפום דוד ואנשיו שלא יהנו האנשים בהם כמו שצותה התורה :
<b style="color: gray;">מלבי"ם פירוש המילות</b> <b>וישמעו פלשתים</b> עד עתה חשבוהו לבעל ברית אכיש ולוחם עם מלכות שאול, ועתה שקבלוהו למלך הלכו לבקשו אם יכנע להם למס <b>וירד אל המצודה</b> היא המצודה שבמדבר מעון שהתהלך שם דוד בברחו מפני שאול שהיה קרוב לארץ פלשתים, לכן אמר וירד :
<h3>{יח}</h3>
וּפְלִשְׁתִּ֖ים בָּ֑אוּ וַיִּנָּטְשׁ֖וּ בְּעֵ֥מֶק רְפָאִֽים׃
<b style="color: gray;">רש"י</b> <b>וינטשו .</b> ויתפשטו :
<b style="color: gray;">מצודת ציון</b> <b>וינטשו .</b> והתפשטו , כמו ( שופטים טו ט ) : וינטשו בלחי :
<b style="color: gray;">מלבי"ם פירוש המילות</b> <b>ופלשתים</b> הם ראו שדוד קרוב אל ארצם, <b>וינטשו בעמק רפאים</b> סמוך לירושלים :
<h3>{יט}</h3>
וַיִּשְׁאַ֨ל דָּוִ֤ד בַּֽיהוָה֙ לֵאמֹ֔ר הַאֶֽעֱלֶה֙ אֶל־פְּלִשְׁתִּ֔ים הֲתִתְּנֵ֖ם בְּיָדִ֑י וַיֹּ֨אמֶר יְהוָ֤ה אֶל־דָּוִד֙ עֲלֵ֔ה כִּֽי־נָתֹ֥ן אֶתֵּ֛ן אֶת־הַפְּלִשְׁתִּ֖ים בְּיָדֶֽךָ׃
<b style="color: gray;">מלבי"ם פירוש המילות</b> <b>וישאל דוד</b> וכו' <b>האעלה</b>. כי ההולך מן המדבר לעמק רפאים שהוא בצד ירושלים, הוא עולה :
<h3>{כ}</h3>
וַיָּבֹ֨א דָוִ֥ד בְּבַֽעַל־פְּרָצִים֮ וַיַּכֵּ֣ם שָׁ֣ם דָּוִד֒ וַיֹּ֕אמֶר פָּרַ֨ץ יְהוָ֧ה אֶת־אֹיְבַ֛י לְפָנַ֖י כְּפֶ֣רֶץ מָ֑יִם עַל־כֵּ֗ן קָרָ֛א שֵֽׁם־הַמָּק֥וֹם הַה֖וּא בַּ֥עַל פְּרָצִֽים׃
<b style="color: gray;">רש"י</b> <b>בבעל פרצים .</b> מישור פרצים : <b>כפרץ מים .</b> כמים הפורצים גדודי השפה :
<b style="color: gray;">מצודת דוד</b> <b>בבעל פרצים .</b> הוא עמק רפאים , ואמר על שם סופו שקראו בעל פרצים : <b>כפרץ מים .</b> רצה לומר : פתאום , כמים שוטפים פורצים הגדר :
<b style="color: gray;">מצודת ציון</b> <b>בבעל .</b> במישור , כמו ( יהושע יג ה ) : מבעל גד : <b>פרץ .</b> מלשון פרצה ושבר :
<b style="color: gray;">מלבי"ם פירוש המילות</b> <b>פרץ</b> כי משם התפשטו הנה והנה כמים הפורצים גדודי השפה שמתפשטים לכל עבר :
<h3>{כא}</h3>
וַיַּעַזְבוּ־שָׁ֖ם אֶת־עֲצַבֵּיהֶ֑ם וַיִּשָּׂאֵ֥ם דָּוִ֖ד וַאֲנָשָֽׁיו׃
<b style="color: gray;">רש"י</b> <b>וישאם דוד .</b> ( תרגום : ) ואוקידינון דוד וגברוהי :
<b style="color: gray;">מצודת ציון</b> <b>וישאם .</b> ושרפם , כמו ( נחום א ה ) : ותשא הארץ מפניו , ובמשנה ( ראש השנה פרק ב משנה ב ) : משיאין משואות :
<b style="color: gray;">מלבי"ם פירוש המילות</b> <b>וישאם דוד</b> ובד''ה (א' יד, יב) כתוב וישרפם, ופי' חכמינו זכרונם לברכה (ע''ז מד.) שתחלה התחילו לשרפם ובתוך כך בא אליהם אתי הגתי שהיה עובד אלילים ובטלום (כי העובד אלילים מבטל עבודה זרה שלו) ואז נשאום עמם, ולכן בד''ה קראם אלהיהם טרם שבטלום ופה קראום עצביהם אחר שבטלום משם אלהות :
<h3>{כב}</h3>
וַיֹּסִ֥פוּ ע֛וֹד פְּלִשְׁתִּ֖ים לַֽעֲל֑וֹת וַיִּנָּֽטְשׁ֖וּ בְּעֵ֥מֶק רְפָאִֽים׃
<b style="color: gray;">רש"י</b> <b>בעמק רפאים .</b> אצל ירושלים היא , בספר יהושע ( טו ח ) :
<b style="color: gray;">רלב"ג</b> עוד זכר שאחר זה הוסיפו עוד פלשתים לעלות להלחם עם דוד ושאל דוד את פי ה' אם יעלה עליהם להלחם בהם ובאתהו המענה שלא יעלה עליהם אם לא בתחבולות באופן שלא ירגישו בבאו ולזה אמר שיסוב אל אחריהם בדרך שיבא להם ממול בכאים הם מוריי''ש בלע''ז והם אילנות רבי הענפים והעלים ויהיה זה סבה שלא ירגישו בהם הפלשתים בבאם וגם שם ימתין שיבא רוח יניע ראשי הבכאים בדרך שישמע בהם כמו קול צעדי המתנועעים כי זה יהיה סבה שיחשבו פלשתים בשמעם קול צעדי דוד שהוא קול תנועת ראשי הבכאים ולא יהיו נשמרים ממנו כלל ולזה צוהו השם שיתנועע אז במהירות ויפול עליהם כי בזה האופן מן התחבולה ינצחם והנה לפי מה שאחשוב צוה זה הש''י לפי שנגלה לו כי היה ראוי שינצחו הפלשתים אז את דוד לפי המערכ' לולי זאת התחבולה ואע''פ שהיה הש''י יכול לנצח על הדרך המופת הפלשתי הנה לא יעשה הש''י המופתים כי אם במקומות ההכרחיים כמו שזכרנו פעמים רבות , עוד זכר שכבר התעורר דוד להעלות ארון האלהים מבית אבינדב אשר בגבעה וירכיבוהו על עגלה חדשה ובזה שגגו כי כבר הוזכר בתורה שאין ראוי לשאת ארון האלהים כי אם בכתף אמר על בני קהת כי עבודת הקדש עליהם בכתף ישאו גם שגג עוד עוזא כי הוא לא היה לוי ולא היה לו רשות לאחוז בארון האלהים גם ללוים לא הותר זה אבל ישאו במוטות ולזה פרץ השם פרץ בעוזא כמו שנתבאר בספר דברי הימים קצת ביאור אמר כי למבראשונה לא אתם פרץ ה' בנו וגו' והנה ירא דוד מפני זה להביא אליו ארון האלהים מצד יתרון קדושתו כי אולי לא יוכל להשמר מן השגגה בשמירתו בקדושה וכאשר נתבאר לו שברך ה' את בית עובד אדום הגתי בעבור ארון האלהים שישב בביתו שלשה חדשיס אז הביא דוד את ארון האלהים אל עיר דוד על יד הלויים כמשפט :
<h3>{כג}</h3>
וַיִּשְׁאַ֤ל דָּוִד֙ בַּֽיהוָ֔ה וַיֹּ֖אמֶר לֹ֣א תַעֲלֶ֑ה הָסֵב֙ אֶל־אַ֣חֲרֵיהֶ֔ם וּבָ֥אתָ לָהֶ֖ם מִמּ֥וּל בְּכָאִֽים׃
<b style="color: gray;">רש"י</b> <b>ממול בכאים .</b> ( תרגום : ) מקביל אילניא :
<b style="color: gray;">מצודת דוד</b> <b>לא תעלה וגו' .</b> לא תעלה עליהם מול פניהם , אך הסב עצמך ללכת אל אחוריהם , ותבוא עליהם ממול אילני הבכאים אשר גדלו שם :
<b style="color: gray;">מצודת ציון</b> <b>הסב .</b> מלשון סבוב : <b>בכאים .</b> אילנות שגדלים בהם תותים . וכן ( תהלים פד ז ) : בעמק הבכא :
<b style="color: gray;">מלבי"ם פירוש המילות</b> <i><b>השאלות:</b> מדוע צוהו זאת הפעם שיסוב אל אחריהם ולמה נתן לו אות על ידי קול הצעדה בראשי הבכאים :</i> <b>ויאמר לא תעלה</b> ובד''ה (שם, יד) כתיב <b>לא תעלה אחריהם הסב מעליהם,</b> צוהו שעתה לא יעלה עליהם כמו בראשונה בענין שיפול עליהם מאחריהם, רק יסוב אל הצד בענין שיפול בצד המחנה המגביל ממול בכאים, שהאילנות יהי בצדם האחד ומחנה דוד מצד השני המגביל לו :
<h3>{כד}</h3>
וִ֠יהִי (בשמעך) [כְּֽשָׁמְעֲךָ֞] אֶת־ק֧וֹל צְעָדָ֛ה בְּרָאשֵׁ֥י הַבְּכָאִ֖ים אָ֣ז תֶּחֱרָ֑ץ כִּ֣י אָ֗ז יָצָ֤א יְהוָה֙ לְפָנֶ֔יךָ לְהַכּ֖וֹת בְּמַחֲנֵ֥ה פְלִשְׁתִּֽים׃
<b style="color: gray;">רש"י</b> <b>את קול צעדה בראשי הבכאים .</b> הם מלאכים הצועדים בראשי האילנות , אשר אני שולח לעזרתך : <b>אז תחרץ .</b> תרים קול מלחמה ואבחת חרב , גלפי''ד בלע''ז , וכן ( שמות יא ז ) : לא יחרץ כלב לשונו :
<b style="color: gray;">מצודת דוד</b> <b>כשמעך .</b> כאשר תשמע קול צעדה וכו' , אז תחרץ להלחם כי אז יצא ה' , רצה לומר : אז שלח מלאכו להכות בהם ( ועם שאין מעוצור לה' להושיע מבלי תחבולות הסבוב מאחריהם , ומבלי קביעת זמן , מכל מקום אמר כן לנסותו , הישמור מצותיו בדבר המלחמה , או יקל בעניו כאשר הקל בהם שאול ) :
<b style="color: gray;">מצודת ציון</b> <b>צעדה .</b> מלשון צעד ופסיעה : <b>תחרץ .</b> תנענע ממקומך להלחם , כמו ( שמות יא ז ) : לא יחרץ כלב לשונו , ופירושו : לא נעה לשונו לנבוח :
<b style="color: gray;">מלבי"ם פירוש המילות</b> <b>ויהי</b> וצוהו בל יחל להכות עד <b>ישמע קול צעדה בראשי הבכאים,</b> והיה בזה אם לימוד הדרך הקרוב לנצח בתחבולות מלחמה, שאחר שנפל עליהם בפעם הראשון בצד של אחריהם בודאי נשמרו עתה בצד הזה והעמידו שם גבורי חיל ולכן טוב שיפול עתה מן הצד, ושיחל ההכאה בעת ישב הרוח בין הבכאים והאלנות שיחשבו כי יש מחנה וחיל בין הבכאים ויתבהלו משני הצדדים, מלבד מה שהיה בזה ענין השגחיי שיצא ה' להכות במחנה האויב והשמיע קול צעדה עד שהיה נס וטבע יחד, וחוץ מזה בא לנסות את דוד בדבר אשר לא עמד בו שאול ולא המתין על שמואל ובעבור זה נלקח המלוכה ממנו ודוד שמר מצוה ולא בטח על גבורתו וא''ל <b>אז תחרץ כי אז יצא ה'</b> כי ההשגחה דבקה עם האמונה והנס דבק עם הבוטח, והגם שבפעם הראשון נצחם בדרך הטבע האמין בה' כי עתה לא יכם רק אם יצא ה' לפניו, ולכן <b>ויכם מגבע</b> וכו' :
<h3>{כה}</h3>
וַיַּ֤עַשׂ דָּוִד֙ כֵּ֔ן כַּאֲשֶׁ֥ר צִוָּ֖הוּ יְהוָ֑ה וַיַּךְ֙ אֶת־פְּלִשְׁתִּ֔ים מִגֶּ֖בַע עַד־בֹּאֲךָ֥ גָֽזֶר׃
<b style="color: gray;">מצודת דוד</b> <b>מגבע .</b> בדרך נוסם מגבע עד בואך גזר , רוצה לומר ; עד אשר תבוא אל גזר , כלומר עד המקונם שבאים בה לגזר , וכאלו ידבר עם מי שמכיר המקום , וכמוהו הרבה במקרא :
<h2>שמואל ב פרק-ו</h2>
<h3>{א}</h3>
וַיֹּ֨סֶף ע֥וֹד דָּוִ֛ד אֶת־כָּל־בָּח֥וּר בְּיִשְׂרָאֵ֖ל שְׁלֹשִׁ֥ים אָֽלֶף׃
<b style="color: gray;">רש"י</b> <b>ויוסף עוד דוד .</b> לאסוף : <b>את כל בחור בישראל שלשים אלף .</b> לפי שנאספו עליו כשהמליכוהו בחברון , וזו היתה אסיפה שניה , לכך נאמר ויוסף עוד :
<b style="color: gray;">מצודת דוד</b> <b>ויוסף עוד .</b> לפי שהיו רבים נאספים אליו מעת המלכו , לזה אמר שהוסיף עוד לאסוף אליו את הנבחרים בישראל , להעלות הארון :
<b style="color: gray;">מלבי"ם פירוש המילות</b> <b>ויוסף עוד דוד את כל בחור,</b> בד''ה (א' יג, ב') מבואר ששלח לקבץ אליו את זקני ישראל להעלות הארון. וכפי הנראה לא כולם הלכו רק כל עיר ועיר שלחו זקניהם ושופטיהם הם היו הבחורים והנבחרים שאמר <b>את כל בחור בישראל,</b> והיו <b>שלשים אלף</b>. וחכמינו זכרונם לברכה במדרש (במ''ר ד, כ') ובירושלמי (סנהדרין פ''י ה''ב) אמרו שסמך תשעים אלף זקנים באותו יום. (דרשוהו ממ''ש את כל בחור) דעתם שכל עדה שלחה בית דין של שלשה, ואם כן משלשים אלף מובחרים של הערים היו תשעים אלף זקנים :
<h3>{ב}</h3>
וַיָּ֣קָם ׀ וַיֵּ֣לֶךְ דָּוִ֗ד וְכָל־הָעָם֙ אֲשֶׁ֣ר אִתּ֔וֹ מִֽבַּעֲלֵ֖י יְהוּדָ֑ה לְהַעֲל֣וֹת מִשָּׁ֗ם אֵ֚ת אֲר֣וֹן הָאֱלֹהִ֔ים אֲשֶׁר־נִקְרָ֣א שֵׁ֗ם שֵׁ֣ם יְהוָ֧ה צְבָא֛וֹת יֹשֵׁ֥ב הַכְּרֻבִ֖ים עָלָֽיו׃
<b style="color: gray;">רש"י</b> <b>מבעלי יהודה .</b> היא קרית יערים ; כמו שנאמר ביהושע ( טו ט ) : ותאר הגבול ועלה בעלה היא קרית יערים , וכן בדברי הימים ( יג ו ) : <b>ויעל דוד וכל ישראל בעלתה היא קרית יערים .</b> ו'בעל' לשון 'מישור' : <b>ויקם וילך דוד וגו' מבעלי יהודה .</b> שנאספו שם להעלות משם את הארון וגו' : <b>אשר נקרא שם שם .</b> אשר נקרא לו לארון שם , ומהו השם , שהיה שם ה' צבאות עליו :
<b style="color: gray;">מצודת דוד</b> <b>מבעלי יהודה להעלות וגו' .</b> מקרא קצר הוא , ורוצה לומר : שהלכו מבעלי יהודה אשר באו שמה להעלות משם וכו' : <b>אשר נקרא שם .</b> אשר נקרא עליו שם , וחזר ומפרש מהו השם , ואמר : שם ה' צבאות יושב הכרובים , הוא הנקרא עליו :
<b style="color: gray;">מצודת ציון</b> <b>מבעלי .</b> היא קרית יערים , וכמו שכתוב ( יהושע טו ט ) : בעלה היא קרית יערים :
<b style="color: gray;">מלבי"ם פירוש המילות</b> <b>וילך דוד וכל העם אתו מבעלי יהודה</b> היא קרית יערים שנקראת בעלה ומשם לא שלחו זקנים מובחרים רק הלכו כולם, וזה שכתוב <b>וכל העם מבעלי יהודה אשר נקרא שם</b> זה כדמות הקדמה אל החטא שחטאו שבעבורו פרץ ה' פרץ בעוזה, שאחר שהארון נקרא בשם, <b>ששם ה' צבאות יושב עליו על הכרובים,</b> באופן שהכרובים הם מרכבה לשם ה' השוכן עליהם בקדש, ראוי שנושאי הארון ידמו אל נושאי המרכבה העליונה אשר דמות פניהם פני אדם, ולא ינשאו על שור וחמור, וכן צריך מטעם זה שיהיו לו נושאים מיוחדים שהם שבט לוי אשר בם בחר ה' והם שגו בזה כמו שיתבאר :
<h3>{ג}</h3>
וַיַּרְכִּ֜בוּ אֶת־אֲר֤וֹן הָֽאֱלֹהִים֙ אֶל־עֲגָלָ֣ה חֲדָשָׁ֔ה וַיִּשָּׂאֻ֔הוּ מִבֵּ֥ית אֲבִינָדָ֖ב אֲשֶׁ֣ר בַּגִּבְעָ֑ה וְעֻזָּ֣א וְאַחְי֗וֹ בְּנֵי֙ אֲבִ֣ינָדָ֔ב נֹהֲגִ֖ים אֶת־הָעֲגָלָ֥ה חֲדָשָֽׁה׃
<b style="color: gray;">רש"י</b> <b>אל עגלה חדשה .</b> טעה בדבר שאפילו תינוקות של בית רבן יודעין אותו , כי עבודת הקדש עליהם בכתף ישאו ( במדבר ז ט ) , ולפי שאמר ( תהלים קיט נד ) : זמירות היו לי חקיך בבית מגורי , נענש לבא לידי כך , ומת עוזא על ידו , לפיכך כשהביאו מבית עובד , הביאו בכתף , שנאמר ( בדברי הימים א טו יב יג ) : <b>ויאמר להם אתם ראשי האבות ללוים התקדשו אתם ואחיכם והעליתם את ארון וגו' .</b> כי למבראשונה לא אתם פרץ ה' אלהינו בנו כי לא דרשנוהו כמשפט :
<b style="color: gray;">מצודת דוד</b> <b>וישאוהו .</b> על ידי הבקר אשר משכו העגלה : <b>את העגלה .</b> רוצה לומר : נהגו הבקר המושכים את העגלה :
<b style="color: gray;">מצודת ציון</b> <b>אל עגלה .</b> על עגלה :
<b style="color: gray;">מלבי"ם פירוש המילות</b> <b>וירכיבו</b> ספר ששש הנה שנא ה' מה שפגמו בקדושת הארון, {{{א}}} <b>שהרכיבו אותו אל עגלה חדשה וישאוהו,</b> תחת שהתורה צותה שינשא בכתף, ומ''ש <b>מבית אבינדב</b> מוסב על העגלה שהעגלה היתה מבית אבינדב רצה לומר קנין כספו, (ובזה אינו כפול עם מ''ש בפסוק ד' וישאוהו מבית אבינדב), {{{ב}}} <b>ועזא ואחיו נהגים את העגלה</b> והיה להם ללמוד מן הפלשתים שלא נהגו העגלה רק הפרות כוונו הדרך מעצמם :
<h3>{ד}</h3>
וַיִּשָּׂאֻ֗הוּ מִבֵּ֤ית אֲבִֽינָדָב֙ אֲשֶׁ֣ר בַּגִּבְעָ֔ה עִ֖ם אֲר֣וֹן הָאֱלֹהִ֑ים וְאַחְי֕וֹ הֹלֵ֖ךְ לִפְנֵ֥י הָאָרֽוֹן׃
<b style="color: gray;">רש"י</b> <b>עם ארון האלהים .</b> הרי זה מקרא קצר , והם באים עם ארון האלהים :
<b style="color: gray;">מצודת דוד</b> <b>וישאוהו וגו' עם ארון .</b> רוצה לומר : הבקר נשאו העגלה עם הארון אשר עליו : <b>לפני הארון .</b> להנהיג את הבקר , אבל עוזא הלך מצד הארון , ולזה חזר וכתבו , לומר שאחיו לבד הלך לפני הארון ולא עוזא , ולזה הרגיש הוא אשר שמטו הבקר להארון , ואחיו לא הרגיש :
<b style="color: gray;">מלבי"ם פירוש המילות</b> {{{ג}}} <b>וישאהו מבית אבינדב</b> שעוזא ואחיו נשאוהו מן הבית אל העגלה בכתף והיה ראוי שינשא על כל פנים על ידי לוים כדינו, לא על ידי זרים, {{{ד}}} עם ארון האלהים רצה לומר שלא נשאוהו במוטות כדינו רק נשאו עם הארון עצמו שאחזו בו ועל ידו נשאוהו לא על ידי מוטות ממצעים בינו ובין ידיהם ונגעו בארון וזה אסור וכמ''ש בד''ה (א' טו, טו) וישאוהו בכתפם במוטות עליהם. {{{ה}}} <b>ואחיו הולך לפני הארון</b> ואחוריו אל הארון וזה בזיון וקצף ושרי פלשתים נשמרו מזה והלכו אחריו לא לפניו :
<h3>{ה}</h3>
וְדָוִ֣ד ׀ וְכָל־בֵּ֣ית יִשְׂרָאֵ֗ל מְשַֽׂחֲקִים֙ לִפְנֵ֣י יְהוָ֔ה בְּכֹ֖ל עֲצֵ֣י בְרוֹשִׁ֑ים וּבְכִנֹּר֤וֹת וּבִנְבָלִים֙ וּבְתֻפִּ֔ים וּבִמְנַֽעַנְעִ֖ים וּֽבְצֶלְצֶלִֽים׃
<b style="color: gray;">רש"י</b> <b>בבל עצי ברושים .</b> שמתקנים מהם כלי זמר :
<b style="color: gray;">מצודת דוד</b> <b>לפני ה' .</b> לפני ארון ה' : <b>בכל עצי ברושים .</b> בכלי שיר העשויים מעצי ברושים :
<b style="color: gray;">מצודת ציון</b> <b>משחקים .</b> שמחים : <b>ובכנרות ובנבלים ובתפים .</b> שמות כלי שיר : <b>ובמנענעים .</b> הוא מכלי הנגון , יעורר האדם להניע גופו ולרקד : <b>ובצלצלים .</b> הם שני כלי נחושת , ומקישין זה בזה ומשמיעים קול גדול , ובמשנה ( תמיד פרק ז משנה ג ) : הקיש בן ארזא בצלצל , וכן ( תהלים קנ ה ) : בצלצלי שמע :
<b style="color: gray;">מלבי"ם פירוש המילות</b> {{{ו}}} <b>ודוד</b> וכו' וגם בזה לא עשו כראוי בשתים, {{{א}}} שהיו <b>משחקים</b> דרך שחוק לא כשמחים ברעדה, {{{ב}}} שלא היה על ידי כלי שיר המיוחדים לעבודה ולא על ידי הלוים המיועדים לזה רק <b>כל בית ישראל כלו ובכל עצי ברושים</b> רצה לומר בכל מיני כלי זמר :
<h3>{ו}</h3>
וַיָּבֹ֖אוּ עַד־גֹּ֣רֶן נָכ֑וֹן וַיִּשְׁלַ֨ח עֻזָּ֜א אֶל־אֲר֤וֹן הָֽאֱלֹהִים֙ וַיֹּ֣אחֶז בּ֔וֹ כִּ֥י שָׁמְט֖וּ הַבָּקָֽר׃
<b style="color: gray;">רש"י</b> <b>כי שמטו הבקר .</b> כי שמטוהו הבקר ונענעוהו , וכן תרגם יונתן : ארי מרגוהי תוריא ; כמו שמתרגם ( דברים יט ה ) : ונדחה ידו בגרזן , ותתמריג ידיה בפרזלא :
<b style="color: gray;">מצודת דוד</b> <b>וישלח עוזה .</b> הושיט את ידו : <b>כי שמטו הבקר .</b> נענעוהו ממקומו וחשב עוזה שיפול מן העגלה :
<b style="color: gray;">מצודת ציון</b> <b>נכון .</b> שם מקום . ובדברי הימים ( יג ט ) אמר : כידון , והיא היא , ובשתי השמות נקראה ( ראה סוטה לה ב ) : <b>שמטו .</b> ענין הזזה מן המקום , כמו ( מלכים ב ט לג ) : ויאמר שמטוה :
<b style="color: gray;">מלבי"ם פירוש המילות</b> <b>ויבואו</b> אחר ששגו בכל אלה הוסיף עוזא לפשוע במה <b>ששלח ידו לאחוז בארון</b> בחשבו שצריך סמך בל יתמוטט והיה לו לדעת כי ה' השוכן בו נושא לא נישא ואמרו חכמינו זכרונם לברכה (סוטה לה.) נושאיו נשא את עצמו לא כ''ש, והסבה לזה היתה <b>כי שמטו הבקר</b> מתחת העגלה, והיה לו להבין שזה היה משאתם ופחדם :
<h3>{ז}</h3>
וַיִּֽחַר־אַ֤ף יְהוָה֙ בְּעֻזָּ֔ה וַיַּכֵּ֥הוּ שָׁ֛ם הָאֱלֹהִ֖ים עַל־הַשַּׁ֑ל וַיָּ֣מָת שָׁ֔ם עִ֖ם אֲר֥וֹן הָאֱלֹהִֽים׃
<b style="color: gray;">רש"י</b> <b>על השל .</b> על השגגה , שהיה לו לדרוש קל וחומר , נושאיו נשא בירדן , הוא עצמו לא כל שכן :
<b style="color: gray;">מצודת דוד</b> <b>ויחר .</b> על מיעוט האמנתו בה' , לחשוב שיפול ארונו לארץ : <b>על השל .</b> על המעשה שעשה בשגגה , וכאלו שכח שארון ה' הוא : <b>עם ארון .</b> סמוך להארון :
<b style="color: gray;">מצודת ציון</b> <b>השל .</b> ענין שכחה ושגגה , וכן ( לעיל ג כז ) : לדבר אתו בשלי :
<b style="color: gray;">מלבי"ם פירוש המילות</b> <b>ויכהו על השל וימת שם עם ארון האלהים</b> שיעורו <b>ויכהו וימת שם על השל עם ארון האלהים</b> על ששל ושכח קדושת הארון ופחד ה' בעודו עם ארון האלהים, וזה חטא גדול מנשוא השוכח יראת המלך בעודו עומד לפניו :
<h3>{ח}</h3>
וַיִּ֣חַר לְדָוִ֔ד עַל֩ אֲשֶׁ֨ר פָּרַ֧ץ יְהוָ֛ה פֶּ֖רֶץ בְּעֻזָּ֑ה וַיִּקְרָ֞א לַמָּק֤וֹם הַהוּא֙ פֶּ֣רֶץ עֻזָּ֔ה עַ֖ד הַיּ֥וֹם הַזֶּֽה׃
<b style="color: gray;">מצודת דוד</b> <b>ויחר לדוד .</b> על עצמו חרה , כדרך המיצר ונבהל , וכן ( שמואל א טו יא ) : ויחר לשמואל : <b>על אשר פרץ .</b> בעבור דאגת הפרץ :
<b style="color: gray;">מצודת ציון</b> <b>פרץ .</b> ענין שבר :
<b style="color: gray;">מלבי"ם פירוש המילות</b> <b>ויחר לדוד</b> מזה הבין דוד כי לא הזהרו בכבוד הארון כראוי וחרה לו על עצמו, כי זה ההבדל בין <b>ויחר אף</b> שיוצא לזולתו, ובין <b>חרה לו</b> ששב אל עצמו כמו (בראשית ד' ה') ויחר לקין ויפלו פניו, ואמרו חכמינו זכרונם לברכה (סוטה שם) שנשתנו פניו כחררה :
<h3>{ט}</h3>
וַיִּרָ֥א דָוִ֛ד אֶת־יְהוָ֖ה בַּיּ֣וֹם הַה֑וּא וַיֹּ֕אמֶר אֵ֛יךְ יָב֥וֹא אֵלַ֖י אֲר֥וֹן יְהוָֽה׃
<b style="color: gray;">מצודת דוד</b> <b>את ה' .</b> את ארון ה' , כי חשב שאי אפשר להיות נזהר בקדושתו :
<b style="color: gray;">מלבי"ם פירוש המילות</b> <b>ויירא דוד את ה' ביום ההוא,</b> פי' דוד עבד תמיד מאהבה ומשמחה ועבודה כזאת תריק על בעליה שפע החסד והרחמים טוב ושמחה, ועתה ביום ההוא שחרד מפחד העונש שחל על עוזא, נפל ממדרגת האהבה אל מדרגת יראת העונש שהיא מדרגה פחותה, וע''כ אמר <b>איך יבא אלי ארון ה',</b> אם באשר הרגיש כי נפל ממדרגתו, אם באשר ראה שמתנהג עם הקרב אל ארון עוזו בדין ובפחד, וכל הקרב אל קדושתו ימות. ולכן, (י) <b>ולא אבה דוד</b> וכו' <b>ויטהו בית עובד אדום</b> שהיה לוי וראוי שהוא יעמוד לפני הארון :
<h3>{י}</h3>
וְלֹֽא־אָבָ֣ה דָוִ֗ד לְהָסִ֥יר אֵלָ֛יו אֶת־אֲר֥וֹן יְהוָ֖ה עַל־עִ֣יר דָּוִ֑ד וַיַּטֵּ֣הוּ דָוִ֔ד בֵּ֥ית עֹבֵֽד־אֱד֖וֹם הַגִּתִּֽי׃
<b style="color: gray;">רש"י</b> <b>עובד אדום .</b> לוי היה , כמו שכתוב בדברי הימים ( א טו יח ) , ומן השוערים היה ( שם ) :
<b style="color: gray;">מצודת דוד</b> <b>ויטהו .</b> נטה אותו מדרך עיר דוד , אל בית עובד אדום :
<b style="color: gray;">מצודת ציון</b> <b>על עיר דוד .</b> אל עיר דוד : <b>הגתי .</b> היה מתגורר בגת , אבל היה לוי ומן השוערים , כמו שנאמר בדברי הימים ( טו כד ) :
<h3>{יא}</h3>
וַיֵּשֶׁב֩ אֲר֨וֹן יְהוָ֜ה בֵּ֣ית עֹבֵ֥ד אֱדֹ֛ם הַגִּתִּ֖י שְׁלֹשָׁ֣ה חֳדָשִׁ֑ים וַיְבָ֧רֶךְ יְהוָ֛ה אֶת־עֹבֵ֥ד אֱדֹ֖ם וְאֶת־כָּל־בֵּיתֽוֹ׃
<b style="color: gray;">רש"י</b> <b>ויברך ה' וגו' .</b> אשתו ושמונה כלותיה ילדו ששה בנים בכרס אחד , שנאמר ( דברי הימים-א כו ו ח ) : ופעלתי השמיני ; ששים ושנים לעובד אדום :
<b style="color: gray;">מצודת ציון</b> <b>וישב .</b> ענין עכבה :
<b style="color: gray;">מלבי"ם פירוש המילות</b> <b>וישב</b> אולם מעתה נעשה הארון מקור למי החסד והטובה לכל הקרב אליו, וזה נראה משתי פנים, {{{א}}} <b>וישב ארון ה' בית עובד אדום הגתי</b> ישב אצלו ביחד עם כל בני ביתו ולא הוזק אחד מהם, ובד''ה (א' יג, יד) פי' <b>וישב ארון האלהים עם בית עובד אדום בביתו,</b> רצה לומר עם כל בני ביתו ביחד, ופה רמז במ''ש בית עובד בלא ב' השימוש, {{{ב}}} כי הפיץ מי הברכה מדליו, <b>ויברך ה'</b> תחלה <b>את עבד אדום</b> בעצמו בקניניו ובנכסיו <b>ואת אשתו</b> ואחר כך ברך גם <b>את כל ביתו</b> כמו שאמרו חכמינו זכרונם לברכה (ברכות סג <b>:</b> ) שכל כלותיו ילדו ששה בכרס אחד :
<h3>{יב}</h3>
וַיֻּגַּ֗ד לַמֶּ֣לֶךְ דָּוִד֮ לֵאמֹר֒ בֵּרַ֣ךְ יְהוָ֗ה אֶת־בֵּ֨ית עֹבֵ֤ד אֱדֹם֙ וְאֶת־כָּל־אֲשֶׁר־ל֔וֹ בַּעֲב֖וּר אֲר֣וֹן הָאֱלֹהִ֑ים וַיֵּ֣לֶךְ דָּוִ֗ד וַיַּעַל֩ אֶת־אֲר֨וֹן הָאֱלֹהִ֜ים מִבֵּ֨ית עֹבֵ֥ד אֱדֹ֛ם עִ֥יר דָּוִ֖ד בְּשִׂמְחָֽה׃
<b style="color: gray;">מצודת דוד</b> <b>בעבור ארון האלהים .</b> אשר יושב בביתו כי קודם לזה לא בא לכלל ברכה הזאת : <b>עיר דוד .</b> לעיר דוד , והיא ציון : <b>ויזבח .</b> אחר כל ששת הצעדים :
<b style="color: gray;">מלבי"ם פירוש המילות</b> <b>ויגד למלך דוד לאמר ברוך ה'</b> וכו', ספרו לו מה שהוא הראיה העקרית שברך את כל בני ביתו <b>בעבור ארון האלהים</b> פי' חכמינו זכרונם לברכה במכלתא שמפני שהיו אומרים שהארון ממית הראה להם ה' שיש בו ברכה, דייקו זה ממלת בעבור, כי יש הבדל בין בעבור ובין בגלל, שמלת בגלל מציין הסבה הקודמת ומלת בעבור מציין הסבה המאוחרת, וכפי חוקי הלשון היה לו לומר בגלל ארון האלהים, כמו (בראשית ל, כז) ויברכני ה' בגללך היינו בסבתך, ולכן פי' שבאמת לא היתה הברכה בגלל הארון דהיינו בסבתו, שאז לא היה חל הברכה רק על בעל הבית לבדו שעסק עמו ושרת לפניו לא על בני ביתו, ומזה ראה שהיה הברכה בעבור הארון ותועלתו, להסיר ממנו דבת עם שהוא ממית בשבט עברתו, ולהראות שאך טוב וחסד ירדוף לכל הקרב אליו ואף למי ששוכן בגבולו, ושיקח דוד ראיה להעלותו אל עיר דוד. ולכן <b>ויעל</b> וכו' <b>בשמחה</b> לא ביראה ופחד רק באהבה ושמחה כי ראה שהחסד גובר בו, (וגם לא העלהו בשחוק כבפעם הא' רק בשמחה של מצוה) :
<h3>{יג}</h3>
וַיְהִ֗י כִּ֧י צָעֲד֛וּ נֹשְׂאֵ֥י אֲרוֹן־יְהוָ֖ה שִׁשָּׁ֣ה צְעָדִ֑ים וַיִּזְבַּ֥ח שׁ֖וֹר וּמְרִֽיא׃
<b style="color: gray;">מצודת ציון</b> <b>צעדו .</b> פסעו והלכו : <b>ומריא .</b> שור פטם , וכן ( מלכים א א ט ) : צאן ובקר ומריא :
<b style="color: gray;">מלבי"ם פירוש המילות</b> <b>ויהי כי צעדו</b> וכו' ובד''ה (ב' ט''ו כ''ו) כתוב ויהי בעזור האלהים את הלוים נושאי ארון ברית ה' ויזבחו שבעה פרים ושבעה אלים, ופי' חכמינו זכרונם לברכה (סוטה לה <b>:</b> ) שעל כל ששה צעדים הקריבו שור ומריא, ועל כל סדר שהשלימו ששה פעמים ששה הקריבו שבעה פרים ושבעה אלים, וכפי זה היו מכוונים ועולים נגד שם של מ''ב שהיה מונח בארון שמקומו הוא בתפארת ישראל שהוא נושא ארון הברית כידוע, ועל כל ששה צעדים נשלם סדר א' והקריבו שור ומריא למלא השביעי בקדש, ובכל ששה סדרים נשלם ההיקף והקריבו ז' וז' להשלים ההיקף כידוע :
<h3>{יד}</h3>
וְדָוִ֛ד מְכַרְכֵּ֥ר בְּכָל־עֹ֖ז לִפְנֵ֣י יְהוָ֑ה וְדָוִ֕ד חָג֖וּר אֵפ֥וֹד בָּֽד׃
<b style="color: gray;">רש"י</b> <b>מכרכר .</b> מרקד : <b>אפוד בד .</b> מעיל בוץ , פורציינ''ט בלע''ז , ויונתן תרגם : כרדוט ; וכן תרגם יונתן 'מעילים' דתמר אחות אבשלום ( לקמן יג יח ) , כרדוטין :
<b style="color: gray;">מצודת דוד</b> <b>אפוד בד .</b> מלבוש עשוי כדמות האפוד של כהן גדול , והיתה מיוחדת להאנשים המתבודדים בעבודת ה' , וכן בשמואל נאמר ( שמואל א ב יח ) : ושמואל וגו' חגור אפוד בד , ודוד הלבישו בעת העלאת הארון :
<b style="color: gray;">מצודת ציון</b> <b>מכרכר .</b> ענין רקידה של שמחה , ודוגמתו ( ישעיהו סו כ ) : בפרדים ובכרכרות : <b>בכל עוז .</b> בכל כח :
<b style="color: gray;">מלבי"ם פירוש המילות</b> <b>ודוד</b> כו' בטל כבודו מפני כבוד ה' בג' ענינים, {{{א}}} בגופו <b>שכרכר</b> ורץ <b>בכל עז לפני ארון ה',</b> {{{ב}}} במלבושיו שהיה <b>חגור אפוד בד</b> כלבוש הכהנים ועובדי ה' לא לבוש מלכות שלא להראות גאוה לפני ה', ובשני אלה התיחד דוד מן העם, כי לפי גדולתו צריך הוא להראות הכנעה לפני הבורא כמ''ש (ברכות לד <b>:</b> ) המלך כיון שכורע שוב אינו זוקף, ועל זה אמר <b>ודוד,</b> {{{ג}}} מה שהשתתף עם כלל ישראל. שעל זה אמר, (טו) <b>ודוד וכל בית ישראל מעלים את ארון ה' בתרועה ובקול שופר</b> לעורר שמחה וגיל :
<h3>{טו}</h3>
וְדָוִד֙ וְכָל־בֵּ֣ית יִשְׂרָאֵ֔ל מַעֲלִ֖ים אֶת־אֲר֣וֹן יְהוָ֑ה בִּתְרוּעָ֖ה וּבְק֥וֹל שׁוֹפָֽר׃
<h3>{טז}</h3>
וְהָיָה֙ אֲר֣וֹן יְהוָ֔ה בָּ֖א עִ֣יר דָּוִ֑ד וּמִיכַ֨ל בַּת־שָׁא֜וּל נִשְׁקְפָ֣ה ׀ בְּעַ֣ד הַחַלּ֗וֹן וַתֵּ֨רֶא אֶת־הַמֶּ֤לֶךְ דָּוִד֙ מְפַזֵּ֤ז וּמְכַרְכֵּר֙ לִפְנֵ֣י יְהוָ֔ה וַתִּ֥בֶז ל֖וֹ בְּלִבָּֽהּ׃
<b style="color: gray;">מצודת דוד</b> <b>ותבז לו בלבה .</b> בזתה אותו בלבה , כי חשבה שאין זה מדרך המלך , ואף לפני הארון :
<b style="color: gray;">מצודת ציון</b> <b>נשקפה .</b> ענין הבטה , כמו ( בראשית כו ח ) : וישקף אבימלך : <b>בעד החלון .</b> דרך החלון . וכן ( מלכים ב א ב ) : בעד השבכה : <b>מפזז .</b> גם הוא ענין רקוד , ומשונה ממנה קצת , ויתכן שהוא ענין מהירות הרקוד , ודוגמתו ( שבת פח א ) : עמא פזיזא :
<b style="color: gray;">רלב"ג</b> והנה מרוב השמחה היה דוד מרקד ומפזז לפני ה' כאילו לא היה מלך ולזה בזתהו בלבה מיכל בת שאול והנה לתת תודה לש''י הקריב דוד כמה קרבנות אז בהוליך הלוים ארון ברית ה' ובסוף הענין בבא ארון ה' למקומו אשר הכין לו דוד העלה עולות ושלמים לכבוד השם ית' לפי מה שאפשר ואחר זה ברך דוד את העם בשם ה' צבאות ונתן לכל אחד מנה יפה לאכול ולשתות , והנה אשפר אחד הרצון בו לפי מה שבארו ז''ל אחד מששה בפר ולפי הפשט נראה שהיתה מנה יפה נהוגה לתת לאיש אחד בסעודות הגדולות וענינו מענין שפרה עלי והאל''ף נוסף ר''ל שהיתה המנה הזאת בתכלית היופי לפי המנות הנהוגות לתת כמו אלו המנות הגדולות הנהוגות לתת לאורחים הבאים אצלם :
<b style="color: gray;">מלבי"ם פירוש המילות</b> <b>והיה ארון ה'</b> מספר כי מיכל בת שאול מהיותה למודה בבית אביה שהיה כבודם חשוב בעיניהם מכבוד המקום, לא הרגישה בדבר הארון הבא ובכבוד ה' אשר לפניו ישמח מלך, רק יפלח חץ כבודה על כבוד בעלה הנגרע בערכו לעיניה כפי דעתה, וזה היה ההבדל בין בית שאול ובית דוד :
<h3>{יז}</h3>
וַיָּבִ֜אוּ אֶת־אֲר֣וֹן יְהוָ֗ה וַיַּצִּ֤גוּ אֹתוֹ֙ בִּמְקוֹמ֔וֹ בְּת֣וֹךְ הָאֹ֔הֶל אֲשֶׁ֥ר נָטָה־ל֖וֹ דָּוִ֑ד וַיַּ֨עַל דָּוִ֥ד עֹל֛וֹת לִפְנֵ֥י יְהוָ֖ה וּשְׁלָמִֽים׃
<b style="color: gray;">מצודת דוד</b> <b>במקומו .</b> במקום שהכין לו , והוא בתוך האהל וגו' :
<b style="color: gray;">מצודת ציון</b> <b>ויציגו .</b> העמידו , כמו ( בראשית ל לח ) : ויצג את המקלות : <b>אשר נטה .</b> אשר פרש :
<b style="color: gray;">מלבי"ם פירוש המילות</b> <b>ויעל דוד</b> מתוך שמחה של מצוה התעורר לעבוד העבודה בעצמו, ולהעלות עולות ושלמים להמשיך שפע רצון וכן הריקו עליו ברכה עד שמברכתו ברך את העם, אם ברכה נפשיית בשם ה' צבאות ואם שפע גשמיית, כי.
<h3>{יח}</h3>
וַיְכַ֣ל דָּוִ֔ד מֵהַעֲל֥וֹת הָעוֹלָ֖ה וְהַשְּׁלָמִ֑ים וַיְבָ֣רֶךְ אֶת־הָעָ֔ם בְּשֵׁ֖ם יְהוָ֥ה צְבָאֽוֹת׃
<h3>{יט}</h3>
וַיְחַלֵּ֨ק לְכָל־הָעָ֜ם לְכָל־הֲמ֣וֹן יִשְׂרָאֵל֮ לְמֵאִ֣ישׁ וְעַד־אִשָּׁה֒ לְאִ֗ישׁ חַלַּ֥ת לֶ֙חֶם֙ אַחַ֔ת וְאֶשְׁפָּ֣ר אֶחָ֔ד וַאֲשִׁישָׁ֖ה אֶחָ֑ת וַיֵּ֥לֶךְ כָּל־הָעָ֖ם אִ֥ישׁ לְבֵיתֽוֹ׃
<b style="color: gray;">רש"י</b> <b>ואשפר .</b> אחד מששה בפר ( פסחים לו ב ) : <b>אשישה אחת .</b> גרבא דחמרא ( שם ) :
<b style="color: gray;">מצודת דוד</b> <b>לכל העם .</b> הבאים עם הארון : <b>לאיש .</b> רצה לומר : לכל אחד , בין איש ובין אשה :
<b style="color: gray;">מצודת ציון</b> <b>המון .</b> עם רב : <b>חלת .</b> לחם השלם תקרא חלה : <b>ואשפר .</b> רוצה לומר מנה יפה בשר , והוא מלשון ( בראשית מט כא ) : הנותן אמרי שפר : <b>ואשישה .</b> שם כלי ישימו בה היין , כמו ( שיר השירים ב ה ) : <b>סמכוני באשישות .</b> ורוצה לומר הכלי עם היין :
<b style="color: gray;">מלבי"ם פירוש המילות</b> <b>ויחלק לכל העם</b> היינו לאותם שהיו נועדים ללכת עם הארון, ומוסיף גם <b>לכל המון ישראל</b> שנמצאו שם במקרה, ומוסיף גם <b>מאיש ועד אשה</b> וכו' :
<h3>{כ}</h3>
וַיָּ֥שָׁב דָּוִ֖ד לְבָרֵ֣ךְ אֶת־בֵּית֑וֹ וַתֵּצֵ֞א מִיכַ֤ל בַּת־שָׁאוּל֙ לִקְרַ֣את דָּוִ֔ד וַתֹּ֗אמֶר מַה־נִּכְבַּ֨ד הַיּ֜וֹם מֶ֣לֶךְ יִשְׂרָאֵ֗ל אֲשֶׁ֨ר נִגְלָ֤ה הַיּוֹם֙ לְעֵינֵ֨י אַמְה֣וֹת עֲבָדָ֔יו כְּהִגָּל֥וֹת נִגְל֖וֹת אַחַ֥ד הָרֵקִֽים׃
<b style="color: gray;">רש"י</b> <b>אחד הרקים .</b> ( תרגום : ) חד מן סריקיא ( לשון תרגום יונתן ) :
<b style="color: gray;">מצודת דוד</b> <b>וישב דוד .</b> לאחר שחלק לכל העם וגו' , אחר הברכה שברכם בשם ה' , שב לברך גם אנשי ביתו : <b>מה נכבד .</b> מה מאד נעשית היום מכובד בעיני כל , ובדרך לעג אמרה כן , כאלו אמרה מאוד נעשית מבוזה בעיני כל : <b>אשר נגלה היום .</b> על אשר בהכרכר היה נגלה מה מבשר הגוף , ואמהות עבדיו רואות , וכדרך הרקים שאינם חוששים לכסות בשר גופן לבל יראה :
<b style="color: gray;">מצודת ציון</b> <b>אמהות .</b> שפחות : <b>הרקים .</b> אנשים הרקים מכל מעלה :
<b style="color: gray;">רלב"ג</b> והנה מיכל בת שאול דברה שלא כהוגן אל המלך ונתבאר מדברי דוד שמה שעשה עשה כהוגן לכבוד הש''י והמשיך בדבריו מה שהכאיב לבה בו כי זה הגמול היה ראוי לה על מה שהטיחה דברים כנגד דוד ר''ל מה שאמר שבחר הש''י בו מאביה ומכל בית אביה והיה מפרי דבריה שאמר לה דוד וכללה עם האמהות ולזה אמר ועם האמהות אשר אמרת עמם אכבדה וכבר אמר והודה שכבר רמז בזה המאמר אל מיכל מה שאמר אחר זה ולמיכל בת שאול לא היה לה ולד עד יום מותה כאילו יאמר שזה המאמר היה סבה להמנע ממנה פרי בטן כי לא אהב אותה דוד באופן שהיה אוהב אותה קודם זה :
<b style="color: gray;">מלבי"ם פירוש המילות</b> <b>וישב דוד</b> גם זה מגלה צדקתו שאחר שהשפיע לכל העם פנה אל ביתו. <b>ותאמר מה נכבד היום</b> רצה לומר כי הכבוד יתראה על ידי האותות שבם יציינו את הכבוד, וזה יהיה אם מצד המכבדים אם מצד המתכבד, והתלוננה עליו כי הקל בכבוד מלכותו מצד שני אלה. אם מצד המכבדים, לא יקרבו אל המלך רק שריו וגדולים, לא הפחותים בעם, הם יתחבאו מפניו ויעמדו מרחוק, ועל זה אמר <b>מה נכבד היום מלך ישראל אשר נגלה לעיני אמהות עבדיו,</b> אם מצד המתכבד, המלך לא יתראה כהדיוט רק לבוש לבוש מלכות ועליו יציץ נזרו, ומתנשא על הכסא, לא לבוש אפוד מפזז ומכרכר, ועל זה אמר <b>כהגלות נגלות אחד הרקים,</b> ודייקה לאמר מה נכבד <b>היום</b> אשר נגלה <b>היום,</b> כי יש מלכים שמנהגם להמצא תמיד בין העם וזה כבודם, לא כן אתה שאינך רגיל בכך תמיד רק היום עשית זאת, וזה שכתוב <b>מה נכבד היום</b>. וגם שלפעמים יצטרך המלך להיות יוצא ובא בין העם לצורך שעה, כמו בעת מיתת אבנר שהלך בין העם להפיס דעתם, וכן בעת מלחמה יתראה לפני כל בני החיל להלהיב לבבם לקראת נשק וכדומה, לא כן היום שלא היה הדבר נחוץ, וזה שכתוב <b>אשר נגלה היום :</b>
<h3>{כא}</h3>
וַיֹּ֣אמֶר דָּוִד֮ אֶל־מִיכַל֒ לִפְנֵ֣י יְהוָ֗ה אֲשֶׁ֨ר בָּֽחַר־בִּ֤י מֵֽאָבִיךְ֙ וּמִכָּל־בֵּית֔וֹ לְצַוֹּ֨ת אֹתִ֥י נָגִ֛יד עַל־עַ֥ם יְהוָ֖ה עַל־יִשְׂרָאֵ֑ל וְשִׂחַקְתִּ֖י לִפְנֵ֥י יְהוָֽה׃
<b style="color: gray;">מצודת דוד</b> <b>לפני ה' .</b> רצה לומר : הלא כרכורי היה לפני ה' וגו' , וכבוד המלכים כאין נגדו : <b>ושחקתי .</b> ובעבור זה שחקתי לפניו :
<b style="color: gray;">מצודת ציון</b> <b>נגיד .</b> שליט ומושל : <b>ושחקתי .</b> ושמחתי :
<b style="color: gray;">מלבי"ם פירוש המילות</b> <b>ויאמר דוד,</b> השיב לה בחכמה ודעת, {{{א}}} אותות הכבוד המיוחדים למלך שאין יושבים על כסאו ולא יקרב איש אליו וכדומה, הם מוכרחים רק למלך המולך על ידי בחירת העם שכל כבודו הוא רק הסכמיי לא נמצא בעצמו, ואם לא יכינו לפניו האותות המציינים כבוד מלכותו הנו כאחד העם, לא כן אנכי שמלכותי אינה על ידי בחירת העם רק מה', כי אם היה הדבר מונח לבחירת העם היה ראוי שיבחרו יוצאי ירך שאול שנמשח מאת העם, וזה שכתוב <b>לפני ה' אשר בחר בי מאביך ומכל ביתו לצוות אותי נגיד על עם ה'</b> ואם כן אין כבודי תלוי מאת העם ומן אותות הכבוד המוסכמים אצלם רק מעצמי ומאת ה' אשר שמני לנגיד, {{{ב}}} ידוע שאין לשר הצבא להתהדר לפני מלך, ולא יתכבד העבד לפני אדוניו, ואיך יתכבד מלך בשר ודם בעת עמדו לפני מלך מלכי המלכים השי''ת וזה שכתוב <b>לפני ה', ושחקתי לפני ה' :</b>
<h3>{כב}</h3>
וּנְקַלֹּ֤תִי עוֹד֙ מִזֹּ֔את וְהָיִ֥יתִי שָׁפָ֖ל בְּעֵינָ֑י וְעִם־הָֽאֲמָהוֹת֙ אֲשֶׁ֣ר אָמַ֔רְתְּ עִמָּ֖ם אִכָּבֵֽדָה׃
<b style="color: gray;">רש"י</b> <b>ונקלותי עוד .</b> לפניו , יותר מזאת שהקילותי בעצמי עתה : <b>עמם אכבדה .</b> אינם מבזין אותי , אלא חשוב אני בעיניהם על זאת :
<b style="color: gray;">מצודת דוד</b> <b>ונקלותי עוד מזאת .</b> ואם הייתי עושה מעשה קלות עוד יותר ממה שעשיתי : <b>והייתי .</b> ואם הייתי שפל בעיני להקל מאוד בכבודי , ואפילו לפני האמהות אשר אמרת : <b>עמם אכבדה .</b> עם מעשים כאלה הייתי עוד מכובד ולא מבוזה , הואיל ועשויים לכבוד הארון :
<b style="color: gray;">מצודת ציון</b> <b>ונקלותי .</b> מלשון קלות :
<b style="color: gray;">מלבי"ם פירוש המילות</b> <b>ונקלותי</b> אחר שהשיב לה לפי דרכה שלא הושפל כבודו בזה, נהפוך הוא זה לו יקר וגדולה, אם בהראותו שכבודו עצמי לו בלתי תלוי מאת העם כטעם הא', אם במה ששחק לפני ה' שהוא לו לתפארת כי מכבדיו יכובדו, ואם לא התראה באותות הכבוד החיצוניים נכבד הוא באותות הכבוד הפנימיים השכליים, הוסיף לאמר, אבל באמת מה טוב היה אם לא הייתי רוצה בכבוד כלל ובורח ממנו, <b>ונקלתי עוד מזאת</b> שכפי הכירי בגדולת הבורא ובכבודו ובשפלת האדם כי בשר הוא, <b>הייתי נקל בעיני</b> עד שהייתי שפל בעיני באמת, אז אכבדה, כי הרוצה בכבוד אינו נכבד באמת רק למראה עינים לא למראה השכל, רק אם הייתי מואס את הכבוד, אז גם <b>עם האמהות</b> כו' <b>עמם אכבדה</b> כי זה הכבוד האמתי הנפשיי, אשר אותותיו ישוו לפני שרים ופחותי העם :
<h3>{כג}</h3>
וּלְמִיכַל֙ בַּת־שָׁא֔וּל לֹֽא־הָ֥יָה לָ֖הּ יָ֑לֶד עַ֖ד י֥וֹם מוֹתָֽהּ׃
<b style="color: gray;">רש"י</b> <b>לא היה לה ילד .</b> מאותו היום והלאה :
<b style="color: gray;">מצודת דוד</b> <b>לא היה לה ילד .</b> בעון שבזתה את דוד על שהקל בכבודו לפני ארון האלהים :
<b style="color: gray;">מלבי"ם פירוש המילות</b> <b>ולמיכל</b> כתב מהרי''א שמלבד שהיה זה עונש על דבריה היה סבה מאת ה' בל יתרבה זרע שאול. והיה גלוי לפניו ענין הגבעונים להשמיד כל זרע שאול ומה יעשה דוד יוציא להורג בניו או יחמול עליהם ויאמרו משא פנים יש בדבר, לכן סבב נורא עלילות שמיכל לא תתעבר מדוד :
<h2>שמואל ב פרק-ז</h2>
<h3>{א}</h3>
וַיְהִ֕י כִּי־יָשַׁ֥ב הַמֶּ֖לֶךְ בְּבֵית֑וֹ וַיהוָ֛ה הֵנִֽיחַ־ל֥וֹ מִסָּבִ֖יב מִכָּל־אֹיְבָֽיו׃
<b style="color: gray;">רש"י</b> <b>וה' הניח לו .</b> אמר , הרי נתקיים ( דברים יב י ) : והניח לכם מכל אויביכם וגו' , מה כתיב אחריו , והיה המקום אשר יבחר וגו' , מעתה עלינו לבנות בית הבחירה :
<b style="color: gray;">מצודת דוד</b> <b>בביתו .</b> הראוי לו לפי מעלתו :
<b style="color: gray;">מצודת ציון</b> <b>הניח .</b> מלשון מנוחה :
<b style="color: gray;">מלבי"ם פירוש המילות</b> <b>ויהי</b> כבר בארו חכמינו זכרונם לברכה שאל בנין המקדש היה צריך שני תנאים, {{{א}}} שיהיה להם מלך, {{{ב}}} שיהיה להם מנוחה מאויביהם, כמ''ש והיה בהניח ה' לך מכל אויביך והיה המקום אשר יבחר ה' וכו'. והנה דוד חשב שכבר נתקיימו שני התנאים, אם מצד מלכותו שעל זה אמר <b>ויהי כי ישב המלך בביתו</b> שהבית שבנה לו חירם היה אצלו סימן כי הכינו ה' למלך על ישראל כנ''ל (ה' יב), אם מצד שאז היה להם מנוחה, שעל זה אמר <b>וה' הניח לו מסביב,</b> ולכן, (ב) <b>ויאמר המלך אל נתן</b> דרש בנביא אם יסכים ה' לזה, ושיודיעהו המקום אשר יבחר ה' לשכן שמו שם, וא''ל <b>ראה אנכי יושב</b> וכו' רצה לומר הסברה מחייבת לבנותו ראה נא בעין הנבואיי אם טוב הדבר לפני ה' :
<h3>{ב}</h3>
וַיֹּ֤אמֶר הַמֶּ֙לֶךְ֙ אֶל־נָתָ֣ן הַנָּבִ֔יא רְאֵ֣ה נָ֔א אָנֹכִ֥י יוֹשֵׁ֖ב בְּבֵ֣ית אֲרָזִ֑ים וַֽאֲרוֹן֙ הָֽאֱלֹהִ֔ים יֹשֵׁ֖ב בְּת֥וֹךְ הַיְרִיעָֽה׃
<b style="color: gray;">מצודת דוד</b> <b>בבית ארזים .</b> כראוי לפי מעלתו : <b>בתוך היריעה .</b> הוא האהל האמור למעלה , ורצה לומר : וכי זהו הבית הראוי לארון אלהים :
<b style="color: gray;">מצודת ציון</b> <b>היריעה .</b> וילון :
<b style="color: gray;">רלב"ג</b> וכבר התעורר דוד לבנות בית לה' יהיה בו ארון האלהים ונועץ בזה עם נתן הנביא וענהו בכללות שיעשה כל אשר בלבבו כי ה' עמו :
<h3>{ג}</h3>
וַיֹּ֤אמֶר נָתָן֙ אֶל־הַמֶּ֔לֶךְ כֹּ֛ל אֲשֶׁ֥ר בִּֽלְבָבְךָ֖ לֵ֣ךְ עֲשֵׂ֑ה כִּ֥י יְהוָ֖ה עִמָּֽךְ׃
<b style="color: gray;">מצודת דוד</b> <b>כל אשר בלבבך .</b> כאומר אם חפצך לבנות בית לה' , עשה חפצך :
<b style="color: gray;">מלבי"ם פירוש המילות</b> <b>ויאמר נתן</b> באשר עוד לא הגיע דבר ה' כי ימנעהו מזה, השיב מדרך הסברא <b>כל אשר בלבבך לך עשה,</b> שהצדיקים הגדולים יוכלו לסמוך על הסכמת לבבם שהוא אך טוב (הפך הבינונים שיצוייר כי יצר סמוך בם, וכ''ש רשעים שלבם רק רע כמ''ש רשעים יצה''ר שופטם צדיקים יצ''ט שופטם בינונים זה וזה שופטם) ולכן אמר שיסמוך על לבבו בפרט, <b>כי ה' עמך</b> ומחשבת לבבך הוא הערת רוח הקודש הנלוה עמך תמיד :
<h3>{ד}</h3>
וַיְהִ֖י בַּלַּ֣יְלָה הַה֑וּא וַֽיְהִי֙ דְּבַר־יְהוָ֔ה אֶל־נָתָ֖ן לֵאמֹֽר׃
<b style="color: gray;">רש"י</b> <b>ויהי בלילה ההוא .</b> אמר רבי חנינא בר פפא : <b>אמר לו הקב''ה לנתן , האדם הזה שאני משלחך אצלו , מהיר הוא , שמא ישכור פועלים ונמצאתי מפסידו , מהר ואמור לו , לא אתה תבנה הבית .</b> רבי סימון אומר : האדם הזה שאני משלחך אצלו , נדרן הוא , כענין שנאמר ( תהלים קלב ב ג ) : אשר נשבע לה' נדר לאביר יעקב אם אבא באהל ביתי , שמא יאמר איני אוכל ואיני שותה עד שאעשה כך , ונמצאתי מפסידו ( ילקוט שמעוני רמז קמג ) :
<b style="color: gray;">רלב"ג</b> ואחר זה באהו דבר ה' על יד נתן הנביא שאין ראוי לבנות לו בית לש''י כי מן היום אשר העלה בני ישראל מארץ מצרים התהלך הארון באהל ובמשכן ולא שלח הש''י לאמר לאחד מן הרועים והשופטים למה לא בנו בית ארזים ועתה די לדוד לקחו הש''י מאחרי הצאן להיות נגיד על בית ישראל והיה עמו בכל אשר הלך וכרת שונאיו ועשה לו שם גדול כשם הגדולים אשר בארץ לרוב הצלחתו ורוב עמידת מלכותו ושם על ידו מקום מנוחה לישראל ולא צרו לישראל שונאיהם כמו שעשו בראשונה ובימי השופטים והניח לו השם מכל אויביו והגיד לו ה' כי בית יעשה לו קיים בדרך שתהיה לו המלוכה כל מה שהתמיד מלוכה ובהיות הענין כן הנה די לו במה שהגיע בו מן ההצלחה ולא ישאל לו גדולות שיהיה נבנה בית המקדש על ידו אבל בנו שימלוך אחריו הוא יבננו והוא שלמה וכבר נתבאר בספר דברי הימים שהסבה שלא הסכים הש''י שיבנה דוד בית המקדש הוא מפני ששפך דמים הרבה :
<b style="color: gray;">מלבי"ם פירוש המילות</b> <b>ויהי בלילה ההוא</b> אולם ה' מהר להודיע להחוזה כי לא יסכים לזה, וחכמינו זכרונם לברכה בארו שלכן הודיעו תיכף בל יתחיל דוד במעשהו על ידי נדר או על ידי שישכור פועלים וכמו שהיה באמת כמ''ש אשר נשבע לה' אם אבוא באהל ביתי :
<h3>{ה}</h3>
לֵ֤ךְ וְאָֽמַרְתָּ֙ אֶל־עַבְדִּ֣י אֶל־דָּוִ֔ד כֹּ֖ה אָמַ֣ר יְהוָ֑ה הַאַתָּ֛ה תִּבְנֶה־לִּ֥י בַ֖יִת לְשִׁבְתִּֽי׃
<b style="color: gray;">מצודת דוד</b> <b>האתה .</b> וכי אתה תבנה לי בית , בתמיה . ורצה לומר : דייך בכל הטובות שעשיתי כבר לך , וכאשר מסיים והולך במקראות שלאחריו :
<b style="color: gray;">מלבי"ם פירוש המילות</b> <i><b>השאלות:</b> בנבואת נתן בכללה באו כפלים הרבה ודברים רבים בלתי מסודרים ודברים בלתי שייכים אל הנושא שנשלח עליו, שמ''ש כי לא ישבתי בבית וכו' מה בכך הלא ידעו שהיא מצות עשה לבנות בית המקדש, ויבנה בהכרח בימי מלך אחד, ומה שטען על זה אני לקחתיך מן הנוה וכו' ואכריתה את אויביך ועשיתי לך שם, כל זה לא יחייב שלא יבנה הבית, ולמה עד ועשיתי לך דבר בדרך העבר המהופך לעתיד ואהיה עמך ואכריתה, ומן ועשיתי והלאה דבר בצורת העבר, ולא אמר ואעשה לך שם, ואיך נקשר אל נבואה עתידה ושמתי מקום, ומ''ש ולמן היום אשר צויתי שופטים באורו קשה, ומ''ש והגיד לך ה' הוא לשון בלתי מיושר, שמשמע שכבר הגיד לו זה. בד''ה מבואר שא''ל ה' לדוד דם לרוב שפכת ומלחמות רבות עשית אתה לא תבנה הבית, ומתי הגיד לו זה, ומדוע לא הזכיר טעם זה פה :</i> <b>האתה תבנה לי בית לשבתי</b> רצה לומר כי אל בנין הבית היית צריך שני תנאים, {{{א}}} שיהיה מלך בישראל שימלוך מלכות קיימת בלתי מופסקת, {{{ב}}} שיהיה להם מנוחה החלטית והנה עד עתה היו להם שופטים שגם הם נבחרו מאת כל ישראל, והיה הבדל בינם ובין המלך במה שהשופט היה רק לפי שעה ושררותו, בלתי נמשך לבניו אחריו, מה שאין כן המלך שמלכותו ירושה לבניו כמ''ש למען יאריך ימים על ממלכתו הוא ובניו, והנה דוד הגם שנבחר למלך ונמשח על פי נביא (שהשופט לא נבחר ונמשח על פי נביא) בכ''ז אחר שעדיין לא הובטח שיהיה לו המלכות בירושה, היה ענינו קרוב אל השופטים או אל מלכות שאול שלא היתה מלכות קיימת, ולא היה ראוי עדיין לבנות בית נאמן וקיים, וכן מצד תנאי השני של המנוחה הגם שהיה לו אז מנוחה היה זה רק לפני שעה, והלא גם בימי שפוט השופטים היה להם גם כן מנוחה כמ''ש (שופטים ב' יח) וכי הקים ה' להם שופטים והיה ה' עם השופט והושיעם מיד אויביהם כל ימי השופט וכו' והיה במות השופט וכו', שכיון שבמות השופט שבו אויביהם לתגר בם מלחמה, והאויב לא נכרת לגמרי רק נכנע לפני השופט בעודהו חי לא לפני בני ישראל, שתיכף במות השופט נלחום נלחם בם לא נקרא זה מנוחה, וכן גם בימי דוד לא נכרתו האויבים רק נכנעו לפני דוד לא לפני עם ישראל וגם הוא עצמו עוד היה מוכן למלחמות רבות כמ''ש בסי' שאחר זה, והנה הבית הנבנה בקביעות מצייר המנוחה והקביעות שישב ה' בקרב עמו במנוחה והשקט, הפך האהל והמשכן שציינו שעדיין לא ישכון בקביעות, אם מפני שהעם לא הטהרו עדיין מעונותיהם והיו חוטאים פעם אחר פעם כמ''ש שם והיה במות השופט ישובו והשחיתו מאבותם, שעל ידי זה יסלק שכינתו מהם בכל פעם, ואם מפני שעל ידי חטאותיהם נמכרו ביד אויב ובשובם בתשובה יצטרך לעוף עליהם כצפרים עפות לפדותם מני צר, שזה יצוייר בטלטול ובשכונה באהל ארעי, ולפי זה לא היה העת עדיין שיבנה המקדש לא מצד מלכות דוד שעד עתה לא היה קבוע, וזה שכתוב <b>האתה תבנה לי בית</b> ולא מצד המנוחה שעדיין לא היה עת לשבת במנוחה, וזה שכתוב תבנה לי בית <b>לשבתי :</b>
<h3>{ו}</h3>
כִּ֣י לֹ֤א יָשַׁ֙בְתִּי֙ בְּבַ֔יִת לְ֠מִיּוֹם הַעֲלֹתִ֞י אֶת־בְּנֵ֤י יִשְׂרָאֵל֙ מִמִּצְרַ֔יִם וְעַ֖ד הַיּ֣וֹם הַזֶּ֑ה וָאֶֽהְיֶה֙ מִתְהַלֵּ֔ךְ בְּאֹ֖הֶל וּבְמִשְׁכָּֽן׃
<b style="color: gray;">רש"י</b> <b>באהל ובמשכן .</b> משכן שילה לא היתה בו תקרה , אלא בית של אבנים מלמטן , ויריעות מלמעלן :
<b style="color: gray;">מצודת דוד</b> <b>כי לא ישבתי .</b> אשר לא ישבתי בבית למיום וגו' , רצה לומר : הנה עד הנה לא ישבתי וגו' , ואתה תבנה לי , בתמיה :
<b style="color: gray;">מלבי"ם פירוש המילות</b> <b>כי לא</b> באר כי בשני הענינים האלה לא נשתנה ענינם עתה, אם בענין המנוחה אומר <b>כי לא ישבתי בבית למיום העלתי</b> וכו', שתמיד היתה שכינתי בלתי קבועה, שעל זה אמר <b>ואהיה מתהלך באהל ובמשכן,</b> רצה לומר באהל במדבר ובמשכן בימי שילה ונוב וגבעון כי לא היה מנוחה עד עתה, וכמ''ש בפסוק ט' :
<h3>{ז}</h3>
בְּכֹ֥ל אֲשֶֽׁר־הִתְהַלַּכְתִּי֮ בְּכָל־בְּנֵ֣י יִשְׂרָאֵל֒ הֲדָבָ֣ר דִּבַּ֗רְתִּי אֶת־אַחַד֙ שִׁבְטֵ֣י יִשְׂרָאֵ֔ל אֲשֶׁ֣ר צִוִּ֗יתִי לִרְע֛וֹת אֶת־עַמִּ֥י אֶת־יִשְׂרָאֵ֖ל לֵאמֹ֑ר לָ֛מָּה לֹֽא־בְנִיתֶ֥ם לִ֖י בֵּ֥ית אֲרָזִֽים׃
<b style="color: gray;">רש"י</b> <b>הדבר דברתי .</b> לשון תמיה הוא , לכך הוא נקוד ה''א חטף פת''ח , והדל''ת רפי :
<b style="color: gray;">מצודת דוד</b> <b>בכל אשר התהלכתי .</b> בכל המקומות אשר התהלכתי וגו' , וכי דברתי להמיוחד שבהם הוא השופט אשר הוקם לרעות את עמי , וכי דברתי לו למה לא תבנו לי בית במקום הזה ולא אשב עוד באהל , ואם כן מזה דע לך שבנין הבית שמור הוא למי שיבנהו , ולא כל הרוצה לבנות יבוא ויבנה , שאם היה לכל מסור , הייתי מצוה עליו מאז :
<b style="color: gray;">מלבי"ם פירוש המילות</b> <b>בכל</b> ואם בענין המלך הלא <b>בכל אשר התהלכתי בכל בני ישראל</b> שכבר היו להם שופטים מושלים על ישראל כמוך, <b>הדבר דברתי את אחד שבטי ישראל</b> (מלשון שבט מושלים, ובד''ה כתוב שופטי ישראל) הגם <b>אשר צויתי אותם לרעות את עמי</b> בכ''ז <b>הדבר דברתי לאמר למה לא בניתם לי בית ארזים,</b> הלא אם היה אפשריות לבנות בית ארזים בימי השופטים הייתי מדבר ומזהיר ע''ז, וע''כ שלא היה זה אפשר בימיהם מפני שלא היו קבועים, ומטעם זה עצמו אי אפשר גם כן לבנותו בימיך, וכמו שיבאר :
<h3>{ח}</h3>
וְ֠עַתָּה כֹּֽה־תֹאמַ֞ר לְעַבְדִּ֣י לְדָוִ֗ד כֹּ֤ה אָמַר֙ יְהוָ֣ה צְבָא֔וֹת אֲנִ֤י לְקַחְתִּ֙יךָ֙ מִן־הַנָּוֶ֔ה מֵאַחַ֖ר הַצֹּ֑אן לִֽהְי֣וֹת נָגִ֔יד עַל־עַמִּ֖י עַל־יִשְׂרָאֵֽל׃
<b style="color: gray;">רש"י</b> <b>מן הנוה .</b> דיר הרועים , כמו ( צפניה ב ו ) : נות כרות רועים :
<b style="color: gray;">מצודת דוד</b> <b>ועתה .</b> רצה לומר : הואיל ודבר גדול הוא , אמור לדוד עבדי , הלא הרבה טובה עשיתי עמך , כי לקחתיך מן הנוה וגו' :
<b style="color: gray;">מצודת ציון</b> <b>הנוה .</b> גדרות הצאן , כמו ( ישעיהו סה י ) : והיה השרון לנוה צאן :
<b style="color: gray;">מלבי"ם פירוש המילות</b> <b>ועתה כה תאמר לעבדי לדוד,</b> להראות לו ששני הטעמים הנזכרים שבעבורם לא נבנה המקדש עד עתה, עמד טעמם בם גם עתה, אם מצד המלך שמלכותו עדיין בלתי קבועה, ובאר זה בין מצד התחלת מלכותו <b>אני לקחתיך מן הנוה מאחרי הצאן</b> שאינך מלך בן מלך כי היית רועה בצאן, בין מצד מלכותך בהוה לקחתיך <b>להיות נגיד על עמי,</b> אתה עתה רק נגיד עליהם ולא קבלוך על אופן שתמלוך מלכות קיימת לדור דורים (שעד עתה לא הובטח ע''ז) :
<h3>{ט}</h3>
וָאֶהְיֶ֣ה עִמְּךָ֗ בְּכֹל֙ אֲשֶׁ֣ר הָלַ֔כְתָּ וָאַכְרִ֥תָה אֶת־כָּל־אֹיְבֶ֖יךָ מִפָּנֶ֑יךָ וְעָשִׂ֤תִֽי לְךָ֙ שֵׁ֣ם גָּד֔וֹל כְּשֵׁ֥ם הַגְּדֹלִ֖ים אֲשֶׁ֥ר בָּאָֽרֶץ׃
<b style="color: gray;">רש"י</b> <b>כשם הגדולים .</b> זהו שאומרים מגן דוד : <b>ואכריתה את כל איביך .</b> ולכך עלה על לבך לבנות הבית , כמה שכתוב בתורה :
<b style="color: gray;">מצודת דוד</b> <b>שם גדול .</b> להתפרסם בכל העולם , ככל הגדולים אשר מעולם אנשי השם . ורבותינו ז''ל אמרו ( פסחים קיז ב ) : שזהו מה שאומרים מגן דוד :
<b style="color: gray;">מלבי"ם פירוש המילות</b> <b>ואהיה</b> ואם מצד המנוחה, הלא לא תמו אויבי ה' גם עתה רק <b>אני הייתי עמך בכל אשר הלכת, ואכרתה את כל איביך מפניך</b> שגברת עליהם, ולא ספו בהחלט, כי כל הימים יגורו מלחמות רק שתנצח אותם. וגם לא כלו מפני ישראל רק <b>מפניך,</b> וזה כדוגמא שהיה בימי השופטים שזה איננו מנוחה. <b>ועשיתי</b> אחרי דבר אתו תוכחות והראה לו שמלכותו ומנוחתו עדיין יתנודדו כמלונה, שב לבשרו כי הגם שראשיתו מצער אחריתו ישגא מאד. {{{א}}} אם בענין המלוכה <b>ועשיתי</b> (רצה לומר אעשה) <b>לך שם גדול כשם הגדולים אשר בארץ</b> ששמם קיים לעולם כן אקבע לך מלכות נצחית, וכן בענין המנוחה גם כן ישתנה הדבר לטוב, ועל זה אמר :
<h3>{י}</h3>
וְשַׂמְתִּ֣י מָ֠קוֹם לְעַמִּ֨י לְיִשְׂרָאֵ֤ל וּנְטַעְתִּיו֙ וְשָׁכַ֣ן תַּחְתָּ֔יו וְלֹ֥א יִרְגַּ֖ז ע֑וֹד וְלֹֽא־יֹסִ֤יפוּ בְנֵֽי־עַוְלָה֙ לְעַנּוֹת֔וֹ כַּאֲשֶׁ֖ר בָּרִאשׁוֹנָֽה׃
<b style="color: gray;">רש"י</b> <b>ושמתי מקום .</b> עוד אני חפץ להשקיט , שיהא שקט ושליו את עמי בימי בנך :
<b style="color: gray;">מצודת דוד</b> <b>ושמתי מקום .</b> בימיך שמתי מקום מנוח וקבוע לעמי ישראל ונטעתיו על אדמתו ושכן במקומו : <b>ולא ירגז .</b> לא יחרד עוד לנוע ממנה : <b>כאשר בראשונה .</b> רצה לומר : טרם הקמת השופטים :
<b style="color: gray;">מצודת ציון</b> <b>ירגז .</b> ענין תנועה ממקום המונח , וכן ( שמואל א כח טו ) : למה הרגזתני : <b>לענותו .</b> מלשון עינוי :
<b style="color: gray;">מלבי"ם פירוש המילות</b> <b>ושמתי מקום</b> רצה לומר כי מימות משה עד גמר הכבוש והחילוק בסוף ימי יהושע לא היה לישראל מקום קבוע כלל רק היו נעים ונדים, וזה היה הציור במשכן שבמדבר שהיה מתהלך באהל המתטלטל ממקום למקום, ואחר כך שכבשו וחלקו, כבר היה להם מקום בארץ ישראל אבל לא היה להם מנוחה כי ידברו את אויבים בשעריהם כל ימי השופטים עד ימי שלמה, וזה היה הציור במשכן שילה ונוב וגבעון שהגם שהיה בית מלמטה היה תחת אהל מלמעלה, ועתה ישתנה הכל לטוב, <b>ושמתי מקום לעמי ישראל</b> שיהיו קבועים במקומם ולא יגרשה רגל אויב, {{{ב}}} <b>ונטעתיו ושכן תחתיו</b> שיהיה דומה כעץ שתול על פלגי מים השוכן במקומו כן לא יצטרכו לצאת חוץ מגבולם ללחום עם אויביהם, <b>ולא ירגז</b> המאמרים מקבילים <b>ושמתי מקום ולא ירגז עוד</b> כמו בעת שהיו נעים ונדים שבעים רוגז, <b>ונטעתיו ושכן תחתיו</b> כו' <b>ולא יוסיפו בני עולה לענותו כאשר בראשונה :</b>
<h3>{יא}</h3>
וּלְמִן־הַיּ֗וֹם אֲשֶׁ֨ר צִוִּ֤יתִי שֹֽׁפְטִים֙ עַל־עַמִּ֣י יִשְׂרָאֵ֔ל וַהֲנִיחֹ֥תִי לְךָ֖ מִכָּל־אֹיְבֶ֑יךָ וְהִגִּ֤יד לְךָ֙ יְהוָ֔ה כִּי־בַ֖יִת יַעֲשֶׂה־לְּךָ֥ יְהוָֽה׃
<b style="color: gray;">רש"י</b> <b>ולמן היום אשר צויתי .</b> מחובר על העליון , ולא יוסיפו לענותו כאשר בראשונה קודם השופטים , וכאשר עשו מימי השופטים עד כאן : <b>והניחותי לך .</b> יותר ויותר , עד שתנוח מכל אויביך : <b>והגיד לך ה' .</b> היום על ידי , כי בית יעשה לך להושיב בנך על כסאך , ויתקיים לך בית המלכות , והוא יבנה הבית :
<b style="color: gray;">מצודת דוד</b> <b>ולמן היום .</b> מוסב למקרא של מעלה , לומר : לא יענו עוד בימיך את ישראל , כאשר ענו בראשונה עד לא הוקמו השופטים ובזמן השופטים : <b>והניחותי לך .</b> כי אניח לך מכל אויביך : <b>והגיד לך ה' .</b> עוד זאת עשה עמך ה' , שהגיד לך שיעשה לך בית , רוצה לומר : בית מלכות לך ולזרעך אחריך , וכאשר אמרה אביגיל ( שמואל א כה כח ) : כי עשה וגו' בית נאמן , ואם כן מה מאוד היטב עמך , ודי לך באלה אף אם לא תבנה הבית :
<b style="color: gray;">מלבי"ם פירוש המילות</b> <b>ולמן היום אשר צויתי שפטים</b> שיעור הכתוב <b>שלא ירגז ולא יוסיפו בני עולה לענותו כאשר</b> היה <b>בראשונה</b> קודם שפוט השופטים וגם אחר כך למן <b>היום אשר צויתי שופטים</b> והלאה שהיה לו רוגז ועינוי תמיד, וגם בזה באו מאמרים מקבילים <b>לא ירגז כאשר בראשונה, ולא יוסיפו בני עולה לענותו</b> (<b>כאשר</b>) <b>למן היום אשר צויתי שפטים</b>. הודיעו כי בסוף ימיו ימצא מנוחה מן האויבים כמ''ש והניחותי לך מכל אויביך ואז ישים מקום לעם ישראל שיהיה להם מנוחה החלטית, שזה יצוייר במקום קבוע שיבחר למקדש ה' בגורן ארונה שיבנה בימי שלמה, שמן אז שנתגלה מקום המקדש פסקו המלחמות ושלמה בנו היה איש מנוחה. והנה בעת ההיא שהראה לו מקום המקדש בגורן ארונה החל דוד להכין כל צרכי הבית כמ''ש (בדה''א כב), אבל מדוע לא בנה הוא בעצמו הבית לעת זקנתו לא באר פה, ובד''ה שם כתוב ויהי דבר ה' אלי לאמר דם לרוב שפכת ומלחמות גדולות עשית לא תבנה בית לשמי, הנה בן נולד לך הוא יהיה איש מנוחה וכו' הוא יבנה הבית לשמי, שאחר שהיה איש מלחמות עד עת זקנתו לא נקרא איש מנוחה שיבנה הוא את הבית שמורה על השלום והמנוחה, רק שלמה שהיה לו מנוחה מילדותו, ופה לא באר זה כי הגיד לו זה הפרט בנבואה אחרת מיוחדת, או גלה לו זאת ברוה''ק (כי כ''מ שנאמר ויהי דבר ה' אלי היא מדרגה קטנה מהנבואה כמ''ש במ''א), וזה שכתוב <b>והגיד לך ה'</b> רצה לומר זה הגיד בפעם אחר כי <b>בית יעשה לך ה'</b> רצה לומר שלא אתה תבנה ביתו רק הוא יבנה ביתך, תחת שרצית לבנות ביתו, ושם הגיד לך הטעם כנזכר בד''ה :
<h3>{יב}</h3>
כִּ֣י ׀ יִמְלְא֣וּ יָמֶ֗יךָ וְשָֽׁכַבְתָּ֙ אֶת־אֲבֹתֶ֔יךָ וַהֲקִימֹתִ֤י אֶֽת־זַרְעֲךָ֙ אַחֲרֶ֔יךָ אֲשֶׁ֥ר יֵצֵ֖א מִמֵּעֶ֑יךָ וַהֲכִינֹתִ֖י אֶת־מַמְלַכְתּֽוֹ׃
<b style="color: gray;">מצודת דוד</b> <b>כי ימלאו ימיך .</b> אלא כאשר ימלאו ימיך וגו' :
<b style="color: gray;">רלב"ג</b> וזכר שזרע דוד אשר יקום אחריו יכונן את כסא ממלכתו עד עולם ואף על פי שיחטא לו לא יסור חסדו ממנו בדרך שתפסוק ממנו הממלכה לגמרי כמו שנפסקה משאול :
<b style="color: gray;">מלבי"ם פירוש המילות</b> <b>כי</b> אחר שהודיעו מענין המנוחה, בשרהו מענין המלכות שיהיה לו עולמית, שעל זה אמר כי בית יעשה לך ה', ובאר לו בזה שבעה דברים. {{{א}}} <b>כי ימלאו ימיך</b> שימלאו ימיו עד שבעים שנה, {{{ב}}} <b>שישכב עם אבותיו</b> ולא יהרג במלחמה, {{{ג}}} <b>והקמותי זרעך אחריך</b> ולא שימלוך בנו עליו בחייו כמעשה דאבשלום, {{{ד}}} <b>אשר יצא ממעיך</b> הודיעו שהבן העתיד למלוך לא נולד עדיין כמ''ש בד''ה הנה בן נולד לך וכו', {{{ה}}} <b>והכינותי את ממלכתו,</b> שתיכף במלכו יכין ממלכתו בידו בכל עוז :
<h3>{יג}</h3>
ה֥וּא יִבְנֶה־בַּ֖יִת לִשְׁמִ֑י וְכֹנַנְתִּ֛י אֶת־כִּסֵּ֥א מַמְלַכְתּ֖וֹ עַד־עוֹלָֽם׃
<b style="color: gray;">מצודת דוד</b> <b>הוא יבנה .</b> כי אליו שמורה הגדלת השם בבנין ביתי : <b>עד עולם .</b> לזרעו אחריו :
<b style="color: gray;">מלבי"ם פירוש המילות</b> {{{ו}}} <b>הוא יבנה בית לשמי</b> כי יכין ממלכתו באופן שיוכל לבנות הבית כי יהיה לו עושר גדול ועבדים נושאי סבל, וגם שהוא יוכל לבנותו בכוונה לשם ה' מה שלא יוכל דוד שלא היה לו מנוחה, וכמ''ש הטעם לזה בארצות השלום דרוש ב', ובפירוש מלכים (סי' ה'), {{{ז}}} <b>וכוננתי את כסא ממלכתו עד עולם,</b> הכוננות הוא גמר הבנין, שאחר שאמר והכינותי שההכנה היא תחלת המלכות אמר שיכונן את הכסא בענין שתהיה מלכות קיימת עד עולם :
<h3>{יד}</h3>
אֲנִי֙ אֶהְיֶה־לּ֣וֹ לְאָ֔ב וְה֖וּא יִהְיֶה־לִּ֣י לְבֵ֑ן אֲשֶׁר֙ בְּהַ֣עֲוֹת֔וֹ וְהֹֽכַחְתִּיו֙ בְּשֵׁ֣בֶט אֲנָשִׁ֔ים וּבְנִגְעֵ֖י בְּנֵ֥י אָדָֽם׃
<b style="color: gray;">רש"י</b> <b>בשבט אנשים .</b> זה הדד ורזון בן אלידע : <b>ונגעי בני אדם .</b> זה אשמדאי , שדחהו ממלכותו , והשדים בני אדם הראשון הם , שכל מאה ושלשים שנה שפירש אדם מאשתו במות הבל , היו הרוחות מתייחמות ויולדות הימנו ( ילקוט שמעוני רמז קמו ) :
<b style="color: gray;">מצודת דוד</b> <b>לאב .</b> כמו האב המייסר את בנו בשבט , ואל המיתו בל ישא נפשו : <b>בהעותו .</b> כשיחטא לפני , אייסרו בשבט ובנגעים שמייסרים להם בני אדם :
<b style="color: gray;">מצודת ציון</b> <b>בהעותו .</b> מלשון עון : <b>והוכחתיו .</b> ענין מוסר ההכאה , כמו ( חבקוק א יב ) : וצור להוכיח יסדתו : <b>בשבט .</b> בשרביט : <b>ובנגעי .</b> רצה לומר בהכאה , וכפל הדבר במלות שונות :
<b style="color: gray;">מלבי"ם פירוש המילות</b> <b>אני</b> באשר הבטיח לו נצחיות המלוכה, וכבר בארנו בפירוש תהלות (מזמור פ''ט) המיוחד לזה, כי מלכות בית דוד התכונן על ב' עמודים שהם החסד והאמונה, והאמונה היא מה שיעשה לו על ידי ההבטחה ובהשקף על מעשיו, והחסד הוא מה שיעשה מצד החסד לבד מזולת השקף על מעשה, ושני אלה יצוייר שיבוטלו לפעמים, אם האמונה, תבוטל באם ישוב ויעוות מעשיו באופן שלא יהיה ראוי לטוב ההוא שנגזר עליו לפי מעשיו, ואם החסד, בשימצא איש אחר יותר ראוי לחסד הזה כמו שהיה בשאול ודוד, הודיעו לו ה' שלא יחוש לזה, אם לצד שתבוטל האמונה ברוע המעשים, אמר <b>אני אהיה לו לאב</b> וכו' <b>אשר בהעותו,</b> שישגיח עליו בחמלתו כאב על בנו שתיכף שיתחיל להעוות דרכו תיכף יוכיחהו וישיבהו לדרך הטוב בענין שלא יניחהו להתמוטט בשיעור שיסיר אמונתו ממנו, ודייק לאמר <b>שהוא יהיה לו לאב</b> תחלה ועל ידי כן <b>יהיה הוא לי לבן</b> לא בהפך, כי כל עובד את ה' מאהבה נחשב לה' כבן מצד מעשיו, אבל כשישוב צדיק מצדקו לא יקרא עוד בן רק עבד פושע באדוניו, אבל פה אני אהיה לו לאב תחלה, שלא בהשקף על מעשיו רק כאב טבעי, שמה שהוא לאב קודם אל מה שהוא לו לבן, ומצד זה אשגיח שאהיה לו תמיד לאב ושלא יבא לידי חטאים גדולים כי תיכף בהעותו והוכחתיו, ובאר שעל ידי שיוכיחנו תיכף בהשגחתו עליו לא יצטרך ליסרו באכזריות חמה ושטף אף, רק להוכיחו <b>בשבט אנשים</b> רצה לומר בשבט שמכים בו את האנשים לא בשוט לסוס, <b>ובנגעים</b> טבעיים המצויים <b>בבני אדם</b> רצה לומר במין האדם מצד מינו לא נגעים היוצאים מטבע האנושי, ובמזמור הנ''ל באר ופקדתי בשבט פשעם ובנגעים עונם, שעל הפשע שהוא המרד יוכיח בשבט, ועל העון שהוא הכפירה ועוות השכל יוכיחנו בנגעים שהם דבוקים על גופו כמו שהעון פנימי יותר מן הפשע כי חטא בשכל שהוא עצמות האדם :
<h3>{טו}</h3>
וְחַסְדִּ֖י לֹא־יָס֣וּר מִמֶּ֑נּוּ כַּאֲשֶׁ֤ר הֲסִרֹ֙תִי֙ מֵעִ֣ם שָׁא֔וּל אֲשֶׁ֥ר הֲסִרֹ֖תִי מִלְּפָנֶֽיךָ׃
<b style="color: gray;">מצודת דוד</b> <b>וחסדי .</b> אבל לא אסיר חסדי ממנו למאוס בו כאשר הסירותי חסדי מעם שאול , אשר בעונו הסירותיו מלפניך , לשתירש אתה את מלכותו :
<b style="color: gray;">מלבי"ם פירוש המילות</b> <b>וחסדי</b> וכן לא יבוטל החסד על ידי שימצא איש אחר יותר ראוי לחסד הזה, שעל זה אמר <b>וחסדי לא יסור ממנו כאשר הסירותי מעם שאול</b> שהיה הסבה <b>אשר הסירתי</b> את החסד <b>מלפניך</b> שהיית יותר ראוי אל החסד :
<h3>{טז}</h3>
וְנֶאְמַ֨ן בֵּיתְךָ֧ וּמַֽמְלַכְתְּךָ֛ עַד־עוֹלָ֖ם לְפָנֶ֑יךָ כִּֽסְאֲךָ֔ יִהְיֶ֥ה נָכ֖וֹן עַד־עוֹלָֽם׃
<b style="color: gray;">מצודת דוד</b> <b>ונאמן ביתך .</b> וקיום ביתך וממלכתך תהיה עד עולם , כמו שהוא היום לפניך , כן יהי כסאך נכון עד עולם :
<b style="color: gray;">מצודת ציון</b> <b>ונאמן .</b> ענין קיום , כמו ( ישעיהו כב כג ) : יתד במקום נאמן :
<b style="color: gray;">מלבי"ם פירוש המילות</b> <b>ונאמן ביתך</b> רצה לומר שהגם שהחסד והאמונה יצוייר שיפסקו כנ''ל, לא יצוייר זה פה שהחסד והאמונה שהבטחתי לדור בניך נסבב מן האמונה שהיא ההבטחה שהבטחתי לך, ולפי זה <b>הנה נאמן ביתך וממלכתך עד עולם לפניך</b> רצה לומר בהיות שנקרא שמך עליו והוא שכר צדקתך כענין והלך לפניך צדקך, ע''כ הוא נאמן ולא יסור בשום פעם, וכן הגם שהכסא יופסק לפעמים בעתי הגליות בכ''ז לא יופסק לעולם, ואם יופסק כסא בניך לא יופסק כסאך, ע''ד שפירשתי מ''ש ובניתי לדור ודור כסאך שכסא דוד עומד שישב עליו המלך דוד בעצמו לימות המשיח שהוא דוד עצמו, וזה שכתוב <b>כסאך יהיה נכון עד עולם :</b>
<h3>{יז}</h3>
כְּכֹל֙ הַדְּבָרִ֣ים הָאֵ֔לֶּה וּכְכֹ֖ל הַחִזָּי֣וֹן הַזֶּ֑ה כֵּ֛ן דִּבֶּ֥ר נָתָ֖ן אֶל־דָּוִֽד׃
<b style="color: gray;">מצודת דוד</b> <b>כן דבר נתן .</b> רוצה לומר : עם שמתחילה הסכים על ידו ואמר לו כל אשר בלבבך לך עשה , לא בוש לחזור ולמחות בו בדבר ה' :
<b style="color: gray;">מצודת ציון</b> <b>החזיון .</b> ענין ראיה , כמו ( שמות יח כא ) : ואתה תחזה , ורוצה לומר ראיית הנבואה :
<b style="color: gray;">מלבי"ם פירוש המילות</b> <b>ככל</b> הנה הדבור היה חציו דברי תוכחות, והוא הדבור הראשון עד ועשיתי לך שם גדול, ועל זה אמר <b>ככל הדברים,</b> וחציו השני מן ועשיתי לך הוא חזיון עתידי אשר יהיה בעתיד, ועל זה אמר <b>ככל החזיון הזה כן דבר נתן אל דוד,</b> ולא בוש לאמר לו גם דברי התוכחות כמו שנאמרו לו :
<h3>{יח}</h3>
וַיָּבֹא֙ הַמֶּ֣לֶךְ דָּוִ֔ד וַיֵּ֖שֶׁב לִפְנֵ֣י יְהוָ֑ה וַיֹּ֗אמֶר מִ֣י אָנֹכִ֞י אֲדֹנָ֤י יְהוִה֙ וּמִ֣י בֵיתִ֔י כִּ֥י הֲבִיאֹתַ֖נִי עַד־הֲלֹֽם׃
<b style="color: gray;">רש"י</b> <b>וישב לפני ה' .</b> לפני הארון : עד הלט שהמלכתני :
<b style="color: gray;">מצודת דוד</b> <b>לפני ה' .</b> לפני הארון : <b>ומי ביתי .</b> כי הלא מרות המואביה אני בא : <b>עד הלום .</b> עד המעלה שאני בה עכשיו :
<b style="color: gray;">מצודת ציון</b> <b>הלום .</b> הנה , כמו ( שם ג ה ) : אל תקרב הלום :
<b style="color: gray;">רלב"ג</b> כי הביאותני עד הלום . ר''ל שהבאת אותי לזאת המעלה אשר אני בה היום והייתי קודם זה רועה צאן ומשם לקחתני ולא די לך בזה אבל דברת גם אל בית עבדך למרחוק ר''ל שתתמיד הממלכה לי גם כשיחטא לך זרעי ויתרחקו ממך :
<b style="color: gray;">מלבי"ם פירוש המילות</b> <b>ויבא המלך דוד וישב לפני ה'</b> יען שנתן בשרהו בשורה גדולה כי יבנה לו ה' בית נאמן עד שנות דור ודור, ושתהיה המלכות לזרעו ירושת עולם, בא לתת שבח והודאה על זה ולהתפלל על העתיד, ואמרו חכמינו זכרונם לברכה שישב עצמו בתפלה, ויאמר <b>מי אנכי ה' אלהים ומי ביתי,</b> רצה לומר כי המלוכה תגיע אל האיש, או מצד מעלת עצמו או מצד מעלת משפחתו, ושניהם לא נמצאו בי, <b>כי הביאתני עד הלום</b> למלכות, והרי זה רק חסד :
<h3>{יט}</h3>
וַתִּקְטַן֩ ע֨וֹד זֹ֤את בְּעֵינֶ֙יךָ֙ אֲדֹנָ֣י יְהוִ֔ה וַתְּדַבֵּ֛ר גַּ֥ם אֶל־בֵּֽית־עַבְדְּךָ֖ לְמֵֽרָח֑וֹק וְזֹ֛את תּוֹרַ֥ת הָאָדָ֖ם אֲדֹנָ֥י יְהוִֽה׃
<b style="color: gray;">רש"י</b> <b>גם אל בית עבדך .</b> להמליך את בני אחרי : <b>וזאת תורת האדם .</b> בתמיה , ראוי להתבשר כן לבשר ודם . דבר אחר : עשית לי כמו שעשית לאדם הראשון , שהראית לו דורות העתידים לצאת ממנו :
<b style="color: gray;">מצודת דוד</b> <b>ותקטן .</b> החסד הזה עוד קטנה היא בעיניך , עד שדברת על בית עבדך למרחוק , רצה לומר : לדורות העתידים , בתת המלכות לזרעי עד עולם : <b>וזאת תורת האדם .</b> מה שדברת עלי , היא תכונת ותואר האדם הגדול במעלה , המיוחד בבני אדם , ולא תכונת אדם שפל ונבזה כמוני :
<b style="color: gray;">מצודת ציון</b> <b>תורת .</b> ענין תואר ותכונה , וכן אמר כזה בדברי הימים ( א יז יז ) וראיתני כתור האדם המעלה , וקרוב לענין זה ( שיר השירים א י ) : נאוו לחייך בתורים , ורוצה לומר הפנינים המסודרים בתואר ובתכונה יפה : <b>האדם .</b> רצה לומר האדם המיוחד והמעולה :
<b style="color: gray;">רלב"ג</b> <b>והנה</b> זאת תורת האדם שקצתם צדיקים וקצתם רשעים והשגחת בי שלא תאבד טובתך וחיבתך וחסדך מזרעי בעבור הרשעים :
<b style="color: gray;">מלבי"ם פירוש המילות</b> <i><b>השאלות:</b> הדברים שדבר דוד הם מופלאים בכללם ובפרטם, מה כיון במ''ש וזאת תורת האדם, ובמ''ש בעבור דברך וכלבך וכו', ואיך המשיך מזה שה' גדול ואין כמהו, ואין קשר בדבריו ענין ישראל ויצ''מ ואמר הדבר אשר דברת הקם עד עולם, והוסיף ועשה כאשר דברת, ואמר שנית ודברך יהיו אמת, והוסיף ותדבר אל עבדך את הטובה הזאת, ואמר שלישית הואיל וברך וכו', כי אתה ה' דברת, שכל זה לשון כפול ומכופל :</i> <b>ותקטן,</b> שאם יעלה איש למלוכה מצד שאין טוב ממנו, יצוייר כי על ידי השפעת החסד יוסיף עמו להנחילו מלכות זה (שזכה בו מן הדין) לזרעו אחריו, אבל אם המלכות בעצמו היא רק חסד <b>איך יהיה זה קטן בעיניך</b> עד שהוספת לי חסד ותדבר גם על <b>בית עבדך למרחוק</b> לבשרני על מלכות יוצאי חלצי הרחוקים בזמן רחוק עד אחרית הימים. <b>וזאת תורת האדם ה'</b>. מזה הוכיח שהחסד הזה ונבואה הזאת לא היה למענו, רק הוא תורת האדם בכלל, רצה לומר שמה שבחר ה' בבית דוד ואבן מאסו הבונים היתה לראש פנה, אינו חסד פרטי עם דוד, רק הוא דבר כללי מהענינים הכוללים שהכין ה' בחכמתו הנעלמת למהלך שלמות מין האנושי בכלל, כמו שבחר בישראל מכל עם ובבית אהרן מכל זרע ישראל לשרתו ולברך בשמו, וכן בחר בית מלכות קיימת לנצח באופן שהכין זאת בחכמתו ורצונו הנעלם להיות זה לצורך הכלל, והוא חוליא משלשלת הגדול של סבות ומסובבים המקיפים הנמצאים והזמנים והמינים לצורך שלמותם עד אחרית הימים, עד שחכמינו זכרונם לברכה יחסו זאת לשבעה דברים שנבראו קודם לעולם, וא' מהם שמו של משיח, כי בו תלוי קיום העולם ושלמותו בכלל, וזה שכתוב וזאת תורת האדם :
<h3>{כ}</h3>
וּמַה־יּוֹסִ֥יף דָּוִ֛ד ע֖וֹד לְדַבֵּ֣ר אֵלֶ֑יךָ וְאַתָּ֛ה יָדַ֥עְתָּ אֶֽת־עַבְדְּךָ֖ אֲדֹנָ֥י יְהוִֽה׃
<b style="color: gray;">רש"י</b> <b>ומה יוסיף דוד עוד לדבר אליך .</b> מה אשאל עוד : <b>אתה ידעת את עבדך .</b> נתת לי כל צרכי , כמו ( משלי יב י ) : יודע צדיק נפש בהמתו :
<b style="color: gray;">מצודת דוד</b> <b>ומה יוסיף .</b> מעתה אין לי עוד דבר לשאול ממך , לא עלי ולא על זרעי : <b>ואתה .</b> הואיל ואתה ידעת ורחמת את עבדך לעשות לי כזאת מבלי שאלה ובקשה :
<b style="color: gray;">מצודת ציון</b> <b>ידעת .</b> ענין אהבה ורחמים , כמו ( עמוס ג ב ) : רק אתכם ידעתי :
<b style="color: gray;">מלבי"ם פירוש המילות</b> <b>ומה</b> ואם כן <b>מה יוסיף דוד</b> מצד שהוא דוד איש פרטי <b>לדבר עוד אליך,</b> שאם אתפלא ואשאל מי אנכי ומי ביתי. הלא <b>ואתה ידעת את עבדך</b> הלא הוא דבר המונח לידיעתך העליונה הבלתי ב''ת :
<h3>{כא}</h3>
בַּעֲב֤וּר דְּבָֽרְךָ֙ וּֽכְלִבְּךָ֔ עָשִׂ֕יתָ אֵ֥ת כָּל־הַגְּדוּלָּ֖ה הַזֹּ֑את לְהוֹדִ֖יעַ אֶת־עַבְדֶּֽךָ׃
<b style="color: gray;">רש"י</b> <b>בעבור דברך .</b> להקים מה שאמרת לשמואל , להמליכני : <b>וכלבך .</b> רצונך הוא , ולא שאני כדאי : <b>להודיע את עבדך .</b> הבשורה שבשרתני :
<b style="color: gray;">מצודת דוד</b> <b>בעבור דברך .</b> רצה לומר : הנה אינני ראוי לכל הגדולה הזאת , אולם בעבור גזירתך ורצונך עשית לי הגדולה הזאת , ואף להודיע לי את כל אלה , כאלו באה לתשלום גמול על מעשי , והיה מתמיה בעצמו לומר , וכי לא די לי החסד , עד שגם הודעתני מה שיהיה אחרי :
<b style="color: gray;">מלבי"ם פירוש המילות</b> <b>בעבור דברך וכלבך עשית</b> הוסיף לחזק דבר זה מצד מה שהודיע לו ה' זאת ביחוד על ידי נביא, כי הנביא לא ישולח רק או להזהיר מן הרעה העתידה להחזיר בתשובה, או להזהיר וליעץ בדבר ה' מה לעשות וממה לחדל וכדומה, אבל להודיע לאיש פרטי טובה עתידה לבוא עליו ועל זרעו לא ישלח ה' נביא בייחוד, כי הנביא לא ישולח מאת ה' רק לצורך (רק אם צריך שיבחן הנביא על ידי זה שהוא נביא אמת שלא יבחן רק על ידי נבואה לטובה) וכמ''ש כל זה בפרטות בפירוש ירמיה (סי' כח) בטענת ירמיה לחנניה בן עזור, ועפ''ז נפלא בעיני דוד למה שלח ה' להודיעו דבר זה על ידי נביא, ומזה הבין כי הוא אחד מן הענינים הכוללים שלמות האומה מראש ועד סוף, והוא ככל הנבואות העתידות שנבאו הנביאים על ימות המשיח ועל תיקון העולם בזמן העתיד, שמה שהודיע ה' הנחמות והיעודים הגדולים האלה על ידי נביאים רבים לא היה לצורך הדור ההוא רק להודיע עצתו ומחשבותיו והנהגתו מראש ועד סוף, וזה שכתוב <b>בעבור דברך וכלבך עשית את כל הגדולה הזאת להודיע את עבדך</b> שההודעה הזאת איננה עבורי רק עבור דברך ורצונך הנעלם להודיע מה שרצית וגזרת מראשית אחרית :
<h3>{כב}</h3>
עַל־כֵּ֥ן גָּדַ֖לְתָּ אֲדֹנָ֣י יְהוִ֑ה כִּֽי־אֵ֣ין כָּמ֗וֹךָ וְאֵ֤ין אֱלֹהִים֙ זֽוּלָתֶ֔ךָ בְּכֹ֥ל אֲשֶׁר־שָׁמַ֖עְנוּ בְּאָזְנֵֽינוּ׃
<b style="color: gray;">מצודת דוד</b> <b>על כן .</b> רצה לומר : בעבור שלא נשיג לדעת עומק מחשבות חסדך , על כן ידענו כי מאוד גדלת , ואין בינת אדם משגת תכלית מעשיך : <b>כי אין כמוך .</b> בכדי להעריך ממנו עומק מחשבותיך : <b>ככל אשר שמענו .</b> ככל הדברים הנפלאים אשר שמענו :
<b style="color: gray;">רלב"ג</b> על כן גדלת ה' אלהים וגו' . ר''ל שידיעת העתידות היא לך לבדך ואתה קורא הדורות מראש כמו שנזכר בספר ישעיה ואין כמוך שידע על נכון כל המתחדש כי לשאר השכלים ידיעות חלק מה מנימוס הנמצאות וסדרם ויושרם ואולם ידיעתו בכללות לא יתכן שתהיה כי אם לשם ית' כמו שבארנו בחמישי מספר מלחמות ה' :
<b style="color: gray;">מלבי"ם פירוש המילות</b> <b>על כן גדלת ה' אלהים</b> וזה גדולתך שה' יתואר בגדולה על ידי שהוא המקשר כל הסבות והמסובבים ויופיע רצונו עליהם מראש ועד סוף, הוא ראשית הסבות ואחרית המסובבים. <b>כי אין כמוך,</b> כי כל הכחות שהמשלת בהמציאות יש להם גבול וקצב ומדה, <b>ואין אלהים זולתך</b> שגם האלהים האלה שהם הכחות הנשגבות כולנה השרים העליונים והככבים ומשטריהם אינם זולתך, כי רוחך הוא המחיה ומנהיג את כולם, באופן שאתה קוצב כל הדברים עד אחרית מסובביהם מראשית קדומים :
<h3>{כג}</h3>
וּמִ֤י כְעַמְּךָ֙ כְּיִשְׂרָאֵ֔ל גּ֥וֹי אֶחָ֖ד בָּאָ֑רֶץ אֲשֶׁ֣ר הָלְכֽוּ־אֱ֠לֹהִים לִפְדּֽוֹת־ל֨וֹ לְעָ֜ם וְלָשׂ֧וּם ל֣וֹ שֵׁ֗ם וְלַעֲשׂ֨וֹת לָכֶ֜ם הַגְּדוּלָּ֤ה וְנֹֽרָאוֹת֙ לְאַרְצֶ֔ךָ מִפְּנֵ֣י עַמְּךָ֗ אֲשֶׁ֨ר פָּדִ֤יתָ לְּךָ֙ מִמִּצְרַ֔יִם גּוֹיִ֖ם וֵאלֹהָֽיו׃
<b style="color: gray;">רש"י</b> <b>אשר הלכו אלהים .</b> משה ואהרן , שנאמר ( שמות ז א ) : נתתיך אלהים לפרעה ; וכן תרגם יונתן : דאזלו שלוחין מן קדם ה' : <b>לפדות לו לעם .</b> כך אמרו השלוחים לישראל : הקב''ה שלחנו לפדות לו לעם , ולשום לו שם , ולעשות לכם הגדולה : <b>ונוראות .</b> עשית לארצך לאחר שיצאו משם , ומה הם הנוראות , 'מפני עמך' , לגרש עמים ואלהיהם , ומקרא זה חסר 'לגרש' , ובדברי הימים ( א יז כא ) פירשו : לגרש מפני עמך אשר פדית ממצרים גוים ואלהיו , ואינו חסרון , כי ממשמע שנאמר מפני עמך גוים , אנו שומעין לשון טרודין וגירושין :
<b style="color: gray;">מצודת דוד</b> <b>ומי כעמך .</b> רצה לומר : הואיל ואין זולתך , אם כן מי ומי מהגוים מאושר ומשובח כעמך ישראל , אשר המה גוי מיוחד בארץ : <b>לפדות לו לעם .</b> לפדות ממצרים להיות לו לעם : <b>ולשום לו שם .</b> לפרסם את שמו בעולם : <b>ולעשות לכם .</b> לישראל ידבר בלשון נוכח : <b>ונוראות לארצך .</b> לעשות נפלאות נוראות לארצך בעת הכיבוש לגרשם מפני עמך וגו' , והוא מקרא קצר : <b>גוים ואלהיו .</b> מגוים , והם אנשי מצרים , ומאלהיו , ולא יכלו להחזיק בהם , לא הם ולא אלהיהם :
<b style="color: gray;">מצודת ציון</b> <b>הלכו אלהים .</b> לפי שבכל מקום נאמר אלהים בלשון רבים , אמר גם הלכו בלשון רבים , לזווג המלות , וכן ( שמואל א ד ח ) : האלהים האדירים האלה , וכמוהו רבים : <b>ממצרים גוים ואלהיו .</b> המ''ם של ממצרים תשמש על גוים ועל ואלהיו , וכאלו אמר ממצרים מגוים ומאלהיו :
<b style="color: gray;">רלב"ג</b> <b>ומי כעמך כישראל גוי אחד בארץ .</b> מיוחד לעבודת השם י''ת כי הוא הולך לפדותם לו לעם ולזה הרבה הנפלאות בהוציאו אותם מארץ מצרים למען יהיו לו לעם והוא יהיה להם לאלהים ועשה גם כן נפלאות ונוראות בהורישו אותם ארץ ישראל : <b>אשר פדית לך ממצרים גוים ואלהיו .</b> ר''ל שהשחיתו ישראל גוים ואלהיו בעת ירשם הארץ או ירצה שהנוראות ההם שעשה מפני עמו קצתם היה להשחית גוים וקצתם להשחית אלהיהם כמו שנתבאר בענין דגון בראש זה הספר :
<b style="color: gray;">מלבי"ם פירוש המילות</b> <b>ומי כעמך ישראל</b> אחרי שברר כי הודעה זו נצחיות מלכות בית דוד היא תורת האדם ומהלך השלמות לכל בית ישראל כולו, אשר ראה בחכמתו וברצונו הנשגב לבחור בבית דוד לקחת מזרעו שבט מושלים, הוסיף כי לפי זה הוא מהלך השלמות אל הבריאה בכללה, אחר שבית ישראל הוא לב הבריאה וסגולתה, ובית דוד הכין להיות לב וסגולה אל בית ישראל, אם כן מאתם תמשך חיים ושלמות אל המציאות בכלל, ועל זה אמר <b>ומי כעמך כישראל גוי אחד בארץ,</b> שהם לב כל גויי הארצות עובדי כוכבים ומזלות וכולם כקליפות נגדם, כמו שהלב הוא האחד המחיה את הגויה, ובאר זה מג' ראיות, {{{א}}} מצד התחלתו <b>אשר הלכו אלהים לפדות לו לעם,</b> כמלך ההולך בעצמו לפדות בנו יחידו מבית השבי, כמ''ש (ישעיה סג) באהבתו ובחמלתו הוא גאלם, רצה לומר בעצמו שלא על ידי שליח, {{{ב}}} מצד רבוי האותות והמופתים אשר היו תכליתם <b>לשום לו שם ולעשות לכם הגדולה,</b> שעל ידם נודע שם ה' שהוא הורס את הטבע ומושל עליה, וגדולת ישראל שעשה כל זה בעבורם, בפניו ששם ה' וגדולת ישראל תלוים זה בזה, {{{ג}}} <b>ונוראות לארצך מפני עמך</b> שאחר כך עשה נוראות בארץ הקדושה שהפיל מוראו על יושבי הארץ מפני עם ה' אשר פדה ממצרים, <b>גוים ואלהיו</b> (למ''ד של לארצך מוסב גם למטה נוראות לארצך לגוים ולאלהיו) שגרש מפניהם גוים רבים ואלהיהם, וחכמינו זכרונם לברכה דרשו ואלהיו קדש, ומוסב על אשר פדית שפדה גוים שהם ישראל ואלהיו שהיה בגלות :
<h3>{כד}</h3>
וַתְּכ֣וֹנֵֽן לְ֠ךָ אֶת־עַמְּךָ֨ יִשְׂרָאֵ֧ל ׀ לְךָ֛ לְעָ֖ם עַד־עוֹלָ֑ם וְאַתָּ֣ה יְהוָ֔ה הָיִ֥יתָ לָהֶ֖ם לֵאלֹהִֽים׃
<b style="color: gray;">מצודת דוד</b> <b>עד עולם .</b> כי לא יחליפם ולא ימיר אותם :
<b style="color: gray;">מלבי"ם פירוש המילות</b> <b>ותכונן</b> אחרי ההקדמה הזאת שישראל הם גוי אחד וסגולת ה' בעולמו, ובית דוד הכין להיות לו סגולה מכל ישראל, החל להתפלל שכמו שאת <b>ישראל כונן לו לעם עד עולם,</b> כן יכונן את בית דוד עד לעולם, וזה שכתוב <b>ותכונן את עמך ישראל לך לעם עד עולם,</b> ולכן, (כה) <b>ואתה ה' אלהים הדבר אשר דברת על עבדך ועל ביתו הקם עד עולם,</b> ולענין מה שיש חשש פן יחטאו <b>ועשה כאשר דברת</b> הוא מ''ש אני אהיה לו לאב וכו' אשר בהעותו והוכחתיו וכו' וחסדי לא יסור ממנו :
<h3>{כה}</h3>
וְעַתָּה֙ יְהוָ֣ה אֱלֹהִ֔ים הַדָּבָ֗ר אֲשֶׁ֨ר דִּבַּ֤רְתָּ עַֽל־עַבְדְּךָ֙ וְעַל־בֵּית֔וֹ הָקֵ֖ם עַד־עוֹלָ֑ם וַעֲשֵׂ֖ה כַּאֲשֶׁ֥ר דִּבַּֽרְתָּ׃
<b style="color: gray;">מצודת דוד</b> <b>הקם עד עולם .</b> שיהיה עד עולם המלכות מזרעו :
<h3>{כו}</h3>
וְיִגְדַּ֨ל שִׁמְךָ֤ עַד־עוֹלָם֙ לֵאמֹ֔ר יְהוָ֣ה צְבָא֔וֹת אֱלֹהִ֖ים עַל־יִשְׂרָאֵ֑ל וּבֵית֙ עַבְדְּךָ֣ דָוִ֔ד יִהְיֶ֥ה נָכ֖וֹן לְפָנֶֽיךָ׃
<b style="color: gray;">מצודת דוד</b> <b>ויגדל שמך .</b> ובזה יגדל שמך עד עולם , כי יאמרו הכל , שעד עולם הוא אלהי ישראל , ואף בית דוד נכון לפניו למנוחה עד עולם , ואין בו חלילה השתנות לחזור מדבריו . ( כז ) כי אתה וכו' גליתה . רצה לומר : הואיל והודעתני שתבנה לי בית מלכות לזה מצאתי את לבי להתפלל עליה , ולולי זאת לא ערב לבי לגשת להתפלל על דבר גדול כזה :
<b style="color: gray;">מלבי"ם פירוש המילות</b> <b>ויגדל שמך,</b> רצה לומר הנה על ידי בני ישראל שהתנהג עמהם בדרך הפלאיי ההשגחיי עשה לו שם, כי כמו שערך ה' ההנהגה הטבעיית המסודרת מצבא השמים חק נתן ולא יעבור, כן ערך לעומתו ההנהגה הנסיית המסודרת לפי מעשי עם ה' ועבודתו שבו ישדד כל מערכת השמים, והנהגה זו ינהיג ה' בעצמו שלא על ידי אמצעי ובזה יודע בשם כי הוא האדון והמנהיג, וכמו שבהנהגה הטבעיית תהיה השמש מולכת השמים וראש לכל הככבים היוצאים על ידה, כן בהנהגה ההשגחיית שעל ידי ישראל הכין את בית דוד, אשר כסאו כשמש נגדו, שינהיג מערכת ה' כשמש המנהגת מערכת השמים וכולם יסובו לרגלה, וכמו שהכלים שעל ידו ינהיג ההנהגה הטבעיית קיימים לעולם, כן ראוי שהכלים שעל ידי ינהיג ההנהגה ההשגחיית יהיו נצחיים, שהם בית ישראל ובית דוד, וכמ''ש ירמיה (לא לה לו) כה אמר ה' נותן שמש לאור יומם וכו' אם ימושו החוקים האלה מלפני וכו' גם זרע ישראל ישבותו, ושם (לג כ) אם תפרו את בריתי היום וכו' גם בריתי תופר את דוד עבדי מהיות לו בן מולך על כסאו, מבואר ששניהם דומים אל הכלים שבהם ינהיג ההנהגה הכללית שבהתבטלם תושבת כל המציאות, וזה שכתוב <b>ויגדל שמך עד עולם לאמר ה' צבאות אלהים על ישראל</b> רצה לומר שעל ידם הוא אלהים מנהיג הנהגה מיוחדת כפי חפצו ורצונו, <b>ובית עבדך דוד יהיה נכון לפניך</b> שהם היושבים ראשונה במלכות שמים בהנהגה הזאת האלהית :
<h3>{כז}</h3>
כִּֽי־אַתָּה֩ יְהוָ֨ה צְבָא֜וֹת אֱלֹהֵ֣י יִשְׂרָאֵ֗ל גָּלִ֜יתָה אֶת־אֹ֤זֶן עַבְדְּךָ֙ לֵאמֹ֔ר בַּ֖יִת אֶבְנֶה־לָּ֑ךְ עַל־כֵּ֗ן מָצָ֤א עַבְדְּךָ֙ אֶת־לִבּ֔וֹ לְהִתְפַּלֵּ֣ל אֵלֶ֔יךָ אֶת־הַתְּפִלָּ֖ה הַזֹּֽאת׃
<b style="color: gray;">מצודת ציון</b> <b>מצא .</b> ענין הזמנה , וכן ( ויקרא ט יג ) : ואת העולה המציאו :
<b style="color: gray;">מלבי"ם פירוש המילות</b> <b>כי אתה</b> ולבל יחשב לו זאת כגאוה וגודל לבב שמתנשא עד המעלה הזאת יאמר כי לא המציא זאת מרוחו רק <b>כי אתה ה'</b> שאתה <b>אלהי ישראל</b> בהשגחתך הדבוקה בם בהנהגה הפלאית, <b>גלית את אזן עבדך לאמר בית אבנה לך,</b> שמזה השכלתי כי בחרתני למדרגה הזאת, ע''כ <b>מצא עבדך את לבו</b> וכו' :
<h3>{כח}</h3>
וְעַתָּ֣ה ׀ אֲדֹנָ֣י יְהוִ֗ה אַתָּה־הוּא֙ הָֽאֱלֹהִ֔ים וּדְבָרֶ֖יךָ יִהְי֣וּ אֱמֶ֑ת וַתְּדַבֵּר֙ אֶֽל־עַבְדְּךָ֔ אֶת־הַטּוֹבָ֖ה הַזֹּֽאת׃
<b style="color: gray;">רש"י</b> <b>אתה הוא האלהים .</b> שליט , ויש בידך יכולת לקיים :
<b style="color: gray;">מצודת דוד</b> <b>אתה הוא האלהים .</b> אם כן בידך הכח למלאות דבדיך : <b>ודברך יהיו אמת .</b> גם ידעתי אשר תקיים דבריך : <b>ותדבר וגו' .</b> גם ידעתי שאתה ה' דברת עלי הטובה הזאת , כי דברי נתן הנביא דבר ה' המה :
<b style="color: gray;">מלבי"ם פירוש המילות</b> <b>ועתה ה'</b> פי' מהרי''א לפי שיאמר אומר אחרי שדוד היה מרבה בתפלה על זה, יורה שהיה בו מעוט אמונה, ושהיה בלתי מאמין אם ביכולת ה' שלא יוכל עליו, ואם בשינוי רצון שימצא בו, ואם נספקו בנבואת הנביא אם דבר ה' הוא, הנה להסיר הספק הזה אמר דוד עוד, <b>ועתה ה' אתה הוא האלהים</b> ובזה הודה על היכולת, <b>ודבריך יהיו אמת</b> רצה לומר שאי אפשר בהם השינוי מצדך, <b>ותדבר אל עבדך את הטובה הזאת</b> ובזה הודה באמתת הנבואה שנאמרה לו :
<h3>{כט}</h3>
וְעַתָּ֗ה הוֹאֵל֙ וּבָרֵךְ֙ אֶת־בֵּ֣ית עַבְדְּךָ֔ לִהְי֥וֹת לְעוֹלָ֖ם לְפָנֶ֑יךָ כִּֽי־אַתָּ֞ה אֲדֹנָ֤י יְהוִה֙ דִּבַּ֔רְתָּ וּמִבִּרְכָ֣תְךָ֔ יְבֹרַ֥ךְ בֵּֽית־עַבְדְּךָ֖ לְעוֹלָֽם׃
<b style="color: gray;">רש"י</b> <b>הואל .</b> רצה :
<b style="color: gray;">מצודת דוד</b> <b>ועתה .</b> רצה לומר : והואיל וכן הוא , אין צורך מעתה להתפלל עוד על הדבר , אולם שאלתי היא : הואל נא וברך וגו' להיות לעולם לפניך , רצה לומר : ברכם במתנת לב טהור ללכת בתורתך , בכדי שיהיו ראוים לקבל החסד הגדול הזה : <b>כי אתה וגו' דברת .</b> ולא ישוב ריקם , ואך אשאל שבית עבדיך יבורך מברכותיך לעולם , להיות יראי ה' וחושבי שמו , לבל תסור המלוכה בעונם :
<b style="color: gray;">מצודת ציון</b> <b>הואיל .</b> רצה וחפץ , כמו ( שמות ב כא ) : ויואל משה :
<b style="color: gray;">מלבי"ם פירוש המילות</b> <b>ועתה</b> אבל אמר שהיה צורך תפלתו לא שיקים האל דברו, כי אם <b>שירצה שיברך את בית דוד</b> שיהיו תמיד צדיקים באופן <b>שיהיו לעולם לפניך</b> ראוים לקבל החסד האלהי, כי היה יודע שלא יחזור בהיעוד כי אם מצד המקבלים, להיות היעודים האלהיים תנאים על הכנת המקבלים אותם, וזה שכתוב <b>כי אתה ה' דברת</b> ויעדת את הטוב ואי אפשר שישתנה מצדך, ועל זה אמר <b>ומברכתך יבורך בית עבדך לעולם</b> שעל ידי שתברכם שיהיו לעולם לפניך, רצה לומר צדיקים ההולכים לפני האלהים, אם כן יהיו תמיד ראוים לקבל ברכה והטוב מאתך :
<h2>שמואל ב פרק-ח</h2>
<h3>{א}</h3>
וַֽיְהִי֙ אַֽחֲרֵי־כֵ֔ן וַיַּ֥ךְ דָּוִ֛ד אֶת־פְּלִשְׁתִּ֖ים וַיַּכְנִיעֵ֑ם וַיִּקַּ֥ח דָּוִ֛ד אֶת־מֶ֥תֶג הָאַמָּ֖ה מִיַּ֥ד פְּלִשְׁתִּֽים׃
<b style="color: gray;">רש"י</b> <b>מתג האמה .</b> ובדברי הימים ( א יח א ) כתיב : ויקח דוד את גת מיד פלשתים , והיא נקראת מתג האמה , על שם שהוא מקל רודה בכל הפלשתים , מטרפולין של מלכים , שלא מצינו בכל סרני פלשתים בעזה ובאשדוד ובעקרון ובאשקלון שם מלכות , אלא בגת מצינו , ( שמואל-א כא יא ) : אכיש מלך גת : <b>מתג .</b> אגויילו''ן בלע''ז : <b>האמה .</b> הוא המרדע של עץ :
<b style="color: gray;">מצודת דוד</b> <b>מתג האמה .</b> ובדברי הימים ( א יח א ) נאמר : גת ובנותיה , ואולי מתג האמה הוא שם כולל לגת עם בנותיה , ונקראה כן על היותה מטרפולין בארץ פלשתים , ובכל חמשת עריהם הגדולים לא היה מלך , כי אם בגת , וכולם היו סרים למשמעתו ונתונים בידו , כמתג החמור הנתונה באמת ידי איש , להוליכו לכל אשר ירצה :
<b style="color: gray;">מצודת ציון</b> <b>מתג .</b> הוא כעין רסן עשויה להנהיג בה הבהמה , כמו ( משלי כו ג ) : <b>מתג לחמור .</b> האמה . אמת הזרוע , וכן ( דברים ג יא ) : באמת איש :
<b style="color: gray;">רלב"ג</b> <b>את מתג האמה מיד פלשתים .</b> הנה כתוב במקומו בספר דברי הימים את גת ובנותיה ואולי היה זה המחוז נקרא מתג האמה , והנה במואב מדד שני חבלים להמית ומלא החבל להחיות ואמרו רז''ל שהיה בעבור שהמיתו אביו ואמו כי כבר הביאם אל מלך מואב כמו שנזכר במה שקדם אלא שאם היה הענין כן יהיה פי' וישבו עמו כל ימי היות דוד במצודה כי מאז הפרד דוד משם לא שמרו להם והמיתום :
<b style="color: gray;">מלבי"ם פירוש המילות</b> <b>ויהי אחרי כן</b> הודיעו ה' על ידי הנביא כי לא הוא יבנה הבית באשר עוד לא נכרתו אויביו מפניו. ראה כי רצון ה' שלא ינוח עדיין ממלחמה, לכן יצא לבקש את אויביו ולתגר בם מלחמה בארצם, ותחת שעד עתה באו הפלשתים אל ארצו ולא הכניעם, עתה הלך אל ארצם והכניעם, וגם לקח חבל מארצם מתג האמה, ובדברי הימים מפרש גת ובנותיה ויש בזה דרש לרבותינו ז''ל למה קראה מתג האמה :
<h3>{ב}</h3>
וַיַּ֣ךְ אֶת־מוֹאָ֗ב וַֽיְמַדְּדֵ֤ם בַּחֶ֙בֶל֙ הַשְׁכֵּ֣ב אוֹתָ֣ם אַ֔רְצָה וַיְמַדֵּ֤ד שְׁנֵֽי־חֲבָלִים֙ לְהָמִ֔ית וּמְלֹ֥א הַחֶ֖בֶל לְהַחֲי֑וֹת וַתְּהִ֤י מוֹאָב֙ לְדָוִ֔ד לַעֲבָדִ֖ים נֹשְׂאֵ֥י מִנְחָֽה׃
<b style="color: gray;">רש"י</b> <b>וימדד שני חבלים להמית .</b> לפי שהרגו את אביו ואת אמו ואחיו , שנאמר ( שמואל-א כב ד ) : וינחם את פני מלך מואב , ולא מצינו שיצאו משם :
<b style="color: gray;">מצודת דוד</b> <b>וימדדם בחבל .</b> וחוזר ומפרש איך מדדם , ואמר שהשכיבם בארץ וגו' : <b>נושאי מנחה .</b> היו מביאים לו מנחה שנה בשנה :
<b style="color: gray;">מצודת ציון</b> <b>ומלא ההבל .</b> מדת חבל שלם :
<b style="color: gray;">מלבי"ם פירוש המילות</b> <b>ויך את מואב</b> פי' חכמינו זכרונם לברכה (במדבר רבה פי''ד) בעבור שהרגו את אביו ואמו בברחו מפני שאול כמ''ש (ש''א כ''ב) וינחם את פני מלך מואב, נקם מהם, והרג מהם שני שלישים, ובדרך בזיון השכיב אותם ארצה, ולא הקפיד להחיות הגבורים כי היו לעבדים נושאי מנחה רצה לומר פורעי מס :
<h3>{ג}</h3>
וַיַּ֣ךְ דָּוִ֔ד אֶת־הֲדַדְעֶ֥זֶר בֶּן־רְחֹ֖ב מֶ֣לֶךְ צוֹבָ֑ה בְּלֶכְתּ֕וֹ לְהָשִׁ֥יב יָד֖וֹ בִּֽנְהַר־[פְּרָֽת]:
<b style="color: gray;">רש"י</b> <b>בלכתו .</b> כשהלך הדדעזר : <b>להשיב ידו .</b> כתרגומו : לאשנאה תחומיה , שכבש מן הארץ חוץ לגבול ארצו , והרחיב את גבולו :
<b style="color: gray;">מצודת דוד</b> <b>בלכתו להשיב ידו .</b> כשהלך להשיב מקומו לאחור , להרחיב גבול ארצו :
<b style="color: gray;">מצודת ציון</b> <b>להשיב .</b> מלשון השבה : <b>ידו .</b> מקומו :
<b style="color: gray;">מלבי"ם פירוש המילות</b> <b>להשיב ידו,</b> ובד''ה להציב ידו, שהדדעזר היה מושל בנהר פרת קרוב לגבול ישראל והיה לו שם יד, רצה לומר בנין בנוי ועליו תמונת יד לאות שכבשה בידו כמ''ש (ש''א טו) והנה מציב לו יד, ודוד הסיר הבנין הזה, והלך להשיב להציבו, רצה לומר לכבוש המדינה :
<h3>{ד}</h3>
וַיִּלְכֹּ֨ד דָּוִ֜ד מִמֶּ֗נּוּ אֶ֤לֶף וּשְׁבַע־מֵאוֹת֙ פָּרָשִׁ֔ים וְעֶשְׂרִ֥ים אֶ֖לֶף אִ֣ישׁ רַגְלִ֑י וַיְעַקֵּ֤ר דָּוִד֙ אֶת־כָּל־הָרֶ֔כֶב וַיּוֹתֵ֥ר מִמֶּ֖נּוּ מֵ֥אָה רָֽכֶב׃
<b style="color: gray;">רש"י</b> <b>ויעקר דוד את כל הרכב .</b> משום ( דברים יז טז ) : לא ירבה לו סוסים : <b>ויותר ממנו מאה רכב .</b> שהיו צריכין לו לכדי מרכבתו , והרכב ארבעה סוסים , כמו שנאמר ( דברי הימים-ב א יז ) : מרכבה בשש מאות כסף וסוס בחמשים ומאה , כאן למדנו שהרכב ארבעה סוסים :
<b style="color: gray;">מצודת דוד</b> <b>ויעקר .</b> משום שנאמר ( דברים יז טז ) : ולא ירבה לו סוסים :
<b style="color: gray;">מצודת ציון</b> <b>פרשים .</b> הם רוכבי הסוסים הרגילים בזה : <b>ויעקר .</b> הסיר העיקר , והם הרגלים , שהם העיקר בבהמה , וכן ( יהושע יא ו ) : סוסיהם תעקר : <b>רכב .</b> הם מארבעה סוסים :
<b style="color: gray;">רלב"ג</b> <b>ויעקר דוד את כל הרכב .</b> עשה זה כדי שלא ירבה לו סוסים כמו שבאה המצוה בזה בתורה :
<b style="color: gray;">מלבי"ם פירוש המילות</b> <b>אלף ושבע מאות פרשים</b> ובד''ה כתוב אלף רכב ושבעת אלפים פרשים, הנה בכל מרכבה היו כמה פרשים רצה לומר סוסים, ושם היה לכל מרכבה עשרה סוסים, ופרש אחד ממונה על סוסי המרכבה, ופה חשב כל הסוסים שבכל מרכבה לפרש אחד ועל כן צרף הרכב עם הפרשים, ובד''ה חשב כל פרש רצה לומר כל סוס בפני עצמו ולכן חשב אלף רכב לבד, ושבעת אלפים פרשים היינו סוסים, וכן במ''ש לקמן (י' יח) שבע מאות רכב כתוב בד''ה שבעת אלפים רכב מטעם זה, <b>ויעקר</b> מטעם לא ירבה לו סוסים :
<h3>{ה}</h3>
וַתָּבֹא֙ אֲרַ֣ם דַּמֶּ֔שֶׂק לַעְזֹ֕ר לַהֲדַדְעֶ֖זֶר מֶ֣לֶךְ צוֹבָ֑ה וַיַּ֤ךְ דָּוִד֙ בַּֽאֲרָ֔ם עֶשְׂרִֽים־וּשְׁנַ֥יִם אֶ֖לֶף אִֽישׁ׃
<h3>{ו}</h3>
וַיָּ֨שֶׂם דָּוִ֤ד נְצִבִים֙ בַּאֲרַ֣ם דַּמֶּ֔שֶׂק וַתְּהִ֤י אֲרָם֙ לְדָוִ֔ד לַעֲבָדִ֖ים נוֹשְׂאֵ֣י מִנְחָ֑ה וַיֹּ֤שַׁע יְהוָה֙ אֶת־דָּוִ֔ד בְּכֹ֖ל אֲשֶׁ֥ר הָלָֽךְ׃
<b style="color: gray;">מצודת דוד</b> <b>נציבים .</b> פקידים וממונים לגבות המס ולמשול בהם :
<b style="color: gray;">מצודת ציון</b> <b>נציבים .</b> פקידים וממונים :
<b style="color: gray;">רלב"ג</b> <b>וישם דוד נציבים בארם דמשק .</b> שם מאנשיו מושלים בהם כי כבר היה ארם לדוד לעבדים :
<h3>{ז}</h3>
וַיִּקַּ֣ח דָּוִ֗ד אֵ֚ת שִׁלְטֵ֣י הַזָּהָ֔ב אֲשֶׁ֣ר הָי֔וּ אֶ֖ל עַבְדֵ֣י הֲדַדְעָ֑זֶר וַיְבִיאֵ֖ם יְרוּשָׁלִָֽם׃
<b style="color: gray;">רש"י</b> <b>שלטי הזהב .</b> הם אשפתות שנותנים בהם החצים , כמה דאת אמר ( ירמיהו נא יא ) : <b>הברו החצים מלאו השלטים .</b> כל הפרשיות הללו סמכן אצל פרשה של בית המקדש , לפי שמכל המלחמות הללו , קיבץ הקדשות לצרכי הבית :
<b style="color: gray;">מצודת ציון</b> <b>שלטי .</b> כעין מגן : <b>אל עבדי .</b> על עבדי : <b>כבש .</b> ענין לכידה :
<h3>{ח}</h3>
וּמִבֶּ֥טַח וּמִבֵּֽרֹתַ֖י עָרֵ֣י הֲדַדְעָ֑זֶר לָקַ֞ח הַמֶּ֧לֶךְ דָּוִ֛ד נְחֹ֖שֶׁת הַרְבֵּ֥ה מְאֹֽד׃
<b style="color: gray;">מלבי"ם פירוש המילות</b> <b>ומבטח ומברתי</b> בד''ה כתוב טבחת ומכון, אז נשתנה שמם, ושם ביאר שמנחשת זה עשה שלמה את הים והעמודים וכלי הנחושת :
<h3>{ט}</h3>
וַיִּשְׁמַ֕ע תֹּ֖עִי מֶ֣לֶךְ חֲמָ֑ת כִּ֚י הִכָּ֣ה דָוִ֔ד אֵ֖ת כָּל־חֵ֥יל הֲדַדְעָֽזֶר׃
<h3>{י}</h3>
וַיִּשְׁלַ֣ח תֹּ֣עִי אֶת־יֽוֹרָם־בְּנ֣וֹ אֶל־הַמֶּֽלֶךְ־דָּ֠וִד לִשְׁאָל־ל֨וֹ לְשָׁל֜וֹם וּֽלְבָרֲכ֗וֹ עַל֩ אֲשֶׁ֨ר נִלְחַ֤ם בַּהֲדַדְעֶ֙זֶר֙ וַיַּכֵּ֔הוּ כִּי־אִ֛ישׁ מִלְחֲמ֥וֹת תֹּ֖עִי הָיָ֣ה הֲדַדְעָ֑זֶר וּבְיָד֗וֹ הָי֛וּ כְּלֵֽי־כֶ֥סֶף וּכְלֵֽי־זָהָ֖ב וּכְלֵ֥י נְחֹֽשֶׁת׃
<b style="color: gray;">מצודת דוד</b> <b>כי איש מלחמות .</b> הדדעזר היה שונא ואיש מלחמה עם תועי : <b>ובידו .</b> ביד יורם בן תועי :
<b style="color: gray;">מלבי"ם פירוש המילות</b> <b>לשאל לו לשלום ולברכו,</b> ומפרש <b>לשאל לו לשלום על אשר נלחם בהדדעזר</b>. כי בזה השתתפו באהבה במה שיש להם אויב משותף <b>ולברכו על אשר הכהו</b> שזה ברכתו שמשופע בגבורה לדכא אויביו תחת רגליו :
<h3>{יא}</h3>
גַּם־אֹתָ֕ם הִקְדִּ֛ישׁ הַמֶּ֥לֶךְ דָּוִ֖ד לַֽיהוָ֑ה עִם־הַכֶּ֤סֶף וְהַזָּהָב֙ אֲשֶׁ֣ר הִקְדִּ֔ישׁ מִכָּל־הַגּוֹיִ֖ם אֲשֶׁ֥ר כִּבֵּֽשׁ׃
<b style="color: gray;">מצודת דוד</b> <b>גם אותם .</b> אשר הביאו לו למנחה , הקדיש וגו' עם הכסף והזהב אשר הקדיש משלל הגוים אשר כבש , האמור במקרא שלאחריו :
<h3>{יב}</h3>
מֵאֲרָ֤ם וּמִמּוֹאָב֙ וּמִבְּנֵ֣י עַמּ֔וֹן וּמִפְּלִשְׁתִּ֖ים וּמֵֽעֲמָלֵ֑ק וּמִשְּׁלַ֛ל הֲדַדְעֶ֥זֶר בֶּן־רְחֹ֖ב מֶ֥לֶךְ צוֹבָֽה׃
<h3>{יג}</h3>
וַיַּ֤עַשׂ דָּוִד֙ שֵׁ֔ם בְּשֻׁב֕וֹ מֵהַכּוֹת֥וֹ אֶת־אֲרָ֖ם בְּגֵיא־מֶ֑לַח שְׁמוֹנָ֥ה עָשָׂ֖ר אָֽלֶף׃
<b style="color: gray;">רש"י</b> <b>ויעש דוד שם .</b> שקבר את ההרוגים שהרג באדום , והוא שם טוב לישראל , שקוברין את אויביהם ; וכן הוא אומר במלחמת גוג ומגוג ( יחזקאל לט יג ) : <b>וקברו כל עם הארץ והיה להם לשם .</b> ומנין שקברן דוד , שנאמר בספר מלכים ( א יא טו ) : ויהי בהיות דוד את אדום בעלות יואב שר הצבא לקבר את החללים : <b>שמונה עשר אלף .</b> ובספר תהלים ( ס ב ) הוא אומר : שנים עשר אלף , אמור מעתה , שתי מלחמות היו :
<b style="color: gray;">מצודת דוד</b> <b>ויעש דוד שם .</b> עשה גבורה גדולה , וקנה שם : <b>בשובו .</b> רוצה לומר : עם כי היה עיף ויגע ממלחמת ארם , עם כל זה הכה בגיא מלח וגו' ובתהלים ( ס ב ) ובדברי הימים ( א יח יב ) נאמר : שאותן המוכים היו מבני אדום , ולזה אמר במקרא שלאחריו , ששם באדום נציבים :
<b style="color: gray;">מלבי"ם פירוש המילות</b> <b>ויעש דוד שם בשובו מהכותו את ארם בגיא מלח שמנה עשר אלף,</b> ובד''ה כתוב ואבשי בן צרויה הכה את אדום בגיא מלח י''ח אלף, ובתהלות (ס' ב) בהצותו את ארם נהרים וישב יואב ויך את אדום בגיא מלח י''ב אלף, וכפי הנראה מלחמה זו היתה לבסוף כי כבר חשב (בפסוק י''ב) מלחמת בני עמון שהיתה אחר כך, ואז התעוררו ארם נהרים וצובא שנית, ואדום סמוך לעמון ויצאו לעזרת בני עמון, ואחר שהכה בארם שני פעמים כמ''ש בסימן י' הכה בהם בגיא מלח מארם ואדום ביחד, י''ב אלף מאדום ושש אלף מארם, ופה אמר ארם שעקר המלחמה היה על שמם, ובד''ה אמר אדום שהם היו רוב הנופלים, ובתהלות לא הזכיר רק הי''ב אלף שהיו מאדום כי שם אמר בהצותו את ארם, ומלחמת ארם בכלל היה ע''ש דוד, וזה שכתוב פה ויעש דוד שם, ותחתיו היו שרי הצבא יואב ואבשי לכן מיחסם פעם לזה ופעם לזה, וי''ל גם כן שהכה באדום שני פעמים פעם י''ב אלף ופעם י''ח אלף, וכן דעת חכמינו זכרונם לברכה בתנחומא (פרשת דברים) ועל זה אמר וישם באדום נציבים בכל אדום שם נציבים, ששם נציבים ומרדו וכבשם כולם וישם נציבים בכל אדום, ואמר שנית <b>ויושע ה' את דוד,</b> כי בפסוק ו' מלמד שהגם שכבש ארם נהרים שהיא סוריא שכבשה שלא כתורה (כמ''ש בספרי סוף עקב) ונקרא מטעם זה כיבוש יחיד כמ''ש הרמב''ם (בה' תרומות) בכ''ז הושיעו ה'. ופה יאמר שבמה שכבש את אדום שעתידים ישראל לקחת את ארצו לעתיד לבוא שקיני קניזי וקדמוני הם אדום עמון ומואב, הראהו ה' מעין העתיד והושיעו :
<h3>{יד}</h3>
וַיָּ֨שֶׂם בֶּאֱד֜וֹם נְצִבִ֗ים בְּכָל־אֱדוֹם֙ שָׂ֣ם נְצִבִ֔ים וַיְהִ֥י כָל־אֱד֖וֹם עֲבָדִ֣ים לְדָוִ֑ד וַיּ֤וֹשַׁע יְהוָה֙ אֶת־דָּוִ֔ד בְּכֹ֖ל אֲשֶׁ֥ר הָלָֽךְ׃
<b style="color: gray;">רש"י</b> <b>נציבים .</b> פקידים לגבות מס . ( טו ) ויהי דוד עושה משפט וגו' ויואב על הצבא . דוד גרם ליואב להיות מצליח על הצבא , לפי שעשה משפט וצדקה , ויואב גרם לדוד לעשות משפט וצדקה , לפי שהוא דן , ויואב שוטר ורודה על ידו , ועוד , מתוך שיואב עסק במלחמות , לא היה דוד טרוד בהן , ולבו פתוח לשפוט צדק :
<b style="color: gray;">מצודת דוד</b> <b>בכל אדום .</b> ולא נשאר עיר אחת מבלי נציב :
<h3>{טו}</h3>
וַיִּמְלֹ֥ךְ דָּוִ֖ד עַל־כָּל־יִשְׂרָאֵ֑ל וַיְהִ֣י דָוִ֗ד עֹשֶׂ֛ה מִשְׁפָּ֥ט וּצְדָקָ֖ה לְכָל־עַמּֽוֹ׃
<b style="color: gray;">מצודת דוד</b> <b>משפט .</b> בין איש לאחיו : <b>וצדקה .</b> משלו , להצריכים לקבל :
<b style="color: gray;">רלב"ג</b> <b>ויהי דוד עושה משפט וצדקה לכל עמו .</b> הנה צדקה יאמר על יותר ממה שיאמר משפט כי למשפט יהיה מה שיחוייב לפי הדין והצדקה תהיה מה שיחוייב לפי המדות השלימות מההגע' לכל איש הראוי למו אם לחסד אם למשפט :
<b style="color: gray;">מלבי"ם פירוש המילות</b> <b>ויהי דוד</b>. המבוקש מן המלך היו שני דברים כמ''ש (ש''א ט' כ') ושפטנו מלכנו ויצא לפנינו ונלחם מלחמותינו, ואחר שפנה מן המלחמות עסק במשפט וגם עשה צדקה וחסד לעניים :
<h3>{טז}</h3>
וְיוֹאָ֥ב בֶּן־צְרוּיָ֖ה עַל־הַצָּבָ֑א וִיהוֹשָׁפָ֥ט בֶּן־אֲחִיל֖וּד מַזְכִּֽיר׃
<b style="color: gray;">רש"י</b> <b>מזכיר .</b> מזכיר איזה דין בא לפניו ראשון , לפוסקו ראשון :
<b style="color: gray;">מצודת דוד</b> <b>על הצבא .</b> היה שר על קבוצת החיל : <b>מזכיר .</b> היה ממונה על ספר הזכרונות :
<h3>{יז}</h3>
וְצָד֧וֹק בֶּן־אֲחִיט֛וּב וַאֲחִימֶ֥לֶךְ בֶּן־אֶבְיָתָ֖ר כֹּהֲנִ֑ים וּשְׂרָיָ֖ה סוֹפֵֽר׃
<b style="color: gray;">מצודת דוד</b> <b>כהנים .</b> רצה לומר : <b>שרי הכהנים , צדוק היה משוח מלחמה , ואחימלך סגן .</b> ולא חשב את אביתר לכהן גדול , כי לא הועמד עתה כי אם מאז מלך על יהודה , אבל יואב עם שהיה שר הצבא מאז , מכל מקום הועמד עתה להיות שר על כל הצבא , אף משל ישראל . או על שחזר דוד והעמיד את צדוק לכהן גדול , לזה לא חשב את אביתר , כי לא היה דבד המתקיים :
<b style="color: gray;">מצודת ציון</b> <b>ושריה .</b> ובדברי הימים ( א יח טז ) קראו שושא , ולמטה ( לעיל כ כה ) קראו שוא , ובשלש השמות היה נקרא , והוא כלל גדול בנביאים בכל מקום שנאמר פעם כן ופעם כן :
<h3>{יח}</h3>
וּבְנָיָ֙הוּ֙ בֶּן־יְה֣וֹיָדָ֔ע וְהַכְּרֵתִ֖י וְהַפְּלֵתִ֑י וּבְנֵ֥י דָוִ֖ד כֹּהֲנִ֥ים הָיֽוּ׃
<b style="color: gray;">רש"י</b> <b>ובניהו בן יהוידע והכרתי והפלתי .</b> תרגם יונתן : <b>ובניהו בר יהוידע ממנא על קשתיא ועל קלעיא .</b> ורבותינו אמרו ( ברכות ד א ) כרתי ופלתי , אורים ותומים : <b>כהנים היו .</b> תרגם יונתן : רברבין הוו :
<b style="color: gray;">מצודת דוד</b> <b>והכרתי והפלתי .</b> תרגם יונתן : קשתיא וקלעיא , ורוצה לומר : ובניהו וגו' והכרתי והפלתי , היו מתמידים לשבת יחד , כי היה ממונה עליהם להורותם לירות בקשת ולקלעות באבנים : <b>כהנים היו .</b> רוצה לומר : היו ראשים ושרים , ובדברי הימים ( שם פסוק יז ) נאמר : ובני דוד הראשונים ליד המלך או יאמר ובניהו וגו' והכרתי והפלתי ובני דוד , כולם היו שרי המלך , וסרים למשמעתו לכל אשר יצום , ולא היה להם הנהגות מיוחדות , כמו לאלו הנזכרים לפניהם :
<b style="color: gray;">מצודת ציון</b> <b>כהנים .</b> רוצה לומר ראשים ושרים :
<b style="color: gray;">רלב"ג</b> <b>והכרתי</b> והפלתי אמר שהם היו שתי משפחות בישראל ורבותינו פירשו שהם סנהדרין ואמרו כרתי שכורתין דבריהם פלתי שמופלאים במעשיהם : ובני דוד כהנים היו . ר''ל שרים ומושלים והנה זה הענין היה סבה להרבה מהרעות שבאו לדוד כי אם לא היה הענין כן לא מרד אבשלום ולא נהרג אמנון ואדניה כמו שיראה במעט עיון ובכלל אם היה משגיח המלך במוסר בניו לא קרה להם כך :
<h2>שמואל ב פרק-ט</h2>
<h3>{א}</h3>
וַיֹּ֣אמֶר דָּוִ֔ד הֲכִ֣י יֶשׁ־ע֔וֹד אֲשֶׁ֥ר נוֹתַ֖ר לְבֵ֣ית שָׁא֑וּל וְאֶעֱשֶׂ֤ה עִמּוֹ֙ חֶ֔סֶד בַּעֲב֖וּר יְהוֹנָתָֽן׃
<b style="color: gray;">מצודת דוד</b> <b>הכי יש עוד .</b> האם יש עוד :
<b style="color: gray;">מצודת ציון</b> <b>הכי .</b> כי משמש במקום אם :
<b style="color: gray;">רלב"ג</b> <b>והנה</b> זכר שכבר היה מטוב נפש דוד שהתעורר לעשות חסד אל הנשאר לבית שאול ולזה שם מפיבשת בן יהונתן מאוכלי שולחנו והשיב לו את כל שדה שאול אביו :
<b style="color: gray;">מלבי"ם פירוש המילות</b> <i><b>השאלות:</b> וכי לא ידע דוד מספר בית שאול והוא היה חתן המלך, היה לו לומר הכי נותר עוד לבית שאול :</i> <b>הכי יש עוד אשר נותר לבית שאול</b>. מבואר (ממה שלא אמר הכי נותר עוד לבית שאול) שידע מן הנותרים בבית שאול כי דוד היה חתן המלך ואיך לא ידע מספר אנשי בית חותנו, וידע כי שלשת בניו נפלו במלחמה ושנשאר בן ליהונתן, ומשבעה אנשים מבניו אשר הוקעו על ידי הגבעונים, רק שבעת שגברה יד דוד יראו לנפשם פן יהרגם כדרך מלכי קדם שהיו הורגים אף את אחיהם בל ימרדו ומכ''ש זרע המלך הראשון, והתחבאו כל הימים עד שעקבותם לא נודעו, ולכן שאל אם יש עוד מהנותר לבית שאול רצה לומר אם עודם חיים, ולפי' מהרי''א שרצה להקים מהם שרים ושופטים, נמשך למ''ש בסימן הקודם שדוד מנה שרים ושופטים ורואי פני המלך ואז שאל אם יש עוד מהנותר לבית שאול איש חיל ראוי למנותו <b>ויעשה עמו חסד</b> להגדילו <b>בעבור יהונתן,</b> וממ''ש בעבור יהונתן גלה דעתו שעקר מגמתו להגדיל זרע יהונתן אוהבו שהיתה ביניהם שבועת אלהים, וכאשר פרסם המלך את חפצו ובכ''ז לא יצא אחד מבית שאול מן החורים אשר התחבאו שם :
<h3>{ב}</h3>
וּלְבֵ֨ית שָׁא֥וּל עֶ֙בֶד֙ וּשְׁמ֣וֹ צִיבָ֔א וַיִּקְרְאוּ־ל֖וֹ אֶל־דָּוִ֑ד וַיֹּ֨אמֶר הַמֶּ֧לֶךְ אֵלָ֛יו הַאַתָּ֥ה צִיבָ֖א וַיֹּ֥אמֶר עַבְדֶּֽךָ׃
<b style="color: gray;">מצודת דוד</b> <b>עבד .</b> עבד כנעני היה : <b>עבדך .</b> רצה לומר : אני עבדך הוא ציבא :
<b style="color: gray;">מלבי"ם פירוש המילות</b> <b>ולבית שאול עבד</b> זקן ביתו קראו לו לדרוש מאתו איה המה, ומ''ש המלך <b>האתה ציבא</b> יל''פ גם כן ששאל אותו אם הוא עדיין ציבא רצה לומר עבד בלתי משוחרר, או נשתחרר מבית שאול כי המשוחררים שינו את שמם לשם יהדות כדרך הגרים והשיב <b>עבדך</b> שהוא עדן עבד :
<h3>{ג}</h3>
וַיֹּ֣אמֶר הַמֶּ֗לֶךְ הַאֶ֨פֶס ע֥וֹד אִישׁ֙ לְבֵ֣ית שָׁא֔וּל וְאֶעֱשֶׂ֥ה עִמּ֖וֹ חֶ֣סֶד אֱלֹהִ֑ים וַיֹּ֤אמֶר צִיבָא֙ אֶל־הַמֶּ֔לֶךְ ע֛וֹד בֵּ֥ן לִיהוֹנָתָ֖ן נְכֵ֥ה רַגְלָֽיִם׃
<b style="color: gray;">מצודת דוד</b> <b>האפס עוד .</b> וכי אין עוד איש לבית שאול , בתמיה , הלא בודאי יש עוד , ואעשה עמו חסד גדול ומרובה , כי כשרוצה להגדיל דבר מה , סומכו למלת אלהים , וכן ( שמואל א טו ) : ותהי לחרדת אלהים : <b>עוד בן .</b> עוד נשאר בן : <b>נכה רגלים .</b> שבור ברגלו ופסח :
<b style="color: gray;">מצודת ציון</b> <b>האפס .</b> האין , וכן ( בראשית מז טו ) : אפס כסף : <b>נכה .</b> ענין שבירה , וכן ( מלכים ב כג כט ) : פרעה נכה :
<b style="color: gray;">מלבי"ם פירוש המילות</b> <b>האפס עוד איש</b> אחר שלא באו לקבל חסד. וגם למהרי''א דייק האפס איש רצה לומר איש ראוי להתמנות, והוסיף <b>ואעשה עמו חסד אלהים</b> לכלול כל בית שאול אף שאינו מזרע יהונתן, כי לא אמר בעבור יהונתן, והשיב לו שנמצא <b>בן ליהונתן</b> אבל הוא <b>נכה רגלים</b> ובלתי ראוי להתמנות :
<h3>{ד}</h3>
וַיֹּֽאמֶר־ל֥וֹ הַמֶּ֖לֶךְ אֵיפֹ֣ה ה֑וּא וַיֹּ֤אמֶר צִיבָא֙ אֶל־הַמֶּ֔לֶךְ הִנֵּה־ה֗וּא בֵּ֛ית מָכִ֥יר בֶּן־עַמִּיאֵ֖ל בְּל֥וֹ דְבָֽר׃
<b style="color: gray;">מצודת ציון</b> <b>איפה .</b> איה פה : <b>בית מכיר .</b> בבית מכיר , ותחסר בי''ת השמוש , וכמוהו הרבה : <b>בלו דבר .</b> שם מקום , 'לו דבר' :
<b style="color: gray;">מלבי"ם פירוש המילות</b> <b>הנה הוא בית מכיר</b> מתחבא שם :
<h3>{ה}</h3>
וַיִּשְׁלַ֖ח הַמֶּ֣לֶךְ דָּוִ֑ד וַיִּקָּחֵ֗הוּ מִבֵּ֛ית מָכִ֥יר בֶּן־עַמִּיאֵ֖ל מִלּ֥וֹ דְבָֽר׃
<h3>{ו}</h3>
וַ֠יָּבֹא מְפִיבֹ֨שֶׁת בֶּן־יְהוֹנָתָ֤ן בֶּן־שָׁאוּל֙ אֶל־דָּוִ֔ד וַיִּפֹּ֥ל עַל־פָּנָ֖יו וַיִּשְׁתָּ֑חוּ וַיֹּ֤אמֶר דָּוִד֙ מְפִיבֹ֔שֶׁת וַיֹּ֖אמֶר הִנֵּ֥ה עַבְדֶּֽךָ׃
<b style="color: gray;">מצודת דוד</b> <b>הנה עבדך .</b> כי חשב אשר קרא המלך לנקום בו בעבור שאול , ולזה אמר הנה עבדך מוכן לקבל כל העונש אשר תגזור :
<b style="color: gray;">מלבי"ם פירוש המילות</b> <b>ויבא מפיבושת</b> יתכן כי תחלה בהיותו מתחבא העלים שמו ומשפחתו ועתה פרסם שהוא מפיבושת ושהוא <b>בן יהונתן,</b> ובד''ה קוראהו מריב בעל. וי''ל שאחד מן השמות הוא השם שקרא את עצמו בהחבאו, ודעת חכמינו זכרונם לברכה (ברכות דף ד') שעקר שמו היה מריב בעל ונקרא מפיבושת ע''ש חכמתו שהיה מבייש פני דוד בהלכה, ופי' שבבואו נודע שהוא מפיבושת חכם גדול, וכן דרשו שהעבד הלשין עליו שהוא בלא דבר רצה לומר חסר כל דבר חכמת בינה ובאמת היה מלא דבר :
<h3>{ז}</h3>
וַיֹּאמֶר֩ ל֨וֹ דָוִ֜ד אַל־תִּירָ֗א כִּ֣י עָשֹׂה֩ אֶעֱשֶׂ֨ה עִמְּךָ֥ חֶ֙סֶד֙ בַּֽעֲבוּר֙ יְהוֹנָתָ֣ן אָבִ֔יךָ וַהֲשִׁבֹתִ֣י לְךָ֔ אֶֽת־כָּל־שְׂדֵ֖ה שָׁא֣וּל אָבִ֑יךָ וְאַתָּ֗ה תֹּ֥אכַל לֶ֛חֶם עַל־שֻׁלְחָנִ֖י תָּמִֽיד׃
<b style="color: gray;">מצודת דוד</b> <b>אל תירא .</b> רצה לומר : לא קראתיך לגמול עמך רעה , כי אם לגמול עמך חסד בעבור אביך : <b>והשיבותי לך .</b> אולי לקחם דוד אחרי מות איש בושת , בעבור אשתו מיכל היורשת אותו , בחשבו שלא נשאר מי היותר קרוב לנחלה :
<b style="color: gray;">מלבי"ם פירוש המילות</b> <b>והשיבותי לך את כל שדה שאול אביך</b> המפרשים נדחקו בזה, אם נתן לו חלקו מהו החסד, ואם נתן לו חלק אחיו איך העביר נחלה, עי' רש''י ורד''ק. והנכון בעיני שהיה הבדל בין קניני המלך ואחוזתו מנחלת אבותיו שדינו בהם ככל אדם בקנינו ושדה אחוזתו, ובין קניני המלך שהיו לו מחוקי המלוכה ששדות וכרמים הון ואוצרות שהגיעו לידו בסבת מלכותו, בעת הועבר ממלכותו היה של המלך המולך בעת ההיא, כי היה רק לצורך המלכות לא לצורך המלך, וכמ''ש עוד בפרטות אצל כרם נבות, ושאול היה עני תחלה, ואצר הון ושדות ממשפטי המלוכה, ובעת נתנה המלוכה לדוד זכה דוד בכל הקנינים שהיו שייכים אל המלכות לצורך המלוכה, בפרט כי כבש בית שאול במלחמה, והיה בזה חסד גדול שהשיבם למפיבושת מצד היותו בן אוהבו, והודיע לו כי יגדיל חסדו עמו בשתים, {{{א}}} מה שישיב לו שדה שאול רצה לומר כל קניניו וזה בעבור יהונתן, {{{ב}}} שיהיה מאוכלי שולחנו שזה מצד מעלת מפיבושת עצמו, כי לא יקרבו אל שולחן המלך רק אנשים גדולים בתורה ובחכמה, וזה שכתוב <b>ואתה תאכל :</b>
<h3>{ח}</h3>
וַיִּשְׁתַּ֕חוּ וַיֹּ֖אמֶר מֶ֣ה עַבְדֶּ֑ךָ כִּ֣י פָנִ֔יתָ אֶל־הַכֶּ֥לֶב הַמֵּ֖ת אֲשֶׁ֥ר כָּמֽוֹנִי׃
<b style="color: gray;">מצודת דוד</b> <b>מה עבדך .</b> מה נחשב עבדך למאומה :
<b style="color: gray;">מלבי"ם פירוש המילות</b> <b>וישתחו</b> נגד החסד הראשון, <b>ויאמר מה עבדך</b> נגד השני ששמהו מאוכלי שולחנו :
<h3>{ט}</h3>
וַיִּקְרָ֣א הַמֶּ֗לֶךְ אֶל־צִיבָ֛א נַ֥עַר שָׁא֖וּל וַיֹּ֣אמֶר אֵלָ֑יו כֹּל֩ אֲשֶׁ֨ר הָיָ֤ה לְשָׁאוּל֙ וּלְכָל־בֵּית֔וֹ נָתַ֖תִּי לְבֶן־אֲדֹנֶֽיךָ׃
<b style="color: gray;">רש"י</b> <b>נתתי לבן אדניך .</b> המלך רשאי להעביר נחלה , שנאמר במשפט המלוכה ( שמואל-א ח יד ) : ואת שדותיכם ואת כרמיכם וגו' יקח ונתן לעבדיו :
<b style="color: gray;">מצודת ציון</b> <b>נער .</b> המשרת נקרא נער , על שם שדרך הנער לשרת את הזקן :
<h3>{י}</h3>
וְעָבַ֣דְתָּ לּ֣וֹ אֶֽת־הָאֲדָמָ֡ה אַתָּה֩ וּבָנֶ֨יךָ וַעֲבָדֶ֜יךָ וְהֵבֵ֗אתָ וְהָיָ֨ה לְבֶן־אֲדֹנֶ֤יךָ לֶּ֙חֶם֙ וַאֲכָל֔וֹ וּמְפִיבֹ֙שֶׁת֙ בֶּן־אֲדֹנֶ֔יךָ יֹאכַ֥ל תָּמִ֛יד לֶ֖חֶם עַל־שֻׁלְחָנִ֑י וּלְצִיבָ֗א חֲמִשָּׁ֥ה עָשָׂ֛ר בָּנִ֖ים וְעֶשְׂרִ֥ים עֲבָדִֽים׃
<b style="color: gray;">מצודת דוד</b> <b>ועבדת לו .</b> לצרכו , תעבוד את האדמה בחרישה וקצירה : <b>והבאת .</b> את התבואה תביא אל הבית : <b>לבן אדניך .</b> הוא מיכה האמור למטה , שהוא בן מפיבושת אדונו : <b>בן אדוניך .</b> בן יהונתן אדוניו :
<b style="color: gray;">מלבי"ם פירוש המילות</b> <i><b>השאלות:</b> מ''ש והיה לבן אדוניך לחם ואכלו, סותר למ''ש שמפיבושת יאכל על שולחנו, ותחלה קראו בן אדוניך ואחר כך מפיבושת, והיה לו לומר והוא יאכל על שולחני, איך אמר ציבא שמפיבושת יאכל על שולחנו הלא יאכל על שולחן המלך, ולמה הפסיק במ''ש שלמפיבושת בן קטן, ולמה סיפר עוד כי על שולחן המלך תמיד הוא אוכל :</i> <b>ועבדת לו</b> וכו', פי' כי אוכלי שולחן המלך לא סמכו ע''ז כל מחייתם, כי עקר סעודתם היה בביתם שם יעשו לחם רב לבני ביתם ומיודעיהם אשר יגדל לפעמים ביתר שאת מן שלחן המלך ואחרי שבעם באו בצהרים אל שלחן המלך לכבוד ותפארת, וע''ז א''ל שנגד צרכי ביתו <b>יעבד לו את האדמה ויביא תבואתה שיהיה לבן אדוניך לחם ואכלו,</b> רצה לומר לו ולבני ביתו וכל הנלוים אליו, <b>ומפיבושת</b> עצמו מצד מעלתו <b>יאכל על שלחני</b> לכבוד :
<h3>{יא}</h3>
וַיֹּ֤אמֶר צִיבָא֙ אֶל־הַמֶּ֔לֶךְ כְּכֹל֩ אֲשֶׁ֨ר יְצַוֶּ֜ה אֲדֹנִ֤י הַמֶּ֙לֶךְ֙ אֶת־עַבְדּ֔וֹ כֵּ֖ן יַעֲשֶׂ֣ה עַבְדֶּ֑ךָ וּמְפִיבֹ֗שֶׁת אֹכֵל֙ עַל־שֻׁלְחָנִ֔י כְּאַחַ֖ד מִבְּנֵ֥י הַמֶּֽלֶךְ׃
<b style="color: gray;">רש"י</b> <b>כן יעשה עבדך ומפיבשת אוכל על שלחני .</b> ציבא אמר : כן יעשה עבדך , ודוד השיב : ומפיבושת אוכל על שלחני :
<b style="color: gray;">מצודת דוד</b> <b>ומפיבושת .</b> אף זה מדברי ציבא , שאמר אנכי אעשה כדבריך , עם היות שעד עתה היה מפיבושת אוכל על שלחני כאחד מבני המלך , ולא הצטרך לכל דבר :
<b style="color: gray;">מלבי"ם פירוש המילות</b> <b>ויאמר ציבא</b> הבטיח לעשות כמצות המלך להכין צרכי בית מפיבושת, עד <b>שמפיבושת יאכל על שלחני</b> (רצה לומר על שלחן שיכין לו ציבא מתבואת שדותיו) <b>כאחד מבני המלך,</b> שהם לפי מעלתם שלחנם גדול מאד וירבה לפעמים משלחן המלך :
<h3>{יב}</h3>
וְלִמְפִיבֹ֥שֶׁת בֵּן־קָטָ֖ן וּשְׁמ֣וֹ מִיכָ֑א וְכֹל֙ מוֹשַׁ֣ב בֵּית־צִיבָ֔א עֲבָדִ֖ים לִמְפִיבֹֽשֶׁת׃
<b style="color: gray;">רש"י</b> <b>מושב בית ציבא .</b> בניו ועבדיו :
<b style="color: gray;">מצודת דוד</b> <b>וכל מושב .</b> כל היושבים והשוכנים בבית ציבא , היו עבדים וגו' :
<b style="color: gray;">מלבי"ם פירוש המילות</b> <b>ולמפיבושת</b> ספר שהגם שבני בית מפיבושת היו מעטים כי לא היה לו רק <b>בן קטן,</b> בכ''ז היו <b>כל בית ציבא עבדים למפיבשת</b> למלאות צרכי ביתו הרבים כי כבר נלוו אליו רבים אוהבים ומיודעים כדרך השרים הגדולים היושבים ראשונה במלכות, והגם שהיה טרחם ועבודתם רבה מאד, כי :
<h3>{יג}</h3>
וּמְפִיבֹ֗שֶׁת יֹשֵׁב֙ בִּיר֣וּשָׁלִַ֔ם כִּ֣י עַל־שֻׁלְחַ֥ן הַמֶּ֛לֶךְ תָּמִ֖יד ה֣וּא אֹכֵ֑ל וְה֥וּא פִּסֵּ֖חַ שְׁתֵּ֥י רַגְלָֽיו׃
<b style="color: gray;">מצודת ציון</b> <b>פסח .</b> חגר :
<b style="color: gray;">מלבי"ם פירוש המילות</b> <b>מפיבשת יושב בירושלים</b> וההוצאה והצורך בעיר המלוכה רבה מאד, והטעם שישב בעיר המלוכה, <b>יען שעל שלחן המלך תמיד הוא אוכל,</b> ולא היה אפשר שישב בעיר אחרת וגם לא שישב סמוך לירושלים וליכנס בכל יום בעת הסעודה <b>כי הוא פסח שתי רגליו :</b>
<h2>שמואל ב פרק-י</h2>
<h3>{א}</h3>
וַֽיְהִי֙ אַֽחֲרֵי־כֵ֔ן וַיָּ֕מָת מֶ֖לֶךְ בְּנֵ֣י עַמּ֑וֹן וַיִּמְלֹ֛ךְ חָנ֥וּן בְּנ֖וֹ תַּחְתָּֽיו׃
<b style="color: gray;">רלב"ג</b> . . :
<h3>{ב}</h3>
וַיֹּ֨אמֶר דָּוִ֜ד אֶעֱשֶׂה־חֶ֣סֶד ׀ עִם־חָנ֣וּן בֶּן־נָחָ֗שׁ כַּאֲשֶׁר֩ עָשָׂ֨ה אָבִ֤יו עִמָּדִי֙ חֶ֔סֶד וַיִּשְׁלַ֨ח דָּוִ֧ד לְנַחֲמ֛וֹ בְּיַד־עֲבָדָ֖יו אֶל־אָבִ֑יו וַיָּבֹ֙אוּ֙ עַבְדֵ֣י דָוִ֔ד אֶ֖רֶץ בְּנֵ֥י עַמּֽוֹן׃
<b style="color: gray;">רש"י</b> <b>כאשר עשה אביו עמדי חסד .</b> ומהו החסד , כשהיה דוד בורח מפני שאול , באו אליו אביו ואמו ואחיו ( שמואל-א כב ד ) : וינחם את פני מלך מואב , ויאמר לו ישב נא אבי ואמי עמך , והרגם , חוץ מאחד מהם שברח ונמלט לארץ בני עמון אצל נחש , ( במדרש רבי תנחומא בוירא אליו ) :
<b style="color: gray;">מצודת דוד</b> <b>כאשר עשה וגו' .</b> אמרו רבותינו ז''ל ( במדבר רבה יד א ) : שהחסד היה שהחיה את אחיו אשר ברח אליו מאת מלך מואב , כשהמית את אביו וביתו אחר שהוליכם אליו מן מערת עדולם , כמו שכתוב בשמואל א ( כב א ) :
<b style="color: gray;">מלבי"ם פירוש המילות</b> <i><b>השאלות:</b> למה לא שלח מלאכים לנחש בחייו, ולמה הסכימו עבדי חנון כי לחפור את הארץ באו :</i> <b>אעשה חסד</b> ישראל מוזהרים שלא לדרוש בשלום עמון ומואב, אמנם כבר כתב בהגמ''י (פ''ו מה' מלכים) בשם הרא''ם שלדרוש שלום אדם שעשה לו טובה להחזיר לו טובה מותר, ודוד לא דרש שלום נחש בחייו שבזה היה מוכרח שמלאכיו יבואו שמה דרך כריתת ברית עם האומה בכללה וזה אסור, רק עתה שמת נחש מצא מקום לזה לשלוח מנחמים שבזה אינו כורת ברית רק מנחמהו שבזה מכבד את אביו המת, ויש לו היתר ע''ז אחר שהוא דרך השבת טובה, שעל זה אמר <b>אעשה חסד, כאשר עשה אביו עמדי חסד וישלח</b> וכו' <b>לנחמו</b> כו' <b>אל אביו</b> לא בעבור עצמו, ובכ''ז אמרו חכמינו זכרונם לברכה במדרש רבה שדוד נענש ע''ז, וי''ל שדייק זה במ''ש <b>ויבואו עבדי דוד ארץ בני עמון,</b> שעל כל פנים היו נראים כבאים אל הארץ בכללה לדרוש שלומם, וזה אסור, הגם שעקר השליחות היה לנחם את חנון, ולכן בד''ה פי' ויבואו אל חנון לנחמו :
<h3>{ג}</h3>
וַיֹּאמְרוּ֩ שָׂרֵ֨י בְנֵֽי־עַמּ֜וֹן אֶל־חָנ֣וּן אֲדֹֽנֵיהֶ֗ם הַֽמְכַבֵּ֨ד דָּוִ֤ד אֶת־אָבִ֙יךָ֙ בְּעֵינֶ֔יךָ כִּֽי־שָׁלַ֥ח לְךָ֖ מְנַֽחֲמִ֑ים הֲ֠לוֹא בַּעֲב֞וּר חֲק֤וֹר אֶת־הָעִיר֙ וּלְרַגְּלָ֣הּ וּלְהָפְכָ֔הּ שָׁלַ֥ח דָּוִ֛ד אֶת־עֲבָדָ֖יו אֵלֶֽיךָ׃
<b style="color: gray;">רש"י</b> <b>המכבד דוד את אביך בעיניך .</b> הנראה בעיניך שדוד מכבד את אביך , הם מוזהרים לא תדרוש שלומם , והוא ידרוש שלומך :
<b style="color: gray;">מצודת דוד</b> <b>המכבד דוד וגו' בעיניך .</b> וכי סבור אתה שדוד מכבד את אביך בעיניך על כי שלח לך מנחמים : <b>הלוא .</b> הנה לא שלח כי אם לרגל את הארץ :
<b style="color: gray;">מצודת ציון</b> <b>ולרגלה .</b> מלשון מרגל ומחפש : <b>ולהפכה .</b> תרגם יונתן : ולבדקה , כי הבודק דבר מה , מהפכה מצד אל צד :
<b style="color: gray;">מלבי"ם פירוש המילות</b> <b>ויאמרו שרי בני עמון</b> ראו כי לא באו ככורתי ברית עם המלך החי כדרך ששלח חירם אל דוד ואל שלמה, רק לנחמו על המת, ועל זה שאלו <b>המכבד דוד את אביך בעיניך</b> רצה לומר אם לא כבדו בחייו ולא היה לו כריתת ברית עמו איך יכבדהו בעיניך אחרי מותו <b>כי שלח לך מנחמים</b> לא כורתי ברית, אין זה כי אם <b>לבעבור חקור את העיר ולרגלה</b> לדעת מקום שקל לכבשה משם כדי <b>להפכה</b> אחר כך :
<h3>{ד}</h3>
וַיִּקַּ֨ח חָנ֜וּן אֶת־עַבְדֵ֣י דָוִ֗ד וַיְגַלַּח֙ אֶת־חֲצִ֣י זְקָנָ֔ם וַיִּכְרֹ֧ת אֶת־מַדְוֵיהֶ֛ם בַּחֵ֖צִי עַ֣ד שְׁתֽוֹתֵיהֶ֑ם וַֽיְשַׁלְּחֵֽם׃
<b style="color: gray;">רש"י</b> <b>מדויהם .</b> חלוקיהם : <b>שתותיהם .</b> העגבות :
<b style="color: gray;">מצודת דוד</b> <b>בחצי .</b> במחצית ארכם , והוא עד שתותיהם :
<b style="color: gray;">מצודת ציון</b> <b>מדויהם .</b> מלבושיהם , כמו ( שמואל א יז לח ) : וילבש שאול וגו' מדיו : <b>שתותיהם .</b> הם העגבות , שהיא בחצי המלבוש , ודוגמתו ( ישעיהו כ ד ) : חשופי שת :
<b style="color: gray;">רלב"ג</b> <b>ויגלח את חצי זקנם .</b> כדי לנוולם וזה לאות שלא היה מנהגם לגלח זקנם שאם היו מגלחים זקנם היה אפשר להם להסיר הבשת מעליהם בשיגלחו הנשאר מזקנם : <b>ויכרת את מדויהם בחצי עד שתותיהם .</b> אחשוב שקרא מדויהם המכנסים שיכסה בהם השת והערוה וטנופיה והנה קראם מדויהם בעבור הטנופים שבהם מאלו המקומות אשר ידחו בהם המותרות הטבעיים ומזה הענין נקראת האשה הנדה דוה מצד המותר שידחה ממנה אז ובאור בזה המאמר שכבר כרת המכנסים בחצי עד שנגלה השת שלהם ולזה השאירם מגולי הערוה וחשופי שת וזה לאות שלא השאיר בהם בגדים יכסו בהם ערותם אלא שהם נמלטו מזה הבשת בלבשם בגדים אחרים לכסות ערותם ואולם מענין גלוח זקנם לא נמלטו עד צמח זקנם :
<b style="color: gray;">מלבי"ם פירוש המילות</b> <b>ויגלח חצי זקנם</b> פי' מהרי''א שעשה כן מפני שהיתה ביאתם טובה מצד, כפי דבריהם שבאו לנחמו, ורעה מצד כפי כוונתם שבאו לרגל את הארץ, לכן נתן להם חצי עונם וגלח חצי זקנם וכרת חצי מלבושיהם, לפי שהזקן והלבוש הארוך היה הדרת פנים וכבוד בימים ההמה :
<h3>{ה}</h3>
וַיַּגִּ֤דוּ לְדָוִד֙ וַיִּשְׁלַ֣ח לִקְרָאתָ֔ם כִּֽי־הָי֥וּ הָאֲנָשִׁ֖ים נִכְלָמִ֣ים מְאֹ֑ד וַיֹּ֤אמֶר הַמֶּ֙לֶךְ֙ שְׁב֣וּ בִֽירֵח֔וֹ עַד־יְצַמַּ֥ח זְקַנְכֶ֖ם וְשַׁבְתֶּֽם׃
<b style="color: gray;">מצודת דוד</b> <b>וישלח לקראתם .</b> לאמר להם לשבת ביריחו האמור בסוף המקרא , והפסיק לומר הסיבה למה לא באו למלך , ואמר כי היו נכלמים , ולכן שלח לקראתם : <b>ושבתם .</b> לביתכם :
<b style="color: gray;">מצודת ציון</b> <b>יצמח .</b> יגדל :
<h3>{ו}</h3>
וַיִּרְאוּ֙ בְּנֵ֣י עַמּ֔וֹן כִּ֥י נִבְאֲשׁ֖וּ בְּדָוִ֑ד וַיִּשְׁלְח֣וּ בְנֵֽי־עַמּ֡וֹן וַיִּשְׂכְּרוּ֩ אֶת־אֲרַ֨ם בֵּית־רְח֜וֹב וְאֶת־אֲרַ֣ם צוֹבָ֗א עֶשְׂרִ֥ים אֶ֙לֶף֙ רַגְלִ֔י וְאֶת־מֶ֤לֶךְ מַֽעֲכָה֙ אֶ֣לֶף אִ֔ישׁ וְאִ֣ישׁ ט֔וֹב שְׁנֵים־עָשָׂ֥ר אֶ֖לֶף אִֽישׁ׃
<b style="color: gray;">מצודת ציון</b> <b>נבאשו .</b> נמאסו כדבר הנבאש : <b>ואיש טוב .</b> אנשי איש טוב , והוא שם אדון הארץ , וכן ( שופטים יא ג ) : וישב בארץ טוב :
<b style="color: gray;">מלבי"ם פירוש המילות</b> <b>וישכרו את ארם בית רחוב</b>. ובד''ה קראו ארם נהרים, ופה אמר עשרים אלף רגלי ואיש טוב שנים עשר אלף איש. ובד''ה אמר ששכרו שנים ושלשים אלף רכב ואת מלך מעכה וצריך לומר שהיה רגלי כמספר הרכב ופה הזכיר הרגלי ושם את הרכב :
<h3>{ז}</h3>
וַיִּשְׁמַ֖ע דָּוִ֑ד וַיִּשְׁלַח֙ אֶת־יוֹאָ֔ב וְאֵ֥ת כָּל־הַצָּבָ֖א הַגִּבֹּרִֽים׃
<b style="color: gray;">מצודת ציון</b> <b>הגבורים .</b> כמו והגבורים :
<h3>{ח}</h3>
וַיֵּֽצְאוּ֙ בְּנֵ֣י עַמּ֔וֹן וַיַּעַרְכ֥וּ מִלְחָמָ֖ה פֶּ֣תַח הַשָּׁ֑עַר וַאֲרַ֨ם צוֹבָ֤א וּרְחוֹב֙ וְאִֽישׁ־ט֣וֹב וּמַֽעֲכָ֔ה לְבַדָּ֖ם בַּשָּׂדֶֽה׃
<b style="color: gray;">מצודת דוד</b> <b>פתח השער .</b> מול פתח שער עירם :
<b style="color: gray;">מלבי"ם פירוש המילות</b> <b>ויצאו בני עמון</b>. כפי המבואר בד''ה חנו המלכים לפני מידבא שהוא בגבול מואב, ובני עמון נאספו מעריהם לפני עיר המלוכה רבה <b>ויערכו מלחמה פתח השער,</b> כי לא רצו לערוך בשדה מחולשתם רק להשגב במבצר, ואם כן היה מחנה המלכים רחוקה ממחנה בני עמון, וזה שכתוב <b>וארם צובא</b> וכו' <b>לבדם בשדה,</b> רצה לומר נבדלים מבני עמון, וזה שכתוב :
<h3>{ט}</h3>
וַיַּ֣רְא יוֹאָ֗ב כִּֽי־הָיְתָ֤ה אֵלָיו֙ פְּנֵ֣י הַמִּלְחָמָ֔ה מִפָּנִ֖ים וּמֵֽאָח֑וֹר וַיִּבְחַ֗ר מִכֹּל֙ בְּחוּרֵ֣י (בישראל) [יִשְׂרָאֵ֔ל] וַֽיַּעֲרֹ֖ךְ לִקְרַ֥את אֲרָֽם׃
<b style="color: gray;">מצודת דוד</b> <b>פני המלחמה .</b> פני אנשי המלחמה :
<b style="color: gray;">מלבי"ם פירוש המילות</b> <i><b>השאלות:</b> מדוע תפס בצד השני והלכתי :</i> <b>וירא יואב כי היתה אליו פני המלחמה מפנים ומאחור,</b> רצה לומר שהתירא מלכת עד רבה וללחום עם בני עמון פתח השער שאז יבואו עליו המלכים מאחור ויהיה תוך שני מחנות חזקות, כי המלכים היו חזקים מצד עצמם, ובני עמון היו חזקים מצד שהיו אצל המבצר, ולכן היה מחכמתו ללחום את המלכים תחלה אצל מידבא, ולבל יצאו בני עמון בעזרתם חלק מחנהו ונתן יתר העם החלשים ביד אבשי, שאם יצאו בני עמון השדה יספיק לנצחם, ובכ''ז עמדו רק למשמרת ולא נפרדו מן המחנה והיו מוכנים גם נגד ארם, כי שער לפי הסברה שבני עמון ישארו במקומם, ועל זה אמר <b>אם תחזק ארם ממני והיתה לי לישועה</b> כיון שאתה פה, ואמר שאח''ז בלכת אבשי אל בני עמון אם ישער שהם חזקים ילך עמו להושיע, ועל זה אמר <b>והלכתי :</b>
<h3>{י}</h3>
וְאֵת֙ יֶ֣תֶר הָעָ֔ם נָתַ֕ן בְּיַ֖ד אַבְשַׁ֣י אָחִ֑יו וַֽיַּעֲרֹ֕ךְ לִקְרַ֖את בְּנֵ֥י עַמּֽוֹן׃
<h3>{יא}</h3>
וַיֹּ֗אמֶר אִם־תֶּחֱזַ֤ק אֲרָם֙ מִמֶּ֔נִּי וְהָיִ֥תָה לִּ֖י לִֽישׁוּעָ֑ה וְאִם־בְּנֵ֤י עַמּוֹן֙ יֶחֱזְק֣וּ מִמְּךָ֔ וְהָלַכְתִּ֖י לְהוֹשִׁ֥יעַֽ לָֽךְ׃
<h3>{יב}</h3>
חֲזַ֤ק וְנִתְחַזַּק֙ בְּעַד־עַמֵּ֔נוּ וּבְעַ֖ד עָרֵ֣י אֱלֹהֵ֑ינוּ וַֽיהוָ֔ה יַעֲשֶׂ֥ה הַטּ֖וֹב בְּעֵינָֽיו׃
<b style="color: gray;">מצודת דוד</b> <b>חזק ונתחזק .</b> חזק אתה והעם אשר עמך , וגם אנו נתחזק : <b>בעד עמנו .</b> שלא ילכו בשבי : <b>ובעד ערי וגו' .</b> שלא יכבשום האויב : <b>וה' יעשה הטוב וגו' .</b> רצה לומר : ואם בכל ההתחזקות לא נועיל , יעשה ה' הטוב בעיניו , ונקבל באהבה :
<b style="color: gray;">רלב"ג</b> <b>חזק ונתחזק בעד עמנו .</b> למדנו מזה שאין ראוי לסמוך על הנס אבל ראוי שישתדל האדם בהצלתו לפי מה שאפשר ואז יעזור הש''י כי הש''י לא יחדש המופתים רק במקומות הכרחיים כמו שזכרנו פעמים רבות :
<b style="color: gray;">מלבי"ם פירוש המילות</b> <b>חזק</b> וצוהו שיתחזק, {{{א}}} בעד <b>עם ה',</b> {{{ב}}} <b>בעד ערי אלהינו</b> שאם יחזק האויב ילך להחריב ערי ארץ ישראל, והודיע בזה כי תשועת ה' צריכה שתי הכנות, {{{א}}} ההכנה הטבעיית ואמרו חכמינו זכרונם לברכה ד' צריכים חזוק דרך ארץ שנאמר חזקו ונתחזקה, {{{ב}}} ההכנה המחשביית לשם ה', ועל זה אמר בעד אלהינו, ואז <b>ה' הטוב בעיניו יעשה</b> לעזור כפי ההכנה הראויה :
<h3>{יג}</h3>
וַיִּגַּ֣שׁ יוֹאָ֗ב וְהָעָם֙ אֲשֶׁ֣ר עִמּ֔וֹ לַמִּלְחָמָ֖ה בַּֽאֲרָ֑ם וַיָּנֻ֖סוּ מִפָּנָֽיו׃
<b style="color: gray;">מלבי"ם פירוש המילות</b> <b>ויגש יואב</b> וכן היה שיואב נגש תחלה להלחם עם המלכים בשדה ועל ידי זה נסו גם בני עמון :
<h3>{יד}</h3>
וּבְנֵ֨י עַמּ֤וֹן רָאוּ֙ כִּי־נָ֣ס אֲרָ֔ם וַיָּנֻ֙סוּ֙ מִפְּנֵ֣י אֲבִישַׁ֔י וַיָּבֹ֖אוּ הָעִ֑יר וַיָּ֣שָׁב יוֹאָ֗ב מֵעַל֙ בְּנֵ֣י עַמּ֔וֹן וַיָּבֹ֖א יְרוּשָׁלִָֽם׃
<h3>{טו}</h3>
וַיַּ֣רְא אֲרָ֔ם כִּ֥י נִגַּ֖ף לִפְנֵ֣י יִשְׂרָאֵ֑ל וַיֵּאָסְפ֖וּ יָֽחַד׃
<b style="color: gray;">מצודת דוד</b> <b>ויאספו יחד .</b> בחשבם שברבת עם ינצחו הם :
<h3>{טז}</h3>
וַיִּשְׁלַ֣ח הֲדַדְעֶ֗זֶר וַיֹּצֵ֤א אֶת־אֲרָם֙ אֲשֶׁר֙ מֵעֵ֣בֶר הַנָּהָ֔ר וַיָּבֹ֖אוּ חֵילָ֑ם וְשׁוֹבַ֛ךְ שַׂר־צְבָ֥א הֲדַדְעֶ֖זֶר לִפְנֵיהֶֽם׃
<b style="color: gray;">רש"י</b> <b>ושובך שר צבא הדדעזר .</b> על שם שהיה גבור ועריץ מאוד הזכירו בשמו :
<b style="color: gray;">מצודת ציון</b> <b>חילם .</b> שם מקום :
<h3>{יז}</h3>
וַיֻּגַּ֣ד לְדָוִ֗ד וַיֶּאֱסֹ֤ף אֶת־כָּל־יִשְׂרָאֵל֙ וַיַּעֲבֹ֣ר אֶת־הַיַּרְדֵּ֔ן וַיָּבֹ֖א חֵלָ֑אמָה וַיַּעַרְכ֤וּ אֲרָם֙ לִקְרַ֣את דָּוִ֔ד וַיִּלָּחֲמ֖וּ עִמּֽוֹ׃
<b style="color: gray;">מצודת ציון</b> <b>חלאמה .</b> לחילם :
<h3>{יח}</h3>
וַיָּ֣נָס אֲרָם֮ מִפְּנֵ֣י יִשְׂרָאֵל֒ וַיַּהֲרֹ֨ג דָּוִ֜ד מֵאֲרָ֗ם שְׁבַ֤ע מֵאוֹת֙ רֶ֔כֶב וְאַרְבָּעִ֥ים אֶ֖לֶף פָּרָשִׁ֑ים וְאֵ֨ת שׁוֹבַ֧ךְ שַׂר־צְבָא֛וֹ הִכָּ֖ה וַיָּ֥מָת שָֽׁם׃
<b style="color: gray;">מלבי"ם פירוש המילות</b> <b>שבע מאות רכב וארבעים אלף פרשים,</b> ובדברי הימים אומר שבעת אלפים רכב וארבעים אלף רגלי, הנה מ''ש פה שבע מאות רכב מיושב במ''ש למעלה (ח' ד), ומה שכתוב ארבעים אלף פרשים מיושב במ''ש למעלה (פסוק ו') <b>:</b>
<h3>{יט}</h3>
וַיִּרְא֨וּ כָֽל־הַמְּלָכִ֜ים עַבְדֵ֣י הֲדַדְעֶ֗זֶר כִּ֤י נִגְּפוּ֙ לִפְנֵ֣י יִשְׂרָאֵ֔ל וַיַּשְׁלִ֥מוּ אֶת־יִשְׂרָאֵ֖ל וַיַּֽעַבְד֑וּם וַיִּֽרְא֣וּ אֲרָ֔ם לְהוֹשִׁ֥יעַ ע֖וֹד אֶת־בְּנֵ֥י עַמּֽוֹן׃
<b style="color: gray;">מצודת דוד</b> <b>עבדי הדדעזר .</b> רוצה לומר : הסרים למשמעתו :
<b style="color: gray;">מצודת ציון</b> <b>וישלימו .</b> עשו שלום :
<h2>שמואל ב פרק-יא</h2>
<h3>{א}</h3>
וַיְהִי֩ לִתְשׁוּבַ֨ת הַשָּׁנָ֜ה לְעֵ֣ת ׀ צֵ֣את הַמַּלְאֿכִ֗ים וַיִּשְׁלַ֣ח דָּוִ֡ד אֶת־יוֹאָב֩ וְאֶת־עֲבָדָ֨יו עִמּ֜וֹ וְאֶת־כָּל־יִשְׂרָאֵ֗ל וַיַּשְׁחִ֙תוּ֙ אֶת־בְּנֵ֣י עַמּ֔וֹן וַיָּצֻ֖רוּ עַל־רַבָּ֑ה וְדָוִ֖ד יוֹשֵׁ֥ב בִּירוּשָׁלִָֽם׃
<b style="color: gray;">רש"י</b> <b>לעת צאת המלאכים .</b> יש עת בשנה שדרך החיילות לצאת , כשהארץ מלאה קמות , והסוסים מוצאים תבואה בשדה לאכול :
<b style="color: gray;">מצודת דוד</b> <b>לתשובת השנה .</b> רוצה לומר : בעת תשובת השמש אל הנקודה ההיא בעצמה שהיתה בה בעת צאת המלכים בשנה העברה , להלחם בישראל ולעזור לבני עמון כמו שכתוב למעלה :
<b style="color: gray;">מצודת ציון</b> <b>לתשובת .</b> מלשון השבה : <b>ויצורו .</b> מלשון מצור :
<b style="color: gray;">רלב"ג</b> <b>לעת צאת המלכים .</b> הוא בימי החום שימצאו התבואות והעשבים בשדות והפירות באילנות כי אז ימצאו הבהמות לאכל ואנשי החיל :
<b style="color: gray;">מלבי"ם פירוש המילות</b> <b>ויהי לתשובת השנה,</b> ירמוז שעל ידי שישב המלך בביתו ולא הלך בעצמו ללחום מלחמת ה' בא מעשה זו לידו, ולבל תאמר שהיה יגע ורפה ידים ממלחמה הקודמת, אמר שהיה לתשובת השנה, ולבל תחשוב שלא היה עת ראוי לצאת מפני הקור והגשם אמר <b>לעת צאת המלכים,</b> כי היה בחדש סיון שכל מלכי ארץ יוצאים ופניהם בקרב, ולבל תאמר שהיתה מלחמה קטנה שאין כבוד המלך לצאת בה בעצמו, אמר כי <b>שלח את יואב שר הצבא ואת עבדיו</b> שהם כל שרי החיל והגבורים <b>ואת כל ישראל,</b> ובזה היה ראוי שילך מלכם לפניהם, <b>והם השחיתו את בני עמון ויצורו על רבה</b> שזה נמשך זמן רב ובכ''ז <b>ודוד יושב בירושלים</b> ולא בא לעזרת ה' בגבורים :
<h3>{ב}</h3>
וַיְהִ֣י ׀ לְעֵ֣ת הָעֶ֗רֶב וַיָּ֨קָם דָּוִ֜ד מֵעַ֤ל מִשְׁכָּבוֹ֙ וַיִּתְהַלֵּךְ֙ עַל־גַּ֣ג בֵּית־הַמֶּ֔לֶךְ וַיַּ֥רְא אִשָּׁ֛ה רֹחֶ֖צֶת מֵעַ֣ל הַגָּ֑ג וְהָ֣אִשָּׁ֔ה טוֹבַ֥ת מַרְאֶ֖ה מְאֹֽד׃
<b style="color: gray;">מצודת דוד</b> <b>מעל הגג .</b> רוצה לומר : מעל הגג שהלך הוא בו , ראה אשה רוחצת למטה :
<b style="color: gray;">מלבי"ם פירוש המילות</b> <b>ויהי</b> ר''ל וגם בביתו לא היה טרוד בצרכי העם <b>כי קם ממשכבו לעת הערב</b> וכבר אמרו חז''ל (בירושלמי פ''ק דברכות ובמדרש) כשהיה דוד סועד סעודת עצמו היה ישן עד תשע שעות וכשהיה סועד סעודת מלכים היה ישן עד הערב, וא''כ סעד אז סעודת מלכים ומתענג בתענוגים, וגם אחר כך לא עסק בצרכי צבור רק <b>הלך</b> לטייל <b>על גג בית המלך,</b> ובזה בא לידי עבירה <b>שראה אשה רחצת,</b> ולא עצם עיניו מראות ברע, הגם שראה <b>מעל הגג,</b> באופן שהוצרך לכוון לראות :
<h3>{ג}</h3>
וַיִּשְׁלַ֣ח דָּוִ֔ד וַיִּדְרֹ֖שׁ לָֽאִשָּׁ֑ה וַיֹּ֗אמֶר הֲלוֹא־זֹאת֙ בַּת־שֶׁ֣בַע בַּת־אֱלִיעָ֔ם אֵ֖שֶׁת אוּרִיָּ֥ה הַחִתִּֽי׃
<b style="color: gray;">מצודת דוד</b> <b>וידרש .</b> שאל ודרש על האשה , מי היא :
<b style="color: gray;">מלבי"ם פירוש המילות</b> <i><b>השאלות:</b> והנה יפלא שדוד נכשל בא''א ובהריגת אוריה וכמה עבירות כמו שחשב מהרי''א, ויפלא איך לא נצטוה לגרש את בת שבע וכדומה שאלות רבות כמו שבא בפנים, ומז''ש שדרש לאשה ושאמר הלא זאת בת שבע, ומ''ש שהיא מתקדשת מטומאתה אם עבר על א''א וכי לא היה עובר על איסור נדה :</i> <b>וישלח</b> על ידי כן בא לידי מעשה ושלח לדרוש אם היא פנויה או אשת איש, <b>ויאמר הלא זאת בת שבע,</b> הנה השר מהרי''א הרבה להאשים את דוד, ובאר כי חטא מחמשה צדדים, {{{א}}} מאשר חטא בא''א, ולא יאבה אל דברי חכמינו זכרונם לברכה שהיתה מגורשת מאוריה שזה נגד פשטות הכתובים, {{{ב}}} במה שהשתדל שאוריה ישכב עם אשתו ויחשב לו הבן הנולד ויכרית שמו מבית אביו, מלבד מה שיצמח מזה תערובות המשפחות ואח נושא את אחותו שעל זה נאמר ומלאה הארץ זימה. {{{ג}}} במה שצוה לשום את אוריה אל פני המלחמה החזקה להמיתו על לא חמס בכפו, וטוב היה שיעכבהו ויטרידהו עד שתלד בת שבע בסתר ויתן הנולד למניקת ואיש לא ידע, {{{ד}}} במה שהרגו בחרב בני עמון ועמו נהרגו רבים וטובים מבני ישראל, והיה יכול לסבב להרגו על ידי ישראל בצנעה, {{{ה}}} מה שלקח תיכף את בת שבע לביתו כאילו היה עדיין נרדף מהתאוה. ודעתו שבאמת הרבה אשמה רק על ידי ששב בתשובה הועבר חטאתו וקבל ענשו וטהר. אמנם עם ההשקפה הנכונה דעת חכמינו ז''ל מוכרחת, שאם היתה א''א איך לקחה אחר כך לאשה והלא היא אסורה לבועל, ואיך צם והתפלל שיחיה הבן הנולד שהוא ממזר, ואיך נתקבלה תשובתו והאשה האסורה לו מדין תורה עומדת בביתו והרי זה כטובל ושרץ בידו, ואיך בחר ה' מזרע הנולד מהאשה הזאת שבט מושלים ויקרא שמו ידידיה וה' אהבו, מכל זה מבואר נגלה שבת שבע לא נאסרה על דוד, כי היוצא למלחמה בעת ההיא היה כותב גט כריתות לאשתו, כי הרוגי חרב מלחמה קרוב הדבר שישארו נשותיהם עגונות וכבולות, כי לרוב יקברו החללים בחפזה מאין איש יכיר בפרצוף פנים מי הנהרג להעיד להשיא את אשתו בפרט בעת שיגבר אויב ויקבור את החללים, ולכן תקנו בית דין של דוד שיכתבו גט לנשותיהן, או גט גמור או על תנאי, כי בשני הפנים האלה יצא דוד נקי מתלונת מהרי''א עליו, וכמו שנבאר הדבר בפי' הכתובים כל פרט ופרט. כי אם העון הראשון שחטא בא''א, ספר הכתוב <b>כי שלח דוד וידרוש לאשה</b> לדעת אם היא פנויה או א''א, <b>ויאמר הלא זאת בת שבע בת אליעם אשת אוריה החתי</b> ומזה ידע שהיא פנויה, אם מצד שהיא אשת אוריה שהלך למלחמה וידע שהניח לה גט כדרכם בעת ההיא, ואם מצד שהיא בת אליעם שהיה בן אחיתופל הגילוני יועץ דוד, ובודאי הוא היה היועץ לתקן תקנה זאת, שכל היוצא למלחמה יניח גט כריתות לאשתו, ואם כן אין ספק שהקפיד על זה בנכדו בל תשאר עגונה, ואם כן אם היה גט גמור היתה פנויה גמורה, וגם למפרשים שהיה גט על תנאי, בהכרח היה התנאי שאם לא ישוב בסוף ימי המלחמה לביתו תהיה מגורשת למפרע (שבאופן אחר לא היה אפשר להצילה מחשש עגונה) ואם כן בטח דוד שיטריד את אוריה בסוף ימי המלחמה באיזה שליחות באופן שלא ישוב לביתו כפי התנאי ותהיה פנויה למפרע, ועל זה אמר :
<h3>{ד}</h3>
וַיִּשְׁלַח֩ דָּוִ֨ד מַלְאָכִ֜ים וַיִּקָּחֶ֗הָ וַתָּב֤וֹא אֵלָיו֙ וַיִּשְׁכַּ֣ב עִמָּ֔הּ וְהִ֥יא מִתְקַדֶּ֖שֶׁת מִטֻּמְאָתָ֑הּ וַתָּ֖שָׁב אֶל־בֵּיתָֽהּ׃
<b style="color: gray;">רש"י</b> <b>מטומאתה .</b> מנדתה :
<b style="color: gray;">מצודת דוד</b> <b>מתקדשת .</b> היתה טהורה מטומאת נדה , כי טבלה עצמה :
<b style="color: gray;">מצודת ציון</b> <b>מתקדשת .</b> רוצה לומר מטהרת :
<b style="color: gray;">רלב"ג</b> <b>והיא מתקדשת מטומאתה .</b> ר''ל שהיא היתה אז רוחצת להיות טהורה מטומאתה :
<b style="color: gray;">מלבי"ם פירוש המילות</b> <b>וישלח דוד מלאכים ויקחה ותבא אליו</b> שהמלאכים חקרו ע''ז, וכאשר ידעו שגרשה לקחה, וספר כי לא לבד שנזהר מאשת איש כי גם נזהר מאיסור נדה כי <b>היא מתקדשת מטומאתה</b> וטבלה לנדתה :
<h3>{ה}</h3>
וַתַּ֖הַר הָֽאִשָּׁ֑ה וַתִּשְׁלַח֙ וַתַּגֵּ֣ד לְדָוִ֔ד וַתֹּ֖אמֶר הָרָ֥ה אָנֹֽכִי׃
<b style="color: gray;">רלב"ג</b> <b>ותאמר הרה אנכי .</b> יתכן שאחר המשגל נשאר רחמה בזולת לחות כי זה מורה על ההריון :
<b style="color: gray;">מלבי"ם פירוש המילות</b> <b>ותהר האשה</b> והנה כפי המבואר לחכמינו זכרונם לברכה (בזהר) יצא אוריה והניח לה גט בז' סיון והמעשה הזאת היתה בכ''ד אלול באופן שהיה הבחנה בין זרע לזרע וידע בבירור שממנו נתעברה, והיא הרגישה תיכף בעיבורה על ידי שנסתלקו ממנה הליחות כמ''ש הרלב''ג :
<h3>{ו}</h3>
וַיִּשְׁלַ֤ח דָּוִד֙ אֶל־יוֹאָ֔ב שְׁלַ֣ח אֵלַ֔י אֶת־אֽוּרִיָּ֖ה הַחִתִּ֑י וַיִּשְׁלַ֥ח יוֹאָ֛ב אֶת־אֽוּרִיָּ֖ה אֶל־דָּוִֽד׃
<b style="color: gray;">רש"י</b> <b>שלח אלי את אוריה .</b> שהיה מתכוין שישכב עם אשתו , ויהא סבור שממנו היא מעוברת :
<b style="color: gray;">מצודת דוד</b> <b>שלח אלי וגו' .</b> כי עמו היה במלחמה :
<b style="color: gray;">מלבי"ם פירוש המילות</b> <b>וישלח דוד אל יואב</b> הנה פה מקום האשמה השנית שזכר מהרי''א מה שרצה שישכב אוריה את אשתו ויכרית שם בנו מבית אביו, הנה גם לזה יש מענה שאחר שדוד ידע האמת שהוא בנו ישמור זאת בלבו לעת מצוא, כשיגדל הילד יגלה שהוא בן המלך ושימנע מקחת מזרע המלך, ואם היה גט גמור היה מתקן את הכל, וגם לדעת המפרשים שהיה גט על תנאי שלפי זה כבר רצה לחטוא במה שצוה שאוריה ילך אל ביתו שבזה יובטל הגט ותהיה א''א למפרע, הנה עתה היה מוכרח לזה אחר שנתעברה, שבהכרח יתגלה הדבר ויצמח מזה חילול השם וגם מרד במלוכה כאשר קרה כזאת למלכי ארץ עבור ענינים כאלה, כמ''ש מהרי''א עצמו, ובפרט שהיתה נכד אחיתופל יועץ המלך (שכפי הנראה שנאת אחיתופל לדוד וקשרו עם אבשלום נקבע על ידי מעשה זה, ששמר לו איבה עבור שלקח את נכדו בחזקה, כי לולא זאת רחוק הוא איפוא שאחיתופל שידע שהמלכות שמורה לשלמה בן נכדו יהיה בקושרים עם אבשלום להסב המלוכה אליו) וכ''ש אם היה הדבר נודע תיכף, ומטעם זה לא היה אפשר לעשות כדבר מהרי''א שתלד בצנעה כי איה בית אביה וזקנה הלא ירגישו בזה, ולכן מפני חילול ה' ומרד במלכות היה בדעתו לקבל על עצמו עון א''א למפרע אשר לא חשב כזאת בשעת מעשה שלא עלה על דעתו שתתעבר, ועל זה אמרו חכמינו זכרונם לברכה מדוע בזית את דבר ה' לעשות הרע בעיני, שבקש לעשות ולא עשה, כי לבסוף עלה בידו באופן המותר כמו שיתבאר :
<h3>{ז}</h3>
וַיָּבֹ֥א אוּרִיָּ֖ה אֵלָ֑יו וַיִּשְׁאַ֣ל דָּוִ֗ד לִשְׁל֤וֹם יוֹאָב֙ וְלִשְׁל֣וֹם הָעָ֔ם וְלִשְׁל֖וֹם הַמִּלְחָמָֽה׃
<b style="color: gray;">מצודת דוד</b> <b>ולשלום המלחמה .</b> לשלום אנשי המלחמה :
<h3>{ח}</h3>
וַיֹּ֤אמֶר דָּוִד֙ לְא֣וּרִיָּ֔ה רֵ֥ד לְבֵיתְךָ֖ וּרְחַ֣ץ רַגְלֶ֑יךָ וַיֵּצֵ֤א אֽוּרִיָּה֙ מִבֵּ֣ית הַמֶּ֔לֶךְ וַתֵּצֵ֥א אַחֲרָ֖יו מַשְׂאַ֥ת הַמֶּֽלֶךְ׃
<b style="color: gray;">רש"י</b> <b>משאת המלך .</b> ( תרגום : ) סעודתא דמלכא :
<b style="color: gray;">מצודת דוד</b> <b>ורחץ רגליך .</b> הוא כנוי לתשמיש המטה , וכונתו היתה להעלים הדבר , ויחשבו כי ממנו הרתה ( ואף שכל היוצא למלחמת בית דוד היה כותב גט כריתות לאשתו , מכל מקום היה הדבר מכוער , כי הדרך היה לנושאה שוב בבוא מן המלחמה , והיתה שומרת עליו ) : <b>משאת המלך .</b> למען ייטב לבו ויבוא על אשתו :
<b style="color: gray;">מצודת ציון</b> <b>משאת .</b> מנת ארוחה וסעודה , וכן ( בראשית מג לד ) : וישא משאות מאת פניו :
<b style="color: gray;">רלב"ג</b> <b>ותצא אחריו משאת המלך .</b> והוא מענין ארוחה כמו וישא משאות מאת פניו ואפשר שיהיה מענין אבוקה ללותו בבואו אל ביתו ולהראות לו הדרך והנה חשב דוד לעשות הענין בדרך שיעלם חטאו מהאנשים שלא חטא וכראות דוד שלא יוכל על זה סבב שימות ביד בני עמון ולקחה אחר זה לו לאשה בדרך שלא יודע כי זנתה עמו בהיותה אשת אוריה :
<b style="color: gray;">מלבי"ם פירוש המילות</b> <i><b>השאלות:</b> לענין מה ספר כי יצאה אחריו משאת המלך, ולמה לא ירד אוריה אל ביתו, ואם שלא רצה לשכב עם אשתו כמ''ש, היה יכול למנוע מתשמיש :</i> <b>ויאמר דוד לאוריה רד לביתך ורחץ רגליך</b>. הנה בזה המקום יבורר כי גם האשמה השלישית אשר גלל מהרי''א על דוד תשוב לו על מ''ש שהרג את אוריה על לא חמס בכפיו, כי באמת היה אוריה חייב מיתה משלשה טעמים, {{{א}}} מה שעבר על פקודת המלך, שא''ל רד לביתך ורחץ רגליך, פי' כי בא לפני המלך באבק שעל רגליו כבא מן הדרך, וצוהו שילך וישאר בביתו, כי רצה שלא ילך עוד למלחמה רק ישאר בביתו, כי כן נראה ממה שבבואו לא פקד ע''י מאומה רק שאל אותו לשלום העם והמלחמה וצוהו שילך לביתו, אם כן היה דעתו שישאר בירושלים, ואוריה לא רצה לשמוע אל פקודת המלך להשאר בירושלים רק לשוב אל שדה המערכה, ולכן שכב פתח בית אדוניו כארח נטה ללון ולשוב למקומו, ובזה המרה פי המלך, {{{ב}}} במ''ש <b>ויצא אוריה מבית המלך ותלך אחריו משאת המלך</b>. ותרגם יונתן סעודתא דמלכא, שיש הבדל בין מנחה ובין משאת, ששם משאת הונח על המנחה שיתן הנכבד אל הנקלה לנשאו ולגדלו, וכן כבדהו דוד כבוד גדול ששלח לו לביתו משאת משולחן המלך כדרך השרים, ולא היה לו לנאץ משאת המלך בעיני כל עבדי המלך שנשאר פתח בית המלך ולא הלך לביתו לקבל הכבוד הגדול הזה לאכול סעודת המלך בביתו עם אשתו וכדי בזיון וקצף :
<h3>{ט}</h3>
וַיִּשְׁכַּ֣ב אוּרִיָּ֗ה פֶּ֚תַח בֵּ֣ית הַמֶּ֔לֶךְ אֵ֖ת כָּל־עַבְדֵ֣י אֲדֹנָ֑יו וְלֹ֥א יָרַ֖ד אֶל־בֵּיתֽוֹ׃
<b style="color: gray;">מצודת דוד</b> <b>פתח .</b> מול הפתח , עם כל עבדי המלך :
<b style="color: gray;">מלבי"ם פירוש המילות</b> וזה שכתוב <b>וישכב אוריה בית אדוניו עם כל עבדי אדוניו</b> וכדי בזיון לפני כל עבדי המלך, והם הרגישו בזה :
<h3>{י}</h3>
וַיַּגִּ֤דוּ לְדָוִד֙ לֵאמֹ֔ר לֹֽא־יָרַ֥ד אוּרִיָּ֖ה אֶל־בֵּית֑וֹ וַיֹּ֨אמֶר דָּוִ֜ד אֶל־אוּרִיָּ֗ה הֲל֤וֹא מִדֶּ֙רֶךְ֙ אַתָּ֣ה בָ֔א מַדּ֖וּעַ לֹֽא־יָרַ֥דְתָּ אֶל־בֵּיתֶֽךָ׃
<b style="color: gray;">מצודת דוד</b> <b>הלא מדרך אתה בא .</b> ואם כן אתה עיף ויגע :
<b style="color: gray;">מלבי"ם פירוש המילות</b> <b>ויגידו לדוד</b> וכו' ודוד לא רצה להודיע לו שחרה אפו על שעבר על פקודתו כי חשש אולי נודעה לו המעשה ורצה לחקור על זה במסיח לפי תומו וא''ל <b>הלא מדרך אתה בא</b> וכו' כי חייב אדם לפקוד את אשתו בשעה שבא מן הדרך :
<h3>{יא}</h3>
וַיֹּ֨אמֶר אוּרִיָּ֜ה אֶל־דָּוִ֗ד הָ֠אָרוֹן וְיִשְׂרָאֵ֨ל וִֽיהוּדָ֜ה יֹשְׁבִ֣ים בַּסֻּכּ֗וֹת וַאדֹנִ֨י יוֹאָ֜ב וְעַבְדֵ֤י אֲדֹנִ֨י עַל־פְּנֵ֤י הַשָּׂדֶה֙ חֹנִ֔ים וַאֲנִ֞י אָב֧וֹא אֶל־בֵּיתִ֛י לֶאֱכֹ֥ל וְלִשְׁתּ֖וֹת וְלִשְׁכַּ֣ב עִם־אִשְׁתִּ֑י חַיֶּ֙ךָ֙ וְחֵ֣י נַפְשֶׁ֔ךָ אִֽם־אֶעֱשֶׂ֖ה אֶת־הַדָּבָ֥ר הַזֶּֽה׃
<b style="color: gray;">מצודת דוד</b> <b>יושבים בסכות .</b> במקום המלחמה : <b>ועבדי אדוני .</b> רצה לומר : שאר עבדי המלך : <b>חייך .</b> הריני נשבע בחיי גופך וחיי נפשך :
<b style="color: gray;">מלבי"ם פירוש המילות</b> <b>ויאמר אוריה</b> השיב לפי תומו שנמנע מזאת, {{{א}}} מצד <b>שהארון וישראל ויהודה</b> (שבטו של מלך) <b>יושבים בסכות,</b> {{{ב}}} מצד <b>שיואב אדוניו ועבדי דוד</b> רצה לומר השרים והגבורים <b>חונים על פני השדה</b> ואינם אף בסוכה, והם לחורב ביום ולקרח בלילה, ובדבריו אלה מרד המרדה שלישי כמו שאמרו חכמינו זכרונם לברכה במ''ש ואדוני יואב שהיה לו לומר ועבדך יואב ועבדי אדוני, כי יואב עבד דוד וכמ''ש האשה התקועית עבדך יואב שם בפי את הדברים האלה, וגם שמ''ש חכמינו זכרונם לברכה בעירובין (דף ס''ג) גמירי דכל זמן שהארון ושכינה שלא במקומם ישראל אסורים בתשמיש, לא שייך כאן למ''ש מהרי''א שזה לא היה הארון שבו הלוחות רק הארון שהיו מונחים בו האפוד והאורים והתומים, והארון והמלך שהם העקר ישבו במקומם, והוא דייק אדוני יואב כאילו יואב הוא העקר ולא יכין לדבר כן בפני המלך, וע''כ נתחייב מיתה כמורד, וע''כ, (יב) <b>ויאמר דוד שב בזה גם היום ומחר אשלחך,</b> אחר שסרב נגד דעתו ורצה ללכת למלחמה, וגם שחשב אולי לכן נשאר בפתח המלך כדי שישלחהו למלחמה ועתה שהבטיחו לשלחו ירד אל ביתו לפני צאתו, בפרט שהיה לו שהות כמ''ש <b>וישב ביום ההוא וממחרת :</b>
<h3>{יב}</h3>
וַיֹּ֨אמֶר דָּוִ֜ד אֶל־אוּרִיָּ֗ה שֵׁ֥ב בָּזֶ֛ה גַּם־הַיּ֖וֹם וּמָחָ֣ר אֲשַׁלְּחֶ֑ךָּ וַיֵּ֨שֶׁב אוּרִיָּ֧ה בִירוּשָׁלִַ֛ם בַּיּ֥וֹם הַה֖וּא וּמִֽמָּחֳרָֽת׃
<b style="color: gray;">מצודת דוד</b> <b>גם היום .</b> כי חשב כאשר יאכל לפניו , אז ייטיב לבו ביין , וישכב עם אשתו : <b>וממחרת .</b> עד אשר שלחו :
<b style="color: gray;">מצודת ציון</b> <b>בזה .</b> במקום הזה :
<h3>{יג}</h3>
וַיִּקְרָא־ל֣וֹ דָוִ֗ד וַיֹּ֧אכַל לְפָנָ֛יו וַיֵּ֖שְׁתְּ וַֽיְשַׁכְּרֵ֑הוּ וַיֵּצֵ֣א בָעֶ֗רֶב לִשְׁכַּ֤ב בְּמִשְׁכָּבוֹ֙ עִם־עַבְדֵ֣י אֲדֹנָ֔יו וְאֶל־בֵּית֖וֹ לֹ֥א יָרָֽד׃
<b style="color: gray;">מצודת דוד</b> <b>במשכבו .</b> במקום ששכב בה אתמול , וזהו עם עבדי אדוניו :
<b style="color: gray;">מלבי"ם פירוש המילות</b> <b>וישכרהו</b> נסה אולי יפותה במשתה היין, וכאשר ראה שכל זה לא הועיל :
<h3>{יד}</h3>
וַיְהִ֣י בַבֹּ֔קֶר וַיִּכְתֹּ֥ב דָּוִ֛ד סֵ֖פֶר אֶל־יוֹאָ֑ב וַיִּשְׁלַ֖ח בְּיַ֥ד אוּרִיָּֽה׃
<h3>{טו}</h3>
וַיִּכְתֹּ֥ב בַּסֵּ֖פֶר לֵאמֹ֑ר הָב֣וּ אֶת־אֽוּרִיָּ֗ה אֶל־מוּל֙ פְּנֵ֤י הַמִּלְחָמָה֙ הַֽחֲזָקָ֔ה וְשַׁבְתֶּ֥ם מֵאַחֲרָ֖יו וְנִכָּ֥ה וָמֵֽת׃
<b style="color: gray;">רש"י</b> <b>ונכה ומת .</b> כדי שתהא מגורשת למפרע , ונמצא שלא בא על אשת איש , שכל היוצא למלחמה , כותב גט לאשתו על תנאי , אם ימות במלחמה ( שבת נו א ) :
<b style="color: gray;">מצודת דוד</b> <b>אל מול .</b> לפני המקום שלוחמים בו בחזקה ובגבורה : <b>ושבתם מאחריו .</b> לבל יעזרוהו , ויהיה נכה מבני עמון וימות , וכוונתו היתה לישאנה אחרי זה , למען יחשבו שהרתה אחר הנשואין :
<b style="color: gray;">מצודת ציון</b> <b>הבו .</b> הזמינו ותנו , כמו ( רות ג טו ) : הבי המטפחת :
<b style="color: gray;">מלבי"ם פירוש המילות</b> <i><b>השאלות:</b> מה חטא אוריה שצוה להמיתו, ומדוע המיתו בדרך שמתו רבים עמו ולא המיתו בביתו, וכמ''ש מהרי''א :</i> <b>ויכתוב בספר</b> וכו', גם האשמה הרביעית אשר הכביד מהרי''א תוקל לפי דרכנו, מ''ש איך צוה דוד להרוג את אוריה בחרב בני עמון שבהכרח יהרגו רבים מישראל עמו, דוד דייק בדבריו <b>שיתנהו אל מול המלחמה החזקה,</b> כי המלחמה התמידה גם זולת זה וגם בלעדי פקודה זאת בהכרח יעמדו גבורים במקום המערכה לשוב מלחמה שערה והיתה הפקודה שישים את אוריה שם, הנה לא פקד שיקרבו אל מקום סכנה בעבור תכלית זה שיהרג אוריה, כי הם לחמו כדרכם, וצוה שבמקום המלחמה החזקה ישים את אוריה בין הגבורים המחרפים נפשם למות באופן שהאחרים שנהרגו היה בדרך מלחמה, כי לחמו שם כדרכם, רק מ''ש <b>ושבתם מאחריו</b> שלא יצילו את אוריה בזה גרם מיתתו, והוא היה חייב מיתה, ולא תשאל למה לא הרגו בסנהדרין, כי אחר שהיה מוכרח לישא אחר כך את אשתו כמו שיתבאר, יודע הדבר ותצמח תלונה ומרד, לכן כסה קלון בערמה :
<h3>{טז}</h3>
וַיְהִ֕י בִּשְׁמ֥וֹר יוֹאָ֖ב אֶל־הָעִ֑יר וַיִּתֵּן֙ אֶת־א֣וּרִיָּ֔ה אֶל־הַמָּקוֹם֙ אֲשֶׁ֣ר יָדַ֔ע כִּ֥י אַנְשֵׁי־חַ֖יִל שָֽׁם׃
<b style="color: gray;">מצודת דוד</b> <b>בשמור .</b> בעת שמרו את העיר מסביב , לבלי תת יוצא ובא : <b>אנשי חיל .</b> מבני עמון :
<b style="color: gray;">מצודת ציון</b> <b>אל העיר .</b> את העיר :
<b style="color: gray;">מלבי"ם פירוש המילות</b> <b>ויהי בשמור יואב אל העיר</b> אולם נסתבב הדבר שאוריה נהרג מעצמו בדרך מלחמה, כי בשמור יואב על העיר כדרך המצור ששומרים על העיר סביב, ודרך הוא שאנשי העיר יוצאים כפעם בפעם והורגים בחיל הצרים, ובמקום שיש גבורים מבפנים מעמידים שם גבורים מבחוץ <b>ושם את אוריה במקום שידע שאנשי חיל שם</b> בפנים, וגם זה היה בדרך מלחמה כי אוריה היה בין השלשים ושבעה גבורים אשר לדוד :
<h3>{יז}</h3>
וַיֵּ֨צְא֜וּ אַנְשֵׁ֤י הָעִיר֙ וַיִּלָּחֲמ֣וּ אֶת־יוֹאָ֔ב וַיִּפֹּ֥ל מִן־הָעָ֖ם מֵעַבְדֵ֣י דָוִ֑ד וַיָּ֕מָת גַּ֖ם אוּרִיָּ֥ה הַחִתִּֽי׃
<b style="color: gray;">מלבי"ם פירוש המילות</b> <b>ויצאו אנשי העיר</b> כדרכם פעם בפעם, <b>ויפול מן העם מעבדי דוד</b> רצה לומר מן הגבורים וביניהם <b>גם אוריה נפל שדוד,</b> באופן שמת מעצמו בדרך מלחמה, והנה פה קצר בספור הענין רק מדברי המלאך (פסוק כג כד) מבואר שאנשי העיר יצאו על אנשי המצור אל השדה, וילחמו עמם, והם נצחום וירדפו אחריהם עד החומה ושם הורו המורים מעל החומה ועל ידי זה נפלו גבורים :
<h3>{יח}</h3>
וַיִּשְׁלַ֖ח יוֹאָ֑ב וַיַּגֵּ֣ד לְדָוִ֔ד אֶת־כָּל־דִּבְרֵ֖י הַמִּלְחָמָֽה׃
<b style="color: gray;">מלבי"ם פירוש המילות</b> <b>ויגד לדוד את כל דברי המלחמה</b> כנ''ל בפסוק הקודם :
<h3>{יט}</h3>
וַיְצַ֥ו אֶת־הַמַּלְאָ֖ךְ לֵאמֹ֑ר כְּכַלּוֹתְךָ֗ אֵ֛ת כָּל־דִּבְרֵ֥י הַמִּלְחָמָ֖ה לְדַבֵּ֥ר אֶל־הַמֶּֽלֶךְ׃
<b style="color: gray;">מלבי"ם פירוש המילות</b> (יט-כ) <b>ויצו את המלאך לאמר</b> א''ל אם יגמור הספור שאז יקצוף המלך למה קרבו אל החומה, ויש בזה שני תרעומיות, כי דרך המצור לעמוד רחוק מן העיר מרחק רב עד שאם יפלו עליהם מן העיר וירדפו אחריהם ישמרו את עצמו בל יגיעו קרוב לגבול היריה, כי כמו מיל מן העיר יוכלו המורים לירות מן החומה בחצים ותותח והמגיעים בגבול ההוא ישחיתו בה היוצאים מן העיר בחרב והעומדים על החומה בחצים. וזאת שנית שגם אם הגיעו בגבול הזה עדיין צריכים להזהר שלא יתקרבו אל החומה בעצמה, שאז ישליכו עליהם אבנים שזאת יעשו גם הנשים העומדים ממעל כמו שהיה באבימלך, וזה שכתוב שדוד יתרעם בשתים, {{{א}}} <b>מדוע נגשתם על העיר להלחם</b> הוא על שנגשו לגבול היריה להלחם שם עם היוצאים <b>הלא ידעתם את אשר יורו מעל החומה</b> שירייה היא מרחוק וידעתם הגבול עד אנה ישיגו החצים והיה צריך להשמר ממקום הזה, ועל זה אמר <b>מדוע</b> שהיא שאלת הסבה שזה אין לעשות בלא סבה מכרחת :
<h3>{כ}</h3>
וְהָיָ֗ה אִֽם־תַּעֲלֶה֙ חֲמַ֣ת הַמֶּ֔לֶךְ וְאָמַ֣ר לְךָ֔ מַדּ֛וּעַ נִגַּשְׁתֶּ֥ם אֶל־הָעִ֖יר לְהִלָּחֵ֑ם הֲל֣וֹא יְדַעְתֶּ֔ם אֵ֥ת אֲשֶׁר־יֹר֖וּ מֵעַ֥ל הַחוֹמָֽה׃
<b style="color: gray;">מצודת דוד</b> <b>אל העיר .</b> להתקדב מאד על העיר : <b>מעל החומה .</b> ובקלות ימיתו את הנגשים אל העיר :
<b style="color: gray;">מצודת ציון</b> <b>יורו .</b> ישליכו , כמו ( שמות טו ד ) : ירה בים :
<h3>{כא}</h3>
מִֽי־הִכָּ֞ה אֶת־אֲבִימֶ֣לֶךְ בֶּן־יְרֻבֶּ֗שֶׁת הֲלֽוֹא־אִשָּׁ֡ה הִשְׁלִ֣יכָה עָלָיו֩ פֶּ֨לַח רֶ֜כֶב מֵעַ֤ל הַֽחוֹמָה֙ וַיָּ֣מָת בְּתֵבֵ֔ץ לָ֥מָּה נִגַּשְׁתֶּ֖ם אֶל־הַֽחוֹמָ֑ה וְאָ֣מַרְתָּ֔ גַּ֗ם עַבְדְּךָ֛ אוּרִיָּ֥ה הַחִתִּ֖י מֵֽת׃
<b style="color: gray;">רש"י</b> <b>בן ירובשת .</b> הוא גדעון , שעשה מריבה עם הבושת , הוא הבעל :
<b style="color: gray;">מצודת דוד</b> <b>הלוא אשה וגו' .</b> ואם כן נקל מאוד להרוג את כל הקרב אל החומה : <b>ואמרת .</b> לשכך חמתו תאמר גם עבדך וגו' , ורצה לומר : עם שהיה איש מלחמה מנעוריו וידע בכל זה ועם כל זה לא שת לבו לזאת , אם כן מהנראה כי מן השמים נהיה הדבר .וכוונתו היתה להודיע שעשה מה שצוה לו בדבר אוריה , ולהסתיר הדבר בפני השליח לא צוהו לאמרו מיד :
<b style="color: gray;">מצודת ציון</b> <b>ירובשת .</b> הוא ירובעל , וכאשר 'בעל' גם 'בושת' המה כנויי עבודה זרה : <b>פלח .</b> כן נקרא אבן הרחים , כמו ( איוב מא טז ) : כפלח תחתית : <b>רכב .</b> הוא האבן העליונה מהרחים , כמו ( דברים כד ו ) : לא יחבול רחים ורכב : <b>בתבץ .</b> שם מקום :
<b style="color: gray;">מלבי"ם פירוש המילות</b> {{{ב}}} <b>מי,</b> זאת שנית <b>מי הכה את אבימלך</b> וכו' <b>למה נגשתם אל החומה,</b> הוא תרעומת שנית על מה שנגשו אל החומה בעצמה, שבזה גם נשים הרגו בם, וזה שכתוב <b>למה</b> רצה לומר לאיזה תכלית עשו זאת, (כי למה היא שאלת התכלית) כי זאת אין לעשות רק לתכלית מועיל שהוא בגמר המצור עת רוצים לדלג שור ולעלות על החומה, לא לחנם ולאין תכלית, <b>ואמרת גם עבדך אוריה החתי מת,</b> הוא מאמר בעל שתי פנים, המלאך הבין שישיב לו כי לא יד יואב היה במעל כי אוריה שהוא מן הגבורים מרי נפש חרף נפשו למות כדרכו ואחריו נמשכו העם, ובלב יואב היה ההודעה שבזה מלא פקודת המלך :
<h3>{כב}</h3>
וַיֵּ֖לֶךְ הַמַּלְאָ֑ךְ וַיָּבֹא֙ וַיַּגֵּ֣ד לְדָוִ֔ד אֵ֛ת כָּל־אֲשֶׁ֥ר שְׁלָח֖וֹ יוֹאָֽב׃
<b style="color: gray;">מצודת ציון</b> <b>המלאך .</b> השליח . ( כד ) ויורו המורים . ענין השלכה :
<b style="color: gray;">מלבי"ם פירוש המילות</b> <b>וילך המלאך</b> והוא בשלא הבין את דבר יואב הגיד הכל בפעם אחת באופן שלא יקצוף המלך כלל :
<h3>{כג}</h3>
וַיֹּ֤אמֶר הַמַּלְאָךְ֙ אֶל־דָּוִ֔ד כִּֽי־גָבְר֤וּ עָלֵ֙ינוּ֙ הָֽאֲנָשִׁ֔ים וַיֵּצְא֥וּ אֵלֵ֖ינוּ הַשָּׂדֶ֑ה וַנִּהְיֶ֥ה עֲלֵיהֶ֖ם עַד־פֶּ֥תַח הַשָּֽׁעַר׃
<b style="color: gray;">מצודת דוד</b> <b>כי גברו .</b> כאשר גברו עלינו וגו' , וסוף הדבר היה אשר נהיה אנחנו מתגברים עליהם לרדפם עד פתח השער :
<b style="color: gray;">מלבי"ם פירוש המילות</b> <b>ויאמר המלאך</b> אמר שהסבה הראשונה היתה מצד שהעיזו אנשי העיר לצאת השדה ועל ידי כן הניסו אותם והתגברו עליהם עד פתח השער ומתוך רתיחת הנצחון התקרבו יותר מן הראוי :
<h3>{כד}</h3>
(ויראו) [וַיֹּר֨וּ] (המוראים) [הַמּוֹרִ֤ים] אֶל־עֲבָדֶ֙ךָ֙ מֵעַ֣ל הַחוֹמָ֔ה וַיָּמ֖וּתוּ מֵעַבְדֵ֣י הַמֶּ֑לֶךְ וְגַ֗ם עַבְדְּךָ֛ אוּרִיָּ֥ה הַחִתִּ֖י מֵֽת׃
<b style="color: gray;">מצודת דוד</b> <b>וירו המורים .</b> בעת קרבנו אל החומה : <b>וגם עבדך וגו' .</b> כי השליח חשב , למה אמתין עד אשר יעלה חמת המלך ולומר לו אחרי זה ממיתת אוריה , הלא טוב לומר לו מיד , ולא יעלה חמתו ( ואף יואב השכיל את זאת אשר השליח יגיד לו מיד , ולזה לא חשש פן לא תעלה חמת המלך ולא יודע לו ממיתת אוריה ) :
<b style="color: gray;">מלבי"ם פירוש המילות</b> ועל ידי כן <b>ויורו המורים</b> וכו' <b>וימותו מעבדי המלך וגם אוריה</b> שהיה המנהיג במקום ההוא <b>מת :</b>
<h3>{כה}</h3>
וַיֹּ֨אמֶר דָּוִ֜ד אֶל־הַמַּלְאָ֗ךְ כֹּֽה־תֹאמַ֤ר אֶל־יוֹאָב֙ אַל־יֵרַ֤ע בְּעֵינֶ֙יךָ֙ אֶת־הַדָּבָ֣ר הַזֶּ֔ה כִּֽי־כָזֹ֥ה וְכָזֶ֖ה תֹּאכַ֣ל הֶחָ֑רֶב הַחֲזֵ֨ק מִלְחַמְתְּךָ֧ אֶל־הָעִ֛יר וְהָרְסָ֖הּ וְחַזְּקֵֽהוּ׃
<b style="color: gray;">רש"י</b> <b>החזק מלחמתך אל העיר והרסה .</b> עד כאן דברי השליחות : <b>וחזקהו .</b> דוד אמר למלאך , וחזקהו ליואב בדברי תנחומין , שלא ירך לבו :
<b style="color: gray;">מצודת דוד</b> <b>אל ירע בעיניך .</b> להכניס מורך בלב בעבור זה : <b>כי כזה וכזה .</b> כי דרך המלחמה היא שאוכלת החרב , וכהנה וכהנה , וכאומר הלא מעטים מתו , ודרך המלחמה היא שאף מן המנצחים נופלים הרבה : <b>החזק מלחמתך .</b> אחוז במלחמתך ואל ירך לבבך , וידעתי כי תוכל לה והרסה : <b>וחזקהו .</b> להשליח אמר , שהוא מעצמו יחזק את לב יואב :
<b style="color: gray;">מצודת ציון</b> <b>כזה .</b> כמו זה המספר : <b>והרסה .</b> ענין נתיצה ושבירה :
<b style="color: gray;">מלבי"ם פירוש המילות</b> <b>ויאמר דוד כה תאמר אל יואב אל ירע בעיניך את הדבר הזה,</b> רצה לומר שדבר הזה שנגשו אל החומה אינו דבר רע, כי טוב יותר שיתקרבו אל החומה ושם ילחמו עד יהרסו את החומה משיעמדו מרחוק ויארכו ימי המצור, <b>כי כזה וכזה תאכל החרב</b> רצה לומר אם יארכו ימי המצור ויעמדו בשדה רחוק מן העיר ואנשי העיר יפלו עליהם תמיד תאכל החרב כפלים מאשר יאכלו החצים והאבנים בעת התקרבם, כי בעת יתקרבו אל החומה הגם שיפלו רבים הלא ישימו קנצי למלים, ובכבשם החומה לא תאכל החרב עוד כפעם בפעם, ולכן <b>החזק מלחמתך על העיר</b> עצמה <b>והרסה</b> לקצר ימי המצור, <b>וחזקהו</b> צוה למלאך שיחזק ידי יואב שיעשה כן :
<h3>{כו}</h3>
וַתִּשְׁמַע֙ אֵ֣שֶׁת אֽוּרִיָּ֔ה כִּי־מֵ֖ת אוּרִיָּ֣ה אִישָׁ֑הּ וַתִּסְפֹּ֖ד עַל־בַּעְלָֽהּ׃
<b style="color: gray;">מצודת ציון</b> <b>ויאספה .</b> הכניסה , כמו ( שופטים יט טו ) : ואין איש מאסף אותם :
<b style="color: gray;">מלבי"ם פירוש המילות</b> <b>ותשמע</b> הנה גם האשמה החמישית שהגדיל מהרי''א מה שמהר דוד לקחת את האשה, תרבה לה בורית, שהיה מוכרח לזה להסתיר הדבר של ההריון, וגם בכתוב הזה ירמוז כי מגורשת היתה מאוריה, במ''ש <b>ששמעה שמת אישה ותספד על בעלה,</b> כי יש הבדל בין שם איש ובין שם בעל, שם איש הוא מצד החבה שבין איש לאשתו ושם בעל הוא רק מצד שבעל אותה או מצד האדנות, וע''כ כשמדברת בעדה בא תמיד כינוי אישי לא כינוי בעלי, ואמר (הושע א') תקראי אישי ולא תקראי לי עוד בעלי, כי קריאת שם אישי מורה שחבתו עליה, והשמועה באה שמת אישה כי כן חשבו העם, אבל היא ספדה על בעלה לא על אישה כי כבר היתה מגורשת :
<h3>{כז}</h3>
וַיַּעֲבֹ֣ר הָאֵ֗בֶל וַיִּשְׁלַ֨ח דָּוִ֜ד וַיַּאַסְפָ֤הּ אֶל־בֵּיתוֹ֙ וַתְּהִי־ל֣וֹ לְאִשָּׁ֔ה וַתֵּ֥לֶד ל֖וֹ בֵּ֑ן וַיֵּ֧רַע הַדָּבָ֛ר אֲשֶׁר־עָשָׂ֥ה דָוִ֖ד בְּעֵינֵ֥י יְהוָֽה׃
<b style="color: gray;">מלבי"ם פירוש המילות</b> וספר כי בעבור <b>האבל</b> אספה דוד אל ביתו והיה נדמה כחונן אשת הגבור הנספה במלחמה, ועל ידי כן <b>ותהי לו לאשה</b> כמוצאת חן <b>ותלד לו בן</b> באופן שהיה נראה שנתעברה עתה, <b>וירע הדבר אשר עשה דוד בעיני ה'</b>. באמת לא ידע איש בדבר רק ה' היודע תעלומות, והגם שלא חטא לא בא''א ולא במיתת אוריה כנ''ל, בכ''ז רע הדבר מצד שעשאה דוד משיח אלהי יעקב, והגם שלא היה נענש ע''ז בדיני אדם, רע הדבר בעיני ה' כי לקחה דרך גזל, וכמו שביאר בסימן הבא :
<h2>שמואל ב פרק-יב</h2>
<h3>{א}</h3>
וַיִּשְׁלַ֧ח יְהוָ֛ה אֶת־נָתָ֖ן אֶל־דָּוִ֑ד וַיָּבֹ֣א אֵלָ֗יו וַיֹּ֤אמֶר לוֹ֙ שְׁנֵ֣י אֲנָשִׁ֗ים הָיוּ֙ בְּעִ֣יר אֶחָ֔ת אֶחָ֥ד עָשִׁ֖יר וְאֶחָ֥ד רָֽאשׁ׃
<b style="color: gray;">מצודת דוד</b> <b>שני אנשים .</b> על כי רצה שדוד בעצמו יפסוק הדין על עצמו , לזה אמר לו כאלו קובל לפניו על העול הנעשה בעיר , ושהוא יעשה משפט , וכשיפסוק הדין , אז יאמר לו אתה האיש . ואף כי הרבה בדברים שאין ענין להם עם דבר דוד , אולם כוונתו היתה להעלים ביותר , לבל ירגיש דוד וישמור פיו מלפסוק הדין :
<b style="color: gray;">מצודת ציון</b> <b>ראש .</b> עני ודל , כמו ( משלי י ד ) : ראש עשה כף רמיה :
<b style="color: gray;">מלבי"ם פירוש המילות</b> <b>וישלח ה' את נתן</b> להוכיחו כי דוד היה בזה צדיק בעיני עצמו אחר שעלה בידו הכל בדרך היתר ואין עונש עליו בדיני בשר ודם כנ''ל, והסביר לו חטאו במשל באופן שהוא עצמו חרץ משפטו. <b>שני אנשים היו בעיר אחת</b> שבזה יגדל העושק יותר, בהיותו עמו בעיר מכיר בענין, ולא די שלא עזרו, לקח את אשר לו :
<h3>{ב}</h3>
לְעָשִׁ֗יר הָיָ֛ה צֹ֥אן וּבָקָ֖ר הַרְבֵּ֥ה מְאֹֽד׃
<b style="color: gray;">מלבי"ם פירוש המילות</b> וספר כי <b>העשיר היה לו צאן ובקר, הרבה מאד</b> בהפלגה יתרה שזה המשל לדוד שהיו לו נשים כל אשר שאלו עיניו :
<h3>{ג}</h3>
וְלָרָ֣שׁ אֵֽין־כֹּ֗ל כִּי֩ אִם־כִּבְשָׂ֨ה אַחַ֤ת קְטַנָּה֙ אֲשֶׁ֣ר קָנָ֔ה וַיְחַיֶּ֕הָ וַתִּגְדַּ֥ל עִמּ֛וֹ וְעִם־בָּנָ֖יו יַחְדָּ֑ו מִפִּתּ֨וֹ תֹאכַ֜ל וּמִכֹּס֤וֹ תִשְׁתֶּה֙ וּבְחֵיק֣וֹ תִשְׁכָּ֔ב וַתְּהִי־ל֖וֹ כְּבַֽת׃
<b style="color: gray;">מצודת דוד</b> <b>ויחיה .</b> היה מפרנסה במזון , והיתה חביבה עליו עד שגדלה עמו בחדרו , והוא מדרך מליצה והפלגה . ( ה ) ויחר אפו . כי חשב שאמת הדבר נעשתה התועבה הזאת :
<b style="color: gray;">מצודת ציון</b> <b>אין כל .</b> לא כלום : <b>ויחיה .</b> ענין הספקת הצורך , כמו ( בראשית מה ה ) : למחיה שלחני :
<b style="color: gray;">מלבי"ם פירוש המילות</b> <b>ולרש אין כל כי אם כבשה אחת קטנה</b> שזה המשל לאוריה שלא היה לו רק בת שבע שלקחה בקטנותה כמ''ש חכמינו זכרונם לברכה, ועל זה אמר קטנה, <b>אשר קנה</b> על ידי קדושין. <b>ויחיה ותגדל עמו</b> עד שהיתה ראויה לאיש, <b>ועם בניו יחדו</b> כי היו לו בנים מאשה אחרת, <b>מפתו תאכל</b> וכו' וזה המגדיל החטא, כפי גודל העוני וכפי גודל האהבה שהיה לו אל הדבר :
<h3>{ד}</h3>
וַיָּ֣בֹא הֵלֶךְ֮ לְאִ֣ישׁ הֶֽעָשִׁיר֒ וַיַּחְמֹ֗ל לָקַ֤חַת מִצֹּאנוֹ֙ וּמִבְּקָר֔וֹ לַעֲשׂ֕וֹת לָאֹרֵ֖חַ הַבָּא־ל֑וֹ וַיִּקַּ֗ח אֶת־כִּבְשַׂת֙ הָאִ֣ישׁ הָרָ֔אשׁ וַֽיַּעֲשֶׂ֔הָ לָאִ֖ישׁ הַבָּ֥א אֵלָֽיו׃
<b style="color: gray;">רש"י</b> <b>ויבא הלך .</b> דימה את יצר הרע תחלה להלך , שעובר לדרכו , ואחר כך לאורח , שנעשה אכסנאי , ואחר כך לאיש , שהוא בעל הבית :
<b style="color: gray;">מצודת ציון</b> <b>הלך .</b> ההולך בדרך : <b>לאורח .</b> הוא ההלך שאמר , והוא האיש הבא אליו אשר יאמר , וליופי המליצה אמר במלות שונות :
<b style="color: gray;">רלב"ג</b> <b>ויבא הלך לאיש העשיר .</b> הוא הלך הוא אורח נקרא הלך מצד לכתו בדרכים ומפני זה ג''כ נקרא אורח ורבותינו ז''ל דקדקו מזה בענין יצר הרע כי מתחלה נראה כדל הולך לבקש די מחסורו כי ההלך והדל אחים ואחר כן ישוב והוא איש סוחר הולך בדרכים ואחר זה ישוב למדרגת אדון ולזה קראו בסוף הענין איש אמר ויעש לאיש הבא אליו :
<b style="color: gray;">מלבי"ם פירוש המילות</b> <b>ויבא הלך</b> הגדיל החטא משני פנים {{{א}}} מצד שלא לקח מצאנו שהיה לו די והותר, {{{ב}}} מצד מעוט הצורך של העשיר אל המעשה הזאת, כי הוא לא היה כילי רק מצד שבא אליו הלך בלתי חשוב בעיניו שיקח בעבורו מצאנו, רק על ידי שמצא כבשת הרש, חשבו <b>כארח,</b> ואחר כך עשאו כולו לפניו כאילו בא אליו <b>איש</b> נכבד, מה שלא רצה לעשות מבקרו, וכן אמרו חכמינו זכרונם לברכה היצה''ר תחלה דומה כהלך ואחר כך כארח ואחר כך כבעה''ב, שתחלה ראה דוד אותה, ואחר כך חמדה ונעשה היצה''ר אורח, ואחר כך לקחה לאשה ונעשה בעל הבית :
<h3>{ה}</h3>
וַיִּֽחַר־אַ֥ף דָּוִ֛ד בָּאִ֖ישׁ מְאֹ֑ד וַיֹּ֙אמֶר֙ אֶל־נָתָ֔ן חַי־יְהוָ֕ה כִּ֣י בֶן־מָ֔וֶת הָאִ֖ישׁ הָעֹשֶׂ֥ה זֹֽאת׃
<b style="color: gray;">רש"י</b> <b>כי בן מות .</b> הגוזל את העני , כאלו נוטל את נפשו , שנאמר ( משלי א יט ) : את נפש בעליו יקח :
<b style="color: gray;">מלבי"ם פירוש המילות</b> <b>ויחר אף דוד באיש מאד,</b> הנה יש הבדל בין משפט המלך ובין משפט השופטים, שהשופטים לא ישפטו רק כפי התורה אשר תשקיף על הפעולה, ומשפט הגונב שה וטבחו חרוץ שישלם ארבע צאן תחת השה, אבל המלך ישפוט לפי השעה ולפי הפועל, שבנדון זה יחרוץ המשפט לפי האכזריות ורוע הלב שהראה העשיר במעשהו, ולכן הציע במשפט זה לפני דוד שידין אותו במשפט המלכות לצורך שעה ובהשקף על האיש הפועל, ודוד חרה אפו באיש הפועל הזאת, וגמר אומר <b>כי בן מות האיש העושה זאת</b> שמצד האיש הפועל חייב מיתה :
<h3>{ו}</h3>
וְאֶת־הַכִּבְשָׂ֖ה יְשַׁלֵּ֣ם אַרְבַּעְתָּ֑יִם עֵ֗קֶב אֲשֶׁ֤ר עָשָׂה֙ אֶת־הַדָּבָ֣ר הַזֶּ֔ה וְעַ֖ל אֲשֶׁ֥ר לֹֽא־חָמָֽל׃
<b style="color: gray;">רש"י</b> <b>ישלם ארבעתים .</b> כך אירע לו , שלקה בארבעה בנים , הילד ואמנון תמר ואבשלום :
<b style="color: gray;">מצודת דוד</b> <b>ארבעתים .</b> כמו שכתוב ( שמות כא לז ) : וארבע צאן תחת השה : <b>עקב וגו' .</b> לזה ישלם כדין התורה : <b>ועל אשר לא חמל .</b> רצה לומר : ולזה הוא בן מות , על אשר לא חמל על רוב עניו , ולכן חייב מיתה בחק משפט המלך :
<b style="color: gray;">מצודת ציון</b> <b>עקב .</b> בעבור , כמו ( דברים ז יב ) : עקב תשמעון :
<b style="color: gray;">מלבי"ם פירוש המילות</b> <b>ואת</b> וחוץ מזה חייב בתשלומי ארבעה כפי משפט התורה הקבוע על הגניבה והטביחה, ופי' דבריו שישלם ארבעתים <b>עקב אשר עשה את הדבר הזה</b> בעד המעשה, והוא בן מות <b>על אשר לא חמל :</b>
<h3>{ז}</h3>
וַיֹּ֧אמֶר נָתָ֛ן אֶל־דָּוִ֖ד אַתָּ֣ה הָאִ֑ישׁ כֹּה־אָמַ֨ר יְהוָ֜ה אֱלֹהֵ֣י יִשְׂרָאֵ֗ל אָנֹכִ֞י מְשַׁחְתִּ֤יךָֽ לְמֶ֙לֶךְ֙ עַל־יִשְׂרָאֵ֔ל וְאָנֹכִ֥י הִצַּלְתִּ֖יךָ מִיַּ֥ד שָׁאֽוּל׃
<b style="color: gray;">מצודת דוד</b> <b>אתה האיש .</b> אשר עשה כזאת :
<b style="color: gray;">רלב"ג</b> <b>ויאמר נתן אל דוד אתה האיש .</b> אמרו רבותינו ז''ל כי כמו ששפט דוד כן היה כמו שאמר תחת הכבשה ישלם ארבעתים כי הוא המית אוריה ומתו תחתיו ארבעה מבניו והם בן בת שבע אמנון ואבשלום ואדניה , והנראה בעיני כי על מה שאמר ישלם ארבעתים הוא שפטו הש''י שישכב איש עם הרבה מנשיו לעיני השמש והוא היה אבשלום שבא אל עשר פילגשי אביו אלא כי במה שאמר חי ה' כי בן מות האיש העושה זאת לא שפטו הש''י כפיו ולזה אמר לו נתן גם ה' העביר חטאתך לא תמות ובעבור שנעזר בחרב שונאיו להרוג אוריה היה דינו שתמשול חרב שונאיו על ביתו ימים רבים מצורף אל זה מה שעשה כנגד השם י''ת להשתדל בהריגתו כדי שיקח את אשתו לו לאשה ולפי שמאתו היתה ההתחלה בזאת העבירה גם הש''י רצה שתצמח רעה מביתו לשלם לו גמול עליה וכן היה כי מביתו צמחה רעת אמנון ואבשלום ושכב אבשלום את נשיו לעיני השמש :
<b style="color: gray;">מלבי"ם פירוש המילות</b> <b>אתה האיש</b> רצה לומר הגם שעל הפעולה לבדה אין עליו לא עונש רוצח ולא עונש נואף א''א כנ''ל, רק ענין גניבה, מה שלקח כבשת חברו בגניבה, שידמה ענשו שישלם ארבעתים, אמנם בהשקף על האיש הפועל, אשר לפיהו חרצת עליו משפט מות, אתה האיש. ובאר זה משני פנים, אם מצד מעלתו <b>שנמשח למלך,</b> ושדבקה בו ההשגחה הפרטיית, להצילו מכף אויביו, ויכלול בזה גם כן שמצד זה יותר היה לו להשמר אף מחטא קל, בזכרו טובות הבורא עליו, ואם מצד עשרו שהוא דומה בזה כאיש העשיר. ועל זה אמר :
<h3>{ח}</h3>
וָאֶתְּנָ֨ה לְךָ֜ אֶת־בֵּ֣ית אֲדֹנֶ֗יךָ וְאֶת־נְשֵׁ֤י אֲדֹנֶ֙יךָ֙ בְּחֵיקֶ֔ךָ וָאֶתְּנָ֣ה לְךָ֔ אֶת־בֵּ֥ית יִשְׂרָאֵ֖ל וִֽיהוּדָ֑ה וְאִ֨ם־מְעָ֔ט וְאֹסִ֥פָה לְּךָ֖ כָּהֵ֥נָּה וְכָהֵֽנָּה׃
<b style="color: gray;">רש"י</b> <b>ואסיפה .</b> והייתי מוסיף לך : <b>ואת נשי אדוניך .</b> מיכל בת שאול :
<b style="color: gray;">מצודת דוד</b> <b>נשי אדוניך .</b> מיכל בת שאול . ובמדרש יש ( ירושלמי יבמות ב ד , סנהדרין ב ג ) שגם נשא רצפה בת איה , פילגש שאול : <b>ואם מעט .</b> ואם עדיין הממשלה והגדולה ההיא מעט בעיניך , שאל ממני ואוסיף לך כהנה וכהנה , רצה לומר : פעמים כמו שיש לך :
<b style="color: gray;">מצודת ציון</b> <b>כהנה .</b> כמו שיש לך :
<b style="color: gray;">מלבי"ם פירוש המילות</b> <b>ואתנה לך</b> וכו' <b>את נשי אדניך</b> שהם ברשותך וגם <b>את בית ישראל</b> שתקח נשים מאשר תבחר, <b>ואם מעט ואוסיפה</b> וכמ''ש חכמינו זכרונם לברכה שהיה יכול להוסיף נשים עד י''ח, ואם כן :
<h3>{ט}</h3>
מַדּ֜וּעַ בָּזִ֣יתָ ׀ אֶת־דְּבַ֣ר יְהוָ֗ה לַעֲשׂ֣וֹת הָרַע֮ (בעינו) [בְּעֵינַי֒] אֵ֣ת אוּרִיָּ֤ה הַֽחִתִּי֙ הִכִּ֣יתָ בַחֶ֔רֶב וְאֶ֨ת־אִשְׁתּ֔וֹ לָקַ֥חְתָּ לְּךָ֖ לְאִשָּׁ֑ה וְאֹת֣וֹ הָרַ֔גְתָּ בְּחֶ֖רֶב בְּנֵ֥י עַמּֽוֹן׃
<b style="color: gray;">מצודת דוד</b> <b>מדוע בזית .</b> רצה לומר : הלא גמלתיך הטובה , ומדוע בזית את דבר ה' : <b>הכית .</b> רצה לומר : צוית לסבב לו המיתה : <b>בחרב בני עמון .</b> וכפולה חטאתך מאלו הרגתו בחרבך :
<b style="color: gray;">מלבי"ם פירוש המילות</b> <b>מדוע בזית</b> וכו', ובאר שהגם שיצטדק בדיני ב''ו, לא יצטדק בעיני ה', מצד מה ששני העונות שעשה שהם הריגת אוריה ולקיחת בת שבע, היה כ''א סבה לחברו ומפרש <b>שאת אוריה הכית בחרב</b> על ידי מה <b>שאת אשתו לקחת לך לאשה,</b> רצה לומר שהגם שאוריה נתחייב מיתה, בכ''ז אחר שזה נסבב על ידי לקיחת אשתו, שעל ידי מיתתו יכולת לקחת אותה לקוחין גמורין (כמו שאמרו חכמינו זכרונם לברכה לקוחין יש לך בה, כי זה ההבדל בין כשיאמר נשא אשה ובין כשיאמר שם לקיחה כמ''ש בפי' רות) ואם כן על ידי כן נחשב כאילו הכית אותו בחרב דרך רצח, וכן נחשב כאילו את אשתו לקחת על ידי מה <b>שאתו הרגת בחרב בני עמון</b> שהגם שהרגת אותו בחרב בני עמון במלחמה ואין אתה נענש כמו שפירשו חכמינו זכרונם לברכה, בכ''ז כיון שזה היה סבה ללקיחת אשתו נחשב כאילו לקחת את אשתו דרך גזלה :
<h3>{י}</h3>
וְעַתָּ֗ה לֹא־תָס֥וּר חֶ֛רֶב מִבֵּיתְךָ֖ עַד־עוֹלָ֑ם עֵ֚קֶב כִּ֣י בְזִתָ֔נִי וַתִּקַּ֗ח אֶת־אֵ֙שֶׁת֙ אוּרִיָּ֣ה הַחִתִּ֔י לִהְי֥וֹת לְךָ֖ לְאִשָּֽׁה׃
<b style="color: gray;">מצודת דוד</b> <b>לא תסור חרב וגו' .</b> ורבים מזרעך ימותו בחרב : <b>בזתני .</b> להתחלל שם שמים על ידך :
<b style="color: gray;">מלבי"ם פירוש המילות</b> <b>ועתה</b> גזר עליו שני מיני עונשין שחרץ על האיש העשיר, {{{א}}} עונש מות שנגד זה אמר <b>לא תסור חרב מביתך</b> שיחול עונש זה בבניו, ובאר שזה <b>עקב כי ביזתני</b> וכו' מצד שהיה עם המעשה בזוי דבר ה', שלפי ערכו לא היה לו לעשות זאת :
<h3>{יא}</h3>
כֹּ֣ה ׀ אָמַ֣ר יְהוָ֗ה הִנְנִי֩ מֵקִ֨ים עָלֶ֤יךָ רָעָה֙ מִבֵּיתֶ֔ךָ וְלָקַחְתִּ֤י אֶת־נָשֶׁ֙יךָ֙ לְעֵינֶ֔יךָ וְנָתַתִּ֖י לְרֵעֶ֑יךָ וְשָׁכַב֙ עִם־נָשֶׁ֔יךָ לְעֵינֵ֖י הַשֶּׁ֥מֶשׁ הַזֹּֽאת׃
<b style="color: gray;">מצודת דוד</b> <b>מביתך .</b> אחד מאנשי ביתך יעשה לך הרעה : <b>לעיניך .</b> על כי ידע מזה ולא היה לאל ידו למחות בדבר , הרי היא כאלו נעשתה לעיניו : <b>לרעיך .</b> כי אבשלום היה אז מלך כמוהו , ולרעהו יחשב : <b>לעיני השמש .</b> רצה לומר : בגלוי ובפרסום רב :
<b style="color: gray;">מצודת ציון</b> <b>מקים .</b> מעמיד :
<b style="color: gray;">מלבי"ם פירוש המילות</b> (יא-יב) {{{ב}}} <b>כה</b> ונגד עונש הפעולה, ישלם כמדתו במה <b>שיקים עליו רעה מביתו ויקח את נשיו,</b> שהם עשר פילגשיו, אמנם נגד שהוא עשה בסתר יפרע ממנו בגלוי :
<h3>{יב}</h3>
כִּ֥י אַתָּ֖ה עָשִׂ֣יתָ בַסָּ֑תֶר וַאֲנִ֗י אֶעֱשֶׂה֙ אֶת־הַדָּבָ֣ר הַזֶּ֔ה נֶ֥גֶד כָּל־יִשְׂרָאֵ֖ל וְנֶ֥גֶד הַשָּֽׁמֶשׁ׃
<b style="color: gray;">מצודת דוד</b> <b>בסתר .</b> וחשבת שלא תגלה רעתך : <b>ואני אעשה וגו' .</b> אשלם הגמול בפרסום רב , ובזה ידעו הכל מעשיך , כי מהגמול ישכילו לדעת העון :
<h3>{יג}</h3>
וַיֹּ֤אמֶר דָּוִד֙ אֶל־נָתָ֔ן חָטָ֖אתִי לַֽיהוָ֑ה וַיֹּ֨אמֶר נָתָ֜ן אֶל־דָּוִ֗ד גַּם־יְהוָ֛ה הֶעֱבִ֥יר חַטָּאתְךָ֖ לֹ֥א תָמֽוּת׃
<b style="color: gray;">מצודת דוד</b> <b>חטאתי לה' .</b> כאומר הנה על הריגת אוריה , עונשי אמורה שלא תסור חרב מביתי , אבל עון בת שבע , הלא לה' חטאתי בזה , והוא רחום יכפר עון : <b>גם ה' .</b> רצה לומר : לא תחשוב שגמול העונש האמור , שזה הוא לעון הריגת אוריה , לא כן הוא , כי גמול הראוי הוא להיות נפש תחת נפש , אבל רק על מקצת העון שלם ישלם , וגם העביר מחטאתך וכפר מקצתה להיות לך נפשך לשלל ולא תמות :
<b style="color: gray;">מצודת ציון</b> <b>העביר .</b> הסיר ומחל :
<b style="color: gray;">מלבי"ם פירוש המילות</b> <b>ויאמר נתן אל דוד,</b> זה היה ההבדל בין דוד ובין שאול, ששאול נתן אמתלאות על חטאו ולכן נגזר עליו עונש כמ''ש ואון ותרפים הפצר, ודוד הודה תיכף, ולא השיב שעשה הכל בהיתר, והודיעו הנביא שהשם קבל תשובתו :
<h3>{יד}</h3>
אֶ֗פֶס כִּֽי־נִאֵ֤ץ נִאַ֙צְתָּ֙ אֶת־אֹיְבֵ֣י יְהוָ֔ה בַּדָּבָ֖ר הַזֶּ֑ה גַּ֗ם הַבֵּ֛ן הַיִּלּ֥וֹד לְךָ֖ מ֥וֹת יָמֽוּת׃
<b style="color: gray;">רש"י</b> <b>כי נאץ נאצת את אויבי .</b> כנוי הוא זה , דרך כבוד למעלה . ויונתן תרגם : ארי מיפתח פתחתא פומא דסנאי עמא דה' :
<b style="color: gray;">מצודת דוד</b> <b>אפס וגו' .</b> רצה לומר : אבל בדבר הזה דבת שבע , חללת את השם , וגרמת שאויבי ה' הרשעים ינאצו נאצות גדולות בלמדם ממך , ולזה תקבל עליו גמול משלם , וכן הבן הילוד ימות , כי ראוי הוא לגמול המעשה :
<b style="color: gray;">מצודת ציון</b> <b>אפס .</b> הוא כענין רק , כמו ( במדבר כג יג ) : אפס קצהו : <b>נאץ נאצת .</b> ענין כעס ובזיון , כמו ( נחמיה ט יח ) : ויעשו נאצות גדולות :
<b style="color: gray;">מלבי"ם פירוש המילות</b> <b>אפס כי נאץ נאצת</b> הוא פועל יוצא מצד שסבב שעל ידי זה ינאצו אויבי ה' ויכעיסוהו ויש חילול ה' בדבר, <b>לכן גם הבן ימות,</b> ומהרי''א פי' שיען שהיה תמיד מנאץ את אויבי ה' ומבזה אותם על דברים כאלה, ועתה עשה כמעשיהם, כענין הנה יסרת רבים וכו' לכן יוסיף לו עוד עונש, וע''ד הדרש יבואר על פי מ''ש חכמינו זכרונם לברכה לא היה דוד ראוי לאותו מעשה אלא להורות תשובה, רצה לומר לא היה להחמיר עליו ולגלות הדבר באופן שידמה שחטא בא''א ובהריגת אוריה, מה שאינו כן באמת, והיה ראוי לכסות עליו, רק שרצה ה' להורות תשובה, וזה שכתוב כי אתה עשית בסתר ואני אעשה את הדבר נגד כל ישראל, ועל זה אמר דוד חטאתי ובקש שלא יחמיר עליו, והשיב שגם ה' מצד מדת הרחמים העביר חטאתו, והוא כפי' מהרע''פ מל' ויעבירו קול במחנה רצה לומר שפרסם חטאתו, כי על ידי זה נאץ נאצת את אויבי ה' הבלתי רוצים לשוב בתשובה, כי בזה יראו שהשי''ת מקבל שבים :
<h3>{טו}</h3>
וַיֵּ֥לֶךְ נָתָ֖ן אֶל־בֵּית֑וֹ וַיִּגֹּ֣ף יְהוָ֗ה אֶת־הַיֶּ֜לֶד אֲשֶׁ֨ר יָלְדָ֧ה אֵֽשֶׁת־אוּרִיָּ֛ה לְדָוִ֖ד וַיֵּאָנַֽשׁ׃
<b style="color: gray;">רש"י</b> <b>ויאנש .</b> לשון חולי :
<b style="color: gray;">מצודת ציון</b> <b>ויגוף .</b> היא מכת החולי : <b>ויאנש .</b> ענין כבדות החולי , כמו ( מיכה א ט ) : אנושה מכותיה :
<b style="color: gray;">רלב"ג</b> <b>ויאנש .</b> ר''ל שבא לו חולי אנוש וביום השביעי מת :
<b style="color: gray;">מלבי"ם פירוש המילות</b> <b>אשר ילדה</b> מצד שילדה אשת אוריה, שהיתה נראה בעיני ה' כאילו היתה אשתו כנ''ל :
<h3>{טז}</h3>
וַיְבַקֵּ֥שׁ דָּוִ֛ד אֶת־הָאֱלֹהִ֖ים בְּעַ֣ד הַנָּ֑עַר וַיָּ֤צָם דָּוִד֙ צ֔וֹם וּבָ֥א וְלָ֖ן וְשָׁכַ֥ב אָֽרְצָה׃
<b style="color: gray;">רש"י</b> <b>ובא ולן ושכב ארצה .</b> ובא הבית , ולן בלילה שוכב לארץ :
<b style="color: gray;">מצודת דוד</b> <b>ובא ולן .</b> בא מבית האלהים מאשר התפלל בה , ולן כל הלילה מושכב בארץ :
<b style="color: gray;">מלבי"ם פירוש המילות</b> <b>ויבקש</b>. הגם שנגזרה גזירה מועלת תפלה. והתפלל בעד הנער, ומה שהיתה הגזרה למרק עונו, חשב למרקו על ידי עינוי וצום, שצם כל היום אצל הארון, <b>ובא</b> לביתו <b>ולן</b> בתענית <b>ושכב ארצה</b> לענות נפשו :
<h3>{יז}</h3>
וַיָּקֻ֜מוּ זִקְנֵ֤י בֵיתוֹ֙ עָלָ֔יו לַהֲקִימ֖וֹ מִן־הָאָ֑רֶץ וְלֹ֣א אָבָ֔ה וְלֹֽא־בָרָ֥א אִתָּ֖ם לָֽחֶם׃
<b style="color: gray;">רש"י</b> <b>ולא ברה .</b> לשון אכילה , כמו ( לקמן יג ו ) : ואברה מידה :
<b style="color: gray;">מצודת ציון</b> <b>ברה .</b> היא אכילה מועטת , כמו ( לעיל ג לה ) : להברות את דוד :
<h3>{יח}</h3>
וַיְהִ֛י בַּיּ֥וֹם הַשְּׁבִיעִ֖י וַיָּ֣מָת הַיָּ֑לֶד וַיִּֽרְאוּ֩ עַבְדֵ֨י דָוִ֜ד לְהַגִּ֥יד ל֣וֹ ׀ כִּי־מֵ֣ת הַיֶּ֗לֶד כִּ֤י אָֽמְרוּ֙ הִנֵּה֩ בִהְי֨וֹת הַיֶּ֜לֶד חַ֗י דִּבַּ֤רְנוּ אֵלָיו֙ וְלֹא־שָׁמַ֣ע בְּקוֹלֵ֔נוּ וְאֵ֨יךְ נֹאמַ֥ר אֵלָ֛יו מֵ֥ת הַיֶּ֖לֶד וְעָשָׂ֥ה רָעָֽה׃
<b style="color: gray;">מצודת דוד</b> <b>ביום השביעי .</b> לימי החולי , או לימי לידתו : <b>כי מת .</b> אשר מת : <b>ולא שמע .</b> בעבור גודל התוגה : <b>ועשה רעה .</b> רוצה לומר : יחבל בעצמו :
<b style="color: gray;">מלבי"ם פירוש המילות</b> <b>ביום השביעי</b> למהרי''א היה שביעי ללידה ולכן לא נהג אבילות :
<h3>{יט}</h3>
וַיַּ֣רְא דָּוִ֗ד כִּ֤י עֲבָדָיו֙ מִֽתְלַחֲשִׁ֔ים וַיָּ֥בֶן דָּוִ֖ד כִּ֣י מֵ֣ת הַיָּ֑לֶד וַיֹּ֨אמֶר דָּוִ֧ד אֶל־עֲבָדָ֛יו הֲמֵ֥ת הַיֶּ֖לֶד וַיֹּ֥אמְרוּ מֵֽת׃
<b style="color: gray;">מצודת ציון</b> <b>מתלחשים .</b> מדברים בלחש ובחשאי : <b>ויבן .</b> מלשון הבנה :
<h3>{כ}</h3>
וַיָּקָם֩ דָּוִ֨ד מֵהָאָ֜רֶץ וַיִּרְחַ֣ץ וַיָּ֗סֶךְ וַיְחַלֵּף֙ (שמלתו) [שִׂמְלֹתָ֔יו] וַיָּבֹ֥א בֵית־יְהוָ֖ה וַיִּשְׁתָּ֑חוּ וַיָּבֹא֙ אֶל־בֵּית֔וֹ וַיִּשְׁאַ֕ל וַיָּשִׂ֥ימוּ ל֛וֹ לֶ֖חֶם וַיֹּאכַֽל׃
<b style="color: gray;">מצודת דוד</b> <b>ויחלף שמלותיו .</b> כי שכב ארצה , והיו מעופרים בעפר הארץ : <b>וישתחו .</b> לברך על הרעה כמשפט התורה : <b>וישאל .</b> שאל בעבור האוכל , וישימו וגו' :
<b style="color: gray;">מצודת ציון</b> <b>ויסך .</b> משח בשמן : <b>ויחלף .</b> ענין תמורה :
<h3>{כא}</h3>
וַיֹּאמְר֤וּ עֲבָדָיו֙ אֵלָ֔יו מָֽה־הַדָּבָ֥ר הַזֶּ֖ה אֲשֶׁ֣ר עָשִׂ֑יתָה בַּעֲב֞וּר הַיֶּ֤לֶד חַי֙ צַ֣מְתָּ וַתֵּ֔בְךְּ וְכַֽאֲשֶׁר֙ מֵ֣ת הַיֶּ֔לֶד קַ֖מְתָּ וַתֹּ֥אכַל לָֽחֶם׃
<b style="color: gray;">מצודת דוד</b> <b>בעבור הילד חי .</b> רוצה לומר : בעבור הילד כשהיה עדיין חי , צמת וגו' :
<b style="color: gray;">מלבי"ם פירוש המילות</b> <b>בעבור הילד חי צמת ותבך</b> כי חשבו שהיה הצום מחמת צער על חולי הילד, לא דרך תפלה שהיה די בתפלה לבד לא לענות נפשו, ואם כן שאלו מדוע פסק מלהצטער במותו, ובע''י (ובע''כ) פירושו הלא נראה שלא צמת בעבור שהילד חולה רק בעבור שהילד חי כי חפצת במותו <b>כי כאשר מת קמת</b> וכו' :
<h3>{כב}</h3>
וַיֹּ֕אמֶר בְּעוֹד֙ הַיֶּ֣לֶד חַ֔י צַ֖מְתִּי וָֽאֶבְכֶּ֑ה כִּ֤י אָמַ֙רְתִּי֙ מִ֣י יוֹדֵ֔עַ (יחנני) [וְחַנַּ֥נִי] יְהוָ֖ה וְחַ֥י הַיָּֽלֶד׃
<b style="color: gray;">מצודת דוד</b> <b>מי יודע .</b> אם כבר נגזרה עליו המיתה , ואולי עדיין לא , וחנני ה' וחי הילד :
<b style="color: gray;">מלבי"ם פירוש המילות</b> <b>כי אמרתי</b> השיב שמה שצם ובכה היה דרך תפלה ואין להתפלל על הנמנעות רק על האפשריות, וזה שכתוב <b>ועתה מת</b> וכו' :
<h3>{כג}</h3>
וְעַתָּ֣ה ׀ מֵ֗ת לָ֤מָּה זֶּה֙ אֲנִ֣י צָ֔ם הַאוּכַ֥ל לַהֲשִׁיב֖וֹ ע֑וֹד אֲנִי֙ הֹלֵ֣ךְ אֵלָ֔יו וְה֖וּא לֹֽא־יָשׁ֥וּב אֵלָֽי׃
<b style="color: gray;">מצודת דוד</b> <b>אליו .</b> רצה לומר : אל הקבר , בעת אמות :
<b style="color: gray;">מצודת ציון</b> <b>האוכל .</b> מלשון יכולת :
<h3>{כד}</h3>
וַיְנַחֵ֣ם דָּוִ֗ד אֵ֚ת בַּת־שֶׁ֣בַע אִשְׁתּ֔וֹ וַיָּבֹ֥א אֵלֶ֖יהָ וַיִּשְׁכַּ֣ב עִמָּ֑הּ וַתֵּ֣לֶד בֵּ֗ן (ויקרא) [וַתִּקְרָ֤א] אֶת־שְׁמוֹ֙ שְׁלֹמֹ֔ה וַיהוָ֖ה אֲהֵבֽוֹ׃
<b style="color: gray;">מצודת דוד</b> <b>וינחם .</b> על מיתת הילד : <b>שלמה וה' אהבו .</b> רוצה לומר : קראה אותו בשתי השמות , שם שלמה , להורות כי שלום יהיה בימיו , וה' אהבו , כמשמעו :
<b style="color: gray;">מלבי"ם פירוש המילות</b> <b>ויקרא את שמו שלמה</b> מבואר בד''ה שכבר אמר ה' לדוד שבן המולך אחריו יהיה שמו שלמה כי שלום יהיה בימיו, ובאשר רצה להמליך בן זה קרא שמו שלמה והסכים ה' לזה, וה' אהבו, כמ''ש אני אהיה לו לאב כנ''ל :
<h3>{כה}</h3>
וַיִּשְׁלַ֗ח בְּיַד֙ נָתָ֣ן הַנָּבִ֔יא וַיִּקְרָ֥א אֶת־שְׁמ֖וֹ יְדִ֣ידְיָ֑הּ בַּעֲב֖וּר יְהוָֽה׃
<b style="color: gray;">רש"י</b> <b>בעבור ה' .</b> אשר אהבו :
<b style="color: gray;">מצודת דוד</b> <b>וישלח .</b> אבל ה' שלח ביד נתן , ויקרא את שמו ידידיה בעבור ה' , ורוצה לומר : מה שקראה היא שמו בעבור אהבת ה' 'וה' אהבו' , קרא הוא שמו בעבור אהבת ה' , 'ידידיה' :
<b style="color: gray;">מצודת ציון</b> <b>ידידיה .</b> רוצה לומר אהוב לה' , כי ידיד הוא ענין אהבה :
<b style="color: gray;">רלב"ג</b> <b>ויקרא את שמו ידידיה בעבור ה' .</b> ראוי שיתבאר לך מזה שדוד לא חטא למפרע בענין אשת איש אחר שמת בעלה כי ההולך למלחמת בית דוד גט כריתות כותב לאשתו ואחר שמת במלחמה נתבאר הענין למפרע שלא היתה אשת אוריה כשבא עליה דוד שאם לא היה הענין כן איך לא צוהו הש''י ע''י נביאו שיעזבה והאשה המזנה אסורה לבעל ואסורה לבועל כמו שנתבאר בענין הסוטה ואיך אהב הש''י את הילד ורצה שתהיה ממנו הממלכה אבל על כל פנים ראוי שנאמין כי לא חטא דוד בבעילת בת שבע אחר שכבר נהרג בדבר המלחמה והנה לולי מהר דוד הנה היתה לו בת שבע לאשה אחר שאנחנו רואים שכבר רצה הש''י שתהיה ממנה הממלכה אשר נשבע השם שתהיה לדוד ולזה אמרו רז''ל ראויה היתה בת שבע לדוד אלא שאכלה פגה :
<b style="color: gray;">מלבי"ם פירוש המילות</b> <b>וישלח ביד נתן</b> להודיע לו זה ועל אהבת ה' קרא שמו גם ידידיה :
<h3>{כו}</h3>
וַיִּלָּ֣חֶם יוֹאָ֔ב בְּרַבַּ֖ת בְּנֵ֣י עַמּ֑וֹן וַיִּלְכֹּ֖ד אֶת־עִ֥יר הַמְּלוּכָֽה׃
<b style="color: gray;">רש"י</b> <b>את עיר המלוכה .</b> שני חיזוקי חומה היו בה , חיצונה ופנימית , עיר החיצונה , עיר מלוכה , והפנימית , למבצר ולחוזק :
<b style="color: gray;">מצודת דוד</b> <b>עיר המלוכה .</b> מקום היכל מלך הסמוך לרבה , ואליה תחשב :
<b style="color: gray;">מלבי"ם פירוש המילות</b> <b>עיר המלוכה</b> היכל המלך היה במבצר מיוחד חוץ מן העיר כמ''ש מהרי''א ושם היה מוצא המים שממנו הסתפקו כל בני העיר ולכן נקראת גם כן עיר המים, וידע יואב שתנתן העיר בידו בהכרח כי יצמאו למים :
<h3>{כז}</h3>
וַיִּשְׁלַ֥ח יוֹאָ֛ב מַלְאָכִ֖ים אֶל־דָּוִ֑ד וַיֹּ֙אמֶר֙ נִלְחַ֣מְתִּי בְרַבָּ֔ה גַּם־לָכַ֖דְתִּי אֶת־עִ֥יר הַמָּֽיִם׃
<b style="color: gray;">מצודת דוד</b> <b>עיר המים .</b> היא עיר המלוכה , והיתה מספקת מים לבני רבה :
<h3>{כח}</h3>
וְעַתָּ֗ה אֱסֹף֙ אֶת־יֶ֣תֶר הָעָ֔ם וַחֲנֵ֥ה עַל־הָעִ֖יר וְלָכְדָ֑הּ פֶּן־אֶלְכֹּ֤ד אֲנִי֙ אֶת־הָעִ֔יר וְנִקְרָ֥א שְׁמִ֖י עָלֶֽיהָ׃
<b style="color: gray;">מצודת דוד</b> <b>על העיר .</b> היא רבה : <b>פן אלכוד אני .</b> כי היה קרוב הדבר , הואיל ולכד את המים , ורצה לומר : כשאלכוד אני , פן יקרא שמי עלי , ודוגמתו ( דברים ח יב ) : פן תאכל ושבעת וגו' ורם לבבך וגו' , ומשפטו : כשתאכל ושבעת , פן יהיה רם לבבך : <b>ונקרא שמי עליה .</b> לאמר יואב כבשה , וטוב בעיני ששמך יקרא עליה , להיות לכבוד ולתפארת :
<b style="color: gray;">מצודת ציון</b> <b>וחנה .</b> מלשון חניה :
<b style="color: gray;">מלבי"ם פירוש המילות</b> <b>וחנה על העיר</b> כי כשיחנה ויצור עליה ילכדנה מחסרון המים בעיר :
<h3>{כט}</h3>
וַיֶּאֱסֹ֥ף דָּוִ֛ד אֶת־כָּל־הָעָ֖ם וַיֵּ֣לֶךְ רַבָּ֑תָה וַיִּלָּ֥חֶם בָּ֖הּ וַֽיִּלְכְּדָֽהּ׃
<b style="color: gray;">מלבי"ם פירוש המילות</b> אבל דוד אסף כל העם <b>וילחם וילכדה</b> על ידי מלחמה להיות לו לשם :
<h3>{ל}</h3>
וַיִּקַּ֣ח אֶת־עֲטֶֽרֶת־מַלְכָּם֩ מֵעַ֨ל רֹאשׁ֜וֹ וּמִשְׁקָלָ֨הּ כִּכַּ֤ר זָהָב֙ וְאֶ֣בֶן יְקָרָ֔ה וַתְּהִ֖י עַל־רֹ֣אשׁ דָּוִ֑ד וּשְׁלַ֥ל הָעִ֛יר הוֹצִ֖יא הַרְבֵּ֥ה מְאֹֽד׃
<b style="color: gray;">רש"י</b> <b>את עטרת מלכם .</b> תועבת בני עמון 'מלכם' שמו , לשון מולך : <b>ותהי על ראש דוד .</b> אתי הגתי בטלה ( עבודה זרה מד א ) :
<b style="color: gray;">מצודת דוד</b> <b>ואבן יקרה .</b> ובה אבן יקרה : <b>ותהי על ראש דוד .</b> למעלה מראשו היתה תלויה כשהוא יושב על הכסא , כי איך סבל על ראשו משא של ככר :
<h3>{לא}</h3>
וְאֶת־הָעָ֨ם אֲשֶׁר־בָּ֜הּ הוֹצִ֗יא וַיָּ֣שֶׂם בַּ֠מְּגֵרָה וּבַחֲרִצֵ֨י הַבַּרְזֶ֜ל וּֽבְמַגְזְרֹ֣ת הַבַּרְזֶ֗ל וְהֶעֱבִ֤יר אוֹתָם֙ (במלכן) [בַּמַּלְבֵּ֔ן] וְכֵ֣ן יַעֲשֶׂ֔ה לְכֹ֖ל עָרֵ֣י בְנֵֽי־עַמּ֑וֹן וַיָּ֧שָׁב דָּוִ֛ד וְכָל־הָעָ֖ם יְרוּשָׁלִָֽם׃
<b style="color: gray;">רש"י</b> <b>מגרה וחריצים ומגזרות .</b> כמין פצירה פים שקורין לימ''א , מיני יסורים הם : <b>מגרה .</b> סכין פגום פגימות הרבה תכופות זו לזו : <b>חריצים .</b> הוא מורג חרוץ מלא חריצים , כמין פצירה פים שקורין לימ''א : <b>במלבן .</b> בטיט חוצות , וכן תרגם יונתן : <b>וגרר יתהון בשוקיא .</b> ( א ) ולאבשלום אחות יפה . שהיתה בת אמו :
<b style="color: gray;">מצודת דוד</b> <b>וישם במגרה .</b> שם משפטם לייסרם במגרה וגו' : <b>והעביר .</b> מהם העביר במלבן , רוצה לומר : בכבשן ששורפים בו הלבנים :
<b style="color: gray;">מצודת ציון</b> <b>במגרה .</b> כלי מלא פגימות עשויה לכרות העצים , ועל כי דרכה לכרות בגרירה , קרויה מגרה , וכן ( מלכים א ז ט ) : מגוררות במגרה : <b>ובחריצי הברזל .</b> כלי ברזל מלאה חריצים עשויה לדוש בה , כמו שכתוב ( ישעיהו כח כז ) : כי לא בחרוץ יודש קצח : <b>ובמגזרות .</b> הם הגרזנים שמבקעים בהם העצים , והוא מתהפך , כמו כבש כשב : <b>במלבן .</b> מלשון לבנים :
<b style="color: gray;">רלב"ג</b> <b>וישם במגרה ובחריצי הברזל וגו' .</b> ר''ל ששם העם אשר בה בזה המשפט שיש בו אכזריות מה שלא יעלם והנה היה רצונו בזה שייראו שאר האומות מלהלחם בישראל והנה המגרה הוא כלי ברזל מלא פגימות בהם הוא חותך מה שיחתוך שיג''ה בלע''ז וחריצי הברזל הם כלי ברזל גדולים שדשין בהם התבואה וכן מגזרות הברזל גם כן כלי ברזל גדולים יחתכו בהם האבנים ויש באלו הדברים מן האכזריות יותר מההריגה בחרב פיפיות : <b>והעביר אותם במלבן .</b> ר''ל שהעביר אותם באש התנור שעושים שם הלבנים כי הוא נקרא מלבן על שם הלבנים :
<h2>שמואל ב פרק-יג</h2>
<h3>{א}</h3>
וַיְהִ֣י אַֽחֲרֵי־כֵ֗ן וּלְאַבְשָׁל֧וֹם בֶּן־דָּוִ֛ד אָח֥וֹת יָפָ֖ה וּשְׁמָ֣הּ תָּמָ֑ר וַיֶּאֱהָבֶ֖הָ אַמְנ֥וֹן בֶּן־דָּוִֽד׃
<b style="color: gray;">מצודת דוד</b> <b>אחות .</b> מן האב ומן האם כי , מעכה בת מלך גשור היתה יפת תואר ולקחה דוד במלחמה , ובא עליה קודם שנתגיירה ונתעברה וילדה את תמר , ואת אבשלום ילדה אחר שנתגיירה ( סנהדרין כא א ) :
<b style="color: gray;">מלבי"ם פירוש המילות</b> <i><b>השאלות:</b> מהו זה שאמר ויהי אחרי כן, ובענין תמר אם היתה אחות אמנון או לא, שיש בזה מבוכה כמ''ש בפנים :</i> <b>ויהי אחרי כן</b> ספר איך נתקיימו יעודי העונשים שהגיד נתן לדוד אחד אחד, שאחרי מת הילד היה מעשה של תמר שסבב הריגת אמנון ואחריו מעשה דאבשלום, וזה שכתוב <b>ויהי אחרי כן ולאבשלום בן דוד אחות יפה</b> מלשון זה משמע שתמר לא היתה אחות אמנון, וכן בפסוק ד', וכן נראה ממ''ש (פסוק י''ג) דבר אל המלך כי לא ימנעני ממך, מבואר שלא היתה אחותו, אמנם בכל הפרשה קראה אחותי, ובזה אנו מוכרחים אל קבלת חכמינו זכרונם לברכה, שמעכה אם תמר היתה יפת תואר ובא עליה דוד ביאה ראשונה במלחמה ונתעברה מתמר בנכריותה, ומדין תורה היא מותרת לאמנון כי בנך הבא מן העכו''ם אינו קרוי בנך, וזה שכתוב <b>ולאבשלום בן דוד אחות יפה</b> שבאמת בדין תורה רק אבשלום שנולד אחר שנתגיירה קרוי בן דוד, וכן דייק <b>ויאהבה אמנון בן דוד :</b>
<h3>{ב}</h3>
וַיֵּ֨צֶר לְאַמְנ֜וֹן לְהִתְחַלּ֗וֹת בַּֽעֲבוּר֙ תָּמָ֣ר אֲחֹת֔וֹ כִּ֥י בְתוּלָ֖ה הִ֑יא וַיִּפָּלֵא֙ בְּעֵינֵ֣י אַמְנ֔וֹן לַעֲשׂ֥וֹת לָ֖הּ מְאֽוּמָה׃
<b style="color: gray;">רש"י</b> <b>להתחלות .</b> עד שנחלה : <b>כי בתולה היא .</b> צנועה בבית ואינה יוצאת לחוץ , לפיכך ויפלא בעיני אמנון וגו' , נכסה ונעלם ממנו מה תואנה יכול לבקש וישכב עמה , כמו ( דברים יז ח ) : כי יפלא ממך , ארי יתכסי ממך :
<b style="color: gray;">מצודת דוד</b> <b>ויצר לאמנון .</b> היה מיצר ודואג עד שהיה נראה כחולה מרוב חשקו בה : <b>אחותו .</b> מן האב : <b>כי בתולה היא .</b> ומדרך הבתולות לשבת בית ולזה היה מהנמנע העיני אמנון לעשות לה מאומה ולמלאות תאותו ולכן נעצב הרבה :
<b style="color: gray;">מצודת ציון</b> <b>ויצר .</b> מלשון צרה ודאוה : <b>להתחלות .</b> מלשון חולי : <b>ויפלא .</b> ענין מכוסה ומניעה , וכן ( דברים יז ח ) : כי יפלא ממך דבר : <b>מאומה .</b> שום דבר :
<b style="color: gray;">מלבי"ם פירוש המילות</b> <b>ויצר לאמנון להתחלות,</b> ומפרש שלא היה לו תקוה לישא אותה לאשה <b>בעבור תמר אחתו,</b> כי היתה גדלה כבת בין הבנים, שמה שנתעברה במלחמה לא השפיל כבודה בעיני בית דוד לשלא תהיה נחשבת כבתו, הגם שעל פי דין תורה היא כן, וידע שלא תתרצה היא ואחיה להשיאה לאמנון ולהכריז על ידי זה שהיא כאסופי מן השוק ושלא תחשב מזרע המלך, וגם לא לבא עליה באונס או על ידי פתוי <b>כי בתולה היא</b> והבתולות היו צנועות בהיכל ואי אפשר שתזדמן לפניו, ולכן <b>ויפלא בעיני אמנון לעשות לה מאומה :</b>
<h3>{ג}</h3>
וּלְאַמְנ֣וֹן רֵ֗עַ וּשְׁמוֹ֙ יֽוֹנָדָ֔ב בֶּן־שִׁמְעָ֖ה אֲחִ֣י דָוִ֑ד וְי֣וֹנָדָ֔ב אִ֥ישׁ חָכָ֖ם מְאֹֽד׃
<b style="color: gray;">רש"י</b> <b>איש חכם .</b> לרשעה :
<b style="color: gray;">מצודת דוד</b> <b>איש חכם מאד .</b> חכם להרע :
<b style="color: gray;">מצודת ציון</b> <b>רע .</b> חבר ואוהב :
<b style="color: gray;">רלב"ג</b> <b>ויונדב איש חכם מאד .</b> ר''ל למצוא תחבולות לעשות רע והנה השיאהו לעשות מה שהיה קשה בעיניו עשייתו אך כאשר ראה שהסכימה עצת יונדב בזה התיר לעצמו עשייתה :
<b style="color: gray;">מלבי"ם פירוש המילות</b> <i><b>השאלות:</b> ברוב המקומות שנזכר שם חכם סתם הוא לטוב ויונדב יעץ לרע :</i> <b>ויונדב איש חכם מאד</b> באמת תואר חכם הנמצא בכתבי הקדש סתם, יבא על המשתמש בדרך החכמה לטוב לא לרע, וכן בא פה על צד זה, וספר חכמת יונדב משני פנים :
<h3>{ד}</h3>
וַיֹּ֣אמֶר ל֗וֹ מַדּ֣וּעַ אַ֠תָּה כָּ֣כָה דַּ֤ל בֶּן־הַמֶּ֙לֶךְ֙ בַּבֹּ֣קֶר בַּבֹּ֔קֶר הֲל֖וֹא תַּגִּ֣יד לִ֑י וַיֹּ֤אמֶר לוֹ֙ אַמְנ֔וֹן אֶת־תָּמָ֗ר אֲח֛וֹת אַבְשָׁלֹ֥ם אָחִ֖י אֲנִ֥י אֹהֵֽב׃
<b style="color: gray;">רש"י</b> <b>דל .</b> כחוש , כמו ( בראשית מא יט ) : דלות ורעות תואר :
<b style="color: gray;">מצודת דוד</b> <b>בבקר , בבקר .</b> בכל בוקר נראה פניך דל וכחוש , כאלו בלילה לא שכב לבך : <b>אחות אבשלום .</b> כאומר הלא היא לבד אחות אבשלום , ומן האם , אבל לא תחשב לאחות מן האב , לא לי ולא לו , על כי נתעברה אמה ממנה בגיותה , ולא תחשב לאבי לבת , ומותרת היא לי , ואני אוהב אותה ובה אני חושב בלילה ונגזלה שנתי :
<b style="color: gray;">מצודת ציון</b> <b>דל .</b> כחוש ורזה , כמו ( בראשית מא יט ) : דלות ורעות :
<b style="color: gray;">מלבי"ם פירוש המילות</b> {{{א}}} <b>ויאמר לו מדוע אתה ככה דל בבקר בבקר,</b> שמחכמתו הכיר בו כי חולה אהבה הוא, וזה ממה שראה שהוא דל ורזה בכל בקר בקומו ממטתו שכן יהיה לחולי חלי החשק, והוכרח לגלות לו מצפוניו, {{{ב}}} מצד עצתו שהיתה בשכל ואך לטוב :
<h3>{ה}</h3>
וַיֹּ֤אמֶר לוֹ֙ יְה֣וֹנָדָ֔ב שְׁכַ֥ב עַל־מִשְׁכָּבְךָ֖ וְהִתְחָ֑ל וּבָ֧א אָבִ֣יךָ לִרְאוֹתֶ֗ךָ וְאָמַרְתָּ֣ אֵלָ֡יו תָּ֣בֹא נָא֩ תָמָ֨ר אֲחוֹתִ֜י וְתַבְרֵ֣נִי לֶ֗חֶם וְעָשְׂתָ֤ה לְעֵינַי֙ אֶת־הַבִּרְיָ֔ה לְמַ֙עַן֙ אֲשֶׁ֣ר אֶרְאֶ֔ה וְאָכַלְתִּ֖י מִיָּדָֽהּ׃
<b style="color: gray;">רש"י</b> <b>את הבריה .</b> את הסעודה :
<b style="color: gray;">מצודת דוד</b> <b>והתחל .</b> עשה עצמך כחולה : <b>ותברני לחם .</b> היא תאכיל אותי , כי תעשה את המאכל לעיני , וכשאראה בתיקונו אהיה תאב להמאכל ואכלתי מידה , וכאומר וכאשר תבוא לביתך עשה כאשר תמצא ידך :
<b style="color: gray;">מצודת ציון</b> <b>והתחל .</b> מלשון חולי : <b>לראותך .</b> לבקר אותך , כמו ( שמואל א יט טו ) : לראות את דוד : <b>ותברני הבריה .</b> ענין אכילה מועטת , כמו ( לעיל יב יז ) : ולא ברה אתם :
<b style="color: gray;">מלבי"ם פירוש המילות</b> (ה-ז) <i><b>השאלות:</b> למה האריך ולא אמר בקיצור ועשתה לעיני את הבריה ואכלתי מידה כמ''ש אמנון, ומ''ש ותברני לחם ועשתה לעיני את הבריה הוא הפך הסדר, ודוד אמר עשי לו הבריה ולא אמר שתברהו בידה, ואיך לא השכיל דוד כי רעה זה מבקש, ואיך לא ירא יונדב שדוד יבין זאת, כי למה רוצה שתברהו בידה :</i> <b>ואמרת אליו תבא נא תמר אחותי</b> באמת לא עלה ע''ד יונדב שיעשה הנבלה הזאת, רק שם בפיו דבריו שמתוכם יכיר המלך שהוא חושק בתמר אחותו וחולה עבורה עד מות, ובזה ידע שיתננה לו לאשה אחר שמותרת לו מן הדין, וגם שעל ידי שישלחנה אליו בהכרח, יוכל לגלות לה את כל לבו, ותתרצה גם היא בהרגישה אהבתו אליה וחליה בעבורה, וא''ל שיאמר למלך שרפואתו היא בשתים, {{{א}}} שתמר אחותו תברהו לחם, רצה לומר שיאכל מידה, {{{ב}}} שהיא תעשה לעיניו את המאכל, ומפרש מ''ש <b>ועשתה לעיני את הבריה</b> הוא <b>למען אשר אראה,</b> ומ''ש <b>ותברני לחם,</b> הוא למען <b>ואכלתי מידה,</b> והקדים בסדר דבריו בתנאי שתאכילהו בידה קודם התנאי שתעש הבריה לעיניו, הפך הסדר שתחלה תעשה המאכל ואחר כך תאכילהו, כדי שירגיש בו המלך, כי למה תאכילהו בידה דוקא, אין זאת כי אוהב אותה :
<h3>{ו}</h3>
וַיִּשְׁכַּ֥ב אַמְנ֖וֹן וַיִּתְחָ֑ל וַיָּבֹ֨א הַמֶּ֜לֶךְ לִרְאֹת֗וֹ וַיֹּ֨אמֶר אַמְנ֤וֹן אֶל־הַמֶּ֙לֶךְ֙ תָּֽבוֹא־נָ֞א תָּמָ֣ר אֲחֹתִ֗י וּתְלַבֵּ֤ב לְעֵינַי֙ שְׁתֵּ֣י לְבִב֔וֹת וְאֶבְרֶ֖ה מִיָּדָֽהּ׃
<b style="color: gray;">מצודת דוד</b> <b>ותלבב לעיני .</b> תעשה לפני שתי לביבות :
<b style="color: gray;">מצודת ציון</b> <b>ותלבב לביבות .</b> תרגם יונתן : <b>ותחלוט חליטתא .</b> בדברי רבותינו ז''ל ( פסחים ו ) : חלוט של בעלי בתים והמה נקראים על שם המעשה ששולקין אותם ברותחין : <b>ואברה .</b> ואוכל מעט :
<b style="color: gray;">רלב"ג</b> <b>ותלבב לעיני שתי לביבות .</b> הוא מעשה מרחשת קישפי''ל בלע''ז : <b>ואברה .</b> ואוכל :
<b style="color: gray;">מלבי"ם פירוש המילות</b> <b>ויאמר אמנון,</b> אמנון שלא הבין עצת יונדב, והיה בדעתו לעשות רעה, קצר הדברים, ואמר על הסדר <b>שתלבב לעיניו שתי לביבות</b> ואחר כך <b>יברה מידה,</b> ובזה השקיף דוד רק על תחלת דבריו שתלבב לעיניו שתי לביבות, וחשב שיען שכל אוכל תתעב נפשו יתאוה למין מאכל של לביבות שתמר לבדה יודעת לעשותו היטב, ורוצה שתעשהו לעיניו למען יבטח שהמה הלביבות אשר יאהב, וע''כ :
<h3>{ז}</h3>
וַיִּשְׁלַ֥ח דָּוִ֛ד אֶל־תָּמָ֖ר הַבַּ֣יְתָה לֵאמֹ֑ר לְכִ֣י נָ֗א בֵּ֚ית אַמְנ֣וֹן אָחִ֔יךְ וַעֲשִׂי־ל֖וֹ הַבִּרְיָֽה׃
<b style="color: gray;">רלב"ג</b> <b>הבריה .</b> המאכל :
<b style="color: gray;">מלבי"ם פירוש המילות</b> <b>וישלח דוד</b> וכו' <b>ועשי לו הבריה</b> ולא הזהיר שיברה מידה, כי לא חשב שאמנון מקפיד דוקא לאכול מידה שאז היה שם על לבו ולא היה משלחה אליו :
<h3>{ח}</h3>
וַתֵּ֣לֶךְ תָּמָ֗ר בֵּ֛ית אַמְנ֥וֹן אָחִ֖יהָ וְה֣וּא שֹׁכֵ֑ב וַתִּקַּ֨ח אֶת־הַבָּצֵ֤ק (ותלוש) [וַתָּ֙לָשׁ֙] וַתְּלַבֵּ֣ב לְעֵינָ֔יו וַתְּבַשֵּׁ֖ל אֶת־הַלְּבִבֽוֹת׃
<b style="color: gray;">רש"י</b> <b>ותלבב .</b> ותחלוט , סולת מורבכת במים רותחין תחלה , ואחר כך בשמן :
<b style="color: gray;">מצודת דוד</b> <b>ותבשל .</b> עוד פעם על המחבת בשמן :
<b style="color: gray;">מצודת ציון</b> <b>הבצק .</b> העיסה , ואמר כן על שם סופו , כי אחר הלישה נקרא בצק , וכן ( ישעיהו מד יט ) : אפיתי על גחליו לחם : <b>ותלבב .</b> וחלטה :
<b style="color: gray;">רלב"ג</b> <b>ותבשל את הלביבות .</b> בשלה אותן בשמן באלפס והנה אמר בשול גם על הצלי אמר ויבשלו את הפסח :
<b style="color: gray;">מלבי"ם פירוש המילות</b> <b>ותקח את הבצק</b> והנה היא עשתה כדבר אביה, לעשות הלביבות לעיניו ואחר שלשו הבצק עד שיעור ידוע לקחה היא ולשה שנית לצורך הלביבות <b>ותלבב לעיניו :</b>
<h3>{ט}</h3>
וַתִּקַּ֤ח אֶת־הַמַּשְׂרֵת֙ וַתִּצֹ֣ק לְפָנָ֔יו וַיְמָאֵ֖ן לֶאֱכ֑וֹל וַיֹּ֣אמֶר אַמְנ֗וֹן הוֹצִ֤יאוּ כָל־אִישׁ֙ מֵֽעָלַ֔י וַיֵּצְא֥וּ כָל־אִ֖ישׁ מֵעָלָֽיו׃
<b style="color: gray;">רש"י</b> <b>את המשרת .</b> תרגום של מחבת , מסריתא :
<b style="color: gray;">מצודת דוד</b> <b>ותצק .</b> יצקה על הקערה הלביבות עם השמן :
<b style="color: gray;">מצודת ציון</b> <b>המשרת .</b> תרגום של מחבת , היא מסריתא : <b>ותצוק .</b> מלשון יציקה : <b>מעלי .</b> מאצלי :
<b style="color: gray;">רלב"ג</b> <b>המשרת .</b> אלפס : <b>ותצוק לפניו .</b> שפכה לפניו הלביבות עם השמן בכלי אשר הביאה בו לפניו את הבריה והנה עשתה זה לפניו בעבור שכבר דקדק אמנון שתלבב לעיניו את הלביבות והנה השתדל אמנון להביאה החדר כדי שיוכל להשיג שם מבוקשו ממנה פן יהיה לבוז אם ישמע בחוץ קולה בענותו אותה :
<b style="color: gray;">מלבי"ם פירוש המילות</b> <b>ותצוק לפניו</b> ולא נתנה לו בידיה וע''כ <b>וימאן לאכל ויאמר הוציאו</b> וכו' שאיני רוצה לאכול על ידי משרתי רק על ידה :
<h3>{י}</h3>
וַיֹּ֨אמֶר אַמְנ֜וֹן אֶל־תָּמָ֗ר הָבִ֤יאִי הַבִּרְיָה֙ הַחֶ֔דֶר וְאֶבְרֶ֖ה מִיָּדֵ֑ךְ וַתִּקַּ֣ח תָּמָ֗ר אֶת־הַלְּבִבוֹת֙ אֲשֶׁ֣ר עָשָׂ֔תָה וַתָּבֵ֛א לְאַמְנ֥וֹן אָחִ֖יהָ הֶחָֽדְרָה׃
<b style="color: gray;">מצודת דוד</b> <b>החדר .</b> לחדר משכבו : <b>ותבא .</b> את הלביבות :
<b style="color: gray;">מלבי"ם פירוש המילות</b> ועל זה אמר <b>הביאו הבריה החדר,</b> המיוחד לאכול שמה, <b>ואברה מידך</b> דוקא :
<h3>{יא}</h3>
וַתַּגֵּ֥שׁ אֵלָ֖יו לֶֽאֱכֹ֑ל וַיַּֽחֲזֶק־בָּהּ֙ וַיֹּ֣אמֶר לָ֔הּ בּ֛וֹאִי שִׁכְבִ֥י עִמִּ֖י אֲחוֹתִֽי׃
<b style="color: gray;">מצודת דוד</b> <b>ותגש .</b> הגישה אליו את הלביבות לאכול :
<h3>{יב}</h3>
וַתֹּ֣אמֶר ל֗וֹ אַל־אָחִי֙ אַל־תְּעַנֵּ֔נִי כִּ֛י לֹא־יֵֽעָשֶׂ֥ה כֵ֖ן בְּיִשְׂרָאֵ֑ל אַֽל־תַּעֲשֵׂ֖ה אֶת־הַנְּבָלָ֥ה הַזֹּֽאת׃
<b style="color: gray;">מצודת דוד</b> <b>אל אחי .</b> אל תעשה כזאת , אתה אחי : <b>אל תענני .</b> אל תאנס אותי : <b>כי לא יעשה וגו' .</b> לאנס את הבתולות , ולזה לא תעשה גם אתה את הנבלה הזאת :
<b style="color: gray;">מצודת ציון</b> <b>תענני .</b> מלשון עינוי : <b>הנבלה .</b> דבר גנאי וכעור :
<b style="color: gray;">רלב"ג</b> <b>כי לא יעשה כן בישראל .</b> לא אמרה משום שאין ראוי לשכב עם אחותו משום גלוי ערוה שאם היה זה כן איך יודה לו המלך אך אמרה שלא יעשה כן בישראל לבא על אשה דרך זנות אם לא יהיה דרך אישות ומזה יתבאר שלא היתה תמר אחותו על דרך האמת ולזה אמרו רז''ל שתמר היתה בת יפת תואר שנבעלה בגיותה ונתעברה מדוד אחר כן נתגיירה ונשאה דוד ולפי שאמה לא היתה גיורת בעת שנתעברה ממנה הנה לא היתה הבת בת דוד כי אין הבן הבא לישראל מן השפחה קרוי בן לישראל ההוא ולזה אמר בפרשת ואלה המשפטים בבנים שיולדו לישראל מן השפחה כנענית אשר הם עבדים כמוה לא ישראלים :
<b style="color: gray;">מלבי"ם פירוש המילות</b> <b>אל אחי אל תענני</b>. ובארה דבריה משלשה טעמים. אם מצד המעשה עצמה אמרה <b>כי לא יעשה כן בישראל אל תעשה את הנבלה הזאת</b> (ורמזה גם כן אל מעשה שכם בן חמור שאמר שם, כי נבלה עשה בישראל לשכב את בת יעקב וכן לא יעשה), ואם מצד כבודה, אמרה :
<h3>{יג}</h3>
וַאֲנִ֗י אָ֤נָה אוֹלִיךְ֙ אֶת־חֶרְפָּתִ֔י וְאַתָּ֗ה תִּהְיֶ֛ה כְּאַחַ֥ד הַנְּבָלִ֖ים בְּיִשְׂרָאֵ֑ל וְעַתָּה֙ דַּבֶּר־נָ֣א אֶל־הַמֶּ֔לֶךְ כִּ֛י לֹ֥א יִמְנָעֵ֖נִי מִמֶּֽךָּ׃
<b style="color: gray;">רש"י</b> <b>כי לא ימנעני ממך .</b> שמותרת אני לך , לפי שנתעברה בי אמי כשהיא נכרית יפת תואר , שלקחה דוד במלחמה , ומי שיש לו בן או בת מן שפחה , אינו בנו לכל דבר :
<b style="color: gray;">מצודת דוד</b> <b>ואני וגו' .</b> עם שיהיה באונס , מכל מקום לחרפה תחשב לי , ואנה אוליכה להסתירה מבני אדם : <b>ואתה .</b> ואף אתה תהיה נחשב כאחד הנבלים : <b>ועתה .</b> הואיל ותחפוץ בי , דבר נא וגו' , כי לא ימנעני מלהיות לך לאשה :
<b style="color: gray;">מצודת ציון</b> <b>אנה .</b> להיכן : <b>הנבלים .</b> הפחותים ושפלים :
<b style="color: gray;">מלבי"ם פירוש המילות</b> <b>ואני אנה אוליך את חרפתי,</b> ואם מצד כבודו אמרה <b>ואתה תהיה כאחד הנבלים,</b> (ובראשית דבריו כללה כל זאת במ''ש <b>אל אחי,</b> רצה לומר הלא אחי אתה וצריך שנחוס כ''א על כבוד אחיו, ועל גוף המעשה אמרה <b>אל תענני</b>) <b>,</b> והוסיפה לאמר, <b>ועתה דבר אל המלך כי לא ימנעני ממך,</b> ותוכל לישא אותי בדרך היתר כנ''ל :
<h3>{יד}</h3>
וְלֹ֥א אָבָ֖ה לִשְׁמֹ֣עַ בְּקוֹלָ֑הּ וַיֶּחֱזַ֤ק מִמֶּ֙נָּה֙ וַיְעַנֶּ֔הָ וַיִּשְׁכַּ֖ב אֹתָֽהּ׃
<b style="color: gray;">מצודת דוד</b> <b>ויחזק .</b> נתגבר עליה ואנסה :
<b style="color: gray;">מלבי"ם פירוש המילות</b> <b>ויענה</b> תחלה עינה אותה שלא כדרכה, לבל תאבד בתוליה וכשלא שקט רוחו <b>שכב אותה</b> כדרכה :
<h3>{טו}</h3>
וַיִּשְׂנָאֶ֣הָ אַמְנ֗וֹן שִׂנְאָה֙ גְּדוֹלָ֣ה מְאֹ֔ד כִּ֣י גְדוֹלָ֗ה הַשִּׂנְאָה֙ אֲשֶׁ֣ר שְׂנֵאָ֔הּ מֵאַהֲבָ֖ה אֲשֶׁ֣ר אֲהֵבָ֑הּ וַֽיֹּאמֶר־לָ֥הּ אַמְנ֖וֹן ק֥וּמִי לֵֽכִי׃
<b style="color: gray;">רש"י</b> <b>וישנאה אמנון .</b> אמרו רבותינו ( סנהדרין כא א ) : נימא נקשרה לו , ועשאתו כרות שפכה :
<b style="color: gray;">מצודת דוד</b> <b>וישנאה .</b> אולי גדפתו בדברים , ומה' היתה זאת לגלות חרפתו בקהל רב : <b>כי גדולה וכו' .</b> השנאה היתה בערכה יותר גדולה מערך האהבה הקדומה : <b>קומי לכי .</b> ולא רצה שתשב עוד זמן מה בביתו :
<b style="color: gray;">רלב"ג</b> <b>וישנאה אמנון שנאה גדולה .</b> ידמה שנתעצמה כפי יכלתה לחלוק על רצונו ואולי הכאיבה אותו בזה ההתעצמות שהיה ביניהם או אמרה לו דברי חרפות ולזה שנאה כי כבר אמרה לו ואתה תהיה כאחד הנבלים בישראל או אולי אמרה לו דברים יותר קשים מאלו , והנה מרוב השנאה שלחה אמנון מביתו דרך בוז למדנו מזה שגדר השנאה הוא שלא ידבר עמו למרע ועד טוב ולפי שאמרו והוא שונא לו מתמול שלשום למדנו שאם לא דבר עמו שלשה ימים אינו גולה :
<b style="color: gray;">מלבי"ם פירוש המילות</b> <b>וישנאה</b> אחר שהיה תאוה כלביית מיד שנכבה רשף התאוה חלפה האהבה שלא היתה אהבה עצמיית, ואז בהכירו תועבת הנבלה הזאת שב לשנוא את הנושא שעל ידו נסבב לו זאת, וזה שכתוב <b>גדולה השנאה מהאהבה</b> שהאהבה בעצמה סבבה את השנאה שכשזכר תועבת האהבה הזאת, אשר היתה עתה לזרה בעיניו, נהפך לבו בקרבו לשנאה גדולה :
<h3>{טז}</h3>
וַתֹּ֣אמֶר ל֗וֹ אַל־אוֹדֹ֞ת הָרָעָ֤ה הַגְּדוֹלָה֙ הַזֹּ֔את מֵאַחֶ֛רֶת אֲשֶׁר־עָשִׂ֥יתָ עִמִּ֖י לְשַׁלְּחֵ֑נִי וְלֹ֥א אָבָ֖ה לִשְׁמֹ֥עַֽ לָֽהּ׃
<b style="color: gray;">רש"י</b> <b>אל אודות .</b> אל תעשה אודות הרעה הזאת של שילוח , הגדולה מן האחרת שעשית עמי ועניתני , ועוד תוסיף רעה ממנה לשלחני :
<b style="color: gray;">מצודת דוד</b> <b>אל אודות הרעה וגו' .</b> רוצה לומר : אל תעשה עסק הרעה הגדולה הזאת , אשר היא יותר גדולה מהאחרת : <b>אשר עשית .</b> רוצה לומר : ומה היא הרעה הגדולה , ואמרה אשר אתה עושה עמי לגרשני מביתך , כי מעתה חפצה להנשא לו , לכסות קלונה :
<b style="color: gray;">מצודת ציון</b> <b>אודות .</b> עסק :
<b style="color: gray;">מלבי"ם פירוש המילות</b> <i><b>השאלות:</b> כתוב זה מוקשה ולא מצאו המפרשים פירושו :</i> <b>אל אודות,</b> כי היא נשארה בביתו להכריחו שישאנה, כדין מאנס את הבתולה, שלו תהיה לאשה לא יוכל שלחה כל ימיו, השיבה לו כי <b>אל אודת הרעה הגדולה הזאת</b> פי' שהרעה הגדולה הזאת <b>לשלחני</b> אל אודותיו, רצה לומר שאי אפשר שתהיה נסבבת <b>מאחרת אשר עשית עמי,</b> כי אודות הרעה הקודמת היה ראוי שלא תוכל לשלחני לעולם, ולא בהפך שעל ידי שאנסת אותי תשלחני, וכוונה גם כן שעל ידי הרעה האחרת שעשית עמי שאנסתני, הרעה הזאת שעשית לשלחני גדולה יותר שהוא הפך הנמוס ומצות התורה, <b>ולא אבה לשמוע לה</b> תחלה (פי''ד) אמר ולא אבה לשמוע בקולה, בעוד אהבה שמע לה, רק לא שמע בקולה רצה לומר לא קבל דבריה, ועתה על ידי ששנאה לא רצה לשמוע דבריה כלל :
<h3>{יז}</h3>
וַיִּקְרָ֗א אֶֽת־נַעֲרוֹ֙ מְשָׁ֣רְת֔וֹ וַיֹּ֕אמֶר שִׁלְחוּ־נָ֥א אֶת־זֹ֛את מֵעָלַ֖י הַח֑וּצָה וּנְעֹ֥ל הַדֶּ֖לֶת אַחֲרֶֽיהָ׃
<b style="color: gray;">מצודת ציון</b> <b>ונעול .</b> סגור במנעול :
<h3>{יח}</h3>
וְעָלֶ֙יהָ֙ כְּתֹ֣נֶת פַּסִּ֔ים כִּי֩ כֵ֨ן תִּלְבַּ֧שְׁןָ בְנוֹת־הַמֶּ֛לֶךְ הַבְּתוּלֹ֖ת מְעִילִ֑ים וַיֹּצֵ֨א אוֹתָ֤הּ מְשָֽׁרְתוֹ֙ הַח֔וּץ וְנָעַ֥ל הַדֶּ֖לֶת אַחֲרֶֽיהָ׃
<b style="color: gray;">מצודת דוד</b> <b>כי כן תלבשנה .</b> כן היה מנהג מלבושיהן : <b>מעילים .</b> היא כתונת פסים , וענינם אחד :
<b style="color: gray;">מצודת ציון</b> <b>פסים .</b> מרוקמת ברוחב פס יד , וכן ( בראשית לז ג ) : ועשה לו כתונת פסים :
<b style="color: gray;">רלב"ג</b> <b>כתנת פסים .</b> לכוש מצבעים מתחלפים היה דרך משל כשיעור פסת יד מצבע אחד וכן תמשך להיות מצבעים רבים :
<b style="color: gray;">מלבי"ם פירוש המילות</b> <i><b>השאלות:</b> הלא ידוע שיש הבדל בין כתונת למעיל, ואיך פתח בכתונת וסיים במעיל, וחזר לומר ואת כתונת הפסים :</i> <b>ועליה כתנת פסים</b> יש הבדל בין כתונת ובין מעיל, שהכתונת הוא התחתון והמעיל יעטפו בו מלמעלה על כל הבגדים, ודרך בנות המלך הבתולות לעטוף מעיל על כתונת הפסים שלמטה, ובשעת מעשה הסיר מעליה המעיל העליון ולא לבשה רק כתונת הפסים, וכשהוציאה לא עטפה המעיל, רק ועליה כתונת פסים שהוציאה בבגד התחתון, הגם <b>שכן תלבשנה בנות המלך הבתולת מעילים</b> ואין דרכם לצאת בכתונת, בכ''ז <b>ויוצא אותה משרתו החוץ</b>. מופשטת ממעיל ובזויה מכבודה, ודחופה כאחת הקדשות :
<h3>{יט}</h3>
וַתִּקַּ֨ח תָּמָ֥ר אֵ֙פֶר֙ עַל־רֹאשָׁ֔הּ וּכְתֹ֧נֶת הַפַּסִּ֛ים אֲשֶׁ֥ר עָלֶ֖יהָ קָרָ֑עָה וַתָּ֤שֶׂם יָדָהּ֙ עַל־רֹאשָׁ֔הּ וַתֵּ֥לֶךְ הָל֖וֹךְ וְזָעָֽקָה׃
<b style="color: gray;">מצודת דוד</b> <b>על ראשה .</b> רוצה לומר : וזרקה ממעל לראשה דרך צער , ולהודיע לרבים שאנוסה היתה : <b>ותשם ידה וגו' .</b> כן הוא דרך המצטער :
<h3>{כ}</h3>
וַיֹּ֨אמֶר אֵלֶ֜יהָ אַבְשָׁל֣וֹם אָחִ֗יהָ הַאֲמִינ֣וֹן אָחִיךְ֮ הָיָ֣ה עִמָּךְ֒ וְעַתָּ֞ה אֲחוֹתִ֤י הַחֲרִ֙ישִׁי֙ אָחִ֣יךְ ה֔וּא אַל־תָּשִׁ֥יתִי אֶת־לִבֵּ֖ךְ לַדָּבָ֣ר הַזֶּ֑ה וַתֵּ֤שֶׁב תָּמָר֙ וְשֹׁ֣מֵמָ֔ה בֵּ֖ית אַבְשָׁל֥וֹם אָחִֽיהָ׃
<b style="color: gray;">מצודת דוד</b> <b>היה עמך .</b> רצה לומר : אנס אותך , ובלשון נקיה דבר : <b>ועתה .</b> הואיל וכבר נעשה , החרישי ואל תבזי אותו , כי הלא אחיך הוא , וראוי לך לחוס על כבודו : <b>אל תשיתי וגו' .</b> רוצה לומר : אל תצטערי בעבור זה :
<b style="color: gray;">מצודת ציון</b> <b>האמינון .</b> דרך המדברים להוסיף אותיות להקטין הדבר , וכן ( דברים לב י ) : יצרנהו כאישון עינו , הנקרא כן על שם האיש הקטן הנראה בעין : <b>החרישי .</b> ענין שתיקה : <b>תשיתי .</b> תשימי : <b>ושוממה .</b> הוי''ו יתירה , וכן ( תהלים עו ז ) : ורכב וסוס :
<b style="color: gray;">רלב"ג</b> <b>ועתה אחותי החרישי אחיך הוא .</b> ר''ל ואין ראוי לפרסם גנותו : <b>ותשב תמר שוממה בית אבשלום אחיה .</b> ידמה כי לבשתה ולדאגתה היתה שם בלי חברה כטעם אמרו כל שעריה שוממים כי רבים בני שוממה :
<b style="color: gray;">מלבי"ם פירוש המילות</b> <b>האמינון,</b> א''ל שתשתוק מצד ג' טעמים. (הנזכר בפסוק יב יג), שאם מצד כבודה, לא תהיה לבוז על ידי שהתיחדה עם איש, כי לא היה עם זר רק <b>אחיך היה עמך,</b> ואם מצד כבודו החרישי אחיך הוא. ואם מצד הנבלה בעצמה <b>אל תשיתי את לבך לדבר הזה,</b> טוב שתשכחי זאת מלבך כי מה שהיה היה. <b>ותשב</b> הנה תמר שהיה דרכה לטייל תמיד, ולשמוח ולגיל כבנות המלך הבתולות, עתה <b>ותשב</b> ולא יצאה החוצה <b>ושממה</b> ולא ישבה בסוד משחקים :
<h3>{כא}</h3>
וְהַמֶּ֣לֶךְ דָּוִ֔ד שָׁמַ֕ע אֵ֥ת כָּל־הַדְּבָרִ֖ים הָאֵ֑לֶּה וַיִּ֥חַר ל֖וֹ מְאֹֽד׃
<b style="color: gray;">מלבי"ם פירוש המילות</b> <b>והמלך דוד</b> חרה לו מאד, אולם לא הוכיחו ע''ז, וכל זה עורר שנאת אבשלום :
<h3>{כב}</h3>
וְלֹֽא־דִבֶּ֧ר אַבְשָׁל֛וֹם עִם־אַמְנ֖וֹן לְמֵרָ֣ע וְעַד־ט֑וֹב כִּֽי־שָׂנֵ֤א אַבְשָׁלוֹם֙ אֶת־אַמְנ֔וֹן עַל־דְּבַר֙ אֲשֶׁ֣ר עִנָּ֔ה אֵ֖ת תָּמָ֥ר אֲחֹתֽוֹ׃
<b style="color: gray;">מצודת דוד</b> <b>למרע .</b> בין דבר רע , בין דבר טוב : <b>כי שנא וגו' .</b> ושמר האיבה בלבו להנקם בו לעת מצוא , ובכדי שלא ירגיש בדבר , לא דבר עמו מאומה :
<b style="color: gray;">רלב"ג</b> <b>כי שנא אבשלום את אמנון .</b> למדנו מזה כי כבר תוסר השנאה כשיעמוד האדם לדבר עם רעהו מפני השנאה למרע ועד טוב :
<b style="color: gray;">מלבי"ם פירוש המילות</b> <b>ולא דבר</b> שיעור הכתוב יען <b>ששנא אבשלום את אמנון לא דבר עמו למרע ועד טוב על דבר אשר ענה את תמר אחותו,</b> מרוב שנאתו לא הוכיחו ע''ז בדברים רעים על העינוי, שאז אם היה מוכיחו והיה מפייסו בדברים היה סופו טוב, וזה שכתוב למרע ועד טוב, (ואצל לבן אמר השמר לך מדבר עם יעקב מטוב ועד רע, כי שם היה פותח בהטוב שעשה עמו ומסבב אל הרע ששלם לו בברחו), אבל משנאתו לא רצה כלל לדבר מזה רק שמר משטמה בלבו להנקם ממנו לעת מצוא, וזה היה גם כן סבה שלא נזהר אמנון ממנו אחר שאין דובר אליו דבר, לא דוד ולא אבשלום, שכח את אשר עשה :
<h3>{כג}</h3>
וַֽיְהִי֙ לִשְׁנָתַ֣יִם יָמִ֔ים וַיִּהְי֤וּ גֹֽזְזִים֙ לְאַבְשָׁל֔וֹם בְּבַ֥עַל חָצ֖וֹר אֲשֶׁ֣ר עִם־אֶפְרָ֑יִם וַיִּקְרָ֥א אַבְשָׁל֖וֹם לְכָל־בְּנֵ֥י הַמֶּֽלֶךְ׃
<b style="color: gray;">רש"י</b> <b>ויהיו גוזזים .</b> ודרכם היה לעשות משתה בגזוז צאנם :
<b style="color: gray;">מצודת דוד</b> <b>ויהיו גוזזים .</b> והיה מדרכם לעשות משתה ושמחה וכן בנבל נאמר ( שמואל א כה ח ) : על יום טוב באנו :
<b style="color: gray;">מצודת ציון</b> <b>לשנתים ימים .</b> לשתי שנים : <b>גוזזים .</b> את הצאן : <b>עם אפרים .</b> סמוך לנחלת אפרים , כמו ( בראשית כה יא ) : עם באר לחי ראי :
<h3>{כד}</h3>
וַיָּבֹ֤א אַבְשָׁלוֹם֙ אֶל־הַמֶּ֔לֶךְ וַיֹּ֕אמֶר הִנֵּה־נָ֥א גֹזְזִ֖ים לְעַבְדֶּ֑ךָ יֵֽלֶךְ־נָ֥א הַמֶּ֛לֶךְ וַעֲבָדָ֖יו עִם־עַבְדֶּֽךָ׃
<b style="color: gray;">מצודת דוד</b> <b>עם עבדך .</b> על עצמו אמר :
<b style="color: gray;">רלב"ג</b> <b>הנה נא גוזזים לעבדך .</b> כשהיו להם גוזזים היו שמחים על הטובה כמו ששלח דוד לנבל כי על יום טוב באנו , והנה היה מתחבולת אבשלום ששאל מהמלך שילך הוא ועבדיו עמו לשמוח ולאכול ולשתות עמו כי ידע כי זה דבר בלתי ראוי שיתרצה בו המלך גם עשה זה כדי שיתרצה דוד לשלוח אמנון עמו ולא יתן את לבו אל דבר אמנון השנאה הראויה בין אבשלום ובין אמנון על דבר תמר אחותו והנה היה אמנון הבן הבכור לדוד שראוי למלוך שהיה ראוי שימלוך אחריו ולזה נתעצב דוד יותר באמנון מזולתו משאר הבנים :
<h3>{כה}</h3>
וַיֹּ֨אמֶר הַמֶּ֜לֶךְ אֶל־אַבְשָׁל֗וֹם אַל־בְּנִי֙ אַל־נָ֤א נֵלֵךְ֙ כֻּלָּ֔נוּ וְלֹ֥א נִכְבַּ֖ד עָלֶ֑יךָ וַיִּפְרָץ־בּ֛וֹ וְלֹֽא־אָבָ֥ה לָלֶ֖כֶת וַֽיְבָרֲכֵֽהוּ׃
<b style="color: gray;">מצודת דוד</b> <b>ולא נכבד עליך .</b> כי כאשר נלך כלנו , יהיה לך לעול כבד וטרחה מרובה : <b>ויברכהו .</b> על נדבת לבו :
<b style="color: gray;">מצודת ציון</b> <b>ויפרץ .</b> ענין הפתוי ברבוי דברים , והוא הפוך מן ( שם יט ג ) : ויפצר בם :
<b style="color: gray;">מלבי"ם פירוש המילות</b> <b>ויפרץ בו ולא אבה ללכת</b> שתחלה השיב שנמנע מלכת מצד שיכביד עליו, כי אז בהכרח ילכו עמו כל עבדי המלך, ובאשר הפציר בו השיב שאינו רוצה ללכת מצד עצמו :
<h3>{כו}</h3>
וַיֹּ֙אמֶר֙ אַבְשָׁל֔וֹם וָלֹ֕א יֵֽלֶךְ־נָ֥א אִתָּ֖נוּ אַמְנ֣וֹן אָחִ֑י וַיֹּ֤אמֶר לוֹ֙ הַמֶּ֔לֶךְ לָ֥מָּה יֵלֵ֖ךְ עִמָּֽךְ׃
<b style="color: gray;">רש"י</b> <b>ולא ילך נא אתנו .</b> ואם לא יכול אתה ללכת , ילך נא עמנו אמנון :
<b style="color: gray;">מצודת דוד</b> <b>ולא ילך .</b> בשאלה אמר לו , ואם לא , ילך אמנון ( עם שקרא לכל בני המלך , לא היה אמנון נכלל עמהם , לפי שהיה הבכור , ועומד הוא במקום אביו המלך ) : <b>למה ילך .</b> כי יכבד עליך :
<b style="color: gray;">מלבי"ם פירוש המילות</b> <b>ויאמר אבשלום</b> ובזה מצא מקום לומר <b>ולא ילך נא אתנו אמנון אחי</b> אחר שהוא הבכור ועומד במקום המלך :
<h3>{כז}</h3>
וַיִּפְרָץ־בּ֖וֹ אַבְשָׁל֑וֹם וַיִּשְׁלַ֤ח אִתּוֹ֙ אֶת־אַמְנ֔וֹן וְאֵ֖ת כָּל־בְּנֵ֥י הַמֶּֽלֶךְ׃
<h3>{כח}</h3>
וַיְצַו֩ אַבְשָׁל֨וֹם אֶת־נְעָרָ֜יו לֵאמֹ֗ר רְא֣וּ נָ֠א כְּט֨וֹב לֵב־אַמְנ֤וֹן בַּיַּ֙יִן֙ וְאָמַרְתִּ֣י אֲלֵיכֶ֔ם הַכּ֧וּ אֶת־אַמְנ֛וֹן וַהֲמִתֶּ֥ם אֹת֖וֹ אַל־תִּירָ֑אוּ הֲל֗וֹא כִּ֤י אָֽנֹכִי֙ צִוִּ֣יתִי אֶתְכֶ֔ם חִזְק֖וּ וִהְי֥וּ לִבְנֵי־חָֽיִל׃
<b style="color: gray;">מצודת דוד</b> <b>כטוב וגו' .</b> ואז לא יהיה נשמר : <b>הלא כי אנכי צויתי .</b> ומידי יבוקש : <b>חזקו .</b> אם אולי יעמוד על נפשו :
<b style="color: gray;">מלבי"ם פירוש המילות</b> <b>הלא כי אנכי צויתי אתכם</b> רצה לומר ולא תענשו אתם כי עשיתם ע''פ פקודתי :
<h3>{כט}</h3>
וַֽיַּעֲשׂ֞וּ נַעֲרֵ֤י אַבְשָׁלוֹם֙ לְאַמְנ֔וֹן כַּאֲשֶׁ֥ר צִוָּ֖ה אַבְשָׁל֑וֹם וַיָּקֻ֣מוּ ׀ כָּל־בְּנֵ֣י הַמֶּ֗לֶךְ וַֽיִּרְכְּב֛וּ אִ֥ישׁ עַל־פִּרְדּ֖וֹ וַיָּנֻֽסוּ׃
<b style="color: gray;">מצודת ציון</b> <b>פרדו .</b> הוא הבא מן הסוס והחמור :
<h3>{ל}</h3>
וַֽיְהִי֙ הֵ֣מָּה בַדֶּ֔רֶךְ וְהַשְּׁמֻעָ֣ה בָ֔אָה אֶל־דָּוִ֖ד לֵאמֹ֑ר הִכָּ֤ה אַבְשָׁלוֹם֙ אֶת־כָּל־בְּנֵ֣י הַמֶּ֔לֶךְ וְלֹֽא־נוֹתַ֥ר מֵהֶ֖ם אֶחָֽד׃
<b style="color: gray;">מצודת דוד</b> <b>בדרך .</b> עד לא באו העירה : <b>והשמועה .</b> קול שמועת שקר :
<h3>{לא}</h3>
וַיָּ֧קָם הַמֶּ֛לֶךְ וַיִּקְרַ֥ע אֶת־בְּגָדָ֖יו וַיִּשְׁכַּ֣ב אָ֑רְצָה וְכָל־עֲבָדָ֥יו נִצָּבִ֖ים קְרֻעֵ֥י בְגָדִֽים׃
<h3>{לב}</h3>
וַיַּ֡עַן יוֹנָדָ֣ב ׀ בֶּן־שִׁמְעָ֨ה אֲחִֽי־דָוִ֜ד וַיֹּ֗אמֶר אַל־יֹאמַ֤ר אֲדֹנִי֙ אֵ֣ת כָּל־הַנְּעָרִ֤ים בְּנֵֽי־הַמֶּ֙לֶךְ֙ הֵמִ֔יתוּ כִּֽי־אַמְנ֥וֹן לְבַדּ֖וֹ מֵ֑ת כִּֽי־עַל־פִּ֤י אַבְשָׁלוֹם֙ הָיְתָ֣ה שׂוּמָ֔ה מִיּוֹם֙ עַנֹּת֔וֹ אֵ֖ת תָּמָ֥ר אֲחֹתֽוֹ׃
<b style="color: gray;">רש"י</b> <b>על פי אבשלום היתה שומה .</b> בציויו של אבשלום היתה שימה זו נישומת על עבדיו , להרוג את אמנון :
<b style="color: gray;">מצודת דוד</b> <b>אל יאמר .</b> אל יחשוב : <b>היתה שומה .</b> הצואה ההיא הושמה על עבדיו מפי אבשלום , מיום ענות אמנון את תמר :
<b style="color: gray;">רלב"ג</b> <b>על פי אבשלום היתה שומה .</b> ר''ל שדבר זה היה מסודר בפי אבשלום תמיד מיום ענותו את תמר אחותו כי כאשר תמצא ידו יקח נקמתו ממנו :
<b style="color: gray;">מלבי"ם פירוש המילות</b> (לב-לג) <i><b>השאלות:</b> יש פה דברים כפולים, ותחלה אמר את כל הנערים בני המלך המיתו ואחר כך אמר כל בני המלך מתו :</i> <b>אל יאמר אדוני</b>. כי השמועה נסבבה מצד שמי שראה שהרגו את אמנון, חשב שאבשלום הרגו כדי שלא יהיה לו שטן בירושת המלוכה, ודמה שה''ה שלכן יכרית כל זרע המלוכה, והשיב יונדב, <b>אל יאמר אדוני את כל הנערים בני המלך המיתו</b> רצה לומר שלא יאמר שהמיתו כל הנערים מצד שהם בני המלך ושהיה כוונת אבשלום להכרית זרע המלך, לא כן <b>כי רק אמנון לבדו מת</b> ולא מטעם ירושת המלוכה, <b>כי דבר זה היתה שומה בפי אבשלום</b> מכבר <b>מיום</b> ן <b>ענותו את תמר אחותו</b> להנקם בו :
<h3>{לג}</h3>
וְעַתָּ֡ה אַל־יָשֵׂם֩ אֲדֹנִ֨י הַמֶּ֤לֶךְ אֶל־לִבּוֹ֙ דָּבָ֣ר לֵאמֹ֔ר כָּל־בְּנֵ֥י הַמֶּ֖לֶךְ מֵ֑תוּ כִּֽי־אִם־אַמְנ֥וֹן לְבַדּ֖וֹ מֵֽת׃
<b style="color: gray;">מצודת דוד</b> <b>דבר לאמר .</b> השמועה האומרת כל בני וגו' :
<b style="color: gray;">מלבי"ם פירוש המילות</b> <b>ועתה</b> הוסיף לאמר כי עדין יש לחשוב שהגם שאבשלום לא רצה להרוג את אמנון י''ל שבני המלך עמדו בנפשם להציל את אחיהם ועל ידי כן בא לידי מלחמה ומתו כולם, וזה שכתוב <b>ועתה אל ישים אדוני המלך אל לבו דבר</b> שעל ידו יאמר <b>לאמר כל בני המלך מתו</b> מעצמם על ידי מלחמה, לא כן <b>כי אמנון לבדו מת :</b>
<h3>{לד}</h3>
וַיִּבְרַ֖ח אַבְשָׁל֑וֹם וַיִּשָּׂ֞א הַנַּ֤עַר הַצֹּפֶה֙ אֶת־(עינו) [עֵינָ֔יו] וַיַּ֗רְא וְהִנֵּ֨ה עַם־רַ֜ב הֹלְכִ֥ים מִדֶּ֛רֶךְ אַחֲרָ֖יו מִצַּ֥ד הָהָֽר׃
<b style="color: gray;">מצודת דוד</b> <b>מדרך אחריו .</b> כי הצופה היה רואה אל מול הדרך שהלכו בה , והמה נסו בדרך עקלתון , ובאו לעיר מדרך אחורי הצופה :
<b style="color: gray;">מצודת ציון</b> <b>הצופה .</b> הוא העומד במקום גבוה להביט למרחוק :
<b style="color: gray;">מלבי"ם פירוש המילות</b> <b>ויברח אבשלום</b> רצה לומר על ידי השמועה הזאת שהיה המלך טרוד ומצפה לדעת את שלום בני המלך לא שם על לבו לשלוח לרדוף ולהשיג את אבשלום, ועל ידי כן ברח :
<h3>{לה}</h3>
וַיֹּ֤אמֶר יֽוֹנָדָב֙ אֶל־הַמֶּ֔לֶךְ הִנֵּ֥ה בְנֵֽי־הַמֶּ֖לֶךְ בָּ֑אוּ כִּדְבַ֥ר עַבְדְּךָ֖ כֵּ֥ן הָיָֽה׃
<b style="color: gray;">מצודת דוד</b> <b>הנה בני המלך .</b> העם הבא בני המלך המה , והיה אם כן כדבר עבדך , שאמנון לבדו מת :
<h3>{לו}</h3>
וַיְהִ֣י ׀ כְּכַלֹּת֣וֹ לְדַבֵּ֗ר וְהִנֵּ֤ה בְנֵֽי־הַמֶּ֙לֶךְ֙ בָּ֔אוּ וַיִּשְׂא֥וּ קוֹלָ֖ם וַיִּבְכּ֑וּ וְגַם־הַמֶּ֙לֶךְ֙ וְכָל־עֲבָדָ֔יו בָּכ֕וּ בְּכִ֖י גָּד֥וֹל מְאֹֽד׃
<h3>{לז}</h3>
וְאַבְשָׁל֣וֹם בָּרַ֔ח וַיֵּ֛לֶךְ אֶל־תַּלְמַ֥י בֶּן־(עמיחור) [עַמִּיה֖וּד] מֶ֣לֶךְ גְּשׁ֑וּר וַיִּתְאַבֵּ֥ל עַל־בְּנ֖וֹ כָּל־הַיָּמִֽים׃
<b style="color: gray;">מצודת דוד</b> <b>אל תלמי .</b> כי הוא היה אבי אמו : <b>ויתאבל .</b> המלך התאבל על אמנון בנו , כל ימי חייו :
<b style="color: gray;">רלב"ג</b> <b>ויתאבל על בנו כל הימים .</b> ר''ל ימים רבים כי אחר שלש שנים נחם על אמנון כי מת כמו שזכר אחר זה ואולי אמר כל הימים להעיר שלא היה יום בימי השנה ואפי' המועדים שלא היה דואג דוד על זה והנה מצאנו בבן הראשון שנולד מבת שבע שתכף שמת רחץ וסך ואכל ושתה ואמר לעבדיו ועתה מאחר שהילד מת למה זה אני צם האוכל להשיבו עוד אני הולך אליו והוא לא ישוב אלי , והנה בזה היה ראוי שנא' למה הוא מתאבל עליו כל כך והוא לא ישוב אליו אלא שהתר זה הספק הוא ממה שיקל כי דוד הרחיק היותו צם בצום אחר מות הילד כי הצום יעשה על דרך התפלה והבקשה מהש''י וזה דבר בלתי ראוי אחר מות הילד אבל יתאבל עליו והדאגה היא דבר יחייב הטבע אהבת הדמיונים ולזה לא הורחק מפני זה התאבל על המות :
<b style="color: gray;">מלבי"ם פירוש המילות</b> (לז-לח) <b>ואבשלום ברח</b> וכו' <b>ואבשלום ברח,</b> פי' מהרי''א תחלה ברח אל תלמי זקנו, והיה הולך עמו בכל אשר התהלך תלמי, אבל על ידי שדוד התאבל על בנו כל הימים האלה שהם השלש שנים, ירא אבשלום פן ישלח אחריו וישיגהו בדרכו, ולכן ברח וילך גשור, נסגר בעיר חומה דלתים ובריח :
<h3>{לח}</h3>
וְאַבְשָׁל֥וֹם בָּרַ֖ח וַיֵּ֣לֶךְ גְּשׁ֑וּר וַיְהִי־שָׁ֖ם שָׁלֹ֥שׁ שָׁנִֽים׃
<b style="color: gray;">מצודת דוד</b> <b>ואבשלום ברח וגו' .</b> מתחלה אמר שברח ממקומו ואחר זה אמר שהלך אל תלמי ועתה בא לומר ששהה שם שלש שנים :
<h3>{לט}</h3>
וַתְּכַל֙ דָּוִ֣ד הַמֶּ֔לֶךְ לָצֵ֖את אֶל־אַבְשָׁל֑וֹם כִּֽי־נִחַ֥ם עַל־אַמְנ֖וֹן כִּֽי־מֵֽת׃
<b style="color: gray;">רש"י</b> <b>ותכל דוד .</b> הרי זה מקרא קצר , ותכל נפש דוד ; וכן תרגם יונתן : וחמידת נפשא דדוד , כמו ( תהלים פד ג ) : נכספה וגם כלתה , לשון תאוה : <b>כי נחם על אמנון .</b> קבל תנחומין :
<b style="color: gray;">מצודת דוד</b> <b>ותכל דוד .</b> כלתה נפש דוד לצאת בעבור אבשלום , והוא ענין תאוה וחשק אל הדבר , כמו ( תהלים קיט פא ) : כלתה לתשועתך נפשי : <b>כי נחם .</b> אף שהתאבל עליו כל הימים , מכל מקום קבל עליו תנחומין מה , כי מת הוא , ונגזר לקבל תנחומין על המתים ( סוף מסכת סופרים : בראשית רבה פד כא ) :
<b style="color: gray;">מצודת ציון</b> <b>ותכל דוד .</b> תחסר מלת נפש , ולזה אמר בלשון נקבה , שעל הנפש ידבר , כאלו אמר ותכל נפש דוד :
<b style="color: gray;">רלב"ג</b> <b>ותכל דוד המלך .</b> הוא מטעם כסף כטעם נכספה וגם כלתה נפשי והוא חסר המצטרף והרצון בו ותכל נפש דוד המלך לצאת אל אבשלום להביאו אליו כי נחם על אמנון כי מת :
<b style="color: gray;">מלבי"ם פירוש המילות</b> <i><b>השאלות:</b> מ''ש ותכל דוד, הוא זר בלשון כמבואר :</i> <b>ותכל דוד</b> פי' האפודי, ששלש שנים הראשונים שהתאבל דוד על בנו רצה דוד תמיד לצאת אל אבשלום, רצה לומר לצאת למלחמה ולקחתו מגשור ולהנקם ממנו, ועתה מעכה אשתו או תמר, כלתה את דוד (מלשון כלא), ותכל פועל יוצא, (היא כלאה ומנעה את דוד) מלצאת אל אבשלום להשיבו ולהמיתו, יען ראתה כי נחם על אמנון, מצאה חיל למנוע את דוד מלרדפו עוד :
<h2>שמואל ב פרק-יד</h2>
<h3>{א}</h3>
וַיֵּ֖דַע יוֹאָ֣ב בֶּן־צְרֻיָ֑ה כִּֽי־לֵ֥ב הַמֶּ֖לֶךְ עַל־אַבְשָׁלֽוֹם׃
<b style="color: gray;">מצודת דוד</b> <b>וידע יואב .</b> הכיר בהמלך אשר לבו טוב על אבשלום :
<b style="color: gray;">מלבי"ם פירוש המילות</b> <i><b>השאלות:</b> אחר שידע יואב שלב המלך טוב על אבשלום [לפי דעת המפרשים] למה לא בקש בעצמו :</i> <b>וידע יואב</b> הגם שכלא מלרדפו בכ''ז ידע יואב שעדיין <b>לב המלך על אבשלום,</b> רצה לומר שנוטר עליו איבה, ולכן לא ערב לבו לבקש בעצמו בעדו, והוצרך לתחבולה שיזכיר :
<h3>{ב}</h3>
וַיִּשְׁלַ֤ח יוֹאָב֙ תְּק֔וֹעָה וַיִּקַּ֥ח מִשָּׁ֖ם אִשָּׁ֣ה חֲכָמָ֑ה וַיֹּ֣אמֶר אֵ֠לֶיהָ הִֽתְאַבְּלִי־נָ֞א וְלִבְשִׁי־נָ֣א בִגְדֵי־אֵ֗בֶל וְאַל־תָּס֙וּכִי֙ שֶׁ֔מֶן וְהָיִ֕ית כְּאִשָּׁ֗ה זֶ֚ה יָמִ֣ים רַבִּ֔ים מִתְאַבֶּ֖לֶת עַל־מֵֽת׃
<b style="color: gray;">רש"י</b> <b>וישלח יואב תקועה .</b> אמרו רבותינו ( מנחות פה ב ) : כי שמן זית מצוי שם , לכך חכמה מצויה שם :
<b style="color: gray;">מצודת דוד</b> <b>וישלח יואב .</b> בעבור כי ראה שלב המלך טוב על אבשלום , לזה חשב מחשבות לעורר לבו להשיבו אליו : <b>תקועה .</b> אמרו רבותינו ז''ל ( מנחות פה ב ) : לפי שהיו רגילים שם בשמן זית , לזה החכמה מצויה ביניהם : <b>התאבלי נא .</b> עשי עצמך כאבלה : <b>והיית כאשה וגו' .</b> רצה לומר : <b>הוי מרבה בקינות ויללות , ועשי עצמך כאשה אשר זה ימים רבים מתאבלת , שלמדה לשונה לומר קינות .</b> וכונתו היתה למען יכמרו רחמי המלך עליה , לצדקה במשפטה :
<b style="color: gray;">מצודת ציון</b> <b>תסוכי .</b> תמשחי :
<b style="color: gray;">רלב"ג</b> <b>ויקח משם אשה חכמה .</b> ר''ל יודעה לסדר דבריה בחכמה ובשכל , והנה בקש ממנה שתשים עצמה כאשה זה ימים רבים מתאבלת על מת וזה תהיה בשתלבש בגדי אבל ולא תסוך שמן ותבכה ותתאבל בהיותה לפני המלך :
<b style="color: gray;">מלבי"ם פירוש המילות</b> <b>וישלח תקועה</b> פי' מהרי''א מפני שתקוע היתה בהר כמ''ש (ירמי' ו' א) ובתקוע תקעו שופר, ואנשים ההריים הם בטבע גבורים וחכמים ואמיצי לב, וחכמינו זכרונם לברכה אמרו מפני ששמן זית גדל שם החכמה מצויה שם. <b>התאבלי נא</b> מלת נא מורה על התכיפות, צוה שתיכף תתחיל להתאבל בבכי ומספד וללבוש בגדי אבל ובל תסוך, ובאר הטעם שתתחיל באבילות תיכף, שעל ידי זה <b>והיית כאשה זה ימים רבים מתאבלת על מת,</b> שלא יכירו בך המלך ונעריו, שהתחפשת ושנית את טעמך :
<h3>{ג}</h3>
וּבָאת֙ אֶל־הַמֶּ֔לֶךְ וְדִבַּ֥רְתְּ אֵלָ֖יו כַּדָּבָ֣ר הַזֶּ֑ה וַיָּ֧שֶׂם יוֹאָ֛ב אֶת־הַדְּבָרִ֖ים בְּפִֽיהָ׃
<b style="color: gray;">מצודת דוד</b> <b>כדבר הזה .</b> אמרי אליו דבר דומה כדבר הזה , רצה לומר : למקרה אבשלום עם אמנון , ולשיחשוב המלך שאמת הדבר : <b>את הדברים .</b> את המשל האמור למטה שם בפיה , רוצה לומר : הוא אמר לה מלבו כל דברי המשל , והיה בטוח עוד בחכמתה , שאף היא תשיב אמריה בהשכל על כל דברי המלך , וכאשר השיבה באמת :
<b style="color: gray;">מלבי"ם פירוש המילות</b> <b>וישם יואב את הדברים בפיה</b> שחוץ ממה שא''ל המשל והנמשל, שם גם פרטי הדברים בפיה, כי יואב שער בדעתו מה שישיב לה המלך, ולמדה מה שתשיב היא על דבריו. וכמו שאכתוב בפי''ט :
<h3>{ד}</h3>
וַ֠תֹּאמֶר הָאִשָּׁ֤ה הַתְּקֹעִית֙ אֶל־הַמֶּ֔לֶךְ וַתִּפֹּ֧ל עַל־אַפֶּ֛יהָ אַ֖רְצָה וַתִּשְׁתָּ֑חוּ וַתֹּ֖אמֶר הוֹשִׁ֥עָה הַמֶּֽלֶךְ׃
<b style="color: gray;">מצודת דוד</b> <b>ותאמר האשה .</b> בבואה לפני המלך , אמרה בתחילה מה שראוי לומר להבאים לפני המלך , כמו יחי המלך וכדומה , ואחרי זה נפלה על אפיה :
<b style="color: gray;">מלבי"ם פירוש המילות</b> <i><b>השאלות:</b> מ''ש ותאמר ותאמר שני פעמים? :</i> <b>ותאמר</b> וכו' <b>תפול</b> וכו' <b>ותאמר,</b> רצה לומר שתיכף בבואה צעקה הושיעה המלך, ואחר כך נפלה על פניה ותאמר שנית הושיעה המלך, והקדימה לאמר זאת תיכף בל ידחפוה נערי המלך, ולמען ידעו כי דבר נחוץ יש לה :
<h3>{ה}</h3>
וַיֹּֽאמֶר־לָ֥הּ הַמֶּ֖לֶךְ מַה־לָּ֑ךְ וַתֹּ֗אמֶר אֲבָ֛ל אִשָּֽׁה־אַלְמָנָ֥ה אָ֖נִי וַיָּ֥מָת אִישִֽׁי׃
<b style="color: gray;">רש"י</b> <b>אבל אשה אלמנה אני .</b> אבל , בקושטא :
<b style="color: gray;">מצודת דוד</b> <b>אבל אשה אלמנה .</b> כדרך דברי אלמנה זוכרת בעל נעוריה , דואגת על מיתתו , וכאלו תאמר באמת רואה אנכי ומרגשת בדבר שאשה אלמנה אני , כי אלמלא היה בעלי חי , לא קרה לי כזאת : <b>וימת אישי .</b> גם זה מדרך אלמנה , תקונן ותכפיל דברי יללותה :
<b style="color: gray;">מצודת ציון</b> <b>אבל .</b> באמת , כמו ( שם מב כא ) : אבל אשמים אנחנו :
<b style="color: gray;">מלבי"ם פירוש המילות</b> <i><b>השאלות:</b> מלת אבל שלא כמשפטו, למה כפל אשה אלמנה אני וימת אישי? :</i> <b>מה לך</b> בזה נכלל גם השאלה מדוע באת היא ולא בעלה או קרוביה או בניה כי אין דרך נשים לבא למשפט, ועל זה השיבה, <b>אבל</b> שאי אפשר שיבא בעלה כי היא אלמנה. ולא בניה, שהוא נדח ממקומו. ולא משפחתה, שעליהם תצעק, <b>אשה אלמנה אני וימת אישי</b> והלשון מורה שכבר מתו לה שני אנשים. באופן שמזלה רע כי מזל גורם, ואין לה תקוה להיות לאיש ולהוליד בנים כי היא קטלנית :
<h3>{ו}</h3>
וּלְשִׁפְחָֽתְךָ֙ שְׁנֵ֣י בָנִ֔ים וַיִּנָּצ֤וּ שְׁנֵיהֶם֙ בַּשָּׂדֶ֔ה וְאֵ֥ין מַצִּ֖יל בֵּֽינֵיהֶ֑ם וַיַּכּ֧וֹ הָאֶחָ֛ד אֶת־הָאֶחָ֖ד וַיָּ֥מֶת אֹתֽוֹ׃
<b style="color: gray;">מצודת דוד</b> <b>ואין מציל .</b> לא היה ביניהם איש נכרי להציל המוכה מיד מכהו :
<b style="color: gray;">מצודת ציון</b> <b>וינצו .</b> ענין מריבה , כמו ( שמות ב יג ) : שני אנשים עברים נצים :
<b style="color: gray;">מלבי"ם פירוש המילות</b> <i><b>השאלות:</b> מ''ש ויכו את האחד, כפל הכינוי עם הפעול שלא כדת :</i> <b>וינצו</b> הודיעה ג' טענות שאין בנה חייב מיתה, {{{א}}} <b>שנצו בשדה</b> ולא היה שם עדים והתראה, {{{ב}}} <b>ואין מציל ביניהם,</b> באופן שאילו היה מציל לא הגיע לידי כך, כי היה קרוב לשוגג, ברתיחת האף והחמה באין מפשר בריבם, {{{ג}}} <b>ויכו האחד את האחד וימת אותו</b>. מה שכפל הכינוי עם הפועל מורה שפירושו כאילו הפעל כפול, ויכו, ויך האחד, (כמ''ש ותראהו את הילד שראתה שכינה עמו, שפירושו ותראהו (את השכינה) ותראה את הילד) ורצה לומר שזה הכה לזה וזה הכה לזה, והאחד המית, באופן שחברו היה כרודף כי הכהו גם כן, וג' דברים אלה הם גם בנמשל, שאבשלום הרג לאמנון בלא עדים והתראה, ושלא היה מציל ביניהם, שאם היה דוד עושה משפט לאמנון על שעינה את אחותו לא היה בא לידי כך, ושגם אמנון הכה אותו במה שעינה ובייש את אחותו, וקרוב לזה כתב מהרי''א :
<h3>{ז}</h3>
וְהִנֵּה֩ קָ֨מָה כָֽל־הַמִּשְׁפָּחָ֜ה עַל־שִׁפְחָתֶ֗ךָ וַיֹּֽאמְרוּ֙ תְּנִ֣י ׀ אֶת־מַכֵּ֣ה אָחִ֗יו וּנְמִתֵ֙הוּ֙ בְּנֶ֤פֶשׁ אָחִיו֙ אֲשֶׁ֣ר הָרָ֔ג וְנַשְׁמִ֖ידָה גַּ֣ם אֶת־הַיּוֹרֵ֑שׁ וְכִבּ֗וּ אֶת־גַּֽחַלְתִּי֙ אֲשֶׁ֣ר נִשְׁאָ֔רָה לְבִלְתִּ֧י (שום־)[שִׂים־]לְאִישִׁ֛י שֵׁ֥ם וּשְׁאֵרִ֖ית עַל־פְּנֵ֥י הָאֲדָמָֽה׃
<b style="color: gray;">מצודת דוד</b> <b>בנפש .</b> בעבור שהרג נפש אחיו , ועם שלא היה בעדים והתראה : <b>גם את היורש .</b> רוצה לומר : כמו שהשמיד הוא את אחיו מורישו , כן נשמיד גם אותו , שהוא היורש את אחיו : <b>וכבו את גחלתי .</b> ובזה יכבו מעט האורה הנשארה לי , כי אישי מת , ואחיו איננו , והוא לבדו נשאר , ואם גם אותו ימיתו , לא ישאר מאומה : <b>לבלתי שים .</b> רוצה לומר : כוונת המשפחה היא , לבל יושם לאישי שארית , לשהם ירשו נחלת אישי :
<b style="color: gray;">רלב"ג</b> <b>תני את מכה אחיו ונמיתהו .</b> הנה שאלתם זאת ידמה מפני שתהיה חשבם עצמם גואלי הדם והנה לא הותרו גואלי הדם להרוג הרוצח עד עמדו לפני העדה למשפט ולזה אמר דוד חי ה' אם יפול משערת בנך ארצה :
<b style="color: gray;">מלבי"ם פירוש המילות</b> <i><b>השאלות:</b> מ''ש ונשמידה גם את היורש, הלא זאת לא אמרה המשפחה כי רצו רק לבער הדם :</i> <b>והנה קמה כל המשפחה,</b> והנה לה עוד טענה רביעית, כי בנה הרוצח ברח הלך לו, והמשפחה קמו עליה ורוצים לכפותה שתגלה מקומו איה הוא, וזה שכתוב <b>והנה קמה כל המשפחה על שפחתך ויאמרו תני את מכה אחיו,</b> וזה עול גדול, שהגם שיש רשות ביד גואל הדם להרוג את הרוצח גם כשאינו חייב מיתה בדין, אין לו כח לכפות את אמו שתגיד מחבואו, כי רק אם ישיגהו והכהו נפש אין לו משפט מות, לא שיחייבו גואלי הדם את היודע מקומו שיגלהו להם, זאת שנית פועל חמס בכפם במ''ש <b>ונשמידה גם היורש,</b> כי באשר לא נשארו רק שני בנים יורשים נחלת אביהם ונהרג האחד, יקום האח הנשאר תחתיו לנחלה, ומטעם זה רוצים להרגו שאז יירשו הם את נחלתו בשהם אחי אבי המת, וחוץ מכוונתם הרעה הם אומרים זה בפיהם, ורצה לומר כי רוצים לכפותה שתוציא את נכסי בעלה ובניה מתחת ידיה והם יירשו אותם, וזה חמס ועשק אחר שאינו חייב מיתה בדין, ואחר שהציעה העול שעושים לנגדה ביד חזקה זוכרת עקר צרתה, כי <b>וכבו את גחלתי הנשארה</b> שאחר שחשכו ככבי נשפה במיתת שני בעליה ובנה, עוד גחלת אחת מגיה חשכה שהוא בנה הנשאר, רוצים לכבות גם זאת להאפיל עליה מעוף צוקה ואפלה מנודח, <b>לבלתי שום לאישי שם ושארית</b> שעל ידי הריגת בנו ימחה שמו ועל ידי הורשת נכסיו לזרים יקחו שאריתו ועזבונו :
<h3>{ח}</h3>
וַיֹּ֧אמֶר הַמֶּ֛לֶךְ אֶל־הָאִשָּׁ֖ה לְכִ֣י לְבֵיתֵ֑ךְ וַאֲנִ֖י אֲצַוֶּ֥ה עָלָֽיִךְ׃
<b style="color: gray;">מצודת דוד</b> <b>אצוה עליך .</b> אצוה את מי מאנשי , לדרוש ולחקור בדבר , אם האמת אתך :
<b style="color: gray;">מלבי"ם פירוש המילות</b> (ח-יב) <i><b>השאלות:</b> מה היה הויכוח הזה, שתחלה א''ל לכי לביתך והשיבה עלי העון, ולא נודע מה רצתה בזה, ואמר שנית המדבר אליך והבאתו אלי ומה השיבה על זה עד שאמר שלישית חי ה', והוא לכאורה פטפוטי דברים בלא חכמה ושכל :</i> <b>ויאמר המלך, לכי לביתך,</b> הנה בדבריה אלה כללה שתי שאלות, {{{א}}} שלא ימיתו גואלי הדם את בנה גם אם ישיגוהו, {{{ב}}} שעל כל פנים ירפו ממנה ולא יכריחו אותה לגלות מקומו, ולא להוציא נחלתו מתחת ידו, ובדבר הזה השני זכתה מן הדין, שלא יוכלו לעשות לה מאומה אחר שאינו חייב מיתה בד''ת כנ''ל, אבל בדבר הראשון אין הדין אתה, כי מדין תורה רשות או מצוה ביד גואל הדם להמית את הרוצח בפגעו בו ולא יכול המלך להעביר משפטם, ולכן לא התרצה לה המלך תחלה רק על מה שנוגע לה, מה שרוצים להכריחה שתמסור אותו בידם ושתמסור להם הנכסים, אולם גם בזה הגם שאין לגואלי הדם יכולת ע''ז, כבר כתב הרמב''ם (פרק ב' מהלכות רוצח הלכה ד) שכל אלו הרצחנים שאינם מחויבים מיתת בית דין אם רצה מלך ישראל להרגם בדין המלכות ותקנת העולם הרשות בידו, ולכן אמר לה <b>לכי לביתך ואני אצוה עליך,</b> רצה לומר אין לך לירא מגואלי הדם המפחידים אותך כי אין יכולים לעשות לך מאומה כפי הדין, ובכ''ז אני אצוה עליך, רצה לומר שאחקור על ידי שרי המלך ושופטיו אם ראוי להמיתו מדין המלכות שאז תצטרך לגלות מקומו למלך ולמסור את נכסיו ואם אין צורך שעה לכך תפטר :
<h3>{ט}</h3>
וַתֹּ֜אמֶר הָאִשָּׁ֤ה הַתְּקוֹעִית֙ אֶל־הַמֶּ֔לֶךְ עָלַ֞י אֲדֹנִ֥י הַמֶּ֛לֶךְ הֶעָוֹ֖ן וְעַל־בֵּ֣ית אָבִ֑י וְהַמֶּ֥לֶךְ וְכִסְא֖וֹ נָקִֽי׃
<b style="color: gray;">רש"י</b> <b>עלי אדני המלך העון .</b> כנוי הוא לכבודו , כלומר אתה מדחה אותי לאמר אני מצוה עליך ואני אלך לדרכי , ואתה לא תצוה עלי , ובני יהרג , על מי העון הזה :
<b style="color: gray;">מצודת דוד</b> <b>עלי אדוני המלך העון וגו' .</b> כאלו תאמר , יאמין לי שהאמת אתי , ומיד תזכהו , ואם יודע לאחר זה שלא כן הוא , אזי יהיה העון עלי על שהטעיתי את המלך , אבל המלך וכסאו יהיה נקי מעון זה , רוצה לומר : לא יעונש , לא בגופו ולא בדבר המלוכה , היות כי מהראוי להאמין לי בזה , כי שניהם ילדי הם :
<b style="color: gray;">מצודת ציון</b> <b>וכסאו .</b> רוצה לומר המלכות :
<b style="color: gray;">רלב"ג</b> <b>עלי אדני המלך העון ועל בית אבי והמלך וכסאו נקי .</b> ר''ל עון רציחת בנה אם ירצחוהו בני המשפחה והנה אמרה דרך מוסר להראות שהמלך אשר כזה לא יקח עצה שלא להצילו :
<b style="color: gray;">מלבי"ם פירוש המילות</b> <b>ותאמר האשה עלי אדוני המלך העון,</b> השיבה לו מה לך לדון בזה בדין המלכות ומפני תקנת העולם, זה לא הרג איש נכרי, רק את אחיו, וגלל עון ואשמה על יולדתו ועל בית אביו לא על אחרים ואין בזה תקנת העולם כי מי ילמד ממעשיו להרוג את אחיו ולהחטיא את בית אביו ואם כן <b>המלך וכסאו נקי,</b> ולא עליך לפקח ע''ז מדין המלכות וכסא משפטו :
<h3>{י}</h3>
וַיֹּ֖אמֶר הַמֶּ֑לֶךְ הַֽמְדַבֵּ֤ר אֵלַ֙יִךְ֙ וַֽהֲבֵאת֣וֹ אֵלַ֔י וְלֹֽא־יֹסִ֥יף ע֖וֹד לָגַ֥עַת בָּֽךְ׃
<b style="color: gray;">מצודת דוד</b> <b>המדבר אליך .</b> על כי ראה המלך אשר כנים אמריה , חזר ואמר לה : מי המדבר אליך מאז , אשר תמסור לו בנך להמיתו , אותו תביאו אלי , ואזהירו שלא יוסיף לגעת בך ולכופך למסור את בנך :
<b style="color: gray;">מלבי"ם פירוש המילות</b> <b>ויאמר המלך,</b> אז נרצה לבקשתה שלא יחקור עליו כלל, ובזה פטר אותה שלא תתחייב למסרו, וזה שכתוב <b>המדבר אליך והבאתו אלי</b> כי אריב ריבך, ובזה מלא שאלתה במה שנוגע לה, לא בענין הראשון שלא יהרגנו גואל הדם בפגעו בו, שזה נגד דין תורה, וכמ''ש הרמב''ם (פ''ב מה' רוצח ה''ד) :
<h3>{יא}</h3>
וַתֹּאמֶר֩ יִזְכָּר־נָ֨א הַמֶּ֜לֶךְ אֶת־יְהוָ֣ה אֱלֹהֶ֗יךָ (מהרבית) [מֵהַרְבַּ֞ת] גֹּאֵ֤ל הַדָּם֙ לְשַׁחֵ֔ת וְלֹ֥א יַשְׁמִ֖ידוּ אֶת־בְּנִ֑י וַיֹּ֙אמֶר֙ חַי־יְהוָ֔ה אִם־יִפֹּ֛ל מִשַּׂעֲרַ֥ת בְּנֵ֖ךְ אָֽרְצָה׃
<b style="color: gray;">רש"י</b> <b>יזכר נא המלך את ה' .</b> שהקפיד על אורך הדרך להציל נפשות , שנאמר ( דברים יט ו ) : והשיגו כי ירבה הדרך , וזהו מהרבות גואל הדם לשחת , ואתה דוחה אותי :
<b style="color: gray;">מצודת דוד</b> <b>יזכר נא המלך וגו' .</b> כאלו חששה פן כאשר יבוא גואל הדם לפני המלך , ולפי רוב גדלו ישא לו המלך פנים ולא ירחם עוד על בנה , ולזה אמרה : יזכר נא את ה' , ולדבק במעשיו , מה הוא רחום וכו' , מבלי להגדיל לישא פני גואל הדם הבא לשחת , ולא ישמידו את בני : <b>חי ה' .</b> הריני נשבע שלא יעשה לו מאומה רע :
<b style="color: gray;">מצודת ציון</b> <b>מהרבת .</b> ענין גדולה וחשיבות , כמו ( אסתר א ח ) : על כל רב ביתו : <b>גואל הדם .</b> קרוב הנרצח הרוצה לנקום נקמת דמו , נקרא גואל הדם , שהוא כאלו נחשב לדם לגאולה : <b>משערת בנך .</b> אמר דרך הפלגה , כדרך שאומרים הבריות :
<b style="color: gray;">רלב"ג</b> <b>מהרבת גואל הדם לשחת .</b> ר''ל שלא ירבו גואלי הדם לשחת כי אין זה מחק גואלי הדם כי זה הנשאר הוא ג''כ קרובם וכאלו אמרה שיזכור לפניו שיאמר להם שאין ראוי להם מצד היותם גואלי הדם שירבו לשפוך דם קרוביהם ואז נשבע דוד חי ה' אם יפול משערת ראשו ארצה וידמה שלא אמרה שהיה שם עדים ולזה נשבע לה כי לפי דיני התורה לא היה בן מות אם היה הענין כמו שהגידה לו ואפשר עוד שאעפ''י שהיה בן מות לפי משפטי התורה הנה היה יכולת למלך להצילו להוראת שעה :
<b style="color: gray;">מלבי"ם פירוש המילות</b> <b>ותאמר</b> אז הוסיפה לבקש גם בעד זאת שיזהיר בל ימיתוהו גואלי הדם, שאף שיש להם רשות ע''ז מדין תורה. <b>יזכר נא המלך את ה' אלהיך,</b> בקשה שיזכור בדבריו שם ה' (כמ''ש באמת חי ה' אם יפול משערת ראשו ארצה, ובזה לא יוכל גואל הדם להפר שבועת המלך) ובארה טעם שאלתה <b>מהרבת גואל הדם לשחת</b> שאין זה דומה למצות התורה שהגואל יחם לבבו לנקום דם אחיו מאיש נכרי ולא כן בזה שגם הרוצח אחיו הוא, ובמה שיהרגנו לא יתקן רק ירבה לשחת שתחת שיחם לבבו על הריגת אח אחד ירבה לשחת גם השני, ולכן יגזור המלך אומר בכח המלכות <b>שלא ישמידו את בני</b>. ואז הפיקה גם שאלתה זאת, <b>ויאמר חי ה'</b> וכו' ובזה השיגה תכלית מבוקשה, בענין אבשלום לבקש שישיבהו המלך כמו שיבא :
<h3>{יב}</h3>
וַתֹּ֙אמֶר֙ הָֽאִשָּׁ֔ה תְּדַבֶּר־נָ֧א שִׁפְחָתְךָ֛ אֶל־אֲדֹנִ֥י הַמֶּ֖לֶךְ דָּבָ֑ר וַיֹּ֖אמֶר דַּבֵּֽרִי׃
<b style="color: gray;">מצודת דוד</b> <b>תדבר נא .</b> שאלה רשות לדבר דבריה , עם שאינם נוגעים אליה :
<b style="color: gray;">מלבי"ם פירוש המילות</b> <b>תדבר נא,</b> כי עתה תתחיל דבור חדש משונה מהקודם וצריכה נטילת רשות :
<h3>{יג}</h3>
וַתֹּ֙אמֶר֙ הָֽאִשָּׁ֔ה וְלָ֧מָּה חָשַׁ֛בְתָּה כָּזֹ֖את עַל־עַ֣ם אֱלֹהִ֑ים וּמִדַּבֵּ֨ר הַמֶּ֜לֶךְ הַדָּבָ֤ר הַזֶּה֙ כְּאָשֵׁ֔ם לְבִלְתִּ֛י הָשִׁ֥יב הַמֶּ֖לֶךְ אֶֽת־נִדְּחֽוֹ׃
<b style="color: gray;">רש"י</b> <b>ולמה חשבתה כזאת .</b> שחשדת לישראל , שיבאו להרוג את השני בלא עדים והתראה : <b>ומדבר המלך הדבר הזה כאשם .</b> והדבר הזה שחרצת לאחרים , שאמרת לי לא יפול משערת בנך ארצה , עכשיו שאגלה לך שאין הדבר הזה אלא על שני בניך , אל תתחרט לאמר דברתי זה כאשם , והנני חוזר בי , לבלתי השיב המלך את אבשלום בנו שנדחה ממנו וברח לו : <b>ומדבר המלך .</b> אוקינו''ן פרלטי''ש בלע''ז :
<b style="color: gray;">מצודת דוד</b> <b>ולמה חשבתה .</b> רוצה לומר : איך עלתה על דעתך להאמין דברי , לחשוב על בני המשפחה עם ה' , להתאכזר על בני להרגו מבלי עדים והתראה והיה לך להשכיל אמיתת הענין , שלמשל נאמר , ובנועם אמריה הפליגה ברוב מעשה הריגת הרוצח מבלי עדים והתראה : <b>ומדבר המלך .</b> רוצה לומר : עוד אתמה , מה שדבר המלך הדבר הזה שלא יפול משערת וגו' , אשר הוא כאשם וכשגגה היוצאת , על בלתי משיב המלך את אבשלום אשר נדח בארץ נכריה , כי הלא הוא דומה בדומה , כי גם לאבשלום לא התרו , ועוד דברים כאלה שאין לו משפט מות ( ועל כי חששה פן יחזור המלך מדבריו ולומר כי באמת שגגה היא , לזה הקדימה אמריה ותאמר : למה חשבת כזאת וגו' , לומר שהדין דין אמת , ועם אבשלום נעשה השגגה , ולחלוק כבוד למלכות , תלתה השגגה בהאמירה , ולא בהמעשה ) :
<b style="color: gray;">מצודת ציון</b> <b>כאשם .</b> ענין שגגה :
<b style="color: gray;">רלב"ג</b> <b>ומדבר המלך הדבר הזה כאשם לבלתי השיב המלך את נדחו .</b> ר''ל והנה המלך מדבר הדבר הזה שנראה בו שהוא כמו אשם על שלא השיב את נדחו והוא אבשלום כי אם יבקש להמיתו על דבר אמנון יעשה מה שהרחיק אותו בדברו עם זאת האשה התקועית :
<b style="color: gray;">מלבי"ם פירוש המילות</b> <b>ולמה חשבת כזאת על עם אלהים,</b> אמרה לו איך עלה במחשבתך שהספור והנידון שהצעתי לפניך הוא אמתי, ושעם אלהים יעשו עול כזה מה שהוא נגד הטבע והיושר, <b>ומדבר המלך הדבר הזה,</b> (מלת מדבר הוא מבנין מתפעל כמו מתדבר כמו שפירש רש''י על וישמע את הקול מדבר אליו) רצה לומר אבל הדבר הזה שהחליט המלך בזה הוא מתדבר אל עצמו, שבזה הוא <b>כאשם לבלתי השיב המלך את נדחו,</b> כי המלך עם בנו הוא הנידון, ופסק דינו בעצמו שמה שאינו משיב את נדחו היא כאשמה מלפניו :
<h3>{יד}</h3>
כִּי־מ֣וֹת נָמ֔וּת וְכַמַּ֙יִם֙ הַנִּגָּרִ֣ים אַ֔רְצָה אֲשֶׁ֖ר לֹ֣א יֵאָסֵ֑פוּ וְלֹֽא־יִשָּׂ֤א אֱלֹהִים֙ נֶ֔פֶשׁ וְחָשַׁב֙ מַֽחֲשָׁב֔וֹת לְבִלְתִּ֛י יִדַּ֥ח מִמֶּ֖נּוּ נִדָּֽח׃
<b style="color: gray;">רש"י</b> <b>כי מות נמות .</b> ודיינו באותו עונש : <b>ולא ישא אלהים נפש .</b> איש מן המיתה , לפיכך וחשב המלך מחשבות לבלתי ידח ממנו נדח :
<b style="color: gray;">מצודת דוד</b> <b>כי מות נמות .</b> חזרה להביא טענות לטובת אבשלום , ואמרה ; הלא כולנו מות נמות , ואם כן ההומת קודם זמנו , אין לו תרעומות רב כל כך , אחרי שסופו למות , ואם כן אין להמית הרוצח בעבור זה , הואיל ולא חייבה התורה , כי בלא התראה נהיתה : <b>וכמים וגו' .</b> רוצה לומר : ועוד , בשלמא הגוזל ממון חבירו , אז כשישיב הגזילה באה היא ליד בעליו , אבל השופך דם אדם , מה שעשה עשוי , ולא תוחזר אליו הנפש עם שפיכת דם הרוצח , וישאר אם כן מת כשהיה , והרי הוא כמים הנגרים ארצה , שאי אפשר לאספם להחזירם למקומם , כי נבלעו בעפר הארץ : <b>ולא ישא אלהים נפש .</b> רוצה לומר : ועוד , הלא אין אלהים נושא פנים לשום נפש , ושלם ישלם לאיש כמפעלו , ולטובת האדם חושב מחשבות לשלם גמול בזה העולם , לבל יהיה האדם הנדח במעשיו , מוטרד ונדח ממנו יתברך , כי בהצרף סיגיו יזכה לחזות בנועם ה' , ואם כן בהשגחה היתה מיתת אמנון , לכפר העון אשר חטא , ואבשלום היה שליח ההשגחה , ואין להאשימו כל כך , בהיות כי לא התרו בו , והתורה פטרתו :
<b style="color: gray;">מצודת ציון</b> <b>הנגרים .</b> ענין הזלה ונטיפה , כמו ( מיכה א ד ) : כמים מוגרים במורד :
<b style="color: gray;">רלב"ג</b> <b>כי מות נמות .</b> כלנו כמו המים הנגרים ארצה שלא יתקבצו לעמוד מההגרה כן בני האדם דורכים אל המות : <b>ולא ישא אלהים נפש .</b> להצילה מהמות ר''ל שלא יכובד בזה הענין שום אדם ולא ישא פני נפש בזה כי סוף כל אדם למות , והנה חשב הש''י מחשבות להמית בני האדם במינים שונים ובסבות שונות בדרך שלא יהיה נדח אחד מן האנשים שידמה בנפשו לברוח מהמות וכאילו אמרה זה להעיד כי אולי מאת הש''י היתה הסבה להמית את אמנון כי הוא חושב מחשבות לתת לאיש כדרכיו וכפרי מעלליו :
<b style="color: gray;">מלבי"ם פירוש המילות</b> <b>כי מות נמות</b> הוסיפה עוד להרך את לבבו, כי מה בצע לו בהריגת אבשלום, אחר שאינו חייב בדין ב''ו רק דינו מסור לשמים, הלא סופו למות ויקבל ענשו, ואם מפני ששפך דם אחיו, הלא בני אדם דומים <b>כמים המוגרים ארצה אשר לא יאספו</b> שאז נבלעים בארץ, כן סוף הבשר והדם להתבלות בארץ, <b>ולא ישא אלהים נפש</b> פי' אלהים לא יכפר עון נפש שהרג, ויקבל ענשו בדין שמים, וגם יל''פ שלעומת שאמרה שיענשנו ה' בגופו, אמרה שבכ''ז לא יכלה אלהים את הנפש (מלשון כמעט ישאני עושני איוב ל''ב כ''ג), ולכן <b>חשב</b> אלהים <b>מחשבות לבל ידח ממנו נדח,</b> שהנדח ממקומו (רצה לומר אבשלום) לא ידח ממנו, היינו מאלהים, שלא יהיה בארץ טמאה ושם ידח מאחרי ה', וילמד לעשות כתועבת הגוים ההם, ובארה מחשבות ה' בזה, ממה שהתעוררה היא לדבר הזה שזה סבה מאת ה', והוכיחה זה משתי פנים, {{{א}}} מצד מה שערבה לבה לבא לפניו, וזה שכתוב :
<h3>{טו}</h3>
וְ֠עַתָּה אֲשֶׁר־בָּ֜אתִי לְדַבֵּ֨ר אֶל־הַמֶּ֤לֶךְ אֲדֹנִי֙ אֶת־הַדָּבָ֣ר הַזֶּ֔ה כִּ֥י יֵֽרְאֻ֖נִי הָעָ֑ם וַתֹּ֤אמֶר שִׁפְחָֽתְךָ֙ אֲדַבְּרָה־נָּ֣א אֶל־הַמֶּ֔לֶךְ אוּלַ֛י יַעֲשֶׂ֥ה הַמֶּ֖לֶךְ אֶת־דְּבַ֥ר אֲמָתֽוֹ׃
<b style="color: gray;">רש"י</b> <b>ועתה אשר באתי לדבר אל המלך אדני את הדבר הזה .</b> בכינוי עלי ועל בני : <b>כי יראוני העם .</b> הפחידוני מלבקש את אדוני על בנו , פן יכעוס עלי : <b>ותאמר שפחתך אדברה נא .</b> כענין זה , אולי יעשה וגו' :
<b style="color: gray;">מצודת דוד</b> <b>ועתה .</b> רוצה לומר : הואיל וכל דברי למשל נאמרו להמליץ טוב על אבשלום , פן תאמר למה את ממשלת משלים , היה לך לדבר דבריך כאשר המה , לזה אמרה : ועתה מה שבאתי לדבר הדבר הזה להיות למשל , כל זה היה לפי שכל העם הפחידוני , לומר : שהמלך יגער בך כאשר תחלי לדבר , כי הליועץ למלך נתנוך : <b>ותאמר .</b> לזה אמרתי אדבר דברי בדומה לו , ואולי על ידי זה ימלא שאלתי :
<b style="color: gray;">מלבי"ם פירוש המילות</b> (טו-יז) <i><b>השאלות:</b> למה כפל אשר באתי לדבר, ותאמר שפחתך אדברה, ותאמר שפחתך וכו' :</i> <b>ועתה אשר באתי</b> רצה לומר זה היה מאת ה' שבאתי <b>לדבר אל המלך</b> הגם <b>כי יראוני העם</b> שאענש ע''ז, זאת שנית, מצד הדבר והמשל אשר נתן אלהים בלבי, וזה שכתוב <b>ותאמר שפחתך אדברה נא אל המלך</b> המשל הזה, <b>ואולי יעשה המלך את דבר אמתו,</b> רצה לומר הדבר והשאלה שבקשתי אני יעשה המלך בעצמו כי הוא הנידון והצריך לדבר זה :
<h3>{טז}</h3>
כִּ֚י יִשְׁמַ֣ע הַמֶּ֔לֶךְ לְהַצִּ֥יל אֶת־אֲמָת֖וֹ מִכַּ֣ף הָאִ֑ישׁ לְהַשְׁמִ֨יד אֹתִ֤י וְאֶת־בְּנִי֙ יַ֔חַד מִֽנַּחֲלַ֖ת אֱלֹהִֽים׃
<b style="color: gray;">רש"י</b> <b>כי ישמע המלך להציל את אמתו מכף האיש .</b> הבא להרוג את בני , ולהשמידנו יחד מנחלת אלהים :
<b style="color: gray;">מצודת דוד</b> <b>כי ישמע .</b> כאשר ישמע המלך להציל אותו מיד האיש הגואל הדם הרוצה להשמיד אותי להיות שכולה מבני : <b>יחד .</b> כי במיתתו יושמד הוא ואני אהיה שכולה ממנו : <b>מנחלת אלהים .</b> מהנחלה הניתן לנו מן השמים , , לשירשו הם :
<b style="color: gray;">מלבי"ם פירוש המילות</b> <b>כי ישמע</b> בארה דבריה, שמזה בעצמו שיעשה המלך את דבר אמתו להוציא משפטה לזכות <b>להציל את אמתו מכף האיש,</b> ויצא המשפט לפניו להציל, מזה בעצמו :
<h3>{יז}</h3>
וַתֹּ֙אמֶר֙ שִׁפְחָ֣תְךָ֔ יִֽהְיֶה־נָּ֛א דְּבַר־אֲדֹנִ֥י הַמֶּ֖לֶךְ לִמְנוּחָ֑ה כִּ֣י ׀ כְּמַלְאַ֣ךְ הָאֱלֹהִ֗ים כֵּ֣ן אֲדֹנִ֤י הַמֶּ֙לֶךְ֙ לִשְׁמֹ֙עַ֙ הַטּ֣וֹב וְהָרָ֔ע וַֽיהוָ֥ה אֱלֹהֶ֖יךָ יְהִ֥י עִמָּֽךְ׃
<b style="color: gray;">רש"י</b> <b>ותאמר שפחתך .</b> מאחר שיצוה המלך עלי , יהיה דברו למנוחה לבני , כי לא ישוב מדברו הטוב , כי כמלאך ה' אדני המלך , ולא יחזירנו כעס ושנאה מדברו הטוב :
<b style="color: gray;">מצודת דוד</b> <b>ותאמר .</b> אז אמרה שפחתך , יהיה דבר המלך למנוחה לבנו , כמו שהציל את בני לפי מחשבתו שבאמת נעשתה הדבר , כמו כן ינוח לבנו , על כי היותה בדומה לו : <b>כי כמלאך .</b> רוצה לומר : הן ידעתי שבל יתחלף מעשיך למאמריך , ולא יחזירך הכעס והשנאה מדבריך הטובים והישרים אשר דברת עד כה , כי כמלאך האלהים שאין בו התחלפות מצד עצמו , כן אדוני , כי נפשו משכלת להבין מהו הטוב ומהו הרע , וישכיל אם כן אשר ההתחלפות רעה היא , ויחדל ממנה : <b>וה' .</b> כהתימה לדבר דבריה , רצתה להפטר ממנו , ואמרה לו : וה' אלהיך יהיה עמך , כדרך הנפטרים :
<b style="color: gray;">רלב"ג</b> <b>יהיה נא דבר אדני המלך למנוחה .</b> ר''ל להניח לי מרגזי וזה יהיה סבה לשאול ממנו שישיב את נדחו אחר שהסכים זה הענין בבני : <b>כמלאך האלהים כן אדני המלך לשמוע הטוב והרע .</b> ר''ל כי מה שישפט באלו הדברים שיבאו לפניו מהטוב והרע ישפוט בתכלית מה שאפשר מהטוב והיושר והחמלה כאילו הוא מלאך האלהים :
<b style="color: gray;">מלבי"ם פירוש המילות</b> <b>ותאמר שפחתך</b> מזה ערבתי לבי לאמר לך <b>יהיה דבר אדוני המלך למנוחה,</b> מזה ינוח המלך ובנו הנדח מעצבו ומרגזו, <b>כי כמלאך אלהים כן אדוני המלך לשמוע הטוב והרע</b>. רצה לומר אחר שהחלטת משפט זה בדבר שאין אתה נוגע בו, הנה המשפט אמת משני צדדים, {{{א}}} מדרך שאתה כמלאך אלהים מכוין אל מרכז האמת ולא תטעה מצד שכלך הזך ואהבת האמת וידיעתך הברורה בין טוב ורע, {{{ב}}} מצד העזר האלהי, <b>שה' אלהיך עמך</b> להחליט משפט צודק, ואם כן המשפט הזה נחרץ וקיים, ויפול גם על ענין אבשלום :
<h3>{יח}</h3>
וַיַּ֣עַן הַמֶּ֗לֶךְ וַיֹּ֙אמֶר֙ אֶל־הָ֣אִשָּׁ֔ה אַל־נָ֨א תְכַחֲדִ֤י מִמֶּ֙נִּי֙ דָּבָ֔ר אֲשֶׁ֥ר אָנֹכִ֖י שֹׁאֵ֣ל אֹתָ֑ךְ וַתֹּ֙אמֶר֙ הָֽאִשָּׁ֔ה יְדַבֶּר־נָ֖א אֲדֹנִ֥י הַמֶּֽלֶךְ׃
<b style="color: gray;">מצודת דוד</b> <b>אל נא תכחדי .</b> אל תעלימי ממני אמיתת הדבר אשר אשאל אותך :
<b style="color: gray;">מצודת ציון</b> <b>תכחדי .</b> ענין העלמה , כמו ( תהלים סט ו ) : ואשמותי ממך לא נכחדו :
<h3>{יט}</h3>
וַיֹּ֣אמֶר הַמֶּ֔לֶךְ הֲיַ֥ד יוֹאָ֛ב אִתָּ֖ךְ בְּכָל־זֹ֑את וַתַּ֣עַן הָאִשָּׁ֣ה וַתֹּ֡אמֶר חֵֽי־נַפְשְׁךָ֩ אֲדֹנִ֨י הַמֶּ֜לֶךְ אִם־אִ֣שׁ ׀ לְהֵמִ֣ין וּלְהַשְׂמִ֗יל מִכֹּ֤ל אֲשֶׁר־דִּבֶּר֙ אֲדֹנִ֣י הַמֶּ֔לֶךְ כִּֽי־עַבְדְּךָ֤ יוֹאָב֙ ה֣וּא צִוָּ֔נִי וְה֗וּא שָׂ֚ם בְּפִ֣י שִׁפְחָֽתְךָ֔ אֵ֥ת כָּל־הַדְּבָרִ֖ים הָאֵֽלֶּה׃
<b style="color: gray;">רש"י</b> <b>אם אש .</b> כמו אם יש , כמו היש , וכן ( מיכה ו י ) : עוד האש בית רשע , כמו היש :
<b style="color: gray;">מצודת דוד</b> <b>היד יואב .</b> האם כח חכמת יואב עם כל דבריך : <b>אם אש להמין .</b> אם יש לנטות לימין או לשמאל מכל דברי אדוני אשר ידבר בכל עת , כי מזה נראה גודל החכמה אשר בו : <b>הוא צוני .</b> ללכת אל אדוני : <b>והוא שם וגו' .</b> כל דברי המשל , שם הוא בפי :
<b style="color: gray;">מצודת ציון</b> <b>אש .</b> הוא כמו יש , וכן ( מיכה ו י ) : עוד האש בית רשע : <b>להמין ולהשמיל .</b> מלשון ימין ושמאל :
<b style="color: gray;">רלב"ג</b> <b>אם אש להמין ולהשמיל .</b> פירשו בו אם יש להימין ולהשמאיל והרצון בו שאין לנטות ימין ושמאל מכל אשר דבר המלך כי כן הוא האמת :
<b style="color: gray;">מלבי"ם פירוש המילות</b> <b>היד יואב</b> הבין שהאשה לא תעשה זאת מעצמה <b>אם איש להימין,</b> אמרה כבר מבואר שהוא בעצת יואב, שהוא לא לבד ששם בפי המשל והנמשל, שם בפי גם פרטי הדברים, כי יואב בהיותו מכיר דרכי המלך הבין שתחלה יאמר המלך שיצוה עליו, ולמדה מה שתשיב ע''ז, וכן ידע כל גלגולי הדברים, עד <b>שלא יש להימין ולהשמאיל מכל אשר דבר אדוני המלך,</b> שכבר ידעתי תחלה כל פרטיהם כאילו רק כך היה מוכרח לדבר, וזה לא יוכל איש אחר (וע''ז כתוב אם אש) רק <b>יואב</b> הבקי במשפטי המלך, וזה שכתוב <b>הוא צוני, והוא שם בפי את כל הדברים האלה,</b> בראש ועד סוף :
<h3>{כ}</h3>
לְבַעֲב֤וּר סַבֵּב֙ אֶת־פְּנֵ֣י הַדָּבָ֔ר עָשָׂ֛ה עַבְדְּךָ֥ יוֹאָ֖ב אֶת־הַדָּבָ֣ר הַזֶּ֑ה וַאדֹנִ֣י חָכָ֗ם כְּחָכְמַת֙ מַלְאַ֣ךְ הָאֱלֹהִ֔ים לָדַ֖עַת אֶֽת־כָּל־אֲשֶׁ֥ר בָּאָֽרֶץ׃
<b style="color: gray;">רש"י</b> <b>לבעבור סבב .</b> לגלגל , עד שיצא דבר בנו של המלך לאור : <b>ואדני חכם .</b> והבנת כי מאת יואב יצאת :
<b style="color: gray;">מצודת דוד</b> <b>לבעבור סבב .</b> רוצה לומר : ומה ששלח אותי ולא הלך בעצמו , כי לבעבור סבב וגו' עשה הדבר הזה לשלחני במקומו , כי אני הלא יכולה הייתי לדבר בדומה לו , לסבב ממנו דבר הנרצה , והוא פני הדבר ותחלת המחשבה , אבל יואב עצמו , לא היה לו מקום לסבב הדבר הנרצה בזה האופן , ולא רצה גם הוא לדבר הדבר באר היטב : <b>לדעת וגו' .</b> כי השכלת לדעת ממי יצאו הדברים , והנה בעבור רוב החכמה שבך , אין לנטות מדבריך ימין ושמאל :
<b style="color: gray;">מצודת ציון</b> <b>פני הדבר .</b> תחילת הדבר :
<b style="color: gray;">רלב"ג</b> <b>לבעבור סבב את פני הדבר .</b> הנה פני הדבר הוא מה שראוי שיפנה הדבר אליו והוא התכלית הראוי וכאלו אמר שהוא עשה כן כדי שיגיע התכלית הראוי :
<b style="color: gray;">מלבי"ם פירוש המילות</b> <b>לבעבור סבב,</b> ועשה זה כדי שהמשפט שתשפוט בנידון כזה יהיה סבה <b>את פני הדבר,</b> כי המסובב יהיה שכן תוכרח לשפוט בנידון שאתה נוגע :
<h3>{כא}</h3>
וַיֹּ֤אמֶר הַמֶּ֙לֶךְ֙ אֶל־יוֹאָ֔ב הִנֵּה־נָ֥א עָשִׂ֖יתִי אֶת־הַדָּבָ֣ר הַזֶּ֑ה וְלֵ֛ךְ הָשֵׁ֥ב אֶת־הַנַּ֖עַר אֶת־אַבְשָׁלֽוֹם׃
<b style="color: gray;">מצודת דוד</b> <b>עשית וגו' .</b> לשלח את התקועית , לזה לך והשיבו , כי המתחיל בדבר עליו לגמרו :
<b style="color: gray;">מלבי"ם פירוש המילות</b> <b>הנה נא עשית</b> (לפי הרד''ק הקרי עשית). רצה לומר המתחיל אומרים לו גמור :
<h3>{כב}</h3>
וַיִּפֹּל֩ יוֹאָ֨ב אֶל־פָּנָ֥יו אַ֛רְצָה וַיִּשְׁתַּ֖חוּ וַיְבָ֣רֶךְ אֶת־הַמֶּ֑לֶךְ וַיֹּ֣אמֶר יוֹאָ֡ב הַיּוֹם֩ יָדַ֨ע עַבְדְּךָ֜ כִּי־מָצָ֨אתִי חֵ֤ן בְּעֵינֶ֙יךָ֙ אֲדֹנִ֣י הַמֶּ֔לֶךְ אֲשֶׁר־עָשָׂ֥ה הַמֶּ֖לֶךְ אֶת־דְּבַ֥ר (עבדו) [עַבְדֶּֽךָ]:
<h3>{כג}</h3>
וַיָּ֥קָם יוֹאָ֖ב וַיֵּ֣לֶךְ גְּשׁ֑וּרָה וַיָּבֵ֥א אֶת־אַבְשָׁל֖וֹם יְרוּשָׁלִָֽם׃
<h3>{כד}</h3>
וַיֹּ֤אמֶר הַמֶּ֙לֶךְ֙ יִסֹּ֣ב אֶל־בֵּית֔וֹ וּפָנַ֖י לֹ֣א יִרְאֶ֑ה וַיִּסֹּ֤ב אַבְשָׁלוֹם֙ אֶל־בֵּית֔וֹ וּפְנֵ֥י הַמֶּ֖לֶךְ לֹ֥א רָאָֽה׃
<b style="color: gray;">מלבי"ם פירוש המילות</b> <b>יסוב</b> צוה שני דברים, {{{א}}} שלא יכנס דרך הרחוב כדרך בני המלך בבואם מארץ אחרת בתוף וכנור בשמחה ושירים רק <b>יסוב אל ביתו</b> בדרך עקלתון, {{{ב}}} שלא יראה פניו :
<h3>{כה}</h3>
וּכְאַבְשָׁל֗וֹם לֹא־הָיָ֧ה אִישׁ־יָפֶ֛ה בְּכָל־יִשְׂרָאֵ֖ל לְהַלֵּ֣ל מְאֹ֑ד מִכַּ֤ף רַגְלוֹ֙ וְעַ֣ד קָדְקֳד֔וֹ לֹא־הָ֥יָה ב֖וֹ מֽוּם׃
<b style="color: gray;">מצודת דוד</b> <b>להלל מאד .</b> הראוי להלל מאוד :
<b style="color: gray;">מלבי"ם פירוש המילות</b> (כה-לג) <i><b>השאלות:</b> למה הפסיק בספור יופיו של אבשלום באמצע, מלבד שאין מקומו פה, והיה לו לומר תחלה כל הספור עד וישק המלך לאבשלום ואח''ז קודם ספור המרד יספר יפיו, למה לא מרד אבשלום קודם שראה פני אביו שהי''ל כעס וחרון לא אחרי שקרב ונשק לו, ומה ראה על ככה למרוד באביו והוא היה הגדול באחיו בן יורש עצר ואביו זקן ולמה מהר למרוד שלא לצורך :</i> <b>וכאבשלום</b> הפסוקים הבאים הם כדמות הקדמה להודיע הסבה, שהניעה את לב אבשלום אל המרד הגדול הזה למרוד באביו, הנה אבשלום היה בן הבכור אחרי מות אמנון, וכן מצד יפיו ומעלותיו חשב כי לו יאתה המלוכה, ואביו היה בדעתו להמליך את שלמה, אם מצד שנאתו לאבשלום, אם מצד שא''ל הנביא הנה בן נולד לך וכו', ויתר בניו כבר נולדו קודם לכן, וגם פרט לו שהבן המולך יקרא בשם שלמה, וגם כבר נשבע לבת שבע ששלמה בנה ימלוך אחריו, כמ''ש (מ''א א'), וכאשר הרגיש אבשלום זאת על ידי שראה שנאת אביו אליו, (הגם שלא ידע מנבואת נתן) לכן הקדים למרוד טרם ימליך את שלמה בחייו כמו שהיה אחר כך באמת, וזה שכתוב כהוצעה אל מעשה המרד שיספר בסימנים הבאים, <b>וכאבשלום לא היה איש יפה</b> וראה את עצמו הגון למלכות מצד שלמות יופיו הנודע להלל בכל ישראל, ולא היה בו שום מום :
<h3>{כו}</h3>
וּֽבְגַלְּחוֹ֮ אֶת־רֹאשׁוֹ֒ וְֽ֠הָיָה מִקֵּ֨ץ יָמִ֤ים ׀ לַיָּמִים֙ אֲשֶׁ֣ר יְגַלֵּ֔חַ כִּֽי־כָבֵ֥ד עָלָ֖יו וְגִלְּח֑וֹ וְשָׁקַל֙ אֶת־שְׂעַ֣ר רֹאשׁ֔וֹ מָאתַ֥יִם שְׁקָלִ֖ים בְּאֶ֥בֶן הַמֶּֽלֶךְ׃
<b style="color: gray;">מצודת דוד</b> <b>והיה .</b> עת גלוחו היה מסוף שנה לסוף שנה : <b>מאתים .</b> והיו במשקל מאתים שקלים :
<b style="color: gray;">מצודת ציון</b> <b>ימים .</b> שנה : <b>באבן המלך .</b> במשקל המלך , כמו ( דברים כה יג ) : לא יהיה לך בכיסך אבן ואבן על שם שדרכה להיות מאבן :
<b style="color: gray;">רלב"ג</b> <b>כי כבד עליו וגלחו .</b> מגיד שלולא שכבד עליו לא היה מגלח אותו וזה לאות כי היה נזיר מגדל פרע שער ראשו ולפי שהנזיר לתגלחת הוא נזיר לשאר הדברים אשר בהם הנזירות כמו שבארנו בפרשת נזיר למדנו שהוא היה נזיר ולפי שזה היה מנהגו תמיד משנה לשנה כמו שספר בזה המקום למדנו מזה שאבשלום היה נזיר עולם : <b>מאתים שקלים באבו המלך .</b> הנה היה שוקל זה במשקל המלך אם לפי שהיה נותן משקלם כסף או זהב לבית המקדש או לעניים או שהיה שוקל זה לראות הפלגת רבוי שערו :
<b style="color: gray;">מלבי"ם פירוש המילות</b> <b>ובגלחו</b> גם בזה היה משונה ושהיו קווצותיו תלתלים, והיה נזיר עולם קדוש גדל פרע שער ראשו ולא גלח רק פעם אחת בשנה, וזה שכתוב <b>והיה מקץ ימים</b> דהיינו סוף שנה לימים אשר יגלח, כפי הדין בהכביד שערו מקיל בתער, וזה שכתוב כי כבד עליו וגלחו ובודאי היה מגלח קרוב למזבח כדין נזיר, ושם היה שוקל שערו והיה משקלו מאתים שקלים, שזה דבר מפליא מאד, בפרט למ''ש במדרש דכל שקלים שבנביאים ליטרין :
<h3>{כז}</h3>
וַיִּֽוָּלְד֤וּ לְאַבְשָׁלוֹם֙ שְׁלוֹשָׁ֣ה בָנִ֔ים וּבַ֥ת אַחַ֖ת וּשְׁמָ֣הּ תָּמָ֑ר הִ֣יא הָיְתָ֔ה אִשָּׁ֖ה יְפַ֥ת מַרְאֶֽה׃
<b style="color: gray;">מלבי"ם פירוש המילות</b> וגם נולדו לו <b>שלשה בנים</b>. וכולם מתו בעת ההיא, כמ''ש (לקמן יח, יח) שלכן הציב לו מצבה בחייו, ושיקרא שמו כי אין לו בן, ומצד זה התאוה למלכות שיקרא שמו לזכר עד, וגם זה נמשך למ''ש בפסוק שאח''ז שהגם שבעת ההיא נולדו ומתו לו שלשה בנים, בכ''ז :
<h3>{כח}</h3>
וַיֵּ֧שֶׁב אַבְשָׁל֛וֹם בִּירוּשָׁלִַ֖ם שְׁנָתַ֣יִם יָמִ֑ים וּפְנֵ֥י הַמֶּ֖לֶךְ לֹ֥א רָאָֽה׃
<b style="color: gray;">מלבי"ם פירוש המילות</b> <b>וישב אבשלום בירושלים שנתים ימים ופני המלך לא ראה,</b> ולא בא המלך לנחמו על מיתת בניו, והנה זה עורר אותו שנית אל המרד שראה שנאת המלך עליו, עד שלא היה מקום שדוד ימליך אותו :
<h3>{כט}</h3>
וַיִּשְׁלַ֨ח אַבְשָׁל֜וֹם אֶל־יוֹאָ֗ב לִשְׁלֹ֤חַ אֹתוֹ֙ אֶל־הַמֶּ֔לֶךְ וְלֹ֥א אָבָ֖ה לָב֣וֹא אֵלָ֑יו וַיִּשְׁלַ֥ח עוֹד֙ שֵׁנִ֔ית וְלֹ֥א אָבָ֖ה לָבֽוֹא׃
<b style="color: gray;">מלבי"ם פירוש המילות</b> <b>וישלח</b> זאת שנית ראה ששלח אחר יואב שתי פעמים לשלוח אותו אל המלך, ולא אבה לבא, ובזה הרגיש כי יואב יודע שהוא דבר נמנע שיראה פני המלך ולא יוכל לפעול זאת מגודל שנאתו אותו :
<h3>{ל}</h3>
וַיֹּ֨אמֶר אֶל־עֲבָדָ֜יו רְאוּ֩ חֶלְקַ֨ת יוֹאָ֤ב אֶל־יָדִי֙ וְלוֹ־שָׁ֣ם שְׂעֹרִ֔ים לְכ֖וּ (והוצתיה) [וְהַצִּית֣וּהָ] בָאֵ֑שׁ וַיַּצִּ֜תוּ עַבְדֵ֧י אַבְשָׁל֛וֹם אֶת־הַחֶלְקָ֖ה בָּאֵֽשׁ׃
<b style="color: gray;">רש"י</b> <b>אל ידי .</b> סמוך לרשותי , במקום שאני יכול להזיק : <b>אל ידי .</b> אינמי''ש אוש''ט בלע''ז :
<b style="color: gray;">מצודת דוד</b> <b>ראו .</b> הסתכלו לדעת חלקת יואב אשר היא אל ידי , סמוכה למקום חלקתי :
<b style="color: gray;">מצודת ציון</b> <b>חלקת .</b> אחוזת שדה , כמו ( בראשית לג יט ) : ויקן את חלקת השדה : <b>אל ידי .</b> אל מקומי : <b>והציתוה .</b> מלשון הצתה והבערה :
<b style="color: gray;">מלבי"ם פירוש המילות</b> ולכן צוה להצית חלקת יואב, באשר חשב כי הרע לו במה שהוציאו מגשור, כמ''ש בפסוק ל''ב :
<h3>{לא}</h3>
וַיָּ֣קָם יוֹאָ֔ב וַיָּבֹ֥א אֶל־אַבְשָׁל֖וֹם הַבָּ֑יְתָה וַיֹּ֣אמֶר אֵלָ֔יו לָ֣מָּה הִצִּ֧יתוּ עֲבָדֶ֛ךָ אֶת־הַחֶלְקָ֥ה אֲשֶׁר־לִ֖י בָּאֵֽשׁ׃
<h3>{לב}</h3>
וַיֹּ֣אמֶר אַבְשָׁל֣וֹם אֶל־יוֹאָ֡ב הִנֵּ֣ה שָׁלַ֣חְתִּי אֵלֶ֣יךָ ׀ לֵאמֹ֡ר בֹּ֣א הֵ֠נָּה וְאֶשְׁלְחָה֩ אֹתְךָ֨ אֶל־הַמֶּ֜לֶךְ לֵאמֹ֗ר לָ֤מָּה בָּ֙אתִי֙ מִגְּשׁ֔וּר ט֥וֹב לִ֖י עֹ֣ד אֲנִי־שָׁ֑ם וְעַתָּ֗ה אֶרְאֶה֙ פְּנֵ֣י הַמֶּ֔לֶךְ וְאִם־יֶשׁ־בִּ֥י עָוֹ֖ן וֶהֱמִתָֽנִי׃
<b style="color: gray;">רש"י</b> <b>והמיתני .</b> ויהרוג אותי המלך :
<b style="color: gray;">מצודת דוד</b> <b>בא הנה וגו' .</b> ועל שלא באת , צויתי להצית החלקה , בכדי שתבוא הנה : <b>למה באתי .</b> מה תועלת בביאתי אם אינני רואה פני המלך : <b>טוב לי וגו' .</b> כי שם הייתי רואה פני המלך אבי אמי : <b>ואם יש בי עון .</b> רוצה לומר : בראותי פניו , אשיב אמרים על מה הרגתי את אמנון , ואם אף על פי כן ימצא בי עון כי לא יקבל אמרי , אזי מקבל אני עלי המיתה , והנני אמות :
<b style="color: gray;">מלבי"ם פירוש המילות</b> <b>לאמר למה באתי מגשור</b> ואם כן הרעות לי במה שהבאתני לירושלים :
<h3>{לג}</h3>
וַיָּבֹ֨א יוֹאָ֣ב אֶל־הַמֶּלֶךְ֮ וַיַּגֶּד־לוֹ֒ וַיִּקְרָ֤א אֶל־אַבְשָׁלוֹם֙ וַיָּבֹ֣א אֶל־הַמֶּ֔לֶךְ וַיִּשְׁתַּ֨חוּ ל֧וֹ עַל־אַפָּ֛יו אַ֖רְצָה לִפְנֵ֣י הַמֶּ֑לֶךְ וַיִּשַּׁ֥ק הַמֶּ֖לֶךְ לְאַבְשָׁלֽוֹם׃
<b style="color: gray;">רלב"ג</b> <b>וישק המלך לאבשלום .</b> הנה לא נשקו בפיו ולזה היתה הנשיקה נקשרת עם אות למ''ד :
<b style="color: gray;">מלבי"ם פירוש המילות</b> <b>וישק המלך לאבשלום,</b> גם בזה הראה שלא ימליכהו, שכבר כתב הראב''ע בפרשת תולדות, שנשיקה עם למ''ד הוא ביד או בכתף ובלי למ''ד הוא בפה, ולא נשק אותו בפה כראוי לבן הבכור המולך תחתיו רק נשק לו בגופו :
<h2>שמואל ב פרק-טו</h2>
<h3>{א}</h3>
וַֽיְהִי֙ מֵאַ֣חֲרֵי כֵ֔ן וַיַּ֤עַשׂ לוֹ֙ אַבְשָׁל֔וֹם מֶרְכָּבָ֖ה וְסֻסִ֑ים וַחֲמִשִּׁ֥ים אִ֖ישׁ רָצִ֥ים לְפָנָֽיו׃
<b style="color: gray;">רש"י</b> <b>וחמשים איש וגו' .</b> כולם נטולי טחול , וחקוקי כפות רגלים :
<b style="color: gray;">מצודת דוד</b> <b>מאחרי כן .</b> אחר שמחל לו אביו על עונו : <b>רצים .</b> ברגלים :
<b style="color: gray;">מצודת ציון</b> <b>ויעש .</b> ענין אסיפה וקנין , כמו ( שם יב ה ) : הנפש אשר עשו בחרן : <b>מרכבה .</b> עגלה לרכוב בו :
<b style="color: gray;">רלב"ג</b> <b>וחמשים איש רצים לפניו .</b> הנה מפני שלא היה מדרך מלכי ישראל להרבות סוסים כמו שהזהירה התורה הנה היה הענין הזה דבר גדול בחק אבשלום כי לא היה מלך :
<b style="color: gray;">מלבי"ם פירוש המילות</b> <b>ויהי מאחרי כן</b>. אחר שספר הסבות שסבבו את המרד, מספר ההכנות שהכין אבשלום לזה, מצד האחד הראה גדולתו שהוא נוהג בטכסיסי מלוכה שהכין לו סוס וחיל ומרכבה מרקדה :
<h3>{ב}</h3>
וְהִשְׁכִּים֙ אַבְשָׁל֔וֹם וְעָמַ֕ד עַל־יַ֖ד דֶּ֣רֶךְ הַשָּׁ֑עַר וַיְהִ֡י כָּל־הָאִ֣ישׁ אֲשֶֽׁר־יִהְיֶה־לּוֹ־רִיב֩ לָב֨וֹא אֶל־הַמֶּ֜לֶךְ לַמִּשְׁפָּ֗ט וַיִּקְרָ֨א אַבְשָׁל֤וֹם אֵלָיו֙ וַיֹּ֗אמֶר אֵֽי־מִזֶּ֥ה עִיר֙ אַ֔תָּה וַיֹּ֕אמֶר מֵאַחַ֥ד שִׁבְטֵֽי־יִשְׂרָאֵ֖ל עַבְדֶּֽךָ׃
<b style="color: gray;">רש"י</b> <b>והשכים אבשלום .</b> בכל בקר : <b>מאחד שבטי ישראל עבדך .</b> משבט פלוני :
<b style="color: gray;">מצודת דוד</b> <b>והשכים .</b> כן היה דרכו בכל בוקר : <b>על יד .</b> על מקום שהיה בדרך השער : <b>לבוא .</b> והלך לבוא אל המלך : <b>אי מזה .</b> הוא מדרך חיבה , לשאול את האדם מקומו וענינו : <b>מאחד שבטי .</b> כל אחד היה משיב כפי השבט שהיה ממנו , אבל לא העיר , כי לא היו כל ערי ישראל נכרים לאבשלום , ואם ששאל גם על העיר , זה היה להראות חיבה יתירה :
<b style="color: gray;">מצודת ציון</b> <b>ריב .</b> משפט : <b>אי מזה .</b> איזה העיר שתאמר מזה אני :
<b style="color: gray;">רלב"ג</b> <b>ועמד על יד דרך השער .</b> ר''ל שהוא עמד על מקום ששם יעברו העוברים לבא אל שער המלך :
<b style="color: gray;">מלבי"ם פירוש המילות</b> (ב-ג) <i><b>השאלות:</b> מה ראה לשאול מאיזה עיר אתה, כאילו בזה שם מגמת פתויו, ואיך אמר שהוא יצדיק כל איש אשר לו ריב ומשפט שזה אי אפשר, כי בהכרח יהיה אחד חייב ואחד זכאי, ולמה אמר ועלי תחת ואלי :</i> <b>והשכים</b> בצד השני הראה ענותו, ואהבת צדק ומשפט, ואהבת העם, אשר בשלש אלה גנב לב העם, {{{א}}} הראה אהבת העם במה <b>שהשכים בבקר ועמד על יד דרך השער,</b> (השער היה מיוחד למשפט), ודרש לכל איש על אודותיו, עד ששאלו <b>מאיזה עיר הוא</b> כשוקד לדעת כל עניניו עד מקום מגורתו, ואחרי שמע דבריו, א''ל שדבריו טובים, רק לא ימצא משפט מצד המלך, ובזה השריש בלבם שהמלך לא ישמע משפטי העם, מזקנותו או מעצלותו, וגם הסתיר בדבריו מלשינות אחרת במה ששאל מאיזה עיר הוא כאומר שהמלך לא ישקוד רק על טובת שבטו, לא על יתר שבטי ישראל, ושלכן כאשר א''ל <b>שהוא מאחד שבטי ישראל</b> שאינה ממשפחת המלך א''ל :
<h3>{ג}</h3>
וַיֹּ֤אמֶר אֵלָיו֙ אַבְשָׁל֔וֹם רְאֵ֥ה דְבָרֶ֖ךָ טוֹבִ֣ים וּנְכֹחִ֑ים וְשֹׁמֵ֥עַ אֵין־לְךָ֖ מֵאֵ֥ת הַמֶּֽלֶךְ׃
<b style="color: gray;">מצודת דוד</b> <b>ראה וגו' .</b> כאשר ספר לו דבר המשפט , אמר לו : ראה בראיית הלב שטובים דבריך , והדין עמך , אבל לא הועמד מהמלך איש חכם לשמוע לך , רוצה לומר : להבין הדבר :
<b style="color: gray;">מצודת ציון</b> <b>ונכוחים .</b> צודקים שראוי להתוכח בהם , כמו ( משלי כד כו ) : משיב דברים נכוחים :
<b style="color: gray;">מלבי"ם פירוש המילות</b> כי שומע אין לו <b>מאת המלך :</b>
<h3>{ד}</h3>
וַיֹּ֙אמֶר֙ אַבְשָׁל֔וֹם מִי־יְשִׂמֵ֥נִי שֹׁפֵ֖ט בָּאָ֑רֶץ וְעָלַ֗י יָב֥וֹא כָּל־אִ֛ישׁ אֲשֶֽׁר־יִהְיֶה־לּוֹ־רִ֥יב וּמִשְׁפָּ֖ט וְהִצְדַּקְתִּֽיו׃
<b style="color: gray;">רש"י</b> <b>והצדקתיו .</b> ( חרגום : ) ואדינניה בקושטא :
<b style="color: gray;">מצודת דוד</b> <b>והצדקתיו .</b> רצה לומר : הייתי מצדיק את הדין לדונו בצדק , כי מאד הייתי נותן לב להבין דבר המשפט :
<b style="color: gray;">מצודת ציון</b> <b>ועלי .</b> כמו ואלי :
<b style="color: gray;">מלבי"ם פירוש המילות</b> <b>ויאמר אבשלום,</b> {{{ב}}} הראה עוז מלך משפט אהב, במ''ש <b>מי ישימני שופט בארץ</b> כאומר איני מתאוה אל הנזר והמלכות, רק להיות שופט, למען אסיר המכשלה, <b>ועלי יבא כל איש אשר יהיה לו ריב ומשפט והצדקתיו,</b> כלל בזה ג' ענינים, {{{א}}} שאז אנשי הריב אלי יבואו רצה לומר שישפוט בעצמו בלי אמצעי, {{{ב}}} שאיש אשר לו ריב ומשפט, רצה לומר שהמשפט אתו בריבו (שזה ההבדל בין ריב ומשפט, הריב הוא הטענות, והמשפט הוא פסק הדין, ויש אשר לו ריב לבד, כמו שני בעלי דינים המכחישים זא''ז, ויש אשר לו ריב ומשפט, כמו ריב בנות צלפחד שהמשפט אתם כמ''ש ויקרב משה את משפטן לפני ה'), ואז יצדיקנו, {{{ג}}} כיון במ''ש <b>ועלי</b> (תחת ואלי) שגם אם עליו יבא איש בריבו יצדיקנו וכ''ש שלא יחניף את בני משפחתו ושבטו :
<h3>{ה}</h3>
וְהָיָה֙ בִּקְרָב־אִ֔ישׁ לְהִשְׁתַּחֲוֹ֖ת ל֑וֹ וְשָׁלַ֧ח אֶת־יָד֛וֹ וְהֶחֱזִ֥יק ל֖וֹ וְנָ֥שַׁק לֽוֹ׃
<b style="color: gray;">מצודת דוד</b> <b>בקרב .</b> כאשר קרב מי להשתחות לו , אחז בו ונשקו :
<b style="color: gray;">מלבי"ם פירוש המילות</b> <b>והיה</b> בזה הראה ענותו, שהחזיק לאיש המשתחוה לו, רצה לומר החזיקו שיקום וגם נשק לו כאשר ישק איש את אחיו הדומה לו, ובזה גנב לב כל ישראל :
<h3>{ו}</h3>
וַיַּ֨עַשׂ אַבְשָׁל֜וֹם כַּדָּבָ֤ר הַזֶּה֙ לְכָל־יִשְׂרָאֵ֔ל אֲשֶׁר־יָבֹ֥אוּ לַמִּשְׁפָּ֖ט אֶל־הַמֶּ֑לֶךְ וַיְגַנֵּב֙ אַבְשָׁל֔וֹם אֶת־לֵ֖ב אַנְשֵׁ֥י יִשְׂרָאֵֽל׃
<b style="color: gray;">מצודת דוד</b> <b>ויגנב .</b> רוצה לומר : בחלקלקות אמריו המשיך אליו לב ישראל :
<b style="color: gray;">רלב"ג</b> <b>ויגנב אבשלום את לב אנשי ישראל .</b> ר''ל באלו הכזבים כאלו גנב לבם מאת המלך דוד ולקחו לו כי בזה משך לב העם אליו :
<h3>{ז}</h3>
וַיְהִ֕י מִקֵּ֖ץ אַרְבָּעִ֣ים שָׁנָ֑ה וַיֹּ֤אמֶר אַבְשָׁלוֹם֙ אֶל־הַמֶּ֔לֶךְ אֵ֣לֲכָה נָּ֗א וַאֲשַׁלֵּ֛ם אֶת־נִדְרִ֛י אֲשֶׁר־נָדַ֥רְתִּי לַֽיהוָ֖ה בְּחֶבְרֽוֹן׃
<b style="color: gray;">רש"י</b> <b>מקץ ארבעים שנה .</b> ששאלו ישראל מלך משמואל , נתגלגל דבר מרד והשפלה במלכות : <b>אלכה נא .</b> לחברון : <b>ואשלב את נדרי .</b> אמרו רבותינו ( סוטה לד ב ) : להביא כבשים מחברון , כי שם היו כבשים שמנים :
<b style="color: gray;">מצודת דוד</b> <b>ארבעים שנה .</b> אמרו רבותינו ז''ל ( תמורה יד ב ) : <b>שהוא מזמן אשר שאלו להם מלך .</b> ותלה בה , כי תחת השאלה באה מרד במלכות , ונהרגו מהם ובהם : <b>בחברון .</b> להקריב על הבמה העומדת בחברון :
<b style="color: gray;">רלב"ג</b> <b>ויהי מקץ ארבעים שנה .</b> יתכן שאלו ארבעים שנה התחילו מעת צמיחת המלכות בישראל ר''ל מעת המשח שאול או התחילו מעת שלמות ארבעים שנה מעת המשח דוד ואולי הוגד על דרך נבואה שארבעים שנה יעמוד מלכות דוד ולזה חשב אבשלום שאז יהיה העת שתסור המלוכה מדוד ודמה מפני זה שכבר תשלם מחשבתו בהריגת אביו לסבב שתהיה הממלכה לו : <b>ואשלם את נדרי לה' בחברון .</b> ידמה שהיתה אז במת צבור בחברון ואמר אבשלום לזבוח שם זבחים לה' כי לא נאסרו הבמות כי אז היו בין המנוחה והנחלה ר''ל בין משכן שילה ובין בית המקדש ולא נאסרו הבמות לגמרי עד שנבנה בית המקדש בהר המוריה כמו שנתבאר בתורה ולזה אמר בספר מלכים רק העם מזבחים ומקטרים בבמות כי לא נבנה בית לשם ה' עד הימים ההם והנה מפני שראה אבשלום ששם צמחה המלוכה לדוד והצליח בה חשב שיהיה המקום גורם ולזה בחר ללכת לחברון :
<b style="color: gray;">מלבי"ם פירוש המילות</b> (ז-יג) <i><b>השאלות:</b> מה ראה לקשור המרד בחברון, דבר המרגלים הוא דברי סכלות, הלא בתקוע שופר אז יוכלו הם לאמר זאת, ולמה יקדימו שאז יאמרו מלך אבשלום, ומה בצע באמירה זאת, ולמה לקח עמו מאתים איש מירושלים אחר שלא גלה להם סודו, ולמה שלח את אחיתופל מעירו ולאן שלחו, ואיך לא נודע הדבר אל דוד אחר שכבר הודיעו המרגלים זאת בכל שבטי ישראל :</i> <b>מקץ ארבעים שנה</b> פי' חכמינו זכרונם לברכה מיום ששאלו ישראל להם מלך, ומהרי''א פי' ארבעים שנה של מלכות דוד, ורצה לומר קרוב לסוף ארבעים, כי מקץ יבא על הזמן הקרוב לסוף כמו מקץ ז' שנים תעשה שמטה, והיה זה בשנת הל''ז או הל''ח של דוד, שאז ראה שהמלך זקן וקרוב הדבר שימליך את שלמה בחייו, ולכן הקדים לעשות מעשהו, וכן פי' ר' ישעי' : <b>ויאמר אבשלום,</b> עתה יספר באיזה אופן קשר קשר המרד, ויגיד בזה ארבעה ענינים, (ראשונה) בחר שיתפשט הקשר מעיר חברון ששם מלך דוד בראשונה והיתה ליהודה, שמצד זה נחשבת כעיר מלוכה ותקביל נגד ירושלים עיר ממלכת דוד, וגם ששם ימשוך את יהודה אחריו, ולבל ירגיש אביו א''ל שהולך לשם אל הבמה לקיים נדרו, <b>וישלח</b> (זאת שנית) מחברון שלח <b>מרגלים,</b> הם ירגלו חרש מחשבות האנשים, וכל איש אשר יראו שנוטה מעם דוד אל אבשלום יגלו לו הסוד ויכניסוהו בין הקושרים, והם צוו אל הקושרים שישמרו הדבר בסוד, עד עת <b>ישמעו קול שופר</b> שאז <b>ואמרתם מלך אבשלום</b> רצה לומר אז תפרסמו הדבר, ובזה נשאר הדבר בסוד, וגם הנכנסים בקשר לא ידעו יום המועד והחרישו, עד ירימו המרגלים נס בקול שופר :
<h3>{ח}</h3>
כִּי־נֵ֙דֶר֙ נָדַ֣ר עַבְדְּךָ֔ בְּשִׁבְתִּ֥י בִגְשׁ֛וּר בַּאֲרָ֖ם לֵאמֹ֑ר אִם־(ישיב) [יָשׁ֨וֹב] יְשִׁיבֵ֤נִי יְהוָה֙ יְר֣וּשָׁלִַ֔ם וְעָבַדְתִּ֖י אֶת־יְהוָֽה׃
<b style="color: gray;">מצודת דוד</b> <b>ועבדתי .</b> עם הבאת קרבנות :
<b style="color: gray;">רלב"ג</b> <b>ועבדתי את ה' .</b> ר''ל לזבוח לו זבחים :
<h3>{ט}</h3>
וַיֹּֽאמֶר־ל֥וֹ הַמֶּ֖לֶךְ לֵ֣ךְ בְּשָׁל֑וֹם וַיָּ֖קָם וַיֵּ֥לֶךְ חֶבְרֽוֹנָה׃
<h3>{י}</h3>
וַיִּשְׁלַ֤ח אַבְשָׁלוֹם֙ מְרַגְּלִ֔ים בְּכָל־שִׁבְטֵ֥י יִשְׂרָאֵ֖ל לֵאמֹ֑ר כְּשָׁמְעֲכֶם֙ אֶת־ק֣וֹל הַשֹּׁפָ֔ר וַאֲמַרְתֶּ֕ם מָלַ֥ךְ אַבְשָׁל֖וֹם בְּחֶבְרֽוֹן׃
<b style="color: gray;">מצודת דוד</b> <b>וישלח .</b> טרם הלכו לחברון , שלח מרגלים לחקור דעת העם , ואמר להם כאשר תשמעו קול השופד שיתקעו בהמלכתי , תאמרו שמלך אבשלום , ותשמעו מה בפיהם :
<h3>{יא}</h3>
וְאֶת־אַבְשָׁל֗וֹם הָלְכ֞וּ מָאתַ֤יִם אִישׁ֙ מִיר֣וּשָׁלִַ֔ם קְרֻאִ֖ים וְהֹלְכִ֣ים לְתֻמָּ֑ם וְלֹ֥א יָדְע֖וּ כָּל־דָּבָֽר׃
<b style="color: gray;">רש"י</b> <b>קרואים והולכים לתמם .</b> מפורש במסכת סוטה ירושלמית ( א ח ) שבקש מאביו שיכתוב לו , שכל שני בני אדם שיבקש שילכו עמו , ילכו . והיה מראה אותו לשנים כאן , ואחר כך לשנים אחרים , וכן הרבה :
<b style="color: gray;">מצודת דוד</b> <b>קרואים .</b> היו קרואים מאבשלום על הזבח , והלכו בתום לבבם , ולא ידעו מכל זה :
<b style="color: gray;">מצודת ציון</b> <b>קרואים .</b> מזומנים , וכן ( שמואל א ט יג ) : ואחרי כן יאכלו הקרואים :
<b style="color: gray;">מלבי"ם פירוש המילות</b> <b>ואת</b> (שלישית) <b>לקח עמו מאתים איש מירושלם,</b> שהם מעבדי דוד ואוהביו והם היו קרואים אל הזבח ולא ידעו כל דבר, ובזה גנב לב דוד שלא עלה דבר כזה על דעתו כלל, אחר שידע שנמצאים אצל אבשלום עבדי דוד ובעלי בריתו, באופן שהקשר שהתפשט בכל ערי ישראל נעלם מן האנשים שאצל אבשלום ואף כי מדוד :
<h3>{יב}</h3>
וַיִּשְׁלַ֣ח אַ֠בְשָׁלוֹם אֶת־אֲחִיתֹ֨פֶל הַגִּֽילֹנִ֜י יוֹעֵ֣ץ דָּוִ֗ד מֵֽעִירוֹ֙ מִגִּלֹ֔ה בְּזָבְח֖וֹ אֶת־הַזְּבָחִ֑ים וַיְהִ֤י הַקֶּ֙שֶׁר֙ אַמִּ֔ץ וְהָעָ֛ם הוֹלֵ֥ךְ וָרָ֖ב אֶת־אַבְשָׁלֽוֹם׃
<b style="color: gray;">מצודת דוד</b> <b>את אחיתופל .</b> רוצה לומר : להביא את אחיתופל מעירו : <b>בזבחו .</b> בעת זבחו וגו' : <b>הולך ורב .</b> בכל עת היו נוספים ומתרבים :
<b style="color: gray;">מצודת ציון</b> <b>הקשר .</b> המרד , על שם שבעלי המרד יתקשרו באגודה אחת , וכן ( שם כב ח ) : כי קשרתם כולכם : <b>אמיץ .</b> חזק :
<b style="color: gray;">רלב"ג</b> <b>מעירו מגלה .</b> יתכן ששלחו אל חברון מגילה לא מירושלם ליראתו שמא לא יתרצה אחיתופל להיות כנגד דוד ואם היה אומר לו זה בירושלים אולי היה אחיתופל מגיד זה לדוד כי הוא יועץ דוד :
<b style="color: gray;">מלבי"ם פירוש המילות</b> <b>וישלח</b> (רביעית) <b>שלח את אחיתופל יועץ דוד,</b> שהיה עמו בקושרים, בל ימצא בעירו בגילה, רק ישב במקום נסתר מוכן לעת הצורך, ובזה הערים שאם יתגלה לדוד דבר ויצטרך יועץ ועצה לא ידע מקומו :
<h3>{יג}</h3>
וַיָּבֹא֙ הַמַּגִּ֔יד אֶל־דָּוִ֖ד לֵאמֹ֑ר הָיָ֛ה לֶב־אִ֥ישׁ יִשְׂרָאֵ֖ל אַחֲרֵ֥י אַבְשָׁלֽוֹם׃
<b style="color: gray;">מלבי"ם פירוש המילות</b> <b>ויבא המגיד</b> ובאופן זה נבנה הבנין הזה עד תומו בסוד גדול, עד שבעת הוגד זאת לדוד, כבר תקעו בשופר, ונודע שכל ישראל בקשר המרד :
<h3>{יד}</h3>
וַיֹּ֣אמֶר דָּ֠וִד לְכָל־עֲבָדָ֨יו אֲשֶׁר־אִתּ֤וֹ בִירוּשָׁלִַ֙ם֙ ק֣וּמוּ וְנִבְרָ֔חָה כִּ֛י לֹא־תִֽהְיֶה־לָּ֥נוּ פְלֵיטָ֖ה מִפְּנֵ֣י אַבְשָׁל֑וֹם מַהֲר֣וּ לָלֶ֗כֶת פֶּן־יְמַהֵ֤ר וְהִשִּׂגָ֙נוּ֙ וְהִדִּ֤יחַ עָלֵ֙ינוּ֙ אֶת־הָ֣רָעָ֔ה וְהִכָּ֥ה הָעִ֖יר לְפִי־חָֽרֶב׃
<b style="color: gray;">מצודת דוד</b> <b>כי לא תהיה וגו' .</b> כי רב העם אשר אתו , ואי אפשר להנצל מפניו במעוז העיר : <b>והשגנו .</b> עודנו בתוך העיר , ובעבורינו ידיח הרעה על כל בני העיר , ואת כולם יכה :
<b style="color: gray;">מצודת ציון</b> <b>פליטה .</b> הצלה , כמו ( לקמן כב ב ) : ומפלטי לי : <b>והדיח .</b> מלשון דחיה :
<b style="color: gray;">רלב"ג</b> <b>והדיח עלינו את הרעה .</b> ר''ל ויבא בחוזק ובתוקף את הרעה עלינו :
<b style="color: gray;">מלבי"ם פירוש המילות</b> <i><b>השאלות:</b> למה כפל קומו ונברחה, מהרו ללכת, ומהו והדיח עלינו את הרעה, ולמה יכה העיר אם הם יהיו חוץ לעיר ולא ילחמו בעיר :</i> <b>ויאמר דוד,</b> א''ל שני דברים, {{{א}}} <b>שיברחו כי לא תהיה לנו פלטה,</b> אחר שהוא מוכן למלחמה ונושע ברב חיל, ודוד לא ידע מי אשר אתו, {{{ב}}} <b>שימהרו ללכת שלא יכה אבשלום את העיר והדיח עליהם את הרעה,</b> רצה לומר שאם ישיגם קרוב לירושלים הגם שיוכלו לברוח, יהרוג את אנשי העיר, ויעולל עלילות שאנשי דוד הרגו אותם יען מרדו בו, כי אז לא נודע עדיין מי מאנשי דוד ומי מאנשי אבשלום ולא ידעו מי המחריב את העיר, וגם אם יודע שאנשי אבשלום הרגו בם יאמרו שזה יען היו אנשי דוד הלוחמים אתו קרובים לעיר וחוסים בצל העיר והמבצר, לכן מהרו ללכת :
<h3>{טו}</h3>
וַיֹּאמְר֥וּ עַבְדֵֽי־הַמֶּ֖לֶךְ אֶל־הַמֶּ֑לֶךְ כְּכֹ֧ל אֲשֶׁר־יִבְחַ֛ר אֲדֹנִ֥י הַמֶּ֖לֶךְ הִנֵּ֥ה עֲבָדֶֽיךָ׃
<b style="color: gray;">מצודת דוד</b> <b>הנה עבדיך .</b> הנה אנחנו עבדיך , ואליך נשמע :
<h3>{טז}</h3>
וַיֵּצֵ֥א הַמֶּ֛לֶךְ וְכָל־בֵּית֖וֹ בְּרַגְלָ֑יו וַיַּעֲזֹ֣ב הַמֶּ֗לֶךְ אֵ֣ת עֶ֧שֶׂר נָשִׁ֛ים פִּֽלַגְשִׁ֖ים לִשְׁמֹ֥ר הַבָּֽיִת׃
<b style="color: gray;">רלב"ג</b> <b>ויצא המלך וכל ביתו ברגליו .</b> הנה לא רכב על סוסים כדי שלא יתפרסם לכתו כי הרואים אותו הולך ברגליו לא יחשבו שהוא דוד וישלם לו מפני זה יותד המלטו מיד אבשלום : <b>ויעמד בית המרחק .</b> ר''ל בבית היותר רחוק מירושלם והוא דרך משל מהבתים אשר חוץ לחומה :
<b style="color: gray;">מלבי"ם פירוש המילות</b> (טז-יז) <i><b>השאלות:</b> למה כפל ויצא המלך ויצא המלך :</i> <b>ויצא</b>. (סיפר יציאת המלך מירושלים) תחלה יצא מביתו, הוא וכל בני ביתו, ואחר כך :
<h3>{יז}</h3>
וַיֵּצֵ֥א הַמֶּ֛לֶךְ וְכָל־הָעָ֖ם בְּרַגְלָ֑יו וַיַּעַמְד֖וּ בֵּ֥ית הַמֶּרְחָֽק׃
<b style="color: gray;">רש"י</b> <b>בית המרחק .</b> ( תרגום : ) באתר דרחיק :
<b style="color: gray;">מצודת דוד</b> <b>בית המרחק .</b> בהבית שהיה יותר רחוק מהבתים העומדים מחוץ להחומה :
<b style="color: gray;">מצודת ציון</b> <b>ברגליו .</b> עם מהלכו ואחריו , כמו ( שופטים ח ה ) : לעם אשר ברגלי :
<b style="color: gray;">מלבי"ם פירוש המילות</b> <b>ויצא</b> מן העיר, <b>וכל העם,</b> שיזכיר בסמוך, <b>ויעמדו בית המרחק,</b> בבית הרחוק מן העיר להתקבץ שם :
<h3>{יח}</h3>
וְכָל־עֲבָדָיו֙ עֹבְרִ֣ים עַל־יָד֔וֹ וְכָל־הַכְּרֵתִ֖י וְכָל־הַפְּלֵתִ֑י וְכָֽל־הַגִּתִּ֞ים שֵׁשׁ־מֵא֣וֹת אִ֗ישׁ אֲשֶׁר־בָּ֤אוּ בְרַגְלוֹ֙ מִגַּ֔ת עֹבְרִ֖ים עַל־פְּנֵ֥י הַמֶּֽלֶךְ׃
<b style="color: gray;">רש"י</b> <b>על ידו .</b> אצלו , הוא עומד והם עוברים :
<b style="color: gray;">מצודת דוד</b> <b>על ידו .</b> סמוך למקום מעמדו : <b>אשר באו ברגלו .</b> אשר באו עמו מגת , שישבו עמו שמה עוד היה נרדף משאול :
<b style="color: gray;">מצודת ציון</b> <b>הסרתי והפלתי .</b> תרגם יונתן : קשתיא וקלעיא : <b>הגתים .</b> האנשים שהתגוררו בגת בעוד שהיה דוד שם : <b>ברגלו .</b> עם מהלכו : <b>על פני .</b> לפני :
<b style="color: gray;">רלב"ג</b> <b>ובל הכרתי וכל הפלתי .</b> הם היו שתי משפחות בתכלית החכמה ומהם היו סנהדרין כמו שיתבאר אחר זה וידמה שהסנהדרין נקראו כך כי הם כורתין הדין במה שיבא לפניהם כי אחריהם אין ללכת לאחרים למעלה מהם והם גם כן מבארים כל מה שיפלא למשפט באיזה דבר שיהיה מדברי התורה כמו שנתבאר בפי' כי יפלא ממך דבר למשפט ואמר כל הכרחי וכל הפלתי לפי שהיו שם לפניהם שורות של תלמידים להקים מהס כשיצטרך ולזה אמר כי כלם עברו עם דוד :
<b style="color: gray;">מלבי"ם פירוש המילות</b> <b>עברים על ידו,</b> הוא עמד לפקד כל עובר אם ילך עמו אם לא, <b>וכל הכרתי</b> גבורי דוד, <b>אשר באו ברגלו</b> בסבתו שבאו להיות מבני חילו ואתי הגתי פקיד עליהם :
<h3>{יט}</h3>
וַיֹּ֤אמֶר הַמֶּ֙לֶךְ֙ אֶל־אִתַּ֣י הַגִּתִּ֔י לָ֧מָּה תֵלֵ֛ךְ גַּם־אַתָּ֖ה אִתָּ֑נוּ שׁ֣וּב וְשֵׁ֤ב עִם־הַמֶּ֙לֶךְ֙ כִּֽי־נָכְרִ֣י אַ֔תָּה וְגַם־גֹּלֶ֥ה אַתָּ֖ה לִמְקוֹמֶֽךָ׃
<b style="color: gray;">רש"י</b> <b>עם המלך .</b> עם אבשלום : <b>כי נכרי אתה .</b> ואנחנו בורחים מאין צידה ומזון , ומתוך שאתה נכרי לא תמצא מרחמים : <b>וגם גולה אתה למקומך .</b> וגם אם גולה אתה מעם המלך שאינך רוצה להיות עמו , למקומך חזור לך , כי לא טוב לכתך עמי , שהרי תמול באת :
<b style="color: gray;">מצודת דוד</b> <b>עם המלך .</b> על אבשלום יאמר , שמלך עתה : <b>כי נכרי אתה .</b> הלא אתה מארץ נכריה , ואינך מעבדי לשתתירא מפני אבשלום : <b>וגם גולה .</b> ואפילו תרצה להיות גולה מעל פני אבשלום מבלי לשבת אתו , אזי חזור למקומך לגת , ותהיה גולה שמה לשבת בה כמאז :
<b style="color: gray;">מצודת ציון</b> <b>גולה .</b> ענין טלטול ונוע , ואם הוא בלא שבי , וכן ( דברי הימים א ח ו ) : ויגלום אל מנחת :
<b style="color: gray;">רלב"ג</b> <b>וגם אתה גולה למקומך .</b> יתכן שלא היה יושב בירושלם כי אם זמן מועט והיה תמיד נע ונד למקומו להעתיק משם קניניו ולזה אמר לו כי נכרי אתה ואמר לו גם כן תמול בואך והיום אניעך עמנו ללכת :
<b style="color: gray;">מלבי"ם פירוש המילות</b> (יט-כ) <i><b>השאלות:</b> בפסוקים האלה נלחצו המפרשים :</i> <b>למה תלך עמנו</b> אם תלך מפני שאתה ירא מאבשלום, יש לך שני ברירות, או <b>שוב לירושלים ושב עם המלך,</b> כי לא ישים לב עליך <b>כי נכרי אתה, וגם</b> (אם) <b>גולה אתה,</b> אם יגלה אותך מירושלים <b>למקומך</b> הלא תגלה למקומך לגת, ולא תפסיד מאומה :
<h3>{כ}</h3>
תְּמ֣וֹל ׀ בּוֹאֶ֗ךָ וְהַיּ֞וֹם (אנועך) [אֲנִֽיעֲךָ֤] עִמָּ֙נוּ֙ לָלֶ֔כֶת וַאֲנִ֣י הוֹלֵ֔ךְ עַ֥ל אֲשֶׁר־אֲנִ֖י הוֹלֵ֑ךְ שׁ֣וּב וְהָשֵׁ֧ב אֶת־אַחֶ֛יךָ עִמָּ֖ךְ חֶ֥סֶד וֶאֱמֶֽת׃
<b style="color: gray;">רש"י</b> <b>והיום אניעך עמנו .</b> ואין לי מקום שאוכל להושיבך שם ולהמלט , כי אני הולך אל אשר יקרני המקרה ללכת , יום יום כשאשמע שהרודפים כאן , אני בורח כאן , וכן תרגם יונתן 'וגם גולה אתה למקומך' : ואף אם גלי את אזיל לך לאתרך : <b>חסד ואמת .</b> אני מחזיק בך טובת חסד ואמת שעשית עמדי :
<b style="color: gray;">מצודת דוד</b> <b>תמול בואך .</b> זה מקרוב באת אלי מגת , ומיד אניע אותך ללכת נד ונד : <b>ואני הולך .</b> רצה לומר : וכי הולך אני למקום ידוע שתלך גם אתה עמדי , הלא אני הולך על אשר וגו' , רצה לומר : אינני הולך אל המקום אשר אחשוב ללכת שמה , כי אין מחשבותי ללכת למקום ידוע , כי אם כאשר יזדמן : <b>חסד ואמת .</b> רצה לומר : והנה כוונתך הטובה חשובה בעיני לחסד ואמת :
<b style="color: gray;">מצודת ציון</b> <b>אחיך .</b> רעיך הבאים אתך : <b>ואמת .</b> הוא כענין חסד :
<b style="color: gray;">מלבי"ם פירוש המילות</b> <b>תמול,</b> ואם תלך למעני כדי לעזרני, ע''ז השיב, {{{א}}} <b>תמול בואך ואיך היום אניעך</b> ואתה עיף ויגע, {{{ב}}} <b>ואני הולך על אשר אני הולך,</b> עוד לא ידעתי תכלית מהלכי ומגמתי רק סבת ההליכה היא מפני שאני הולך, רצה לומר בורח ממה שממנו, לכן <b>שוב</b> אתה <b>והשב את אחיך עמך</b> (והשב את אחיך) <b>חסד ואמת,</b> רצה לומר זה החסד שתשיב להם בעבור שהלכו אתך שתשיבם בל ינודו וינועו :
<h3>{כא}</h3>
וַיַּ֧עַן אִתַּ֛י אֶת־הַמֶּ֖לֶךְ וַיֹּאמַ֑ר חַי־יְהוָ֗ה וְחֵי֙ אֲדֹנִ֣י הַמֶּ֔לֶךְ כִּ֠י אִם־בִּמְק֞וֹם אֲשֶׁ֥ר יִֽהְיֶה־שָּׁ֣ם ׀ אֲדֹנִ֣י הַמֶּ֗לֶךְ אִם־לְמָ֙וֶת֙ אִם־לְחַיִּ֔ים כִּי־שָׁ֖ם יִהְיֶ֥ה עַבְדֶּֽךָ׃
<b style="color: gray;">מצודת דוד</b> <b>אם למות .</b> ואם המקום תהיה סיבה למות וגו' :
<b style="color: gray;">מלבי"ם פירוש המילות</b> <b>אשר יהיה שם</b> וכו' <b>אם למות אם לחיים,</b> רצה לומר אחר שיהיה בהכרח במקום סכנה, מסופק אם למות אם לחיים, לכן <b>שם יהיה עבדך,</b> כי אין ראוי לאוהב לעזוב את אהובו בעת צר :
<h3>{כב}</h3>
וַיֹּ֧אמֶר דָּוִ֛ד אֶל־אִתַּ֖י לֵ֣ךְ וַעֲבֹ֑ר וַֽיַּעֲבֹ֞ר אִתַּ֤י הַגִּתִּי֙ וְכָל־אֲנָשָׁ֔יו וְכָל־הַטַּ֖ף אֲשֶׁ֥ר אִתּֽוֹ׃
<b style="color: gray;">רש"י</b> <b>לך ועבור .</b> עם שאר העם , אחר אשר אינך רוצה להפרד ממני :
<b style="color: gray;">מצודת דוד</b> <b>לך ועבור .</b> עם עבדי ויתר העם :
<h3>{כג}</h3>
וְכָל־הָאָ֗רֶץ בּוֹכִים֙ ק֣וֹל גָּד֔וֹל וְכָל־הָעָ֖ם עֹֽבְרִ֑ים וְהַמֶּ֗לֶךְ עֹבֵר֙ בְּנַ֣חַל קִדְר֔וֹן וְכָל־הָעָם֙ עֹבְרִ֔ים עַל־פְּנֵי־דֶ֖רֶךְ אֶת־הַמִּדְבָּֽר׃
<b style="color: gray;">רש"י</b> <b>וכל העם עוברים .</b> מן המלך והלאה , לפי שהוא עומד , קורא אותם עוברים :
<b style="color: gray;">מצודת דוד</b> <b>וכל הארץ .</b> אנשי הארץ אשר עבר בה דוד : <b>וכל העם .</b> אשר עם דוד : <b>על פני דרך .</b> לרוחב הדרך , לשום פניהם אל המדבר :
<b style="color: gray;">מלבי"ם פירוש המילות</b> <i><b>השאלות:</b> מ''ש וכל העם עוברים כבר נזכר פסוק י''ח ושילש עוד וכל העם עוברים :</i> <b>וכל הארץ</b>. על ידי זה נודע הדבר בכל העיר וכולם בכו. וגם <b>כל העם,</b> רצה לומר עם ירושלים עוברים גם כן, ואז נתחלקו לשתי מחנות, המלך עבר בנחל קדרון, והעם עברו בדרך אחר אל פני המדבר :
<h3>{כד}</h3>
וְהִנֵּ֨ה גַם־צָד֜וֹק וְכָֽל־הַלְוִיִּ֣ם אִתּ֗וֹ נֹֽשְׂאִים֙ אֶת־אֲרוֹן֙ בְּרִ֣ית הָאֱלֹהִ֔ים וַיַּצִּ֙קוּ֙ אֶת־אֲר֣וֹן הָאֱלֹהִ֔ים וַיַּ֖עַל אֶבְיָתָ֑ר עַד־תֹּ֥ם כָּל־הָעָ֖ם לַעֲב֥וֹר מִן־הָעִֽיר׃
<b style="color: gray;">רש"י</b> <b>ויציקו .</b> כמו ויציגו , ( תרגום : ) ואקימו ית ארונא , העמידוהו לצד אחד , והעם עוברים , שהיה דוד רוצה לשאתו עמו : <b>ויעל אביתר עד תם וגו' .</b> הרי זה מקרא מסורס , ויציקו את ארון האלהים עד תום כל העם לעבור : <b>ויעל אביתר .</b> אותו היום נסתלק מן הכהונה , ששאל באורים ותומים ולא נענה , ונכנס צדוק תחתיו . וכן שנינו בסדר עולם ובסדר יומא ( עג ב ) :
<b style="color: gray;">מצודת דוד</b> <b>ויציקו .</b> העמידו את הארון , ואביתר עלה עמו לצד מיוחד , עד שעברו כולם מן העיר . ורבותינו ז''ל אמרו ( יומא עג ב ) : שאז נסתלק אביתר מכהונה גדולה , כי שאל באורים ולא עלתה , ולצדוק עלתה , ומנהו תחתיו , ולא להיות מיד כהן גדול , כי הלא שלמה גרשו לאביתר מכהונה גדולה , כמו שכתוב במלכים א ( ב כז ) , אלא שעתה סלקו מלשמשו , ובימי שלמה מנהו לצדוק לשמש אז :
<b style="color: gray;">מצודת ציון</b> <b>ויציקו .</b> ענין העמדה , כמו ( שמואל א ב ח ) : כי לה' מצוקי ארץ , ורוצה לומר היסודות והעמודים שהארץ עומדת עליהם , והוא כמו ויציגו , כי אותיות גיכ''ק מתחלף :
<b style="color: gray;">רלב"ג</b> <b>ויציקו את ארון האלהים .</b> ר''ל שכבר העמידו אותו במקום אחר עד שעלה אביתר ועד שתם כל העם לעבור מן העיר ולפי שלא הגיע עדין אביתר אל המלך היו דברי המלך תחלה אל צדוק לבד ובסוף הענין היו דבריו גם כן עם אביתר כי אז הגיע אצל המלך ולזה אמר ויהונתן בן אביתר שני בניכם אתכם :
<b style="color: gray;">מלבי"ם פירוש המילות</b> (כד-כז) <i><b>השאלות:</b> מ''ש ויעל אביתר מחוסר ביאור, וכן מ''ש הרואה אתה :</i> <b>ויציקו את ארון האלהים ויעל אביתר,</b> נראה פירושו שעשו לארון מקום מצוק (מענין כי לה' מצוקי ארץ, השן האחד מצוק מצפון) רצה לומר מקום מבצר וגבוה להניחו עליו. ואביתר הכ''ג עלה על הבימה הלז ועמד שם לפני הארון למשמרת לכבוד, וכן עמד <b>עד תום כל העם</b> וכו' :
<h3>{כה}</h3>
וַיֹּ֤אמֶר הַמֶּ֙לֶךְ֙ לְצָד֔וֹק הָשֵׁ֛ב אֶת־אֲר֥וֹן הָאֱלֹהִ֖ים הָעִ֑יר אִם־אֶמְצָ֥א חֵן֙ בְּעֵינֵ֣י יְהוָ֔ה וֶהֱשִׁבַ֕נִי וְהִרְאַ֥נִי אֹת֖וֹ וְאֶת־נָוֵֽהוּ׃
<b style="color: gray;">מצודת דוד</b> <b>והשיבני .</b> אז ישיב אותי לירושלים ואראה אותו ואת מקדשו :
<b style="color: gray;">מצודת ציון</b> <b>נוהו .</b> מדורו :
<b style="color: gray;">מלבי"ם פירוש המילות</b> (כה-כו) <b>ויאמר</b> ואז אמר המלך שישיב את הארון אל העיר, בממה נפשך שאם ימצא חן בעיני ה' הלא ישיבהו לירושלים למקום הארון ואם אינו חפץ בו איך יכריח את רצונו להוביל הארון עמו הלא ה' הטוב בעיניו יעשה ומי יעשה נגד רצונו :
<h3>{כו}</h3>
וְאִם֙ כֹּ֣ה יֹאמַ֔ר לֹ֥א חָפַ֖צְתִּי בָּ֑ךְ הִנְנִ֕י יַֽעֲשֶׂה־לִּ֕י כַּאֲשֶׁ֥ר ט֖וֹב בְּעֵינָֽיו׃
<b style="color: gray;">מצודת דוד</b> <b>לא חפצתי בך .</b> עוד מעתה : <b>הנני .</b> רצה לומר : הנה מוכן אני לקבל באהבה :
<h3>{כז}</h3>
וַיֹּ֤אמֶר הַמֶּ֙לֶךְ֙ אֶל־צָד֣וֹק הַכֹּהֵ֔ן הֲרוֹאֶ֣ה אַתָּ֔ה שֻׁ֥בָה הָעִ֖יר בְּשָׁל֑וֹם וַאֲחִימַ֨עַץ בִּנְךָ֜ וִיהוֹנָתָ֧ן בֶּן־אֶבְיָתָ֛ר שְׁנֵ֥י בְנֵיכֶ֖ם אִתְּכֶֽם׃
<b style="color: gray;">רש"י</b> <b>הרואה אתה .</b> אם רואה אתה שעצה נכונה היא , שוב העיר וגו' : <b>שני בניכם אתכם .</b> בידם תוכלו להודיעני מה שתשמעו מבית המלך , לפי מה שתודיעוני אמלט :
<b style="color: gray;">מצודת דוד</b> <b>הרואה אתה .</b> אם עצתי נראה בעינך אשר תשוב אל העיר ( ועם שגם את אביתר צוה לשוב העירה , היה דבריו לצדוק , על כי מינהו לכהן גדול , מן הראוי היה ליחד אליו הדבור , ולזה הקדימו מעתה לאביתר בכל דבריו ) : <b>אתכם .</b> יהיו מוכנים עמכם , ועל ידם תודיעוני דבר :
<b style="color: gray;">רלב"ג</b> <b>הרואה אתה שובה העיר וגו' .</b> ר''ל ואתה רואה אלו הענינים לאי זה תכלית פונים שתלך עמנו להגיד לנו זה בודאי צריך אתה לזה לקחת עצה בדברים לפי מה שיגלה מענינם ולזה טוב שתשוב העיר בשלום : <b>ואחימעץ בנך ויהונתן בן אביתר שני בניכם אתכם .</b> ידמה שהיו להם בנים אחרים אך בחר דוד באלו להיותם יותר חכמים ויותר ראויים מהאחרים ולז''א אחר זה הנה שם עמם שני בניהם אחימעץ לצדוק ויהונתן לאביתר :
<b style="color: gray;">מלבי"ם פירוש המילות</b> <b>ויאמר המלך אל צדוק,</b> שב ואמר אליו שגם הוא ישוב וישאר בעיר, ומ''ש <b>הרואה אתה,</b> רצה לומר שלא יהיה נראה כאילו היה זה בפקודתי רק כאילו אתה בעצמך ראית ובחרת כך, למען לא תחשד בעיני אבשלום. ועל ידי כך תוכלו לרגל מה שנעשה בעיר ולהודיעני, ועל זה אמר ואחימעץ בנך וכו' עד בוא דבר מעמכם וכו'. וחכמינו זכרונם לברכה פי' מ''ש (פסוק כ''ד) ויעל אביתר היינו שעלה ונסתלק מן הכהונה מפני ששאל באורים ותומים ולא עלתה לו, וכפי דרכם נראה, שמ''ש <b>ויציקו את ארון האלהים,</b> רצה לומר שהציגו אותו כדי לשאול באורים ותומים שהיה הכהן עומד לפני הארון, <b>ויעל אביתר</b> היינו שעלה אל הארון לשאול, וזה נמשך <b>עד תם כל העם,</b> כי לא נענה, ונשאר הארון עומד, ואז <b>ויאמר המלך לצדוק</b> שהוא ישאל באורים ותומים, והנה המלך נסתפק אם לא נענה מחמת שהוציאו הארון ממקומו או מפני אביתר, ולכן אמר לצדוק ולא לאביתר, וגם א''ל שישיב את הארון, ועתה באר מה ששאל באורים ותומים, שהיתה השאלה אם יצליח ועוד ישוב לירושלים או לא, וזה שכתוב שתשאל <b>אם אמצא חן בעיני ה',</b> זאת תהיה השאלה <b>והשיבני</b> (רצה לומר אז ישיב לי התשובה) כי <b>יראני את הארון ואת נוהו,</b> אבל <b>ואם כה יאמר</b> וישיב לי על ידי האורים ותומים <b>לא חפצתי בך</b>. <b>הנני</b> וכו', והיתה התשובה של האורים ותומים, <b>שובה העיר בשלום</b> שאותיות אלה בלטו מן האורים ותומים, ודוד הוציא מזה תשובה כוללת על כל עניניהם, {{{א}}} שהוא ישוב לביתו שעל זה שאלו, {{{ב}}} ממ''ש שובה העיר בלשון צווי, דייק שרמזו לו שהכהן ישוב העיר, וזה שכתוב הרואה אתה (רצה לומר הראית על אותיות האפוד) שכתוב בהן אלה המלות <b>שובה העיר בשלום,</b> ולכן שובה כפי שענו האורים ותומים, ואחימעץ וכו' :
<h3>{כח}</h3>
רְאוּ֙ אָנֹכִ֣י מִתְמַהְמֵ֔הַּ (בעברות) [בְּעַֽרְב֖וֹת] הַמִּדְבָּ֑ר עַ֣ד בּ֥וֹא דָבָ֛ר מֵעִמָּכֶ֖ם לְהַגִּ֥יד לִֽי׃
<b style="color: gray;">מצודת דוד</b> <b>עד בוא .</b> על ידי בניכם : <b>דבר .</b> רצה לומר : ידיעה ברורה :
<b style="color: gray;">מצודת ציון</b> <b>מתמהמה .</b> מתעכב , כמו ( תהלים קיט ס ) : חשתי ולא התמהמהתי : <b>בערבות .</b> מלשון ערבה ומישור :
<h3>{כט}</h3>
וַיָּ֨שֶׁב צָד֧וֹק וְאֶבְיָתָ֛ר אֶת־אֲר֥וֹן הָאֱלֹהִ֖ים יְרוּשָׁלִָ֑ם וַיֵּשְׁב֖וּ שָֽׁם׃
<h3>{ל}</h3>
וְדָוִ֡ד עֹלֶה֩ בְמַעֲלֵ֨ה הַזֵּיתִ֜ים עֹלֶ֣ה ׀ וּבוֹכֶ֗ה וְרֹ֥אשׁ לוֹ֙ חָפ֔וּי וְה֖וּא הֹלֵ֣ךְ יָחֵ֑ף וְכָל־הָעָ֣ם אֲשֶׁר־אִתּ֗וֹ חָפוּ֙ אִ֣ישׁ רֹאשׁ֔וֹ וְעָל֥וּ עָלֹ֖ה וּבָכֹֽה׃
<b style="color: gray;">רש"י</b> <b>במעלה הזתים .</b> בהר הזתים : <b>חפוי .</b> מכורך , כדרך האבלים : <b>חפו .</b> ( תרגום : ) כריכו :
<b style="color: gray;">מצודת דוד</b> <b>במעלה הזיתים .</b> במעלה הר הזיתים : <b>חפוי .</b> מכוסה בבגד , והוא דרך צער : <b>יחף .</b> מבלי מנעלים , וגם הוא דרך צער :
<b style="color: gray;">מצודת ציון</b> <b>חפוי .</b> מכוסה : <b>יחף .</b> בלי מנעלים :
<b style="color: gray;">רלב"ג</b> <b>ודוד עולה במעלה הזיתים .</b> זהו הר הזיתים שהיה אצל ירושלים אצל בית המקדש וידמה כי לקדושת המקום ההוא היה דוד נוהג בהיותו שם להשתחוות שם לשם יתעלה וזהו אמרו אשר ישתחוה שם לאלהים :
<b style="color: gray;">מלבי"ם פירוש המילות</b> <b>ודוד עולה</b> אחרי נפרד מארון אלהים, והגיע להר הזיתים, ששם יפרד מעיר האלהים התחיל לבכות וחפה ראשו וחלץ מנעליו כאבל :
<h3>{לא}</h3>
וְדָוִד֙ הִגִּ֣יד לֵאמֹ֔ר אֲחִיתֹ֥פֶל בַּקֹּשְׁרִ֖ים עִם־אַבְשָׁל֑וֹם וַיֹּ֣אמֶר דָּוִ֔ד סַכֶּל־נָ֛א אֶת־עֲצַ֥ת אֲחִיתֹ֖פֶל יְהוָֽה׃
<b style="color: gray;">רש"י</b> <b>ודוד הגיד .</b> ולדוד הגיד המגיד : <b>סכל .</b> קלקל , כמו ( קהלת י יד ) : הסכל ירבה דברים :
<b style="color: gray;">מצודת דוד</b> <b>ודוד הגיד .</b> המגיד הגיד לדוד לאמר וגו' : <b>סכל נא וגו' .</b> רצה לומר : <b>אתה ה' , סכל עצתו לבל ייעץ בחכמה .</b> או רצה לומר : שיתן בלב אבשלום , לחשוב אשר עצת אחיתופל היא עצה סכלה :
<b style="color: gray;">מצודת ציון</b> <b>בקושרים .</b> בין אגודת המורדים : <b>סכל .</b> ענץ טפשות :
<b style="color: gray;">מלבי"ם פירוש המילות</b> <b>ודוד</b> ואז שם על לבו שלא בא אחיתופל עמו. והבין שהוא עם אבשלום, ויגד דוד זאת לעבדיו :
<h3>{לב}</h3>
וַיְהִ֤י דָוִד֙ בָּ֣א עַד־הָרֹ֔אשׁ אֲשֶֽׁר־יִשְׁתַּחֲוֶ֥ה שָׁ֖ם לֵאלֹהִ֑ים וְהִנֵּ֤ה לִקְרָאתוֹ֙ חוּשַׁ֣י הָאַרְכִּ֔י קָר֙וּעַ֙ כֻּתָּנְתּ֔וֹ וַאֲדָמָ֖ה עַל־רֹאשֽׁוֹ׃
<b style="color: gray;">רש"י</b> <b>בא עד הראש .</b> ( תרגום : ) עד ריש טוריא : <b>אשר ישתחוה שם לאלהים .</b> אשר היה רגיל להשתחות שם כשהיה בא לירושלים , היה רואה משם את האהל שהארון בתוכו , והיה משתחוה :
<b style="color: gray;">מצודת דוד</b> <b>עד הראש .</b> בגבהי הר הזיתים , אשר משם היה נראה מקום הארון , והיה מדרך הבא שם להשתחוות מול הארון : <b>קרוע כתנתו .</b> בעבור כי היה מיצר בצרת דוד :
<b style="color: gray;">מצודת ציון</b> <b>הארכי .</b> שם מקום . ( לד ) ואני ואני . הווי''ן נוספות בשניהם :
<h3>{לג}</h3>
וַיֹּ֥אמֶר ל֖וֹ דָּוִ֑ד אִ֚ם עָבַ֣רְתָּ אִתִּ֔י וְהָיִ֥תָ עָלַ֖י לְמַשָּֽׂא׃
<b style="color: gray;">מצודת דוד</b> <b>למשא .</b> על היותו זקן וכחו תש , ולמשא יחשב להולך עמו :
<b style="color: gray;">רלב"ג</b> <b>והית עלי למשא .</b> יתכן שלא היה גבור והיה זקן והיתה מפני זה תנועתו כבדה :
<h3>{לד}</h3>
וְאִם־הָעִ֣יר תָּשׁ֗וּב וְאָמַרְתָּ֤ לְאַבְשָׁלוֹם֙ עַבְדְּךָ֨ אֲנִ֤י הַמֶּ֙לֶךְ֙ אֶֽהְיֶ֔ה עֶ֣בֶד אָבִ֤יךָ וַֽאֲנִי֙ מֵאָ֔ז וְעַתָּ֖ה וַאֲנִ֣י עַבְדֶּ֑ךָ וְהֵפַרְתָּ֣ה לִ֔י אֵ֖ת עֲצַ֥ת אֲחִיתֹֽפֶל׃
<b style="color: gray;">רש"י</b> <b>עבד אביך ואני מאז .</b> כמו ואני עבד אביך מאז , ומקרא מסורס הוא :
<b style="color: gray;">מצודת דוד</b> <b>עבדך אני המלך אהיה .</b> רצה לומר : מהיום אהיה עבדך , כמו שמאז היית עבד אביך , וכן עתה אהיה אני עבדך : <b>והפרתה לי .</b> רצה לומר : כשתשוב העיר ותאמר לאבשלום כדברים האלה , יבוא לי תועלת רב , כי אז תוכל להפר לטובתי את עצת אחיתופל , כי על פי הדברים האלה יבטח בך , ותהיה גם אתה מאנשי עצתו :
<b style="color: gray;">מלבי"ם פירוש המילות</b> <i><b>השאלות:</b> כתוב זה מוקשה מאד, ולא ידעו בו המפרשים באור נכון בלא זרות ומעקשים :</i> <b>ואמרת לאבשלום עבדך ואני</b> וכו', כבר כתבנו כי סבת מרידת אבשלום היתה מפני שהתירא שאביו ימליך את שלמה בחייו, אמנם אם היה דעתו להרוג את אביו, או שלא רצה רק שאביו ימליכהו בחייו. והוא ישב בכבוד כאשר עשו מלכים רבים שהמליכו את בניהם לעת זקנותם, נבוכו המפרשים, ומהרי''א כתב שלא היה בדעת אבשלום להרוג את אביו, ושלכן חרה לדוד על שהרגו אותו כי ידע שאבשלום לא שונא לו ולא מבקש רעתו, רק חפץ שלא יתן המלוכה לאחר מבניו, ורק אחיתופל היה אויב לדוד ורצה להרגו (כמ''ש בס' י''ז) ושלכן לא הסכים אבשלום לעצה זו עי''ש. והאמת הוא שאבשלום עצמו לא היה לו בפרט זה הסכמה קיימת, כי תכלית מגמתו היתה שימלוך בכל אופן, אם בטוב אם ביד חזקה, ואם היה אביו ממליכו בטוב אין ספק שלא היה מורד וממרה וקושר, והיה מכבדו כאב וכמלך, כמו שכבדו שלמה אחר שישב על כסא המלוכה, רק עתה שאלצהו ההכרח למרוד ולתפוש מלכות בזרוע. היו לפניו שני דרכים, {{{א}}} שאם ינצחהו ויכריחהו שיסכים על מלכותו, יעזבהו בביתו ובמעלתו כל ימי חייו והוא יהיה המולך והמנהיג בחייו, שבזה לא יהיה לחרפה שרצח את אביו, {{{ב}}} שלא יעזבנו בחיים מחשש שישוב אביו וימרד בו במצאו ידו, שאחר שלא המליכהו ברצון לבו ישמור עליו משטמה תמיד, ואבשלום היה פוסח בין שתי הסעיפים האלה, שבודאי היה מתאוה שלא יהרוג את אביו, ובכ''ז אם יראה שלא יהיה הממלכה נכונה בידו רק באופן זה היה הורגו בלי חמלה, והיה הדבר תלוי לפ''ז מעצת יועציו, ודוד ידע שאחיתופל בודאי יתאמץ להוליכו בעצתו על הדרך השני באשר הוא מרד מפני איבה ומשטמה שהיה לו על דוד מפני מעשה בת שבע נכדו (כנ''ל ש''ב יא) וגם שיתירא שאם ישלים הבן את אביו ישיב לאחיתופל גמולו בראשו, ולכן היה מחכמתו ששלח את חושי הארכי, שגם הוא יהיה מיועצי אבשלום, אבל יבא אליו באופן אחר, לא כאויב ומתנקם לדוד, רק כאוהב את דוד ואת אבשלום יחד, בשיאמר אליו כי הגם שהוא לא נשתנה עתה מאהבתו את דוד ריעו, בכ''ז הוא יחזיק ידי אבשלום מאשר רואה כי הצדק אתו, וכי הראוי והטוב לפני שניהם ולטובת כל ישראל שיעזוב מלכותו ביד אבשלום בטוב, והוא ישב לעת זקנותו במנוחה ובשלות השקט, כי כבר אפסו כחותיו מלשפוט ולהנהיג העם הרב הזה, ואין בבניו טוב מאבשלום ראוי למלכות ובפרט שכן הסכמת כל העם, ואין כח למלך להמליך אחד מבניו שאינו הבכור ואינו המרוצה לעם, ובזה יטה את לב אבשלום אל הצד הזה, שלא יחשוב להרוג את אביו ולאבדו, רק להכריחו שכאב את בן ירצהו ויתן לו המלכות בשלום ובמישור, וזה שכתוב ואמרת לאבשלום <b>עבדך אני המלך אהיה עבד אביך</b>. תאמר לו כי אתה עבדו ורוצה במלכותו, ובכ''ז אהיה גם עבד אביך, כי אתאמץ שגם אביך יסכים לזה, אחרי שינצחהו ויהיה מוכרח לזה, וישב בכבודו ואעבוד גם אותו, והוסיף <b>ואני מאז ועתה</b> רצה לומר אני לא נשתניתי מדעתי אז. כי כן חשבתי אז וכן אני חושב עתה, שאהיה עבד גם לך גם לאביך. כי מאז ראיתי ויעצתי, שיעזוב מלכותו אליך, והוסיף <b>ואני עבדך,</b> שבכ''ז אל תחשוב שלא באתי אליך רק על אופן שאהיה עבדך ועבד אביך, ושבאם לא יעלה זאת בידי שיניח אביך המלוכה אליך בטוב, אשוב אל אביך, לא, כי בכל אופן אני עבדך לבד, אחר שנבחרת מכל ישראל. <b>והפרתה לי את עצת אחיתופל,</b> אחרי שכל עצות אחיתופל יסובו אל הדרך השני שאבשלום יהרוג את דוד, אם כן במה שתוליכהו על הדרך הראשון שישלים עמי, וימלוך ברצוני, ממילא תפר כל עצותיו, וכמו שהיה באמת, ובזה הביט דוד אחרית דבר מראשיתו, והיה זה בהשגחת ה', שתיכף כאשר בקש סכל נא את עצת אחיתופל ה', והנה חושי הארכי לקראתו, שליח ההשגחה, ועצת ה' היתה אתו בכ''ז :
<h3>{לה}</h3>
וַהֲל֤וֹא עִמְּךָ֙ שָׁ֔ם צָד֥וֹק וְאֶבְיָתָ֖ר הַכֹּהֲנִ֑ים וְהָיָ֗ה כָּל־הַדָּבָר֙ אֲשֶׁ֤ר תִּשְׁמַע֙ מִבֵּ֣ית הַמֶּ֔לֶךְ תַּגִּ֕יד לְצָד֥וֹק וּלְאֶבְיָתָ֖ר הַכֹּהֲנִֽים׃
<b style="color: gray;">מלבי"ם פירוש המילות</b> <b>והלוא עמך</b> רצה לומר לא תהיה יחיד בזה לגנוב לב אבשלום, כי גם כהני ה' בלב ולב ידברו אתו, וכן על ידיהם ועל ידי בניהם יודע לי כל דבר. הנה לפי זה אחר שספר איך השלים אבשלום את המרד על מתכונתו, ספר גם כן חכמת דוד וטוב עצתו ברגע זו אשר תחת מסבות התהפך אם במה שברח מן הארץ. שבכ''ז נודע לו מי אשר אתו, בזה עורר גם כן רחמים בלב רבים, אשר בכו וינודו בצר לו ובאו לעזרתו, ואם במה שהשיב ארון ה' העיר, שהיה בזה גם מטוב העצה, שלא ירבה חרון ומשטמה על כי לקח לשבי עוזם להוליכו במדבר, ואם במה שהכין יועצים ומרגלים בבית אבשלום להפר מחשבותיו, ואם במה שסלל אורח להצלה על הצד שיתגבר אבשלום, שיחמול עליו ולא יהרגנו, וכמו שאמרו חכמינו זכרונם לברכה מזמור לדוד קינה לדוד מבעי ליה משל לאדם וכו' אמר סתם ברא חייס על אבא וכו' :
<h3>{לו}</h3>
הִנֵּה־שָׁ֤ם עִמָּם֙ שְׁנֵ֣י בְנֵיהֶ֔ם אֲחִימַ֣עַץ לְצָד֔וֹק וִיהוֹנָתָ֖ן לְאֶבְיָתָ֑ר וּשְׁלַחְתֶּ֤ם בְּיָדָם֙ אֵלַ֔י כָּל־דָּבָ֖ר אֲשֶׁ֥ר תִּשְׁמָֽעוּ׃
<h3>{לז}</h3>
וַיָּבֹ֥א חוּשַׁ֛י רֵעֶ֥ה דָוִ֖ד הָעִ֑יר וְאַבְשָׁלֹ֔ם יָבֹ֖א יְרוּשָׁלִָֽם׃
<b style="color: gray;">רש"י</b> <b>יבוא ירושלים .</b> נתן לבו שיבא לירושלים :
<b style="color: gray;">מצודת דוד</b> <b>יבוא ירושלים .</b> באותה שעה שבא חושי , בא גם הוא :
<b style="color: gray;">מצודת ציון</b> <b>רעה .</b> חבר , ועל כי ישב עמו בתמידות , קראו רעה :
<h2>שמואל ב פרק-טז</h2>
<h3>{א}</h3>
וְדָוִ֗ד עָבַ֤ר מְעַט֙ מֵֽהָרֹ֔אשׁ וְהִנֵּ֥ה צִיבָ֛א נַ֥עַר מְפִי־בֹ֖שֶׁת לִקְרָאת֑וֹ וְצֶ֨מֶד חֲמֹרִ֜ים חֲבֻשִׁ֗ים וַעֲלֵיהֶם֩ מָאתַ֨יִם לֶ֜חֶם וּמֵאָ֧ה צִמּוּקִ֛ים וּמֵ֥אָה קַ֖יִץ וְנֵ֥בֶל יָֽיִן׃
<b style="color: gray;">רש"י</b> <b>ומאה קיץ .</b> ( תרגום : ) ומאה מנן דבילתא :
<b style="color: gray;">מצודת דוד</b> <b>מהראש .</b> של הר הזיתים :
<b style="color: gray;">מצודת ציון</b> <b>וצמד .</b> זוג , על שם שהולכים צמודים וחבורים יחד , והוא מלשון ( במדבר יט טו ) : צמיד פתיל : <b>חבושים .</b> חגורים באוכף לרכוב בהם , כמו ( בראשית כב ג ) : ויחבוש את חמורו : <b>מאה צמוקים .</b> מאה אשכלות ענבים יבשים : <b>ומאה קיץ .</b> מאה לטרין תאנים יבשים : <b>ונבל .</b> ונאד :
<b style="color: gray;">רלב"ג</b> <b>ומאה קיץ .</b> ר''ל מהפירות המיובשים בקיץ :
<h3>{ב}</h3>
וַיֹּ֧אמֶר הַמֶּ֛לֶךְ אֶל־צִיבָ֖א מָה־אֵ֣לֶּה לָּ֑ךְ וַיֹּ֣אמֶר צִ֠יבָא הַחֲמוֹרִ֨ים לְבֵית־הַמֶּ֜לֶךְ לִרְכֹּ֗ב (ולהלחם) [וְהַלֶּ֤חֶם] וְהַקַּ֙יִץ֙ לֶאֱכ֣וֹל הַנְּעָרִ֔ים וְהַיַּ֕יִן לִשְׁתּ֥וֹת הַיָּעֵ֖ף בַּמִּדְבָּֽר׃
<b style="color: gray;">מצודת דוד</b> <b>מה אלה לך .</b> רצה לומר : למה הבאתה כל אלה : <b>לבית המלך .</b> לנשיו וילדיו : <b>היעף .</b> מעמל הדרך :
<h3>{ג}</h3>
וַיֹּ֣אמֶר הַמֶּ֔לֶךְ וְאַיֵּ֖ה בֶּן־אֲדֹנֶ֑יךָ וַיֹּ֨אמֶר צִיבָ֜א אֶל־הַמֶּ֗לֶךְ הִנֵּה֙ יוֹשֵׁ֣ב בִּירוּשָׁלִַ֔ם כִּ֣י אָמַ֔ר הַיּ֗וֹם יָשִׁ֤יבוּ לִי֙ בֵּ֣ית יִשְׂרָאֵ֔ל אֵ֖ת מַמְלְכ֥וּת אָבִֽי׃
<b style="color: gray;">מצודת דוד</b> <b>היום ישיבו לי .</b> בראותם מהומות רבות בבני המלך , האח הרג את אחיו וקם על אביו , מה שלא היה בבני שאול :
<b style="color: gray;">מלבי"ם פירוש המילות</b> <i><b>השאלות:</b> איך האמין דוד לדברי ציבא ולא עלה על לבו כי לשונו כתער מלוטש עושה רמיה :</i> <b>ואיה בן אדוניך,</b> מבואר כי מה שלא נמצא איש מכל עשירי ירושלים יוביל למלך שי סוס לרכוב עליו וצידה לדרך, רק ציבא העבד, הוא כי הבורחים מהרו לברוח, והנשארים בעיר היו מתיראים להראות שהם אוהבי דוד והתומכים בידו, רק העבד הזה המלשין על אדוניו, חשב להפיל את אדונו ממ''נ, לפני דוד הגיד כי הוא הנותן כל זאת, ולפני אבשלום היה יכול לאמר שאדוניו שלח אותו וצוה לו להוביל החמורים והלחם, ודוד שחשב תחלה שציבא הביא זאת על פי פקודת אדוניו, התפלא איך לא התירא להשאר בירושלים, אחר ששלח כזאת, שכשיודע זאת לאבשלום יהרגנו, והשיב ציבא שהוא הביא זאת מעצמו, <b>ומפיבושת יושב בירושלם,</b> רצה לומר לא הלך לא להקביל פני אבשלום, ולא לברוח עם דוד, כי חושב שאחר שיהרוג אבשלום את אביו ידינוהו ישראל כבן סורר ומורה, ותשוב המלכות לבית שאול, והנה לא היה לו לדוד לקבל דברי העבד, ונענש תיכף שיצא שמעי לקללו :
<h3>{ד}</h3>
וַיֹּ֤אמֶר הַמֶּ֙לֶךְ֙ לְצִבָ֔א הִנֵּ֣ה לְךָ֔ כֹּ֖ל אֲשֶׁ֣ר לִמְפִי־בֹ֑שֶׁת וַיֹּ֤אמֶר צִיבָא֙ הִֽשְׁתַּחֲוֵ֔יתִי אֶמְצָא־חֵ֥ן בְּעֵינֶ֖יךָ אֲדֹנִ֥י הַמֶּֽלֶךְ׃
<h3>{ה}</h3>
וּבָ֛א הַמֶּ֥לֶךְ דָּוִ֖ד עַד־בַּֽחוּרִ֑ים וְהִנֵּ֣ה מִשָּׁם֩ אִ֨ישׁ יוֹצֵ֜א מִמִּשְׁפַּ֣חַת בֵּית־שָׁא֗וּל וּשְׁמוֹ֙ שִׁמְעִ֣י בֶן־גֵּרָ֔א יֹצֵ֥א יָצ֖וֹא וּמְקַלֵּֽל׃
<b style="color: gray;">מצודת דוד</b> <b>עד בחורים .</b> סמוך לעיר בחורים :
<b style="color: gray;">מצודת ציון</b> <b>ומקלל .</b> ענין דברי קלון וחרפה , וכן ( שמואל א ג יג ) : כי מקללים להם בניו :
<b style="color: gray;">מלבי"ם פירוש המילות</b> <b>ובא</b> וכו' <b>והנה משם איש יוצא,</b> הנה ראה כי ערבה שמש הצלחתו, שעד בחורים לא יצא איש לקבל פניו, או לנחמו, עד שבא לבחורים, משם יצא איש, זה הפעם הראשון, אבל לא לנחמו רק לקללו, והנה עדיין לא הגיע לבחורים (שלכן אמר ובא ולא ויבא, שכבר בארתי בכללי הלשון שיש הבדל בין העתיד המהופך לעבר על ידי הוי''ו שהוא עבר הנשלם, ובין אם בא עם הוי''ו עבר ממש, שהוא עבר הבלתי נשלם, ופירושו שהיה מוכן לבא הולך ובא לשם) והאיש יצא לנגדו, ותכף בצאתו מן העיר התחיל לקלל :
<h3>{ו}</h3>
וַיְסַקֵּ֤ל בָּֽאֲבָנִים֙ אֶת־דָּוִ֔ד וְאֶת־כָּל־עַבְדֵ֖י הַמֶּ֣לֶךְ דָּוִ֑ד וְכָל־הָעָם֙ וְכָל־הַגִּבֹּרִ֔ים מִימִינ֖וֹ וּמִשְּׂמֹאלֽוֹ׃
<b style="color: gray;">מצודת דוד</b> <b>ויסקל .</b> זרק אבנים על דוד וגו' :
<b style="color: gray;">מלבי"ם פירוש המילות</b> ואחר שהתקרב אליהם <b>התחיל לסקל באבנים :</b>
<h3>{ז}</h3>
וְכֹֽה־אָמַ֥ר שִׁמְעִ֖י בְּקַֽלְל֑וֹ צֵ֥א צֵ֛א אִ֥ישׁ הַדָּמִ֖ים וְאִ֥ישׁ הַבְּלִיָּֽעַל׃
<b style="color: gray;">מצודת דוד</b> <b>צא .</b> רצה לומר : צא ממלכותך , אתה האיש השופך דמים , כאומר : הנה בעצתך נהרג אבנר ואיש בושת :
<b style="color: gray;">רלב"ג</b> <b>איש הדמים ואיש הבליעל .</b> יתכן שקראו איש הדמים כי דמים רבים שפך וקראו איש הבליעל על דבר בת שבע אשת אוריה החתי :
<b style="color: gray;">מלבי"ם פירוש המילות</b> <b>איש הדמים</b> רמז להריגת אבנר ואיש בושת ואוריה, ובמ''ש איש בליעל רמז למעשה של בת שבע :
<h3>{ח}</h3>
הֵשִׁיב֩ עָלֶ֨יךָ יְהוָ֜ה כֹּ֣ל ׀ דְּמֵ֣י בֵית־שָׁא֗וּל אֲשֶׁ֤ר מָלַ֙כְתָּ֙ (תחתו) [תַּחְתָּ֔יו] וַיִּתֵּ֤ן יְהוָה֙ אֶת־הַמְּלוּכָ֔ה בְּיַ֖ד אַבְשָׁל֣וֹם בְּנֶ֑ךָ וְהִנְּךָ֙ בְּרָ֣עָתֶ֔ךָ כִּ֛י אִ֥ישׁ דָּמִ֖ים אָֽתָּה׃
<b style="color: gray;">מצודת דוד</b> <b>השיב .</b> ה' השיב עליך גמול עון דמי בית שאול , כי בעצתך נהרג איש בושת בנו , לשתמלוך תחתיו : <b>והנך ברעתך .</b> הנה אתה בהרעה הראויה למעשיך :
<b style="color: gray;">מלבי"ם פירוש המילות</b> <b>השיב,</b> רצה לומר כמו שהיה בית שאול בית הדמים שנהרג הוא וזרעו, כן השיב ה' זאת עליך לבד שאתה גרוע ממנו בג' ענינים, {{{א}}} <b>ויתן ה' את המלוכה,</b> שזה על ידי ה', לא כן מלכות שאול שלקחת בזרוע, {{{ב}}} שהוא <b>ביד אבשלום בנך</b> לכליון עינים ודאבון נפש שהקים עליך רעה מביתך, {{{ג}}} <b>והנך ברעתך</b>. כי שאול לא ראה רעתו בחייו, ואתה רואה הרעה הבאה עליך בחייך וזה מצד שאיש דמים אתה, כן פי' מהרי''א :
<h3>{ט}</h3>
וַיֹּ֨אמֶר אֲבִישַׁ֤י בֶּן־צְרוּיָה֙ אֶל־הַמֶּ֔לֶךְ לָ֣מָּה יְקַלֵּ֞ל הַכֶּ֤לֶב הַמֵּת֙ הַזֶּ֔ה אֶת־אֲדֹנִ֖י הַמֶּ֑לֶךְ אֶעְבְּרָה־נָּ֖א וְאָסִ֥ירָה אֶת־רֹאשֽׁוֹ׃
<b style="color: gray;">מצודת דוד</b> <b>למה יקלל .</b> כאומר : וכי אתה הרגת לשאול ולבניו :
<h3>{י}</h3>
וַיֹּ֣אמֶר הַמֶּ֔לֶךְ מַה־לִּ֥י וְלָכֶ֖ם בְּנֵ֣י צְרֻיָ֑ה (כי) [כֹּ֣ה] יְקַלֵּ֗ל (וכי) [כִּ֤י] יְהוָה֙ אָ֤מַר לוֹ֙ קַלֵּ֣ל אֶת־דָּוִ֔ד וּמִ֣י יֹאמַ֔ר מַדּ֖וּעַ עָשִׂ֥יתָה כֵּֽן׃
<b style="color: gray;">רש"י</b> <b>כה יקלל .</b> כן יקלל : <b>ה' אמר לו .</b> אפשר אדם כמותו שהוא ראש לסנהדרין , יקלל את המלך אם לא שנאמר לו מאת הקב''ה :
<b style="color: gray;">מצודת דוד</b> <b>מה לי ולכם .</b> רצה לומר : מה האיבה והשנאה אשר בינינו , מה עשיתם לי , ומה עשיתי לכם , ולמה אם כן תעשו דברים אשר לא אחפוץ בהם : <b>כה יקלל .</b> הלא אשר יקלל , כה הוא , כי ה' אמר לו קלל , והוא העיר רוחו לזה , ומי יאמר לשמעי מדוע עשית כן , הלא הוא שלוחו של מקום :
<b style="color: gray;">רלב"ג</b> <b>כי ה' אמר לו קלל את דוד .</b> אמר זה להעיר כי אולי מהש''י נהיה להגיע זה העונש לדוד ולזה אין ראוי שישתדלו במניעתו כי השי''ת שליט בכל אשר יחפוץ ומי שישתדל לחלוק על מחשבתו יתישר עליהם כמו שעשו אחי יוסף ליוסף להמלט מענין חלומותיו וזה היה סבה אל שהגיעו לדבר החלומות ההם :
<b style="color: gray;">מלבי"ם פירוש המילות</b> (י-יא) <i><b>השאלות:</b> למה כפל דבריו שה' אמר לו שיקלל, ומ''ש הנה בני וכו' אף כי בן הימיני, שזה מוכיח שמקלל מעצמו ואיך הוציא סוף דבריו הניחו לו ויקלל כי אמר לו ה', ומ''ש אולי יראה ה' וכו' והלא כבר שבעה ברעות נפשו די והותר שהקים עליו רעה מביתו, ואיך בעבור קללה זו יראה ה' בעניניו :</i> <b>מה לי ולכם</b> א''ל ממ''נ אם מקלל מעצמו מה יזיק לי ולכם. והקרי <b>כה יקלל</b>. רצה לומר יקלל עוד כאשר חפץ. כי המבזה בקלון שהוא שקר מבואר, לא תחשב זאת לכלימה, כי מי לא ידע שדוד לא הרג לאבנר ולאיש בושת, ולא לקח מלכות שאול בחזקה, <b>ואם ה' א''ל קלל מי יאמר מדוע עשית כן :</b>
<h3>{יא}</h3>
וַיֹּ֨אמֶר דָּוִ֤ד אֶל־אֲבִישַׁי֙ וְאֶל־כָּל־עֲבָדָ֔יו הִנֵּ֥ה בְנִ֛י אֲשֶׁר־יָצָ֥א מִמֵּעַ֖י מְבַקֵּ֣שׁ אֶת־נַפְשִׁ֑י וְאַ֨ף כִּֽי־עַתָּ֜ה בֶּן־הַיְמִינִ֗י הַנִּ֤חוּ לוֹ֙ וִֽיקַלֵּ֔ל כִּ֥י אָֽמַר־ל֖וֹ יְהוָֽה׃
<b style="color: gray;">מצודת דוד</b> <b>הנה בני וגו' .</b> רצה לומר : הלא בדרך הטבע שהבן חס על אביו , והנכם רואים שהוא מבקש נפשי , ומזה נראה שיד ה' עשתה זאת : <b>ואף כי עתה .</b> ומכל שכן עתה שאני בורח ומעונה , ושמעי הוא מבני הימיני אשר המה לי לאויבים , שיותר המה מוכנים לעשות בי גזירתו של מקום , בראותם קושי מזלי נרדף מבן בטני , ולזה הניחו לו , כי ה' אמר לו :
<b style="color: gray;">מלבי"ם פירוש המילות</b> <b>ויאמר דוד</b> הוסיף לחזק סברתו שה' א''ל קלל, פי' שה' נתן כזאת בלבו, ולבל ישאלו ע''ז הלא לא יבטל ה' את הבחירה ואיך השיא את שמעי אל הנבלה הזאת, השיב הלא תראו <b>כי בני אשר יצא ממעי מבקש את נפשי</b>. שבזה שינה ה' את הטבע, הטבע הבן לאהוב את אביו לא לבקש להרגו. הנה ראיתם כי הפליא ה' בענשי, עד שלא לבד שביטל הבחירה, עשה בזה דבר נגד הטבע, ואף כי נקל היה לו להטות לב שמעי אל הקללה, שהוא קרוב אל טבעו. {{{א}}} מצד הזמן שעל זה אמר <b>ועתה</b>. אחר שאני בל''ז נרדף ונשטם, {{{ב}}} מצדו שהוא <b>בן הימיני</b> שהם שונאי, {{{ג}}} שאינו בא על עסקי נפשות רק <b>הניחו לו ויקלל</b>. ואם כן לא הפליא ה' בזה דבר נגד טבעו ובחירתו. והוא נתן כזאת בלבו שהיה נוטה לשנאה בל''ז ואם כן הניחו לו ויקלל <b>כי א''ל ה' :</b>
<h3>{יב}</h3>
אוּלַ֛י יִרְאֶ֥ה יְהוָ֖ה (בעוני) [בְּעֵינִ֑י] וְהֵשִׁ֨יב יְהוָ֥ה לִי֙ טוֹבָ֔ה תַּ֥חַת קִלְלָת֖וֹ הַיּ֥וֹם הַזֶּֽה׃
<b style="color: gray;">רש"י</b> <b>יראה ה' בעיני .</b> דמעת עיני :
<b style="color: gray;">מצודת דוד</b> <b>בעיני .</b> בדמעת עיני , הזלה מחרפת אנוש : <b>והשיב .</b> בעבור העלבון הזה , ישיב לי ה' טובה במקום הקללה :
<b style="color: gray;">מצודת ציון</b> <b>אולי .</b> הלואי , כמו ( ישעיהו לז ד ) : אולי ישמע :
<b style="color: gray;">רלב"ג</b> <b>אולי יראה ה' בעיני .</b> ר''ל אולי ישגיח השם בעבור עיני והרצון בזה בעבור מה שעיני רואה מהבזויים האלו ואני סובלם לכבוד הש''י ואע''פ שיש לאל ידי להנקם משמעי הנה מפני זאת התכונה הטובה אני בה מסבול אלו החרפות אולי ישיב לי השם ית' טובה תחת קללתו אשר קלל אותי היום הזה :
<b style="color: gray;">מלבי"ם פירוש המילות</b> <b>אולי יראה ה' בעיני</b>. הוסיף עוד, כי העונש הנחרץ מאת ה' בתוכחות על עון קדום, אין לו לצפות שישיג ממנו טוב וחסד, כי די לו במה שיכלא פשע ויתם חטאת, אבל אם יגיע לו עם הרע הנחרץ עוד רעה אחרת יותר מן הראוי, זה יוכל להיות בכלל יסורים של אהבה אשר יקוה עבורם טוב וצדקה ואם כן במה שרדף אבשלום אותו, שזה יעד לו הנביא בעד עונו כמ''ש הנני מקים עליך רעה מביתך, לא היה מקוה עבורו טוב עתידי, אבל בעד העלבון שעשה לו שמעי, שהגיע לו נוסף על יעוד הנביא, יוכל ליחל אל ה' שהוא לטוב לו בעתיד, וזה שכתוב <b>אולי</b> הוא לטובתי, ובא ע''י <b>שה' יראה בעיני</b> וסבב לי הקלון הזה <b>למען ישיב לי טובה תחת קללתו היום הזה,</b> רצה לומר ביום הזה שכבר נרצה עוני על ידי העונש שקם עלי רעה מביתי, וקללת שמעי הם יסורים נוספים על יעוד הנביא, אולי יחשבו ליסורים של אהבה, כמ''ש הנעלבים ואינם עולבים וכו' עושים מאהבה וכו' עליהם נאמר ואהביו כצאת השמש בגבורתו :
<h3>{יג}</h3>
וַיֵּ֧לֶךְ דָּוִ֛ד וַאֲנָשָׁ֖יו בַּדָּ֑רֶךְ וְשִׁמְעִ֡י הֹלֵךְ֩ בְּצֵ֨לַע הָהָ֜ר לְעֻמָּת֗וֹ הָלוֹךְ֙ וַיְקַלֵּ֔ל וַיְסַקֵּ֤ל בָּֽאֲבָנִים֙ לְעֻמָּת֔וֹ וְעִפַּ֖ר בֶּעָפָֽר׃
<b style="color: gray;">מצודת ציון</b> <b>בצלע .</b> בעבר ובצד , כמו ( שמות כז כו ) : צלע המשכן : <b>לעומתו .</b> נגדו : <b>ועפר .</b> זרק עפר , ולתוספת ביאור אמר בעפר , וכן ( תהלים פ י ) : ותשרש שדשיה :
<b style="color: gray;">מלבי"ם פירוש המילות</b> <b>לכן וילך דוד בדרך</b> לא מש מן הדרך הגם ששמעי סקל באבנים לעומתו, פניו לא הסתיר מכלימותו ורוק כי קבל זאת באהבה :
<h3>{יד}</h3>
וַיָּבֹ֥א הַמֶּ֛לֶךְ וְכָל־הָעָ֥ם אֲשֶׁר־אִתּ֖וֹ עֲיֵפִ֑ים וַיִּנָּפֵ֖שׁ שָֽׁם׃
<b style="color: gray;">רש"י</b> <b>וינפש שם .</b> בבחורים :
<b style="color: gray;">מצודת דוד</b> <b>ויבא המלך .</b> אל בחורים שזכר למעלה :
<b style="color: gray;">מצודת ציון</b> <b>וינפש .</b> ענין מנוחה ומרגוע המשיב את הנפש , כמו ( שמות לא יז ) : שבת וינפש :
<h3>{טו}</h3>
וְאַבְשָׁל֗וֹם וְכָל־הָעָם֙ אִ֣ישׁ יִשְׂרָאֵ֔ל בָּ֖אוּ יְרוּשָׁלִָ֑ם וַאֲחִיתֹ֖פֶל אִתּֽוֹ׃
<h3>{טז}</h3>
וַיְהִ֗י כַּֽאֲשֶׁר־בָּ֞א חוּשַׁ֧י הָאַרְכִּ֛י רֵעֶ֥ה דָוִ֖ד אֶל־אַבְשָׁל֑וֹם וַיֹּ֤אמֶר חוּשַׁי֙ אֶל־אַבְשָׁלֹ֔ם יְחִ֥י הַמֶּ֖לֶךְ יְחִ֥י הַמֶּֽלֶךְ׃
<h3>{יז}</h3>
וַיֹּ֤אמֶר אַבְשָׁלוֹם֙ אֶל־חוּשַׁ֔י זֶ֥ה חַסְדְּךָ֖ אֶת־רֵעֶ֑ךָ לָ֥מָּה לֹֽא־הָלַ֖כְתָּ אֶת־רֵעֶֽךָ׃
<b style="color: gray;">מצודת דוד</b> <b>זה חסדך .</b> וכי זהו החסד שעשית לרעך לדוד לעזבו ביום צרתו , למה לא הלכת עמו :
<h3>{יח}</h3>
וַיֹּ֣אמֶר חוּשַׁי֮ אֶל־אַבְשָׁלֹם֒ לֹ֕א כִּי֩ אֲשֶׁ֨ר בָּחַ֧ר יְהוָ֛ה וְהָעָ֥ם הַזֶּ֖ה וְכָל־אִ֣ישׁ יִשְׂרָאֵ֑ל (לא) [ל֥וֹ] אֶהְיֶ֖ה וְאִתּ֥וֹ אֵשֵֽׁב׃
<b style="color: gray;">מצודת דוד</b> <b>לא .</b> רצה לומר : <b>לא היה מהראוי שאלך עם אביך , כי אל המלך אשר בחר ה' , והעם היושבים פה , וכל איש ישראל אשר איננו פה , לו אהיה לעבד , ועמו אשב .</b> וכאומר : הנה אהבתי לאביך לא היתה מצד עצמו , כי אם מצד המלוכה :
<b style="color: gray;">מלבי"ם פירוש המילות</b> (יח-יט) <i><b>השאלות:</b> מ''ש למי אני אעבוד הלא לפני בנו, מתראה כמהתל בו, כי הזה חסדו את ריעו שיעבוד את בנו הרודף את אביו ריעו להרגו בלי חמלה, ולמה כפל כאשר עבדתי וכו' :</i> <b>ויאמר חושי</b> כמו ששם דוד בפיו כן דבר אל אבשלום, אמר, {{{א}}} גם אם לא יאבה דוד בשום אופן להמליכו, ויצטרך להפר בריתו את דוד, הוא בוחר באבשלום מצד ג' דברים, {{{א}}} <b>שבו בחר ה',</b> {{{ב}}} <b>וכל העם הזה</b> היינו הסנהדרין. {{{ג}}} <b>וכל איש ישראל :</b>
<h3>{יט}</h3>
וְהַשֵּׁנִ֗ית לְמִי֙ אֲנִ֣י אֶֽעֱבֹ֔ד הֲל֖וֹא לִפְנֵ֣י בְנ֑וֹ כַּאֲשֶׁ֤ר עָבַ֙דְתִּי֙ לִפְנֵ֣י אָבִ֔יךָ כֵּ֖ן אֶהְיֶ֥ה לְפָנֶֽיךָ׃
<b style="color: gray;">מצודת דוד</b> <b>והשנית .</b> רצה לומר : ואף אם הייתי לו לאוהב מצד עצמו , מכל מקום אין זה בגידה בו , כי למי אעבוד , וכי למשפחת בית שאול אויביו , הלא לפני בנו אעבוד , ולזה כאשר עבדתי לפני אביך , כן אהיה לפניך , ולא יחשב לבגידה :
<b style="color: gray;">מלבי"ם פירוש המילות</b> {{{ב}}} כי הוא מקוה שגם דוד יתרצה בזה לבסוף, אחרי ינוצח ואחרי שישכיל אחרית דבר, ואז ישמח גם הוא בעבודתי שאיני עובד לאיש נכרי רק לבנו, וגם אתה תאהבני אהבה עזה מצד שהייתי עבד וריע אביך, וזה שכתוב כאשר עבדתי לפני אביך וכו' :
<h3>{כ}</h3>
וַיֹּ֥אמֶר אַבְשָׁל֖וֹם אֶל־אֲחִיתֹ֑פֶל הָב֥וּ לָכֶ֛ם עֵצָ֖ה מַֽה־נַּעֲשֶֽׂה׃
<b style="color: gray;">מצודת דוד</b> <b>הבו .</b> אתה והזקנים שעמך , התייעצו ביניכם מה נעשה :
<b style="color: gray;">מצודת ציון</b> <b>הבו .</b> הזמינו , כמו ( בראשית יא ז ) : הבה נרדה :
<b style="color: gray;">מלבי"ם פירוש המילות</b> <b>הבו לכם עצה,</b> הנה אחרי שגלה חושי את מחשבותיו, כי לא יפיר האחוה עם דוד, רק אם לא יתרצה אל מלכות אבשלום אחרי ינוצח, ושיתאמץ כי יהיה שלום בין דוד ובין אבשלום כנ''ל, עמדו במלכות שני מיני יועצים מתפרדים איש מעל אחיו, עצת אחיתופל היה לאבד את דוד ולהחרימו, ועצת חושי תלך לאט עמו עד יסכים על מלכות אבשלום בטוב לבבו, ואבשלום הגם שהיה רוצה בלבבו שכן יקום כאשר אמר חושי כנ''ל, בכ''ז שאל בראשונה עצת אחיתופל, מטעם שיבואר בפסוק כ''ג. אבל התנה עמו שימשיך גם את חושי ויתיעץ עמו, ועל זה אמר הבו לכם עצה, באופן שתהיה עצה מוסכמת משני יועצי המלך :
<h3>{כא}</h3>
וַיֹּ֤אמֶר אֲחִיתֹ֙פֶל֙ אֶל־אַבְשָׁלֹ֔ם בּ֚וֹא אֶל־פִּלַגְשֵׁ֣י אָבִ֔יךָ אֲשֶׁ֥ר הִנִּ֖יחַ לִשְׁמ֣וֹר הַבָּ֑יִת וְשָׁמַ֤ע כָּל־יִשְׂרָאֵל֙ כִּֽי־נִבְאַ֣שְׁתָּ אֶת־אָבִ֔יךָ וְחָ֣זְק֔וּ יְדֵ֖י כָּל־אֲשֶׁ֥ר אִתָּֽךְ׃
<b style="color: gray;">רש"י</b> <b>וחזקו ידי כל אשר אתך .</b> כי עתה ידם רפה לעזור לך , שאומרים בלבם הבן יתחרט אצל אביו , ואנו נהיה שנואים למלך :
<b style="color: gray;">מצודת דוד</b> <b>וחזקו .</b> על כי עדיין נרפים הם , בחושבם פן ישלימו האב והבן וינקמו מאתנו , אבל בזה ידעו כי נבאשת את אביך , ויתחזקו ידיהם להיות עמך :
<b style="color: gray;">מצודת ציון</b> <b>נבאשת .</b> ענין תיעוב ומאוס , כדבר הנבאש :
<b style="color: gray;">מלבי"ם פירוש המילות</b> <i><b>השאלות:</b> למה בחר אחיתופל שיעשה הפעל המגונה הזה, ואם כדי שידעו כי נבאש עם אביו, הלא כבר מרד ופרסם כי תופש מלכות, וידעו כולם שלא יחזור בו, ולמה לא שאל עתה גם לחושי אם יסכים בעצה זו, ואם מפני שעצת אחיתופל בימים ההם כאשר ישאל איש באלהים כמ''ש הכתוב אם כן למה עזב עצתו אחר כך :</i> <b>ויאמר אחיתופל,</b> ואז התירא אחיתופל מלהגיד עצתו שהיה תכליתה להרוג את דוד, כי ירא פן ישלים את אביו, ואז יתנקם דוד ממנו על עצתו הרעה, כי היה רחוק בעיניו שיאבה אבשלום בעצה זו להרוג את אביו, ולכן הקדים שטרם יגיד את עצתו, מוכרח שיבא אבשלום אל פלגשי אביו, שבזה יבטח לבו ולב ישראל שלא יתרצה דוד אליו, כי הוא מעוות לא יוכל לתקון ויטרוף לעד אפו על שחלל יצועי אביו, ואמר הטעם לדבריו, אשר הניח <b>לשמור הבית</b> שמזה בעצמו שהניח מפלגשיו לשמור הבית, נראה כי עוד לב אב על בנו ולב בן על אביו, כי אם היה דוד מחשיבו כאויב ומתנקם לא היה מניח פילגשיו שם פן יהרגם או יפקירם לנאץ את אביו, וכן למה לו לשמור ביתו, הלא ידע שאבשלום יקח ביתו וקניניו, וטוב יקחם אחר משיפלו ביד אויביו, וע''כ כי רוצה בזה שבנו ינחל את אשר לו, וישמרהו עד יבא ויקחהו, ולכן צריך שתתראה אתה כאויב, ובזה <b>ישמעו כי נבאשת את אביך</b> וכו' :
<h3>{כב}</h3>
וַיַּטּ֧וּ לְאַבְשָׁל֛וֹם הָאֹ֖הֶל עַל־הַגָּ֑ג וַיָּבֹ֤א אַבְשָׁלוֹם֙ אֶל־פִּֽלַגְשֵׁ֣י אָבִ֔יו לְעֵינֵ֖י כָּל־יִשְׂרָאֵֽל׃
<b style="color: gray;">מצודת דוד</b> <b>לעיני וגו' .</b> כולם ראו הכנסו אל האהל והתיחדו עמהן :
<b style="color: gray;">רלב"ג</b> <b>ויבא אבשלום אל פילגשי אביו לעיני כל ישראל .</b> הנה בזה נתקיים מה שייעד לו הש''י לדוד באמרו הנני מקים עליך רעה מביתך ולקחתי את נשיך לעיניך ונתתי לרעך ושכב עם נשיך לעיני השמש הזאת כי אתה עשית בסתר ואני אעשה את הדבר הזה נגד כל ישראל ונגד השמש , והנה יעץ לו זה אחיתופל לחשבו כי אולי יחשבו ישראל שתהיה זאת תחבולה לבחון אם לב ישראל ישר את דוד ולזה ייראו מלמרוד בדוד אך כשיראו הפעל המגונה מאבשלום כנגד אביו אז יתבאר להם כי נבאש את דוד ושאין זה הענין על צד התחבולה לבחון לבבם ולפי שהפילגשים בלא כתובה ובלא קדושין דינן כדין מפותת האב שהיא מותרת לבן :
<h3>{כג}</h3>
וַעֲצַ֣ת אֲחִיתֹ֗פֶל אֲשֶׁ֤ר יָעַץ֙ בַּיָּמִ֣ים הָהֵ֔ם כַּאֲשֶׁ֥ר יִשְׁאַל־[אִ֖ישׁ] בִּדְבַ֣ר הָאֱלֹהִ֑ים כֵּ֚ן כָּל־עֲצַ֣ת אֲחִיתֹ֔פֶל גַּם־לְדָוִ֖ד גַּ֥ם לְאַבְשָׁלֹֽם׃
<b style="color: gray;">מצודת דוד</b> <b>בימים ההם .</b> אשר הועמד להיות יועץ : <b>כאשר .</b> כמו השואל מה מדבר אלהים , בטוח הוא שהתשובה היא נאמנה , כן היתה עצת אחיתופל בטוחה , להשיג על ידה הדבר הנרצה : <b>גם לאבשלום .</b> כי לפי מחשבתם הרעה , היתה העצה בדבר הפלגשים עצה טובה , ואף עצתו בדבר הרדיפה אחר דוד , עצה נכונה היתה , אבל ה' הפרה :
<b style="color: gray;">רלב"ג</b> <b>כן כל עצת אחיתופל גם לדוד גם לאבשלום .</b> הנה אחיתופל היה אבי אביה של בת שבע אשת דוד שנא' בגבורי דוד אליעם בן אחיתופל הגילוני והנה בת שבע היתה בת אליעם כאמרו הלא זאת בת שבע בת אליעם והנה עם כל זה ספר כי עצתו היתה תמיד בתכלית מה שאפשר מהטוב להגיע אל התכלית לדוד בהיותו יועץ דוד ואחר שהיה בקושרים היתה עצתו גם כן שלמה לאבשלום כנגד דוד :
<b style="color: gray;">מלבי"ם פירוש המילות</b> <b>ועצת</b> מבאר שאבשלום היה מוכרח לעשות כדבריו, ולא חכה עתה לשמוע מה יאמר חושי כמו בעצה השנית, אחר שאחיתופל סגר הדלת לפניו, ולא רצה לדבר את עצתו עד יבא אל פילגשי אביו, והיה נשאר בלי עצה, כי עצת אחיתופל היתה גדולה בימים ההם כהחלטת האורים ותומים :
<h2>שמואל ב פרק-יז</h2>
<h3>{א}</h3>
וַיֹּ֥אמֶר אֲחִיתֹ֖פֶל אֶל־אַבְשָׁלֹ֑ם אֶבְחֲרָ֣ה נָּ֗א שְׁנֵים־עָשָׂ֥ר אֶ֙לֶף֙ אִ֔ישׁ וְאָק֛וּמָה וְאֶרְדְּפָ֥ה אַחֲרֵי־דָוִ֖ד הַלָּֽיְלָה׃
<b style="color: gray;">מצודת דוד</b> <b>אבחרה וגו' .</b> כי לקבץ את כל ישראל יתאחר זמן רב ובתוך כך ימלט דוד על נפשו : <b>ואקומה .</b> כי אם ילך אבשלום , פן יחמול עליו כשיראה פניו : <b>הלילה .</b> בעודו עיף ויגע :
<b style="color: gray;">מלבי"ם פירוש המילות</b> <b>ויאמר אחיתופל,</b> אחיתופל לא נמלך בחושי הארכי, אחר שמגמת פניו היה להרוג את דוד וידע שחושי לא יסכים ע''ז, ולמטרה זו פנה בעצתו, והנה התנה ארבעה דברים. {{{א}}} שירדוף תכף בעוד שהוא יגע ורפה ידים ולא יניח לו זמן שינפש ושיכין עצה וגבורה למלחמה, וזה שכתוב <b>אבחרה נא</b> רצה לומר עתה, {{{ב}}} שלא יקח עמו כל ישראל רק י''ב אלף איש, {{{ג}}} שלא ירדוף אבשלום רק הוא ירדוף, {{{ד}}} שלא ירדוף ביום רק בלילה, ובאר טעמו :
<h3>{ב}</h3>
וְאָב֣וֹא עָלָ֗יו וְה֤וּא יָגֵ֙עַ֙ וּרְפֵ֣ה יָדַ֔יִם וְהַֽחֲרַדְתִּ֣י אֹת֔וֹ וְנָ֖ס כָּל־הָעָ֣ם אֲשֶׁר־אִתּ֑וֹ וְהִכֵּיתִ֥י אֶת־הַמֶּ֖לֶךְ לְבַדּֽוֹ׃
<b style="color: gray;">מצודת דוד</b> <b>ורפה ידים .</b> כי זה היום נטרד מן המלוכה , ועדיין לא לקח עצה מה לעשות : <b>והחרדתי אותו .</b> בהיות הדבר פתאום ובלילה : <b>ונס כל העם .</b> בעבור החרדה ינוסו , זה בכה וזה בכה , ולא ישארו עם המלך ללחום בעבורו , ואז אוכל להכות אותו לבדו , מבלי שאצטרך להמית מי מאנשיו , הואיל ולא יעמדו למלחמה , כי ינוסו ואינם :
<b style="color: gray;">מצודת ציון</b> <b>ורפה ידים .</b> ענין מורך לב ויאוש :
<b style="color: gray;">מלבי"ם פירוש המילות</b> <b>ואבא עליו והוא יגע</b> על ידי שירדוף תכף ישיגהו בעודו יגע ורפה ידים. ועל ידי שיבא פתאום בלא הכנה ובלילה, <b>והחרדתי אותו ונס כל העם אשר אתו,</b> ועל ידי זה יכה את המלך לבדו, ומטעם זה צריך גם כן שלא ירדוף אבשלום, שאין ראוי שהבן יהרוג את אביו. רק אני אהרגנו בהיותי גואל הדם של אוריה חתני :
<h3>{ג}</h3>
וְאָשִׁ֥יבָה כָל־הָעָ֖ם אֵלֶ֑יךָ כְּשׁ֣וּב הַכֹּ֔ל הָאִישׁ֙ אֲשֶׁ֣ר אַתָּ֣ה מְבַקֵּ֔שׁ כָּל־הָעָ֖ם יִהְיֶ֥ה שָׁלֽוֹם׃
<b style="color: gray;">רש"י</b> <b>כשוב הכל .</b> אליך : <b>האיש אשר אתה מבקש .</b> יעשה בו בקשתך ויהרג , ואחר כך כל העם יהיה שלום , וזה מקרא קצר . ( ד ) ובעיני זקני ישראל . זקני אשמאי :
<b style="color: gray;">מצודת דוד</b> <b>ואשיבה .</b> ואז אשיב אליך כל העם אשר עם אביך : <b>כשוב הכל .</b> כמו ששבו אליך כל המון ישראל , וקבלו אותך למלך : <b>האיש אשר וגו' .</b> רצה לומר : לא יפקד מהם כי אם האיש אשר אתה מבקש , כי הוא לבדו יומת , אבל לכל העם שעמו יהיה שלום , ולא יפקד מהם איש :
<b style="color: gray;">רלב"ג</b> <b>ואשיבה כל העם אליך כשוב הכל האיש אשר אתה מבקש .</b> ר''ל בזה הדרך אשיב כל ישראל בכללם אליך כי הכיתי האיש אשר אתה מבקש יהיה כשוב הכל כי ממיתת דוד ימשך שישובו כל ישראל אליך ויהיה זה סבה שלא תשחית עמך אשר אתך או אשר את דוד אך יהיה כל העם שלום בלי מלחמה כי אחר מותו לא יתכן שתהיה שם מלחמה כלל על זה :
<b style="color: gray;">מלבי"ם פירוש המילות</b> <i><b>השאלות:</b> פסוק זה, כאבן מעמסה לכל המבארים :</i> <b>ואשיבה כל העם אליך,</b> באר לו עוד תועלת שיצא מעצה זו שבזה בקל ישובו כולם אליו, כי אם תבער המלחמה ויפלו רבים בחרב, אז אף שינצח יתחלקו העם לשני מחנות, ורבים ישמרו איבה על אחיהם אשר נפלו בחרב, ואם יהרג המלך במלחמה שיהיה אבשלום המצביא את העם, יאמרו כי רצח את אביו לא כן כשיהרגנו אחיתופל בלילה, יגלול האשמה על אחיתופל, ואבשלום יחרה אפו על הורג אביו, רק שאז יתן פקודת חסד, שמוחל לכל מי שחטא נגדו ושישובו כולם לביתם כדרך המלכים למחול כל פשע בעת מלכותם, ובזה אוכל גם אנכי לשוב לביתי, וזה שכתוב <b>כשוב הכל האיש אשר אתה מבקש,</b> שעורו כשוב הכל (ישוב) האיש אשר אתה מבקש, כיון על עצמו, שהגם שאז תבקשני להרגני על שהרגתי את אביך, בכ''ז יהיה לך כסות עינים, שאשוב כשוב הכל. שאחר שתצוה שישוב כל מורד ופושע, ישוב האיש הזה (שהוא אחיתופל גם כן) למען <b>כל העם יהיה שלום,</b> כי תאמר שאי אפשר לך לדון הורג אביך, מפני שיתקוממו ע''ז אוהבי אחיתופל ושונאי דוד, ובאופן זה תצא נקי, וכל ישראל ישובו אליך. ויותר קרוב שדלתות המקרא הזה מקבילים אל הכתוב הקודם, <b>ונס כל העם אשר אתו ואשיבה כל העם אליך כשוב הכל</b> (פי' בעת ישובו לביתם) <b>והכיתי את המלך לבדו האיש אשר אתה מבקש :</b>
<h3>{ד}</h3>
וַיִּישַׁ֥ר הַדָּבָ֖ר בְּעֵינֵ֣י אַבְשָׁלֹ֑ם וּבְעֵינֵ֖י כָּל־זִקְנֵ֥י יִשְׂרָאֵֽל׃
<b style="color: gray;">מצודת ציון</b> <b>ויישר .</b> מלשון יושר , רוצה לומר הוטב בעיניו :
<b style="color: gray;">רלב"ג</b> <b>ובעיני כל זקני ישראל .</b> הנה כל חכמי ישראל הסכימו בזאת העצה כי גם האמינו בדברי אבשלום אל העם שאין אביו רוצה לעשות דין ומשפט לאחד מהבאים לפניו עם שזה היה מהש''י לענוש את דוד על דבר אוריה החתי :
<b style="color: gray;">מלבי"ם פירוש המילות</b> <b>ויישר הדבר</b> לא כתב וייטב הדבר, כי באמת היה דבר זה רע בעיניהם להרוג את המלך, רק שמצאו שהיא עצה ישרה מובלת בדרך קרוב אל התכלית, הגם שהדבר בעצמו לא הוטב בעיניהם : <b>ויאמר אבשלום</b> לכן אמר שיקרא לחושי הארכי באשר ידע שחושי יתאמץ להפר דבר זה וישמע מה ייעץ להשיג את התכלית בדרך אחר שלא יצטרכו לרצוח את המלך :
<h3>{ה}</h3>
וַיֹּ֙אמֶר֙ אַבְשָׁל֔וֹם קְרָ֣א נָ֔א גַּ֖ם לְחוּשַׁ֣י הָאַרְכִּ֑י וְנִשְׁמְעָ֥ה מַה־בְּפִ֖יו גַּם־הֽוּא׃
<b style="color: gray;">מצודת דוד</b> <b>גם הוא .</b> עם שהוא רעה דוד וחשוד בעיני , עם כל זה יאמר גם הוא עצתו :
<h3>{ו}</h3>
וַיָּבֹ֣א חוּשַׁי֮ אֶל־אַבְשָׁלוֹם֒ וַיֹּאמֶר֩ אַבְשָׁל֨וֹם אֵלָ֜יו לֵאמֹ֗ר כַּדָּבָ֤ר הַזֶּה֙ דִּבֶּ֣ר אֲחִיתֹ֔פֶל הֲנַעֲשֶׂ֖ה אֶת־דְּבָר֑וֹ אִם־אַ֖יִן אַתָּ֥ה דַבֵּֽר׃
<b style="color: gray;">מצודת ציון</b> <b>אם אין .</b> אם לאו :
<b style="color: gray;">מלבי"ם פירוש המילות</b> <i><b>השאלות:</b> למה שאל לחושי אחר שישרה עצת אחיתופל בעיני כולם, ולמה עזבו עצת אחיתופל שהיו להם כדבר אלהים בימים ההם, ולמה אמר כדבר הזה דבר אחיתופל ולא אמר כה יעץ אחיתופל הטובה עצתו, וכמו שהשיב לא טובה העצה :</i> <b>כדבר הזה דבר אחיתופל,</b> הנה על העצה לא נסתפק אבשלום כלל, שבאופן זה יפיק את אשר זמם, רק שסמר בשרו מן הדבר הזה שדבר להרוג את המלך ועל הדבר וההחלטה הזה שאל אותו אם יסכים לזה, ואם לא יסכים לזה ידבר עצה אחרת איך נחרץ באופן שלא יהרג המלך, ולכן לא אמר כעצה זו יעץ אחיתופל, כי על העצה לא שאל כלל שהיתה ישרה בעיני כולם, רק על הדבר והגזרה להרוג את המלך :
<h3>{ז}</h3>
וַיֹּ֥אמֶר חוּשַׁ֖י אֶל־אַבְשָׁל֑וֹם לֹֽא־טוֹבָ֧ה הָעֵצָ֛ה אֲשֶׁר־יָעַ֥ץ אֲחִיתֹ֖פֶל בַּפַּ֥עַם הַזֹּֽאת׃
<b style="color: gray;">מצודת דוד</b> <b>בפעם הזאת .</b> וכאלו אמר : אבל עצתו בדבר הפלגשים טובה היתה , ועל כי כבר עברה , לכך שבחה בעיניו , למען יאמין בו :
<b style="color: gray;">מלבי"ם פירוש המילות</b> <b>ויאמר חושי,</b> לא <b>טובה העצה</b> אמנם חושי השכיל מאד, ולא אמר לא טוב הדבר רק לא טובה העצה, רצה לומר שאם היתה עצה טובה להשיג על ידה את התכלית היה מסכים לזה, רק שהיא עצה סכלה לא לעזר ולא להועיל :
<h3>{ח}</h3>
וַיֹּ֣אמֶר חוּשַׁ֗י אַתָּ֣ה יָ֠דַעְתָּ אֶת־אָבִ֨יךָ וְאֶת־אֲנָשָׁ֜יו כִּ֧י גִבֹּרִ֣ים הֵ֗מָּה וּמָרֵ֥י נֶ֙פֶשׁ֙ הֵ֔מָּה כְּדֹ֥ב שַׁכּ֖וּל בַּשָּׂדֶ֑ה וְאָבִ֙יךָ֙ אִ֣ישׁ מִלְחָמָ֔ה וְלֹ֥א יָלִ֖ין אֶת־הָעָֽם׃
<b style="color: gray;">רש"י</b> <b>ואביך איש מלחמה .</b> ויודע עניני מלחמה וטכסיסיה וטיב מארב , ובטוח הוא שתרדוף הלילה לבא עליו , לפיכך לא ילין עם שאר העם :
<b style="color: gray;">מצודת דוד</b> <b>כי גבורים המה .</b> ואינם חרדים מהמיית מלחמה , עם שהיא פתאום ובלילה : <b>ומרי נפש המה .</b> וכל שכן שהמה עתה מרי נפש , דואגים על קושי זמנם , ויפעלו גבורות כדוב שכול מבניו בהיותו רודף בשדה לחפש אחריהם , יטרוף במר נפשו כל הקרב אליו : <b>ואביך איש מלחמה .</b> רצה לומר : יודע הוא טכסיסי המלחמה , ויבין מדעתו שרק עליו מחריש הרעה ופתאום יבואו להחריד את העם אשר עמו , והואיל ויבין את זאת , לא ילין הוא עם העם במקום אחד :
<b style="color: gray;">מצודת ציון</b> <b>שכול .</b> מי שבניו אבודים קרוי שכול , כמו ( שם מג יד ) : כאשר שכלתי שכלתי :
<b style="color: gray;">רלב"ג</b> <b>כדוב שכול בשדה .</b> ר''ל כדוב טורף ולרוב טרפו קראו שכול היותו משכל והנה אביך איש מלחמה ולזה הוא יודע באי זה צד ראוי שינהג בזאת המלחמה ומפני זה לא ילין העם בשום מלון מפורסם אבל הוא נחבא עתה באחת מהמקומות אשר יתכן לו ההחבא שם והיה כשיפלו מהם בתחלה בני החיל הרודפים אחריהם וימותו על ידם בעבור שאינם נשמרים מהם שיהיו שם ושמע השומע זה ואמר שכבר היתה מגפה בעם אשר אחרי אבשלום יהיה זה סבה להביא מורך לב בלב הנשארים וינוסו ויפלו ביד דוד ואנשיו ועוד כי דוד הוא גם כן בן חיל אשר לבו כלב האריה ואיך תחשוב שימס לבבו כמו שאמר אחיתופל והחרדתי אותו ונס כל העם אשר אתו הנה יודע כל ישראל כי גבור אביך ואשר אתו הם בני חיל ולא ימס לבבם או ירצה בזה כי ממורך הלב אשר יפול בלב החיל אשר לאבשלום בשמעם כי מגפה היתה בעם אשר אחרי אבשלום הנה לא יהיה שם אחד אע''פ שיהיה בן חיל ולבו כלב האריה שלא ימס לבבו ויוסיף להם מורך בלבבם מה שמפורסם לכל ישראל כי גבור אביך והאנשים אשר אתו :
<b style="color: gray;">מלבי"ם פירוש המילות</b> <b>ויאמר חושי,</b> באר דבריו, כי הנה עצת אחיתופל בנויה על שתי יסודות, {{{א}}} שעבדי דוד הם עתה מדוכאים ורפויי ידים ויחרידום פחד פתאום, {{{ב}}} שדוד שוכב לבטח בין גדודיו באין פחד, ובשניהם לא השכיל ותהי להפך, {{{א}}} <b>אתה ידעת את אביך ואת אנשיו כי גבורים המה, ומרי נפש המה כדוב שכול בשדה,</b> כמו הדוב ששכלו בניו שאז מרוב מרירות נפשו יחרף נפשו למות, כן הם בהיותם נרדפים אל השדה, לא ישובו מפני כל ויחרפו נפשם למות, {{{ב}}} <b>שאביך איש מלחמה</b> ויעל על לבו להשמר שלא יפלו עליו פתאום <b>ולא ילין את העם,</b> רק הנה הוא נחבא וכו' :
<h3>{ט}</h3>
הִנֵּ֨ה עַתָּ֤ה הֽוּא־נֶחְבָּא֙ בְּאַחַ֣ת הַפְּחָתִ֔ים א֖וֹ בְּאַחַ֣ד הַמְּקוֹמֹ֑ת וְהָיָ֗ה כִּנְפֹ֤ל בָּהֶם֙ בַּתְּחִלָּ֔ה וְשָׁמַ֤ע הַשֹּׁמֵ֙עַ֙ וְאָמַ֔ר הָֽיְתָה֙ מַגֵּפָ֔ה בָּעָ֕ם אֲשֶׁ֖ר אַחֲרֵ֥י אַבְשָׁלֹֽם׃
<b style="color: gray;">רש"י</b> <b>הנה עתה הוא נחבא .</b> וכשתבא על מחנה העם אשר אתו , הוא לא יהיה שם שתהרגנו : <b>והיה כנפול בהם בתחלה .</b> אני אמרתי לך כי אנשיו גבורים ומרי נפש , ואם יהרגו בעמך , תהיה בם מפלה במלחמה זו שהיא ראשונה , ושמע השומע מכל ישראל הבאים להתחבר אליך , ואמר היתה מגפה בעם של אבשלום :
<b style="color: gray;">מצודת דוד</b> <b>הנה עתה הוא נחבא .</b> עתה בהיות לילה , החביא עצמו במקום נבדל מהעם אשר אתו , ואם כן אף אם יחריד העם , לא ימצא את המלך לשיכה אותו : <b>והיה כנפול .</b> כאומר : לא די שלא יועיל , אלא שעוד יזיק , שהרי אמר שלא להכות בהעם , והם הלא יכו כרצונם , וכאשר יפילו חללים מאנשיך בתחילת המלחמה , רצה לומר : במלחמה הראשונה : <b>ושמע השומע .</b> וכאשר ישמע מי מהנפילה ההיא , אז יאמר הן היתה מגפה בעם אבשלום , ונראה אם כן שה' עזבם למקרה :
<b style="color: gray;">מצודת ציון</b> <b>הפחתים .</b> בורות וחפירות , כמו ( לקמן יח יז ) : אל הפחת הגדול : <b>מגפה .</b> רצה לומר מכת חרב :
<b style="color: gray;">מלבי"ם פירוש המילות</b> <b>והיה כנפול</b> ואחרי שהראה כי עצה זו היא לא להועיל, הראה כי היא לנזק ולהפסד, שעל ידי שלא יצלחו בפעם הראשון הגם שלא יצאו רק י''ב אלף, השומע לא יבחין פרטי הדברים, ויאמר כי עם אבשלום לחמו גם כרעו ונפלו, ובזה ימס לב העם, אשר עוד פחד אביך וגבוריו עליהם :
<h3>{י}</h3>
וְה֣וּא גַם־בֶּן־חַ֗יִל אֲשֶׁ֥ר לִבּ֛וֹ כְּלֵ֥ב הָאַרְיֵ֖ה הִמֵּ֣ס יִמָּ֑ס כִּֽי־יֹדֵ֤עַ כָּל־יִשְׂרָאֵל֙ כִּי־גִבּ֣וֹר אָבִ֔יךָ וּבְנֵי־חַ֖יִל אֲשֶׁ֥ר אִתּֽוֹ׃
<b style="color: gray;">רש"י</b> <b>והוא גם בן חיל .</b> ואותו השומע אפילו הוא בן חיל ולבו כלב האריה , המס ימס בפחד ורעדה , ולא יתקשר עוד אליך , כי יאמר כבר התחיל ליפול ונענש הוא על אביו , ולא יצליח :
<b style="color: gray;">מצודת דוד</b> <b>והוא גם בן חיל .</b> ואף אם השומע יהיה בן חיל , אשר לבו כלב האריה , מכל מקום ימס לבבו בקרבו , על כי ידוע לכל , שאביך הוא גבור מלחמה , והעם אשר אתו המה בני חיל , ואם הדבר נעזב למקרה , בודאי יתגברו הם וירפו ידיהם ולא יאבו לרדת עוד למלחמה ( ואף שאם לא יעשו לבד בזה כעצת אחיתופל , אלא שגם אנשי אבשלום יכו באנשי דוד כמוהם , לא יהיה אם כן מקום לחשש הזה , מכל מקום הרחיב הדבור לסכל עצתו , להראות לכל כי לא בחכמה ידבר ) :
<h3>{יא}</h3>
כִּ֣י יָעַ֗צְתִּי הֵ֠אָסֹף יֵאָסֵ֨ף עָלֶ֤יךָ כָל־יִשְׂרָאֵל֙ מִדָּן֙ וְעַד־בְּאֵ֣ר שֶׁ֔בַע כַּח֥וֹל אֲשֶׁר־עַל־הַיָּ֖ם לָרֹ֑ב וּפָנֶ֥יךָ הֹלְכִ֖ים בַּקְרָֽב׃
<b style="color: gray;">רש"י</b> <b>כי יעצתי .</b> כי זאת עצתי : <b>ופניך הולכים בקרב .</b> בראש , ( תרגום : ) ואת תהי אזיל בריש כולנא :
<b style="color: gray;">מצודת דוד</b> <b>כי יעצתי .</b> אלא כן אני מייעץ : האסף וגו' , ובעבור רבת העם נתגבר במלחמה : <b>ופניך וגו' .</b> כי אז כולם יפעלו גבורות , למצוא חן בעיניך :
<b style="color: gray;">מצודת ציון</b> <b>ופניך .</b> אתה בעצמך : <b>בקרב .</b> במלחמה , כמו ( תהלים קמד א ) : המלמד ידי לקרב :
<b style="color: gray;">מלבי"ם פירוש המילות</b> <b>כי יעצתי</b> אחר שסכל עצת אחיתופל, יעץ עצה אחרת הפך עצת אחיתופל בכל הפרטים, {{{א}}} שלא יפלו עליו תיכף רק ימתינו עד <b>יאספו כל ישראל,</b> {{{ב}}} שלא יצאו במעט עם, רק האסף יאסף עליך כל ישראל וכו', {{{ג}}} שלא אחיתופל יפול עליו, רק ופניך הולכים בקרב :
<h3>{יב}</h3>
וּבָ֣אנוּ אֵלָ֗יו (באחת) [בְּאַחַ֤ד] הַמְּקוֹמֹת֙ אֲשֶׁ֣ר נִמְצָ֣א שָׁ֔ם וְנַ֣חְנוּ עָלָ֔יו כַּאֲשֶׁ֛ר יִפֹּ֥ל הַטַּ֖ל עַל־הָאֲדָמָ֑ה וְלֹֽא־נ֥וֹתַר בּ֛וֹ וּבְכָל־הָאֲנָשִׁ֥ים אֲשֶׁר־אִתּ֖וֹ גַּם־אֶחָֽד׃
<b style="color: gray;">רש"י</b> <b>ונחנו עליו .</b> וננוח עליו , לשון חנייה , כמו ( שמות י יד ) : וינח בכל גבול מצרים , ( ישעיהו ז ב ) : נחה ארם על אפרים :
<b style="color: gray;">מצודת דוד</b> <b>ובאנו אליו .</b> רצה לומר : בהיות העם רב , בודאי נבוא באחד המקומות אשר החביא עצמו , כי נהיה חונים עליו כמו הטל המכסה כל פני האדמה מבלי מקום ריק ממנו , כן נתפזר בכל המקומות לבקשו , זה בכה וזה בכה , ובודאי נמצא אותו : <b>ובכל האנשים .</b> כי פן התנכר עצמו ללבוש כאחד מאנשיו , לזה לא נותר מכולם איש , ויומת גם הוא עם התנכרו :
<b style="color: gray;">מצודת ציון</b> <b>ונחנו .</b> מלשון חניה :
<b style="color: gray;">מלבי"ם פירוש המילות</b> {{{ד}}} שלא יפלו עליהם בלילה, ובספק אם נמצא שם דוד בין העם, רק <b>ובאנו אליו באחד המקומות</b> אשר נדע בבירור שנמצא שם, ולא בלילה רק <b>ונחנו עליו כאשר יפול הטל,</b> רצה לומר באור הבקר בעת שהטל נופל על האדמה, וכן פי' מהרי''א, ולא נהרוג המלך לבדו רק <b>ולא נותר בו ובכל האנשים</b> וכו' <b>גם אחד,</b> רצה לומר אם בהרג אם שנתפוש המלך חיים, ולא תירא שבתוך כך ימצא ערי מבצר וחסה שם, כי :
<h3>{יג}</h3>
וְאִם־אֶל־עִיר֙ יֵֽאָסֵ֔ף וְהִשִּׂ֧יאוּ כָֽל־יִשְׂרָאֵ֛ל אֶל־הָעִ֥יר הַהִ֖יא חֲבָלִ֑ים וְסָחַ֤בְנוּ אֹתוֹ֙ עַד־הַנַּ֔חַל עַ֛ד אֲשֶֽׁר־לֹא־נִמְצָ֥א שָׁ֖ם גַּם־צְרֽוֹר׃
<b style="color: gray;">רש"י</b> <b>חבלים .</b> ( תרגום : ) משריין , כמו ( שמואל-א י ה ) : חבל נביאים ( תהלים קיט סא ) : חבלי רשעים : <b>עד הנחל .</b> חומת העיר נסחוב אל הגי :
<b style="color: gray;">מצודת דוד</b> <b>ואם אל עיר יאסף .</b> כאומר : ואם יש חשש , פן בהתאחר הדבר עד נקבץ כל ישראל , ימלט על נפשו בעיר מבצר עומדת בהר , ויתחזק במעוז העיר , ואמר : הנה עם כל זה לא ימלט , כי הלא ברוב העם אשר אתנו , אף אם יאסף אל עיר , הכח בנו לשאת חבלים על העיר , לגררה מן ההר עד הנחל , עד שלא ישאר אף צרור בהעיר ההיא , ואמר בדרך גוזמא והפלגה , לומר שאף בעיר מבצר לא יתחזק מול העם הרב אשר אתנו .ולבל ירגיש בערמתו , המתיק אמריו דרך נאות ובכל חלקי הסותר , אולם עצם כוונתו היתה , למען יתאחר הדבר עד שיתקבצו כולם , ובתוך כך ישלח אמריו אליו להמלט על נפשו , וכאשר עשה באמת :
<b style="color: gray;">מצודת ציון</b> <b>יאסף .</b> יכנס : <b>והשיאו .</b> והגביהו : <b>וסחבנו .</b> ענין גרירה והמשכה , כמו ( ירמיהו כב יח ) : סחוב והשלך : <b>הנחל .</b> העמק : <b>צרור .</b> חתיכת עפר גסה , כמו ( עמוס ט ט ) : ולא יפול צרור ארץ :
<b style="color: gray;">מלבי"ם פירוש המילות</b> <b>אם אל עיר יאסף והשיאו כל ישראל</b> וכו', שכל זה נקל אם יתאספו חיל רב ועצום, לא בחיל מעט :
<h3>{יד}</h3>
וַיֹּ֤אמֶר אַבְשָׁלוֹם֙ וְכָל־אִ֣ישׁ יִשְׂרָאֵ֔ל טוֹבָ֗ה עֲצַת֙ חוּשַׁ֣י הָאַרְכִּ֔י מֵעֲצַ֖ת אֲחִיתֹ֑פֶל וַיהוָ֣ה צִוָּ֗ה לְהָפֵ֞ר אֶת־עֲצַ֤ת אֲחִיתֹ֙פֶל֙ הַטּוֹבָ֔ה לְבַעֲב֗וּר הָבִ֧יא יְהוָ֛ה אֶל־אַבְשָׁל֖וֹם אֶת־הָרָעָֽה׃
<b style="color: gray;">מצודת דוד</b> <b>וה' צוה .</b> רוצה לומר : לא לפי שעצת חושי היתה באמת טובה מעצת אחיתופל , ולזה ישרה עצתו בעיניהם , כי באמת עצת אחיתופל היתה הדרך האמתי להגעת תכלית הנרצה , אולם מה' היתה זאת , כי הוא גזר להפר עצת אחיתופל הטובה וגו' :
<b style="color: gray;">מצודת ציון</b> <b>להפר .</b> לבטל :
<b style="color: gray;">רלב"ג</b> <b>ויאמר אבשלום וכל איש ישראל .</b> זה מורה כי זקני ישראל לא הסכימו בזאת העצה השנית :
<b style="color: gray;">מלבי"ם פירוש המילות</b> <b>ויאמר</b> ואז הסכימו כולם שעצת חושי טובה יותר, והכתוב מעיד שזה היה מאת ה', כי באמת אם היו עושים כעצת אחיתופל היו מצליחים :
<h3>{טו}</h3>
וַיֹּ֣אמֶר חוּשַׁ֗י אֶל־צָד֤וֹק וְאֶל־אֶבְיָתָר֙ הַכֹּ֣הֲנִ֔ים כָּזֹ֣את וְכָזֹ֗את יָעַ֤ץ אֲחִיתֹ֙פֶל֙ אֶת־אַבְשָׁלֹ֔ם וְאֵ֖ת זִקְנֵ֣י יִשְׂרָאֵ֑ל וְכָזֹ֥את וְכָזֹ֖את יָעַ֥צְתִּי אָֽנִי׃
<b style="color: gray;">מצודת דוד</b> <b>כזאת וכזאת וגו' .</b> רוצה לומר : אמר להם שתי העצות , של אחיתופל ושלו :
<b style="color: gray;">מלבי"ם פירוש המילות</b> <b>כזאת וכזאת</b> וכו', רצה לומר ועדיין מסופק פן ישוב ויעשה כעצת אחיתופל, לכן.
<h3>{טז}</h3>
וְעַתָּ֡ה שִׁלְח֣וּ מְהֵרָה֩ וְהַגִּ֨ידוּ לְדָוִ֜ד לֵאמֹ֗ר אַל־תָּ֤לֶן הַלַּ֙יְלָה֙ בְּעַֽרְב֣וֹת הַמִּדְבָּ֔ר וְגַ֖ם עָב֣וֹר תַּעֲב֑וֹר פֶּ֚ן יְבֻלַּ֣ע לַמֶּ֔לֶךְ וּלְכָל־הָעָ֖ם אֲשֶׁ֥ר אִתּֽוֹ׃
<b style="color: gray;">רש"י</b> <b>וגם עבור תעבור .</b> את הירדן : <b>פן יבולע למלך .</b> שלא יעצתיו לטובה , ויעשה כדברי אחיתופל : <b>יבלע .</b> יאמר לו בסתר ובבליעה :
<b style="color: gray;">מצודת דוד</b> <b>אל תלן .</b> כי פן יעשה כעצת אחיתופל , ובערמה אמרו שעצתי ישרה , למען לא אודיע לדוד להמלט הלילה : <b>וגם עבור תעבור .</b> את הירדן : <b>פן יבולע .</b> פן ישחת מה לדוד ולעמו , כאשר ירדפו אחריו הלילה :
<b style="color: gray;">מצודת ציון</b> <b>יבולע .</b> ענין השחתה , כמו ( לקמן כ יט ) : למה תבלע נחלת ה' :
<b style="color: gray;">רלב"ג</b> <b>פן יבולע למלך ולכל העם אשר אתו .</b> למען תתישב העצה ביניהם על זה או ירצה בזה פן ישחית מה שהוא למלך מנשיו ובניו וטפו ומה שהוא לכל העם אשר אתו ולא אמרו פן יבולע המלך לחלוק כבוד למלכות ושלא לפתוח פיו לרע כנגדו :
<b style="color: gray;">מלבי"ם פירוש המילות</b> <b>ועתה שלחו מהרה</b> וכו', <b>אל תלן</b> אתה <b>בתוך העם</b>. ויותר מזה וגם <b>עבור תעבור עם כל העם</b>. ופירושו אל תלן <b>פן יבולע למלך,</b> וגם עבור תעבור, <b>פן יבולע לכל העם :</b>
<h3>{יז}</h3>
וִיהוֹנָתָ֨ן וַאֲחִימַ֜עַץ עֹמְדִ֣ים בְּעֵין־רֹגֵ֗ל וְהָלְכָ֤ה הַשִּׁפְחָה֙ וְהִגִּ֣ידָה לָהֶ֔ם וְהֵם֙ יֵֽלְכ֔וּ וְהִגִּ֖ידוּ לַמֶּ֣לֶךְ דָּוִ֑ד כִּ֣י לֹ֥א יוּכְל֛וּ לְהֵרָא֖וֹת לָב֥וֹא הָעִֽירָה׃
<b style="color: gray;">רש"י</b> <b>בעין רוגל .</b> ( תרגום : ) בעין קצרא , כובסי בגדי צמר , שחובטין אותם שם , שבועטים אותם ברגל :
<b style="color: gray;">מצודת דוד</b> <b>והם ילכו .</b> בכדי שהם ילכו וגו' : <b>כי לא יוכלו .</b> יהונתן ואחימעץ לא יוכלו להראות עצמם לבוא העיר , פן ירגישו בהם :
<h3>{יח}</h3>
וַיַּ֤רְא אֹתָם֙ נַ֔עַר וַיַּגֵּ֖ד לְאַבְשָׁלֹ֑ם וַיֵּלְכוּ֩ שְׁנֵיהֶ֨ם מְהֵרָ֜ה וַיָּבֹ֣אוּ ׀ אֶל־בֵּֽית־אִ֣ישׁ בְּבַחוּרִ֗ים וְל֥וֹ בְאֵ֛ר בַּחֲצֵר֖וֹ וַיֵּ֥רְדוּ שָֽׁם׃
<b style="color: gray;">מצודת דוד</b> <b>וירא אותם .</b> בעין רוגל : <b>וילכו .</b> כי הרגישו אשר הנער ראה אותם , ולזה הלכו מעין רוגל אל מאהבם אשר בבחורים :
<b style="color: gray;">מלבי"ם פירוש המילות</b> <b>וירא אותם נער,</b> היה בזה עין ה' אל יראיו, {{{א}}} מה שהרגישו שראה אותם הנער וילכו מהרה, {{{ב}}} מה שבאו בבית איש שלו באר :
<h3>{יט}</h3>
וַתִּקַּ֣ח הָאִשָּׁ֗ה וַתִּפְרֹ֤שׂ אֶת־הַמָּסָךְ֙ עַל־פְּנֵ֣י הַבְּאֵ֔ר וַתִּשְׁטַ֥ח עָלָ֖יו הָֽרִפ֑וֹת וְלֹ֥א נוֹדַ֖ע דָּבָֽר׃
<b style="color: gray;">רש"י</b> <b>את המסך .</b> וילון : <b>הרפות .</b> חטין כתושות , כמו ( משלי כז כב ) : בתוך הריפות :
<b style="color: gray;">מצודת דוד</b> <b>האשה .</b> אשת האיש : <b>עליו .</b> על המסך : <b>ולא נודע דבר .</b> לא היה ניכר מהבאר , שמתחת להמסך :
<b style="color: gray;">מצודת ציון</b> <b>המסך .</b> וילון , כמו ( שמות כו לו ) : ועשית מסך : <b>ותשטח .</b> ופרשה , כמו ( יחזקאל כו יד ) : משטח חרמים : <b>הרפות .</b> חטים כתושים ונקלפים , כמו ( משלי כז כב ) : בתוך הרפות בעלי , והוא מלשון רפיון , כי נרפו ונקלפו מקליפותיהם :
<b style="color: gray;">רלב"ג</b> <b>ותשטח עליו הרפות .</b> היא חטה הנכתשת במכתש וישטחוה תחלה כדי שתיבש :
<b style="color: gray;">מלבי"ם פירוש המילות</b> {{{ג}}} שחמלה האשה עליהם, ומה שהיה מעצתה לשטוח הריפות, {{{ד}}} מה שהיה מעצתה לאמר שהיו פה ושעברו את מיכל המים, כמו שהיתה עצת רחב לאמר כן באו אלי האנשים כמש''פ שם :
<h3>{כ}</h3>
וַיָּבֹ֣אוּ עַבְדֵי֩ אַבְשָׁל֨וֹם אֶֽל־הָאִשָּׁ֜ה הַבַּ֗יְתָה וַיֹּֽאמְרוּ֙ אַיֵּ֗ה אֲחִימַ֙עַץ֙ וִיה֣וֹנָתָ֔ן וַתֹּ֤אמֶר לָהֶם֙ הָֽאִשָּׁ֔ה עָבְר֖וּ מִיכַ֣ל הַמָּ֑יִם וַיְבַקְשׁוּ֙ וְלֹ֣א מָצָ֔אוּ וַיָּשֻׁ֖בוּ יְרוּשָׁלִָֽם׃
<b style="color: gray;">רש"י</b> <b>מיכל המים .</b> איני יודע לו פתרון במחברת כל , ופתרונו לפי ענינו , כמו שבולת הנהר :
<b style="color: gray;">מצודת דוד</b> <b>איה .</b> כי הוגד להם שבאו הביתה : <b>ויבקשו .</b> בבית האשה . או עברו מיכל המים לבקשם :
<b style="color: gray;">מצודת ציון</b> <b>מיכל המים .</b> ענינו פלג המים , ואין לו חבר :
<b style="color: gray;">רלב"ג</b> <b>מיכל המים .</b> רוצה לומר פלג המים :
<h3>{כא}</h3>
וַיְהִ֣י ׀ אַחֲרֵ֣י לֶכְתָּ֗ם וַֽיַּעֲלוּ֙ מֵֽהַבְּאֵ֔ר וַיֵּ֣לְכ֔וּ וַיַּגִּ֖דוּ לַמֶּ֣לֶךְ דָּוִ֑ד וַיֹּאמְר֣וּ אֶל־דָּוִ֗ד ק֣וּמוּ וְעִבְר֤וּ מְהֵרָה֙ אֶת־הַמַּ֔יִם כִּי־כָ֛כָה יָעַ֥ץ עֲלֵיכֶ֖ם אֲחִיתֹֽפֶל׃
<h3>{כב}</h3>
וַיָּ֣קָם דָּוִ֗ד וְכָל־הָעָם֙ אֲשֶׁ֣ר אִתּ֔וֹ וַיַּעַבְר֖וּ אֶת־הַיַּרְדֵּ֑ן עַד־א֣וֹר הַבֹּ֗קֶר עַד־אַחַד֙ לֹ֣א נֶעְדָּ֔ר אֲשֶׁ֥ר לֹא־עָבַ֖ר אֶת־הַיַּרְדֵּֽן׃
<b style="color: gray;">מצודת דוד</b> <b>עד אחד וגו' .</b> רוצה לומר : כשבא אור הבוקר , אפילו אחד לא היה נעדר אשר וגו' :
<b style="color: gray;">מצודת ציון</b> <b>נעדר .</b> נחסר , כמו ( ישעיהו מ כו ) : איש לא נעדר :
<h3>{כג}</h3>
וַאֲחִיתֹ֣פֶל רָאָ֗ה כִּ֣י לֹ֣א נֶעֶשְׂתָה֮ עֲצָתוֹ֒ וַיַּחֲבֹ֣שׁ אֶֽת־הַחֲמ֗וֹר וַיָּ֜קָם וַיֵּ֤לֶךְ אֶל־בֵּיתוֹ֙ אֶל־עִיר֔וֹ וַיְצַ֥ו אֶל־בֵּית֖וֹ וַיֵּחָנַ֑ק וַיָּ֕מָת וַיִּקָּבֵ֖ר בְּקֶ֥בֶר אָבִֽיו׃
<b style="color: gray;">מצודת דוד</b> <b>אל עירו .</b> רוצה לומר : אל ביתו אשר בעירו , לא לבית מלונו אשר בירושלים : <b>ויצו .</b> עשה צואה אל ביתו : <b>ויחנק .</b> חנק את עצמו , כי האמין מעתה שדוד יחזור למלכותו , ויהרגו כמורד במלכות , ויהיו עוד נכסיו למלך כדין מורד במלכות , ולזה חנק עצמו , להציל נכסיו ליורשיו :
<b style="color: gray;">מצודת ציון</b> <b>ויחבוש .</b> חגר האוכף :
<b style="color: gray;">רלב"ג</b> <b>ויצו אל ביתו ויחנק .</b> יתכן שחנק את עצמו כי ראה הרע שיקרה מזה לאבשלום והיה ירא מדוד שתתפרסם לו זאת העצה שיעץ עליו :
<b style="color: gray;">מלבי"ם פירוש המילות</b> <b>ואחיתופל ראה</b> כי עד עתה השתדל שיעשו כעצתו, וכאשר שמע שעבר דוד את הירדן. ידע שהוא מה', שהפיר את עצתו, ושישוב דוד למלכותו, ואז יהרגנו ויקח נכסיו כי הרוגי מלך נכסיהם למלך לכן חנק את עצמו, ועל ידי כן <b>ויצו אל ביתו,</b> כי ידע שלא יוכל לקחת נכסיו, וגם <b>נקבר בקבר אביו</b> ולא כן אם היה המלך הורגו :
<h3>{כד}</h3>
וְדָוִ֖ד בָּ֣א מַחֲנָ֑יְמָה וְאַבְשָׁלֹ֗ם עָבַר֙ אֶת־הַיַּרְדֵּ֔ן ה֕וּא וְכָל־אִ֥ישׁ יִשְׂרָאֵ֖ל עִמּֽוֹ׃
<h3>{כה}</h3>
וְאֶת־עֲמָשָׂ֗א שָׂ֧ם אַבְשָׁלֹ֛ם תַּ֥חַת יוֹאָ֖ב עַל־הַצָּבָ֑א וַעֲמָשָׂ֣א בֶן־אִ֗ישׁ וּשְׁמוֹ֙ יִתְרָ֣א הַיִּשְׂרְאֵלִ֔י אֲשֶׁר־בָּא֙ אֶל־אֲבִיגַ֣ל בַּת־נָחָ֔שׁ אֲח֥וֹת צְרוּיָ֖ה אֵ֥ם יוֹאָֽב׃
<b style="color: gray;">רש"י</b> <b>בת נחש .</b> הוא ישי אבי דוד , רבותינו אמרו ( בבא בתרא יז א ) : שמת בלא עון , בעטיו של נחש :
<b style="color: gray;">מצודת דוד</b> <b>על הצבא .</b> לשר על הצבא : <b>בן איש .</b> רצה לומר : בן אדם חשוב ומעולה , כמו ( שמואל א כו טו ) : הלא איש אתה : <b>הישראלי .</b> ובדברי הימים ( א ב יז ) אמר הישמעאלי , לפי שהתגורר בארץ ישמעאל : <b>נחש .</b> אמרו רבותינו ז''ל ( שבת נה ב ) : הוא ישי , ונקרא נחש , על שמת בעטיו של נחש ומבלי עון .( ויתכן לומר , שנולדה מאשת ישי מבעלה הראשון , ושמו נחש , ולזה אמר אחות צרויה , ולא אמר אחות דוד , כי צרויה היתה אחותה גם מן האב , וכאשר אמרנו בשמואל א טז י ) :
<b style="color: gray;">רלב"ג</b> <b>אשר בא אל אביגל בת נחש .</b> ידמה שהיו לישי שני שמות והנה אמר שהיא אחות צרויה אם יואב להודיע שעמשא ויואב היו קרובים בני שתי אחיות ועם כל זה הרג יואב את עמשא כדי שישאר שר צבא כמו שהיה :
<b style="color: gray;">מלבי"ם פירוש המילות</b> <b>ואת עמשא,</b> וספר שאם עמשא, ואם יואב היו אחיות, שתיהן בנות ישי, והיה לעמשא יתרון על יואב, מצד אביו, כי יואב נקרא אחר אמו בן צרויה, כי אביו לא נודע בשם, ועמשא בן איש לא בן אשה, רצה לומר נקרא ע''ש אביו שהיה שמו יתרא הישראלי, ובד''ה קראו הישמעאלי ודרשוהו חכמינו זכרונם לברכה, והיה גדול בתורה :
<h3>{כו}</h3>
וַיִּ֤חַן יִשְׂרָאֵל֙ וְאַבְשָׁלֹ֔ם אֶ֖רֶץ הַגִּלְעָֽד׃
<h3>{כז}</h3>
וַיְהִ֕י כְּב֥וֹא דָוִ֖ד מַחֲנָ֑יְמָה וְשֹׁבִ֨י בֶן־נָחָ֜שׁ מֵרַבַּ֣ת בְּנֵֽי־עַמּ֗וֹן וּמָכִ֤יר בֶּן־עַמִּיאֵל֙ מִלֹּ֣א דְבָ֔ר וּבַרְזִלַּ֥י הַגִּלְעָדִ֖י מֵרֹגְלִֽים׃
<b style="color: gray;">רש"י</b> <b>ושבי בן נחש .</b> הוא חנון בן נחש :
<b style="color: gray;">רלב"ג</b> <b>והנה</b> זכר כי בבא דוד מחנימה הגישו לו שובי בן נחש ומכי' בן עמיאל וברזלי הגלעדי המצטרך לו מכל משכב וספות והם כלי בית קבול ממתכת וכלי יוצר להשתמש בהם בכל צרכיהם והביאו להם למזון חטים ושעורים וקמח וקלי מהחטים ומן השעורים כדי שיוכלו לאכול תכף מהקלי והביאו להם ממיני קטניות פול ועדשים וגם הביאו להם מהם קלי לאכלו תכף והביאו להם עוד דבש וחמאה ללפת בו את הפת ולשתות וצאן לאכל וחריצין חלב בקר לאכל לפי שהם יותר חשובים משאר החריצים והנה הסכימו אלו השלשה ממקומותיהם לשלח זאת המנחה לדוד :
<b style="color: gray;">מלבי"ם פירוש המילות</b> <b>ויהי כבוא דוד מחנימה</b>. הנה עד עתה לא מצא תומך וסועד כנ''ל. ועתה התעוררו רבים לתמכו, כי אחר שבא אבשלום אל פלגשי אביו ודוד ברח מן הארץ קבל ענשו, וכאור בקר יזרח שמש :
<h3>{כח}</h3>
מִשְׁכָּ֤ב וְסַפּוֹת֙ וּכְלִ֣י יוֹצֵ֔ר וְחִטִּ֥ים וּשְׂעֹרִ֖ים וְקֶ֣מַח וְקָלִ֑י וּפ֥וֹל וַעֲדָשִׁ֖ים וְקָלִֽי׃
<b style="color: gray;">רש"י</b> <b>משכב .</b> מצעות : <b>וספות .</b> כלי תשמיש הם , כמו ( מלכים . . ב יב יד ) : ספות כסף : <b>וקלי .</b> מיני קליות , אמרו רבותינו ( עבודה זרה לח ב ) : שני מיני שתיתא הקריב ברזילי לדוד , אחד של חטים , ואחד של עדשים , כענין האמור כאן ; 'קמח וקלי' , הוא של דגן , 'ופול ועדשים וקלי' , ממינים של קטניות שמייבשין אותן בתנור כשהן לחין , והם מתוקין לעולם , וטוחנין אותן , ועושין מהם מאכל שקורין שתיתא :
<b style="color: gray;">מצודת ציון</b> <b>משכב .</b> מצעות לשכב עליהם : <b>וספות .</b> מזרקים , כמו ( שמות יב כב ) : בדם אשר בסף : <b>וכלי יוצר .</b> כלים מיוצר חרס : <b>וקלי .</b> קמח משבלים צלוים : <b>ופול ועדשים .</b> הם מיני קטניות : <b>וקלי .</b> הוא קמח מקטניות צלוים :
<h3>{כט}</h3>
וּדְבַ֣שׁ וְחֶמְאָ֗ה וְצֹאן֙ וּשְׁפ֣וֹת בָּקָ֔ר הִגִּ֧ישׁוּ לְדָוִ֛ד וְלָעָ֥ם אֲשֶׁר־אִתּ֖וֹ לֶאֱכ֑וֹל כִּ֣י אָמְר֔וּ הָעָ֗ם רָעֵ֛ב וְעָיֵ֥ף וְצָמֵ֖א בַּמִּדְבָּֽר׃
<b style="color: gray;">רש"י</b> <b>ושפות בקר .</b> ( תרגום : ) וגובנין דחלב :
<b style="color: gray;">מצודת דוד</b> <b>הגישו .</b> שלשת האנשים ההם , הגישו משכב וגו' דבש וגר : <b>במדבר .</b> בעבור שהלכו במדבר , לא מצאו לא לאכול ולא לשתות , ונתיגעו מטורח הדרך :
<b style="color: gray;">מצודת ציון</b> <b>ושפות בקר .</b> גבינות העשויות מחלב הבקר , ועל כי נעשית על ידי עשוי וכתישה , נקראו שפות , והוא מלשון ( איוב לב כא ) : ושופו עצמותיו :
<h2>שמואל ב פרק-יח</h2>
<h3>{א}</h3>
וַיִּפְקֹ֣ד דָּוִ֔ד אֶת־הָעָ֖ם אֲשֶׁ֣ר אִתּ֑וֹ וַיָּ֣שֶׂם עֲלֵיהֶ֔ם שָׂרֵ֥י אֲלָפִ֖ים וְשָׂרֵ֥י מֵאֽוֹת׃
<b style="color: gray;">מצודת ציון</b> <b>ויפקוד .</b> מנה אותם :
<b style="color: gray;">רלב"ג</b> וישם עליהם שרי אלפים ושרי מאות . כדי שיהיה סדור המלחמה באופן הראוי כי הוא ממה שיש בו רושם נפלא בהגעת התכלית המבוקש במלחמה ולזה צותה התורה בפרשת משוח מלחמה לעשות זה בזה האופן אחר שהוסרו משם האנשים היראים ורכי הלבב :
<b style="color: gray;">מלבי"ם פירוש המילות</b> <b>ויפקד</b> ספר שדוד ערך וסדר את המלחמה, {{{א}}} <b>שפקד את העם</b> לדעת מנינם, {{{ב}}} <b>ששם עליהם ראשים :</b>
<h3>{ב}</h3>
וַיְשַׁלַּ֨ח דָּוִ֜ד אֶת־הָעָ֗ם הַשְּׁלִשִׁ֤ית בְּיַד־יוֹאָב֙ וְ֠הַשְּׁלִשִׁית בְּיַ֨ד אֲבִישַׁ֤י בֶּן־צְרוּיָה֙ אֲחִ֣י יוֹאָ֔ב וְהַ֨שְּׁלִשִׁ֔ת בְּיַ֖ד אִתַּ֣י הַגִּתִּ֑י וַיֹּ֤אמֶר הַמֶּ֙לֶךְ֙ אֶל־הָעָ֔ם יָצֹ֥א אֵצֵ֛א גַּם־אֲנִ֖י עִמָּכֶֽם׃
<b style="color: gray;">מלבי"ם פירוש המילות</b> {{{ג}}} שחלקם לשלשה ראשים תחת ג' מנהיגים, וחפץ ללכת גם כן :
<h3>{ג}</h3>
וַיֹּ֨אמֶר הָעָ֜ם לֹ֣א תֵצֵ֗א כִּי֩ אִם־נֹ֨ס נָנ֜וּס לֹא־יָשִׂ֧ימוּ אֵלֵ֣ינוּ לֵ֗ב וְאִם־יָמֻ֤תוּ חֶצְיֵ֙נוּ֙ לֹֽא־יָשִׂ֤ימוּ אֵלֵ֙ינוּ֙ לֵ֔ב כִּֽי־עַתָּ֥ה כָמֹ֖נוּ עֲשָׂרָ֣ה אֲלָפִ֑ים וְעַתָּ֣ה ט֔וֹב כִּי־תִֽהְיֶה־לָּ֥נוּ מֵעִ֖יר (לעזיר) [לַעְזֽוֹר]:
<b style="color: gray;">רש"י</b> <b>לא ישימו אלינו לב .</b> לא יהיה דבר חשוב בעיניהם להתגבר ולהתהלל , מאחר שאין אתה במלחמה : <b>כי עתה .</b> בהיותך בכבודך , חשוב אתה כמונו : <b>עשרת אלפים .</b> כעשרת אלפים איש כמונו : <b>כי תהיה לנו מעיר לעזור .</b> ( תרגום : ) וכען טב ארי תצלי עלנא מן קרתא למסעד :
<b style="color: gray;">מצודת דוד</b> <b>אם נוס ננוס וגו' .</b> רצה לומר : הן אם ננוס , לא ישימו לב לרדוף אחרינו , והן אם ימיתו חצינו , לא ישימו לב להתהלל בהנצחון , כי הנפילה בידם וההצלה מידם , שוה בעיניהם : <b>כי עתה .</b> רצה לומר : בהמלחמה אשר אנחנו עתה בה אשר היא בעבור המלוכה , אף אם היינו עשרה אלפים פעמים כמונו היום , לא יחוש עלינו , כשאינך בינינו , ולזה מוטב שלא תלך : <b>ועתה .</b> במלחמה כזאת , טוב יותר לשבת אתה בעיר , ומשם תעזור לנו בתפלה אל ה' , ובעצתך עלינו :
<b style="color: gray;">מצודת ציון</b> <b>נס ננוס .</b> נברח :
<b style="color: gray;">רלב"ג</b> <b>ועתה טוב כי תהיה לנו מעיר לעזור .</b> הנה העזר הוא שיעזרם בתפלתו לש''י ועוד כי מפני שרצון חיל אבשלום לא היה רק להמית דוד לא יהיו משתדלים מאד בהריגת בני חיל דוד אחר שאינם רואים שם דוד :
<b style="color: gray;">מלבי"ם פירוש המילות</b> <i><b>השאלות:</b> לשון עתה כמונו עשרה אלפים, מורה שעוד יש עשרת אלפים אנשי חיל כמוהם, והמפרשים נלחצו :</i> <b>ויאמר העם</b> עכבו בידו מפני ג' טעמים, {{{א}}} אחר שעקר מגמת הלוחמים הוא להמית את המלך, כשלא ימצא עמהם אף שינוסו עבדי דוד לא ישימו לב כי אין מטרת כונתם להמית את העם, מה שאין כן אם ימצא דוד בתוכם ירדפו עד ישיגוהו, {{{ב}}} כי כשלא יצא המלך עמם יחשבו כי עקר המחנה נשארה עם המלך, כדרך המלחמה שאם אין המלך יוצא שולח שרי החיל וצבא, והוא עומד מוכן עם הכרתי והפלתי לבא לעזרתם בעת הצורך, ואם כן גם <b>אם ימותו חצינו לא ישימו לב</b> כי יחשבו <b>שעתה יבואו כמוהם עוד עשרה אלפים,</b> אשר יבואו עם המלך לעזרם, ויוכל להיות שבאמת השאיר המלך מבני החיל אתו ע''ד זה, {{{ג}}} <b>ועתה</b> ן <b>טוב כי תהיה לנו מעיר לעזור</b> אם בתפלה אם בעצה, או למ''ש שהשאיר חיל אצלו יבא לעזרתם בעת צר :
<h3>{ד}</h3>
וַיֹּ֤אמֶר אֲלֵיהֶם֙ הַמֶּ֔לֶךְ אֲשֶׁר־יִיטַ֥ב בְּעֵינֵיכֶ֖ם אֶעֱשֶׂ֑ה וַיַּעֲמֹ֤ד הַמֶּ֙לֶךְ֙ אֶל־יַ֣ד הַשַּׁ֔עַר וְכָל־הָעָם֙ יָֽצְא֔וּ לְמֵא֖וֹת וְלַאֲלָפִֽים׃
<b style="color: gray;">מצודת דוד</b> <b>למאות .</b> מאה מאה לבד : <b>לאט לי וגו' .</b> רצה לומר : למעני , בואו עם אבשלום בנחת , ולא תעשו לו מאומה רע :
<b style="color: gray;">מצודת ציון</b> <b>אל יד .</b> אל מקום :
<h3>{ה}</h3>
וַיְצַ֣ו הַמֶּ֡לֶךְ אֶת־י֠וֹאָב וְאֶת־אֲבִישַׁ֤י וְאֶת־אִתַּי֙ לֵאמֹ֔ר לְאַט־לִ֖י לַנַּ֣עַר לְאַבְשָׁל֑וֹם וְכָל־הָעָ֣ם שָׁמְע֗וּ בְּצַוֹּ֥ת הַמֶּ֛לֶךְ אֶת־כָּל־הַשָּׂרִ֖ים עַל־דְּבַ֥ר אַבְשָׁלֽוֹם׃
<b style="color: gray;">רש"י</b> <b>לאט לי לנער .</b> אם יקרא לפניכם במלחמה , חמלו עליו :
<b style="color: gray;">מצודת ציון</b> <b>לאט .</b> ענין נחת , כמו ( בראשית לג יד ) : אתנהלה לאטי :
<b style="color: gray;">רלב"ג</b> <b>לאט לי לנער לאבשלום .</b> ר''ל להסתיר בעבורי לזה הנער שתמלט אותו אם יבא לידך והנה עשה דוד זה לפי מה שאחשוב כי הוא חשב שעונו בבת שבע סבב את כל זה וכאילו היה אבשלום בזה הפועל כלי להביא גזירת הש''י על דוד במה שאמר לו הנני מקים עליך רעה מביתך ולזה ראה שאין לאבשלום פשע על זה והשתדל מפני זה בהצלתו :
<b style="color: gray;">מלבי"ם פירוש המילות</b> <b>לאט לי</b> רצה לומר אם תשיגהו תלאט עמו שלא להרגו, וזה תעשה <b>לי</b> למעני באשר הוא בני, והטעם שצוה עליו מפני שראה שאבשלום לא היה דעתו להרגו כנ''ל, וגם כדברי הרלב''ג אחרי שידע שמעשה זו היה בסבת חטאו כמ''ש לו הנביא הנני מקים עליך רעה וכו' :
<h3>{ו}</h3>
וַיֵּצֵ֥א הָעָ֛ם הַשָּׂדֶ֖ה לִקְרַ֣את יִשְׂרָאֵ֑ל וַתְּהִ֥י הַמִּלְחָמָ֖ה בְּיַ֥עַר אֶפְרָֽיִם׃
<b style="color: gray;">רש"י</b> <b>ביער אפרים .</b> ומהיכן היה יער לאפרים בעבר הירדן מזרחה , שלא ניתן שם חלק אלא לבני גד ולבני ראובן ולמנשה , אלא מתוך שהתנה יהושע שיהיו מרעין בחורשין , והיה אותו היער סמוך לאפרים , אלא שהירדן מפסיק , והיו מרעין שם בהמותיהם , היה נקרא יער אפרים :
<b style="color: gray;">מצודת דוד</b> <b>ביער אפרים .</b> אף שנחלת אפרים היתה בעבר הירדן המערבי , כי אמרו רבותינו ז''ל ( בבא קמא פא א ) שיהושע תקן שלא יקפידו השבטים זה על זה מבלי תת לרעות הבהמות בארץ לא לו , ובני אפרים רעו את בהמתם בהעיר ההיא ונקרא על שמם :
<b style="color: gray;">מלבי"ם פירוש המילות</b> <b>ויצא,</b> אנשי דוד באומץ לבם הלכו לקראת ישראל, וישראל עמדו במקומם בארץ גלעד סמוך לירדן ששם היה יער שהיה של אפרים (שהיה גבולם סמוך לירדן (כמ''ש יהושע טז ז) ומצרנים לגלעד כמ''ש ממעשה דיפתח (שופטים יב) מרעים שם בהמותיהם (כמו שאמרו חכמינו זכרונם לברכה שכן תקן יהושע) ונקרא מטעם זה יער אפרים) לפ''ז כבר נראה שהיה מורך בלב ישראל להתקרב אל אנשי דוד ועמדו סמוך לירדן, ועבדי דוד אזרו חיל :
<h3>{ז}</h3>
וַיִּנָּ֤גְפוּ שָׁם֙ עַ֣ם יִשְׂרָאֵ֔ל לִפְנֵ֖י עַבְדֵ֣י דָוִ֑ד וַתְּהִי־שָׁ֞ם הַמַּגֵּפָ֧ה גְדוֹלָ֛ה בַּיּ֥וֹם הַה֖וּא עֶשְׂרִ֥ים אָֽלֶף׃
<b style="color: gray;">מלבי"ם פירוש המילות</b> (ז-ח) <i><b>השאלות:</b> לו לומר תחלה ותהי המלחמה נפוצת ואחר כך וינגפו וכו' :</i> <b>וינגפו</b> ספר ד' דברים, {{{א}}} שתיכף <b>וינגפו שם</b> שהחילו לירא מפניהם, {{{ב}}} אחר כך <b>ותהי שם המגפה גדולה :</b>
<h3>{ח}</h3>
וַתְּהִי־שָׁ֧ם הַמִּלְחָמָ֛ה (נפצית) [נָפֹ֖צֶת] עַל־פְּנֵ֣י כָל־הָאָ֑רֶץ וַיֶּ֤רֶב הַיַּ֙עַר֙ לֶאֱכֹ֣ל בָּעָ֔ם מֵאֲשֶׁ֥ר אָכְלָ֛ה הַחֶ֖רֶב בַּיּ֥וֹם הַהֽוּא׃
<b style="color: gray;">רש"י</b> <b>וירב היער לאכול בעם .</b> חיות רעות שביער , כן תרגם יונתן :
<b style="color: gray;">מצודת דוד</b> <b>נפוצת .</b> היתה מפוזרת על כל הארץ אשר הם עליה : <b>וירב היער וגו' .</b> יותר הכה בהם היער בהכשלם בו , מאשר הכו בהם אנשי דוד בחרב :
<b style="color: gray;">מצודת ציון</b> <b>וירב .</b> מלשון רבוי :
<b style="color: gray;">רלב"ג</b> <b>ותהי שם המלחמה נפוצת על פני כל הארץ .</b> ידמה כי מפני נפילת ישראל ביד עבדי דוד נפל מורך בלבבם והיו נפוצים אנשי המלחמה הנה והנה על פני כל הארץ עד שהרבתה חית היער להשחית בעם כמו מה שהשחיתה החרב :
<b style="color: gray;">מלבי"ם פירוש המילות</b> {{{ג}}} <b>ותהי שם המלחמה נפוצת,</b> שהתחילו לברוח ונפוצו איש איש לבדו, שזה תכלית המפלה, {{{ד}}} <b>וירב היער</b> על ידי שנפוצו ברחו אל היער ונמחצו מעצי היער ומחיתו טרף :
<h3>{ט}</h3>
וַיִּקָּרֵא֙ אַבְשָׁל֔וֹם לִפְנֵ֖י עַבְדֵ֣י דָוִ֑ד וְאַבְשָׁל֞וֹם רֹכֵ֣ב עַל־הַפֶּ֗רֶד וַיָּבֹ֣א הַפֶּ֡רֶד תַּ֣חַת שׂוֹבֶךְ֩ הָאֵלָ֨ה הַגְּדוֹלָ֜ה וַיֶּחֱזַ֧ק רֹאשׁ֣וֹ בָאֵלָ֗ה וַיֻּתַּן֙ בֵּ֤ין הַשָּׁמַ֙יִם֙ וּבֵ֣ין הָאָ֔רֶץ וְהַפֶּ֥רֶד אֲשֶׁר־תַּחְתָּ֖יו עָבָֽר׃
<b style="color: gray;">רש"י</b> <b>ויקרא אבשלום .</b> לשון מקרה ופגע : <b>ויתן בין השמים ובין הארץ .</b> אמרו רבותינו ( סוטה י ב ) : שלף חרבו לקוץ שערו , וראה גיהנם פתוחה תחתיו :
<b style="color: gray;">מצודת דוד</b> <b>ויקרא .</b> במקרה נזדמן אבשלום וגו' , והיה רוכב על הפרד , ובנוסו מפניהם בא עם הפרד תחת ענף האלה , ונסתבך בה שער ראשו , ונשאר תלוי באויר , כי הפרד עבר מתחתיו :
<b style="color: gray;">מצודת ציון</b> <b>ויקרא .</b> מלשון מקרה : <b>שובך .</b> כמו סובך בסמ''ך , והוא ענין ענף , כמו ( שם כב יג ) : בסבך בקרניו ויקרא כן על שם שנאחזים ומסובכים זה בזה : <b>האלה .</b> שם אילן מה :
<b style="color: gray;">רלב"ג</b> <b>והנה</b> סבב השם שנקרא אבשלום לבדו לפני עבדי דוד מפני רוב פיזור חילו והוא היה רוככ על הפרד ויבא הפרד תחת סכוך ענפי האלה הגדולה שהיתה ומרוב ההסתבכות עם מרוצת הפרד נתחזק ראשו ונאחז באלה עומד שם באויר והפרד אשר תחתיו עבר :
<h3>{י}</h3>
וַיַּרְא֙ אִ֣ישׁ אֶחָ֔ד וַיַּגֵּ֖ד לְיוֹאָ֑ב וַיֹּ֗אמֶר הִנֵּה֙ רָאִ֣יתִי אֶת־אַבְשָׁלֹ֔ם תָּל֖וּי בָּאֵלָֽה׃
<h3>{יא}</h3>
וַיֹּ֣אמֶר יוֹאָ֗ב לָאִישׁ֙ הַמַּגִּ֣יד ל֔וֹ וְהִנֵּ֣ה רָאִ֔יתָ וּמַדּ֛וּעַ לֹֽא־הִכִּית֥וֹ שָׁ֖ם אָ֑רְצָה וְעָלַ֗י לָ֤תֶת לְךָ֙ עֲשָׂ֣רָה כֶ֔סֶף וַחֲגֹרָ֖ה אֶחָֽת׃
<b style="color: gray;">מצודת דוד</b> <b>והנה ראית .</b> כאומר מה לי בראיה , מדוע לא הרגתו והיה אם כן עלי לתת לך וגו' , רצה לומר : היה לך לדעת , שאם הרגתו היית מקבל ממני מתן :
<b style="color: gray;">מצודת ציון</b> <b>עשרה כסף .</b> תרגם יונתן : עסר סלעין דכסף :
<h3>{יב}</h3>
וַיֹּ֤אמֶר הָאִישׁ֙ אֶל־יוֹאָ֔ב (ולא) [וְל֨וּא] אָנֹכִ֜י שֹׁקֵ֤ל עַל־כַּפַּי֙ אֶ֣לֶף כֶּ֔סֶף לֹֽא־אֶשְׁלַ֥ח יָדִ֖י אֶל־בֶּן־הַמֶּ֑לֶךְ כִּ֣י בְאָזְנֵ֜ינוּ צִוָּ֣ה הַמֶּ֗לֶךְ אֹ֠תְךָ וְאֶת־אֲבִישַׁ֤י וְאֶת־אִתַּי֙ לֵאמֹ֔ר שִׁמְרוּ־מִ֕י בַּנַּ֖עַר בְּאַבְשָׁלֽוֹם׃
<b style="color: gray;">רש"י</b> <b>שמרו מי בנער .</b> כל מי שיבא לידו ישמרנו :
<b style="color: gray;">מצודת דוד</b> <b>ולו אנכי שוקל וגו' .</b> אפילו אם אנכי הייתי שוקל וגו' , רצה לומר : אפילו אם כבר שקלו אל כפי , ואפילו אלף כסף , לא אשלח ידי וגו' : <b>שמרו מי .</b> מי שיבוא לידו , שמרו בו לבוא עמו בנחת :
<b style="color: gray;">מצודת ציון</b> <b>ולו אנכי .</b> ואם אנכי , וכן ( שופטים ח יט ) : לו החייתם אותם :
<b style="color: gray;">רלב"ג</b> שמרו מי בנער באבשלום . ר''ל שמרו מי שיהיה מהם שלא ישלח ידו בנער באבשלום :
<b style="color: gray;">מלבי"ם פירוש המילות</b> <b>ולו אנכי,</b> רצה לומר לא לבד כמו שתאמר שאתה תתחייב לתת לי עשרה כסף, שאף אם היו <b>על ידי</b> במזומן ואף אם יהיו <b>אלף כסף לא אשלח ידי</b> מצד שני טעמים, {{{א}}} <b>שהוא</b> בן המלך, {{{ב}}} <b>כי באזנינו צוה המלך</b> וכו' :
<h3>{יג}</h3>
אֽוֹ־עָשִׂ֤יתִי (בנפשו) [בְנַפְשִׁי֙] שֶׁ֔קֶר וְכָל־דָּבָ֖ר לֹא־יִכָּחֵ֣ד מִן־הַמֶּ֑לֶךְ וְאַתָּ֖ה תִּתְיַצֵּ֥ב מִנֶּֽגֶד׃
<b style="color: gray;">מצודת דוד</b> <b>או עשיתי .</b> רצה לומר : ואף אם הייתי מעלים הדבר לבל יודע , הלא אם עשיתי אותה , הייתי עושה שקר בנפשי , כי המרד בדבר המלך ולשקר בו , יחשב לעון נפש : <b>וכל דבר .</b> רצה לומר : אף הלא שום דבר לא יהיה נעלם מן המלך , כי יחקור לדעת מי הרגו , וכשיודע לו , ידעתי שאתה תעמוד מנגד מבלי הציל אותי מידו :
<b style="color: gray;">מצודת ציון</b> <b>או עשיתי .</b> אם עשיתי : <b>יכחד .</b> ענין העלמה : <b>מנגד .</b> מרחוק :
<b style="color: gray;">רלב"ג</b> <b>או עשיתי בנפשי שקר .</b> ר''ל להעלים מהמלך המתתי אותו הנה שום דבר לא יכחד ולא יעלם מן המלך שלא יגיע אל דרישתו וידיעתו מרוב החקירה והדרישה :
<b style="color: gray;">מלבי"ם פירוש המילות</b> <b>או</b> פי' מהרי''א אף אם הייתי מעלים הדבר הנה בזה הייתי חוטא <b>בנפשי לעשות שקר</b> כזה, ועוד <b>שכל דבר לא יכחד מן המלך</b> ואז כשיודע לו אתה תעמוד מנגד :
<h3>{יד}</h3>
וַיֹּ֣אמֶר יוֹאָ֔ב לֹא־כֵ֖ן אֹחִ֣ילָה לְפָנֶ֑יךָ וַיִּקַּח֩ שְׁלֹשָׁ֨ה שְׁבָטִ֜ים בְּכַפּ֗וֹ וַיִּתְקָעֵם֙ בְּלֵ֣ב אַבְשָׁל֔וֹם עוֹדֶ֥נּוּ חַ֖י בְּלֵ֥ב הָאֵלָֽה׃
<b style="color: gray;">רש"י</b> <b>לא כן אוחילה לפניך .</b> לא אבקש עוד בקשה ממך , כי אני אלך :
<b style="color: gray;">מצודת דוד</b> <b>לא כן .</b> לא טוב ונכון שאבקש עוד לפניך , כי ידי רב לי : <b>עודנו חי .</b> עם שתקע בו שלשת השבטים , היה עוד חי , תלוי מול לב האלה :
<b style="color: gray;">מצודת ציון</b> <b>כן .</b> ענין טוב ונכון , כמו ( שם יב ו ) : ולא יכין לדבר כן : <b>אוחילה .</b> אבקש , כמו ( מלכים ב ה ג ) : אחלי אדוני : <b>שבטים .</b> שרביטים : <b>ויתקעם .</b> ותחבם : <b>בלב האלה .</b> באמצעית האלה , ועל כי הלב הוא באמצע הגוף , הושאל המלה ההיא לכל מצוע , וכן ( דברים ד יא ) : עד לב השמים :
<b style="color: gray;">רלב"ג</b> <b>ויקח שלשה שבטים בכפו .</b> יתכן שיהיו גדולים וחזקים וחדים בראשם ודמה בזה להמיתו בזולת חרב בתקעו אותם בלבו ולפי שכבר היה עדיין חי בלב האלה צוה יואב את נעריו נושאי כליו להכות אותו ולהמיתו :
<b style="color: gray;">מלבי"ם פירוש המילות</b> <b>לא כן</b> לא אתה תכהו רק <b>אוחילה לפניך</b> אני אתחיל להכותו, בענין שיהיה החטא עלי, וכן עשה הוא החל ונושאי כליו גמרו מיתתו :
<h3>{טו}</h3>
וַיָּסֹ֙בּוּ֙ עֲשָׂרָ֣ה נְעָרִ֔ים נֹשְׂאֵ֖י כְּלֵ֣י יוֹאָ֑ב וַיַּכּ֥וּ אֶת־אַבְשָׁל֖וֹם וַיְמִיתֻֽהוּ׃
<b style="color: gray;">מצודת ציון</b> <b>כלי יואב .</b> כלי זיינו :
<h3>{טז}</h3>
וַיִּתְקַ֤ע יוֹאָב֙ בַּשֹּׁפָ֔ר וַיָּ֣שָׁב הָעָ֔ם מִרְדֹ֖ף אַחֲרֵ֣י יִשְׂרָאֵ֑ל כִּֽי־חָשַׂ֥ךְ יוֹאָ֖ב אֶת־הָעָֽם׃
<b style="color: gray;">מצודת דוד</b> <b>ויתקע וגו' .</b> לסימן אשר יחדלו מלרדוף : <b>כי חשך יואב .</b> אבל לא חדלו מעצמם :
<b style="color: gray;">מצודת ציון</b> <b>חשך .</b> מנע , כמו ( בראשית כב טז ) : ולא חשכת :
<b style="color: gray;">רלב"ג</b> <b>כי חשך יואב את העם .</b> הנה מנע יואב את אנשי דוד מרדוף אחרי ישראל כי לא היה רצונו להשחיתם אך נתפייס בנפול אבשלום בידיהם :
<h3>{יז}</h3>
וַיִּקְח֣וּ אֶת־אַבְשָׁל֗וֹם וַיַּשְׁלִ֨יכוּ אֹת֤וֹ בַיַּ֙עַר֙ אֶל־הַפַּ֣חַת הַגָּד֔וֹל וַיַּצִּ֧בוּ עָלָ֛יו גַּל־אֲבָנִ֖ים גָּד֣וֹל מְאֹ֑ד וְכָל־יִשְׂרָאֵ֔ל נָ֖סוּ אִ֥ישׁ (לאהלו) [לְאֹהָלָֽיו]:
<b style="color: gray;">מצודת דוד</b> <b>וכל ישראל .</b> אשר עם אבשלום :
<b style="color: gray;">מצודת ציון</b> <b>הפחת .</b> בור וחפירה : <b>גל .</b> תל גדול :
<h3>{יח}</h3>
וְאַבְשָׁלֹ֣ם לָקַ֗ח וַיַּצֶּב־ל֤וֹ (בחיו) [בְחַיָּיו֙] אֶת־מַצֶּ֙בֶת֙ אֲשֶׁ֣ר בְּעֵֽמֶק־הַמֶּ֔לֶךְ כִּ֤י אָמַר֙ אֵֽין־לִ֣י בֵ֔ן בַּעֲב֖וּר הַזְכִּ֣יר שְׁמִ֑י וַיִּקְרָ֤א לַמַּצֶּ֙בֶת֙ עַל־שְׁמ֔וֹ וַיִּקָּ֤רֵא לָהּ֙ יַ֣ד אַבְשָׁלֹ֔ם עַ֖ד הַיּ֥וֹם הַזֶּֽה׃
<b style="color: gray;">רש"י</b> <b>כי אמר אין לי בן .</b> ממלא מקומי , ויהיה חשוב כמותי : <b>בעבור הזכיר שמי .</b> אקים לי מצבת אבן , ובנין חשוב היה :
<b style="color: gray;">מצודת דוד</b> <b>לקח .</b> רוצה לומר : לקח לעצמו זאת העצה לזכרון שמו , ודוגמתו ( במדבר טז א ) : ויקח קרח : <b>אין לי בן .</b> כי בניו הנזכרים למעלה כבר מתו : <b>בעבור הזכיר שמי .</b> אין לי בן לשיזכר שמי על ידו , לזאת הציב מצבה וקראה על שמו , לזכרון :
<b style="color: gray;">מצודת ציון</b> <b>מצבת .</b> מלשון מצבה , רוצה לומר בנין גבוה : <b>יד אבשלום .</b> מקום אבשלום :
<b style="color: gray;">רלב"ג</b> <b>את מצבת אשר בעמק המלך .</b> ידמה שבנה שם בנין גבוה : <b>כי אמר אין לי בן בעבור הזכיר שמי .</b> ואע''פ שספר שכבר היו לו שלשה בנים יתכן שמתו אחר זה ואז בנה זאת המצבת וקרא שמה יד אבשלום :
<b style="color: gray;">מלבי"ם פירוש המילות</b> <b>ואבשלום</b> גם קבורה לא היתה לו במקום אשר הכין לו בחייו, ויען שהוא קרא למצבת על שמו, רצה לומר מצבת קבורת אבשלום, והוא נקבר ביער, ולכן <b>ויקרא לה יד אבשלום,</b> רצה לומר המקום שהכין לו אבשלום, ולא נקבר שם, (כמו ויד תהיה לך. דברים כ''ג) :
<h3>{יט}</h3>
וַאֲחִימַ֤עַץ בֶּן־צָדוֹק֙ אָמַ֔ר אָר֣וּצָה נָּ֔א וַאֲבַשְּׂרָ֖ה אֶת־הַמֶּ֑לֶךְ כִּי־שְׁפָט֥וֹ יְהוָ֖ה מִיַּ֥ד אֹיְבָֽיו׃
<b style="color: gray;">מצודת דוד</b> <b>כי שפטו ה' .</b> עשה משפטו , לנקום נקמתו מיד אויביו :
<b style="color: gray;">מצודת ציון</b> <b>ארוצה .</b> ענין מהירות ההליכה :
<h3>{כ}</h3>
וַיֹּ֧אמֶר ל֣וֹ יוֹאָ֗ב לֹא֩ אִ֨ישׁ בְּשֹׂרָ֤ה אַתָּה֙ הַיּ֣וֹם הַזֶּ֔ה וּבִשַּׂרְתָּ֖ בְּי֣וֹם אַחֵ֑ר וְהַיּ֤וֹם הַזֶּה֙ לֹ֣א תְבַשֵּׂ֔ר כִּֽי־(על) [עַל־][כֵּ֥ן] בֶּן־הַמֶּ֖לֶךְ מֵֽת׃
<b style="color: gray;">רש"י</b> <b>ובשרת ביום אחר .</b> בשורת תשועה אחרת : <b>כי על כן .</b> כי על אשר בן המלך מת , לפיכך לא טובה לך הבשורה זאת :
<b style="color: gray;">מצודת דוד</b> <b>לא איש בשורה .</b> לא ראוי לך לבשר בשורה כזאת : <b>ביום אחר .</b> בעת יזדמן תשועה אחרת : <b>כי על כן .</b> כי הבשורה ההיא תהיה על אשר הומת בן המלך , ולא תחשב לבשורה טובה :
<b style="color: gray;">רלב"ג</b> <b>ובשרת ביום אחר .</b> ר''ל כאשר יקרה דבר טוב ישמח בו דוד אז אשלח הבשורה בפיך :
<b style="color: gray;">מלבי"ם פירוש המילות</b> <b>ויאמר לו יואב לא איש בשורה אתה היום הזה,</b> באשר בהבשורה הטובה הזאת היתה רצופה גם כן בשורה רעה ממיתת בן המלך, א''ל שאין ראוי שתמהר להיות אתה המבשר, רק בא' מג' פנים, {{{א}}} אם הוא יומו, רצה לומר כי מנהג המלכים ליעד בכל יום איש מיוחד לבשרו את כל הנעשה ואז מחויב להגיד אם טוב ואם רע, נגד זה אמר לו לא איש בשורה אתה היום הזה, רצה לומר לא נתיעדת לכך, {{{ב}}} מצד שיש בזה ספור תהלת ה' והשגחתו, ולברכו על הטובה וכמ''ש (פכ''ט) ברוך ה' אלהיך וכו', וראוי שתהיה על ידי בן הכהן, על זה אמר כי <b>ובשרת ביום אחר,</b> כי תוכל לבשר חסדי ה' כל הימים, {{{ג}}} מצד שתרצה להודיע הטובה שנעשה היום, על זה אמר <b>והיום הזה לא תבשר כי על כן בן המלך מת,</b> ושבמה שתאמר כי שפט ה' את המלך מיד אויביו הלא תודיע מיתת בן המלך, שבו פגע משפט ה' בראשונה בשהיה הוא המורד העקרי, <b>ועל כן</b> רצה לומר על ששפט ה' משפט זה לכן מת, ואם כן היא בשורה רעה, שאין ראוי שתהיה על ידי איש טוב כמוך :
<h3>{כא}</h3>
וַיֹּ֤אמֶר יוֹאָב֙ לַכּוּשִׁ֔י לֵ֛ךְ הַגֵּ֥ד לַמֶּ֖לֶךְ אֲשֶׁ֣ר רָאִ֑יתָה וַיִּשְׁתַּ֧חוּ כוּשִׁ֛י לְיוֹאָ֖ב וַיָּרֹֽץ׃
<b style="color: gray;">מצודת דוד</b> <b>אשר ראיתה .</b> בנצחון המלחמה , וממיתת אבשלום : <b>וישתחו .</b> בחשבו שעשה עמו חסד לשלחו בבשורה :
<b style="color: gray;">מלבי"ם פירוש המילות</b> <b>ויאמר יואב לכושי לך הגד למלך,</b> לא אמר רוץ בשר רק לך הגד, כי אינה בשורה רק שעל כל פנים צריך להגיד ולהודיע לו, ולמ''ש בפדר''א שהיה הוא האיש שראה את אבשלום תלוי א''ל הטעם שיגיד הוא, <b>כי אשר ראית</b> יען אתה ראית איך נתגלה באלה ומאת ה' היתה זאת שיהרג :
<h3>{כב}</h3>
וַיֹּ֨סֶף ע֜וֹד אֲחִימַ֤עַץ בֶּן־צָדוֹק֙ וַיֹּ֣אמֶר אֶל־יוֹאָ֔ב וִ֣יהִי מָ֔ה אָרֻֽצָה־נָּ֥א גַם־אָ֖נִי אַחֲרֵ֣י הַכּוּשִׁ֑י וַיֹּ֣אמֶר יוֹאָ֗ב לָֽמָּה־זֶּ֞ה אַתָּ֥ה רָץ֙ בְּנִ֔י וּלְכָ֖ה אֵין־בְּשׂוֹרָ֥ה מֹצֵֽאת׃
<b style="color: gray;">רש"י</b> <b>ולכה אין בשורה מוצאת .</b> אין מתת שכר בשורה מצויה היום :
<b style="color: gray;">מצודת דוד</b> <b>ויהי מה .</b> רצה לומר : אף אם לא אשמחו במיתת אבשלום , מכל מקום בנצחון המלחמה הלא ישמח : <b>למה זה .</b> רצה לומר : למה תעמול לרוץ אליו , הואיל ולכה לא יהיה נמצא מתן בשורה , כי אף אם יתן מתן , הלא להכושי יתננה , כי כבר רץ הוא ויבוא אליו ראשון :
<b style="color: gray;">מצודת ציון</b> <b>ויהי מה .</b> רצה לומר יהיה מה שיהיה , ודוגמתו ( איוב יג יג ) : ויעבור עלי מה , ופירושו יעבור מה שיעבור :
<b style="color: gray;">רלב"ג</b> <b>ולכה אין בשורה מוצאת .</b> ר''ל שאין לך בזה בשורה מוצאת הצלחה וטוב למבשר אבל היא כמו נקמה לו כי בנו מת :
<b style="color: gray;">מלבי"ם פירוש המילות</b> <b>ויוסף עוד</b> עתה אמר אחימעץ אחרי שהכושי יגיד מיתת אבשלום, יוכל הוא לרוץ אחריו, ויהיה המבשר טוב של התשועה שעבדי דוד נצחו בישועת ה', וזה שכתוב <b>ארוצה אחרי הכושי,</b> והשיב לו יואב <b>למה זה אתה רץ</b> הלא הכושי יגיד גם הבשורה הטובה, כי בדבור א' כלול הרע והטוב, <b>ולכה אין בשורה מצאת</b> רצה לומר לא נמצא לפניך בשורה מיוחדת, כי הכושי יאמר ששפטו ה' מהקמים עליו, ויכלול גם הבשורה הטובה :
<h3>{כג}</h3>
וִיהִי־מָ֣ה אָר֔וּץ וַיֹּ֥אמֶר ל֖וֹ ר֑וּץ וַיָּ֤רָץ אֲחִימַ֙עַץ֙ דֶּ֣רֶךְ הַכִּכָּ֔ר וַֽיַּעֲבֹ֖ר אֶת־הַכּוּשִֽׁי׃
<b style="color: gray;">רש"י</b> <b>ויהי מה .</b> כלומר ומה בכך אם אין לי שכר : <b>ויעבור .</b> ( תרגום : ) וקדים ית כושי :
<b style="color: gray;">מצודת דוד</b> <b>ויהי מה .</b> חזר אחימעץ ואמר , ואם לא אקבל מתן , עם כל זה ארוץ : <b>דרך הככר .</b> והוא הדרך היותר קרוב , ולזה עבר את הכושי והקדים לבוא :
<b style="color: gray;">מצודת ציון</b> <b>הככר .</b> המישור , והוא ככר הירדן :
<b style="color: gray;">מלבי"ם פירוש המילות</b> ואז אמר <b>אחימעץ,</b> שאם כן ירוץ הוא להקדים את הכושי, ויקדים הוא לבשר טוב, באופן שלא יכלול בדבריו מיתת אבשלום, וכמ''ש ברוך ה' וכו' אשר סגר וכו' כמו שית', ואחרי שהכושי מוכן למלא דבריו, והגם שלא יוכל להשיב ע''מ שישאל המלך, <b>ויהי מה</b> רצה לומר על כל פנים אגיד דבר מה ואהיה מבשר טוב, ולכן רץ <b>ויעבר את הכושי :</b>
<h3>{כד}</h3>
וְדָוִ֥ד יוֹשֵׁ֖ב בֵּין־שְׁנֵ֣י הַשְּׁעָרִ֑ים וַיֵּ֨לֶךְ הַצֹּפֶ֜ה אֶל־גַּ֤ג הַשַּׁ֙עַר֙ אֶל־הַ֣חוֹמָ֔ה וַיִּשָּׂ֤א אֶת־עֵינָיו֙ וַיַּ֔רְא וְהִנֵּה־אִ֖ישׁ רָ֥ץ לְבַדּֽוֹ׃
<b style="color: gray;">מצודת דוד</b> <b>בין שני השערים .</b> כי היה להעיר חומה לפנים מחומה , והשערים זה מול זה , והיה יושב בין השערים : <b>אל החומה .</b> אשר ממעל להשער :
<b style="color: gray;">מלבי"ם פירוש המילות</b> <b>וילך הצופה אל גג השער אל החומה</b> רצה לומר כי אחימעץ שהסב דרכו מצד הככר לא בא מן הצד שנגד השער, רק מן הצד שנגד החומה ולכן לא ראהו הצופה מצד השער, רק שהלך במקרה אל החומה ומשם ראהו :
<h3>{כה}</h3>
וַיִּקְרָ֤א הַצֹּפֶה֙ וַיַּגֵּ֣ד לַמֶּ֔לֶךְ וַיֹּ֣אמֶר הַמֶּ֔לֶךְ אִם־לְבַדּ֖וֹ בְּשׂוֹרָ֣ה בְּפִ֑יו וַיֵּ֥לֶךְ הָל֖וֹךְ וְקָרֵֽב׃
<b style="color: gray;">מצודת דוד</b> <b>אם לבדו .</b> ואין כן דרך הנסים מן המלחמה :
<h3>{כו}</h3>
וַיַּ֣רְא הַצֹּפֶה֮ אִישׁ־אַחֵ֣ר רָץ֒ וַיִּקְרָ֤א הַצֹּפֶה֙ אֶל־הַשֹּׁעֵ֔ר וַיֹּ֕אמֶר הִנֵּה־אִ֖ישׁ רָ֣ץ לְבַדּ֑וֹ וַיֹּ֥אמֶר הַמֶּ֖לֶךְ גַּם־זֶ֥ה מְבַשֵּֽׂר׃
<b style="color: gray;">מצודת דוד</b> <b>אל השוער .</b> אל שומר השער : <b>הנה איש .</b> הנה עוד איש : <b>ויאמר המלך .</b> כשמוע דבר הצופה : <b>גם זה מבשר .</b> הואיל וגם הוא לבדו בא :
<b style="color: gray;">מלבי"ם פירוש המילות</b> <b>ויקרא הצופה אל השוער,</b> הנימוס הוא שהצופה יקרא אל השוער, למען ישאל מהמלך אם יניח את הבא ליכנס אל המלך, רק בענין נחוץ וחדש יגיד אל המלך בעצמו, לכן בפעם הראשון שידע שהמלך מצפה מאד שיבוא איש מן המחנה, הגיד למלך עצמו ובפרט שבא מצד החומה לא מצד השער ואין לו ענין עם השוער, מה שאין כן ברץ השני שאין נחוץ כל כך כי הראשון יגיד דבר, הגיד אל השוער כפי הנימוס :
<h3>{כז}</h3>
וַיֹּ֙אמֶר֙ הַצֹּפֶ֔ה אֲנִ֤י רֹאֶה֙ אֶת־מְרוּצַ֣ת הָרִאשׁ֔וֹן כִּמְרֻצַ֖ת אֲחִימַ֣עַץ בֶּן־צָד֑וֹק וַיֹּ֤אמֶר הַמֶּ֙לֶךְ֙ אִֽישׁ־ט֣וֹב זֶ֔ה וְאֶל־בְּשׂוֹרָ֥ה טוֹבָ֖ה יָבֽוֹא׃
<b style="color: gray;">מצודת דוד</b> <b>את מרוצת הראשון .</b> רצה לומר : הנהגת מרוצתו , שהוא כמנהג מרוצת אחימעץ ובודאי הוא הוא : <b>איש , טוב זה וגו' .</b> כי איש טוב , נוטה טבעו לחשוק לבשר טוב :
<h3>{כח}</h3>
וַיִּקְרָ֣א אֲחִימַ֗עַץ וַיֹּ֤אמֶר אֶל־הַמֶּ֙לֶךְ֙ שָׁל֔וֹם וַיִּשְׁתַּ֧חוּ לַמֶּ֛לֶךְ לְאַפָּ֖יו אָ֑רְצָה וַיֹּ֗אמֶר בָּרוּךְ֙ יְהוָ֣ה אֱלֹהֶ֔יךָ אֲשֶׁ֤ר סִגַּר֙ אֶת־הָ֣אֲנָשִׁ֔ים אֲשֶׁר־נָשְׂא֥וּ אֶת־יָדָ֖ם בַּֽאדֹנִ֥י הַמֶּֽלֶךְ׃
<b style="color: gray;">מצודת דוד</b> <b>אשר סגר .</b> ביד יואב ואנשיו : <b>אשר נשאו וגו' .</b> למרוד במלך :
<b style="color: gray;">מצודת ציון</b> <b>סגר .</b> מסר , כמו ( עמוס א ו ) : להסגיר לאדום :
<b style="color: gray;">מלבי"ם פירוש המילות</b> <b>ברוך ה' אלהיך</b> אחימעץ נשמר ולא אמר בלשון שרצה להגיד (בפסוק י''ט) כי שפטו ה' מיד אויביו, שבזה ירמוז מיתת אבשלום, רק אמר <b>אשר סגר את האנשים,</b> היינו שעבדי דוד גברו עליהם, ומברך ה' על הטובה :
<h3>{כט}</h3>
וַיֹּ֣אמֶר הַמֶּ֔לֶךְ שָׁל֥וֹם לַנַּ֖עַר לְאַבְשָׁל֑וֹם וַיֹּ֣אמֶר אֲחִימַ֡עַץ רָאִיתִי֩ הֶהָמ֨וֹן הַגָּד֜וֹל לִ֠שְׁלֹחַ אֶת־עֶ֨בֶד הַמֶּ֤לֶךְ יוֹאָב֙ וְאֶת־עַבְדֶּ֔ךָ וְלֹ֥א יָדַ֖עְתִּי מָֽה׃
<b style="color: gray;">רש"י</b> <b>ראיתי ההמון הגדול .</b> הומים ונעים במלחמה : <b>לשלוח את עבד המלך יואב ואת עבדך .</b> הרי זה מקרא מסורס , לשלוח יואב את עבד המלך ואת עבדך , לאחר ששלח יואב את עבד המלך זה הרץ אחרי : <b>ואת עבדך .</b> על עצמו הוא אומר , ולא ידעתי מה היה אחרי כן :
<b style="color: gray;">מצודת דוד</b> <b>שלום .</b> כמו השלום , ובלשון שאלה אמר : <b>ראיתי ההמון הגדול .</b> ראיתי כי נתקבצו כל העם הרב , שיואב ישלח את עבד המלך והוא הכושי , וגם לשלוח אותי , ולזה מהרתי אני לרוץ להקדימו ולבשר , ולא נמסר לי כל פרטי הדברים , ולא ידעתי מה נעשה בבנך , אבל הכושי יודע הוא , וכחש לו , לפי שלא רצה לבשרו הרעה : <b>לשלוח את וגו' .</b> הוא הפוך , וכאלו יאמר לשלוח יואב את עבד המלך :
<b style="color: gray;">מצודת ציון</b> <b>ההמון .</b> העם הרב :
<b style="color: gray;">רלב"ג</b> <b>ויאמר אחימעץ ראיתי ההמון הגדול .</b> הנה כשראה אחימעץ בן צדוק שלב המלך דוד על אבשלום מנע עצמו מלספר לו זאת הבשורה אשר יכאב לבו בה ולזה התנצל ואמר שלא ידע בזה דבר אך ראה ההמון הגדול לשלוח יואב את עבד המלך את הכושי : <b>ואת עבדך .</b> אמר זה אחימעץ על עצמו וכאילו אמר שהאחר הבא הוא יודע אמתת הדברים כי לולא זה לא שלחו יואב :
<b style="color: gray;">מלבי"ם פירוש המילות</b> <b>ראיתי את ההמון,</b> יוכל להיות כי דבר אמת בזה, שעת נודע להעם מיתת אבשלום, בחשבם כי היא בשורה טובה, התקבצו על יואב שילך הוא ואחימעץ להגיד זאת להמלך, ובפרט כי יואב המית אותו, ואז ברגע ראשון שבא אחימעץ וראה ההמון הזה לא ידע עדיין מה, ואז אמר ארוצה נא כמ''ש בפסוק י''ט ויואב השיב לו לא איש בשורה אתה, וכן השיב שהוא לא ילך, מפני שהיא בשורה רעה בבחינת המלך, וספר עתה התחלת שליחותו כפי האמת :
<h3>{ל}</h3>
וַיֹּ֣אמֶר הַמֶּ֔לֶךְ סֹ֖ב הִתְיַצֵּ֣ב כֹּ֑ה וַיִּסֹּ֖ב וַֽיַּעֲמֹֽד׃
<b style="color: gray;">רש"י</b> <b>סב התיצב כה .</b> פנה לצד אחר והתיצב כה , ונשמע מה יאמר זה :
<b style="color: gray;">מצודת דוד</b> <b>התיצב כה .</b> עד בוא הכושי , ונשמע מה בפיו :
<b style="color: gray;">מצודת ציון</b> <b>סוב .</b> מלשון סבוב והפנה : <b>כה .</b> הנה :
<h3>{לא}</h3>
וְהִנֵּ֥ה הַכּוּשִׁ֖י בָּ֑א וַיֹּ֣אמֶר הַכּוּשִׁ֗י יִתְבַּשֵּׂר֙ אֲדֹנִ֣י הַמֶּ֔לֶךְ כִּֽי־שְׁפָטְךָ֤ יְהוָה֙ הַיּ֔וֹם מִיַּ֖ד כָּל־הַקָּמִ֥ים עָלֶֽיךָ׃
<h3>{לב}</h3>
וַיֹּ֤אמֶר הַמֶּ֙לֶךְ֙ אֶל־הַכּוּשִׁ֔י הֲשָׁל֥וֹם לַנַּ֖עַר לְאַבְשָׁל֑וֹם וַיֹּ֣אמֶר הַכּוּשִׁ֗י יִהְי֤וּ כַנַּ֙עַר֙ אֹֽיְבֵי֙ אֲדֹנִ֣י הַמֶּ֔לֶךְ וְכֹ֛ל אֲשֶׁר־קָ֥מוּ עָלֶ֖יךָ לְרָעָֽה׃
<b style="color: gray;">מצודת דוד</b> <b>יהיו כנער וגו' .</b> רצה לומר : הלואי כל אויביך והקמים עליך יהיו כנער , שימותו כמוהו :
<b style="color: gray;">מלבי"ם פירוש המילות</b> <b>השלום לנער,</b> תחלה אמר <b>שלום,</b> כי ממ''ש אחימעץ, היה נראה לו שאבשלום חי ונסגר בידי חיל דוד בחיים, מה שאין כן מלשון הכושי כי שפטך, הבין ההפך ואמר <b>השלום</b> בתמיה. והשיב <b>יהיו כנער אויבי אדוני המלך :</b>
<h2>שמואל ב פרק-יט</h2>
<h3>{א}</h3>
וַיִּרְגַּ֣ז הַמֶּ֗לֶךְ וַיַּ֛עַל עַל־עֲלִיַּ֥ת הַשַּׁ֖עַר וַיֵּ֑בְךְּ וְכֹ֣ה ׀ אָמַ֣ר בְּלֶכְתּ֗וֹ בְּנִ֤י אַבְשָׁלוֹם֙ בְּנִ֣י בְנִ֣י אַבְשָׁל֔וֹם מִֽי־יִתֵּ֤ן מוּתִי֙ אֲנִ֣י תַחְתֶּ֔יךָ אַבְשָׁל֖וֹם בְּנִ֥י בְנִֽי׃
<b style="color: gray;">רש"י</b> <b>בני בני .</b> שמנה פעמים , אמרו רבותינו ( סוטה י ב ) : שבעה דאסקיה משבעה מדורי גיהנם , וחד דאייתיה לעלמא דאתי :
<b style="color: gray;">מצודת דוד</b> <b>בני אבשלום וגו' .</b> אמרו רבותינו ז''ל ( סוטה יב ) שאמר שמונה פעמים בני , שבעה להעלותו משבעה מדורי גיהנם , והשמיני להביאו לגן עדן . ולפי פשוטו : כן דרך המיללים לכפול דבריהם , כמו ( ירמיהו ד יט ) : מעי מעי אוחילה : <b>מי יתן וגו' .</b> הלואי והייתי אני מת במקומך :
<b style="color: gray;">מצודת ציון</b> <b>וירגז .</b> ויחרד : <b>עלית .</b> מלשון עלה : <b>וכה .</b> וכן :
<b style="color: gray;">רלב"ג</b> <b>ויבך .</b> והנה בכה דוד בזה האופן הנפלא על מיתת אבשלום לפי שהיה יודע כי עונותיו סבבו זה :
<b style="color: gray;">מלבי"ם פירוש המילות</b> <b>וכה אמר בלכתו בני אבשלום,</b> רצה לומר שהגם שמרד ומרה, הוא בוכה עליו משתי טעמים, {{{א}}} מפני שלא היה בדעתו להרוג את אביו, רק למלוך תחתיו, ועל זה אמר <b>בני אבשלום בני בני אבשלום,</b> רצה לומר היית בני לא כאכזר וזר להרגני, והיית בני בני, רצה לומר בני העקרי הראוי למלוך תחתי, {{{ב}}} מפני שידע שמעשה זו נסבב על ידי חטאו ועל ידי יעוד הנביא, ועל זה אמר <b>מי יתן מותי אני תחתיך</b> לא אתה תחתי, ובזה החליט לאמר <b>אבשלום בני בני</b> הקדים שמו העצמי, כאילו היה צדיק מצד עצמו ונענש בעון אביו, וחכמינו זכרונם לברכה אמרו שאמר שמונה פעמים בני, להעלותו מז' מדורי גיהנם ולהביאו לגן עדן, ועל זה רמז במ''ש ויעל (פועל יוצא כמו מוריד שאול ויעל) שהעלהו משערי גיהנם בבכייתו :
<h3>{ב}</h3>
וַיֻּגַּ֖ד לְיוֹאָ֑ב הִנֵּ֨ה הַמֶּ֧לֶךְ בֹּכֶ֛ה וַיִּתְאַבֵּ֖ל עַל־אַבְשָׁלֹֽם׃
<b style="color: gray;">מלבי"ם פירוש המילות</b> <b>ויגד ליואב,</b> היה הבדל בין יואב ובין יתר העם, יואב כבר ידע שיתעצב המלך על בנו וכמ''ש כן לאחימעץ (י''ח כ') רק חשב שהגם שיעצב כטבע האב, לא יתאבל עליו, כי נהרג כדין, והרוגי בית דין אין מתאבלים עליהם, והורע בעינו על שאמרו לו <b>שמתאבל על אבשלום,</b> שזה לא יעשה מצד שהוא בנו רק מצד שחושב שנהרג שלא כדין ולפי זה רצח אותו יואב שלא כמשפט :
<h3>{ג}</h3>
וַתְּהִ֨י הַתְּשֻׁעָ֜ה בַּיּ֥וֹם הַה֛וּא לְאֵ֖בֶל לְכָל־הָעָ֑ם כִּֽי־שָׁמַ֣ע הָעָ֗ם בַּיּ֤וֹם הַהוּא֙ לֵאמֹ֔ר נֶעֱצַ֥ב הַמֶּ֖לֶךְ עַל־בְּנֽוֹ׃
<b style="color: gray;">מצודת דוד</b> <b>לאבל .</b> נהפך לאבל :
<b style="color: gray;">מלבי"ם פירוש המילות</b> <b>ותהי התשועה</b> אמנם יתר העם שלא נגעו במיתתו רק הם חשבו שישמח המלך בהתשועה ולא יתעצב על מות אבשלום, כמו שחשב אחימעץ גם כן, הם התאבלו על ששמעו <b>ביום ההוא</b> דייקא, שהיה ראוי שיראה המלך להם פנים שוחקות, שמעו ההפך <b>כי נעצב על בנו :</b>
<h3>{ד}</h3>
וַיִּתְגַּנֵּ֥ב הָעָ֛ם בַּיּ֥וֹם הַה֖וּא לָב֣וֹא הָעִ֑יר כַּאֲשֶׁ֣ר יִתְגַּנֵּ֗ב הָעָם֙ הַנִּכְלָמִ֔ים בְּנוּסָ֖ם בַּמִּלְחָמָֽה׃
<b style="color: gray;">מצודת דוד</b> <b>ויתגנב .</b> לא באו לעיר ביד רמה ובשמחה כדרך המנצחים , כי אם בהסתר כגנב , וכדרך ביאת הנסים מן המלחמה , הנכלמים לבוא בפרסום :
<b style="color: gray;">מלבי"ם פירוש המילות</b> (ד-ה) וכאשר ראה יואב כל הנעשה בין מצד העם <b>שהתגנב לבא העיר</b> וכן מצד המלך <b>שלאט פניו כאבל ויזעק קול גדול,</b> לכן בא להוכיחו ע''ז, ובפרט שהוא היה נוגע בדבר כנ''ל :
<h3>{ה}</h3>
וְהַמֶּ֙לֶךְ֙ לָאַ֣ט אֶת־פָּנָ֔יו וַיִּזְעַ֥ק הַמֶּ֖לֶךְ ק֣וֹל גָּד֑וֹל בְּנִי֙ אַבְשָׁל֔וֹם אַבְשָׁל֖וֹם בְּנִ֥י בְנִֽי׃
<b style="color: gray;">רש"י</b> <b>לאט את פניו .</b> ( תרגום : ) כריך ית צזפוהי , כמשפט האבלים : <b>לאט .</b> כמו ( מלכים-א יט יג ) : וילט פניו באדרתו ; ( שמואל-א כא י ) : הנה היא לוטה בשמלה :
<b style="color: gray;">מצודת דוד</b> <b>לאט את פניו .</b> דרך צער ואבל :
<b style="color: gray;">מצודת ציון</b> <b>לאט .</b> עטף וכסה , כמו ( מלכים א יט יג ) : וילט פניו באדרתו :
<b style="color: gray;">רלב"ג</b> <b>לאט את פניו .</b> כסה את פניו כי היה בוש מהתפעל כמו זה ההתפעלות החזק כי אין זה מחק המלכים :
<h3>{ו}</h3>
וַיָּבֹ֥א יוֹאָ֛ב אֶל־הַמֶּ֖לֶךְ הַבָּ֑יִת וַיֹּאמֶר֩ הֹבַ֨שְׁתָּ הַיּ֜וֹם אֶת־פְּנֵ֣י כָל־עֲבָדֶ֗יךָ הַֽמְמַלְּטִ֤ים אֶֽת־נַפְשְׁךָ֙ הַיּ֔וֹם וְאֵ֨ת נֶ֤פֶשׁ בָּנֶ֙יךָ֙ וּבְנֹתֶ֔יךָ וְנֶ֣פֶשׁ נָשֶׁ֔יךָ וְנֶ֖פֶשׁ פִּלַגְשֶֽׁיךָ׃
<b style="color: gray;">מצודת דוד</b> <b>הובשת היום .</b> במעשיך ביישת את עבדיך אשר מלטו אותך ובניך וגו' , והוא במה שהיה מתאבל על אבשלום :
<b style="color: gray;">מלבי"ם פירוש המילות</b> <b>הובשת היום</b> אמר לו שהוביש היום פני עבדיו הלוחמים בעדו מארבעה צדדים, {{{א}}} שבאמת היה אבשלום מבקש את נפשו ונפש בניו ונשיו, שהיה הורג את אביו ואת אחיו ומענה את נשיו, כדי שיקום במלכותו, כמו שהחל ועינה פלגשי אביו, ואם כן <b>עבדיך הם הממלטים את נפשך היום ואת נפש בניך</b> וכו', ואיך תעצב על מיתתו, שאם היה חי היית אתה וכל ביתך תמיד בסכנה, והרגוהו להציל אותך כדין רודף :
<h3>{ז}</h3>
לְאַֽהֲבָה֙ אֶת־שֹׂ֣נְאֶ֔יךָ וְלִשְׂנֹ֖א אֶת־אֹהֲבֶ֑יךָ כִּ֣י ׀ הִגַּ֣דְתָּ הַיּ֗וֹם כִּ֣י אֵ֤ין לְךָ֙ שָׂרִ֣ים וַעֲבָדִ֔ים כִּ֣י ׀ יָדַ֣עְתִּי הַיּ֗וֹם כִּ֠י (לא) [ל֣וּ] אַבְשָׁל֥וֹם חַי֙ וְכֻלָּ֤נוּ הַיּוֹם֙ מֵתִ֔ים כִּי־אָ֖ז יָשָׁ֥ר בְּעֵינֶֽיךָ׃
<b style="color: gray;">מצודת דוד</b> <b>לאהבה .</b> להיות אוהב את שונאיך להתאבל על מותו וממילא שנואים לך אוהביך הממלטים נפשך , על כי רע בעיניך הריגתם אותו : <b>כי הגדת היום .</b> רצה לומר : באבלך זה , כאלו תגיד שאין לך שרים ועבדים , רצה לומר : שאינם חשובים לכלום , כמוהם כאין , ואין לך ביוש גדול מזה : <b>כי ידעתי היום .</b> בצערך זה , יודע אני שהיה ישר בעיניך שאבשלום ישאר חי , וכולנו נמות , כי הלא אי אפשר אשר שנינו נגבר במלחמה , כי אם האחד יפול , והואיל ואתה מיצר בנפילת בנך , יורה שהיה ישר בעיניך בהפכו , ונראה מזה שאין אנו חשובים בעיניך לכלום , ולכלימה תחשב לנו :
<b style="color: gray;">מצודת ציון</b> <b>לו אבשלום .</b> אם אבשלום , כמו ( שופטים ח יט ) : לוא החייתם :
<b style="color: gray;">מלבי"ם פירוש המילות</b> {{{ב}}} שאף אם תאמר שלא רצה להרגך רק לתפוש מלכות לבד, הלא עשה זה בעזרת אויביך, ואם היה נשאר בחיים ותמלא רצונו היה נסבה <b>לאהבה את שונאיך ולשנא את אוהביך,</b> כי אז היה נוקם באוהבי המלך שלחמו אתו, ומגדיל את אויביו, {{{ג}}} שהגם אם זה טוב בעיניך מצד אהבתך לבנך, המלך ראוי להשקיף בענין כזה על שריו ועבדיו שהם עמודי מלכותו, ולא יחוס על אהבת בניו, כי עניני המלוכה והכלל יקר בעיני המלכים יותר מעניני ביתם ועניניהם הפרטים, ואם כן <b>הגדת היום כי אין לך שרים ועבדים,</b> עד שתביט על עניני בנך יותר מעניני הכלל, {{{ד}}} הלא אם היה חי היתה המלחמה נמשכת עד שאחד ינצח בהכרח, ואם כן גלית דעתך כי טוב יותר בעיניך, <b>שיהיה הוא חי ואנחנו מתים,</b> אחר שרע בעיניך מה שנצחנו אנחנו, וכולנו חיים והוא מת תחתינו :
<h3>{ח}</h3>
וְעַתָּה֙ ק֣וּם צֵ֔א וְדַבֵּ֖ר עַל־לֵ֣ב עֲבָדֶ֑יךָ כִּי֩ בַיהוָ֨ה נִשְׁבַּ֜עְתִּי כִּי־אֵינְךָ֣ יוֹצֵ֗א אִם־יָלִ֨ין אִ֤ישׁ אִתְּךָ֙ הַלַּ֔יְלָה וְרָעָ֧ה לְךָ֣ זֹ֗את מִכָּל־הָרָעָה֙ אֲשֶׁר־בָּ֣אָה עָלֶ֔יךָ מִנְּעֻרֶ֖יךָ עַד־עָֽתָּה׃
<b style="color: gray;">רש"י</b> <b>כי אינך יוצא .</b> אם אינך יוצא :
<b style="color: gray;">מצודת דוד</b> <b>על לב עבדיך .</b> רצה לומר : דברים טובים המקובלים על הלב , בעבור נצחון המלחמה : <b>כי אינך .</b> תחסר מלת אם , ומשפטו : כי אם אינך יוצא , אזי נשבעתי אם ילין איש אתך הלילה , רצה לומר : לא ילין מי אתך , כי כולם ימאסו בך וילכו להם : <b>ורעה לך .</b> הדבר הזה יגרום לך רעה , יותר מכל הרעה וגו' :
<h3>{ט}</h3>
וַיָּ֥קָם הַמֶּ֖לֶךְ וַיֵּ֣שֶׁב בַּשָּׁ֑עַר וּֽלְכָל־הָעָ֞ם הִגִּ֣ידוּ לֵאמֹ֗ר הִנֵּ֤ה הַמֶּ֙לֶךְ֙ יוֹשֵׁ֣ב בַּשַּׁ֔עַר וַיָּבֹ֤א כָל־הָעָם֙ לִפְנֵ֣י הַמֶּ֔לֶךְ וְיִשְׂרָאֵ֔ל נָ֖ס אִ֥ישׁ לְאֹהָלָֽיו׃
<b style="color: gray;">רש"י</b> <b>וישראל נס .</b> אותם שהיו עם אבשלום :
<b style="color: gray;">מצודת דוד</b> <b>הגידו .</b> הרואים אותו יושב בשער : <b>ויבא כל העם .</b> בא לראות פניו : <b>וישראל .</b> אותם שהיו עם אבשלום :
<b style="color: gray;">מצודת ציון</b> <b>ילין .</b> מלשון לינה :
<b style="color: gray;">מלבי"ם פירוש המילות</b> <b>וישראל נס איש לאהליו</b> אמר זה שנית כהוצעה אל מה שיספר אחר זה שהיה כל העם נדון להשיב את המלך, רק על ידי שנסו איש לאהליו היו כצאן מפוזרות ואין מקבץ אותם :
<h3>{י}</h3>
וַיְהִ֤י כָל־הָעָם֙ נָד֔וֹן בְּכָל־שִׁבְטֵ֥י יִשְׂרָאֵ֖ל לֵאמֹ֑ר הַמֶּ֜לֶךְ הִצִּילָ֣נוּ ׀ מִכַּ֣ף אֹיְבֵ֗ינוּ וְה֤וּא מִלְּטָ֙נוּ֙ מִכַּ֣ף פְּלִשְׁתִּ֔ים וְעַתָּ֛ה בָּרַ֥ח מִן־הָאָ֖רֶץ מֵעַ֥ל אַבְשָׁלֽוֹם׃
<b style="color: gray;">רש"י</b> <b>כל העם נדון .</b> מתווכחים זה עם זה :
<b style="color: gray;">מצודת דוד</b> <b>כל העם נדון .</b> היו מתוכחים זה עם זה , ולתוספת ביאור אמר שהויכוח היה בכל שבטי ישראל : <b>ועתה .</b> רצה לומר : עם היות ידיו רב לו מול אויבינו , עם כל זה ברח מעל אבשלום , וזה יורה לשלמותו , שלא נתן מקום לבנו לחטוא נגדו ביותר :
<b style="color: gray;">מצודת ציון</b> <b>נדון .</b> מלשון דין וויכוח :
<b style="color: gray;">רלב"ג</b> <b>ויהי כל העם נדון בכל שבטי ישראל .</b> ר''ל שהיו מריבים קצתם עם קצתם לאמר שראוי להם להשיב את המלך שהציל אותם מכף אויביהם ומלטם מיד פלשתים אחר שכבר מת אבשלום שמשחו עליהם למלך :
<b style="color: gray;">מלבי"ם פירוש המילות</b> <b>ויהי כל העם נדון</b> רצה לומר שכן אמרו כולם איש לרעהו, <b>המלך הצילנו</b> אמרו הגם אם היה אבשלום חי היה זה תשלומי רע תחת טוב שהוא הצילנו מיד אויבנו, וגם סכלות גדולה אחר שע''י נושע לנו, לא על ידי אבשלום, ואיך יברח הוא מפניו :
<h3>{יא}</h3>
וְאַבְשָׁלוֹם֙ אֲשֶׁ֣ר מָשַׁ֣חְנוּ עָלֵ֔ינוּ מֵ֖ת בַּמִּלְחָמָ֑ה וְעַתָּ֗ה לָמָ֥ה אַתֶּ֛ם מַחֲרִשִׁ֖ים לְהָשִׁ֥יב אֶת־הַמֶּֽלֶךְ׃
<b style="color: gray;">מצודת דוד</b> <b>מת במלחמה .</b> ומזה נראה שעדיין דוד בהצלחתו עומד :
<b style="color: gray;">מצודת ציון</b> <b>מחרישים .</b> שותקים :
<b style="color: gray;">מלבי"ם פירוש המילות</b> בפרט עתה אשר <b>ואבשלום מת במלחמה,</b> אין אחר טוב ממנו ואם כן <b>ועתה למה אתם מחרישים :</b>
<h3>{יב}</h3>
וְהַמֶּ֣לֶךְ דָּוִ֗ד שָׁ֠לַח אֶל־צָד֨וֹק וְאֶל־אֶבְיָתָ֥ר הַכֹּהֲנִים֮ לֵאמֹר֒ דַּבְּר֞וּ אֶל־זִקְנֵ֤י יְהוּדָה֙ לֵאמֹ֔ר לָ֤מָּה תִֽהְיוּ֙ אַֽחֲרֹנִ֔ים לְהָשִׁ֥יב אֶת־הַמֶּ֖לֶךְ אֶל־בֵּית֑וֹ וּדְבַר֙ כָּל־יִשְׂרָאֵ֔ל בָּ֥א אֶל־הַמֶּ֖לֶךְ אֶל־בֵּיתֽוֹ׃
<b style="color: gray;">רש"י</b> <b>ודבר כל ישראל בא אל המלך .</b> כל זה מדברי שליחותו :
<b style="color: gray;">מצודת דוד</b> <b>למה תהיו אחרונים .</b> רצה לומר : הלא סוף הדבר יהיה שגם אתם תחזירו אותו , ואם כן למה יקדימו ישראל ואתם אחריהם , הלא דבר ישראל כבר בא אל המלך לשוב אל ביתו , כמו שכתוב למעלה ויהי כל העם נדון וגו' , ושלחו מיד אחריו ואף כי לא נזכר , וכן נאמר למטה שאמרו ישראל : ולא היה דברי ראשון וגו' :
<b style="color: gray;">רלב"ג</b> <b>ודבר כל ישראל בא אל המלך אל ביתו .</b> ר''ל שכל ישראל הסכימו שישוב המלך אל ביתו :
<b style="color: gray;">מלבי"ם פירוש המילות</b> <b>והמלך</b> רצה לומר הגם שכן דברו כל ישראל ודוד ידע כל זאת כי כולם שלמים אתו, לא היה מי שיוציא זה אל הפועל אחר שנסו איש לאהליו נדחים ומפוזרים וראה דוד שצריך שהזקנים הם יעשו זאת, וזקני יהודה בראש, ואחריהם כל אדם ימשך, ולכן <b>שלח אל זקני יהודה לאמר למה תהיו אחרונים,</b> רצה לומר כי היה צריך, {{{א}}} <b>להשיב את המלך,</b> היינו להשיבו למלכותו, {{{ב}}} <b>להשיב את המלך אל ביתו לירושלים</b>. ותחלה יאמרו כאילו יחלטו שדעת זקני יהודה שוה עם דעת כל ישראל להשיב את המלך למלכותו, ויתוכחו עמם על שלא יהיו ראשונים בענין זה להשיב את המלך אל ביתו, שבזה צריך שיצאו זקני יהודה לקראתו, <b>ודבר כל ישראל בא אל המלך</b> שכבר נודע לו דבר כל ישראל כולם פה אחד שישוב למלכותו ואם כן לכם המשפט להשיבו אל ביתו :
<h3>{יג}</h3>
אַחַ֣י אַתֶּ֔ם עַצְמִ֥י וּבְשָׂרִ֖י אַתֶּ֑ם וְלָ֧מָּה תִהְי֛וּ אַחֲרֹנִ֖ים לְהָשִׁ֥יב אֶת־הַמֶּֽלֶךְ׃
<b style="color: gray;">מצודת דוד</b> <b>אחי אתם .</b> במקום דוד יאמרו , שהמה לו לאחים מבני שבט אחד , ובהיות כן הראוי להם להקדים , ולא להתאחר :
<b style="color: gray;">מלבי"ם פירוש המילות</b> ואם תשיבו כי אתם אינכם מסכימים גם ע''ז שישוב למלכותו, באשר תיראו שיעניש זקני יהודה שמרדו בו, ע''ז השיב <b>אחי אתם עצמי ובשרי אתם,</b> לא תיראו מעונש כי אתם אחי המלך ובני שבטו, <b>ולמה תהיו אחרונים להשיב את המלך,</b> רצה לומר למה תהיה הסכמתכם על השבת המלכות אחרונה, והיה מחכמתו שהתחיל לדבר עמם על השבת המלך אל ביתו שמחליט שאין ספק בעיניו שרוצים במלכותו, והצד השני שלא ירצו להשיבו למלכותו, אמרו בסוף דבריו, כאילו הוא דבר רחוק בעיניו :
<h3>{יד}</h3>
וְלַֽעֲמָשָׂא֙ תֹּֽמְר֔וּ הֲל֛וֹא עַצְמִ֥י וּבְשָׂרִ֖י אָ֑תָּה כֹּ֣ה יַֽעֲשֶׂה־לִּ֤י אֱלֹהִים֙ וְכֹ֣ה יוֹסִ֔יף אִם־לֹ֠א שַׂר־צָבָ֞א תִּהְיֶ֧ה לְפָנַ֛י כָּל־הַיָּמִ֖ים תַּ֥חַת יוֹאָֽב׃
<b style="color: gray;">רש"י</b> <b>ולעמשא .</b> שהוא שר צבא , תאמרו ; הלא בן אחותי אתה :
<b style="color: gray;">מצודת דוד</b> <b>עצמי ובשרי .</b> בן אביגיל אחותי : <b>כה יעשה וגו' .</b> הוא ענין שבועה , וגזם ולא אמר , וכמוהו רבים במקרא : <b>תחת יואב .</b> כי על שהרג לאבשלום , רצה להעבירו :
<b style="color: gray;">מצודת ציון</b> <b>תמרו .</b> כמו תאמרו באל''ף :
<b style="color: gray;">רלב"ג</b> <b>אם לא שר צבא תהיה לפני כל הימים תחת יואב .</b> ידמה שעשה זה דוד כדי שלא יירא ממנו עמשא פן יניא את לב איש יהודה מעל דוד או אולי התפעל על זה קצת התפעלות כנגד יואב בעבור הדברים הקשים שאמר לו על בכותו על אבשלום או אפשר גם כן שסופר לו כי יואב עבר על מצותו להרוג את אבשלום :
<b style="color: gray;">מלבי"ם פירוש המילות</b> <b>ולעמשא</b> באשר הוא שר הצבא, הבטיח לו שיהיה תחת יואב שרצה להעבירו על שהרג את אבשלום :
<h3>{טו}</h3>
וַיַּ֛ט אֶת־לְבַ֥ב כָּל־אִישׁ־יְהוּדָ֖ה כְּאִ֣ישׁ אֶחָ֑ד וַֽיִּשְׁלְחוּ֙ אֶל־הַמֶּ֔לֶךְ שׁ֥וּב אַתָּ֖ה וְכָל־עֲבָדֶֽיךָ׃
<b style="color: gray;">מצודת דוד</b> <b>ויט .</b> בהדברים האלה הטה דוד את לבב כולם , כאשר יטו בנקל לבב איש אחד :
<h3>{טז}</h3>
וַיָּ֣שָׁב הַמֶּ֔לֶךְ וַיָּבֹ֖א עַד־הַיַּרְדֵּ֑ן וִיהוּדָ֞ה בָּ֣א הַגִּלְגָּ֗לָה לָלֶ֙כֶת֙ לִקְרַ֣את הַמֶּ֔לֶךְ לְהַעֲבִ֥יר אֶת־הַמֶּ֖לֶךְ אֶת־הַיַּרְדֵּֽן׃
<b style="color: gray;">מצודת דוד</b> <b>בא הגלגלה .</b> התקבצו לגלגל , והיא בעבר הירדן המערבי :
<h3>{יז}</h3>
וַיְמַהֵ֗ר שִׁמְעִ֤י בֶן־גֵּרָא֙ בֶּן־הַיְמִינִ֔י אֲשֶׁ֖ר מִבַּֽחוּרִ֑ים וַיֵּ֙רֶד֙ עִם־אִ֣ישׁ יְהוּדָ֔ה לִקְרַ֖את הַמֶּ֥לֶךְ דָּוִֽד׃
<b style="color: gray;">מצודת דוד</b> <b>וימהר שמעי .</b> מיהר לבוא מכל בית יוסף :
<h3>{יח}</h3>
וְאֶ֨לֶף אִ֣ישׁ עִמּוֹ֮ מִבִּנְיָמִן֒ וְצִיבָ֗א נַ֚עַר בֵּ֣ית שָׁא֔וּל וַחֲמֵ֨שֶׁת עָשָׂ֥ר בָּנָ֛יו וְעֶשְׂרִ֥ים עֲבָדָ֖יו אִתּ֑וֹ וְצָלְח֥וּ הַיַּרְדֵּ֖ן לִפְנֵ֥י הַמֶּֽלֶךְ׃
<b style="color: gray;">רש"י</b> <b>וצלחו הירדן .</b> ( תרגום : <b>) בקעוהו בתריסהון .</b> ( יט ) ועברה העברה . ספינת המעברה שעוברים בה את עבר רוחב הנחל :
<b style="color: gray;">מצודת דוד</b> <b>וצלחו הירדן .</b> עברו הירדן לפניו , כעבדים לפני האדון :
<b style="color: gray;">מצודת ציון</b> <b>וצלחו .</b> ועברו , ודוגמתו ( שם יד ו ) : ותצלח עליו רוח ה' :
<b style="color: gray;">רלב"ג</b> <b>וצלחו הירדן לפני המלך .</b> כאלו בקעוהו מרוב עברם שם :
<b style="color: gray;">מלבי"ם פירוש המילות</b> <b>וצלחו הירדן</b> לפ''מ שיתבאר בפסוק י''ז י''ח, אחר שבאו יהודה ובני בנימין לקראת המלך בעבר הירדן המזרחי, אז עבר יהודה תחלה, שלז''א שצלחו הירדן רצה לומר בקעוהו לפני המלך פי' קודם העברתו, ואחר כך :
<h3>{יט}</h3>
וְעָבְרָ֣ה הָעֲבָרָ֗ה לַֽעֲבִיר֙ אֶת־בֵּ֣ית הַמֶּ֔לֶךְ וְלַעֲשׂ֥וֹת הַטּ֖וֹב (בעינו) [בְּעֵינָ֑יו] וְשִׁמְעִ֣י בֶן־גֵּרָ֗א נָפַל֙ לִפְנֵ֣י הַמֶּ֔לֶךְ בְּעָבְר֖וֹ בַּיַּרְדֵּֽן׃
<b style="color: gray;">מצודת דוד</b> <b>ועברה העברה .</b> רצה לומר : ועוד עשתה העדה ההיא , שעברה הספינה להעביר בה את בית המלך , והם הנשים והטף , וזהו לעשות הטוב בעיניו , להחניפו שימחול לשמעי את מעלו : <b>בעברו בירדן .</b> בעת עברו בירדן :
<b style="color: gray;">מצודת ציון</b> <b>העברה .</b> רוצה לומר ספינה שעוברים בה רוחב המים : <b>לעביר .</b> כמו להעביר :
<b style="color: gray;">רלב"ג</b> <b>ועברה העברה .</b> היא הספינה קטנה אשר יעברו בה הנהר : <b>נפל לפני המלך .</b> התנפל ונכנע לפניו לבקש ממנו מחילה על אשר העוה כנגדו בצאתו :
<b style="color: gray;">מלבי"ם פירוש המילות</b> <b>ועברה העברה</b> (פי' ספינת הירדן) <b>להעביר את בית המלך,</b> שהמלך וביתו עבר אחריהם. כמ''ש בפי''ז ויעבר כל העם והמלך עבר, (ומ''ש <b>ולעשות הטוב בעיניו</b> רצה לומר שלא התנו עמו תנאים. שמשיבים אותו בתנאים מיוחדים, ועל מנת שימחל לכל מי שפשע כנגדו, כמו שהוא לרוב אחרי המרד, רק השתעבדו אליו בכל אופן שיעשה כאשר ייטב בעיניו לסלוח או להעניש, וזה גם כן עורר את שמעי לבקש על נפשו). <b>ושמעי</b> וכו' כי שמעי ובני בנימין נשארו באחרונה כמו שיתבאר בפסוק י''ח, ועברו הירדן אחרי המלך, ולכן בעת רצה המלך לעבור נפל לפניו, כי אחרי עברו הירדן יתפוש מלכות, ומלך שמחל על כבודו אין כבודו מחול, לא כן טרם עבר עודנו דינו כהדיוט ויוכל למחול :
<h3>{כ}</h3>
וַיֹּ֣אמֶר אֶל־הַמֶּ֗לֶךְ אַל־יַחֲשָׁב־לִ֣י אֲדֹנִי֮ עָוֹן֒ וְאַל־תִּזְכֹּ֗ר אֵ֚ת אֲשֶׁ֣ר הֶעֱוָ֣ה עַבְדְּךָ֔ בַּיּ֕וֹם אֲשֶׁר־יָׄצָ֥ׄאׄ אֲדֹנִֽי־הַמֶּ֖לֶךְ מִירֽוּשָׁלִָ֑ם לָשׂ֥וּם הַמֶּ֖לֶךְ אֶל־לִבּֽוֹ׃
<b style="color: gray;">מצודת דוד</b> <b>אל יחשב לי אדוני עון .</b> במה שהייתי בקושרים לנטות אחרי אבשלום , וכאומר הלא כמעט כולם נטו אחריו , ולמה יחשב לי לעון יותר מכולם : <b>ואל תזכור .</b> אף בדבר הקללה אשר העויתי אני לבדי , שאלתי לבל יזכרם לשומם על לבו :
<b style="color: gray;">מצודת ציון</b> <b>העוה .</b> מלשון עון :
<b style="color: gray;">מלבי"ם פירוש המילות</b> <b>אל יחשב</b> רצה לומר כי הוא חטא בשתים, {{{א}}} העון הכולל שהיה בין הקושרים והמורד במלכות חייב מיתה, ועל זה אמר <b>שאל יחשב לו עון</b> זה כלל, כי בהכרח יעבור על פשע המרידה שפשעו בו כל העם, {{{ב}}} מה שחטא הוא ביחוד במה שקללו, שעל זה אמר <b>ואל תזכר את אשר העוה עבדך,</b> שחטא זה גדול מצד ג' בחינות, {{{א}}} מצד המעשה עצמו, שעל זה אמר אשר העוה, {{{ב}}} מצד הזמן <b>ביום אשר יצא אדני המלך מירושלים</b> עיף ויגע, כענין כי אתה אשר הכית רדפו, {{{ג}}} מצד הכונה, כי המורד במלכות כונתו לפרוק עול, לא כן מה שקלל וסקל אחרי שברח המלך היתה הכוונה רעה <b>לשום המלך אל לבו,</b> להעציב ולהכאות לב המלך ולצערו :
<h3>{כא}</h3>
כִּ֚י יָדַ֣ע עַבְדְּךָ֔ כִּ֖י אֲנִ֣י חָטָ֑אתִי וְהִנֵּֽה־בָ֣אתִי הַיּ֗וֹם רִאשׁוֹן֙ לְכָל־בֵּ֣ית יוֹסֵ֔ף לָרֶ֕דֶת לִקְרַ֖את אֲדֹנִ֥י הַמֶּֽלֶךְ׃
<b style="color: gray;">רש"י</b> <b>ראשון לכל בית יוסף .</b> כל ישראל חטאו לך , ואני יותר מכולם , והנני באתי לבקש מחילה , אם תקבלני , בטוחים כל ישראל שתקבלם , ואם לאו , יהיו יראים לשוב אליך עוד :
<b style="color: gray;">מצודת דוד</b> <b>כי ידע .</b> יודע אני בעצמי שחטאתי , ומתחרט אני עליו : <b>ראשון .</b> להראות הכנעה גדולה : <b>לכל בית יוסף .</b> כל ישראל קרואים בית יוסף , כמו שכתוב ( עמוס ה טו ) : אולי יחנן וגו' שארית יוסף , ועל שכלכלם במצרים , נקראו על שמו :
<b style="color: gray;">רלב"ג</b> <b>לכל בית יוסף .</b> קרא כלל ישראל יוסף לרב בני יוסף עם שמבני יוסף היו רוב המושלים בישראל :
<b style="color: gray;">מלבי"ם פירוש המילות</b> <b>כי ידע</b> אמר די לי עונש במה שידעתי והכרתי גודל חטאי, וכפי שהכרתי בחטאי הגדול כן קדמתי להיות כמופת לרבים במה <b>שבאתי ראשון לכל בית יוסף,</b> שממני ילמדו כולם קל וחומר לשוב אליך :
<h3>{כב}</h3>
וַיַּ֨עַן אֲבִישַׁ֤י בֶּן־צְרוּיָה֙ וַיֹּ֔אמֶר הֲתַ֣חַת זֹ֔את לֹ֥א יוּמַ֖ת שִׁמְעִ֑י כִּ֥י קִלֵּ֖ל אֶת־מְשִׁ֥יחַ יְהוָֽה׃
<b style="color: gray;">מצודת דוד</b> <b>התחת זאת .</b> וכי בעבור הכנעה קטנה כזאת , לא יומת על אשר קלל משיח ה' :
<b style="color: gray;">מצודת ציון</b> <b>התחת .</b> האם במקום : <b>קלל .</b> מלשון קלות ובזיון :
<b style="color: gray;">מלבי"ם פירוש המילות</b> <b>התחת זאת</b> רצה לומר הגם שעל המרד תמחול בהכרח כי לכל העם בשגגה, ולא תענישהו, אבל תחת זאת שקלל הלא יומת שהוא חטא גדול פרטי שחטא הוא לבדו :
<h3>{כג}</h3>
וַיֹּ֣אמֶר דָּוִ֗ד מַה־לִּ֤י וְלָכֶם֙ בְּנֵ֣י צְרוּיָ֔ה כִּי־תִֽהְיוּ־לִ֥י הַיּ֖וֹם לְשָׂטָ֑ן הַיּ֗וֹם י֤וּמַת אִישׁ֙ בְּיִשְׂרָאֵ֔ל כִּ֚י הֲל֣וֹא יָדַ֔עְתִּי כִּ֥י הַיּ֖וֹם אֲנִי־מֶ֥לֶךְ עַל־יִשְׂרָאֵֽל׃
<b style="color: gray;">רש"י</b> <b>היום יומת איש .</b> בתמיה , כי היום אני מלך , עד עכשיו הייתי סבור , לא זלזל בי אדם גדול כזה אלא אם כן נפסקה מלכותי מאת המקום והוא אמר לו קלל את דוד , אבל עכשיו שהוא מתחרט , ידעתי כי מלך אני :
<b style="color: gray;">מצודת דוד</b> <b>מה לי ולכם .</b> רצה לומר : מה האיבה אשר בינינו , מה עשיתם לי , ומה עשיתי לכם , אשר תהיו לי היום לשטן ולמקטרג לאבד המלוכה על ידי זה , וכי מהראוי שהיום יומת איש בישראל , הלא מכיר אני בדבר , שהוא כאלו היום היתה התחלת מלכותי , ואם אנקום בו , הלא כולם יחשבו שאקח מהם נקם על אשר מרדו בי , ותהיה סיבה לשלא ימליכוני מעתה :
<b style="color: gray;">מצודת ציון</b> <b>לשטן .</b> למקטרג :
<b style="color: gray;">מלבי"ם פירוש המילות</b> <b>מה לי ולכם</b> השיב שאין להמיתו משני פנים {{{א}}} שבקל יצמח מזה נזק שכאשר יראו שנוקם במכעיסיו יאמרו שכן יטור חמה לאויביו ושיעניש כל הקושרים ולא ישובו אליו, וזה שכתוב <b>כי תהיו לי היום לשטן,</b> {{{ב}}} שאחר שמחשיב היום ההוא כאילו מלך מחדש, כי היום קבלוהו עליהם, מנהג המלכים שביום מלכם יעשו חסד ויפטרו כל אסירי המלך ממות, ואף כי שאין לגזור מיתה באותו היום, וזה שכתוב <b>היום יומת איש בישראל,</b> ובאר הטעם לשני אלה, <b>הלא ידעתי כי היום אני מלך על ישראל</b> אין ראוי להמיתו משני הטעמים הנאמרים, אם מצד שהמלוכה רפויה עדיין בידי יהיה זה לשטן, ואם מצד הטעם השני :
<h3>{כד}</h3>
וַיֹּ֧אמֶר הַמֶּ֛לֶךְ אֶל־שִׁמְעִ֖י לֹ֣א תָמ֑וּת וַיִּשָּׁ֥בַֽע ל֖וֹ הַמֶּֽלֶךְ׃
<b style="color: gray;">מצודת דוד</b> <b>לא תמות .</b> בעבור העון הזה :
<h3>{כה}</h3>
וּמְפִבֹ֙שֶׁת֙ בֶּן־שָׁא֔וּל יָרַ֖ד לִקְרַ֣את הַמֶּ֑לֶךְ וְלֹא־עָשָׂ֨ה רַגְלָ֜יו וְלֹא־עָשָׂ֣ה שְׂפָמ֗וֹ וְאֶת־בְּגָדָיו֙ לֹ֣א כִבֵּ֔ס לְמִן־הַיּוֹם֙ לֶ֣כֶת הַמֶּ֔לֶךְ עַד־הַיּ֖וֹם אֲשֶׁר־בָּ֥א בְשָׁלֽוֹם׃
<b style="color: gray;">רש"י</b> <b>ולא עשה רגליו .</b> לשון תקון הוא , העברת שער שבין הרגלים : <b>שפמו .</b> גרנו''ן בלע''ז :
<b style="color: gray;">מצודת דוד</b> <b>ולא עשה רגליו .</b> לא רחץ רגליו ולא תקן שער שעל השפה וגו' , כי נתעצב בצרת דוד :
<b style="color: gray;">מצודת ציון</b> <b>בן שאול .</b> אף בן הבן יקרא בן : <b>עשה .</b> תקן , וכן ( בראשית יח ז ) : וימהר לעשות אותו : <b>שפמו .</b> שער שעל השפה , וכן ( ויקרא יג מה ) : ועל שפם יעטה :
<b style="color: gray;">רלב"ג</b> <b>ולא עשה רגליו ולא עשה שפמו .</b> ר''ל שלא הסיר צפרני רגליו ולא גלח השער אשר בזקנו בשפמו :
<b style="color: gray;">מלבי"ם פירוש המילות</b> <b>ומפיבושת,</b> כבר בארתי (למעלה טז יג) שמה שקבל דוד דברי ציבא היה מצד שני ענינים, {{{א}}} שהיה נראה כדבריו ממה שלא הלך מפיבושת עם המלך להצטער בצרתו, {{{ב}}} ממה שלא התירא לשבת בירושלים והוא מאוהבי דוד, וספר פה כי בבואו לפני דוד, ניכר היטב כי עבדו דבר עליו לשון שקר, כי הראיה ממה שלא הצטער בצרתו, נראה שקרותה ממה שלא עשה שער רגליו ושפמו ולא כבס בגדיו מיום לכת המלך עד שובו, כי התאבל ונצטער על צרת אדוניו, וכן הראיה השנית ממה שישב בירושלים בלא פחד גם כן שקר. כי :
<h3>{כו}</h3>
וַיְהִ֛י כִּי־בָ֥א יְרוּשָׁלִַ֖ם לִקְרַ֣את הַמֶּ֑לֶךְ וַיֹּ֤אמֶר לוֹ֙ הַמֶּ֔לֶךְ לָ֛מָּה לֹא־הָלַ֥כְתָּ עִמִּ֖י מְפִיבֹֽשֶׁת׃
<b style="color: gray;">רש"י</b> <b>למה לא הלכת עמי .</b> לצאת מירושלים כשיצאתי :
<b style="color: gray;">מצודת דוד</b> <b>כי בא ירושלים .</b> רוצה לומר : כאשר בא דוד לירושלים , יצא מפיבושת לקראת המלך : <b>למה לא הלכת עמי .</b> כאשר הלכו שאר אוהבי :
<b style="color: gray;">מלבי"ם פירוש המילות</b> <b>ויהי כי בא ירושלים לקראת המלך</b> רצה לומר שבאמת ישב מפיבושת עד עתה חוץ לעיר נחבא ונסתר, וכי בא עתה ירושלים בעת שבא דוד ושם קבל פניו, וכאשר כבר נראה צדקתו ושאל לו המלך למה לא הלך עמו, השיב :
<h3>{כז}</h3>
וַיֹּאמַ֕ר אֲדֹנִ֥י הַמֶּ֖לֶךְ עַבְדִּ֣י רִמָּ֑נִי כִּֽי־אָמַ֨ר עַבְדְּךָ֜ אֶחְבְּשָׁה־לִּי֩ הַחֲמ֨וֹר וְאֶרְכַּ֤ב עָלֶ֙יהָ֙ וְאֵלֵ֣ךְ אֶת־הַמֶּ֔לֶךְ כִּ֥י פִסֵּ֖חַ עַבְדֶּֽךָ׃
<b style="color: gray;">רש"י</b> <b>כי פסח עבדך .</b> ואיני יכול לילך ברגלי :
<b style="color: gray;">מצודת דוד</b> <b>רמני .</b> רימה אותי , כי אמרתי אחבשה החמור לרכוב בה , כי פסח אני ולא אוכל ללכת ברגלי , ובתוך כך , הלך הוא לבדו , ולא יכולתי ללכת יחידי :
<b style="color: gray;">מצודת ציון</b> <b>רמני .</b> מלשון רמאות : <b>אחבשה .</b> ענין תקון האוכף : <b>לי .</b> לצרכי : <b>פסח .</b> חגר :
<b style="color: gray;">מלבי"ם פירוש המילות</b> (כז-כח) <b>עבדי רמני</b> שלא די <b>שלא חבש לי החמור עוד רגל בעבדך,</b> ואין אני צריך להתנצל על שקריו כי <b>אדוני המלך כמלאך האלהים</b> שידע הכל מעצמו בחכמתו, ועוד שההתנצלות תהיה כדי להשיב לי השדה ושיחזור המלך מדברו, ואיני רוצה בזה רק <b>ועשה הטוב בעיניך :</b>
<h3>{כח}</h3>
וַיְרַגֵּ֣ל בְּעַבְדְּךָ֔ אֶל־אֲדֹנִ֖י הַמֶּ֑לֶךְ וַאדֹנִ֤י הַמֶּ֙לֶךְ֙ כְּמַלְאַ֣ךְ הָאֱלֹהִ֔ים וַעֲשֵׂ֥ה הַטּ֖וֹב בְּעֵינֶֽיךָ׃
<b style="color: gray;">מצודת דוד</b> <b>וירגל .</b> והן ידעתי שאמר עלי דברי רכיל : <b>כמלאך אלהים .</b> לדעת האמת והשקר , ולזה עשה כאשר טוב בעיניך , כי ודאי לא תטה מן האמת :
<b style="color: gray;">מצודת ציון</b> <b>וירגל .</b> ענין רכילות ולשון הרע , כמו ( תהלים טו ג ) : לא רגל על לשונו :
<h3>{כט}</h3>
כִּי֩ לֹ֨א הָיָ֜ה כָּל־בֵּ֣ית אָבִ֗י כִּ֤י אִם־אַנְשֵׁי־מָ֙וֶת֙ לַאדֹנִ֣י הַמֶּ֔לֶךְ וַתָּ֙שֶׁת֙ אֶֽת־עַבְדְּךָ֔ בְּאֹכְלֵ֖י שֻׁלְחָנֶ֑ךָ וּמַה־יֶּשׁ־לִ֥י עוֹד֙ צְדָקָ֔ה וְלִזְעֹ֥ק ע֖וֹד אֶל־הַמֶּֽלֶךְ׃
<b style="color: gray;">מצודת דוד</b> <b>אנשי מות .</b> על ששאול בקש נפשך , ועם כל זאת עשית עמי צדקה להיות מאוכלי שלחנך , בעבור צדקת אבי יהונתן : <b>ומה יש לי .</b> זולת זה מה יש לי עוד צדקה ולזעוק עוד בעבורה , להטיב עמי בדבר הנחלה :
<b style="color: gray;">מצודת ציון</b> <b>אנשי מות .</b> רצה לומר חייבי מיתה : <b>ותשת .</b> ותשם :
<b style="color: gray;">רלב"ג</b> <b>כי לא היה כל בית אבי כי אם אנשי מות לאדוני המלך .</b> הנה אמר זה על רוב הרדיפות שרדף שאול את דוד :
<b style="color: gray;">מלבי"ם פירוש המילות</b> <b>כי</b> רצה לומר אחר שהשדה שנתת לי הוא צדקה, וכן הוספת צדקה וחסד אחר מה ששמתני מאוכלי שולחנך (תחת שכל אנשי שאול היו ראוים למות) <b>איך אבקש צדקה</b> אחרת שהיא השדה, וכ''ש <b>איך אזעוק</b> כאילו לקחת ממני את שלי :
<h3>{ל}</h3>
וַיֹּ֤אמֶר לוֹ֙ הַמֶּ֔לֶךְ לָ֛מָּה תְּדַבֵּ֥ר ע֖וֹד דְּבָרֶ֑יךָ אָמַ֕רְתִּי אַתָּ֣ה וְצִיבָ֔א תַּחְלְק֖וּ אֶת־הַשָּׂדֶֽה׃
<b style="color: gray;">מצודת דוד</b> <b>למה תדבר וגו' .</b> למה תרבה דברים , הן אמרתי וגזרתי , שיחולק בין שניכם :
<b style="color: gray;">מצודת ציון</b> <b>השדה .</b> הוא כולל כל הנחלה :
<b style="color: gray;">רלב"ג</b> <b>ויאמר לו המלך למה תדבר עוד דבריך .</b> לפי שקבל דוד זה הלשון הרע מציבא לא יכול לצאת מהאמנתו לגמרי בדברי מפיבשת ולזה שם הענין ממוצע בין האמנה ובין בלתי האמנה ואמר שהוא וציבא יחלקו את השדה :
<b style="color: gray;">מלבי"ם פירוש המילות</b> <b>אמרתי</b> דוד הכיר כי הלשין עליו רק שדבר המלך אין להשיב, רק פירש דבריו שהיתה כונתו שיחלקו שניהם בשדה, וזה שכתוב אמרתי רצה לומר כן היה דעתי. ובזה לא חזר מדבריו, וגם לא היה בזה עול נגד מפיבושת אחר שציבא ובניו עובדים את השדה מגיע להם החצי כאריס היורד למחצה :
<h3>{לא}</h3>
וַיֹּ֤אמֶר מְפִיבֹ֙שֶׁת֙ אֶל־הַמֶּ֔לֶךְ גַּ֥ם אֶת־הַכֹּ֖ל יִקָּ֑ח אַ֠חֲרֵי אֲשֶׁר־בָּ֞א אֲדֹנִ֥י הַמֶּ֛לֶך בְּשָׁל֖וֹם אֶל־בֵּיתֽוֹ׃
<b style="color: gray;">מצודת דוד</b> <b>גם את הכל יקה .</b> אף אם ציבא יקח הכל אינני חושש , אחרי שבא אדוני בשלום , כי בזה אני שמח יותר מבנחלה :
<b style="color: gray;">מצודת ציון</b> <b>אחרי .</b> הוא כענין הואיל , כמו ( יחזקאל כ לט ) : ואחר אם אינכם שומעים :
<b style="color: gray;">מלבי"ם פירוש המילות</b> <b>ומפיבשת</b> השיב שכל כך ישמח לבו על ביאת מלכו עד שלא ירע בעיניו גם אם יקח את הכל, וחכמינו זכרונם לברכה אמרו שנענש דוד על זה שקבל לשון הרע, ועל ידי זה נחלקה מלכות בית דוד, ולכן נסמך ענין מפיבושת לענין שמעי, כי שם נשא פשע המורד ומקלל מלכו, ופה האשים לאיש שלומו ובריתו שלא כמשפט :
<h3>{לב}</h3>
וּבַרְזִלַּי֙ הַגִּלְעָדִ֔י יָרַ֖ד מֵרֹגְלִ֑ים וַיַּעֲבֹ֤ר אֶת־הַמֶּ֙לֶךְ֙ הַיַּרְדֵּ֔ן לְשַׁלְּח֖וֹ אֶת־(בירדן) [הַיַּרְדֵּֽן]:
<b style="color: gray;">רש"י</b> <b>לשלחו .</b> ללותו :
<b style="color: gray;">מצודת דוד</b> <b>לשלחו .</b> ללותו את הירדן :
<b style="color: gray;">מצודת ציון</b> <b>את המלך .</b> עם המלך : <b>לשלחו .</b> ענין לויה :
<h3>{לג}</h3>
וּבַרְזִלַּי֙ זָקֵ֣ן מְאֹ֔ד בֶּן־שְׁמֹנִ֖ים שָׁנָ֑ה וְהֽוּא־כִלְכַּ֤ל אֶת־הַמֶּ֙לֶךְ֙ בְּשִׁיבָת֣וֹ בְמַחֲנַ֔יִם כִּֽי־אִ֛ישׁ גָּד֥וֹל ה֖וּא מְאֹֽד׃
<b style="color: gray;">רש"י</b> <b>כי איש גדול הוא .</b> בעושר :
<b style="color: gray;">מצודת דוד</b> <b>בשיבתו .</b> בעת אשר ישב במחנים : <b>איש גדול .</b> בעושר רב :
<b style="color: gray;">מצודת ציון</b> <b>כלכל .</b> ענין ספוק המזון , כמו ( בראשית מה יא ) : וכלכלתי אותך :
<b style="color: gray;">רלב"ג</b> <b>בשיבתו במחנים .</b> ר''ל בישיבתו במחנים או ירצה בזה שהוא כלכל אותו בשובו במחנים :
<b style="color: gray;">מלבי"ם פירוש המילות</b> <b>וברזלי</b> רצה לומר שנהג עמו כבוד מג' טעמים, {{{א}}} מצד <b>זקנותו,</b> {{{ב}}} <b>והוא כלכל</b> וכו' להשיב טובה, {{{ג}}} <b>כי איש גדול הוא :</b>
<h3>{לד}</h3>
וַיֹּ֥אמֶר הַמֶּ֖לֶךְ אֶל־בַּרְזִלָּ֑י אַתָּה֙ עֲבֹ֣ר אִתִּ֔י וְכִלְכַּלְתִּ֥י אֹתְךָ֛ עִמָּדִ֖י בִּירוּשָׁלִָֽם׃
<b style="color: gray;">מלבי"ם פירוש המילות</b> <b>אתה עבור אתי</b> א''ל שני דברים, {{{א}}} שאחר שהמנהג שבענין כזה יעבור איש היותר גדול בעם את המלך לכבודו, אם כן <b>אתה עבור אתי</b> כי אין גדול ממך, {{{ב}}} <b>וכלכלתי אותך</b> והגם שאין אתה צריך לזה, יהיה זה {{{א}}} <b>עמדי</b> שתהיה מאוכלי שולחני לכבוד, {{{ב}}} <b>בירושלים</b> בעיר המלוכה ולא תשב בעיר קטנה ברוגלים :
<h3>{לה}</h3>
וַיֹּ֥אמֶר בַּרְזִלַּ֖י אֶל־הַמֶּ֑לֶךְ כַּמָּ֗ה יְמֵי֙ שְׁנֵ֣י חַיַּ֔י כִּי־אֶעֱלֶ֥ה אֶת־הַמֶּ֖לֶךְ יְרוּשָׁלִָֽם׃
<b style="color: gray;">רש"י</b> <b>כמה ימי שני חיי .</b> אשר יש לי לחיות : <b>כי אעלה וגו' .</b> הלא מעט הם , ומה הנייה יש לי בכלכולך :
<b style="color: gray;">מצודת דוד</b> <b>כמה ימי שני חיי .</b> אשר יש לי לחיות עוד , וכי רבים המה לשאעלה עם המלך להתענג בהם :
<b style="color: gray;">מצודת ציון</b> <b>כמה .</b> מהו המספר :
<b style="color: gray;">מלבי"ם פירוש המילות</b> <b>ויאמר ברזלי,</b> השיב, {{{א}}} אם היה לכתי לצורך ותועלת הלא לא ימשך תועלת זה זמן רב כי <b>כמה ימי שני חיי,</b> ואין ראוי הטורח הזה בעבורו <b>כי אעלה את המלך ירושלים :</b>
<h3>{לו}</h3>
בֶּן־שְׁמֹנִ֣ים שָׁנָה֩ אָנֹכִ֨י הַיּ֜וֹם הַאֵדַ֣ע ׀ בֵּין־ט֣וֹב לְרָ֗ע אִם־יִטְעַ֤ם עַבְדְּךָ֙ אֶת־אֲשֶׁ֤ר אֹכַל֙ וְאֶת־אֲשֶׁ֣ר אֶשְׁתֶּ֔ה אִם־אֶשְׁמַ֣ע ע֔וֹד בְּק֖וֹל שָׁרִ֣ים וְשָׁר֑וֹת וְלָמָּה֩ יִֽהְיֶ֨ה עַבְדְּךָ֥ עוֹד֙ לְמַשָּׂ֔א אֶל־אֲדֹנִ֖י הַמֶּֽלֶךְ׃
<b style="color: gray;">רש"י</b> <b>האדע בין טוב לרע .</b> בין מאכל טוב למאכל רע . ואמרו רבותינו ז''ל ( שבת קנב א ) : שטוף בזמה היה , לפיכך קפצה עליו זקנה :
<b style="color: gray;">מצודת דוד</b> <b>בן שמנים וגו' .</b> ואם כן עוד מעט יש לי לחיות : <b>האדע .</b> ועוד מה תועלת שבתי עמו , אם לחלוק לי כבוד להיות מאנשי עצתו , וכי אדע בין טוב לרע לגודל זקנתי , ואם להאכילני מעדנים , וכי אטעם טעם מאכל ומשקה להיות מתהנה במאכל ומשקה משובח , ואם לשמח לבבי בקול שרים ושרות , האם אשמע עוד , הלא אזני כבדה משמוע מתשות הזקנה : <b>עוד למשא .</b> לא די שלא יתענג להתעלס בי , כי עוד למשא אחשב לו :
<b style="color: gray;">מצודת ציון</b> <b>שרים ושרות .</b> משוררים ומשוררות :
<b style="color: gray;">מלבי"ם פירוש המילות</b> (זאת שנית) שלא ימשך תועלת מהליכתי כלל, כי אם רוצה בי בעבור צורך המלך לדרוש ממני עצה ותושיה, <b>האדע היום בין טוב לרע,</b> ואם לתועלתי, <b>אם יטעם עבדך</b> וכו' ורצה לומר שלא אהנה עוד לא מחוש הטעם, ולא מיתר החושים שעל זה אמר <b>אם אשמע עוד בקול שרים ושרות,</b> ולא לבד שהוא לא להועיל, <b>אהיה עוד למשא :</b>
<h3>{לז}</h3>
כִּמְעַ֞ט יַעֲבֹ֧ר עַבְדְּךָ֛ אֶת־הַיַּרְדֵּ֖ן אֶת־הַמֶּ֑לֶךְ וְלָ֙מָּה֙ יִגְמְלֵ֣נִי הַמֶּ֔לֶךְ הַגְּמוּלָ֖ה הַזֹּֽאת׃
<b style="color: gray;">רש"י</b> <b>כמעט יעבר עבדך .</b> הלויה מועטת יעבור עבדך ללותך , אחר שתעבור את הירדן : <b>הגמולה הזאת .</b> שאינה טובה לי :
<b style="color: gray;">מצודת דוד</b> <b>כמעט .</b> דרך מועט יעבר עבדך עמך מן הירדן ואילך , ואחרי זה אשוב לביתי : <b>הגמולה הזאת .</b> כאומר אם חפצו לגמול עמי חסד , למה יעשה הגמולה הזאת שאינה טובה לי :
<b style="color: gray;">מצודת ציון</b> <b>יגמלני .</b> ענין השבת הטובה :
<b style="color: gray;">רלב"ג</b> <b>כמעט יעבר עבדך את הירדן את המלך .</b> רוצה לומר מעט הוא מה שעבר עבדך את הירדן אל המלך ובהיות הענין כן למה יגמלני המלך הגמולה הזאת בעבור מעט שהטיבותי לו :
<b style="color: gray;">מלבי"ם פירוש המילות</b> (זאת שלישית) <b>כמעט יעבר</b> רצה לומר למה יגמלני כ''ז (אף אם הייתי נהנה מזה) וכי <b>בעבור המעט מה שאני עברתי להעביר את המלך את הירדן,</b> כי מה עשיתי יותר מזה, הלא מעט עשיתי ואין זה ראוי לגמול :
<h3>{לח}</h3>
יָֽשָׁב־נָ֤א עַבְדְּךָ֙ וְאָמֻ֣ת בְּעִירִ֔י עִ֛ם קֶ֥בֶר אָבִ֖י וְאִמִּ֑י וְהִנֵּ֣ה ׀ עַבְדְּךָ֣ כִמְהָ֗ם יַֽעֲבֹר֙ עִם־אֲדֹנִ֣י הַמֶּ֔לֶךְ וַעֲשֵׂה־ל֕וֹ אֵ֥ת אֲשֶׁר־ט֖וֹב בְּעֵינֶֽיךָ׃
<b style="color: gray;">רש"י</b> <b>עבדך כמהם .</b> בנו היה :
<b style="color: gray;">מצודת דוד</b> <b>ישב .</b> לזאת אשוב ואמות בעירי , ואקבר עם קבר אבי : <b>והנה עבדך כמהם .</b> בנו היה , ואמר לו הלא כמהם עמנו , ויעבור הוא עמך , ובזה ישולם הגמול , בעשות עמו החסד שתרצה :
<b style="color: gray;">מלבי"ם פירוש המילות</b> (זאת רביעית) שאם בכ''ז רוצה המלך להיטיב עמי, <b>ישב נא עבדך ואמות בעירי,</b> כי הגיע עתי, וממילא בני עומד תחתי לירשני, והוא יעבור כי לו משפט הירושה תחת אביו :
<h3>{לט}</h3>
וַיֹּ֣אמֶר הַמֶּ֗לֶךְ אִתִּי֙ יַעֲבֹ֣ר כִּמְהָ֔ם וַאֲנִי֙ אֶעֱשֶׂה־לּ֔וֹ אֶת־הַטּ֖וֹב בְּעֵינֶ֑יךָ וְכֹ֛ל אֲשֶׁר־תִּבְחַ֥ר עָלַ֖י אֶֽעֱשֶׂה־לָּֽךְ׃
<b style="color: gray;">מצודת דוד</b> <b>אתי יעבור כמהם .</b> כאומר : אף אם לא שאלת , יעבור עמי מרצון עצמי , ואף אעשה עמו הטוב בעיניך , ועם כל זה לא יחשב לתשלום גמול , כי אם כל אשר תבחר לצוות עלי , אעשה לך :
<b style="color: gray;">מלבי"ם פירוש המילות</b> <b>ויאמר המלך אתי יעבר כמהם,</b> גם בל''ז יעבור אתי כי רציתי להיטיב עמו ביחוד מצד עצמו, ולא אעשה עמו הטוב בעיני רק <b>הטוב בעיניך,</b> ובלעדי זה כל אשר תבחר עלי אעשה לך ביחוד :
<h3>{מ}</h3>
וַיַּעֲבֹ֧ר כָּל־הָעָ֛ם אֶת־הַיַּרְדֵּ֖ן וְהַמֶּ֣לֶךְ עָבָ֑ר וַיִּשַּׁ֨ק הַמֶּ֤לֶךְ לְבַרְזִלַּי֙ וַיְבָ֣רֲכֵ֔הוּ וַיָּ֖שָׁב לִמְקֹמֽוֹ׃
<b style="color: gray;">מלבי"ם פירוש המילות</b> <b>ויעבר</b> אחר הדבור הזה שהיה במעמד כולם עבר עם יהודה תחלה, והמלך (עם ברזילי) עבר אחריהם ואז <b>וישק המלך</b> וכו' :
<h3>{מא}</h3>
וַיַּעֲבֹ֤ר הַמֶּ֙לֶךְ֙ הַגִּלְגָּ֔לָה וְכִמְהָ֖ן עָבַ֣ר עִמּ֑וֹ וְכָל־עַ֤ם יְהוּדָה֙ (ויעברו) [הֶעֱבִ֣ירוּ] אֶת־הַמֶּ֔לֶךְ וְגַ֕ם חֲצִ֖י עַ֥ם יִשְׂרָאֵֽל׃
<b style="color: gray;">מצודת דוד</b> <b>העבירו .</b> את הירדן : <b>חצי עם ישראל .</b> רצה לומר : מקצת מעם ישראל , שהרי נאמר אחרי זה וכל איש ישראל באים וגו' , כי לפעמים יאמר חצי , על חלק הנחלק אם מעט ואם הרבה , כמו ( בראשית לג א ) : ויחץ את הילדים :
<b style="color: gray;">מלבי"ם פירוש המילות</b> <b>ויעבירו את המלך</b> שהעבירוהו לגלגל, וגם חצי עם ישראל היינו החצי מן אלף איש שבאו מישראל, כי החצי השני נתאחרו כי עברו את הירדן באחרונה (כנ''ל) (מב) <b>והנה</b> ואז נודע הדבר בישראל והתאספו והתרעמו על שלא הודיעו להם, וזה משני פנים, אם מצד כבוד המלך, שהיו כל ישראל באים לקראתו, אם מצד כבודם כמו שית', וזה שכתוב <b>מדוע גנבוך</b> וכו', והנה לא היה בזה מהתרעומת אם היה המלך עובר לבדו, שהיה מראה שבטוח לבו שכל ישראל מרוצים בו, ועקר תרעומתם מצד ן <b>שהעבירו את המלך וכל אנשי דוד אתו,</b> שהגבורים והצבא עוברים אתו, כאילו הוא מלך נושע ברב חיל, ובוטח על חילו ועל אנשי יהודה שהשלימו אתו, וכאילו ישתרר בחזקה על ישראל, וזה גנבת דעת אחר שהם התרצו גם כן להשיב את מלכם :
<h3>{מב}</h3>
וְהִנֵּ֛ה כָּל־אִ֥ישׁ יִשְׂרָאֵ֖ל בָּאִ֣ים אֶל־הַמֶּ֑לֶךְ וַיֹּאמְר֣וּ אֶל־הַמֶּ֡לֶךְ מַדּוּעַ֩ גְּנָב֨וּךָ אַחֵ֜ינוּ אִ֣ישׁ יְהוּדָ֗ה וַיַּעֲבִ֨רוּ אֶת־הַמֶּ֤לֶךְ וְאֶת־בֵּיתוֹ֙ אֶת־הַיַּרְדֵּ֔ן וְכָל־אַנְשֵׁ֥י דָוִ֖ד עִמּֽוֹ׃
<b style="color: gray;">מצודת דוד</b> <b>באים .</b> לגלגל : <b>מדוע גנבוך .</b> רוצה לומר : מדוע בני יהודה הביאוך בהסתר ובחשאי , והעבירו את הירדן , גם את המלך , גם ביתו ואנשיו אשר עמו . ( ואף שדברו עם המלך , אמרו וכל אנשי דוד , ולא אמרו ואנשיך , כי הסבו פניהם גם מול בני יהודה ) :
<h3>{מג}</h3>
וַיַּעַן֩ כָּל־אִ֨ישׁ יְהוּדָ֜ה עַל־אִ֣ישׁ יִשְׂרָאֵ֗ל כִּֽי־קָר֤וֹב הַמֶּ֙לֶךְ֙ אֵלַ֔י וְלָ֤מָּה זֶּה֙ חָרָ֣ה לְךָ֔ עַל־הַדָּבָ֖ר הַזֶּ֑ה הֶאָכ֤וֹל אָכַ֙לְנוּ֙ מִן־הַמֶּ֔לֶךְ אִם־נִשֵּׂ֥את נִשָּׂ֖א לָֽנוּ׃
<b style="color: gray;">רש"י</b> <b>כי קרוב המלך אלי .</b> משבטי הוא : <b>אם נשאת .</b> כמו ( בראשית מג לד ) : משאת , פרס מבית המלך :
<b style="color: gray;">מצודת דוד</b> <b>כי קרוב וגו' .</b> כי הוא מבני שבט יהודה : <b>ולמה זה חרה לך .</b> רוצה לומר : ועוד מה מזיקך שבאתי ראשון , וכי אכלנו משל המלך , וכי קבלנו ממנו תשורה ומתן לשתאמרו לא השארתם לנו מאומה :
<b style="color: gray;">מצודת ציון</b> <b>על איש ישראל .</b> אל איש ישראל : <b>נשאת נשא .</b> ענין תשורה ומתן , כמו ( אסתר ב י ) : ויתן משאת כיד המלך :
<b style="color: gray;">רלב"ג</b> <b>אם נשאת נשא לנו .</b> ר''ל אם נשא משאת המלך מאת פניו אלינו להאכילנו :
<b style="color: gray;">מלבי"ם פירוש המילות</b> <b>ויען כל איש יהודה,</b> השיבו להם שלש טענות, {{{א}}} מה שהקדמנו הוא כי לי משפט הקדימה מצד <b>שהמלך קרוב אלי,</b> אם בשאני משבטו, אם יען ששוכן ביהודה, {{{ב}}} <b>ולמה זה חרה לך על הדבר הזה,</b> שאין זה פוגם כבודך ומה לך אם ברב עם הדרת מלך, הלא הוא מוחל על כבודו, {{{ג}}} <b>האכול אכלנו</b> רצה לומר שבסעודה יש נ''מ להבא ראשון שאוכל את הטוב והמובחר, וכן בעת שחולקים משאת ומתנות שהבא אחרון לא ישיג משאת, אבל פה <b>וכי אכלנו או נשאנו משאת,</b> רצה לומר הנה המלך שלם לפניכם, אנחנו העברנוהו את הירדן ואתם תעבירוהו מפה והלאה, והוא מלככם כמו שהוא מלכנו :
<h3>{מד}</h3>
וַיַּ֣עַן אִֽישׁ־יִשְׂרָאֵל֩ אֶת־אִ֨ישׁ יְהוּדָ֜ה וַיֹּ֗אמֶר עֶֽשֶׂר־יָד֨וֹת לִ֣י בַמֶּלֶךְ֮ וְגַם־בְּדָוִד֮ אֲנִ֣י מִמְּךָ֒ וּמַדּ֙וּעַ֙ הֱקִלֹּתַ֔נִי וְלֹא־הָיָ֨ה דְבָרִ֥י רִאשׁ֛וֹן לִ֖י לְהָשִׁ֣יב אֶת־מַלְכִּ֑י וַיִּ֙קֶשׁ֙ דְּבַר־אִ֣ישׁ יְהוּדָ֔ה מִדְּבַ֖ר אִ֥ישׁ יִשְׂרָאֵֽל׃
<b style="color: gray;">רש"י</b> <b>עשר ידות לי במלך .</b> שאנו עשרה שבטים : <b>וגם בדוד .</b> אף על פי שהוא קרוב לכם , אני משוך בו יותר ממך , שאני עשר ידות : <b>ומדוע הקלותני .</b> להיות אתה קודם , וכי לא היה דברי ראשון להשיב את מלכי , וקודם לכן בא דברינו אליו להשיבו , כמו שכתוב למעלה ( פסוק יב ) : ודבר כל ישראל בא אל המלך : <b>ויקש דבר איש יהודה .</b> לשון ( צפניה ב א ) , התקוששו . נראה והושוה דבר איש יהודה , שהראם אגרת ששלח להם דוד , 'למה תהיו אחרונים להשיב את המלך' וגו' , כך מפרש באגדה . ויש לפרש , 'ויקש' , לשון 'קושי וחוזק' , וכן תרגם יונתן : ותקיף :
<b style="color: gray;">מצודת דוד</b> <b>עשר ידות וגו' .</b> הלא יש לי עשר חלקים במלך , כי אנחנו עשרה שבטים . ( אבל מבנימין באו מקצתם , והם האלף שעם שמעי , ולא יוחשבו , לא לאלה ולא לאלה ) : <b>וגם בדוד .</b> אף שהוא מבני שבטך , מכל מקום רוצה אני בו יותר ממך : <b>ומדוע הקלתני .</b> בזית אותי , כאלו אין ממש בנו והכל ממך : <b>ולא היה דברי ראשון .</b> וכי לא בא אליו דברי בתחילה שישוב אל ביתו , כמו שכתוב למעלה ( פסוק יב ) : ודבר כל ישראל בא וגו' : <b>לי להשיב .</b> רצה לומר : אם כן מהראוי לי להשיב את מלכי , ולא לכם , שאתם המעט ואיחרתם עד כה : <b>ויקש .</b> אנשי יהודה דברו קשות לישראל , יותר מישראל ליהודה :
<b style="color: gray;">מצודת ציון</b> <b>ידות .</b> חלקים : <b>הקלתני .</b> מלשון קלות ובזיון : <b>ויקש .</b> מלשון קשה :
<b style="color: gray;">רלב"ג</b> <b>עשר ידות לי במלך .</b> רוצה לומר באי זה מלך שיהיה וגם בדוד יש לי חלק גדול ממך ואף על פי שהוא קרובך : <b>ולא היה דברי ראשון לי להשיב את מלכי .</b> רוצה לומר שכבר היה ראוי לאיש יהודה שימתינו דבר איש ישראל להיותם הרוב בדרך שיהיה דבריהם ראשון להשיב את המלך : <b>ויקש דבר איש יהודה מדבר איש ישראל .</b> וזה כי המלך היה קרוב להם להיות משבט יהודה והיה גם כן קרוב להם מצד אחר כי ישיבתו היתה בתוך ארץ יהודה ואשר היתה ישיבתו ביניהם היה ראוי שיהיו קודמים להשיבו שם :
<b style="color: gray;">מלבי"ם פירוש המילות</b> <b>ויען איש ישראל,</b> השיבו על שלש טענותיהם, (על הא') מ''ש שאתם לכם משפט הקדימה מצד הקורבה, <b>עשר ידות לי במלך,</b> לנו משפט הקדימה מצד שאנחנו הרוב, אנחנו עשרה שבטים ואתה שבט אחד, ולי עשרה חלקים במלכות, <b>וגם בדוד אני ממך</b> שעורו וגם בדוד עשר ידות אני ממך, הגם שהוא דוד ממשפחת יהודה בכ''ז אני עשר ידות ממך, והמלך לא יביט על שאר ומשפחה רק על עמו ומלכותו, (על הב') מ''ש ולמה זה חרה לך, השיבו <b>ומדוע הקלותני,</b> (על הג') מ''ש האכול אכלנו, השיבו <b>ולא היה דברי ראשון לי להשיב את מלכי,</b> כי מהראוי שאנחנו שאנו רוב ישראל, נשיב את מלכנו על פי הסכמתנו, לא על פי דבר שבט אחד, כאילו הדבר הראשון הדובר אלי להשיב את מלכי אינו דברי רק דבר יהודה, הוא הדובר בראשונה ואנו אחריו, וכדי לנו בזיון וקצף, <b>ויקש דבר איש יהודה</b> כי על ידי זה נתהוה ויכוח ומדנים, ובני יהודה הקישו דברים נגד ישראל, ועל ידי זה התעורר שבע בן בכרי למרוד :
<h2>שמואל ב פרק-כ</h2>
<h3>{א}</h3>
וְשָׁ֨ם נִקְרָ֜א אִ֣ישׁ בְּלִיַּ֗עַל וּשְׁמ֛וֹ שֶׁ֥בַע בֶּן־בִּכְרִ֖י אִ֣ישׁ יְמִינִ֑י וַיִּתְקַ֣ע בַּשֹּׁפָ֗ר וַ֠יֹּאמֶר אֵֽין־לָ֨נוּ חֵ֜לֶק בְּדָוִ֗ד וְלֹ֤א נַֽחֲלָה־לָ֙נוּ֙ בְּבֶן־יִשַׁ֔י אִ֥ישׁ לְאֹהָלָ֖יו יִשְׂרָאֵֽל׃
<b style="color: gray;">רש"י</b> <b>ושם נקרא .</b> נזדמן , לשון ( צפניה א ז ) : הקדיש קרואיו ; ( לעיל יג כג ) : ויקרא אבשלום לכל בני המלך , לשון זימון :
<b style="color: gray;">מצודת דוד</b> <b>ויתקע .</b> להיות סימן על המרד : <b>אין לנו חלק .</b> כלפי שהיו בני יהודה וישראל מתוכחים למי יש חלק יותר בדוד אמר הוא : למה תריבו כולכם , אנו אין לנו חלק כלל , ולכו איש לאהליו :
<b style="color: gray;">מצודת ציון</b> <b>נקרא .</b> מלשון מקרה : <b>בליעל .</b> בלי עול שמים , רוצה לומר רשע : <b>נחלה .</b> הוא חלק , וכפל הדבר במלות שונות :
<b style="color: gray;">מלבי"ם פירוש המילות</b> <b>ושם נקרא</b>. במעמד הויכוח הנ''ל שהתוכחו יהודה עם ישראל, ולאמר כי הם העקר במלכות מצד שהם שבט המלך, נמצא במקרה <b>איש בליעל,</b> שעורר מדנים וחרחר ריב, <b>ויאמר אין לנו חלק בדוד,</b> רצה לומר מה לכם במלכות בית דוד, אם מצד דוד הלא הוא שייך למשפחתו לשבט יהודה ואין ליתר השבטים חלק בו, כי על מ''ש ישראל עשר ידות לי במלך, נצחו יהודה שאין מגיע להם חלק כחלק, <b>ולא נחלה בבן ישי,</b> רצה לומר כי יחזיקו במלכות, או מצד שכולם רוצים ויש להם חלק בו או מצד שהוא מלך בן מלך שהמלכות נחלה מדור דור, וזה לא נמצא בו גם כן, כי מצד שהוא בן ישי שהיה הדיוט אין המלכות נחלה גם כן, ואם כן <b>איש לאהליו ישראל :</b>
<h3>{ב}</h3>
וַיַּ֜עַל כָּל־אִ֤ישׁ יִשְׂרָאֵל֙ מֵאַחֲרֵ֣י דָוִ֔ד אַחֲרֵ֖י שֶׁ֣בַע בֶּן־בִּכְרִ֑י וְאִ֤ישׁ יְהוּדָה֙ דָּבְק֣וּ בְמַלְכָּ֔ם מִן־הַיַּרְדֵּ֖ן וְעַד־יְרוּשָׁלִָֽם׃
<b style="color: gray;">מצודת דוד</b> <b>דבקו במלכם .</b> הלכו עמו , מהירדן עד בואו לירושלים :
<b style="color: gray;">מצודת ציון</b> <b>ויעל .</b> ענין סלוק , כמו ( במדבר ט כא ) : ונעלה הענן :
<h3>{ג}</h3>
וַיָּבֹ֨א דָוִ֣ד אֶל־בֵּיתוֹ֮ יְרֽוּשָׁלִַם֒ וַיִּקַּ֣ח הַמֶּ֡לֶךְ אֵ֣ת עֶֽשֶׂר־נָשִׁ֣ים ׀ פִּלַגְשִׁ֡ים אֲשֶׁ֣ר הִנִּיחַ֩ לִשְׁמֹ֨ר הַבַּ֜יִת וַֽיִּתְּנֵ֤ם בֵּית־מִשְׁמֶ֙רֶת֙ וַֽיְכַלְכְּלֵ֔ם וַאֲלֵיהֶ֖ם לֹא־בָ֑א וַתִּהְיֶ֧ינָה צְרֻר֛וֹת עַד־י֥וֹם מֻתָ֖ן אַלְמְנ֥וּת חַיּֽוּת׃
<b style="color: gray;">מצודת דוד</b> <b>בית משמרת .</b> במקום משומר , לבל יבוא מי עליהן , כי אסורות לכל אדם , על היותן פילגשי המלך : <b>ואליהם לא בא .</b> רבותינו ז''ל ( ירושלמי סנהדרין ב ג ) נחלקו בדבר , מהם אמרו : שהיה אסור בהן , על שבא אבשלום עליהן , ומהם אמרו : שמעצמו מנע מהן , לא בעבור איסור : <b>צרורות .</b> קשורות מבלי היתר להנשא לאיש : <b>עד יום מותן וגו' .</b> כתרגומו : ומתקרין עד יום מותהן ארמלן דבעליהן קיים :
<b style="color: gray;">מצודת ציון</b> <b>ויכלכלם .</b> הספיק מזונם : <b>צרורות .</b> קשורות , כמו ( בראשית מב לה ) : צרורות כספיהם :
<b style="color: gray;">רלב"ג</b> <b>ויתנם בית משמרת .</b> ר''ל בבית שתהיינה נשמרות שם ויכלכלם שם ולא בא אליהם לפי שכבר בא אליהם אבשלום בנו : <b>ותהיינה צרורות עד יום מותן אלמנות חיות .</b> הנה זה קרא להן בעבור היותן פילגשי המלך ואין ראוי לאחר להשתמש בהן :
<b style="color: gray;">מלבי"ם פירוש המילות</b> <b>ויקח המלך את עשר נשים,</b> בארו חכמינו ז''ל מפני שהשתמש בהם הדיוט ואסורים למלך, ולכן הקדים לעשות דבר זה תיכף בבואו, להראות שאבשלום (הגם שבחרוהו ומשחוהו כל ישראל) היה לו דין הדיוט, כי אין להם כח למרוד במלכותו, ולהמליך איש אחר, וזה יהיה האות כי כן ינהג עם שבע בן בכרי ועם המורדים בו עתה, להענישם כמורדים והעם ישמעו וייראו :
<h3>{ד}</h3>
וַיֹּ֤אמֶר הַמֶּ֙לֶךְ֙ אֶל־עֲמָשָׂ֔א הַזְעֶק־לִ֥י אֶת־אִישׁ־יְהוּדָ֖ה שְׁלֹ֣שֶׁת יָמִ֑ים וְאַתָּ֖ה פֹּ֥ה עֲמֹֽד׃
<b style="color: gray;">רש"י</b> <b>הזעק לי את איש יהודה .</b> שיהו כאן עד שלשה ימים : <b>ואתה פה עמוד .</b> לסוף שלשת ימים הוי זהיר להיות עומד כאן לפני , כי חפץ היה לרדוף אחרי שבע בן בכרי :
<b style="color: gray;">מצודת דוד</b> <b>שלשה ימים .</b> עד שלשת ימים : <b>ואתה פה עמוד .</b> שוב עמהם לעמוד פה , כי רצה להעמידו לשר הצבא תחת יואב :
<b style="color: gray;">מצודת ציון</b> <b>הזעק .</b> אסוף בקול זעקה :
<b style="color: gray;">רלב"ג</b> <b>שלשה ימים ואתה פה עמוד .</b> ר''ל שאחר שלשת ימים ישוב שם :
<h3>{ה}</h3>
וַיֵּ֥לֶךְ עֲמָשָׂ֖א לְהַזְעִ֣יק אֶת־יְהוּדָ֑ה (וייחר) [וַיּ֕וֹחֶר] מִן־הַמּוֹעֵ֖ד אֲשֶׁ֥ר יְעָדֽוֹ׃
<b style="color: gray;">רש"י</b> <b>ויוחר מן המועד .</b> אשכחינהו לרבנן דפתחו במסכתא , כדאיתא בסנהדרין ( מט א ) :
<b style="color: gray;">מצודת דוד</b> <b>ויוחר .</b> נתאחר יותר מהזמן שקבע לו :
<b style="color: gray;">מצודת ציון</b> <b>ויחר .</b> מלשון איחור ועכוב : <b>המועד .</b> הזמן : <b>יעדו .</b> ענין קביעות , כמו ( מיכה ו ט ) : שמעו מטה ומי יעדה :
<b style="color: gray;">רלב"ג</b> <b>ויוחר מן המועד אשר יעדו .</b> ר''ל שנתאחר שלא שב אל המלך לשלשת הימים :
<h3>{ו}</h3>
וַיֹּ֤אמֶר דָּוִד֙ אֶל־אֲבִישַׁ֔י עַתָּ֗ה יֵ֧רַֽע לָ֛נוּ שֶׁ֥בַע בֶּן־בִּכְרִ֖י מִן־אַבְשָׁל֑וֹם אַ֠תָּה קַ֞ח אֶת־עַבְדֵ֤י אֲדֹנֶ֙יךָ֙ וּרְדֹ֣ף אַחֲרָ֔יו פֶּן־מָ֥צָא ל֛וֹ עָרִ֥ים בְּצֻר֖וֹת וְהִצִּ֥יל עֵינֵֽנוּ׃
<b style="color: gray;">רש"י</b> <b>אתה קח את עבדי אדוניך .</b> אחרי אשר איחר עמשא שר הצבא , ולא הביא את צבא יהודה , קח אתה מן הנמצאים סביבי , ורדוף אחריו : <b>והציל עינינו .</b> והציל עצמו מעינינו , והרי זה מקרא קצר :
<b style="color: gray;">מצודת דוד</b> <b>אל אבישי .</b> לא רצה מעתה לצוות ליואב , כי היה כועס עליו , על הרגו את אבשלום : <b>ירע לנו .</b> יעשה לנו רעה יותר מן אבשלום : <b>עבדי אדוניך .</b> רצה לומר : עבדי המלך , ולא אמר עבדי , כי כן דרך המקרא , וכן ( בראשית ד כג ) : נשי למך , עם כי למך עצמו אמר : <b>פן מצא .</b> כמו פן ימצא , עבר במקום עתיד : <b>והציל עיננו .</b> יציל עצמו מעינינו . או יפריש עינינו ממנו :
<b style="color: gray;">מצודת ציון</b> <b>והציל .</b> מלשון הצלה . או הוא מענין הפרשה , כמו ( בראשית לא טז ) : אשר הציל אלהים :
<b style="color: gray;">רלב"ג</b> <b>ויאמר דוד אל אבישי .</b> לא רצה לומר זה ליואב לפי שכבר העבירו מהיות לו שר צבא : <b>פן מצא ערים בצורות והציל עיננו .</b> הוא מענין אמרו ויצל אלהים את מקנה אביכן והרצון בו שאם מצא לו ערים כצורות להמלט שם יכדיל ויפריש מהם שעינינו אליו והוא להשיב אלינו כל מלכות ישראל והוא ימשך לבבם אליו וימנעו מהשיב לנו כל הממלכה :
<h3>{ז}</h3>
וַיֵּצְא֤וּ אַֽחֲרָיו֙ אַנְשֵׁ֣י יוֹאָ֔ב וְהַכְּרֵתִ֥י וְהַפְּלֵתִ֖י וְכָל־הַגִּבֹּרִ֑ים וַיֵּֽצְאוּ֙ מִיר֣וּשָׁלִַ֔ם לִרְדֹּ֕ף אַחֲרֵ֖י שֶׁ֥בַע בֶּן־בִּכְרִֽי׃
<b style="color: gray;">מצודת דוד</b> <b>אנשי יואב .</b> הגבורים אשר היו סרים למשמעתו , והלכו עמו מאז אל המלחמה :
<b style="color: gray;">מצודת ציון</b> <b>והכרתי והפלתי .</b> תרגם יונתן : קשתיא וקלעיא :
<b style="color: gray;">רלב"ג</b> <b>והכרתי והפלתי .</b> הם שני משפחות שזכרנו שהיו מהם הסנהדרין בימי דוד וזכר שכל שתי המשפחות האלו יצאו אחרי אבישי להשיב המלוכה לדוד :
<b style="color: gray;">מלבי"ם פירוש המילות</b> <b>ויצאו</b> כו' <b>מירושלים לרדוף,</b> רצה לומר לא יצאו לפגוע בעמשא וחילו וללכת עמו רק לרדוף תיכף בהחיל אשר עמהם, באופן שפגעו את עמשא במקרה :
<h3>{ח}</h3>
הֵ֗ם עִם־הָאֶ֤בֶן הַגְּדוֹלָה֙ אֲשֶׁ֣ר בְּגִבְע֔וֹן וַעֲמָשָׂ֖א בָּ֣א לִפְנֵיהֶ֑ם וְיוֹאָ֞ב חָג֣וּר ׀ מִדּ֣וֹ לְבֻשׁ֗וּ (ועלו) [וְעָלָ֞יו] חֲג֥וֹר חֶ֙רֶב֙ מְצֻמֶּ֤דֶת עַל־מָתְנָיו֙ בְּתַעְרָ֔הּ וְה֥וּא יָצָ֖א וַתִּפֹּֽל׃
<b style="color: gray;">רש"י</b> <b>מצומדת על מתניו .</b> סמוכה מאוד לגופו לרוחב מתניו , שלא כדרך חוגרי חרב , כדי שתהא נוחה ליפול , ולא יצטרך להוציאה מתערה : <b>והוא יצא .</b> כנגד עמשא : <b>ותפול .</b> החרב מתערה , לפי שהיתה חלקה ולטושה , ואינה תלויה לצד ירכו אלא לרוחב מתניו , וכמעט ששח עצמו לצד הארץ , נפלה מתערה ואחזה בימינו , ולא הכיר עמשא בדבר : <b>כאשר ראה כל הבא עליו ועמד .</b> כאשר ראה האיש , שכל הבא עליו היה עומד :
<b style="color: gray;">מצודת דוד</b> <b>הם עם האבן וגו' .</b> כשבאו הם סמוך להאבן וגו' : <b>ועליו .</b> על הלבוש היה חגור חרב מצומדת על מתניו לרוחב , לא תלויה על הירך כדרכה , וכוונתו היתה , שתפול מתערה בשחיה מועטת , לבל ירגיש בה עמשא : <b>והוא יצא .</b> מהאבן הנזכר , ונפלה מתערה בשחיה מועטת , אשר שחה לתקן מנעלו , כמו שכתוב במלכים א ( ב ה ) ולקחה מהארץ בשמאלו :
<b style="color: gray;">מצודת ציון</b> <b>עם האבן .</b> סמוך להאבן : <b>מדו לבושו .</b> היא היא , וכפל המלה בשמות נרדפים , כמו ( דניאל יב ב ) : אדמת עפר : <b>מצומדת .</b> מחוברת , כמו ( במדבר יט ט ) : צמיד פתיל : <b>בתערה .</b> היא תיק החרב :
<b style="color: gray;">רלב"ג</b> <b>חגור מדו לבושו .</b> הוא כמו אדמת עפר : <b>ועליו חגור חרב מצומדת על מתניו בתערה .</b> הנה הערים יואב שלא שם תער החרב תלוי כמשפט אבל חבר אותה על מתניו בדרך שיפול החרב בקלות וזה היה סבה אל שלא נשמר עמשא מן החרב אשר ביד יואב כי ראה שנפלה לו מעל מתניו :
<b style="color: gray;">מלבי"ם פירוש המילות</b> <b>חגור מדו לבושו,</b> היה לשר צבא לבוש מיוסד, שבו הכירו כולם כי הוא בראש ובו היה יואב לבוש. כי עדן לא הסירו דוד משררתו (וכבר בארנו ששם לבוש בא על לבוש המיוחד לאיזה דבר כמו לבוש מלכות, הוציא לבוש לכל עובדי הבעל) <b>ועליו חגור חרב מצמדת על מתניו בתערה,</b> רצה לומר שיש תער שהוא מצומצם כמדת החרב ודבוק לה, ואז תולים החרב על מתניו, והתער לא יפול מעצמו, ויש תער שרחב מן המדה, ויפול מעצמו, ואז תולים התער על מתניו, וכן היה פה שהתער היתה מצומדת אל מתניו, לא החרב, ובזה כשנפל התער יצא החרב מעצמו, ועמשא לא הרגיש בזה :
<h3>{ט}</h3>
וַיֹּ֤אמֶר יוֹאָב֙ לַעֲמָשָׂ֔א הֲשָׁל֥וֹם אַתָּ֖ה אָחִ֑י וַתֹּ֜חֶז יַד־יְמִ֥ין יוֹאָ֛ב בִּזְקַ֥ן עֲמָשָׂ֖א לִנְשָׁק־לֽוֹ׃
<b style="color: gray;">מצודת ציון</b> <b>ותוחז .</b> מלשון אחוזה :
<h3>{י}</h3>
וַעֲמָשָׂ֨א לֹֽא־נִשְׁמַ֜ר בַּחֶ֣רֶב ׀ אֲשֶׁ֣ר בְּיַד־יוֹאָ֗ב וַיַּכֵּהוּ֩ בָ֨הּ אֶל־הַחֹ֜מֶשׁ וַיִּשְׁפֹּ֨ךְ מֵעָ֥יו אַ֛רְצָה וְלֹא־שָׁ֥נָה ל֖וֹ וַיָּמֹ֑ת וְיוֹאָב֙ וַאֲבִישַׁ֣י אָחִ֔יו רָדַ֕ף אַחֲרֵ֖י שֶׁ֥בַע בֶּן־בִּכְרִֽי׃
<b style="color: gray;">מצודת דוד</b> <b>לא נשמר .</b> לא היה נשמר מהחרב וגו' , כי ראה אשר מעצמה נפלה מתערה , ולקחה בשמאלו : <b>אל החומש .</b> אל צלע החמישית מקום שכבד ומרה תלוין ( סנהדרין מט א ) : <b>מעיו .</b> בני מעיו : <b>ולא שנה לו .</b> לא הוצרך להכותו שנית , כי בראשונה הומת : <b>רדף .</b> כל אחד רדף :
<b style="color: gray;">רלב"ג</b> <b>אל החומש .</b> אמרו צלע חמישית שמרה וכבד תלויין בה וידמה שקרא חומש מענין חמושים והוא המקום אשר חזקו הטבע יותר מכל המקומות הוא אשר שם משכן החיים והחום הטבעי אשר ישולח ממנו אל כל הגוף והנה זה המקום הוא מקום הלב :
<h3>{יא}</h3>
וְאִישׁ֙ עָמַ֣ד עָלָ֔יו מִֽנַּעֲרֵ֖י יוֹאָ֑ב וַיֹּ֗אמֶר מִי֩ אֲשֶׁ֨ר חָפֵ֧ץ בְּיוֹאָ֛ב וּמִ֥י אֲשֶׁר־לְדָוִ֖ד אַחֲרֵ֥י יוֹאָֽב׃
<b style="color: gray;">מצודת דוד</b> <b>עליו .</b> אצל החלל : <b>אשר לדוד .</b> אשר אוהב לדוד : <b>אחרי יואב .</b> ילך אחרי יואב , ולא יעמוד פה על החלל :
<h3>{יב}</h3>
וַעֲמָשָׂ֛א מִתְגֹּלֵ֥ל בַּדָּ֖ם בְּת֣וֹךְ הַֽמְסִּלָּ֑ה וַיַּ֨רְא הָאִ֜ישׁ כִּֽי־עָמַ֣ד כָּל־הָעָ֗ם וַיַּסֵּב֩ אֶת־עֲמָשָׂ֨א מִן־הַֽמְסִלָּ֤ה הַשָּׂדֶה֙ וַיַּשְׁלֵ֤ךְ עָלָיו֙ בֶּ֔גֶד כַּאֲשֶׁ֣ר רָאָ֔ה כָּל־הַבָּ֥א עָלָ֖יו וְעָמָֽד׃
<b style="color: gray;">מצודת דוד</b> <b>מתגולל .</b> היה מתגלגל בדמו , באמצע המסילה : <b>וירא האיש .</b> העומד על החלל , ראה אשר כל מי שבא למקום החלל , היה נשאר עומד , ולא הועילה אזהרתו : <b>השדה .</b> גררו השדה מרוחק מהמסילה , וכסהו בבגד , בראותו שעומד עליו כל הבא :
<b style="color: gray;">מצודת ציון</b> <b>המסלה .</b> דרך הכבושה :
<b style="color: gray;">רלב"ג</b> <b>מתגולל בדם בתוך המסלה .</b> ר''ל שהיה מתגלגל ומתגאל בדם שיצא ממנו בתוך הדרך :
<b style="color: gray;">מלבי"ם פירוש המילות</b> (יב-יג) <i><b>השאלות:</b> למה כפל למה תהיו אחרונים, ותחלה אמר להשיב את המלך אל ביתו ואחר כך אמר להשיב את המלך, ואיך אמר ודבר כל ישראל בא, מה שלא היה האמת כן :</i> <b>וירא האיש כי עמד כל העם,</b> רצה לומר שתחלה עמדו כל העם שהיו במעמד ולא רצו לעבור על פגר עמשא שהיה מוטל בדרך <b>והסב אותו אל השדה</b>. ואחר כך ראה שעדיין <b>עמד כל הבא עליו,</b> רצה לומר אלה שבאו מחדש ולא היו במעמד עמדו לשאול ולדרוש, ואז <b>וישלך עליו בגד</b> לכסות אותו :
<h3>{יג}</h3>
כַּאֲשֶׁ֥ר הֹגָ֖ה מִן־הַֽמְסִלָּ֑ה עָבַ֤ר כָּל־אִישׁ֙ אַחֲרֵ֣י יוֹאָ֔ב לִרְדֹּ֕ף אַחֲרֵ֖י שֶׁ֥בַע בֶּן־בִּכְרִֽי׃
<b style="color: gray;">רש"י</b> <b>כאשר הוגה .</b> כאשר הומשך , כמו ( משלי כה ד ) : הגו סיגים מכסף ; וכמו ( שם פסוק ה ) : הגו רשע לפני מלך :
<b style="color: gray;">מצודת דוד</b> <b>כאשר הוגה .</b> אחר שהוסר מן המסלה , עברו כולם אחרי יואב :
<b style="color: gray;">מצודת ציון</b> <b>הוגה .</b> הוסר , כמו ( ישעיהו כז ח ) : הגה ברוחו הקשה :
<b style="color: gray;">רלב"ג</b> <b>כאשר הוגה מן המסלה .</b> כאשר הוסר מן הדרך :
<b style="color: gray;">מלבי"ם פירוש המילות</b> <b>כאשר,</b> ומפרש שאלה שהיו במעמד עברו תיכף כאשר הוגה מן המסלה :
<h3>{יד}</h3>
וַֽיַּעֲבֹ֞ר בְּכָל־שִׁבְטֵ֣י יִשְׂרָאֵ֗ל אָבֵ֛לָה וּבֵ֥ית מַעֲכָ֖ה וְכָל־הַבֵּרִ֑ים (ויקלהו) [וַיִּקָּ֣הֲל֔וּ] וַיָּבֹ֖אוּ אַף־אַחֲרָֽיו׃
<b style="color: gray;">רש"י</b> <b>ויעבר בכל שבטי ישראל .</b> שבע בן בכרי , לפתותם שימליכוהו עליהם : <b>וכל הברים .</b> לא ידעתי מהו :
<b style="color: gray;">מצודת דוד</b> <b>ויעבור .</b> יואב עבר בכל שבטי ישראל , ללכת עמו אבלה ובית מעכה , והיא אבלה ובית מעכה שנסגר בה שבע בן בכרי : <b>וכל הברים .</b> גם עבר יואב כל הברים , והוא שם מחוז , ובה מקומות רבות ואנשים מרובים : <b>ויקהלו .</b> משבטי ישראל ואנשי הברים , נקהלו ויבואו אחרי יואב :
<b style="color: gray;">רלב"ג</b> <b>ויעבר בכל שבטי ישראל אבלה ובית מעכה .</b> ר''ל כי עבר שבע בן בכרי אל אבל ובית מעכה מדי עברו בכל שבטי ישראל למשוך אליו כל שבטי ישראל והנה שם המקום נקרא אבל וקראו גם כן בית המעכה : <b>וכל הברים ויקהלו ויבאו אף אחריו .</b> וכל הברים אחשוב שהם אנשי בארות כי בארות היה מבנימן וספר כי כל אנשי המקום ההוא נקהלו עם שבע בן בכרי לעזרו וגם באו אחריו :
<b style="color: gray;">מלבי"ם פירוש המילות</b> <b>ויעבר</b> פי' מהרי''א שמוסב על שבע בן בכרי שהוא כבר <b>עבר בכל שבטי ישראל</b> עד אבלה ובית מעכה והם <b>נקהלו אף אחריו</b> כמו שנקהלו אחר אבשלום :
<h3>{טו}</h3>
וַיָּבֹ֜אוּ וַיָּצֻ֣רוּ עָלָ֗יו בְּאָבֵ֙לָה֙ בֵּ֣ית הַֽמַּעֲכָ֔ה וַיִּשְׁפְּכ֤וּ סֹֽלְלָה֙ אֶל־הָעִ֔יר וַֽתַּעֲמֹ֖ד בַּחֵ֑ל וְכָל־הָעָם֙ אֲשֶׁ֣ר אֶת־יוֹאָ֔ב מַשְׁחִיתִ֖ם לְהַפִּ֥יל הַחוֹמָֽה׃
<b style="color: gray;">רש"י</b> <b>ותעמוד בחל .</b> ( תרגום : <b>) ואקיפו משריין .</b> ויש פותרים , ותעמוד בחל , לשון ( איכה ב ח ) : חיל וחומה , הפילו החומה החיצונה , ונתחזקה לעמוד על ידי הפנימית :
<b style="color: gray;">מצודת דוד</b> <b>עליו .</b> על שבע בן בכרי : <b>וישפכו סוללה .</b> דרך כובשי עיר , לשפוך עפר מול החומה , לעשות תל גבוה , ועולים עליה להלחם עם העיר , ועל שם שכובשים אותה במקלות וברגלי בני אדם , קרויה סוללה , מלשון מסילה : <b>ותעמוד בחל .</b> אחרי זה קרבה עדת המלחמה אל העיר , ועמדה על החל , והיא החומה הנמוכה שאצל הגבוה , כמו ( איכה ב ח ) : חל וחומה : <b>משחיתים .</b> התחילו להשחית החומה , כי קרבו אליה לעמוד על החל :
<b style="color: gray;">מצודת ציון</b> <b>ויצורו .</b> מלשון מצור :
<b style="color: gray;">רלב"ג</b> <b>ויבאו ויצורו עליו .</b> הנה שמו עיר אבל במצור בעבור שבע בן בכרי שהיה מורד במלכות : <b>וישפכו סוללה ותעמוד בחיל .</b> הנה החיל הוא החומה הפנימית וזכר כי עם הסוללה הרסו החומה החיצונה והיו משתדלים להשחית גם כן החומה הפנימית :
<b style="color: gray;">מלבי"ם פירוש המילות</b> <b>ויבואו</b> אנשי יואב <b>ויצורו עליו באבלה</b> וכו' <b>וישפכו סוללה</b> אבל העיר <b>עמדה</b> על ידי <b>החל</b> שלפני החומה. ולא הועילו בסוללה ששפכו ולכן רצו להפיל החומה :
<h3>{טז}</h3>
וַתִּקְרָ֛א אִשָּׁ֥ה חֲכָמָ֖ה מִן־הָעִ֑יר שִׁמְע֤וּ שִׁמְעוּ֙ אִמְרוּ־נָ֣א אֶל־יוֹאָ֔ב קְרַ֣ב עַד־הֵ֔נָּה וַאֲדַבְּרָ֖ה אֵלֶֽיךָ׃
<b style="color: gray;">מצודת דוד</b> <b>שמעו שמעו .</b> כפלה דבריה , כדרך הצועק בבהלה , וקראה לאנשי המלחמה שהם ישמעו לה , אשר אמריה תאמר : אמרו ליואב שיקרב אלי , ואדברה אליו :
<h3>{יז}</h3>
וַיִּקְרַ֣ב אֵלֶ֔יהָ וַתֹּ֧אמֶר הָאִשָּׁ֛ה הַאַתָּ֥ה יוֹאָ֖ב וַיֹּ֣אמֶר אָ֑נִי וַתֹּ֣אמֶר ל֗וֹ שְׁמַע֙ דִּבְרֵ֣י אֲמָתֶ֔ךָ וַיֹּ֖אמֶר שֹׁמֵ֥עַ אָנֹֽכִי׃
<b style="color: gray;">רש"י</b> <b>האתה יואב .</b> שנאמר בך ( לקמן כג ח ) : יושב בשבת תחכמוני :
<h3>{יח}</h3>
וַתֹּ֖אמֶר לֵאמֹ֑ר דַּבֵּ֨ר יְדַבְּר֤וּ בָרִֽאשֹׁנָה֙ לֵאמֹ֔ר שָׁאֹ֧ל יְשָׁאֲל֛וּ בְּאָבֵ֖ל וְכֵ֥ן הֵתַֽמּוּ׃
<b style="color: gray;">רש"י</b> <b>דבר ידברו בראשונה לאמר .</b> היה לך לדבר לשלום בראשונה , אם שלום יענוך ויפתחו לך , לא היה לך להלחם עליהם : <b>שאול ישאלו באבל .</b> אם שאלו בני חילך בשלום העיר הזאת , ששמה אבל : <b>וכן התמו .</b> מיד היו בני העיר משלימים עמכם :
<b style="color: gray;">מצודת דוד</b> <b>ותאמר לאמר .</b> רוצה לומר : אמרה ושאלה להשיב על דבריה : <b>דבר וגו' .</b> רוצה לומר : היה לכם לדבר בראשונה לשלום , לשמוע מה יאמרו הם , כמו שכתוב בתורה ( דברים כ י ) : וקראת אליה לשלום : <b>שאול ישאלו באבל .</b> רוצה לומר : דע לך שאם ישאלו שאלת מה באנשי אבל , והיא אבלה : <b>וכן התמו .</b> רוצה לומר , כאשר שאלו , כן היו משלימים השאלה , מבלי שנוי כלל :
<b style="color: gray;">מצודת ציון</b> <b>התמו .</b> מלשון תם והשלמה :
<b style="color: gray;">רלב"ג</b> <b>דבר ידברו בראשונה לאמר וגו' .</b> ר''ל הנה ידברו בראשונה הבאים עם שבע בן בכרי למשוך לב העם אליו והוא שישאלו באבל אם יסכימו אליהם בזה ומפני דבריהם אלה האם השלימו אחריהם אנשי אבל שאתה רוצה להשחית כל העיר כאילו היו כלם מורדים במלכות :
<b style="color: gray;">מלבי"ם פירוש המילות</b> <b>דבר ידברו בראשונה</b> המפרשים נדחקו מאד. ויש בזה פירושים שונים. והקרוב אלי, שהיא בחכמתה אמרה, כי בעיר אבל שם שואלים ומתפלאים מדוע בא אליהם, וכולם שואלים הלא ראוי שידבר אליהם ויודיעם מה חטאו ומה רוצה מהם, ושעורו <b>שאול ישאלו באבל</b> (שם שואלים לאמר) <b>הלא דבר ידברו בראשונה לאמר,</b> ראוי שידבר תחלה מה שמבקש מהם. <b>וכן התמו</b> רצה לומר כן ישאלו באבל וכן התמו לשאול, כי אין משיב על שאלתם ופליאתם והם אין יודעים מאומה, מדוע שופך עליהם כאש חמתו :
<h3>{יט}</h3>
אָנֹכִ֕י שְׁלֻמֵ֖י אֱמוּנֵ֣י יִשְׂרָאֵ֑ל אַתָּ֣ה מְבַקֵּ֗שׁ לְהָמִ֨ית עִ֤יר וְאֵם֙ בְּיִשְׂרָאֵ֔ל לָ֥מָּה תְבַלַּ֖ע נַחֲלַ֥ת יְהוָֽה׃
<b style="color: gray;">רש"י</b> <b>אנכי שלומי אמוני ישראל .</b> אני מבני העיר , ששלמים ונאמנים לישראל ולמלך . ומדרש אגדה ( בראשית רבה צד ט , ובילקוט שמעוני כא ) : סרח בת אשר היתה , אני השלמתי נאמן לנאמן , על ידי נגלה ארונו של יוסף למשה , אני הגדתי ליעקב כי יוסף חי :
<b style="color: gray;">מצודת דוד</b> <b>אנכי שלומי אמוני ישראל .</b> אמרה בשם כל בני העיר , הן אנכי מעולם מבעלי השלום והנאמנים שבישראל , ולא נמצא בי מעולם מרד לשקר במלך : <b>אתה מבקש .</b> למה אתה מבקש להמית וגו' , כי תמאן לשאול שאלתך , הלא שאל ונתנה לך : <b>ואם .</b> רוצה לומר : עיר גדולה , אשר קטנות סביב לה וניזונות ממנה , כי כמו שהעיירות הקטנות נקראות בנות הגדולה , כמו שכתוב ( יהושע טו מה ) : עקרון ובנותיה , כן נקראה הגדולה אם הקטנות : <b>נחלת ה' .</b> היא העיר שהנחיל להם המקום בנחלתם :
<b style="color: gray;">מצודת ציון</b> <b>תבלע .</b> תשחית , כמו ( שם כה ז ) : ובלע בהר הזה :
<b style="color: gray;">רלב"ג</b> <b>אנכי שלומי אמוני ישראל .</b> הלא אנכי אבל שכנו בי השלמים לשמור אמונה שבישראל ולזה לא הסכימו בני אבל לשבע בן בכרי כי הם שומרים אמונים ובהיות הענין כן לאי זה סבה תשחית עיר לא קטנה אבל היא אם רוצה לומר שיש לה בנות והם הכפרים אשר סביבותיה ועוד למה תשחית את נחלת ה' מזולת סבה תביאך אל זה :
<b style="color: gray;">מלבי"ם פירוש המילות</b> (יט-כג) <i><b>השאלות:</b> מה שכפל לא איש בשורה אתה היום הזה, והיום הזה לא תבשר, ואיך אמר ובשרת ביום אחר, מה יבשר, ולשון כי על כן בן המלך מת אין לו מובן, ולמה הוסיף אחימעץ שירוץ אחרי הכושי וכבר הודיע לו שלא איש בשורה הוא, ומה חדש יואב שנית, ולמה אמר שלישית ויהי מה ארוצה ויואב הסכים עמו :</i> <b>אנכי שלמי אמוני ישראל,</b> רצה לומר כי ילכו להשחית עיר, אם מפני שמרדו במלכם, או מפני שפרצו באמונתם לאלהים כעיר הנדחת, ואנכי (כן דברה בשם עיר אבל) <b>שלומי ישראל</b> שלמים למלכם <b>ואמוני ישראל,</b> מאמינים באלהיהם, <b>ואתה מבקש להמית עיר ואם בישראל,</b> שלא חטאו למלכם, <b>ולמה תבלע נחלת ה'</b> המאמינים באלהיהם :
<h3>{כ}</h3>
וַיַּ֥עַן יוֹאָ֖ב וַיֹּאמַ֑ר חָלִ֤ילָה חָלִ֙ילָה֙ לִ֔י אִם־אֲבַלַּ֖ע וְאִם־אַשְׁחִֽית׃
<b style="color: gray;">רש"י</b> <b>חלילה חלילה לי .</b> חלילה לי , חלילה למלך :
<b style="color: gray;">מצודת דוד</b> <b>אם אבלע וגו' .</b> רוצה לומר : גם העיר גם אנשיה :
<b style="color: gray;">מצודת ציון</b> <b>חלילה .</b> חולין וגנאי , וכפל המלה לרוב הזרות אצלו :
<b style="color: gray;">מלבי"ם פירוש המילות</b> (כ-כא) <i><b>השאלות:</b> דברי שמעי כפולים, אמר אל יחשב לי עון, שהוא בל יחשבהו לעון כלל, ואמר שנית ואל תזכור, שהוא שהגם שיחשבהו לעון בל יזכרהו, ומז''ש לשום המלך אל לבו :</i> <b>ויען יואב ויאמר חלילה אם אבלע</b> ואף <b>אם אשחית</b> השחתה קלה להשחית חומותיה ובניניה :
<h3>{כא}</h3>
לֹא־כֵ֣ן הַדָּבָ֗ר כִּ֡י אִישׁ֩ מֵהַ֨ר אֶפְרַ֜יִם שֶׁ֧בַע בֶּן־בִּכְרִ֣י שְׁמ֗וֹ נָשָׂ֤א יָדוֹ֙ בַּמֶּ֣לֶךְ בְּדָוִ֔ד תְּנֽוּ־אֹת֣וֹ לְבַדּ֔וֹ וְאֵלְכָ֖ה מֵעַ֣ל הָעִ֑יר וַתֹּ֤אמֶר הָֽאִשָּׁה֙ אֶל־יוֹאָ֔ב הִנֵּ֥ה רֹאשׁ֛וֹ מֻשְׁלָ֥ךְ אֵלֶ֖יךָ בְּעַ֥ד הַחוֹמָֽה׃
<b style="color: gray;">רש"י</b> <b>נשא ידו במלך בדוד .</b> במלך אפילו אינו דוד , חייב מיתה , ובדוד אפילו אינו מלך , חייב מיתה , וכל שכן במלך בדוד , כך נדרש במדרש קהלת ( ט יח ) :
<b style="color: gray;">מצודת דוד</b> <b>לא כן הדבר .</b> שאני בוחר ומבקש להמית ולהשחית , אלא פה נמצא איש וגו' : <b>נשא ידו .</b> רוצה לומר : מרד במלך : <b>בעד החומה .</b> דרך החומה ממעל לה :
<b style="color: gray;">מלבי"ם פירוש המילות</b> <b>לא כן הדבר</b> אין האמת כן שאתם שלומי אמוני ישראל, כי בכם נמצא ראש המורדים, אשר <b>נשא ידו במלך</b> ואינם שלמים למלכם, <b>ונשא ידו בדוד</b> שהוא צדיק מושל ביראת אלהים, ואם כן אינם שלמים באמונתם <b>תנו אותו לבדו</b> ואדע כי כנים דבריך שאתם שלומי אמוני ישראל <b>ואלכה מעל העיר :</b>
<h3>{כב}</h3>
וַתָּבוֹא֩ הָאִשָּׁ֨ה אֶל־כָּל־הָעָ֜ם בְּחָכְמָתָ֗הּ וַֽיִּכְרְת֞וּ אֶת־רֹ֨אשׁ שֶׁ֤בַע בֶּן־בִּכְרִי֙ וַיַּשְׁלִ֣כוּ אֶל־יוֹאָ֔ב וַיִּתְקַע֙ בַּשּׁוֹפָ֔ר וַיָּפֻ֥צוּ מֵֽעַל־הָעִ֖יר אִ֣ישׁ לְאֹהָלָ֑יו וְיוֹאָ֛ב שָׁ֥ב יְרוּשָׁלִַ֖ם אֶל־הַמֶּֽלֶךְ׃
<b style="color: gray;">רש"י</b> <b>ותבא האשה אל כל העם בחכמתה .</b> שנינו בתוספתא ( תרומות סוף פרק ז ) : אמרה להם : הואיל והוא נהרג והם נהרגין , תנוהו להם , אם היה יכול להנצל , כגון שהוא מבפנים ואתם מבחוץ , ואתם בסכנה והוא יכול להמלט , אין דוחין נפש מפני נפש להורגו בשביל הצלתכם , אבל עכשיו שגם הוא יהרג עמכם , הואיל ונהרסו החומות ואין כח להמלט , מוטב ימות לבדו ואל תמותו עמו . רבי שמעון אומר , כך אמרה להם : המורד במלכות בית דוד חייב מיתה :
<b style="color: gray;">מצודת דוד</b> <b>בחכמתה .</b> באמרה : אם יכבשו את העיר , יהרגו את כולם , בעבור החזיקו בידי המורד : <b>ויכרתו .</b> ולא מסרוהו חי , כי פחדו שלא יגלה לדוד ואנשיו , שגם הם היו בקשר המרד : <b>ויתקע .</b> לסימן שילכו מן העיר :
<b style="color: gray;">מצודת ציון</b> <b>ויפצו .</b> ענין פזור :
<h3>{כג}</h3>
וְיוֹאָ֕ב אֶ֥ל כָּל־הַצָּבָ֖א יִשְׂרָאֵ֑ל וּבְנָיָה֙ בֶּן־יְה֣וֹיָדָ֔ע עַל־(הכרי) [הַכְּרֵתִ֖י] וְעַל־הַפְּלֵתִֽי׃
<b style="color: gray;">רש"י</b> <b>ויואב אל כל הצבא .</b> אף על פי שאמר דוד על עמשא ( לעיל יט יד ) : כי שר צבא אשימך תחת יואב , עכשיו שמת עמשא , לא זז יואב ממקומו , ועל ידי יואב הוזקק למנות את חביריו :
<b style="color: gray;">מצודת דוד</b> <b>אל כל הצבא .</b> לפי שרצה דוד להעמיד את עמשא תחתיו להיות שר הצבא , ולזה אמר כאשר הומת עמשא , נשאר יואב בשררותו על כל הצבא , כמו שהיה : <b>ובניה .</b> אף שכבר חשבו למעלה , חשבו כאן , על כי חשב שאר השרים :
<b style="color: gray;">רלב"ג</b> <b>ויואב אל כל הצבא ישראל .</b> ר''ל אל כל הצבא צבא ישראל כי היה שר צבא : <b>ובניהו בן יהוידע על הכרתי ועל הפלתי .</b> ר''ל שהיה מופלא שבב''ד והיה ראש לסנהדרי גדולה והוא היה כהן כאמ' בניהו בן יהוידע הכהן וזה כבר ראוי שיהיה הגדול שבסנהדרין כהן כאמרו בתורה ובאת אל הכהן והטעם כי לא תאבד תורה מכהן והוא מבואר שאין הרצון בכרתי צבא גבורים כי כבר היה יואב שר צבא לכל ישראל :
<b style="color: gray;">מלבי"ם פירוש המילות</b> (כג-כה) <i><b>השאלות:</b> למה חשב השרים אלה פה שנית וכבר נזכר למעלה סוף סי' ח'? למה חשב שם בניהו בן יהוידע לבסוף ופה הזכירו אחר יואב, ולמה הוסיף פה אדורם ועירא היאירי, ולמה לא הזכיר בני דוד שהיו כהנים כמש''ש :</i> <b>ויואב,</b> כבר חשבם למעלה סוף סימן ח', רק שפה חשבם בשינוי סדר, למען נבין את המבוקש, כי דוד הסכים להעביר את יואב ולשום את עמשא במקומו על הצבא, מפני שהרג את אבשלום כנ''ל, ולכן הרג יואב את עמשא, וכאשר נודע זה לדוד, היה במחשבתו לשים את בניהו בן יהוידע במקומו, כמו שנעשה אחר כך בימי שלמה, רק כאשר שב יואב והצליח להרוג את שבע בן בכרי, ראה דוד כי לא יוכל לו, כי ישראל נוטים אחריו כמ''ש (למעלה ג' ל''ט) והאנשים בני צרויה קשים ממני, נשאר הדבר כמקדם <b>ויואב</b> נשאר <b>אל כל הצבא ישראל,</b> רצה לומר מפני שישראל נמשכו אחריו, וכן <b>בניהו</b> נשאר כמקדם <b>על הכרתי :</b>
<h3>{כד}</h3>
וַאֲדֹרָ֖ם עַל־הַמַּ֑ס וִיהוֹשָׁפָ֥ט בֶּן־אֲחִיל֖וּד הַמַּזְכִּֽיר׃
<b style="color: gray;">מצודת דוד</b> <b>על המס .</b> לגבות המס מישראל , ועל שמרדו בו בעצת אבשלום , ראה להטיל עליהם מס : <b>המזכיר .</b> היה ממונה על ספר הזכרונות :
<b style="color: gray;">רלב"ג</b> <b>ואדורם על המס .</b> הוא היה ממונה לגבות המס מהגוים אשר היו למס ומישראל : <b>ויהושפט בן אחילוד המזכיר .</b> הוא היה מזכיר לאדורם את דבר המס ושולח אותו לגבותו :
<b style="color: gray;">מלבי"ם פירוש המילות</b> (כד-כו) <i><b>השאלות:</b> מ''ש וילך הצופה וכו' אין לו באור, ולמה קרא תחלה אל המלך ואחר כך אל השוער :</i> ומפני שישראל מרדו בו התחיל לגבות מהם מס מה שלא גבה מקדם, כמ''ש מהרי''א ומינה את <b>אדורם על המס,</b> ויען שהמרד נצמח על ידי שגנב אבשלום את לב העם לאמר שהמלך לא יעשה משפט ורבתה אז התלונה על המזכיר והסופר שלא באמנה הם עושים להזכיר ולכתוב כל הבאים אל המלך למשפט, והיה איזה מחשבה להעבירם, יאמר כי גם אלה נשארו על משמרתם, כי ראה שאבשלום התעולל בעלילות רשע :
<h3>{כה}</h3>
(ושיא) [וּשְׁוָ֖א] סֹפֵ֑ר וְצָד֥וֹק וְאֶבְיָתָ֖ר כֹּהֲנִֽים׃
<b style="color: gray;">מצודת דוד</b> <b>כהנים .</b> רוצה לומר : שרי הכהנים , צדוק היה ממונה לכהן גדול לשמש בימי שלמה , ואביתר היה סגן , במקום בנו אחימלך הנזכר למעלה :
<b style="color: gray;">רלב"ג</b> <b>ושוא סופר .</b> לכתוב החשבונות האלו : <b>וצדוק ואביתר כהנים .</b> הנה ידמה שהעיקר היה צדוק הכהן ואף על פי ששניהם היו משמשין בכהונה גדולה :
<b style="color: gray;">מלבי"ם פירוש המילות</b> <i><b>השאלות:</b> למה הודיע שלא עשה רגליו וכו', ומה שאמר כי בא ירושלים לא יצדק כי בירושלים ישב עד עתה, ועתה יצא מירושלים לקראת המלך, ומז''ש ועשה הטוב בעניך וכו', שסוף דבריו כולם דברי מותר : כ (א) למה התעורר שבע בן בכרי, והוא ראה שכל ישראל נהו אחרי מלכם, ואיך אחרי שהיה העם נדון בכל שבטי ישראל להשיב את המלך, הפך לבם פתאום אל קול איש בליעל, ומהו הכפל אין לנו חלק בדוד ולא נחלה בבן ישי, ולמה הקדים המלך לכלוא פלגשיו בית משמרת טרם צוה לרדוף אחרי שבע בן בכרי :</i> והנה בסי' ח' חשב צדוק בן אחיטוב ואחימלך בן אביתר כהנים ולא חשב אביתר שהיה כהן הגדול, אולם אחרי מעשה אבשלום שלא נענה אביתר באורים ותומים (כנ''ל ט''ו כ''ד), נסתלק אביתר והיה במדרגה שוה עם צדוק, לכן אמר פה <b>שצדוק ואביתר כהנים,</b> ולמעלה אמר שבני דוד כהנים היו, ומפ' בד''ה שהיו הראשונים ליד המלך, ואחר מעשה אבשלום נסתלקו משררותם, כי היה בדעתו אז להמליך את שלמה וירא פן יצמח מבניו ראש ולענה שנית, אם יהיו יושבים ראשונה במלכות וכל אחד יתנשא לאמר אני אמלוך, ומינה במקומם את עירא היאירי רבו, להיות שורר בביתו ובעל עצתו :
<h3>{כו}</h3>
וְגַ֗ם עִירָא֙ הַיָּ֣אִרִ֔י הָיָ֥ה כֹהֵ֖ן לְדָוִֽד׃
<b style="color: gray;">רש"י</b> <b>עירא היארי .</b> תרגם יונתן : <b>עירא יאיראה דמן תקוע .</b> וכן הוא קרוי בספר הזה ( לקמן כג כו ) : <b>עירא בן עיקש התקועי .</b> ו'יאירי' נקרא , על שם ששנינו במנחות ( פה ב ) : תקוע אלפא לשמן , ששמן זית מצוי לשם , שממנו מדליקין הנרות : <b>היה כהן לדוד .</b> לו היה נותן כל מתנות כהונה שלו , כך אמרו רבותינו ( עירובין סג א ) . ופשוטו של מקרא , שעשאו שר ושופט :
<b style="color: gray;">מצודת דוד</b> <b>וגם עירא וגו' .</b> גם הוא היה שר לדוד ובעל עצתו , נוסף על האמורים למעלה , כמו ( לעיל ח יח ) : <b>ובני דוד כהנים היו .</b> או שהעמידו למשוח מלחמה במקום צדוק , כשישמש בכהונה גדולה בימי שלמה . ובדברי רבותינו ז''ל ( עירובין סג א ) : שהיה משגר לו מתנותיו :
<b style="color: gray;">רלב"ג</b> <b>וגם עירא היארי היה כהן לדוד .</b> ידמה ששמהו דוד בממשלה מה לא נזכרה והוא לפי מה שאחשוב עירא היתרי אשר נזכר בגבורי דוד והוא מבני יתר הישראלי לפי מה שאחשוב או יהיה אחד מהכהנים ובחרו דוד לתת לו כל מתנותיו :
<h2>שמואל ב פרק-כא</h2>
<h3>{א}</h3>
וַיְהִ֣י רָעָב֩ בִּימֵ֨י דָוִ֜ד שָׁלֹ֣שׁ שָׁנִ֗ים שָׁנָה֙ אַחֲרֵ֣י שָׁנָ֔ה וַיְבַקֵּ֥שׁ דָּוִ֖ד אֶת־פְּנֵ֣י יְהוָ֑ה וַיֹּ֣אמֶר יְהוָ֗ה אֶל־שָׁאוּל֙ וְאֶל־בֵּ֣ית הַדָּמִ֔ים עַל־אֲשֶׁר־הֵמִ֖ית אֶת־הַגִּבְעֹנִֽים׃
<b style="color: gray;">רש"י</b> <b>אל שאול .</b> על עון שאול שנקבר פתאום בהחבא , שגנבוהו אנשי יבש גלעד וקברוהו , ולא נספד לפי כבודו : <b>ואל בית הדמים .</b> שהרג נוב עיר הכהנים : <b>על אשר המית את הגבעונים .</b> כשהרג נוב עיר הכהנים , המית מהם שבעה , שני חוטבי עצים , ושני שואבי מים , ושמש וחזן וסופר , כך מפורש בגמרא ירושלמית בסנהדרין ( יז ) . ורבותינו אמרו : <b>מתוך שהרג את הכהנים שהיו מספיקין להם מזון , העלה עליו הכתוב כאלו המיתם .</b> ואל תתמה שהרי היה הקב''ה תובע כבודו ותובע סרחונו , שכך כתוב ( צפניה ב ג ) : אשר משפטו פעלו באשר משפטו , שם פעלו כך שנינו ביבמות ( עח ב ) :
<b style="color: gray;">מצודת דוד</b> <b>ויבקש דוד וגו' .</b> שאל באורים : <b>אל שאול .</b> אמרו רבותינו ז''ל ( יבמות עח ב ) על העון הנעשה בשאול שלא נספד לפי כבודו , שמהרו לקוברו בהחבא : <b>ואל בית הדמים .</b> ועל מה שהיו בית שאול בית הדמים , כי דם שפך , ולא מיחו בו ישראל , וחוזר ומפרש מהו הדם ששפך , ואמר על אשר המית את הגבעונים כי כשהרג כהני נוב הרג אז גם הגבעונים , שהיו בה חוטבי עצים ושואבי מים לבית ה' ( ירושלמי סנהדרין ו ז ) , אבל מה שהמית כהני נוב לא יכלו למחות בו , באמרו שמרדו בו והיו בקושרים עם דוד :
<b style="color: gray;">רלב"ג</b> <b>על אשר המית את הגבעונים .</b> ידמה שכבר המית מהם בקנאתו לבני ישראל ויהודה כמו שזכר אחר זה ובקש להכותם כלם והשמיד' מהתיצב בכל גבול ישראל כי הוצרכו לברוח ואחשוב שעשה זה בעבור התחבולה אשר הביאו בה נשיאי ישראל להשבע להם כמו שנזכר בספר יהושע :
<b style="color: gray;">מלבי"ם פירוש המילות</b> (א-יד) <i><b>השאלות:</b> מתי המית שאול את הגבעונים, תחלה אמר אשר המית ואחר כך אמר ויבקש שאול להכותם משמע שרק בקש לעשות ולא עשה, מדוע לא אמר על שהרג נוב עיר הכהנים שהיה חטא יותר חמור, מדוע לא בא העונש בימי שאול שחטא, ולמה נתאחר עד דור דוד, האיש אחד יחטא ועל כל העדה יקצוף כי מה חטאו ישראל, מה הרויחו הגבעונים בהכותם בני שאול אשר לא חטאו להם מאומה איך נעשו דברים כאלה הסותרים למשפטי התורה בשלשה דברים, א) שהמיתו בנים בעון אבותם, ב) שהרגו שבעה ביום אחד, ג) שהלינו נבלתם על העץ ימים רבים הפך למשפט תורת משה, מ''ש אין לנו כסף עם שאול, ואין לנו איש להמית בישראל, מה רצו בזה, הלא מבואר שישראל לא חטאו בנפשותם, למה הלך דוד אז ולקח את עצמות שאול ובניו וקברם בקבר קיש ולא עשה זה עד הנה, ולמה כפל דבריו וילך דוד ויקח, ואמר שנית ויעל משם וכו' ומז''ש ויעשו כל אשר צוה המלך :</i> <b>ויהי רעב</b> הכתובים מורים כפי מ''ש ר' סעדיה ואחריו החזיק השר מהרי''א בתוספת דברים, כי עת הרג שאול את נוב עיר הכהנים, נמצאו שמה גם מן הגבעונים ונהרגו עמהם. ויאמר מהרי''א כי שאול נענש בשלשה ענשים, {{{א}}} על שלא שמר דבר ה' בגלגל נענש שלא תמשך מלכותו לבניו אחריו, {{{ב}}} על אשר חמל על אגג נענש שבימיו נקרע מלכותו ונקצרו ימיו כדי שימלוך דוד שנמשח תחתיו, {{{ג}}} על שהרג את כהני ה' אשר בנוב נענש שמת הוא ובניו בחרב ולא נקבר ונספד כראוי, ועל שישראל לא מיחו בידו נהרגו גם רבים מישראל עמו, ועל הריגת הגבעונים לא נפקד בחייו לפי שלא היתה הריגתם חמורה כל כך, ונפקד אחר מותו ובבניו הקטנים ובבני פלגשו, להיות יחוס העונש אל העונש ויחוס זמנו אל זמנו ויחוס החטא אל החטא, ונענשו גם ישראל ברעב על שלא מיחו, ומה שאיחר העונש כ''ב שנים הוא ממשפטי ה' העמוקים ומחשבותיו, ומה שנענשו הבנים בעון אביהם כי בדיני שמים יצוייר זה, אם אוחזים מעשה אבותיהם בידיהם, אלה דבריו בקוצר. ואני אומר כי אחרי נהרגו הגבעונים אשר נמצאו אז בעיר נוב, שעל זה אמר <b>אשר המית</b> את הגבעונים, שפך שאול כאש חמתו גם על יתר הגבעונים הנמצאים בערי ישראל, וצוה לכלותם או לגרשם מן הארץ, אחרי שחשב עליהם כי ידם עם הכהנים המורדים, כי הם משרתי המזבח וכהני ה', והגם שנשבע להם יהושע להחיותם חשב כי הם הפרו ברית במה שמרדו במלך בשהם מיתר האמורי ואויבי ישראל וקוצים בכרם ה' צבאות ועל זה אמר <b>ויבקש שאול להכותם בקנאתו לבני ישראל ויהודה,</b> והגם שלא קמה עצתו, בכ''ז כבר נתנו להפקר, ועשו בם איש הישר בעיניו, והיו לבז ואין מציל, גולים ומגורשים, שעל זה אמר ואשר דמה לנו ונשמדנו מהתיצב בכל גבול ישראל, וגם אחרי מות שאול שמלך איש בושת תחתיו, גם בני ישראל שמרו להם משטמת אביהם, ואין חונן ומרחם על ענים, וגם עת שמלך דוד לא שמו על לבם לתקן העוות הזה, כי היו נקלים ובזוים בעיניהם, והגם שכהני ה' הושבו לכבודם ולמאודם, הגרים האלה העשקים בידי עושקיהם כח, אין מנחם לדמעתם, וע''כ חרה אף ה' בעמו בימי דוד, ולפי דברי חכמינו זכרונם לברכה היה זה קודם מעשה אבשלום קרוב לתחלת מלכותו, וירא ה' וירע בעיניו כי אין משפט, ויבא רעב על הארץ כל מטה לחם שבר, כמו שנשברו האומללים האלה והיו מתי רעב, והיה הרעב שלש שנים שנה אחרי שנה, כי בשתי שנים הראשונים תלו הדבר בעונות אחרים מעבודה זרה וגילוי עריות ושפיכות דמים כמו שאמרו חכמינו זכרונם לברכה, והחטא הזה לא עלה על לב איש לתקנו, ובשנה השלישית שלא מצאו עון אשר חטא בקש דוד את פני ה' ושאל באורים ותומים : <b>ויאמר ה' אל שאול ואל בית הדמים</b> רצה לומר אל שאול שהמית קצת מהם ואל בית שאול ועוזריו שגרשום מהסתפח בנחלת ה' וע''י מתו ברעב ועוני, וכולל גם בית ישראל שנמשכו עוד עד היום אחר גזרת שאול, רק יחס עקר החטא אל שאול ששם אותם למשסה, ויהי הקצף מאת ה' על שלא עמדו הדור הזה בפרץ לאמר לאסורים צאו ולאשר בחשך הגלו :
<h3>{ב}</h3>
וַיִּקְרָ֥א הַמֶּ֛לֶךְ לַגִּבְעֹנִ֖ים וַיֹּ֣אמֶר אֲלֵיהֶ֑ם וְהַגִּבְעֹנִ֞ים לֹ֣א מִבְּנֵ֧י יִשְׂרָאֵ֣ל הֵ֗מָּה כִּ֚י אִם־מִיֶּ֣תֶר הָאֱמֹרִ֔י וּבְנֵ֤י יִשְׂרָאֵל֙ נִשְׁבְּע֣וּ לָהֶ֔ם וַיְבַקֵּ֤שׁ שָׁאוּל֙ לְהַכֹּתָ֔ם בְּקַנֹּאת֥וֹ לִבְנֵֽי־יִשְׂרָאֵ֖ל וִיהוּדָֽה׃
<b style="color: gray;">רש"י</b> <b>ויאמר אליהם .</b> דברי ריצוי , שיעברו על מדותיהם וימחלו לשאול ולביתו : <b>והגבעונים לא מבני ישראל המה .</b> כלומר והן הראו בעצמם מדת אכזריות , שאינן מזרעו של אברהם אבינו , ואינן ראויין לידבק בישראל , ולכך גזר עליהם דוד שלא יבואו בקהל , אמר : שלשה סימנים יש באומה זו , רחמנים וביישנים וגומלי חסדים , מי שיש בו שלשה סימנים הללו , ראוי לידבק בו : <b>נשבעו להם .</b> בימי יהושע כשנתנום חוטבי עצים ושואבי מים למזבח ( יהושע ט טו ) : <b>בקנאתו לבני ישראל .</b> בתתו לב לנקות ולטהר את ישראל ולעשות צרכיהם , בקש להרגם . וקנאה זו לטובה , כמו ( במדבר יא כט : ) המקנא אתה לי ; וכן ( מלכים-ב י טז ) : <b>בקנאתי לה' דיהוא זהו פשוטו .</b> ולפי מדרשו , לא אמר להרוג אלא את הכהנים , וקנאה זו האמורה כאן , אינה לטובה כי אם לרעה , שידע שלא תמשוך מלכותו מיום שלא שמר מצות הקב''ה בעמלק , ומאז נתקנא בהם :
<b style="color: gray;">מצודת דוד</b> <b>ויאמר אליהם .</b> דברי ריצוי , למחול הדבר לבני ישראל ולברך אותם , לא לקבול ולעורר דין עליהם : <b>לא מבני ישראל המה .</b> רצה לומר : לא חמלו עליהם , על כי לא היו מבני ישראל , כי אם מיתר האמורי , ולאויבים המה לישראל : <b>ובני ישראל נשבעו להם .</b> רצה לומר : עם שהתורה אמרה על אנשי האמורי ( דברים כ טז ) : לא תחיה כל נשמה , עם כל זאת בעל כרחם החיו אותם , כי בני ישראל נשבעו להם בימי יהושע להחיותם : <b>ויבקש שאול להכותם .</b> בקש להרוג את כולם בעת אשר קנא לכעוס על ישראל ויהודה , על מה שלא גלו אזנו בדבר מרידת דוד , ומצא אז עילה עליהם , לומר שגם הם ידעו ממרידת דוד בהיותו בעירם בנוב , ולזה בקש להכות את כולם , ולא עלתה בידו , והרג מקצתם , והנשארים ברחו לנפשם :
<b style="color: gray;">מצודת ציון</b> <b>בקנאתו .</b> ענין כעס , כמו ( דברים לב כא ) : הם קנאני בלא אל :
<b style="color: gray;">מלבי"ם פירוש המילות</b> <b>ויקרא המלך לגבעונים ויאמר אליהם</b>. פי' שהודיע להם כי בסבתם חרה אף ה' בעמו, <b>והגבעונים לא מבני ישראל המה</b> רצה לומר שאז נגלה טבעם כי לא מבני ישראל יחשבו, כי אם היו מתחשבים כגרים אמתיים היו משתתפים בצער הצבור ומוחלים ומתפייסים, וכן פירשו חכמינו זכרונם לברכה ביבמות דף ע''ט, שאז הראו שאין בהם מדת בני ישראל ביישנים רחמנים גומלי חסדים והם העיזו בפני דוד ולא רחמו ולא עשו חסד, ובכ''ז רב ה' את ריבם כי <b>בני ישראל נשבעו להם,</b> והיה הקצף הגדול על מה <b>שבקש שאול להכותם בקנאתו לבני ישראל,</b> בחשבו אותם כמורדים וכאויבי ישראל מה שלא היה כן, והגזירה הזאת שבקש להכותם ולהשמידם לא נבטלה בעת ההיא כי העם עשו בם כרצונם כנ''ל, ולכן יצא הקצף דוקא בדור ההוא :
<h3>{ג}</h3>
וַיֹּ֤אמֶר דָּוִד֙ אֶל־הַגִּבְעֹנִ֔ים מָ֥ה אֶעֱשֶׂ֖ה לָכֶ֑ם וּבַמָּ֣ה אֲכַפֵּ֔ר וּבָרְכ֖וּ אֶת־נַחֲלַ֥ת יְהוָֽה׃
<b style="color: gray;">רש"י</b> <b>וברכו את נחלת ה' .</b> התפללו עליהם :
<b style="color: gray;">מצודת דוד</b> <b>מה אעשה לכם .</b> מהו המשפט שאעשה בעבורכם , ובמה אכפר לבטל מכם הכעס , אם בלקיחת נקם , אם בממון : <b>וברכו .</b> בכדי שתברכו ותתפללו על נחלת עם ה' , אשר הארץ תתן יבולה :
<b style="color: gray;">מצודת ציון</b> <b>אכפר .</b> ענין בטול הרוגז , כמו ( בראשית לב כ ) : אכפרה פניו :
<b style="color: gray;">מלבי"ם פירוש המילות</b> <b>ויאמר דוד מה אעשה לכם</b> בעתיד לתקן המעוות, <b>ובמה אכפר</b> חטא העבר, <b>וברכו את נחלת ה'</b> שהיא ארץ ה' אשר היתה לקללה :
<h3>{ד}</h3>
וַיֹּ֧אמְרוּ ל֣וֹ הַגִּבְעֹנִ֗ים אֵֽין־(לי) [לָ֜נוּ] כֶּ֤סֶף וְזָהָב֙ עִם־שָׁא֣וּל וְעִם־בֵּית֔וֹ וְאֵֽין־לָ֥נוּ אִ֖ישׁ לְהָמִ֣ית בְּיִשְׂרָאֵ֑ל וַיֹּ֛אמֶר מָֽה־אַתֶּ֥ם אֹמְרִ֖ים אֶעֱשֶׂ֥ה לָכֶֽם׃
<b style="color: gray;">רש"י</b> <b>אין לנו כסף וזהב עם שאול .</b> כי אם נפשות , ביקש לפייסם בממון , ולא רצו , אמר שמא הם מתביישין זה מזה , הלך ופייס כל אחד ואחד לעצמו , ולא נתפייסו , לכך כתיב : אין לי כסף וזהב וגו' , לשון יחיד , זו ראיתי בירושלמי ( סנהדרין ו ז ) : <b>ואין לנו איש להמית .</b> בכל שאר בני ישראל , שלא חטאו לנו :
<b style="color: gray;">מצודת דוד</b> <b>אין לנו כסף וגו' .</b> רוצה לומר : לא לקח מי מידינו כלום , לשנבקש כסף וזהב , ואין לנו דבר עם ישראל להמית מהם איש : <b>.</b> מה אתם אומרים . רצה לומר : ומה המשפט שאתם חפצים , אמרו נא ואעשנה :
<b style="color: gray;">מלבי"ם פירוש המילות</b> <b>ויאמרו אין לנו כסף</b> וכו', רצה לומר כי ישראל עשקו אותם ולקחו את כל אשר להם, כי הותרה הרצועה בפקודת המלך, רק שלא המיתו אותם, ושאול הוא המית מהם כנ''ל השיבו כי <b>מן שאול וביתו אין תובעים הכסף וזהב</b> שלקחו מהם, כי זה מבקשים מן העם שישיבו הגזלה, <b>ומן העם אין מבקשים נפשות,</b> כי זאת עשו שאול וביתו שהם המיתום :
<h3>{ה}</h3>
וַיֹּֽאמְרוּ֙ אֶל־הַמֶּ֔לֶךְ הָאִישׁ֙ אֲשֶׁ֣ר כִּלָּ֔נוּ וַאֲשֶׁ֖ר דִּמָּה־לָ֑נוּ נִשְׁמַ֕דְנוּ מֵֽהִתְיַצֵּ֖ב בְּכָל־גְּבֻ֥ל יִשְׂרָאֵֽל׃
<b style="color: gray;">רש"י</b> <b>ואשר דמה לנו נשמדנו .</b> אשר אמר בלבו , שנשמדנו על ידו מהתיצב וגו' , שחשב להשמידנו : <b>דמה לנו .</b> חשב עלינו להשמידנו :
<b style="color: gray;">מצודת דוד</b> <b>האיש .</b> משפט האיש אשר כלה אותנו מהארץ ההיא , וחשב להכות אותנו , ועל ידי זה נשמדנו מלהתיצב בכל גבול ישראל , כי בעל כרחנו יצאנו ממנה , למלט את נפשותינו :
<b style="color: gray;">מצודת ציון</b> <b>דמה .</b> חשב , כמו ( שופטים כ ה ) : אותי דמו להרוג : <b>נשמדנו .</b> מלשון השמדה וכליון :
<b style="color: gray;">מלבי"ם פירוש המילות</b> <b>ויאמרו אל המלך האיש אשר כלנו</b>. רצה לומר אחר שעשה לנו שני דברים, {{{א}}} אשר כלנו, הוא מה שהמית מהם בפועל בנוב, {{{ב}}} <b>ואשר דמה לנו נשמדנו</b> שלפי גזרתו ומחשבתו אשר חשב עלינו <b>נשמדנו מהתיצב בכל גבול ישראל,</b> נגרשנו מערי ישראל והיינו לטרף שזה קיים עוד עתה, ואם נמחול על מה שהמית מאתנו, לא יתוקן הדבר בעתיד כי כבר נחשבנו כצאן טבחה, והעם לא יקחו מוסר ועשו בנו כרצונם, וכ''ש שלא ישובו לקרב אותנו ולהשיב את אשר לנו, ולתת לנו מחיה בארץ, ואם כן למגדר מלתא ולמען ישמעו העם וייראו :
<h3>{ו}</h3>
(ינתן־)[יֻתַּן־]לָ֜נוּ שִׁבְעָ֤ה אֲנָשִׁים֙ מִבָּנָ֔יו וְהוֹקַֽעֲנוּם֙ לַֽיהוָ֔ה בְּגִבְעַ֥ת שָׁא֖וּל בְּחִ֣יר יְהוָ֑ה וַיֹּ֥אמֶר הַמֶּ֖לֶךְ אֲנִ֥י אֶתֵּֽן׃
<b style="color: gray;">רש"י</b> <b>והוקענום .</b> תלייה : <b>לה' .</b> לשמו של מקום , להודיע משפטו : <b>בחיר ה' .</b> בת קול יצאה ואמרה : בחיר ה' ( ברכות יב ב ) :
<b style="color: gray;">מצודת דוד</b> <b>יתן לנו .</b> משפט הראוי הוא , שיתן לנו שבעה אנשים מבניו , נפש תחת נפש , כי שבעה אנשים הרג שאול מהגבעונים , כן אמרו רבותינו ז''ל ( ירושלמי סנהדרין ו ז ) : <b>לה' .</b> בעבור ה' , כי ישראל נשבעו בה' להחיותם , ובא שאול ועבר על השבועה : <b>בגבעת שאול .</b> מקום עיר מלכותו , למען ידעו הכל אשר בניו המה : <b>בחיר ה' .</b> אמרו רבותינו ז''ל ( ברכות יב ב ) : הם אמרו בגבעת שאול , ובת קול יצאה ואמרה , בחיר ה' הוא : <b>אני אתן .</b> לא תבחרו אתם כי אם אני , והיתה כונתו לחמול על מפיבושת :
<b style="color: gray;">מצודת ציון</b> <b>והוקענום .</b> ענין תליה , כמו ( במדבר כה ד ) : והוקע אותם לה' :
<b style="color: gray;">רלב"ג</b> <b>והוקענום .</b> הוא מענין תלייה כי בה יתקע הנפש מהנתלה בזולת מכה וחבורה :
<b style="color: gray;">מלבי"ם פירוש המילות</b> <b>יתן לנו שבעה אנשים מבניו והוקענום לה',</b> ובזה ילמדו העם ק''ו, שאם לבני המלך נעשה משפט חרוץ על שהרעו אותנו כ''ש ליתר העם, <b>ונוקע אותם בגבעת שאול</b> ששם בני בנימין ומשפחת שאול הנמשכים עוד אחר דעתו ויראו וייראו ולא יזידון עוד, לפ''ז לא רצו לעשות זאת דרך נקמה רק למגדר מלתא ולהסיר המכשלה בל יהיו עוד נרדפים בעתיד, ושבזה יראה כל העם כי ה' קבע את קובעיהם נפש, וייטיבו את אשר הרעו, ומה שלא בקשו רק שבעה כי לא היו יותר, כי ידעו שיהונתן לא הסכים בעצת שאול להרע עם הכהנים ועמהם כי היה בעל ברית דוד, <b>ויאמר המלך אני אתן,</b> כי דבר זה הוא נגד משפט התורה שאין להרוג שנים ביום אחד, ולא יומתו בנים על אבות, וכן מה שתלו נבלתם על העץ, ולא יכלו לעשות כ''ז רק מדין מלך כמ''ש הרמב''ם (פ''ג מהל' מלכים הלכה י'), שהמלך הורג רבים ביום א' ותולה ומניח ימים רבים כדי להטיל אימה ולשבר יד רשעי עולם ודבר זה יצא לו ממעשה הגבעונים פה, וכמ''ש ביבמות (דף עט ע''א) שהיה בזה תקון העולם להטיל אימה ופחד בל יפשטו ידם בגרים הגרורים האלה, לכן אמר המלך <b>אני אתן</b> מצד דין מלך, שרק בידו היה התוקף לעשות כזאת :
<h3>{ז}</h3>
וַיַּחְמֹ֣ל הַמֶּ֔לֶךְ עַל־מְפִי־בֹ֖שֶׁת בֶּן־יְהוֹנָתָ֣ן בֶּן־שָׁא֑וּל עַל־שְׁבֻעַ֤ת יְהוָה֙ אֲשֶׁ֣ר בֵּֽינֹתָ֔ם בֵּ֣ין דָּוִ֔ד וּבֵ֖ין יְהוֹנָתָ֥ן בֶּן־שָׁאֽוּל׃
<b style="color: gray;">רש"י</b> <b>ויחמל המלך .</b> בקש רחמים שלא יקלטנו הארון , שהעבירם לפני הארון , כל שהארון קולטו , למיתה ( יבמות עט א ) :
<b style="color: gray;">מצודת דוד</b> <b>בן יהונתן .</b> רוצה לומר : בעבור שהיה בן יהונתן , ראוי לחמול עליו , כי לא היה מדעת יהונתן להרוג את הגבעונים , ובעבור דוד , כי אוהב היה לדוד , על כי היה שבועת ה' בינותם , וחוזר ומפרש בין דוד וגו' :
<b style="color: gray;">מצודת ציון</b> <b>בינותם .</b> כמו ביניהם :
<b style="color: gray;">מלבי"ם פירוש המילות</b> <b>ויחמול</b> כיון שהיה זה בידו הציל את מפיבושת שלא היה אביו באותה עצה כי היה קשור בשבועה לדוד, ובזה סרה הקושיא איך הומתו בנים על אבות, כי דין המלך משונה בזה מדין התורה, והגם שאמציה מלך יהודה בני המכים לא המית (מ''ב יד ו) שם לא היה זה צורך שעה, לא כן כאן שהיה לצורך שעה :
<h3>{ח}</h3>
וַיִּקַּ֣ח הַמֶּ֡לֶךְ אֶת־שְׁ֠נֵי בְּנֵ֨י רִצְפָּ֤ה בַת־אַיָּה֙ אֲשֶׁ֣ר יָלְדָ֣ה לְשָׁא֔וּל אֶת־אַרְמֹנִ֖י וְאֶת־מְפִבֹ֑שֶׁת וְאֶת־חֲמֵ֗שֶׁת בְּנֵי֙ מִיכַ֣ל בַּת־שָׁא֔וּל אֲשֶׁ֥ר יָלְדָ֛ה לְעַדְרִיאֵ֥ל בֶּן־בַּרְזִלַּ֖י הַמְּחֹלָתִֽי׃
<b style="color: gray;">רש"י</b> <b>בני מיכל בת שאול אשר ילדה לעדריאל .</b> וכי מיכל ילדה , והלא מירב ילדה לו , אלא מירב ילדה , ומיכל גדלה , לפיכך נקרא על שמה , והמגדל יתום ויתומה בתוך ביתו , כאלו ילדו ונקרא על שמו ( סנהדרין יט ב ) :
<b style="color: gray;">מצודת דוד</b> <b>בני מיכל .</b> הנה מיכל לא ילדה , אף לא היתה נשאת לעדריאל כי אם מירב אחותה , והיא ילדתם , ומיכל אחותה גדלתם , ובעבור זה נקראו על שמה ( סנהדרין יט ב ) :
<b style="color: gray;">רלב"ג</b> <b>ואת חמשת בני מיכל בת שאול אשר ילדה לעדריאל .</b> ידוע כי עדריאל היה בעל מרב אחות מיכל כמו שקדם ולזה הוא מבואר כי לא היו אלו בני מיכל ועוד שהרי אמר במה שקדם ומיכל בת שאול לא היה לה ולד עד יום מותה ולזה הוא מבואר שהרצון בזה שכבר גדלה אותם :
<h3>{ט}</h3>
וַֽיִּתְּנֵ֞ם בְּיַ֣ד הַגִּבְעֹנִ֗ים וַיֹּקִיעֻ֤ם בָּהָר֙ לִפְנֵ֣י יְהוָ֔ה וַיִּפְּל֥וּ (שבעתים) [שְׁבַעְתָּ֖ם] יָ֑חַד (והם) [וְהֵ֨מָּה] הֻמְת֜וּ בִּימֵ֤י קָצִיר֙ בָּרִ֣אשֹׁנִ֔ים (תחלת) [בִּתְחִלַּ֖ת] קְצִ֥יר שְׂעֹרִֽים׃
<b style="color: gray;">רש"י</b> <b>בתחלת קציר .</b> בימי ניסן :
<b style="color: gray;">מצודת דוד</b> <b>בהר .</b> אשר בגבעת שאול : <b>לפני ה' .</b> ברשותו , כי העבירום לפני הארון ונלכדו , כן אמרו רבותינו ז''ל ( יבמות עט א ) : <b>ויפלו .</b> הומתו כאחד : <b>בראשונים .</b> בימים הראשונים מימי הקציר , וחוזר ומפרש , בתחלת קציר השעורים , שהם נקצרים ראשון לכל קציר :
<b style="color: gray;">מצודת ציון</b> <b>ויוקיעום .</b> ותלאום : <b>שבעתים .</b> מלשון שבע :
<b style="color: gray;">מלבי"ם פירוש המילות</b> <b>והם הומתו בימי קציר,</b> שאז בראותם שלא מלא כפו קוצר וחצנו מעמר, בקש פני ה', ותיכף ראה לתקן את אשר עותו :
<h3>{י}</h3>
וַתִּקַּ֣ח רִצְפָּה֩ בַת־אַיָּ֨ה אֶת־הַשַּׂ֜ק וַתַּטֵּ֨הוּ לָ֤הּ אֶל־הַצּוּר֙ מִתְּחִלַּ֣ת קָצִ֔יר עַ֛ד נִתַּךְ־מַ֥יִם עֲלֵיהֶ֖ם מִן־הַשָּׁמָ֑יִם וְלֹֽא־נָתְנָה֩ ע֨וֹף הַשָּׁמַ֜יִם לָנ֤וּחַ עֲלֵיהֶם֙ יוֹמָ֔ם וְאֶת־חַיַּ֥ת הַשָּׂדֶ֖ה לָֽיְלָה׃
<b style="color: gray;">רש"י</b> <b>עד נתך מים .</b> בימות הגשמים בתשרי , שלא נתנו לקבורה . והלא כתיב ( דברים כא כג ) : לא תלין נבלתו , אלא אמרו מוטב תיעקר אות אחת מן התורה , ויתקדש שם שמים בפרהסיא , שהיו עוברין ושבין אומרים : מה טיבן של אלו , אומרים להם : מבני מלכים הם , ומה עשו , פשטו ידם בגרים גרורים , אומרים : אין לך אומה ראויה לידבק בה כאומה זו ( יבמות עט א ) :
<b style="color: gray;">מצודת דוד</b> <b>ותטהו לה .</b> נטתה ופרשה לעצמה את השק לשבת תחתיו , לשמור התלוים מן החיות והעופות : <b>הצור .</b> הוא ההר שנתלו בו : <b>עד נתך מים .</b> שמרה אותם מעת נתלו , עד נתך המים עליהם , כי אז הורידום , ובהשגחת המקום ירד גשם מעט , למען יורידום , ולמען דעת אשר בעון אביהם היתה עצירת הגשמים , בראותם אשר לאחר שנעשה משפט , התחילו הגשמים לרדת : <b>ולא נתנה .</b> בעוד שהיו תלוים :
<b style="color: gray;">מצודת ציון</b> <b>השק .</b> יריעה עבה : <b>הצור .</b> הסלע : <b>נתך .</b> נשפך , כמו ( שמות ט לג ) : ומטר לא נתך ארצה : <b>לנוח .</b> רוצה לומר להתעכב :
<b style="color: gray;">מלבי"ם פירוש המילות</b> <b>ותקח</b> וכו' <b>עד נתך מים עליהם</b> שכאשר ירד הגשם מן השמים ידעו שפקד ה' את עמו, וכי הוסרה המכשלה :
<h3>{יא}</h3>
וַיֻּגַּ֖ד לְדָוִ֑ד אֵ֧ת אֲשֶׁר־עָשְׂתָ֛ה רִצְפָּ֥ה בַת־אַיָּ֖ה פִּלֶ֥גֶשׁ שָׁאֽוּל׃
<h3>{יב}</h3>
וַיֵּ֣לֶךְ דָּוִ֗ד וַיִּקַּ֞ח אֶת־עַצְמ֤וֹת שָׁאוּל֙ וְאֶת־עַצְמוֹת֙ יְהוֹנָתָ֣ן בְּנ֔וֹ מֵאֵ֕ת בַּעֲלֵ֖י יָבֵ֣ישׁ גִּלְעָ֑ד אֲשֶׁר֩ גָּנְב֨וּ אֹתָ֜ם מֵרְחֹ֣ב בֵּֽית־שַׁ֗ן אֲשֶׁ֨ר (תלום) [תְּלָא֥וּם] (שם) (הפלשתים) [שָׁ֙מָּה֙] [פְּלִשְׁתִּ֔ים] בְּי֨וֹם הַכּ֧וֹת פְּלִשְׁתִּ֛ים אֶת־שָׁא֖וּל בַּגִּלְבֹּֽעַ׃
<b style="color: gray;">רש"י</b> <b>ויקח את עצמות שאול .</b> שנאמר לו עליהם 'אל שאול' , שלא נספד כהלכה :
<b style="color: gray;">מצודת דוד</b> <b>וילך דוד .</b> כשמוע החסד שעשתה רצפה עם המתים , ואשר עדיין קיימים הם , ולא נאכלו מן החיות והעופות , לזה התעורר אף הוא לעשות חסד עמהם , לקברם עם עצמות שאול ויהונתן : <b>ויקח את עצמות שאול .</b> על כי נאמר לו 'אל שאול' , שלא נספד כראוי כי נקבר בהחבא , לזאת לקח עצמותיו לקברו שנית בקבר אביו , ולהספידו כראוי : <b>מרחוב .</b> ובסוף שמואל א נאמר : מחומת , כי החומה פנתה להרחוב :
<b style="color: gray;">מצודת ציון</b> <b>בעלי .</b> אדוני :
<b style="color: gray;">מלבי"ם פירוש המילות</b> <b>וילך דוד,</b> כבר הזכרנו כי דקדק ה' עם שאול בחירו כחוט השערה וקבל ענשו על כל חטאיו, ואחר שבעון הריגת כהני ה' נהרג הוא ובניו, היה ענשו על עון הגבעונים מה שלא נספד כהלכה, ונרצה עונו כבר, רק באשר הרע הזה עשה פרי גם אחר מותו וגם ביתו אחריו, וישראל בימי דוד השחיתו את המרודים האלה, בא עליו העונש שנית כדי לתקן הדבר בעתיד למגדר מלתא, ואחר שבא עליו עתה עונש אחר, היה העונש הראשון שלא נקבר ונספד כראוי, לבטלה, ולכן פי' חכמינו זכרונם לברכה שבא התשובה אל שאול ואל בית הדמים, על שאול שלא נספד כהלכה, ירצה שאחר שעון הגבעונים בדור ההוא, למה לא נספד שאול כפי הראוי לו, והלא החטא קיים ויבא עליו עונש אחר ולכן <b>הלך דוד ויקח את עצמות שאול,</b> תקן שני דברים, {{{א}}} מה שנקבר שלא בקברות אבותיו, על זה אמר <b>ויקח</b> וכו' <b>מאת בעלי יביש גלעד :</b>
<h3>{יג}</h3>
וַיַּ֤עַל מִשָּׁם֙ אֶת־עַצְמ֣וֹת שָׁא֔וּל וְאֶת־עַצְמ֖וֹת יְהוֹנָתָ֣ן בְּנ֑וֹ וַיַּ֣אַסְפ֔וּ אֶת־עַצְמ֖וֹת הַמּוּקָעִֽים׃
<b style="color: gray;">רש"י</b> <b>ויאספו את עצמות .</b> שבעה המוקעין :
<b style="color: gray;">מצודת דוד</b> <b>ויעל משם .</b> דוד העלה מיבש גלעד את עצמות וגו' : <b>המוקעים .</b> אשר נתלו בגבעת שאול :
<b style="color: gray;">מצודת ציון</b> <b>המוקעים .</b> התלואים :
<b style="color: gray;">מלבי"ם פירוש המילות</b> {{{ב}}} שלא נספד כהלכה על זה אמר <b>ויעל משם</b> וכו' <b>ויאספו את עצמות המוקעים,</b> שהעלם והעבירו אותם בכל שבטי ישראל כמו שאמרו חכמינו זכרונם לברכה וכולם התאספו לכבודו להספידו והגם שעבר זמן ההספד, העלה את עצמות המוקעים שהיו תוך י''ב חדש, ואגבם הספידו גם לאבותיהם :
<h3>{יד}</h3>
וַיִּקְבְּר֣וּ אֶת־עַצְמוֹת־שָׁא֣וּל וִיהוֹנָֽתָן־בְּ֠נוֹ בְּאֶ֨רֶץ בִּנְיָמִ֜ן בְּצֵלָ֗ע בְּקֶ֙בֶר֙ קִ֣ישׁ אָבִ֔יו וַֽיַּעֲשׂ֔וּ כֹּ֥ל אֲשֶׁר־צִוָּ֖ה הַמֶּ֑לֶךְ וַיֵּעָתֵ֧ר אֱלֹהִ֛ים לָאָ֖רֶץ אַֽחֲרֵי־כֵֽן׃
<b style="color: gray;">רש"י</b> <b>כל אשר צוה המלך .</b> להספיד עליהם בכל ערי ישראל :
<b style="color: gray;">מצודת דוד</b> <b>ויקברו את עצמות שאול .</b> עצמות המוקעים , קבר עם עצמות שאול וגו' : <b>כל אשר צוה .</b> להספידו כראוי לפי כבודו , ודוד עצמו הספידו מאז , כמו שכתוב ( לעיל א יז ) : ויקונן דוד וגו' על שאול : <b>אחרי כן .</b> אחר שעשה משפט הגבעונים , ואחר אשר הספידו לשאול כראוי , נתרצה להם המקום , וירד הגשם די ספוקם :
<b style="color: gray;">מצודת ציון</b> <b>בצלע .</b> שם מקום : <b>ויעתר .</b> ענין רצוי , כמו ( בראשית כה כא ) : ויעתר לו ה' :
<b style="color: gray;">רלב"ג</b> <b>ויעתר אלהים לארץ אחרי כן .</b> ר''ל אחר שלקחו נקמת הגבעונים מבני שאול וקברו עצמות שאול ויהונתן ועצמות המוקעים בקבר קיש אבי שאול כמו שצוה המלך והנה זכר תחלה כי הגבעונים לא מבני ישראל המה לפי מה שבקשו מזה היה בו מן האכזריות ומיעוט החמלה כאילו יאמר שזאת התכונה היתה לא לו כי לא מבני ישראל המה :
<b style="color: gray;">מלבי"ם פירוש המילות</b> <b>ויקברו</b> נגד הא' שנקבר שלא במקומו אמר <b>ויקברו בצלע</b> סמוך לירושלים (כמ''ש וצלע האלף והיבוסי. יהושע י''ח) <b>בקבר קיש אביו</b> ונגד הב' שלא נספד כהלכה אמר <b>ויעשו ככל אשר צוה המלך</b> בענין כבודו והספדו, ועל ידי זה <b>ויעתר אלהים לארץ :</b>
<h3>{טו}</h3>
וַתְּהִי־ע֧וֹד מִלְחָמָ֛ה לַפְּלִשְׁתִּ֖ים אֶת־יִשְׂרָאֵ֑ל וַיֵּ֨רֶד דָּוִ֜ד וַעֲבָדָ֥יו עִמּ֛וֹ וַיִּלָּחֲמ֥וּ אֶת־פְּלִשְׁתִּ֖ים וַיָּ֥עַף דָּוִֽד׃
<b style="color: gray;">מצודת דוד</b> <b>ותהי עוד וגו' .</b> רוצה לומר : לבד המלחמה שנזכר למעלה , שנלחמו ישראל אלו באלו בדבר אבשלום , היה עוד מלחמה , לפלשתים עם ישראל : <b>ויעף דוד .</b> נתייגע ונחלש :
<b style="color: gray;">רלב"ג</b> <b>ויעף דוד .</b> רצה לומר שהיה יעף ויגע ולזה נתרחק קצת מעבדיו ומצאו ישבי בנוב שהיה מילדי הרפה ואמר להכותו לולי שסבב הש''י שהרגיש בזה אבישי בן צרויה והלך אצל דוד להצילו :
<b style="color: gray;">מלבי"ם פירוש המילות</b> <b>ותהי עוד מלחמה</b>. הנכון כפי סדר הספורים כדבר מהרי''א. שכל המסופר פה היה אחרי מעשה דאבשלום, סוף ימי דוד וסוף מלחמותיו, שאחרי המלחמות האלה היה לו שלום מסביב כי מצאו מקום בה''מ בשדה יער, והניח להם מכל אויביהם כיעוד הנביא (למעלה ז') והמלחמה האחרונה שיצא דוד עצמו עם עבדיו היתה עם פלשתים, <b>ויעף דוד</b> כי היה זקן וחלש :
<h3>{טז}</h3>
(וישבו) [וְיִשְׁבִּ֨י] בְּנֹ֜ב אֲשֶׁ֣ר ׀ בִּילִידֵ֣י הָרָפָ֗ה וּמִשְׁקַ֤ל קֵינוֹ֙ שְׁלֹ֤שׁ מֵאוֹת֙ מִשְׁקַ֣ל נְחֹ֔שֶׁת וְה֖וּא חָג֣וּר חֲדָשָׁ֑ה וַיֹּ֖אמֶר לְהַכּ֥וֹת אֶת־דָּוִֽד׃
<b style="color: gray;">רש"י</b> <b>ומשקל קינו .</b> הוא כמו תיק שבראש בית יד הרומח שקורין ארישטויי''ל בלע''ז , ועשוי ככובע , ויש דוגמתו בזבחים ( פח ב , עיין שיטה מקובצת שם ) : רמוני המעיל למה הם דומין , כמין קולסות שבראשי התינוקות , 'קולסות' היילמ''ש בלע''ז : <b>והוא חגור .</b> חגורה חדשה . ושמעתי , שאותו היום נתחנך ללבוש כלי מלחמה , ודרך המחונכים לעשות נצחון וגבורה ביום חינוכם , לקנות שם , לכך ויאמר להכות את דוד :
<b style="color: gray;">מצודת דוד</b> <b>אשר בילידי הרפה .</b> אשר היה מילידי הענקה : <b>משקל נחושת .</b> שקל ששוקלין בו נחושת : <b>והוא חגור חדשה .</b> בהמלחמה ההיא חגר חרב חדשה , ומדרך אנשי המלחמה הגבורים , להתאמץ בכל עוז לעשות גבורות , בעת יחגרו חרב חדשה : <b>ויאמר .</b> חשב בדעתו ועשה התפעלות , להראות גבורה ולהכות את דוד , בעבור כי ראה אותו עיף ויגע :
<b style="color: gray;">מצודת ציון</b> <b>וישבי בנוב .</b> כן היה שמו : <b>הרפה .</b> הענקה , כמו ( שם יד ה ) : ויכו את רפאים : <b>קינו .</b> שם כלי זיין , ואין לו חבר :
<b style="color: gray;">רלב"ג</b> <b>ומשקל קינו שלש מאות משקל נחשת .</b> אחשוב שקרא קינו להבת החנית וקראו קן מצד הנקבות שבו אשר בו יכנס עץ החנית כי הוא כמו קן או יהיה קנו כובע נחשת אשר על ראשו כי הוא כמו קן או יהיה קנו העץ ויהיה חס' הנושא והרצון בו להבת חניתו :
<b style="color: gray;">מלבי"ם פירוש המילות</b> (טז-יז) ועל ידי כן רצה <b>ישבי בנב להכות את המלך</b> ונמלט על ידי עזר אבישי, ועל ידי זה נשבעו שלא יצא עוד למלחמה בל ידעך נרו, השואף אל מקומו באור החיים זורח הוא שם :
<h3>{יז}</h3>
וַיַּֽעֲזָר־לוֹ֙ אֲבִישַׁ֣י בֶּן־צְרוּיָ֔ה וַיַּ֥ךְ אֶת־הַפְּלִשְׁתִּ֖י וַיְמִיתֵ֑הוּ אָ֣ז נִשְׁבְּעוּ֩ אַנְשֵׁי־דָוִ֨ד ל֜וֹ לֵאמֹ֗ר לֹא־תֵצֵ֨א ע֤וֹד אִתָּ֙נוּ֙ לַמִּלְחָמָ֔ה וְלֹ֥א תְכַבֶּ֖ה אֶת־נֵ֥ר יִשְׂרָאֵֽל׃
<b style="color: gray;">רש"י</b> <b>ויעזר לו .</b> שעזרו בתפלה , כדאיתא בחלק ( סנהדרין צה א ) :
<b style="color: gray;">מצודת דוד</b> <b>לו .</b> על דוד נשבעו , לבלי תת אותו לצאת עוד במלחמה : <b>את נר .</b> כי המלך דומה הוא להנר המאיר ומשפיע לכל :
<b style="color: gray;">רלב"ג</b> <b>ולא תכבה את נר ישראל .</b> אמרו זה כאילו יאמרו שכל ישראל מושגחים בעבור דוד וכאלו יכבה נרם אם ימות במלחמה :
<h3>{יח}</h3>
וַֽיְהִי֙ אַֽחֲרֵי־כֵ֔ן וַתְּהִי־ע֧וֹד הַמִּלְחָמָ֛ה בְּג֖וֹב עִם־פְּלִשְׁתִּ֑ים אָ֣ז הִכָּ֗ה סִבְּכַי֙ הַחֻ֣שָׁתִ֔י אֶת־סַ֕ף אֲשֶׁ֖ר בִּילִדֵ֥י הָרָפָֽה׃
<b style="color: gray;">רש"י</b> <b>ותהי עוד המלחמה .</b> כבר קדמה זו לכולן , ולא מנאה כאן , אלא לצרף מיתת ארבעה בני ערפה :
<b style="color: gray;">מצודת ציון</b> <b>בגוב .</b> הוא גזר האמור בדברי הימים ( א כ ד ) : <b>סף .</b> ובדברי הימים ( שם ) נאמר ספי , והוא הוא :
<b style="color: gray;">מלבי"ם פירוש המילות</b> מלחמה השנית <b>בגוב,</b> ובד''ה קראה גזר, וסבכי הכה את הענק :
<h3>{יט}</h3>
וַתְּהִי־ע֧וֹד הַמִּלְחָמָ֛ה בְּג֖וֹב עִם־פְּלִשְׁתִּ֑ים וַיַּ֡ךְ אֶלְחָנָן֩ בֶּן־יַעְרֵ֨י אֹרְגִ֜ים בֵּ֣ית הַלַּחְמִ֗י אֵ֚ת גָּלְיָ֣ת הַגִּתִּ֔י וְעֵ֣ץ חֲנִית֔וֹ כִּמְנ֖וֹר אֹרְגִֽים׃
<b style="color: gray;">רש"י</b> <b>אלחנן .</b> דוד : <b>בן יערי אורגים .</b> שהיו משפחתו אורגים פרוכת למקדש הקרוי יער : <b>כמנור אורגים .</b> ( תרגום : ) כאכסן דגרדאין , הקרוי אינשובל''א בלע''ז , תבא אריגה ותעמוד כנגד אריגה :
<b style="color: gray;">מצודת דוד</b> <b>ועץ חניתו .</b> הוא בית יד של החנית :
<b style="color: gray;">מצודת ציון</b> <b>יערי אורגים .</b> כן שם אביו , ובדברי הימים ( שם פסוק ה ) נאמר בן יעיר , והוא הוא : <b>בית הלחמי .</b> רוצה לומר הכה את בית הלחמי , והוא לחמי האמור בדברי הימים ( שם ) : <b>את גלית .</b> עם גלית , ורוצה לומר אף שהיה מלחמה עם גלית , לא יוכל לעזור לו , ובדברי הימים ( שם ) נאמר שהיה אחי גלית : <b>כמנור אורגים .</b> תרגם יונתן : כאכסן דגרדאין , וכמו כן תרגם ( שופטים טז יד ) : על יתד הארג , והוא העץ העגול שלפני האורג , יכרוך עליו חוטי השתי , ובמשנה יקראו כובד ( שבת קיג א ) :
<b style="color: gray;">רלב"ג</b> <b>ועץ חניתו כמנור אורגים .</b> הוא העץ שמקפלין סביב את הארוג והוא גס מאוד וזה ממה שיורה על גבורת הפלשתי הזה :
<b style="color: gray;">מלבי"ם פירוש המילות</b> מלחמה השלישית בגוב, <b>ויך אלחנן,</b> וחכמינו זכרונם לברכה במדרש רות פירשו על דוד, אבל בד''ה כתוב <b>ויך</b> אלחנן בן יעיר את לחמי אחי גלית, לפי זה העקר שהענק היה שמו לחמי והיה אחי גלית, והמכה אותו היה אלחנן בן יערי, והיה ממשפחת אורגים רצה לומר משפחת בצלאל ראש האורגים וחושבי מחשבות, וגם דוד ממשפחה זו שלכן נקרא אפרתי, ואחי גלית היה גבור כאחיו כמ''ש ועץ חניתו כמנור אורגים, עד שדמתה גבורה זו וענינה לגבורת דוד בגלית, ועל שהיה שם הגבור לחמי, ודוד ההורג לאחיו גם כן לחמי רצה לומר מבית לחם, משלו המושלים, שלחמי הרג את גלית, לזכור בו גבורת דוד הדומה לזו, ובד''ה פירש המשל כפי מה שהיה האמת :
<h3>{כ}</h3>
וַתְּהִי־ע֥וֹד מִלְחָמָ֖ה בְּגַ֑ת וַיְהִ֣י ׀ אִ֣ישׁ (מדין) [מָד֗וֹן] וְאֶצְבְּעֹ֣ת יָדָיו֩ וְאֶצְבְּעֹ֨ת רַגְלָ֜יו שֵׁ֣שׁ וָשֵׁ֗שׁ עֶשְׂרִ֤ים וְאַרְבַּע֙ מִסְפָּ֔ר וְגַם־ה֖וּא יֻלַּ֥ד לְהָרָפָֽה׃
<b style="color: gray;">רש"י</b> <b>איש מדון .</b> כתרגומו : <b>גבר דמשחן .</b> שאין עיקר התיבה אלא מ''ם ודלי''ת , כמו ( תהלים סה ח ) מ'שאון' שי''ן ואל''ף ( בראשית יז ד ) : <b>ומ'המון' , ה''א ומ''ם .</b> ובדברי הימים ( א יא כג ) כתיב : איש מדה , כלומר גבוה מאוד , שאומדין כמה מדתו : <b>שש ושש וגו' .</b> פירשו רבותינו בבכורות ( מה ב ) שהוצרך לומר עשרים וארבע , שלא תאמר אצבעות שתי ידיו אינן אלא שש , ואצבעות רגליו אינן אלא שש , לכך נאמר עשרים וארבע . ואם כתב עשרים וארבע ולא אמר שש ושש , הייתי אומר שבעה באחת , וחמשה באחת , ומהו 'מספר' , שכולן היו נספרות בסדר האצבעות בגב היד :
<b style="color: gray;">מצודת דוד</b> <b>שש ושש .</b> לכל אחת היו שש , ולשלא נחשב שבשתי ידיו היו שש , וכן בשתי רגליו , שלש לכל אחת , לזה חזר ופירש , עשרים וארבע מספר :
<b style="color: gray;">מצודת ציון</b> <b>מדון .</b> מלשון מדה , ורוצה לומר בעל מדה גדולה , וכן ( במדבר יג לב ) : אנשי מדות :
<b style="color: gray;">רלב"ג</b> <b>איש מדון .</b> ר''ל איש בעל ריב ומלחמה :
<b style="color: gray;">מלבי"ם פירוש המילות</b> והמלחמה הרביעית היתה <b>בגת</b> ונהרג גם כן ענק מבני הרפאים, שהיה לו כ''ד אצבעות על ידי יהונתן, עד שכל ארבעה הענקים שהיו לפלשתים נפלו על ידי דוד ואנשיו חוץ מגלית שנהרג בזמן קדום, ובזה תמו המלחמות ויהי שלום לישראל כל ימי שלמה :
<h3>{כא}</h3>
וַיְחָרֵ֖ף אֶת־יִשְׂרָאֵ֑ל וַיַּכֵּ֙הוּ֙ יְה֣וֹנָתָ֔ן בֶּן־(שמעי) [שִׁמְעָ֖ה] אֲחִ֥י דָוִֽד׃
<b style="color: gray;">מצודת דוד</b> <b>ויחרף .</b> חרף את ישראל בדברים :
<b style="color: gray;">מצודת ציון</b> <b>ויחרף .</b> ענין בזיון :
<b style="color: gray;">רלב"ג</b> <b>והוא חרף את ישראל .</b> לפי מה שאחשוב במה שאמר שלא ימצא בישראל איש שלא ינחהו כמו שאמר גלית אל שאול , זהו מה שנראה לנו שיצטרך אל באור במה שהגבלנו באורו פה באלו הספורים , ואולם התועלות המגיעים מהם הם אלו , הראשון הוא במדות והוא להודיע שראוי לכל אדם שיעשה מה שיעשהו אחר יישוב רב ועצה ראויה ולא יסמוך על עצתו הנראית לו מתחלת הענין ולזה תמצא שאעפ''י שידמה שהיה מבואר היות ראוי לדוד שישב באחת ערי יהודה אחרי מות שאול לפי שלא ברח משם דוד אלא מפני יראת שאול ועוד כי כבר משך לב עם יהודה אליו במה ששלח להם משלל אויבי ה' עם שכבר נתפרסם להם בזה טוב הצלחת דוד שנצח אויביו במתי מעט ורוע הצלחת שאול שנפל ביד אויביו עם היות כל ישראל עמו ועוד כי גם בהיות שאול מלך על ישראל אוהבים מאד את דוד בראותם הצלחתו כמו שקדם הנה עכ''ז לא רצה דוד ללכת שם אם לא בשישאל תחלה את פי ה' ולזה שאל אם יעלה באחת ערי יהודה וכאשר ענהו הש''י על ידי אורים ותומים שיעלה שם שאל עוד באיזה מהם יעלה ובאתהו התשובה שיבא לחברון ושם בא בדבר השי''ת , השני הוא להודיע כי שם שאר מקומות יותר נאותים אל שיגיע להם תכלית מה מקצת מקומות אחרים ואף על פי שהש''י שליט להגיע אשר יחפוץ הנה יבקש כזה ברוב הענינים הסבות הנאותות מצד ההשגחה הכוללת כשהיה אפשר זה ולא יחדש הש''י המופתים אלא כשהביא לזה הכרח כמו שזכרנו פעמים רבות ולזה בחר השם יתברך שיבא דוד לחברון להגלות הענין אצלו שמשם תצמח לו המלוכה בקלות יותר ולזה תמצא שתכף שבא דוד שם התעוררו אנשי יהודה מעצתם למשוח דוד למלך עליהם עם שכבר היה אפשר שלב בני חברון היה יותר שלם את דוד מלב זולתם מבני יהודה וכאילו סבבו הם מפני בא דוד לחברון למשוך לב יהודה למשוח דוד למלך עליהם , השלישי הוא במדות הוא להודיע שראוי לאדם לגמול טוב לאשר גמלהו טוב ולזה תמצא שהעלה דוד עמו את אנשיו אשר הלכו אתו בהיותו נרדף כדי שישמחו בהצלחתו וייטב להם בה ולזה הושיבם בערי חברון כדי שיהיו קרובים אליו עם שבזה ישלם לו ג''כ העזר הראוי , הרביעי והוא במדות הוא להודיע שראוי לאדם כשיעתק ממקום למקום שיעתיק אשתו וביתו עמו בהעתקו כי בזה תועלת לשמור עצמו מהרהור עבירה ולתת לאשתו חקה מהעונה כדי לשמור אותה מהחטא ובזה עוד תועלת להשגיח במוסר בני הבית ולא יתעלם מהם ולזה תמצא שספר שהעלה דוד עמו שתי נשיו ושכבר העלה עמו את אנשיו איש וביתו , החמישי הוא במדות והוא להודיע שאין ראוי למלך שישים אצלו ועם חברתו האנשים אשר יתהלכו עמו קודם היותו מלך כי מפני מה שראו מענינו נהיה ביניהם מהחברה קודם היותו מלך לא תהיה יראתו על פניהם ויהיה זה סבה להקל במלכות הלא תראה כי אע''פ שהיה דוד לשר לאלו האנשים שהיו עמו הנה היו מקילים בו עד שכבר תמצא שאמרו לסקלו על דברת שריפת צקלג ולזאת הסבה תמצא שלא הסכים דוד להושיב את אנשיו בחברון אך הושיבם בערים הסמוכים לחברון כאמרו וישבו בעיר חברון ולזאת הסבה תמצא ביואב שהיה בחברה ההיא שכבר הקל בדוד בדבר בכיו על אבשלום בנו כמו שנזכר באלו הספורים , הששי הוא במדות והוא להודיע שראוי לאדם כשיחשב שיהיה לו כשיכוין להגיע תכלית מה יראה לו מונע מה מהגעת התכלית ההוא שלא יקצר מהסרת המונע ההוא ולזה תמצא שכאשר נתבאר לדוד שאנשי יבש גלעד השתדלו לעשות חסד גדול עם שאול והיה זה ממה שימנעם מלהסכים שיהיה דוד מלך עליהם לחשבם כי בלבו עליהם על מה שהראו אהבה חזקה למי שהיה שונא את דוד ורודף אותו הנה הראו להם שעל מה שעשו מהחסד את אדניהם שבחם ולזה בירך אותם וביאר להם שהוא מוכן להשיב להם גמול טוב על מה שעשו מזה כי זה ממה שיורה שהם אנשים שהם נאמנים למלכות ולזה יבטח דוד בהם שהם נאמנים לו ולזאת הסבה הודיעם שתחזקנה ידיהם ויהיו לבני חיל ולא ייראו שיקרה להם רע מזה מדוד אבל ישולם להם מצד זה גמול טוב , השביעי הוא להודיע שהמלך זוכה לבניו בממלכתו תמיד כמו שאמרה התורה למען יאריך ימים על ממלכתו הוא ובניו ולזה תמצא שמלך איש בשת אע''פ שהיה מפורסם לכל ישראל כי השם בחר לדוד למלוך על עמו ישראל כמו שזכר זה שאול ויהונתן ואמר אותו אבנר ג''כ וזכר כל ישראל אותו כמו שנזכר זה במה שאמרו לדוד בעת שהמליכו אותו כל ישראל עליהם , השמיני הוא במדות והוא להודיע שאין ראוי לאדם לדחוק את השעה ולמהר את הקץ בדברים העתידים לו אך ראוי שימתין בו אם בסבות הנאותות פן ימהר יותר מן הראוי ויסיר ממנו הטובות ההם הלא תראה כי דוד לא השתדל להלחם עם בית שאול להביא אליו המלוכה ולזה תמצא שספר ששתי שנים מלך איש בשת על ישראל קודם שהיתה מלחמה בין אנשי איש בשת ובין אנשי דוד וגם אז לא היתה ביניהם מלחמה לולא שעורר המלחמה ההיא אבנר וגם אחרי זה לא השתדל דוד בהמתת איש בשת כדי שתגיע המלוכה אבל לקח נקמתו מההורג אותו , התשיעי הוא להודיע יושר לב דוד ושמרו הברית שכרת עמו שאול לבלתי ישמיד את שמו מתחת השמים ואף על פי שהיה שאול רודף אותו בכל עוז כמו שקדם הנה שמר דוד את הברית שהיה ביניהם ולא הצר כלל לאיש בשת להשתדל בהרמתו אבל הספיק לו מה שזכה מהמלכות , העשירי והוא במדות להודיע שאין ראוי לאדם שיקל בהריגת האנשים מעם ה' אפי' בדרך המלחמה הלא תראה כי אבנר הקל בהריגת הנערים אשר אמר שיקומו וישחקו לפני אבנר ויואב וקרה לו שנהרג מפני מה שקרה לו בזאת המלחמה מהריגת עשאל כאילו שלם לו השם מדה כנגד מדה ואף על פי שיחשב שלא היה לו בהריגת עשאל חטא כי הוא היה רודפו הנה עם כל זה לא נצל אבנר מן החטא במה שסבב מהריגת הנערים ההם שהיה סבה לכל זה עם שכבר היה לו חטא בזה כשלא השתדל להציל עצמו מעשאל בזולת הריגה כי לא הותר לנרדף להרוג הרודף כשהיה יכול להציל עצמו ממנו בזולת שיהרגהו כאילו תאמר שיכהו במקום שלא ימות בו אשר ישלם לו בו ההצלה ואמנם אבנר ידמה שכיון להכותו במקום שימות בו ולזה כיון להכותו אל החומש , האחד עשר הוא במדות והוא להודיע שראוי להשמר מהריב והמדון ואע''פ שהיה חלוש בתחלתו כי כל מה שימשך יתחזק הלא תראה כי אבנר לא חשב שיצא דבר אחר מזה זולתי המכות שיכו האחד את האחד מהנערים ההם ונתחדשה מזה זאת המלחמה העצומה עד שלולא שתקע יואב בשופר למנוע המלחמה היתה נמשכת המלחמה עד להשחית וארכה גם כן מפני זה המלחמה ביניהם אחר זה כמו שזכר בזה הספור , השנים עשר הוא במדות והוא שראוי לאדם שלא ימסור עצמו לסכנות מפני קלות תנועתו הלא תראה עשאל לקלות תנועתו לא פחד ממה שאמר אבנר להכותו אם לא ישוב מאחריו ונהרג על יד אבנר ולא הועיל לו קלות רגליו , השלשה עשר והוא במדות והוא שראוי לאדם שלא יחזיק במלחמה עם עם ה' ואע''פ שיש שם סבה חזקה תביאהו על זה אבל ראוי שיניח מקום לשלום הלא תראה כי יואב אעפ''י שהשיגהו הפעלות גודל על אבנר ממיתת עשאל הנה תכף שבקש ממנו שיאמר לעם שישובו מרדוף איש מאחרי אחיו נדרש יואב לשאלתו ולא מנעו מזה חום לבבו מדם אחיו , הארבעה עשר והוא במדות והוא להודיע שראוי לכל אדם שלא יקל מלירא ממה שהוא אפשר שיגיע לו בו רע ולזה תמצא שאעפ''י שתקע יואב בשופר שישובו איש מאחרי אחיו לא סמך על זה לב אבנר ולזה ספר שהלכו הוא ואנשיו כל הלילה וכזה תמצא ג''כ ליואב שלא בטח על זה ולזה הלכו כל הלילה יואב ואנשיו עד שובם לחברון כי אם יתעכב בדרך היה אפשר שיתקבצו משכנגדם חיל עליהם ויהרגום , החמשה עשר הוא להודיע כי אם ה' לא יבנה בית שוא עמלו בוניו בו ולזה תמצא שספר מהצלחת דוד ורוע הצלחת איש בשת עד שכבר נפקדו מעבדי איש בשת שלש מאות וששים איש ומאנשי דוד לא מתו כי אם עשרים וכאשר נגרע מזה שנים עשר איש מהמשחקים שמתו מכל אחד מהחלקי' תמצא שכבר הרגו מאנשי איש בשת שלש מאות וארבעים ושמנה ולא מתו מעבדי דוד כי אם שמנה וספר ג''כ לזאת הסבה שבית דוד היה הולך וחזק ובית שאול הולכים ודלים ולזאת הסבה ג''כ תמצא שסבב הש''י שנתחדש ריב בין איש בשת ובין אבנר למען הסיר הממלכה מעל איש בשת ולהביאה אל דוד כי זה היה סבה אל שמשך אבנר כל ישראל אל דוד עד שלא השתדלו אחרי מות איש בשת להמליך איש על ישראל מבית שאול אך באו תכף אל דוד להמליכו הששה עשר הוא להודיע שאין ראוי לאדם כשיראה שיגיע לו טוב מה שיקצר מפני זה בבקשת טוב אחר עמו אשר יתכן לו להשיגו אבל ראוי שישתדל להגיע לו כל הטובות אשר יראה שהוא נכון להגיע אליו ולזה תמצא שאע''פ ששלח אבנר לדוד שאם יכרות ברית עמו יסב אליו את כל ישראל הנה לא קצר מפני זה מלשאול שיביא לו את מיכל אשתו והנה לא רצה דוד להמתין ביאת מיכל אחרי בא אבנר אליו לפי שאם היה הענין כן מאבנר על דרך התחבולה יתכן שתהיה מיכל יודעת זה ותגלה הסוד אל דוד כמו שגלתה לו הסוד במה שדמה שאול להרוג את דוד ואמרה לו אם אינך ממלט את נפשך מחר אתה מומת והסבה השנית הוא כי בזה מהכבוד לדוד ר''ל אם תובל לו מיכל אשתו בעוד בית שאול מחזיקים במלוכה אמנם אם לא ימשול בהבאתה אצלו כי אם אחר סור הממשלה מבית שאול הנה לא יהיה זה לדוד לכבוד וזה מבואר מאד השבעה עשר הוא להודיע כי ברצות ה' דרכי איש גם אויביו ישלים אתו ולזה תמצא שספר שכבר התעורר אבנר לבקש שלום דוד והשתדל להשיב לו המלוכה באופן שמי שהיה מונע הממלכה מדוד הוא בעצמו שם הש''י כלי להסב הממלכה אליו ולהסירה ממשפחתו , השמנה עשר הוא במדות והוא להודיע שראוי לאדם שיפחד תמיד על מה שראוי הלא תראה כי מפני שאבנר לא פחד מיואב על הרגו עשאל אחיו ולא יירא מלבוא אל חברון גם לא שאל מהמלך דוד שישלים ביניהם קרה לו שמת בידו ולזאת הסבה ג''כ למדנו שאין ראוי לאדם שיבא במקום שונאיו אע''פ שיבואוהו שלוחים או מכתב שאחד מהאנשים אשר הוא בוטח בו שולח לקרא לו כי יש לו לירא שתהיה זאת התחבולה מאויביו הלא תראה כי יואב שלח לאבנר מלאכים בשם דוד להשיבו לחברון ודוד לא ידע אך סבב זה יואב להמית את אבנר שם , התשעה עשר הוא במדות והוא שראוי לאדם כשהוא נקי מפעל מה מגונה אשר יתכן שיחשב שמאתו נהיה שיפליג להראות שהוא נקי ממני באופן יתבאר לכל שהוא לא סבב זה הפעל המגונה כ''ש כשיהיה בו מה שירחיק ממנו התכלית שהוא פונה אליו אם לא יתבאר שהוא נקי ממנו ולזה תמצא שהפליג דוד להראות איך היה קשה בעיניו דבר הריגת אבנר ולזה קלל בני צרויה שהיו עבדיו וקלל את יואב בזאת הקללה הנפלאה ר''ל שלא יכרית מביתו זב מצורע ומחזיק בפלך ונופל בחרב וחסר לחם ולזה הלך המלך דוד אחרי מטתו ועם לא היה זה מחק המלך ונשא את קולו ובכה אל קבר אבנר וקונן עליו את הקינה הזאת אשר הראה בה גנות הורגיו ולזה נשבע ג''כ שלא יטעם לחם או כל מאומה לפני בא השמש כי זה כלו ממה שהביא כל העם וכל ישראל להאמין כי לא היה מהמלך להמית את אבנר עם שבה האמין ישראל כי באמת מאת המלך נהיה רושם גדול למנוע ממנו המלוכה כי לא יתרצו האנשים להמליך עליהם מי שלא יקפיד להריגת השרים והגדולים בתחבולה ובמרמה ולזאת הסבה בעינה צוה להרוג הורגי איש בשת בן שאול כדי שלא יחשבו כי מאתו נהיה להמיתו בזאת התחבולה על משכבו , העשרים הוא שכבר למדנו מזה המקום על דרך הרמז כי ירושלים לא נתחלקה לשבטים ולזה תמצא שכאשר היה דוד מלך על יהודה לבד היה יושב בחברון שהיא משבט יהודה אמנם אחר שהומלך על ישראל נעתק לירושלים וזה ממה שיורה שירושלים היתה לכלל ישראל וכבר התירו רבותינו הספק במה שנראה מספר יהושע שכבר באה לגורל יהודה ולגורל בנימין , העשרים ואחד הוא להודיע שראוי למי שירגיש שנתחדשה לו הצלחה שישתמש בשיגיע לו ממנה מה שאפשר מהטוב ולזה ספר כי מפני שראה דוד כי נשא הש''י ממלכתו בעבור עמו ישראל והוא עתה באופן מההשגחה האלהית נוסף על מה שהיה מקודם זה השתדל לקחת נשים ופלגשים לחשבו שהבנים שיולידו עתה יהיו יותר ראוים למלוכה מהראשונים וכן היה כי מהראשונים לא מלך אחד כי אשר היו חושבים מהם למלוך נהרגו ומאלו הבנים שהוליד עתה מלך שלמה כמו שנזכר אחר זה בספר מלכים , העשרים ושנים הוא להודיע ולפרסם הצלחת דוד בכל מלחמותיו להיות הש''י עמו מפני עשותו הישר בעיני ה' כמו שנתפרסם בכל אלו הספורים רק בדבר אוריה החתי ולזה ג''כ אמר וילך דוד הולך וגדל וה' צבאות עמו ולזה תמצא שספר כי דוד ואנשיו שרפו את עצבי הגוים אשר הגיעו לידם להעיר כי דוד היה מיישיר אנשיו בכל עוז להתנהג בדרכי התורה , העשרים ושלשה הוא להודיע שאף על פי שהש''י שליט בכל אשר יחפוץ הנה יבקש במה שיעשהו הסבות הנאותות כשאפשר לו זה ולא יחדש המופתים אם לא כשיביא לזה הכרח ולזה תמצא שכאשר שאל דוד בה' היעלה אל פלשתים בהנטשם בעמק רפאים באהו דבר הש''י שלא יעלה אליהם אך יסב אחריהם ממול בכאים בדרך שלא יראו אותו פלשתים וכשמעו קול הצעדה בראשי הבכאים אז יחרץ לעלות אליהם כי אז לא ירגישו בקול צעדי חיל דוד לחשבם שהוא קול הצעדה אשר בראשי הבכאים וזה ממה שיעזור מאד לדוד לנצח את פלשתים ואפשר גם כן שתחובר בזה הענין סבה אחרת והיא כי אולי אז יגיע עת תמוט בו רגלם כי הש''י נמצאהו ג''כ שימתין לפעמים כאמרו לי נקם ושלם לעת תמוט רגלם ואמר וגם רשע ליום רעה , העשרים ואדבעה והוא במצות הוא מה שלמדנו מזה הספור כי מה שאמרה תורה בענין ארון ה' בכתף ישאו הוא הרחקה שלא ישאוהו בזולת זה האופן ולזה תמצא שפרץ ה' פרץ בעזא על אשר לא נשאו הארון באופן הכתוב בתורה כמו שנזכר בספר דברי הימים על דבר זה הספור ולזה השתדל דוד אחר זה שישאו הלוים ארון ה' באופן הנזכר בתורה , העשרים וחמשה הוא לפרסם ענין קדושת ארון ה' הנפלאה עד שתכף שיפילו דבר מקדושתו יגיע הש''י על דרך מופת אלו העונשים הנפלאים כמו שמצאנו באנשי בית שמש שהיתה בהם מגפה גדולה כי ראו ארון ה' ובזה המקום בענין פרץ עזה כי זה כלו ממה שיוסיף האמנה בענין קדושת התורה ושהוא נאצלת מן הש''י , העשרים וששה הוא להודיע שמה שהוא לעבודת הש''י ולכבודו ראוי שיעשה בשמחה ובטוב לבב ולזה ספר מה שעשה דוד להפלגת השמחה בזה הענין כשהביאו הארון למקומו אשר נטה לו דוד והיה זה כן לפי שעבודתו יתברך אינה דבר יכבד על האדם אבל היא בעצמותה מושכת האנשים אליה בהפך הענין בנימוסי מולך כי הם לא יקובלו כי אם על צד ההכרח והאונס כי את בניהם ואת בנותיהם ישרפו באש לאלהיהם , העשרים ושבעה הוא להודיע שראוי לכל אדם שיחשד עצמו במנהגי הקדושה ויחשב כי אולי אין מנהגו ומחשבותיו באופן מהשלמות אשר יצטרך שיהיו למי שהוא במקום קדוש כי זה ממה שיישירהו לדקדק בפעולותיו ומחשבותיו שיהיו לפי הראוי לפי מה שאפשר ולזה ספר שירא דוד את ארון ה' להביאו אליו לחשדו עצמו שלא יוכל לנהוג בו בקדושה הראויה ויקרה לו מזה עונש נפלא עד שנתבארו לו שברך ה' את בית עובד אדום ואת כל אשר לו בעבור ארון ה' ולשערו שאין פעלות עובד אדום יותר שלמות ויותר נקיות מפעולותיו הסכים להביאו אליו ולזאת הסבה בעינה מצאנו ביעקב שאמר מה נורא המקום הזה אין זה כי אם בית אלהים להורות על שבמקומות הקדושים ראוי שיתנהג האדם בקדושה יתירה , העשרים ושמנה הוא להודיע שמי שיכבד התורה באופן הראוי וינהג בה בקדושה תבואהו ברכת השם יתברך בכל אשר לו כי זה ממה שיישיר לעמוד על דברים הקדושים ולהתנהג בהם אשר ימשך מזה דבקות ההשגחה האלהית לאדם כמו שנתבאר בדברי התורה ולזה זכר שכבר ברך ה' את בית עובד אדום ואת כל אשר לו כי בודאי הוא הקפיד לנהוג בו מנהג קדושה יתרה ליראתו מפרץ עזא ובראותו כי גם דוד ירא מהביאו אליו , העשרים ותשעה הוא במצות והוא להודיע שבשעת התר הבמות הותרה העבודה בזר ולזה ספר בזה המקום על דבר העלאת ארון ה' מבית עובד אדום כי דוד העלה עולות לפני ה' וזבח שלמים ואחר כך ברך העם בשם ה' צבאות וזהו מה שאמר כי לא באתם עד עתה אל המנוחה ואל הנחלה כמו שבארנו בביאורנו לדברי התורה , השלשים הוא להודיע שאין השמחה הראויה בעבודת השם יתברך שיזבח האדם שלמים למלא בטנו אבל ראוי לשמח בו כל הצריכים ולזה תמצא שדקדקה התורה במה שצותנו לשמח בחגנו שנשמח בזה העניים והם הלוי והגר והיתום והאלמנה כמו שבארנו שם ולזאת הסבה תמצא בזה המקום ששמח דוד מהשלמים שזבח לפני ה' כל ישראל ונתן לכל אחד מהם אשפר אחד והיא חתיכה גדולה מבשר השלמים והשלים להם המצטרך לשמחה מלחם ויין כדי שתכלל זאת השמחה כל ישראל ויהיה עניינם מסודר לעבודת השם יתברך לא לבקשת התענוג הגופיי , השלשים ואחד הוא להודיע שהיותר גדול שבאנשים ראוי שיהיה שפל בעיניו מאד לפני מעלת הש''י ר''ל במה שהיה מפזז ומכרכר להראות עוצם שמחתו לעבודת הש''י ולא הראה לו בזה הענין גדול על שאר האנשים אבל השפיל עצמו כהם או יותר כי כן ראוי ולפי שגנתה מיכל זה המנהג הטוב שנהג דוד בזה וחשבה שלא יהיה ראוי למלך להשפיל עצמו כל כך לפני הש''י מנע הש''י ממנה פרי הבטן , השלשים ושנים הוא להודיע שאין ראוי במה שאפשר שתגיע לאדם ידיעה שלימה שיסתפק האדם בידיעה חסרה והמשל שאין ראוי לנביא שישפט בדברים על צד האומד והמחשב . ה אבל ראוי שימתין שיבאהו דבר ה' על הדבר שנשאל ממנו כמו שמצאנו במשה שאמר עמדו ואשמעה מה יצוה ה' לכם ולזה תמצא בזה המקום כי נתן הנביא מפני שאמר לדוד מה שאמר על צד האומד כששאל ממנו דוד אם יבנה בית ה' ישים בו ארון ה' והוא אמרו כל אשר בלבבך לך עשה כי ה' עמך הנה השיגתהו בזה החרטה והוא שכבר אמר לו הש''י בנבואה בלילה ההוא בהפך מה שאמר נתן מעצמו לדוד על צד האומד , השלשים ושלשה הוא להודיע כי במשכן שילה לא נבנה בית לארון ה' ואע''פ שהיה שם בנין כתלים הנה לא היה מקורה מלמעלה אבל היה עליו אהל ולזאת הסבה אמר כי לא ישבתי בבית למיום העלותי את בני ישראל ממצרים ועד היום הזה ואהיה מתהלך באהל ובמשכן , השלשים והארבעה הוא להודיע שהדברים הנעשים לפרסם גדולת השם יתעלה ראוי שיעשו על יד מי שהוא גדול יותר בעיני האנשים כי בזה תתיישר יותר ההגדלה וההאדרה לשם יתברך ובהיות הענין כן והוא מבואר בדוד כי לקחו מאחרי הצאן למלוך על ישראל לא הסכים השם יתעלה שיהיה נבנה בית המקדש על ידו כי הוא בא להעיד על גדולת הש''י אשר אינו דבר נתחדש בו אחר שלא היה ולזה בחר שיבנהו שלמה שהיה בן מלך מלידה ומבטן ומהריון ולזאת הסבה ג''כ נוכל לומר שהיה אחר שרצון הש''י באיש נבחר שיהיה בן מלך מהריון לזה לא צוה הש''י לאחד מן השופטים והמלכים אשר היו לפני דוד לבנות לו בית והנה איש בשת אע''פ שהיה בן מלך לא היה בן מלך מהריון כמו שיתבאר במה שנזכר ממספר השנים שהיו בין יציאת מצרים ובנין בית המקדש וכבר הארכנו בזה בספר שופטים ועוד כי לא רצה הש''י שתשאר לו המלוכה ולזה גם כן בחר הש''י שיהיה זה הבנין נעשה על יד שלמה כי לו ולזרעו נתנה הממלכה מי שהתמיד העולם להיות נמצא ר''ל כי כשתהיה מלוכה בישראל תהיה לו וראוי שיהיה זה נעשה על ידו להעיד כי גדולת הש''י אין לה קץ וסוף ועוד נכללה בזה סבה אחרת והוא מפני כי אין מדרך הש''י לעשות כי אם הטובות כי הרעות כשיעשה אותם יעשה מצד מה שהם טובות והיה ראוי שלא יהיה זה הבנין נעשה על יד דוד כי דמים רבים שפך כמו שנתבארה הסבה בזה הספור בספר דברי הימים ואולם שלמה היה ראוי לזה מפני שכל ימיו היה לו שלום ולא נלחם מלחמות עם שכבר נתקבץ בזה תועלת אחר והוא כי כשגרם החטא חורבן בית המקדש אולי אם היה נבנה על יד דוד היו מתיחסים חורבן הבית לדוד מצד רוב הדמים אשר שפך ורוב הרעות שקרו לו בימיו ורוב הרדיפות שנרדף ויאמרו כי פעולותיו גם כן הם כך ר''ל שראוי שיקרום מקרים לקושי ויהיה זה סבה אל שלא יסורו מחטאיהם בסבת העונש שיביא הש''י עליהם ואולם כשהיה הבנותו על יד שלמה סרה זאת הטענה כי היה איש מצליח מאד וכל ימיו היה לו שלום מסביב , השלשים וחמשה הוא להודיע שמלכות בית דוד לא תכלה ותפסק הפסק עולמי אבל תשאר נצחית ואע''פ שתפסק זמן מה ולזה אמר וחסדי לא יסור ממנו כאשר הסיר אותו מעם שאול ר''ל שלא תסתלק ממנו הממלכה לגמרי להנתן לאחר כמו שהיה הענין בשאול ולזה גם כן אמר וכוננתי את כסא ממלכתו עד עולם ר''ל כל הימים שהעולם נמצא ואם תספק עלינו ממה שאמרה חנה וישב שם עד עולם שלא היה זמנו כי אם ימי חיי שמואל אמרנו לך כי הענין שם יחייב שיהיה שוב העולם לזמן שמואל כי לא יתכן שישב שם אחר מותו ואולם בזה המקום שב בהכרח אל העולם לא אל חיי שלמה ולזה אמר דוד לאמר ה' צבאות אלהים על ישראל ובית עבדך דוד יהיה נכון לפניך להורות כי תמידות זה כתמידות זה ואולם תמידות ישראל התבאר בתורה בדבר הקללות כמו שבארנו שם וזה מורה על נצחיות מלכות בית דוד , השלשים וששה הוא בדעות והוא לבאר שהיעודים אשר לא יקחו זמן מה אבל יקחו כל הזמן יש בהם תנאי בהכרח והוא שיהיה המקבל ראוי ולזה תמצא כי כששמע דוד זה היעוד הנפלא שיעד אותו הש''י על יד נביאו התעורר להתפלל אל השם יתעלה שיתקיים לו היעוד ההוא כי תפלת דוד אפשר שתעזור בזה לפי שכבר היתה רוח הקדש שורה עליו כאמרו רוח ה' דבר בי ומלתו על לשוני וכבר התפרסם זה מספר תהלים אשר זכרו דוד ברוח הקדש ולזאת הסבה תמצא בזה המקום ולא יוסיפו בני עולה לכלותו כי זה מחוייב מצד ברית הש''י עם האבות כמו שבארנו בבאורנו לדברי התורה ואפשר עוד שמה שאמר בכאן ושמתי מקום לעמי ישראל ונטעתיו ושכן תחתיו ולא ירגז עוד ולא יוסיפו בני עולה לענותו כאשר בראשונה הוא רמז למלכות משיח בן דוד כי אז יתאמת זה לפי מה שנתבאר מספר דניאל וממקומות רבים מדברי הימים והנה הודיע לו הש''י בזה המאמר תכלית והצלחה שתהיה למה שיצמח מדוד ואחר זה באר מה שיהיה אחרי דוד ואמר והגיד לך ה' כי בית יעשה לך ה' , השלשים ושבעה טוב תכונת דוד שלא נלחם עם הגוים ההם לכספו על הממון אבל לעלות התורה האמתית ולהכניע החולקים עליה ולזה תמצא כי כשנלחם דוד על אותם המלכים והכניע אותם לא נטה לקחת השלל לעצמו אבל לקח אותו לה' לבאר שלא מפני תשוקתו אל השלל היה נלחם עמהם אבל מפני הפסד דעותיהם ואמונותיהם ובזה היה עוד תועלת לבאר כי ה' נלחם בישראל ולזה היה מקדיש דוד לה' הכסף והזהב והנחשת אשר בא אליו כי הוא הסבה בכל זה , השלשים ושמנה לפרסם שכבר נתקיים הייעוד שנזכר בתורה כאמרו דרך כוכב מיעקב וקם שבט מישראל ומחץ פאתי מואב כי זה נתאמת על יד דוד שהשכיב אותם ארצה וימדד שני חבלים להמית וחבל אחד להחיות , השלשים ותשעה הוא להודיע יושר דוד שכבר היה עושה משפט וצדקה לכל עמו לא היה מעלים עינו מאחד מהם כי זאת התכונה ראוי שתהיה למלך הגון וראוי לזאת הסבה זכר גם כן שכבר חרד דוד אם נותר איש לבית שאול ויעשה לו חסד ה' בעבור יהונתן ולזה גם כן ספר שגם לחנון בן נחש השתדל דוד לעשות חסד להשיב לו גמול תחת החסד שגמל לו אביו , המ' הוא להודיע שאין ראוי לאדם שיתן ממשלה לבניו בחייו הלא תראה מה שקרה לדוד מהרע מפני מה שעשה בניו שרים כי לולי זה לא היה חוטא אמנון עם אחותו ולא מרד אבשלום בו ולא קרה לאדניהו מה שקרה וזה מבואר מאד , המ''א הוא להודיע איך עמקו מחשבות הש''י ששם עשות דוד חסד לחנון בן נחש כלי להשחית בני עמון ועזריהם כי זה היה סבה אל שילקח חנון עבדי דוד וביישם ובזם בתכלית מה שאפשר והם בעצמם היו סבה להדיח על עצמם הרעה לחשבם כי נבאשו בדוד , המ''ב הוא להודיע שאין ראוי לאדם שיפנה אל התענוגים בעת היות חברו בצער הלא תראה כי אוריה החתי לא הסכים בעצמו ללכת לביתו לשכב עם אשתו מפני היות יואב וכל ישראל בצער ר''ל שהיו חונים על פני השדה לצור על דבה וראה מה קרה לדוד מהרע בתתו אז לעצמו התענוגים עד שחשק בבת שבע עם ידיעתו שהיא אשת איש ובא אליה ותהר לו כי זה היה סבה אל שהוסיף פשע על חטאתו והשתדל שימות אוריה בחרב בני עמון כשראה שלא נשלם לו מה שחשב שיבא שישכב עם אשתו בדרך שיתכסה קלון דוד , המ''ג הוא להודיע קיום יעודי הש''י אשר יעד לדוד על חטא אשת אוריה החתי ואיך עמקו מחשבותיו לסבב שתצמח מביתו הרעה ויצא משם מי שימרוד בו וישכב עם נשיו לעיני השמש ונגד כל ישראל והוא היה אבשלום והנה שלם תחת כבשה ארבעתים בשני הפנים וזה כי הוא לקח אשה אחת ואבשלום לקח ממנו עשר פלגשים והוא המית אוריה ומתו מבניו ארבעה והם אמנון ואבשלום ואדניה והבן הנולד אז לבת שבע והנה ידוע כי הבן הנולד לבת שבע מת בעבור זה החטא כמו שנזכר בזה המקום ולפי שענין מרד אבשלום צמח מענין ענות אמנון את תמר אחותו וענין החזקת אדניה במלוכה היה סבה לו דבר אבשלום כי חשב היותו מלך בעבור שנולד אחרי אבשלום הנה יתאמת שמיתת אלו השלשה היתה על דבר זה החטא לפי שהוא גם כן שפט כי בן מות האיש הזה אך הבטיחו נתן הנביא כי הש''י העביר חטאתו בזה העונש האחר שזכר ולזה לא ימות והנה הוא שכבר צמחה כל הרעה הזאת מביתו לפי שיונדב שנתן העצה לאמנון היה בן אחיו ואמנון היה בנו ותמר בתו ואבשלום היה בנו וכן היתה מיתת אדניה על יד שלמה שהיה מביתו , המ''ד הוא להודיע שאע''פ שגזר הש''י להביא רע מה שאין ראוי לאדם מלהמנע להתפלל לו להעביר הרעה היא כי חנון ה' ונחם על הרעה ולזה תמצא שאע''פ שייעד הש''י לדוד על יד נביאו כי מות ימות הילד ההוא הנה לא נמנע דוד מלהתפלל עליו ומלצום צום והיה שוכב ארצה לרוב ההכנע לפני השם ית' אולי יחננו ה' ויחי הילד ומזה המקום למדנו שמה שאמרה התורה וכי תבאו מלחמה בארצכם על הצר הצורר אתכם והרעותם בחצוצרות ונזכרתם וגו' הנה הרצון בו עם התפלה והתענית כמו שבארנו בביאורנו לדברי התורה , המ''ה הוא במצות והוא להודיע שאין ראוי לצום ולהתפלל על הצרה אחר שכבר הגיעה כי אין ראוי להתפלל על דבר הנמנע לאלהים אם לא היה המתפלל נביא והיה שואל זה על דרך המופת ולזה אמר דוד למה זה אני צם האוכל להשיבו וגו' וכבר בארנו זה בביאור התורה ממה שאמר על הצר הצורר ולא שכבר צרר , המ''ו הוא להודיע שכבר נבחר שלמה מלידה ומבטן ומהריון לזה נקרא שמו מאת ה' ידידיה להורות על שהש''י אהבו המ''ז הוא להודיע שמה שיכבשו יחידים מישראל לא תנהג בו קדושת ארץ ישראל ולזה דקדק יואב בעת שלכד את עיר רבה ונקרא שמו עליה ולזה שלח אל דוד שיבא שם עם יתר ישראל כדי שיהיה שם המלך וכל ישראל ויהיה זה הכבוד מיוחס לכלם , המ''ח הוא להודיע לכל אדם שראוי שישמר מעצת היועצים הרעים ומהפעלות המגונות הלא תראה מה שקרא לאמנון מפני שמעו לעצת יונדב עם מה שהיה בדבריו מהפיוס לו המ''ט הוא להודיע שזרע יפת תאר אשר יהיה מהביאה הראשונה שנבעלה בגיותה אינו מיוחס לאב כלל ולזה הגיד כי תמר לא היתה אסורה לאמנון כאמרה ועתה דבר נא אל המלך כי לא ימנעני ממך , הנ' והוא במצות והוא מה שלמדנו שענין השנאה יוכר לנו כשלא ידבר עם שונאו למרע ועד טוב כאמרו ולא דבר אבשלום לאמנון למרע ועד טוב כי שנא אבשלום את אמנון ומזה המקום למדנו כי מה שאמרה התורה בהרוג נפש בשגגה והוא לא שונא לו מתמול שלשום יוכר בזה האופן כי אנחנו לא נדע מה שיש בלבו אך אם ראינוהו שלא דבר עמו שלשה ימים ידענו כי הוא שונא לו ולא יהיה גולה על הרציחה ההיא כי גדול עונו משיכופר על ידי גלות , הנ''א הוא להודיע שראוי לאדם שיתיישב במה שנשאל ממנו אם אפשר שיקרה ממנו נזק קודם הסכימו לדבר השאלה ההיא הלא תראה כי דוד בעבור שלא התישב על מה ששאל ממנו שילך אתו אמנון נתן לו את שאלתו והיה זה סבה להמתת אמנון כי כבר היה אל דוד לתת אל לבו דבר השנאה אשר שנא אבשלום את אמנון על דבר תמר אחותו עם שזה היה מסובב מהשם יתברך להקים על דוד את הרעה מביתו כי הריגת אמנון היה מסלול ודרך אל התכלית ההוא כמו שנראה מדברי זה הספור , הנ''ב הוא להודיע שאין ראוי לבקש דבר מאיש מה אם היה מבואר שלא יתן בקשתו ולזה ספק שלא התעורר יואב להשתדל עם המלך דוד להשיב את אבשלום עד אשר ידע כי לב דוד על אבשלום כי נחם על אמנון כי מת , הנ''ג הוא להודיע שמי שייראו אם יבקשו ממנו דבר מה אם למשפט אם לחסד שימנעהו הנה ראוי שיבאו אליו בעניינים דומים לדבר ההוא אשר ישוער שהוא ישפוט בהם לפי הדרוש ואחר זה כשיעתיקהו אל הנושא שתהיה בו השאלה לא יתכן לו למנוע מה שכבר שפט שהוא ראוי ולזאת הסבה תמלא כי מפני שהיה ירא יואב מלבקש מהמלך דוד להשיב את נדחו פן ימנע ממנו בקשתו כי יחם לבבו על דם אמנון סבב להעתיקו אל מה שידומה לזה ממה שספרה לו האשה התקועית וכאשר נתבאר מדבריו שהוא חמל על ההורג ונשבע שלא יפול משערת ראשו ארצה אז היה קל להפך השאלה אל שישיב המלך את נדחו ובזה נתרצה המלך לעשות בקשת יואב , הנ''ד הוא להודיע כי יש מין מן הנזירות יהיה בו אדם נזיר עולם ויגלח משנה לשנה כמו שנראה מענין אבשלום במה שהיה מגלח ראשו משנה לשנה כי כבד עליו לפי מה שזכרנו בביאורנו לזה הספור , הנ''ה הוא להודיע שהזרע שיצא מיפת תאר הוא בלתי ראוי כמו שהעידה עליו התורה כפרשה כי תצא למלחמה כמו שבארנו שם הלא תראה איך היה ענין אבשלום בתכלית הרוע והוא היה בן יפת תאר לפי מה שיתבאר מענין תמר , הנ''ו הוא להודיע איך ענש השם אבשלום שכבר היו לו שלשה בנים וכלם מתו קודם מותו על שהוצרך לבנות מצבה וקרא שמו עליה כי אמר אין לו בן שיקרא שמו עליו , הנ''ז הוא להודיע כי אין היופי עדות על יושר הלב ולא יושר הדברים כי לפעמים יעשה אדם זה על דרך תחבולה כמו שמצאנו באבשלום שמדבריו לישראל היה נראה שהוא איש חסיד ורודף הצדק והיושר והיה זה כלו על צד התחבולה למשוך לב ישראל אליו והנה אעפ''י שהיה היפה שבישראל לא היה טוב אך היה בתכלית הרוע והנה גנב אבשלום בזאת התחבולה לב ישראל ועמם זקני ישראל כי כלם היו נסכמים בהריגת דוד כמו שנתבאר מעצת אחיתופל , הנ''ח הוא במדות והוא להודיע שאין ראוי שיתרשל אדם מלקיחת עצה משני הפלגת רוע המקרים אשר יקרו לו ולזה תמצא שהתנהג דוד בחכמה נפלאה בכל זה הענין בברחו מפני אבשלום בנו וזה שהוא ירא אם ישאר שם שינצחו אבשלום בנו כי כבר ייעדו הנביא שיקים השם רעה מביתו וינתנו נשיו לרעו וישכב עמהם לעיני השמש ולעיני כל ישראל וזה לא היה אפשר שיתקיים אם ישאר שם דוד אם לא בשיפול דוד בידי אבשלום ולא רצה דוד לקחת כל נשיו אתו בברחו כי כבר ימשך מזה גם כן אם יתקיים ייעוד הש''י שינצחהו אבשלום במקום אשר ברח שם ולזה הניח דוד שם הפלגשים לבד כי יותר מעט בזה היה לו מן הגנות והצער אם ישכב אבשלום עמהם ממה שיקרא לו מזה אם ישכב עם נשיו והנה ברח המלך ברגליו כדי שלא יכירו כל רואיו כי הוא המלך כי בזה יתכן לו שישלם ההמלט מן אבשלום ולזאת הסבה גם כן לא רצה שישאו לו ארון ה' והניח שם אנשים טובים יוכל לבטוח בהם שיגידו לו האמת להודיע לו מה שיסכים אבשלום לעבור כנגדו והשתדל לשלוח שם איש חכם למען יפר את עצת אחיתופל הטובה ועם הכנתו עצמו לטו' העצה הכין עצמו לתפלה ולזה התפלל לש''י שיסכל עצת אחיתופל ועם זה היה לב דוד נשבר ונדכה והיה הולך ובוכה וראש לו חפוי וסבל הקללות הנמרצות שקללו שמעי בן גרא להכנע בתכלית מה שאפשר אל הש''י אולי יחננו יוצרו ונחם על הרעה והכין עצמו עם זה למלחמה לפי הסדור הראוי ולזה שם עם מחנהו שרי אלפים ושרי מאות , הנ''ט הוא להודיע כי גם בעת הרעה על הצדיק לא יעזבנו הש''י ביד הרשע ולא יסיר השגחתו ממנו לגמרי הלא תראה כי עם היות דוד נרדף הוכחנו ענינים רבים לו להצלתו עד שבבחורים שהיו שם בני ימיני שהיה ראוי שישנאו דוד הוכנה שם אשה החביאה אחימעץ ויהונתן באופן שהשלימו המבוקש מדוד לרעה מה שיסכימו לעשות אבשלום וישראל כדי שיוכל לקחת עצה להמלט ממה שחשבו לעשות כנגדו ומצ' גם כן בדרכו רבים גשאו לו מנחה ולעם אשר ברגליו כי לא יגרע הש''י מצדיק עיניו ובעת המלחמה ג''כ נפלו עם אבשלום ואבשלום ביד אנשי דוד כי כבר סבב הש''י שנפוצו ישראל הנה והנה לברוח והיה זה סבה אל שנפל אבשלום ביד עבדי דוד ולא יכול לברוח כי כבר סבב הש''י והיה תלוי בלב האלה , הס' הוא להראות עוצם בטחון דוד בשם ית' עד שצוה יואב ואבישי ואתי שיחמלו על הנער אבשלום ולא ימיתוהו להשענו שכבר ינוצח אבשלום וצבא ישראל אשר עמו מפני רדפם אותו על לא חמס בכפיו וזה גם כן הורה על טוב תכונת דוד שלא היה רוצה לשלם לו מדה כנגד מדה אך לא יכול דוד למנוע זה כי מן השמים נלחמו עם אבשלום שיפול ביד פשעיו עם שבזה נתישר הדבר שתהיה המלוכה לשלמה כאשר גזר הש''י והנה היתה תכונת דוד חזקה בזה הענין עד שכבר נתאבל על אבשלום זה האבל הנפלא הנזכר בזה הספור , הס''א הוא להודיע שאין ראוי לאדם טוב לבשר בשורה לגדול לא ישמח בה ולזה הרחיק יואב את אחימעץ מלבשר אל המלך דוד דבר הריגת אבשלום ולזה אמר לו לא איש בשורה אתה היום הזה על זה הענין ובשרת ביום אחר כאשר יקרה דבר טוב ישמח בו דוד אז אשלח הבשורה בפיך ולפי שחשב אחימעץ שישמח בה דוד בקש שירוץ הוא לבשר אל המלך זאת הבשורה וכאשר הרגיש שידאג המלך בזה לא רצה לבשר זאת הבשורה וכזה תמצא שאמר המלך דוד איש טוב הוא ואל בשורה טובה יבא למדנו מזה שאין מדרך האיש הטוב לבשר הבשורה הרעה , הס''ב הוא להודיע שראוי שיתנהג האדם בחכמה גם בעת האבל והצער ולא יסור ממנו הצער טוב העצה הלא תראה כי תכף שהרגיש דוד מה שיקרה לו מן הנזק אם יראה לעבדיו שהוא דואג ומיצר על מיתת אבשלום ולזאת הסבה קם ושב בשעה להראות שאינו מיצר על מיתתו ולזה תמצא שהתנהג דוד בחכמה נפלאה בענין השבתו למלכותו ולזאת הסבה בעינה שלח לבקש בדברי שלום ואהבה ואחוה מהיותר קרובים אליו שישתדלו בהשבתו כדי שלא יראו שיהיה בלבו עליהם על אשר מרדו בו ומשחו אבשלום עליהם למלך ושלח להם כי דבר כל ישראל בא להשיב אל המלך כדי שימהרו להשיבו באופן שלא יקדמו להם ישראל כי זה יהיה בשת להם ולזאת הסבה גם כן שלח לעמש' גם כן בזה האופן ונשבע לו שיעשהו שר צבא תחת יואב והנה רצה המלך שיסכימו זה זקני יהודה כי לא ידע מה ילד יום כי אולם יקים לו הש''י שטן אחד כי במעט סבה יתרצו ישראל להמליכו עליהם לבשתם על ענין דוד ולחשבם כי נבאשו בעיניו ולזאת הסבה תמצא דוד שמחל לשמעי בן גרא את דבר הקללות אשר קללהו ונשבע לו שלא ימות ליראתו שיהיה לשטן לו ולזה גם כן תמצא שכאשר קם שבע בן בכרי להיות לדוד לשטן מהר דוד להפילו טרם יתחזק ענינו כי אז יכבד לו יותר ואולי ימותו בזה רבים מישראל ולזה השתדל למהר להמיתו לבדו , הס''ג הוא במדות והוא להודיע שראוי להתרחק מלקבל לשון הרע הלא תראה כי על לשון הרע שספר ציבא על מפיבשת ענש דוד מפיבשת ונתן לעבדו את השדה אשר היה לשאול וכאשר נתבאר שקרות הדברים ההם הוכרח להשאיר מהעונש ההוא קצתם משני ההטבות שהיטיב לו ציבא בעת היותו נרדף והנה הסכימו ז''ל שכל מה שאמר דוד למפיבשת אמרתי אתה וציבא תחלקו את השדה נענש דוד כשנחלק המלכות קצתו לרחבעם וקצתו לירבעם והיה זה כן לפי שעון קבול לשון הרע קשה מאד הלא תראה מפני מה שקבלו ישראל לשון הרע מאבשלום כנגד דוד מתו כמה נפשות מישראל , הס''ד הוא במדות והוא להודיע שראוי למקבל הטובה שישלם גמול למטיב על הטבתו ולזה ספר שכבר נתעצם דוד עם ברזלי והעביר אותו כמהם להיטיב לו כאשר שאל ברזלי , הס''ה הוא להודיע שראוי לכל אדם להיות מפחד תמיד כשהיתה שם סבה מביאה אל זה ואם כבר יראה בתחלת המחשבה שלא נתישר הענין לתכלית שיגיע לו נזק הלא תראה כי עמשא עם היותו ראוי שיפחד מיואב שימיתהו כדי שלא ירד מגדולתו ר''ל שלא ירד מהיות שר צבא והיה החרב ביד יואב עם כל זה לא פחד לחשבו שזה לא היה לכונה שיכהו אך מקרה היה שנפלה החרב מתערה וקרה לו מזה המות , הס''ו הוא להודיע שאין ראוי שימסרו נפשם להריגה בני העיר בעבור הצלת נפש אחת מישראל כשהיה האיש ההוא מחוייב מיתה כשבע בן בכרי ומזה יתבאר גם כן שאם לא היה מחוייב מיתה כשבע בן בכרי לא הותר להם זה לפי המקומות הכוללים שזכרנו בפתיחת באורנו לדברי התורה ולזה תמצא שהסכימו אנשי העיר ההוא להרוג שכע בן בכרי להסיר מעליהם אנשי המלחמה שהיו משתדלים להשחית העיר בכללה בעבור שבע בן בכרי אם לא יתנוהו להם כי אם לא יאות להם הם ג''כ מורדים במלכות ויחוייבו מיתה ולזאת הסבה תמצא שספרה האשה החכמה שהיתה שם כי בני העיר ההיא אינם מורדים במלכות אך הם שלומי אמוני ישראל , הס''ז הוא להודיע כי העונש לא יבא בזולת מרי ולזה ספר שכבר היה רעב בימי דוד שלש שנים שנה אחר שנה והיה זה אצלם דבר זר מאד לחוזק השגחת הש''י על דוד ולזה בקשו לדעת במה היתה החטאת הזאת וכאשר נתאמת להם שבסבת חטא הגבעונים היה על מה שרדפם שאול והרגם והשמידם מהתיצב בכל גבול ישראל כי כבר עבר בזה על השבועה שנשבעו להם נשיאי העדה פייסו' באופן אחר ולא נתדצו עד שנתרצו בזה האופן שבקשו שהיה בו מהאכזריות מה שלא יעלם והנה זכר כי בזה נעתר להם השם ית' לארץ , הס''ח הוא להודיע שהש''י יקח נקמה ממי שיונה השפלים וירדפם לחשבו כי אין בשער עזרתם ולזה תראה שיותר נענש שאול על הריגת הגבעונים ורדיפתם ממה שנענש על הריגת נוב עיר הכהנים והנה היה זה לשתי סבות האחת כי מי שיסתבך בזאת התכונה הפחותה ר''ל לרדף השפלים ימצאו לו תמיד מה שאין כן ברדיפת הבלתי שפלים והב' כי בהריגת הכהנים אשר בנוב היה שאול כלי להשלים מה שייעד הש''י מהרע לבית עלי ולזה לא מצאנו כשזכר חטאת שאול שיזכור זה החטא והנה האריך בפרטי אלו הסיפורים להוסיף ההאמנה בהם :
<h3>{כב}</h3>
אֶת־אַרְבַּ֥עַת אֵ֛לֶּה יֻלְּד֥וּ לְהָרָפָ֖ה בְּגַ֑ת וַיִּפְּל֥וּ בְיַד־דָּוִ֖ד וּבְיַ֥ד עֲבָדָֽיו׃
<h2>שמואל ב פרק-כב</h2>
<h3>{א}</h3>
וַיְדַבֵּ֤ר דָּוִד֙ לַֽיהוָ֔ה אֶת־דִּבְרֵ֖י הַשִּׁירָ֣ה הַזֹּ֑את בְּיוֹם֩ הִצִּ֨יל יְהוָ֥ה אֹת֛וֹ מִכַּ֥ף כָּל־אֹיְבָ֖יו וּמִכַּ֥ף שָׁאֽוּל׃
<b style="color: gray;">רש"י</b> <b>ביום הציל ה' אותו .</b> לעת זקנתו , לאחר שעברו עליו כל צרותיו ונצול מכולם : <b>ומכף שאול .</b> והלא שאול בכלל היה , אלא שהיה אויבו ורודפו מכולם . כיוצא בו ( לעיל ב ל ) : תשעה עשר איש ועשהאל , כיוצא בו ( יהושע ב א ) : לכו ראו את הארץ ואת יריחו וכיוצא בו ( מלכים-א יא א ) : והמלך שלמה אהב נשים נכריות ואת בת פרעה ( מלכים-א יא א ) :
<b style="color: gray;">מצודת דוד</b> <b>ביום הציל .</b> רוצה לומר : לעת זקנותו , שניצול מכל התלאות , ועבדיו מנעוהו מלרדת עוד במלחמה כמו שכתוב למעלה , אז אמר השירה הזאת .או רוצה לומר : בכל עת שבאה עליו צרה וניצל ממנה , אז היה שר השירה הזאת :
<b style="color: gray;">מצודת ציון</b> <b>מכף .</b> מיד :
<b style="color: gray;">רלב"ג</b> <b>וידבר דוד לה' עד סוף הספר .</b> ביאור המלות :
<b style="color: gray;">מלבי"ם פירוש המילות</b> <b>וידבר דוד</b>. המזמור הזה כולו סידר נעים זמירות ישראל בספר תהלותיו (מזמור י''ח) ובפירושנו לספר תהלותיו. בארנו דבריו כיד ה' הטובה עלינו. אך למה הוצג גם כאן, ולמה באו פה שנויים רבים וחלופים בתיבות ובאותיות. צריכים אנו לשמוע לדברי מהרי''א חבר השירה הזאת בבחרותו בהיותו בתוך צרותיו, ועשאה כוללת לכל הצרות, כדי שבכל פעם ופעם שהיה ה' מצילו מצרה היה משורר השירה הזאת, וזה שכתוב ביום הציל ה' אותו מכף כל אויביו ומכף שאול בכל פעם שניצול שר לה' כדברים האלה, ובספר הזה לא נכתבו מזמירות דוד ותשבחותיו רק השירה הזאת שהיא כוללת וששר אותה תמיד, ודוד המע''ה לעת זקנותו קבץ ואסף כל תהלותיו בספר מיוחד לצורך הנהגת המתבודד, שישפוך שיחה לפני אל על כל הפרטים שיצרך איש איש בימי חלדו, ימצאו מזמור או תפלה יתפלל בה, ויש בה סגולות נפלאות כי חברה ברוח הקדש ככתוב בס' שמוש תהלים, וגם המזמור הזה כתב שם שנית שיתפלל אדם אשר סבבוהו מצוקות רבות וניצול מהם כדוד, ואולם יען שנעשה לצרכי המתבודד תפלה לעני כי יעטוף, שינה ענינים רבים באופן שיתכנו לצרכי היחיד, וע''ד זה מצא השר מהרי''א טעמים נכונים לכל החלופים שבאו פה מבספר תהלות, עיין עליו כי אין להוסיף על דבריו, ופירוש המזמור היקר הלז כתוב אתי בספר תהלות כי שם מקומו, ולא אכפלהו פה שלא לצורך, לשכנו תדרשו ובאתם שמה אם יהיה אלהים עמדי :
<h3>{ב}</h3>
וַיֹּאמַ֑ר יְהוָ֛ה סַֽלְעִ֥י וּמְצֻדָתִ֖י וּמְפַלְטִי־לִֽי׃
<b style="color: gray;">רש"י</b> <b>סלעי ומצודתי .</b> לשון חוזק הם , 'סלע' כמשמעו , 'מצודה' היא מצודת יערים , שקורין פליישאי''ן בלע''ז . ועל שם הנס שנעשה לו בסלע המחלוקת ( שמואל-א כג ח ) , והמצדות בחורשה : <b>ומפלטי לי .</b> מפלטי עם צבא ישראל במלחמה , ופעמים שהוא מפלט לי כשאני לבדי , כגון מן ישבי בנוב ( לעיל כא יז ) :
<b style="color: gray;">מצודת דוד</b> <b>ה' סלעי .</b> ה' מחסי , כבנין מסלע , וכמצודה :
<b style="color: gray;">מצודת ציון</b> <b>ומצודתי .</b> מבצר חזק : <b>ומפלטי .</b> מצילי , ואמר 'לי' , לתוספת ביאור :
<b style="color: gray;">רלב"ג</b> <b>סלעי ומצודתי .</b> הם ענין חוזק כי ברוב יהיו הבנינים החזקים על שן סלע והמצודה הוא הבנין החזק : <b>ומפלטי .</b> ר''ל ומציל אותי מהרעות אשר אני בהם והרצון בזה ה' לי סלעי ומצודתי לא אצטרך למקום חזק ולמציל אחר :
<h3>{ג}</h3>
אֱלֹהֵ֥י צוּרִ֖י אֶחֱסֶה־בּ֑וֹ מָגִנִּ֞י וְקֶ֣רֶן יִשְׁעִ֗י מִשְׂגַּבִּי֙ וּמְנוּסִ֔י מֹשִׁעִ֕י מֵחָמָ֖ס תֹּשִׁעֵֽנִי׃
<b style="color: gray;">רש"י</b> <b>צורי .</b> לשון סלע , שהסלע מחסה לעוברי דרך , מן המטר והרוחות , אבריאמ''ש בלע''ז : <b>אחסה .</b> לשון כיסוי , שהייתי מתכסה לעזרה : <b>משגבי .</b> סומכני : <b>ומנוסי .</b> שהייתי נס אליו לעזרה :
<b style="color: gray;">מצודת דוד</b> <b>צורי .</b> ה' הוא חזקי , אשר אחסה בו : <b>וקרן ישעי .</b> הוא לי לישע ועזר , כמו קרן לבעל הקרנים : <b>ומנוסי .</b> אנוס אליו מפחד האויב : <b>מחמס .</b> מאנשי חמס :
<b style="color: gray;">מצודת ציון</b> <b>צורי .</b> מלשון צור וסלע , וכפל דבריו במלות שונות כדרך השיר : <b>ומנוסי .</b> מלשון ניסה ובריחה : <b>מחמס .</b> הוא כענין גזל :
<b style="color: gray;">רלב"ג</b> <b>אלהי צורי .</b> ר''ל אלהי חזקי : <b>וקרן ישעי .</b> ותוקף ישעי והמשיל התוקף לקרן כי הוא כלי לבעל הקרנים להסיר ממנו כל מזיק ולפי שהוא ישתמש בה ג''כ להזיק וזה דבר לא יתכן שייוחד להש''י אמר קרן ישעי הוא להושיע ולהציל מהרע כי הש''י לא יעשה רע אם לא מצד מה שהוא טוב : <b>משגבי .</b> ר''ל חזקי ותקפי : <b>ומנוסי .</b> כמו שינוס האדם אל המקום הידוע לו שיתכן לו שימלט בו כי אין לי מנוס זולתי אל הש''י :
<h3>{ד}</h3>
מְהֻלָּ֖ל אֶקְרָ֣א יְהוָ֑ה וּמֵאֹיְבַ֖י אִוָּשֵֽׁעַ׃
<b style="color: gray;">רש"י</b> <b>מהולל אקרא ה' .</b> כתרגומו ; בקראי לו אהודנו , לפי כי מאויבי אני בוטח שאושע . ויתכן לפתור אקרא ואושע , לשון 'הוה' :
<b style="color: gray;">מצודת דוד</b> <b>מהולל .</b> כאשר אני קורא אל ה' בהלל , אז אני נושע :
<b style="color: gray;">רלב"ג</b> <b>מהלל אקרא ה' .</b> ר''ל כשאקרא לשם יתעלה ואתפלל לו הנה יהיה קודם זה מהולל ר''ל שאסדר שבחיו תחלה כי בזה יתכן שתהיה התפלה נשמעת כי בספור השבחים ישלם לאדם הדבקות עם הש''י ואז יתכן שתהיה תפלתו נשמעת מפני דבקות ההשגחה בו :
<h3>{ה}</h3>
כִּ֥י אֲפָפֻ֖נִי מִשְׁבְּרֵי־מָ֑וֶת נַחֲלֵ֥י בְלִיַּ֖עַל יְבַעֲתֻֽנִי׃
<b style="color: gray;">רש"י</b> <b>אפפוני .</b> הקיפוני : <b>משברי מות .</b> כתרגומו : כאתא דיתבא על מתברא , כן שם מושב האבנים שהאשה יולדת שם : <b>נחלי .</b> גייסות שוטפות כנחל :
<b style="color: gray;">מצודת דוד</b> <b>כי אפפוני .</b> כאשר סבבו אותי משברי מות , רוצה לומר : כאבי מות , וכאשר החליים הבאים מאנשי בליעל בעתו וחרדו אותי :
<b style="color: gray;">מצודת ציון</b> <b>אפפוני .</b> סבבוני , כמו ( תהלים מ יג ) : כי אפפו עלי : <b>משברי .</b> מלשון שבר : <b>נחלי .</b> מלשון חולי , כמו ( נחום ג יט ) : נחלה מכתך : <b>יבעתוני .</b> מלשון בעתה וחרדה :
<b style="color: gray;">רלב"ג</b> <b>אפפוני משברי מות .</b> רצה לומר הקיפוני רעות שוברות מובילות אל מות או יהיה אפפוני מענין אף והוא מענין פנים כאמרו ויפל לאפיו ארצה והרצון בו שמו פניהם אלי ואפשר שיהיה משברי מות מענין אמרו כל משבריך וגליך עלי עברו והרצון בו על צד המשל גלי הים המביאים אל מות שמו פניהם אלי : <b>ונחלי בליעל .</b> נחלי רשע והנה קרא נחלי רשע הנחלים השוטפים ורצים בכח וזה כלו משל על הרעות הגדולות :
<h3>{ו}</h3>
חֶבְלֵ֥י שְׁא֖וֹל סַבֻּ֑נִי קִדְּמֻ֖נִי מֹֽקְשֵׁי־מָֽוֶת׃
<b style="color: gray;">רש"י</b> <b>חבלי .</b> כתרגומו : משרית , כמו ( שמואל-א י ה ) : חבל נביאים : <b>קדמוני .</b> באו לפני . ( ז ) בצר לי אקרא ה' וישמע וגו' . כך דרך לשון הווה , מדבר לשון עבר ולשון עתיד בפעם אחת :
<b style="color: gray;">מצודת דוד</b> <b>חבלי .</b> וכאשר כאבי שאול סבבוני , ובאו לפני מוקשים המביאים את המיתה :
<b style="color: gray;">מצודת ציון</b> <b>חבלי .</b> מכאובי , כמו ( הושע יג יז ) : חבלי יולדה : <b>קדמוני .</b> באו לפני , כמו ( מיכה ו ו ) : במה אקדם ה' :
<b style="color: gray;">רלב"ג</b> <b>חבלי שאול סבוני .</b> כאבי מות סבבוני והנה קרא שאול מות כי הוא שם לקבר וכאילו אמר שהכאבים ההם מובילים אל מות : <b>קדמוני מוקשי מות .</b> קדמו אותי אויבי לשי' בדרכי אשר אני הולך מוקשים אכשל בהם מוליכים אל מות :
<h3>{ז}</h3>
בַּצַּר־לִי֙ אֶקְרָ֣א יְהוָ֔ה וְאֶל־אֱלֹהַ֖י אֶקְרָ֑א וַיִּשְׁמַ֤ע מֵהֵֽיכָלוֹ֙ קוֹלִ֔י וְשַׁוְעָתִ֖י בְּאָזְנָֽיו׃
<b style="color: gray;">מצודת דוד</b> <b>בצר לי .</b> כאשר היה צר לי בעבור הדברים האלה , אז קראתי לה' , ושמע קולי , וצעקתי באה באזניו , וכפל הדבר במלות שונות , וכדרך מליצת השירה :
<b style="color: gray;">רלב"ג</b> <b>בצר לי אקרא ה' ואל אלהי אשוע .</b> ידמה שכפל העניז במלות שונות כי זה דרך השירים ואפשר עוד שהראשון יכוון שיקרא שם ה' והוא ההשתדלות בהשגתו יתברך באמצעות סדור שבחיו כי זה הוא קריאת השם לו ואחר זה היה מתפלל לש''י ובזה האופן עלתה שועתו באזני הש''י ואם חזקה מאד מדרגתו ממדרגת האדם :
<h3>{ח}</h3>
(ותגעש) [וַיִּתְגָּעַ֤שׁ] וַתִּרְעַשׁ֙ הָאָ֔רֶץ מוֹסְד֥וֹת הַשָּׁמַ֖יִם יִרְגָּ֑זוּ וַיִּֽתְגָּעֲשׁ֖וּ כִּֽי־חָ֥רָה לֽוֹ׃
<b style="color: gray;">רש"י</b> <b>ויתגעש ותרעש .</b> לא על נסים שאירעוהו נאמר , אלא על נסים שנעשו לישראל , וראש המקרא מחובר על סופו : <b>כי חרה לו .</b> 'כי' משמש כאן בלשון 'כאשר' , וכן פתרונו , וכשחרה לו מפני מכעיסיו , נתגעשה ונתרעשה הארץ , ומוסדות השמים רגזו ורעשו :
<b style="color: gray;">מצודת דוד</b> <b>ויתגעש .</b> נעו ונדו אויבי יושבי הארץ , מרוב הפחד : <b>מוסדות השמים .</b> הוא משל על השרים מכנען : <b>כי חרה לו .</b> כאשר חרה לו , לקחת מהם נקמתו :
<b style="color: gray;">מצודת ציון</b> <b>ויתגעש .</b> ענין התנודה והתנועה החזקה , כמו ( ירמיהו מו ז ) : כנהרות יתגעשו מימיו : <b>ירגזו .</b> יחרדו :
<b style="color: gray;">רלב"ג</b> <b>ויתגעש ותרעש הארץ .</b> הגעש והרעדה הוא דבר אחד : <b>מוסדות השמים .</b> הם מקומות הארץ כי הם כמו מוסדותיהם להיות תנועותיהם סביב המרכז ואמר עליהם שירגזו וירעשו מצד היות האש בבטן הארץ וזהו אמרו כי חרה לו והוא מענין חום ושרפה על רוב הכעס וזה כלו משל על הנפלאות שהיה עושה השם יתברך בעבור הצלת דוד מאויביו ויתכן שרמז באמרו ומוסדות השמים על מוסדות ההרים כי הם גבוהים ולזה תארם בשם שמים כאמרו אשר תעוף בשמים וידמה שענין כן לפי שכבר נמצא תמורת זה בספר תהלים וממוסדי הרים :
<h3>{ט}</h3>
עָלָ֤ה עָשָׁן֙ בְּאַפּ֔וֹ וְאֵ֥שׁ מִפִּ֖יו תֹּאכֵ֑ל גֶּחָלִ֖ים בָּעֲר֥וּ מִמֶּֽנּוּ׃
<b style="color: gray;">רש"י</b> <b>עלה עשן באפו .</b> כן דרך הכועס , יוצא עשן מנחיריו , וכן ( תהלים יח ט ) : <b>עלה עשן באפו .</b> וזהו כל לשון חרון אף , שהאף נוחר ומעלה הבל : <b>ואש מפיו תאכל .</b> מגזרת דבר פיו , תאכל אש ברשעים :
<b style="color: gray;">מצודת דוד</b> <b>עלה עשן באפו .</b> הוא ענין כעס , ואמר בלשון הנופל באדם , שעל ידי חמום הכעס , נראה כעין עשן יוצא מנחירי האף , וכן ( תהלים עד א ) : יעשן אפך : <b>תאכל .</b> את הקמים עלי : <b>ממנו .</b> רצה לומר : מעמו באו הגחלים , ובערו לשרוף בשונאי :
<h3>{י}</h3>
וַיֵּ֥ט שָׁמַ֖יִם וַיֵּרַ֑ד וַעֲרָפֶ֖ל תַּ֥חַת רַגְלָֽיו׃
<b style="color: gray;">רש"י</b> <b>ויט שמים .</b> להנקם מאויביו , ממצרים ומפרעה :
<b style="color: gray;">מצודת דוד</b> <b>ויט .</b> נטה את השמים למטה לארץ , וירד עליהם להתקרב אל שונאי להכות בהם , והוא מדרך משל , לומר שהיה ממהר ליפרע מהם : <b>תחת רגליו .</b> להיות מוכן להפרע מהם , בחושך של ערפל :
<b style="color: gray;">מצודת ציון</b> <b>וערפל .</b> כעין עב הענן :
<b style="color: gray;">רלב"ג</b> <b>ויט שמים וירד .</b> ר''ל שהוא הטה שמים אל מה שרצה שיגיע בנמצאות השפלות להציל דוד ויורה הפעלה הנאצלת ממנו על זה או רצה בזה והוא הנכון יותר שהוא כאילו נטה מהשמים אשר שם משכנו לפי מה שיחשב וירד בנמצאות השפלות להשגיח בי ולרוב החשך והאפל אשר בנמצאות האלו השפלות קראם ערפל ולזה אמר וערפל תחת רגליו :
<h3>{יא}</h3>
וַיִּרְכַּ֥ב עַל־כְּר֖וּב וַיָּעֹ֑ף וַיֵּרָ֖א עַל־כַּנְפֵי־רֽוּחַ׃
<b style="color: gray;">מצודת דוד</b> <b>וירכב .</b> לבוא : <b>וירא .</b> היה נראה בא על כנפי רוח , ודימה נשיבת הרוח , לעפיפת כנפי העוף :
<b style="color: gray;">מצודת ציון</b> <b>כרוב .</b> מלאך . ורבותינו ז''ל אמרו ( חגיגה יג ב ) : כרביא , והוא התרגום של נער , כי דמות אדם להנה : <b>ויעף .</b> ענין פריחה :
<b style="color: gray;">רלב"ג</b> <b>וירכב על כרוב ויעף .</b> אמר כי הש''י רכב על כרוב והוא השכל הפעל שהוא מלאכו השלוח ממנו להשגיח על אישי האדם כמו שנתבאר בספר מלחמת ה' והנהיג אותו אל שישגיח בדוד ומרוב מהירות הגלות פעלתו אמר שכבר עף על כנפי רוח ללכת אליו במהירות :
<h3>{יב}</h3>
וַיָּ֥שֶׁת חֹ֛שֶׁךְ סְבִיבֹתָ֖יו סֻכּ֑וֹת חַֽשְׁרַת־מַ֖יִם עָבֵ֥י שְׁחָקִֽים׃
<b style="color: gray;">רש"י</b> <b>וישת חשך סביבותיו .</b> לסוכה , כענין שנאמר ( שמות יד כ ) : ויהי הענן והחשך , מפסיק בין מצרים לישראל : <b>חשרת מים עבי שחקים .</b> מאין היה החשך , עבי שחקים היו , שהן חושרין מים על הארץ : <b>חשרת .</b> לשון כברה הוא , שהוא נופל על הארץ דק דק ( תענית ט ב ) . וכן הוא אומר באגדות הרבה : <b>חושרין אותו בכברה .</b> ויש לפתור 'חשרת' , לשון 'קשר' , שמתקשרין השמים בעבים על ידי המים , כמו 'וחשוריהם' האמור באופני המכונה ( מלכים-א ז לג ) , שהם זרועות העץ המהדקין וקושרין עיגוליה יחד :
<b style="color: gray;">מצודת דוד</b> <b>וישת חושך .</b> שם החושך סביבות סוכתו , להיות מוכן להחשיך להאויב : <b>חשרת .</b> החושך ההוא בא מחשרת רבוי המים הנקשרים בעבים הפרושים מתחת השחקים :
<b style="color: gray;">מצודת ציון</b> <b>וישת .</b> ענין שימה , כמו ( תהלים עג ט ) : שתו בשמים פיהם : <b>חשרת .</b> ענין קשור , כמו ( מלכים א ז לג ) : וחשוקיהם וחשוריהם :
<b style="color: gray;">רלב"ג</b> <b>וישת חשך סתרו סביבותיו סכתו .</b> אמר זה על צד המשל למה שהמציא הש''י להיות לסכה ולמחסה לדוד מאויביו : <b>חשרת מים עבי שחקים .</b> ר''ל קשור המים בעבים ואמר זה לפי שמהם יצאו המים והם בו בכח וכאלו יאמר שמה שהמציא הש''י מזה הוא מכוון תחלה להשפיע טוב לדוד ולהצילו כמו שהמים היורדים מהעבים הם מצמיחים הצמחים ובו גם כן מה שיקרה בו רע והשחתה לאויבים דרך משל כמו הברק והאש היוצא מהאיד הקיטורי שלפעמים ירד המטר וירדו עמו הברקים והאש והברד ויתחדשו הקולות המרעידים והרעמים :
<h3>{יג}</h3>
מִנֹּ֖גַהּ נֶגְדּ֑וֹ בָּעֲר֖וּ גַּחֲלֵי־אֵֽשׁ׃
<b style="color: gray;">רש"י</b> <b>מנגה נגדו .</b> שלא תאמר בחשך הוא שרוי , אלא הנוגה לפנים מן המחיצה , ומאותו נוגה אשר לפניו , בערו גחלי אש , שנשתלחו חצים על מצרים :
<b style="color: gray;">מצודת דוד</b> <b>מנוגה נגדו .</b> מחמת האורה שלפניו אשר חפצו להאיר להושיע לי , לזה בערו גחלי אש בהקמים עלי :
<b style="color: gray;">מצודת ציון</b> <b>מנגה .</b> ענין הארה וזריחה :
<h3>{יד}</h3>
יַרְעֵ֥ם מִן־שָׁמַ֖יִם יְהוָ֑ה וְעֶלְי֖וֹן יִתֵּ֥ן קוֹלֽוֹ׃
<h3>{טו}</h3>
וַיִּשְׁלַ֥ח חִצִּ֖ים וַיְפִיצֵ֑ם בָּרָ֖ק (ויהמם) [וַיָּהֹֽם]:
<b style="color: gray;">מצודת ציון</b> <b>ויהם .</b> מלשון מהומה :
<b style="color: gray;">רלב"ג</b> <b>וישלח חצים ויפיצם .</b> הם האשים הבוערים שירדו בחוזק מהענן לאמ''ש בלע''ז והם גם כן מתחדשים מגוף הברק לזה אמר ברק ויהם :
<h3>{טז}</h3>
וַיֵּֽרָאוּ֙ אֲפִ֣קֵי יָ֔ם יִגָּל֖וּ מֹסְד֣וֹת תֵּבֵ֑ל בְּגַעֲרַ֣ת יְהוָ֔ה מִנִּשְׁמַ֖ת ר֥וּחַ אַפּֽוֹ׃
<b style="color: gray;">רש"י</b> <b>יגלו מוסדות תבל .</b> שנבקע התהום , כשנבקע ים סוף נבקעו כל מימות שבעולם ( ילקוט שמעוני רמז קסא ) : <b>מנשמת .</b> מכח נשיבת רוח אפו :
<b style="color: gray;">מצודת דוד</b> <b>ויראו .</b> היו נראים קרקעות מי הים , כי נבקעו המים : <b>יגלו וגו' .</b> כי נבקע הארץ : <b>בגערת .</b> בעבור גערת ה' בהקמים עלי : <b>מנשמת .</b> מנשיבת רוח אפו , והכל הוא בדרך משל :
<b style="color: gray;">מצודת ציון</b> <b>אפיקי .</b> כן יקרא המים הנגרים בחוזק ורודפים , וכן ( איוב ו טו ) : כאפיק נחלים : <b>מנשמת .</b> מלשון נשימה ונשיבת הפה :
<b style="color: gray;">רלב"ג</b> <b>ויראו אפיקי ים .</b> הם מעמקי ים : <b>יגלו מוסדות תבל .</b> הם המקומות השפלים שאצל מרכז הארץ כאילו יאמר שהדברים הנסתרים שלא חשב איש שיתחדשו נתחדשו באלו הפעולות הנפלאות השופעת מהש''י והמשל כי לא חשב איש שיתחדש מהרע לשאול ולבניו בהר הגלבוע אשר נגלה בו מה שרצה הש''י לתת הממלכה לדוד שאם נשאר יהונתן לא היה דוד חולק עמו על דבר המלוכה ולזה סבב הש''י שמתו יחד וגם ענין איש בשת לא עלה בלב אדם שיהיה כך ר''ל שתתחדש מריבה בינו ובין אבנר ושיקומו עליו אנשים להרגו על משכבו בביתו :
<h3>{יז}</h3>
יִשְׁלַ֥ח מִמָּר֖וֹם יִקָּחֵ֑נִי יַֽמְשֵׁ֖נִי מִמַּ֥יִם רַבִּֽים׃
<b style="color: gray;">מצודת דוד</b> <b>ישלח ממרום .</b> ישלח עזרתו ממרום , ויקחני מיד האויב , ויוציאני מיד הרבים הקמים עלי , השוטפים כמים רבים :
<b style="color: gray;">מצודת ציון</b> <b>ימשני .</b> ענין הוצאה , כמו ( שמות ב י ) : מן המים משיתהו :
<b style="color: gray;">רלב"ג</b> <b>ישלח ממרום יקחני .</b> ישלח ממרום מה שיקחני וינהגני על חפצי :
<h3>{יח}</h3>
יַצִּילֵ֕נִי מֵאֹיְבִ֖י עָ֑ז מִשֹּׂ֣נְאַ֔י כִּ֥י אָמְצ֖וּ מִמֶּֽנִּי׃
<b style="color: gray;">רש"י</b> <b>כי אמצו .</b> כאשר אמצו :
<b style="color: gray;">מצודת דוד</b> <b>כי אמצו .</b> כאשר התחזקו ממני , אז יצילני מידם :
<b style="color: gray;">מצודת ציון</b> <b>אמצו .</b> ענין חוזק :
<h3>{יט}</h3>
יְקַדְּמֻ֖נִי בְּי֣וֹם אֵידִ֑י וַיְהִ֧י יְהוָ֛ה מִשְׁעָ֖ן לִֽי׃
<b style="color: gray;">מצודת דוד</b> <b>יקדמוני .</b> האויב היה מקדים לבוא עלי בעת יקרני מקרה רע , בחושבו כאשר החילותי לנפול לא אוסיף לקום , אבל ה' היה לי למשען , ואף כי נפלתי , הנה קמתי :
<b style="color: gray;">מצודת ציון</b> <b>אידי .</b> ענין מקרה רע , כמו ( איוב לא ג ) : הלא איד לעול : <b>משען .</b> ענין סעד :
<b style="color: gray;">רלב"ג</b> <b>יקדמוני ביום אידי .</b> ר''ל יקדמוני הרע ביום אידי להוסיף רעה על רעה כמו הענין בזיפים בעת היותו נרדף משאול וכמו הענין באחיתופל שהיה יועץ אבשלום להמית אביו בעת שפלתו והיותו נרדף :
<h3>{כ}</h3>
וַיֹּצֵ֥א לַמֶּרְחָ֖ב אֹתִ֑י יְחַלְּצֵ֖נִי כִּי־חָ֥פֵֽץ בִּֽי׃
<b style="color: gray;">מצודת דוד</b> <b>למרחב .</b> למקום רחב , להנצל מיד : <b>יחלצני .</b> יוציאני מן המיצר , כי חפץ בי :
<b style="color: gray;">מצודת ציון</b> <b>יחלצני .</b> ענין הוצאה ושליפה , כמו ( תהלים פא ח ) : בצרה קראת ואחלצך :
<h3>{כא}</h3>
יִגְמְלֵ֥נִי יְהוָ֖ה כְּצִדְקָתִ֑י כְּבֹ֥ר יָדַ֖י יָשִׁ֥יב לִֽי׃
<b style="color: gray;">רש"י</b> <b>כצדקתי .</b> כשיצאו אחריו למדבר וסמכו על הבטחתו . ( כו ) עם חסיד תמים נבר . כנגד שלשה אבות , ששלם הקב''ה גמול צדקתם לבניהם :
<b style="color: gray;">מצודת דוד</b> <b>כצדקתי .</b> כפי צדקתי , כי לא הרעותי את אחד מהם : <b>כבור ידי .</b> כפל הדבר במלות שונות :
<b style="color: gray;">מצודת ציון</b> <b>יגמלני .</b> מלשון גמול ותשלום שכר : <b>כבור .</b> מלשון ברור ונקי :
<h3>{כב}</h3>
כִּ֥י שָׁמַ֖רְתִּי דַּרְכֵ֣י יְהוָ֑ה וְלֹ֥א רָשַׁ֖עְתִּי מֵאֱלֹהָֽי׃
<b style="color: gray;">מצודת דוד</b> <b>מאלהי .</b> ממצות אלהי :
<b style="color: gray;">רלב"ג</b> <b>ולא רשעתי מאלהי .</b> ר''ל לא רשעתי לנטות מאלהי אך שמרתי כל מצות הש''י והנה הרשע הוא הנטייה מדבר הראוי כמו שהצדק הוא ההליכה בדרך הראוי :
<h3>{כג}</h3>
כִּ֥י כָל־(משפטו) [מִשְׁפָּטָ֖יו] לְנֶגְדִּ֑י וְחֻקֹּתָ֖יו לֹא־אָס֥וּר מִמֶּֽנָּה׃
<b style="color: gray;">מצודת דוד</b> <b>לנגדי .</b> להתבונן בהם : <b>וחקתיו .</b> ואף החוקות , הם הדברים שטעמיהם נעלמים : <b>לא אסור .</b> אפילו מאחת ממנה , לא אסיר את עצמי :
<b style="color: gray;">רלב"ג</b> <b>כי כל משפטיו לנגדי .</b> ר''ל כי כל משפטי הש''י הם לנגד עיני חמיד להנהיג עצמי בהם : <b>וחוקותיו לא אסור ממנה .</b> ר''ל כי חקותיו הם תמיד לנגדי ובכלל הנה לא אסור מן התורה כלל או יהיה שבאמרו ממנה אל מה שאמר יגמלני ה' כצדקתי והרצון בזה שלא יסור מן הצדקה :
<h3>{כד}</h3>
וָאֶהְיֶ֥ה תָמִ֖ים ל֑וֹ וָאֶשְׁתַּמְּרָ֖ה מֵעֲוֹנִֽי׃
<b style="color: gray;">רלב"ג</b> <b>ואשתמרה מעוני .</b> ר''ל שנשמרתי מעון ותהיה היו''ד נוספת או ירצה בזה כי כשעלה בלבי לחטוא בדבר נשמרתי מאותו עון ולא הוצאתי לפועל מחשבתי הרעה או ירצה בזה שאחר שחטאתי בדבר בת שבע ושבתי אל הש''י מאותו עון הנה נשמרתי מאותו עון שלא יגיעני נזק בעבורו או נשמרתי מחטא אחר זה במה שידמה לאותו עון :
<h3>{כה}</h3>
וַיָּ֧שֶׁב יְהוָ֛ה לִ֖י כְּצִדְקָתִ֑י כְּבֹרִ֖י לְנֶ֥גֶד עֵינָֽיו׃
<b style="color: gray;">מצודת דוד</b> <b>וישב .</b> ולכך וישב ה' לי וגו' : <b>לנגד עיניו .</b> אשר הוא לנגד עיניו , ולא נגד בני אדם ולהתיהר :
<h3>{כו}</h3>
עִם־חָסִ֖יד תִּתְחַסָּ֑ד עִם־גִּבּ֥וֹר תָּמִ֖ים תִּתַּמָּֽם׃
<b style="color: gray;">מצודת דוד</b> <b>עם חסיד וגו' .</b> רצה לומר : כן דרכך להתנהג בחסד עם החסיד :
<b style="color: gray;">מצודת ציון</b> <b>גבור .</b> ענינו כמו גבר , וכן נאמר בתהלים ( יח כו ) , והוא תרגום של איש :
<b style="color: gray;">רלב"ג</b> <b>עם חסיד תתחסד .</b> אמר שהש''י עושה חסד לחסידים לא יענשם בחטאיהם באופן ענשו זולתם וכאילו אמר זה על החסד שעשה לו הש''י בדבר חטאת בת שבע והנה על חטאת קטן ממנו נענש שאול העונש הנפלא שנזכר בזה הספר ואמנם היה זה כן כי דוד היה רצונו שלם עם הש''י ומשתדל תמיד לעשות הישר והטוב בדברים וזה מבואר מספורי דוד אשר תמצא מהם מה שיורה על חסידות דוד הוראה נפלאה אלא שנתגבר יצרו עליו על דבר בת שבע ולא יכול לנצח אותו ואולם שאול נמצא ענינו בהפך זה עד שכבר תמצא ששאול היה רוצה להכחיש דברי הנביא כשגנה אותו על חטאו ולא היה בוש מזה ואולם דוד הודה תכף ואמר חטאתי לה' :
<h3>{כז}</h3>
עִם־נָבָ֖ר תִּתָּבָ֑ר וְעִם־עִקֵּ֖שׁ תִּתַּפָּֽל׃
<b style="color: gray;">רש"י</b> <b>ועם עקש .</b> פרעה : <b>תתפל .</b> לשון נפתל ועקש , ובספר תהלים ( יח כז ) כתוב : <b>תתפתל .</b> דבר אחר : <b>ישלח ממרום יקחני .</b> על עצמו אמר , כשהיה נחפז ללכת מפני שאול בסלע המחלקות והיה קרוב להתפש , ומלאך בא אל שאול לאמר : מהרה ולכה כי פשטו פלשתים : <b>וישב וגו' כצדקתי .</b> שלא הרגתיו בכרתי כנף מעילו :
<b style="color: gray;">מצודת דוד</b> <b>עם נבר .</b> עם איש ברור ונקי , תתנהג בברירות , רצה לומר : תשלם לאיש כמעשהו :
<b style="color: gray;">מצודת ציון</b> <b>נבר תתבר .</b> מלשון ברור ונקי : <b>עקש תתפל .</b> ענין שניהם עקמימות , כמו ( דברים לב ה ) : דור עקש ופתלתול , והוא בדרך ההופך :
<h3>{כח}</h3>
וְאֶת־עַ֥ם עָנִ֖י תּוֹשִׁ֑יעַ וְעֵינֶ֖יךָ עַל־רָמִ֥ים תַּשְׁפִּֽיל׃
<b style="color: gray;">מצודת דוד</b> <b>עם עני .</b> מוכנע כעני : <b>ועיניך .</b> תתן עיניך על המתגאים , ותשפיל אותם :
<b style="color: gray;">רלב"ג</b> <b>ועיניך על רמים תשפיל .</b> ר''ל עיניך על רמים להוכיחם עד שתשפילם : <b>כי אתה נרי ה' .</b> ר''ל להאיר לי מחשך הצרות :
<h3>{כט}</h3>
כִּֽי־אַתָּ֥ה נֵירִ֖י יְהוָ֑ה וַיהוָ֖ה יַגִּ֥יהַּ חָשְׁכִּֽי׃
<b style="color: gray;">מצודת דוד</b> <b>כי אתה נירי .</b> אתה תאיר לי כנר : <b>יגיה חשכי .</b> רצה לומר : יוציאני מן הצרה :
<b style="color: gray;">מצודת ציון</b> <b>יגיה .</b> מלשון נוגה ואורה : <b>חשכי .</b> מלשון חושך :
<h3>{ל}</h3>
כִּ֥י בְכָ֖ה אָר֣וּץ גְּד֑וּד בֵּאלֹהַ֖י אֲדַלֶּג־שֽׁוּר׃
<b style="color: gray;">מצודת דוד</b> <b>בכה .</b> בעזרתך ארוץ אל גדודי האומות : <b>אדלג שור .</b> אקפוץ על החומה , לכבוש עיירות :
<b style="color: gray;">מצודת ציון</b> <b>גדוד .</b> צבאות עם : <b>אדלג .</b> ענין קפיצה : <b>שור .</b> ענין חומה , כמו ( בראשית מט כב ) : בנות צעדה עלי שור :
<b style="color: gray;">רלב"ג</b> <b>ארוץ גדוד .</b> אשבר וארוץ חיל רב : <b>אדלג שור .</b> אקפץ החומה באופן שלא תמנעני מהכנס לעיר להכניע אויבי :
<h3>{לא}</h3>
הָאֵ֖ל תָּמִ֣ים דַּרְכּ֑וֹ אִמְרַ֤ת יְהוָה֙ צְרוּפָ֔ה מָגֵ֣ן ה֔וּא לְכֹ֖ל הַחֹסִ֥ים בּֽוֹ׃
<b style="color: gray;">רש"י</b> <b>אמרת ה' צרופה .</b> ברורה , מבטיח ועושה :
<b style="color: gray;">מצודת דוד</b> <b>תמים דרכו .</b> לגמול לאיש כמפעלו : <b>צרופה .</b> ככסף צרוף מבלי סיג , כן אין באמרי הבטחתי דבור בטל : <b>מגן .</b> מחסה כמגן :
<b style="color: gray;">מצודת ציון</b> <b>צרופה .</b> מלשון צרוף וזקוק :
<b style="color: gray;">רלב"ג</b> <b>האל תמים דרכו .</b> ר''ל שדרך תורתו במצות ובאזהרות הוא שלם ונגלה התועלת ואמרת ה' והוא ספורי התורה היא צרופה ר''ל שאין בה דבר יהיה במדרגת הסיגים והדבר שאין בו תועלת או יהיה הרצון תמים דרכו שפעלו ודרך הנהגתו בזה העולם השפל הוא תמים ושלם ואמרתו והיא התורה צרופה שאין בה סיגים ודבר ללא תועלת :
<h3>{לב}</h3>
כִּ֥י מִי־אֵ֖ל מִבַּלְעֲדֵ֣י יְהוָ֑ה וּמִ֥י צ֖וּר מִֽבַּלְעֲדֵ֥י אֱלֹהֵֽינוּ׃
<b style="color: gray;">מצודת דוד</b> <b>כי מי אל .</b> אשר יוכל לעמוד כנגדו , ולמחות בידו מלקיים הבטחתו :
<b style="color: gray;">מצודת ציון</b> <b>מבלעדי .</b> ענינו כמו זולת : <b>צור .</b> ענין חוזק :
<h3>{לג}</h3>
הָאֵ֥ל מָעוּזִּ֖י חָ֑יִל וַיַּתֵּ֥ר תָּמִ֖ים (דרכו) [דַּרְכִּֽי]:
<b style="color: gray;">רש"י</b> <b>ויתר תמים דרכי .</b> מכל מכשול , ומכל חטא , ומכל מסוכן , עד כי היה שלם וכבוש :
<b style="color: gray;">מצודת דוד</b> <b>מעוזי חיל .</b> מחזק אותי בכח : <b>ויתר תמים דרכי .</b> מדלג אותי בדרכי , להיות תמים מבלי מכשול :
<b style="color: gray;">מצודת ציון</b> <b>מעוזי .</b> מחזקי : <b>חיל .</b> כח : <b>ויתר .</b> ענין דלוג וקפיצה , כמו ( חבקוק ג ו ) : ראה ויתר גוים :
<b style="color: gray;">רלב"ג</b> <b>האל מעוזי חיל .</b> ר''ל האל הוא מעוזי מעוז חיל והרצון בו מעוז נפלא או ירצה בזה הנה האל הוא מעוזי לתת לי חיל וידמה שכן הוא כי כבר אמר בספר תהלים תמורת זה האל המאזרנו חיל : <b>ויתר תמים דרכי .</b> ר''ל כל כך מהר להגיע אלי הטוב עד שהוא כאלו יתר ויקפץ דרכי אל המקום היותר שלם ותמים וזה מבואר שכן היו הצלחותיו עם רודפיו כמו שמצאנו בשאול ובאבשלום ולזה אמר משוה רגלי קלות לרוץ כאילות ועם קלות המרוץ ההוא יעמידני על הצלחות רוממותי :
<h3>{לד}</h3>
מְשַׁוֶּ֥ה (רגליו) [רַגְלַ֖י] כָּאַיָּל֑וֹת וְעַ֥ל בָּמוֹתַ֖י יַעֲמִדֵֽנִי׃
<b style="color: gray;">מצודת דוד</b> <b>משוה .</b> משים רגלי קלות , לרוץ מהר אחר האויב , כאילה זו הרצה מהרה : <b>ועל במותי .</b> העמיד אותי על גבהי וגדולתי :
<b style="color: gray;">מצודת ציון</b> <b>משוה .</b> משים , כי 'וישם' ( בראשית ד טו ) , תרגם אונקלוס ושוי : <b>במתי .</b> ענין גבהות :
<h3>{לה}</h3>
מְלַמֵּ֥ד יָדַ֖י לַמִּלְחָמָ֑ה וְנִחַ֥ת קֶֽשֶׁת־נְחוּשָׁ֖ה זְרֹעֹתָֽי׃
<b style="color: gray;">רש"י</b> <b>ונחת קשת נחושה זרעתי .</b> ונדרכה קשת נחושה על זרועי , שיש בי כח לדרכה , קשתות היו תלוים לדוד בביתו , והיו מלכי האומות באין ורואין אותן , ואומרים זה לזה : <b>אתה סבור שהוא יכול לדורכן , אין זה אלא ליראנו , ודוד שומע ונוטלן ומכתתן לפניהם .</b> ודריכת קשת לשון חית היא , וכן תהלים חציך נחתו בי :
<b style="color: gray;">מצודת דוד</b> <b>למלחמה .</b> להלחם בטוב , וכדרך תכסיסי המלחמה : <b>ונחת .</b> נתת בי כח לשבר קשת נחושה , בעת המתחי לירות :
<b style="color: gray;">מצודת ציון</b> <b>ונחת .</b> מלשון חתת ושבירה :
<b style="color: gray;">רלב"ג</b> <b>ונחת קשת זרועותי .</b> ר''ל והוריד קשת נחושה כל אחד מזרעותיו ואף על פי שהיתה הקשת ההיא חזקה וקשה מאד להכפף כאילו היא מנחושה שהוא הברזל היותר קשה וענין ההורדה בקשת היא הורדת ראשי הקשת בכפיפתו כדי לירות בו חצים או יהיה חסר יתר או יהיה הרצון והוריד יתר קשת נחושה כל אחד מזרועותי וענין היתר היא שיורידוהו אל המקום מהקשת המוגבל לירות משם החצים :
<h3>{לו}</h3>
וַתִּתֶּן־לִ֖י מָגֵ֣ן יִשְׁעֶ֑ךָ וַעֲנֹתְךָ֖ תַּרְבֵּֽנִי׃
<b style="color: gray;">רש"י</b> <b>וענתך תרבני .</b> הגדלת לי מדת ענותנותך :
<b style="color: gray;">מצודת דוד</b> <b>מגן ישעך .</b> ישעך היה לי למגן : <b>וענתך תרבני .</b> הענוה שבך להשגיח בי , עשה אותי כאלו הייתי עם רב , אף כי היו אנשי מתי מספר , נצחתי האויב כאלו היו רבים עמדי :
<b style="color: gray;">מצודת ציון</b> <b>וענתך .</b> מלשון ענוה : <b>תרבני .</b> מלשון רבוי :
<h3>{לז}</h3>
תַּרְחִ֥יב צַעֲדִ֖י תַּחְתֵּ֑נִי וְלֹ֥א מָעֲד֖וּ קַרְסֻלָּֽי׃
<b style="color: gray;">רש"י</b> <b>תרחיב צעדי .</b> כשאדם מדבק רגליו זו בזו , הוא נוח ליפול , וכן הוא אומר ( משלי ד יב ) : בלכתך לא יצר צעדך : <b>קרסולי .</b> עקבי :
<b style="color: gray;">מצודת דוד</b> <b>תרחיב צעדי .</b> הרחבת פסיעתי , לבל ימעדו רגלי לנפול בארץ :
<b style="color: gray;">מצודת ציון</b> <b>צעדי .</b> פסיעותי , כמו ( לעיל ו יג ) : ויהי כי צעדו : <b>מעדו .</b> ענין החלקה והשמטה מן המקום , כמו ( תהלים לז לא ) : לא תמעד אשוריו : <b>קרסולי .</b> תרגום של 'כרעים' ( ויקרא יא כא ) , הרא קרסולין :
<h3>{לח}</h3>
אֶרְדְּפָ֥ה אֹיְבַ֖י וָאַשְׁמִידֵ֑ם וְלֹ֥א אָשׁ֖וּב עַד־כַּלּוֹתָֽם׃
<b style="color: gray;">מצודת ציון</b> <b>כלותם .</b> מלשון כליון :
<h3>{לט}</h3>
וָאֲכַלֵּ֥ם וָאֶמְחָצֵ֖ם וְלֹ֣א יְקוּמ֑וּן וַֽיִּפְּל֖וּ תַּ֥חַת רַגְלָֽי׃
<b style="color: gray;">מצודת ציון</b> <b>ואמחצם .</b> ענין הכאה ופציעה , כמו ( תהלים קי ו ) : מחץ ראש :
<h3>{מ}</h3>
וַתַּזְרֵ֥נִי חַ֖יִל לַמִּלְחָמָ֑ה תַּכְרִ֥יעַ קָמַ֖י תַּחְתֵּֽנִי׃
<b style="color: gray;">מצודת דוד</b> <b>ותזרני .</b> אזרת אותי כח להלחם , ואת שונאי תפיל לכרוע תחתי :
<b style="color: gray;">מצודת ציון</b> <b>ותזרני .</b> מלשון אזור וחגורה : <b>תכריע .</b> ענין הנפילה על הכרעים : <b>קמי .</b> האויבים הקמים עלי :
<h3>{מא}</h3>
וְאֹ֣יְבַ֔י תַּ֥תָּה לִּ֖י עֹ֑רֶף מְשַׂנְאַ֖י וָאַצְמִיתֵֽם׃
<b style="color: gray;">מצודת דוד</b> <b>תתה לי עורף .</b> כי ינוסו ויהפכו לי עורף : <b>משנאי .</b> רצה לומר : וכן משנאי תתה לי עורף , והוא כפל ענין במלות שונות , כדרך מליצת השיר : <b>ואצמיתם .</b> רצה לומר : עם כי ינוסו , אשיגם ואצמיתם :
<b style="color: gray;">מצודת ציון</b> <b>תתה .</b> נתת : <b>עורף .</b> הוא אחורי הפנים : <b>ואצמיתם .</b> ענין כריתה , כמו ( שם קא ה ) : אותו אצמית :
<h3>{מב}</h3>
יִשְׁע֖וּ וְאֵ֣ין מֹשִׁ֑יעַ אֶל־יְהוָ֖ה וְלֹ֥א עָנָֽם׃
<b style="color: gray;">רש"י</b> <b>ישעו ואין מושיע וגו' .</b> הרי זה מקרא מסורס , ישעו אל ה' ולא ענם , ואין מושיע , כמו ( ישעיהו יז ז ) : <b>ישעה האדם אל עושהו , כמו יפנה .</b> ומנחם חברו עם ( בראשית ד ד ) : וישע ה' אל הבל , ופתר בו לשון עתירה , ונופל הלשון על המעתיר ועל הנעתר , כמו ( שם כה כא ) : ויעתר יצחק לה' , ויעתר לו ה' , אף כאן 'ישעו ואין מושיע' נופל על המתפלל , וישע ה' נופל על הלשון , על מי שמתפללין לפניו :
<b style="color: gray;">מצודת דוד</b> <b>ישעו .</b> יפנו אל מלכי האדמה : <b>אל ה' .</b> רצה לומר : לאחר זמן יפנו אל ה' להתפלל אליו , אבל לא יענם :
<b style="color: gray;">מצודת ציון</b> <b>ישעו .</b> ענין הפנה , כמו ( ישעיהו וז ח ) : ולא ישעה אל המזבחות : <b>ענם .</b> מלשון עניה ותשובה :
<b style="color: gray;">רלב"ג</b> <b>ישעו ואין מושיע .</b> ר''ל יפנו אל הש''י שיושיעם ואין מושיע :
<h3>{מג}</h3>
וְאֶשְׁחָקֵ֖ם כַּעֲפַר־אָ֑רֶץ כְּטִיט־חוּצ֥וֹת אֲדִקֵּ֖ם אֶרְקָעֵֽם׃
<b style="color: gray;">רש"י</b> <b>ארקעם .</b> ארמסם , והרבה יש בספר יחזקאל : ( ו יא ) : ורקע ברגלך ( כה ו ) : ורקעך ברגל :
<b style="color: gray;">מצודת דוד</b> <b>כעפר .</b> להיות דק כעפר : <b>כטיט חוצות .</b> כטיט המושלך בחוצות , אעשה אותם דק דק , וארדד אותם על פני האדמה :
<b style="color: gray;">מצודת ציון</b> <b>ואשחקם .</b> ענין כתישה , כמו ( שמות ל לו ) : ושחקת ממנה הדק : <b>אדקם .</b> מלשון דק : <b>ארקעם .</b> ענין רדוד ושטיחה , כמו ( שם לט ג ) : וירקעו את פחי הזהב :
<b style="color: gray;">רלב"ג</b> <b>ארקעם .</b> הוא מענין ורקע ברגלך והרצון בו ארמסם :
<h3>{מד}</h3>
וַֽתְּפַלְּטֵ֔נִי מֵרִיבֵ֖י עַמִּ֑י תִּשְׁמְרֵ֙נִי֙ לְרֹ֣אשׁ גּוֹיִ֔ם עַ֥ם לֹא־יָדַ֖עְתִּי יַעַבְדֻֽנִי׃
<b style="color: gray;">רש"י</b> <b>מריבי .</b> מדואג , מאחיתופל , ושאול , והזיפים : <b>תשמרני לראש גוים .</b> צפנתני לכך . ומדרש אגדה ; אמר דוד : רבונו של עולם , הצילני מדינו של ישראל , שאם אטהו או ארדה את ישראל בעבודתו , אני נענש , אלא לראש הפלישתים תשימני , והם יעבדוני , ועליהם לא אענש :
<b style="color: gray;">מצודת דוד</b> <b>מריבי עמי .</b> מאנשי מלחמתי אשר בבני עמי , הלוחמים עמדי : <b>תשמרני .</b> שמרתני מיד כולם , עד הביאתני להיות ראש : <b>עם לא ידעתי .</b> רצה לומר : העם אשר המה מארץ מרחק :
<b style="color: gray;">מצודת ציון</b> <b>ותפלטני .</b> ענין הצלה :
<b style="color: gray;">רלב"ג</b> <b>ותפלטני מריבי עמי .</b> ר''ל והצלתני מהמריבים עמי כמו שאול ונבל ואחיתופל ואבשלום : <b>תשמרני לראש גוים .</b> פירושו תשמרני להשים אותי לראש גוים ואמר כן כי גוים רבים היו עובדין אותו :
<h3>{מה}</h3>
בְּנֵ֥י נֵכָ֖ר יִתְכַּֽחֲשׁוּ־לִ֑י לִשְׁמ֥וֹעַ אֹ֖זֶן יִשָּׁ֥מְעוּ לִֽי׃
<b style="color: gray;">רש"י</b> <b>יתכחשו לי .</b> מחמת יראה , יאמרו לי כזבים : <b>לשמוע אוזן ישמעו לי .</b> אפילו שלא בפני , יגורו מפני , למשמע אזניהם לסור אל משמעתי :
<b style="color: gray;">מצודת דוד</b> <b>יתכחשו לי .</b> כדרך הירא , המתנצל בפני מי אשר ירא ממנו אף בדברי כזב , בעבור הפחד : <b>לשמוע אוזן .</b> בעבור כי ישמעו רב כחי ואומץ ידי , לזה יהיו נשמעים אלי לכל אשר אצום :
<b style="color: gray;">מצודת ציון</b> <b>יתכחשו .</b> מלשון כחש ושקר :
<h3>{מו}</h3>
בְּנֵ֥י נֵכָ֖ר יִבֹּ֑לוּ וְיַחְגְּר֖וּ מִמִּסְגְּרוֹתָֽם׃
<b style="color: gray;">רש"י</b> <b>בני נכר יבולו .</b> ילאו , לשון ( ירמיהו ח יג ) : והעלה נבל פלישטירונ''ט בלע''ז : <b>ויחגרו .</b> לשון פסחים : <b>ממסגרותם .</b> מקושי יסורי מסגר שאני מייסרן בהם :
<b style="color: gray;">מצודת דוד</b> <b>יבולו .</b> רצה לומר : יהיו מיוסרים ואבודים : <b>ויחגרו .</b> יהיו חגרים ממה שיהיו סגורים בידי בכבלי ברזל :
<b style="color: gray;">מצודת ציון</b> <b>יבולו .</b> ענין כמישה , כמו ( ירמיהו ח יג ) : והעלה נבל : <b>ויחגרו .</b> מלשון חגר ופסח :
<b style="color: gray;">רלב"ג</b> <b>יבולו .</b> ילאו מענין נבול תבול או יהיה מענין הבלוי וההשחתה : <b>ויחגרו .</b> ר''ל ויפחדו מהמקום שהם נסגרים בו ר''ל כי מחדרים תהיה להם אימות מות או יהיה הרצון בזה שהם יחגרו כלי מלחמה מהמקום שהם נסתרים בו אך לא יצאו חוץ להלחם לרוב פחדם :
<h3>{מז}</h3>
חַי־יְהוָ֖ה וּבָר֣וּךְ צוּרִ֑י וְיָרֻ֕ם אֱלֹהֵ֖י צ֥וּר יִשְׁעִֽי׃
<b style="color: gray;">רש"י</b> <b>חי ה' .</b> העושה לי אלה :
<b style="color: gray;">מצודת דוד</b> <b>חי ה' .</b> רצה לומר : הלא ה' חי לעולם , וכזאת יעשה כל הימים : <b>וברוך צורי .</b> וכן יהיה ה' צורי , ברוך לעולם : <b>וירום .</b> כי כשעושה נקמות בגוים , הוא מרומם ומנושא :
<b style="color: gray;">מצודת ציון</b> <b>צורי .</b> חזקי :
<b style="color: gray;">רלב"ג</b> <b>חי ה' וברוך צורי .</b> ר''ל ה' העוזר אותי הוא חי וקיים ומי שהוא תקפי וחזקי הוא כרוך על כל ברכה ותהלה ולזה אין לי לירא שיחדל עזרו ממני והאלהים שהוא תוקף ישעי הוא רם על כל רמים ולזה לא אירא שתקצר ידו מלהושיעני :
<h3>{מח}</h3>
הָאֵ֕ל הַנֹּתֵ֥ן נְקָמֹ֖ת לִ֑י וּמוֹרִ֥יד עַמִּ֖ים תַּחְתֵּֽנִי׃
<b style="color: gray;">מצודת דוד</b> <b>הנותן נקמות לי .</b> רצה לומר : הנוקם נקמתי :
<b style="color: gray;">מצודת ציון</b> <b>ומוריד .</b> מלשון ירידה :
<h3>{מט}</h3>
וּמוֹצִיאִ֖י מֵאֹֽיְבָ֑י וּמִקָּמַי֙ תְּר֣וֹמְמֵ֔נִי מֵאִ֥ישׁ חֲמָסִ֖ים תַּצִּילֵֽנִי׃
<b style="color: gray;">מצודת דוד</b> <b>ומקמי .</b> יותר מן קמי תרומם אותי :
<b style="color: gray;">מצודת ציון</b> <b>ומקמי .</b> האויבים הקמים עלי :
<b style="color: gray;">רלב"ג</b> <b>ומקמי תרוממני .</b> ר''ל שתשימני נשא ורם בממשלה יותר מקמי והנה אמר זה כנגד שאול ואבשלום או היה הרצון בזה ומקמי תסתירני ותגביהני שלא תחול בי ידם :
<h3>{נ}</h3>
עַל־כֵּ֛ן אוֹדְךָ֥ יְהוָ֖ה בַּגּוֹיִ֑ם וּלְשִׁמְךָ֖ אֲזַמֵּֽר׃
<b style="color: gray;">מצודת דוד</b> <b>על כן .</b> בעבור החסדים האלה : <b>בגוים .</b> לפרסם חסדך :
<b style="color: gray;">רלב"ג</b> <b>אודך ה' בגוים .</b> ר''ל בפרסום לעיני הגוים :
<h3>{נא}</h3>
(מגדיל) [מִגְדּ֖וֹל] יְשׁוּע֣וֹת מַלְכּ֑וֹ וְעֹֽשֶׂה־חֶ֧סֶד לִמְשִׁיח֛וֹ לְדָוִ֥ד וּלְזַרְע֖וֹ עַד־עוֹלָֽם׃
<b style="color: gray;">מצודת דוד</b> <b>מגדול .</b> רצה לומר : וכן אודך , כי אספר לומר : דעו אשר ה' מגדול וגו' , רצה לומר : עושה ישועות גדולות למלכו , ולא בעבור תשלום גמול , כי אם בחסד : <b>ולזרעו .</b> כמו שעשה לדוד , כן יעשה לזרעו עד עולם . ואף שדוד עצמו אמרו , אמר לדוד ולזרעו , ולא אמר לי ולזרעי , כי כן דרך המקרא וכן ( שמואל א יב יא ) : וישלח ה' וגו' ואת שמואל , ועם כי שמואל עצמו אמרו , לא אמר ואותי :
<b style="color: gray;">מצודת ציון</b> <b>מגדול .</b> מלשון גדול :
<b style="color: gray;">רלב"ג</b> <b>מגדול ישועות מלכו .</b> ר''ל שהוא תוקף ישועות מלכו והוא דוד כמו המגדל שהוא תוקף העיר :
<h2>שמואל ב פרק-כג</h2>
<h3>{א}</h3>
וְאֵ֛לֶּה דִּבְרֵ֥י דָוִ֖ד הָאַֽחֲרֹנִ֑ים נְאֻ֧ם דָּוִ֣ד בֶּן־יִשַׁ֗י וּנְאֻ֤ם הַגֶּ֙בֶר֙ הֻ֣קַם עָ֔ל מְשִׁ֙יחַ֙ אֱלֹהֵ֣י יַֽעֲקֹ֔ב וּנְעִ֖ים זְמִר֥וֹת יִשְׂרָאֵֽל׃
<b style="color: gray;">רש"י</b> <b>ואלה דברי דוד .</b> נבואת דוד אחרונים , ומי הם הראשונים , דברי השירה האמורים למעלה , אבל בכל שירות ותשבחות שאמר , אין נקראים דברים : <b>הוקם על .</b> הוקם למעלה : <b>ונעים זמירות ישראל .</b> אין ישראל משוררים במקדש , אלא שירותיו וזמירותיו :
<b style="color: gray;">מצודת דוד</b> <b>ואלה דברי דוד האחרונים .</b> רוצה לומר : מה שאמר אחר כל המעשים והשירים אשר שר לה' , ומשם ואילך לא דבר עוד ברוח הקודש : <b>נאם דוד בן ישי .</b> רוצה לומר : וזה דברי נאם דוד וגו' , רצה לומר : זה הדבר דברתי עוד הייתי דוד בן ישי , רועה צאן בשפל המדרגה : <b>ונאם הגבר .</b> וזה בעצמו דברי עתה , אף כי אני הגבר אשר הוקם למעלה , להיות משיח אלהי יעקב , למלוך בישראל , ולהיות מנעים זמירות ישראל , רוצה לומר : לסדר זמירות נעימות לישראל לשורר בבית ה' . וכאומר : אחר כל הגדולה הזאת , לא נשתנית דעתי מאשר היתה מאז :
<b style="color: gray;">מצודת ציון</b> <b>נאם .</b> מענין אמירה ודבור : <b>הגבר .</b> האיש : <b>על .</b> למעלה , וכן ( איוב לו לג ) : מקנה אף על עולה : <b>ונעים .</b> ענין עריבות ומתיקות :
<b style="color: gray;">רלב"ג</b> <b>הוקם על .</b> כמו למעלה והוא מעלת כסא המלוכה : <b>ונעים זמירות ישראל .</b> ר''ל שהוא אמר לש''י בנעים שבמיני הזמירות והם זמירות ישראל כי הם חוברו שיזמרו בהם ישראל לש''י וזה מבואר בזמירות הנזכרות בספר תהלים :
<b style="color: gray;">מלבי"ם פירוש המילות</b> <i><b>השאלות:</b> למה קראם דברי דוד האחרונים והדברים עצמם סתומים, ויש בם דברים מופלאים וכפולים במלות שונות :</i> <b>ואלה דברי דוד האחרונים</b>. אחר שסדר ספר תהלותיו לעת זקנותו, חתם בו שמו להודיע מי חברו, ועל מי חברו, ובאיזה מדרגה באו הדבורים בו, אם מדרך השכל אם מרוח הקדש, והוסיף בו גם כן נבואה עתידה על ענין מלכותו. אמר <b>נאום דוד בין ישי,</b> רצה לומר שהזמירות הבאים בספר ההוא, כוללים ג' ענינים, {{{א}}} זמירות שאמר על עצמו ובתוכם ממה ששר קודם נמשח בהיותו רועה בצאן, שעל זה אמר נאום דוד בן ישי, {{{ב}}} זמירות שאמר אחר שנמשח, ואחר שמלך מצד עניני מלכותו, בין בהיותו נרדף בין בהיותו מצליח במלכות, ועל זה אמר <b>נאום הגבר הוקם על</b> להיות <b>משיח אלהי יעקב,</b> {{{ג}}} זמירות שחבר לצורך כלל ישראל, אם ספור נפלאות אל, אם תפלות או מהללים בעבור העם בכלל, ועל זה אמר <b>ונעים זמירות ישראל :</b>
<h3>{ב}</h3>
ר֥וּחַ יְהוָ֖ה דִּבֶּר־בִּ֑י וּמִלָּת֖וֹ עַל־לְשׁוֹנִֽי׃
<b style="color: gray;">רש"י</b> <b>דבר בי .</b> השרה בי רוח קדשו ונדבר בי , וכל לשון נבואה , נופל בו לשון דבר , כמו ( במדבר יב ב ) : הרק אך במשה דבר הלא גם בנו דבר ( שם פסוק ו ) : אדבר בו וטעמו של דבר לפי שהרוח נכנס בו בקרב הנביא , ומדבר בו :
<b style="color: gray;">מצודת דוד</b> <b>רוח ה' .</b> רצה לומר : הדבר אשר אדבר מאז ועד עתה , לא מחכמה באה לי , אך רוח ה' דבר בי ומלתו וגו' , והוא כפל ענין במלות שונות , ובא לחזק הדבר :
<b style="color: gray;">מצודת ציון</b> <b>ומלתו .</b> ענין דבור , כמו ( תהלים קלט ד ) : כי אין מלה בלשוני :
<b style="color: gray;">רלב"ג</b> <b>רוח ה' דבר בי ומלתו על לשוני .</b> אמר שענינו באלו הזמירות הנעימות שחבר היה שרוח השי''ת דבר בו ובמה שנאצל עליו מרוח הקדש היה דבר השם יתעלה על לשונו להגיד אלו הזמירות ולחברם בספר :
<b style="color: gray;">מלבי"ם פירוש המילות</b> <b>רוח</b> הודיע כי כל הזמירות נאמרו ברוח ה' אשר עליו ויען שהרוח האלהי יחול על המשורר בשתי מדרגות, אם רק לעוררו בכח אלהי על ענין השיר, והמלות והמליצה ידבר המליץ משכלו, או שגם המלות והמליצה יהיה ברוח ה', אמר כי שניהם היה מהופעה אלהית, <b>רוח ה' דבר בי</b> וגם <b>מלתו היא על לשוני,</b> שגם סדר המלות היה מה' :
<h3>{ג}</h3>
אָמַר֙ אֱלֹהֵ֣י יִשְׂרָאֵ֔ל לִ֥י דִבֶּ֖ר צ֣וּר יִשְׂרָאֵ֑ל מוֹשֵׁל֙ בָּאָדָ֔ם צַדִּ֕יק מוֹשֵׁ֖ל יִרְאַ֥ת אֱלֹהִֽים׃
<b style="color: gray;">רש"י</b> <b>לי דבר צור ישראל .</b> אלי דבר וצוה צור ישראל , שאהיה מושל באדם , בישראל שנקראו אדם , שנאמר ( יחזקאל לד לא ) : <b>אדם אתם ( יבמות סא א ) , ואהיה צדיק מושל וירא אלהים .</b> ורבותינו ( מועד קטן טז ב ) פירשוהו בלשון אחר : אמר דוד : <b>אלהי ישראל לי דבר , אלי דבר צור ישראל , מושל באדם אני , ומי מושל בי , צדיק , שאני גוזר גזירה והוא מבטלה .</b> אבל לפי ישוב המקראות , הראשון הוא פשוטו של מקרא :
<b style="color: gray;">מצודת דוד</b> <b>אמר אלהי ישראל .</b> רצה לומר : וזהו דברי אשר אלהי ישראל אמר , וכאלו דבר לי ליחד אלי הדבור , רצה לומר : מיד ה' הופיע אלי להשכיל הדבר הזה : <b>מושל באדם צדיק .</b> כאשר יועמד צדיק למשול בבני אדם , אז תמשול יראת אלהים , כי כל ממשלתו להכריח העם על היראה , אם כן היא המושלת והמתגברת :
<b style="color: gray;">רלב"ג</b> <b>אמר אלהי ישראל לי דבר צור ישראל .</b> ר''ל כי בעבורי אמר הש''י ודבר שאהיה מושל באדם היותר נבחר והוא ישראל מפני היותי צדיק מושל ביראת אלהים ר''ל שכל הנהגתי וממשלתי הוא ביראת אלהים ולזה זכיתי לזאת המעלה :
<b style="color: gray;">מלבי"ם פירוש המילות</b> <b>אמר</b> עתה התחיל נבואה עתידה שנאמר לו מאת ה' על מלכות זרעו, ותתקיים לימות המשיח, וכעין דוגמא היה במלכות שלמה מעין העתיד, ופירושו <b>ה'</b> מצד שהוא <b>אלהי ישראל</b> ומשגיח עליהם <b>אמר</b> ומפרש <b>לי דבר צור ישראל,</b> שדבר זה באורך (שזה א' מן ההבדלים בין דבור ואמירה) שהדבור הוא באורך וכל לי ולו ולהם הסמוכים אצל דבור פי' בשביל ורצה לומר שדבר בשבילי, שעתיד לעמוד <b>מושל באדם,</b> רצה לומר המשיח יהיה לו ב' מדרגות, {{{א}}} שימשול <b>באדם</b> בכלל, שכל בני אדם ישמעון אליו, {{{ב}}} שיהיה <b>צדיק מושל יראת אלהים</b> שמצד שינוח עליו רוח דעת ויראת אלהים, ימשול על עצמו לעמוד בצדקתו, ובכח זה שימשול על עצמו ימשול על האדם בכלל, באופן שיראת אלהים היא תהיה המושלת אז, וכמ''ש החבר להכוזר שהמולך על עצמו הוא הראוי למלוך על הכלל :
<h3>{ד}</h3>
וּכְא֥וֹר בֹּ֖קֶר יִזְרַח־שָׁ֑מֶשׁ בֹּ֚קֶר לֹ֣א עָב֔וֹת מִנֹּ֥גַהּ מִמָּטָ֖ר דֶּ֥שֶׁא מֵאָֽרֶץ׃
<b style="color: gray;">רש"י</b> <b>וכאור בוקר יזרח שמש .</b> והבטיחני שתלך גדולתי הלוך וגדל , כאור נוגה אשר הולך ואור : <b>בוקר לא עבות .</b> אור שאינו אפל : <b>מנוגה ממטר דשא מארץ .</b> מאיר בוקרי יותר מנוגה הבא ממטר , כחום צח עלי אור , כשהמטר יורד על הארץ מלאה דשאים , והשמש זורח עליו ומבהיק . וכן פתרונו , יותר מנוגה הבא ממטר של דשא מארץ :
<b style="color: gray;">מצודת דוד</b> <b>וכאור בוקר .</b> רצה לומר : המושל כזה היא סיבה להמשיל היראה , כמו אור הבוקר המאיר בפאת המזרח , אשר הוא סיבה ידוע לשיזרח אחריו השמש , אבל כשאור הבקר לא יהיה מעונן בעבים , כי כשיהיה מעונן , אין אור הבוקר סיבה ידועה לזריחת השמש , כי לא יהיה נראה , כי הענן יכסנו : <b>מנוגה ממטר .</b> כמו מנוגה השמש וממטר השמים , אשר משניהם יחד באה הסיבה להצמיח דשא מן הארץ , וכן הדבר במושלים כאלה , כי אף אשר אור הבוקר היא סיבה ידועה לזריחת השמש , אין זו סיבה לשיתמיד בזריחתו , כי יבוא הענן ויכסנו , כן צדיק המושל , לא תמשול היראה כי אם בעוד ימשול הוא , ולא בסור ממנו הממשלה , אף לא אחרי מותו , וכמו שנוגה השמש ומטר השמים המה יחד סיבה להצמיח דשא , ולא זה בלא זה , כן צדיק אחד מושל , לא יוכל להמשיל היראה , אם המושל חבירו עומד נגדו ומוחה בידו :
<b style="color: gray;">מצודת ציון</b> <b>עבות .</b> עננים : <b>מנוגה .</b> ענין הארה וזריחה : <b>דשא .</b> חציר :
<b style="color: gray;">רלב"ג</b> <b>וכאור בקר יזרח שמש .</b> ר : ל שזריחת ממשלתי וצמיחת מלכותי הוא כמו זריחת אור בקר שיזרח שמש אחריה שיהיה אז האור נוסף וכן ירצה לומר שהצלחתו במלוכה תתחזק תמיד כמו הענין באור הבקר אשר אין התפשטותו מהעבים והעננים שיזרח אורם מנגה שיתחדש ממטר יורד על דשא מארץ והוא הקשת כי זה האור יהיה הולך הלוך וחסור אך הוא כאור בקר שיזרח שמש אחריו ובזה רמז דוד אל שתצמח מלוכה ממנו יחסה אל מלכותו יחס אור השמש אל אור השחר והוא מלכות משיח בן דוד שתגדל מלכותו ונשא וגבה מאד אז יהיה הרצון בזה כאור בקר שיזרח בו השמש אשר הוא מתמיד הקיום והוא האור השלם כן הענין במלכות בית דוד אור בקר שלא יסתר בו השמש בסבת העבים כי אז יהיה האור מגיע מהעבים אשר הם מהירי ההפסד ולא יהיה הבקר ההוא מנגה שיצמח ממטר ויולד ממנו כמו הענין בברק שיצא אחריו החשך תכף ולא כמו דשא מארץ אשר בבקר יציץ וצמח ובערב ימולל ויבש :
<b style="color: gray;">מלבי"ם פירוש המילות</b> <b>וכאור,</b> עוד יהיה הבדל בין מלכות המשיח לבין מלכות העולם הזה, וצייר זה בהמשיל את המלכות אל השמש כי כמוהו תאיר המלכות ארץ ותופיע בגבורתה, והנה המלכות בעוה''ז תקום כמו זריחת השמש, שבעלות השחר כהה אורו וכן תוסיף תאיר עד נכון היום. ובדוגמת זה עמדה גם מלכות דוד, שהתנוצצה מעט מעט בהדרגה לא כן מלכות העתיד שפתאום יזרח השמש ויהיה אור גדול, ועל זה אמר <b>וכאור בקר יזרח שמש</b> (אור אינו שם דבר רק פעל והכ''ף אינו לדמיון רק הוא כ''ף הזמן) בעת שיאיר הבקר אז כבר יזרח שמש. שלא יעלה השמש על האופק בהדרגה רק פתאום מצהרים יקום חלד, רצה לומר שתיכף בעמדו ימשול ממשל רב ומלכות עולם, ואמר עוד <b>בקר לא עבות,</b> כי זריחת שמש המלכות בעוה''ז, יצוייר שיקרה לו כמו אל השמש, שלפעמים יכסהו עבים ועננים ולא יראה אורו כלל ולפעמים הגם שיתראה מבין הענן, יהיה בצד אחד מן הרקיע גשם ומטר, שזה נצרך כדי להצמיח דשא מארץ, ובזה יתפלש אור השמש דרך המטר, ולא יראה רק נגה לא אור בהיר (שגדר שם נוגה הוא דבר המקבל האור כמ''ש בפירוש ישעיה) וכן מלכות עוה''ז לפעמים תכסהו עננה לגמרי כמו שהיה למלכות בית דוד בעת הגלות, ולפעמים הגם שיתראה יעמדו נגדו חשכת מים, הצריכה להצמיח מוצא דשא, רצה לומר יעמדו עמה ושוה ומקביל לה גם מלכיות אחרות, כפי הצורך להנהגת עמים ולאומים בדרך הטבע וכפי המערכת ויכהה שמשם, אבל במלכות העתיד יהיה <b>בקר לא עבות</b> שלא יכסהו עבים, וכן (<b>לא</b>) <b>מנגה ממטר</b> רצה לומר לא היה הבקר על ידי נגה הבא ממטר שצריך להוציא <b>דשא מארץ,</b> כי לא יעמדו מקביל לו עמים ומלכיהם להאפיל אורו :
<h3>{ה}</h3>
כִּֽי־לֹא־כֵ֥ן בֵּיתִ֖י עִם־אֵ֑ל כִּי֩ בְרִ֨ית עוֹלָ֜ם שָׂ֣ם לִ֗י עֲרוּכָ֤ה בַכֹּל֙ וּשְׁמֻרָ֔ה כִּֽי־כָל־יִשְׁעִ֥י וְכָל־חֵ֖פֶץ כִּֽי־לֹ֥א יַצְמִֽיחַ׃
<b style="color: gray;">רש"י</b> <b>כי לא כן ביתי עם אל .</b> שיהא בוקרי עבות : <b>כי ברית עולם .</b> התורה אשר שם לי , ערוכה בכל ביתי ושמורה : <b>כי כל ישעי וכל חפץ .</b> צרכי מוכנים לפניו , והרי זה מקרא קצר : <b>כי לא יצמיח .</b> עוד למלך אחר מלכותי . דבר אחר : כי ברית עולם שם לביתי , להיות מלכותי קיימת , והברית ערוכה בכל , בפי כל הנביאים :
<b style="color: gray;">מצודת דוד</b> <b>כי לא כן ביתי .</b> אלא ממשלת בית מלכותי , לא כן היא עם הממשלת יראת האל : <b>כי ברית עולם שם לי .</b> ממשלת המלוכה שם לי לבדו , וברית עולם היא : <b>ערוכה בכל .</b> רצה לומר : הכל תלוי בה , על היותה מלוכה ונתנה ביד אחד , ואינה כממשלת מושלים שאין הכח ביד האחד כאשר חבירו עומד נגדו , אשר ידמו לנוגה השמש ומטר השמים , שאין הכח ביד אחד זולת חבירו להצמיח הדשא : <b>ושמורה .</b> גם המלוכה הלא היא שמורה לי ולזרעי מדור לדור , ואינה כממשלת שאר מושל אשר עמו תמות , או בחייו תוסר ומעשיו בטלים , אשר ידמה לאור הבוקר , שהיא סיבה ידועה לזריחת השמש , ובבוא הענן יכסהו : <b>כי כל ישעי .</b> כי כל הישע הבאה , היא ישעי , כי על ידי או על ידי זרעי תבוא , וכמו כן על ידינו תבוא כל חפץ , כי לא יצמיח מי למלכות מבלעדינו :
<b style="color: gray;">מצודת ציון</b> <b>ערוכה .</b> ענין סדור : <b>חפץ .</b> רצון :
<b style="color: gray;">רלב"ג</b> <b>כי לא כן ביתי עם אל .</b> ר''ל שיסיר מלכותי תכף כמו הענין במלכות שאול : <b>ערוכה בכל ושמורה .</b> ר''ל ממשלתי ערוכה בכל הזמן ושמורה לזרעי אע''פ שתסור מהם בקצת העתים : <b>כי כל ישעי וכל חפץ כי לא יצמיח .</b> ר''ל שהיא ערוכה בכל כי ימצא לישראל כל ישע וכל חפץ כי זה יהיה בעת לכתם בדרכי התורה ואולם כאשר לא יצמיח זרעם לתת פריו וזהו בסורם מאחרי הש''י אז היא שמור' כי לא יתכן שתהיה להם המלוכה :
<b style="color: gray;">מלבי"ם פירוש המילות</b> <b>כי לא</b> מפרש דבריו, נגד מ''ש בקר לא עבות, אומר <b>כי לא כן ביתי עם אל</b> שביתי לא יכסהו הענן, רצה לומר שלא תבטל מלכותו בשום פעם <b>כי ברית עולם שם לי</b> שלא יופסק בשום פעם, רק יהיה <b>ערוכה בכל ושמורה,</b> שתיכף בעמדה תהיה ערוכה בכל עוז והדר כמ''ש וכאור בקר יזרח שמש, <b>ושמורה</b> בל תבטל בשום פעם, כמ''ש בקר לא עבות, ונגד מ''ש בקר לא מנגה ממטר דשא מארץ, אמר <b>כי כל ישעי וכל חפץ כי לא יצמיח הדשא,</b> רצה לומר לא יצמחו אז הדשאים שבעבורם ירד המטר לכסות השמש והמליצה שלא יתקוממו אז שרי העכו''ם כפי הטבע והמערכת רק יהיה ה' למלך, וימלא כל ישע וכל חפץ בית דוד, אם ישע הנפש, אם חפציו העולמיים :
<h3>{ו}</h3>
וּבְלִיַּ֕עַל כְּק֥וֹץ מֻנָ֖ד כֻּלָּ֑הַם כִּֽי־לֹ֥א בְיָ֖ד יִקָּֽחוּ׃
<b style="color: gray;">רש"י</b> <b>כקוץ מונד .</b> קרדו''ן בלע''ז , שבקטנותו רך נע ונד , וסופו מתקשה , עד אשר לא ביד יקחוהו :
<b style="color: gray;">מצודת דוד</b> <b>ובליעל .</b> אבל בית בליעל , כירבעם וחבריו , כולם יהיו כקוץ מונד , רצה לומר : כמו הקוץ המונד ברגלי אדם , אשר מנידים אותו ממקום למקום בדרך מהלכם : <b>כי לא ביד יקחו .</b> כי בעבור החדודים הבולטים בו , אי אפשר לקחתו ביד לסלקו מן הדרך אל מקום מיוחד , ולזה בעל כרחו הוא מונח ברגלי אדם , ומנידים אותו ממקום למקום , ולא יונח זמן רב במקום אחד , וכמו כן לא תעמוד בית בליעל על זמן רב :
<b style="color: gray;">מצודת ציון</b> <b>מנד .</b> מלשון נדידה : <b>כלהם .</b> מלשון כל :
<b style="color: gray;">רלב"ג</b> <b>ובליעל כקוץ מונד כלהם .</b> ואולם הרשעים כשיקחו הממשלה הם כלם כקוץ מונד שיזיק אנה ואנה למתקרבים אליו וינקבם בקוציו כי לא יקחו האנשים ביד את הקוצים כי יזיקו בהם והמשילם עוד לקוץ שאינו עושה פרי וכאילו רמז בזה אל מלכות ירבעם וחבריו :
<b style="color: gray;">מלבי"ם פירוש המילות</b> <b>ובליעל</b> אז יציץ ופרח כרם ה' צבאות ואת הקוצים יכלה מן הכרם, והם הבליעל אשר כולם דומים <b>כקוץ מונד</b> שעומדים רק להשחית את כל הנוגע בם והכל <b>נדים</b> מהם <b>כי לא ביד יקחו :</b>
<h3>{ז}</h3>
וְאִישׁ֙ יִגַּ֣ע בָּהֶ֔ם יִמָּלֵ֥א בַרְזֶ֖ל וְעֵ֣ץ חֲנִ֑ית וּבָאֵ֕שׁ שָׂר֥וֹף יִשָּׂרְפ֖וּ בַּשָּֽׁבֶת׃
<b style="color: gray;">רש"י</b> <b>ואיש יגע בהם ימלא .</b> צריך שילבש את בשרו ברזל , וימלא ידו בכלי זיין לקצצו : <b>ובאש שרוף ישרפו בשבת .</b> ואין שם תקנה אלא שריפה , ולשבת ולהתחמם כנגדם , כך הרשעים אין להם תקנה , אלא שריפה בגיהנם : <b>בשבת .</b> הקב''ה יושב על כסא הדין :
<b style="color: gray;">מצודת דוד</b> <b>ואיש יגע בהם .</b> רצה לומר : אולם בית הבליעל לא תהיה דומה להקוץ הזה אשר לא תגע בו יד איש , כי בהם יגע איש לרעה , בחרב ובחנית , והגוף של כל אחד מהם יהיה מלא מברזל החניתות , וגם עץ הנצב תבוא בו אחר להב החנית : <b>ובאש שרף וגו' .</b> בתבערת אש ישרפו , בעת יושבת מלכותם . או רצה לומר , בעבור יושבת זכר למו , וכן היה בבית ירבעם ואחאב והדומים להם :
<b style="color: gray;">מצודת ציון</b> <b>בשבת .</b> ענין בטול , כמו ( ישעיהו יד ד ) : שבת נוגש :
<b style="color: gray;">רלב"ג</b> <b>ואיש יגע בהם ימלא ברזל ועץ חנית .</b> ר''ל כי כאשר יגע ברשעים ויקרב אליהם ימלא כל גופו ממכות הברזל : <b>ועץ החנית .</b> ר''ל שאחר הכנס בגופו ברזל החנית יכנס העץ : <b>ובאש שרוף ישרפו בשבת .</b> ר''ל כי בהשבת הממלכה מהם יכלו הם וזרעם בכליון חרוץ כמו שנתבאר מענין ירבעם והדומים לו כי בעת ששבתה הממלכה מהם לא השאירו להם נין ושאר . ביאור הדברים ; אמר שכבר דבר לה' את דברי השירה הזאת לתת לו שבח והודאה ביום אשר נתבאר לו כי הציל ה' אותו מכף כל אויביו הרודפים אותו כמו גלית הפלשתי ואכיש מלך גת העמלקים אשר פשטו אל צקלג ואיש בשת והפלשתים שבאו להלחם עמו וחנון בן נחש והדרעזר ואבשלום ואחיתופל ושבע בן בכרי וישבי בנוב והציל אותו גם כן מכף שאול והוא שקול כנגד כלם כי שאול רדף את דוד והוא מלך ודוד היה עבדו ולזה היה תכלית הפלא לתוקף יד שאול על דוד איך נצל מידו , ויאמר הנה ה' לי סלעי ומצודתי ומציל לא יצטרך לי תוקף אחר ולא עזרני כח וחיל אחר באלו הצרות אשר נצלתי מהם הנה הוא מנהיג החוזק והתוקף שלי ומאתו הוא נאצל מפני השגחתו בי , הנה בו אחסה ואסתר בסתר אהלו מכל הרעות הנכונות לבא עלי כי הוא לי למגן להגן עלי מכל דבר הרעות אשר יבואני להזיק והוא תוקף ישעי , כי מאתו יסודרו כלי' להפחיד הקמים עלי שלא יזיקוני כמו שידחה הבעל חי בקרניו החיה הבאה לטרפו , הנה הוא בית החוזק שלי והמנוס שאנוס להמלט מכל הקמים עלי והוא מושיע אותי מאנשי חמס הרודפים אותי על לא חמס בכפי כי הענין כמו הענין בשאול ובאבשלום והדומים בזה והנה אלו התשועות אשר הושיעני הש''י מאויבי יביעו לי באמצעות תשועה שלמה שאתפלל לש''י אחר שספרתי מתהלותיו הנודאות המיישירות אל השגתו יתברך הנה בעת שפנו אלי רעות נפלאות מביאות אל מות וביעתוני אימות מות הנה בעתה היא אשר ראיתי כי צר לי והייתי בזה הפחד הנפלא אז השתדלתי לקרוא שם ה' המורה על מציאותו ביותר על מה שאפשר , ובדבקי בו בזה האופן התפללתי אליו והוא שומע תכף קול תפלתי מהיכל מעלתו אשר הוא בתכלית הרוחק ממדרגת האדם והנה שם עלתה שועתי באזניו להתפלל להשתדל בהצלתי , והנה מרוב חרון אף השם על אויבי הרעיש עולמו כאילו נולד מאף הש''י אשר בבטן הארץ יתחדש ממנו הרעש וירעשו חלקי הארץ וגם יסודות ההרים הגבוהים יתנועעו וירעשו , ואמר ממשל כי מרוב הכעס עלה עשן באף הש''י ותצא אש מפיו תאכל אויביו ותשחית' עד שלחוזק האש ההוא בערו ממנו גחלים , והנה היה זה המשל להעיד על הפלגת הרע שחדש הש''י כדי שיפלו אויבי דוד במהירות וזה שכבר סבב הש''י שינגפו ישראל במלחמה ומתו עמהם שאול ובניו וכן הענין במיתת אבשלום ובכלל הנה כשנחקור בספורי הקורות שקרו לדוד נמצא פלא עצום בסבות אשר בהם הש''י הביא הרע לאויבי דוד בא ההמלט לדוד , ואמר כי לרוב השגחת השם על דוד כאילו ירד מן השמים ודרך על הארץ ושלח מלאכו בקלות כאילו התעופף , ושת סביב דוד ענן וחשך להסך עליו ולהסתר שם מאויביו וכאילו היה זה משל אל מה שסבב הש''י כשרדף שאול אחרי דוד שלא יכול למצאו וכאשר מצא אותו והיה קרוב אל שיתפש דוד סבב הש''י שבא מלאך אל שאול כי פשטו פלשתים על הארץ והוכרח לעזוב דוד , ואמר כי מהענן בעצמו שחדש הש''י ע''י מלאכו להתיר דוד ולמלטו מאויביו ממנו יצא ברק בערו ממנו גחלי אש והם הלפידים היורדים מהענן אשר נעצר בו איד קיטורי וממנו נתחדשו רעמים שנתחדשו לאויביו מהדב' בעינו אשר חודש להציל דוד , והנה בזה האופן כאילו נבקעה הארץ מרוב הרעש שנתחדש בגערת ה' מנשמת רוח אפו , ונראו מעמקים ונגלו מוסדות תבל כמו שימצא הענין בעתות הרעש שתבקע הארץ ויראו המקומות השפלים מהארץ ויראו שם נהרות גדולים נתחדשו ממה שהיה באיד שחדש הרעש מהטבע המימיי , והנה קרא המים ההם ים כי ענינם דומה במליחות למי הים מפני רבוי השריפה שנתחדשה שם כי הוא ג''כ הסבה במליחות מי הים כמו שנתבאר בטבעיות והנה אפשר שאמר זה להפלגת הסרת ענין אויביו במהירות כמו הענין בארץ הנבקעת מפני הרעש כי יתהפך המקום הגבוה להיות למטה ולזה קרא ענין חטאת סדום הפכה אמר כמהפכת סדום ועמרה ואפשר עם זה שרמז בזה להגלות בקלות ובמהירות דבר הנעלם מהאנשים מהצלחת דוד וכאשר השלים זה המשל אמר זה הענין בדברים יותר מבוארים ואמר הנה הש''י ישלח מלאכו ויקחני וינהגני וימשוך אותם מימי הרעות אשר חשבו אויבי להטביע אותי בהם , ובזה האופן יצילני הש''י מאויבי שהיה חזק ועז ביחס אלי בתכלית נפלא והוא שאול כי הוא היה מלך ואני הייתי עבדו ובכלל הנה יצילני בזה האופן מכל שונאי כאשר חזקו ממני , הנה אויבי מקדמים אותי רע ביום אידי כי חשבו שאז היא עת רעה וישיגו מבוקשם , והנה אז היה הש''י למשען לי בדרך שלא נפלתי בידם ואחשב שזה היה משל על הזיפים שהודיעו לשאול כי דוד מסתתר עמהם במערה ועל מה שיעץ אחיתפל לרדוף אחר דוד בלילה להמיתו והנה הש''י הוציא אותי למרחב מהצרה שהייתי בה ומלט אותי מיד אויבי כי חפץ בי להיות מלך על ישראל ונתן לי גמול כצדקתי והשיב לי כבור ידי שבררו התכונות המשובחות והנה אמר זה להעיר כי בכל עוז היה רודף הדרכים המשובחים וזה מבואר מהספורים שבאו בענין דוד זולתי בחטא אשת אוריה , והנה היתה לי הטובה הזאת מאת הש''י לפי ששמרתי דרכי ה' והלכתי אחרי מצוותיו ולא הרשעתי לנטות מדרכי הש''י כי כל משפטי הש''י והם משפטי התורה שויתי תמיד לנגדי לזכור אותם כדי שאתנהג בהם וכן הענין בחוקותיו כדי שלא אסור מדרכי התורה כלל ואהיה שלם בלבי לש''י כי כל מגמתי היתה לפנות אליו וזה סבה פעמים רבות שנשמרתי מעוני אשר הביאתני להשתוקק אליו רתיחת טבעי , והנה השיב ה' לי כצדקתי וכנקיון לבבי לפי מה שידע הש''י ממנו וזה היה בעת שענשני על החטא שחטאתי כי לא הפליג מאד בענשי להגלות אליו טוב לבבי והפליג בעונש שאול להגלות אליו רוע לבבו ואף על פי שהיה חטאי יותר עצום לפי הנראה מחטא שאול והנה יורה על טוב לב דוד כי הוא לא הסכים בהריגת אחד משונאיו ואף על פי שנפלו בידיו כמו הענין בשאול ואבנר ואבשלום ושמעי בן גרא אבל היה חומל ומרחם כמו שנראה מספור קורותיו והנה ענייני שאול היו בהיפך זה והנה בכלל כשתחקור על כל ספורי קורות דוד וסיפורי כל קורות שאול יתבאר לך ההבדל העצום שהיה בין תכונת דוד ובין תכונת שאול הנה אתה הש''י מתחסד עם חסיד לעשות לו חסד גם אם יחטא לך בשתקל מענשו כמ''ש בדוד גם ה' העביר חטאתך לא תמות , והנך הולך בתום ובכבדות הלב עם איש תמים וכבד לזאת הסבה ג''כ ואמנם עם איש עקש אתה מביא עליו העונש בדרכים עקלותונים להפליג בענשו על החטא מפני היות לבו מוכן להתנהג בזה המנהג הפחות , והנך מושיע השפלים אעפ''י שהם מהמון העם אשר אזלת יד מהם , ועיניך על רמים להשפילם כשיחטאו לך ואעפ''י שהם מלכים והנה אמר זה מפני שהשם הושיע דוד בעת הזאת מהעם שהיה עבד לשאול והיה אז עיני הש''י להשפיל שאול שהיה מלך בעבור שהגיעה המלוכה לדוד הנה אתה היית נרי ה' להאיר לי בהיותי בליל חשך הצרות ואז הגהת חשכי וזה בעת שהיה דוד נרדף משאול ואבשלום , הנה בעזר שהיה לי ממך שברתי הגדוד הבא אלי ובעזר אלהי דלגתי וקפצתי החומה הנפלאה שהיתה ביני ובין הגדוד ההוא וזה היה רמז אל הגדוד שבא מעמלק לצקלג ושרפו את צקלג באש ונהגו לפניהם נשי דוד ואנשיו וטפיו וכל קניניהם כי היה מאת הש''י שסבב שהסרנים לא חפצו בהליכת דוד עמם פן יהיה להם לשטן עד שהוצרך שאכיש מהר דוד שישוב צקלג וזה היה סבה אל שיכול להשיג הגדוד ההוא כי לולא שלחו אכיש לא היה יכול ללכת שם והנה זאת החומה הגבוה שדלג אז להשיג הגדוד ההוא , הנה דרך האל יתברך ומנהגו בפעלותיו היא בתכלית השלימות ואמרת הש''י בדברי התורה היא צרופה שאין בה סיגים אבל כל עניניה מגיעים לתועלת נפלא , הנה הש''י מגן הוא לכל החוסים בו להצילם מן הרעות הנכונות לבא עליהם והנה ענין החסות בו הוא התנהג בדרכי התורה ולזה הקדים לזה אמרו אמרת ה' צרופה כי באמצעותה יהיה הש''י מגן לאדם ותדבק בו השגחתו כמו שהתבאר מדברי התורה כי מי אל מבלעדי ה' שיוכל להיות למגן לכל החוסים בו הנה זה לא ישלם לזולתו מהאמצעים ששם האל יתברך בינו ובין הנמצאות השפלות כי מהם יסודר פעם רע ופעם טוב ולא יוכלו לשנות סדורם ואולם הש''י לבדו יוכל על זה , ומי הוא גם כן תקיף לעזור לכל הקוראים אליו באופן ראוי מבלעדי הש''י הנה הוא האל אשר הוא מעזי לתת לי חיל , והוא סבה שקפץ דרכי ודלג אל התכלית השלם הדרוש והנה אמר זה להפלגת מהירות הגעתו לדרכו אל התכלית והנה הוא שמני קל המרוץ כאילות ובזה המהירות והמרוצה העמידני על רוממות הצלחתי מה שלא היה ראוי להיות כן לפי הנהוג כי המהירות בענינים יהיה טוב העצה ואולם היה כל זה מסודר ממך ולזה היה מגיע בו הטוב בתכלית מה שאפשר , הנה הש''י מפני השגחתו בי למד ידי למלחמה עד שכבר הוריד יתר קשת חזקה מאוד אל המקום שמשם תהיה יריית החצים כל אחד מזרעותי והנה אמר זה כי בעת שהלך להלחם עם גלית לא רצה לקחת כלי המלחמה כי לא נסה ואחר זה בזולת למוד אחר והרגל היה מצליח מאד במלחמות כמו שנזכר בספורי דברי שאול , והנה אז נתת לי מגן ישעך שהגינות עלי שלא נפלתי ביד גלית הפלשתי , וענותך אותי אז בעת הצרה ההיא תרביני ותגדל מעלתי כי זה היה סבה ששמהו שאול על אנשי המלחמה ושהיה חתן למלך כמו שנזכר בספור דברי שאול ומזה נתגלגלה הצלחתו בהתפרסם לישראל טוב הצלחת דוד במלחמותיו ומזה ג''כ היתה סבה לשמור דוד מנפול ביד שאול כי מיכל אשתו גלתה לו הסוד והצילה אותו , תרחיב צעדי תחתני בברחי מפני שאול כשחשב להכותי בחניתו ביום היותי מנגן לפניו , ולא מעדו קרסולי שאם הייתי נופל מהבהלה והפחד היה הורג אותי ובזה האופן ג''כ נתת לי כח לרדוף אויבי ולהשיגם באופן שאשמידם ולא אשוב עד כלותם וזה היה בימי שאול שהכה דוד מכה רבה בפלשתים ובעת רדפו אחר גדוד עמלק כששרפו צקלג והנה אכלה אותם אז ואכה אותם באופן שלא יקומון ויפלו תחת רגלי ואחר זה כשמלך איש בשת אזרתני חיל למלחמה והכרעת אויבי תחתי כי תמיד היו אז במלחמת בית שאול הולכים ודלים ובית דוד הולך וחזק , ואז נתת לי אויבי עורף כי אבנר ואנשי איש בשת הפכו עורף במלחמה ואנשי דוד היו הולכים ורודפים אותם בדרך שאכרית משנאי והנה היו פונים אל השם יתברך שיושיעם ואין מושיע אותם והיו מתפללים אל ה' ולא ענם עד ששחקתי אותם כעפר ארץ וכטיט חוצות שירמסהו ברגל ויכתתו העפר שבו וישברוהו כן אשברם וארמסם , והנה הצלת אותי מהמריבים אתי מעמי כמו איש בשת ואבשלום ושבע בן בכרי תשמרני להשים אותי לראש גוים רבים והם הגוים שנצחתי אותם במלחמה שהיו לי לעבדים עד שעם לא ידעתי יעבדוני וזה שכבר היו מואב וארם ואדום לעבדים לדוד , בני נכר יכחשו לי מרוב יראתם ממני , לשמע אזן לבד היו נשמעים לי לעשות רצוני ואעפ''י שלא ידעו רוממות מעלתי וגודל הצלחתי , הנה בני נכר מרוב יראתם ממני היו נובלים כנבול עלה מגפן כי מת לבם בקרבם מרוב הפחד והנה גם בחדריהם שהיו נסגרים בהם נפלו עליהם אימות מות ממני הנה הש''י העוזר אותי הוא חי וקיים תמיד ותקפי שהוא הש''י הוא ברוך לא יחסר כחו בעת מהעתים כמו הענין כאשר הם שהם תחת מערכות הככבים כי הם ישפיעו פעם טוב ופעם רע ומי שהוא מנהיג תוקף ישעי שהוא הש''י אשר ישעי מסודר ממנו על דרך ההשגחה הפרטית הוא תמיד רם ונשא על כל הנמצאות ולזה אין לי לירא שיסור עזרו ממני בעת מהעתים הנה זה האל הוא הנותן נקמות לי מאויבי ומוריד עמי תחת ממשלתי והוא המוציא אותי מאויבי שלא אפול בידם , והנה האל הזה מרומם אותי מקמי והם איש בשת ואבשלום ושבע בן בכרי והצלתני מאיש חמסים והוא שאול ואמר זה כי בחמס היה רודפו ונראה גם כן מעניניו שכבר היה איש חמסים כשיעויין בתכונותיו כמו שזכרנו במה שקדם , על כן אודך ה' בגוים לתת לך תודה כמו שגמלתני מהטובות ולשמך אזמר ואשבח , הנה הש''י הוא תוקף ישועות מלכו שהוא דוד והוא עושה חסד למשיחו שנתן המלוכה לדוד ולזרעו כל זמן שיתקיים העולם כמו שיראה הבטחתו בזה על יד נתן הנביא , ואלה דברי דוד האחרונים ר''ל אחר סיימו דבר ספר תהלים בכללה ואחר זכרו דברי השירה בזה המקום חתם דבריו בזה המאמר , נאם דוד בן ישי ונאם הגבר הקם על כסא המלוכה אשר משחו אלהי יעקב בשמן המשחה על יד נביאו והוא נעים זמירות שחבר אלו הזמירות הערבות הנכללות בספר תהלים שהם זמירות ישראל כי כל הזמירות שישבחו ישראל ישבחו השם יתברך באלו הזמירות , הנה רוח ה' דבר בי בחברי הזמירות ההם ודברו היה על לשוני ומפיו חוברו אלו הזמירות ר''ל שכבר חוברו ברוח הקדש , הנה כבר אמר אלהי יעקב ותקפו שאהיה מושל באדם מפני היותי צדיק ומושל ביראת אלהים והנה זריחת אורי והצלחתי תהיה כאור בקר כעלות השחר שיזרח השמש אחר האור ההוא בדרך שיהיה האור הולך ונוסף כן ממשלתי תחזק תמיד או ירצה בזה שיהיה כאור בקר בזריחת השמש שהוא אור שלם ואחר זה מתמיד ונוסף והמשילו לשמש לפי שהוא קיים וכמו זה מלכותו קיים ולזה אמר וכסאו כשמש נגדי כן הענין במלכות בית דוד אור בקר שלא יסתר בו השמש בסבת העבים שיסתירוהו כמו שהיה הענין במלכות ירבעם וחבריו שלא היה במלכות ההיא אור כלל על דרך האמת והיה האור הנראה מהעבים אשר אין להם קיום כלל ולא יהיה גם כן האור ההוא מנגה שתתחדש ההארה ההיא מנגה שיתחדש ממטר כשהיה בענן שיצא ממנו המטר איד קיטורי באופן שיברק הברק כי האור ההוא הוא סר תכף וכן היה הענין במלכות שאול שעמדה זמן מועט כמו דשא מארץ שמהרה יצמח ומהרה ייבש , הנה לא כן בית מלכותי עם אל כי ברית עולם שם לי להיות המלוכה לי ולזרעי , הנה הברית הזאת סדורה וערוכה בכל אשר תמשך לו הגדולה מזרעי לא תפקד מהם הממשלה כי יהיה לישראל כל ישע וכל חפץ וזה יהיה בעת שידבקו בש''י ויתנהגו בדרכי התורה כי לא תקצר יד הש''י מהגיע להם או כל ישע ואף על פי שמצד ההשגחה הכוללת לא היו ראוים לו כי מצד ההשגחה הפרטית יושיעם בכל עת ויגיע להם כל חפצם והיא שמורה לזרעי אם תפסוק מלוכה בישראל וזה יהיה כאשר לא יצמיח ישראל ר''ל בעת שיסורו מאחרי הש''י כי אז לא תתקיים להם מלוכה והש''י ישמרנה לזרעי כי מזרעי יצא מלך ימלוך בישראל הוא ובניו כל הימים כמו שהתבאר בזולת זה המקום מדברי הנביאים , ואולם אנשי הרשע כמו ירבעם וחבריו שימלכו ברשע לא ביראת אלהים כמו הענין במלכותי הנה הם כקוץ מונד כלהם שלא יקחוהו האנשים ביד ליראתם פן תנקב ידם וגם לא יקרב אליו כי מצד תנודתו יבא אל היד ויזיקה כן האיש שיקרב בבני הבליעל ינקב וימלא גופו ברזל החנית והעץ אשר הוא תקוע בו כי מרוב השחתתו הקרבים אליו לא יספיק לו ההכנס הברזל בגוף אבל יכניס שם אחריו עץ החנית , ובסוף הענין כשתשבת מלכותם שרוף ישרפו ולא ישאר מהם שארית :
<b style="color: gray;">מלבי"ם פירוש המילות</b> <b>והנוגע בהם צריך להתלבש זין וברזל</b>. ואז שיכתתו חרבותם לאתים יכלו הקוצים, כי <b>באש שרוף ישרפו בשבת,</b> בבוא זמן בטולם יהיו כל זדים וכל עושי רשעה קש ולהט אותם היום הבא, כמ''ש מלאכי :
<h3>{ח}</h3>
אֵ֛לֶּה שְׁמ֥וֹת הַגִּבֹּרִ֖ים אֲשֶׁ֣ר לְדָוִ֑ד יֹשֵׁ֨ב בַּשֶּׁ֜בֶת תַּחְכְּמֹנִ֣י ׀ רֹ֣אשׁ הַשָּׁלִשִׁ֗י ה֚וּא עֲדִינ֣וֹ (העצנו) [הָֽעֶצְנִ֔י] עַל־שְׁמֹנֶ֥ה מֵא֛וֹת חָלָ֖ל בְּפַ֥עַם (אחד) [אֶחָֽת]:
<b style="color: gray;">רש"י</b> <b>אשר לדוד יושב בשבת .</b> יושב בשבת סנהדרין , והוא תחכמוני , והוא ראש השלישי , אב בנוי בחכמה ובגבורה , בשלשה דברים הללו הוא ראש , כמו שנאמר ( שמואל-א טז יח ) : ונבון דבר ואיש תואר וגבור חיל : <b>עדינו העצני .</b> כשעוסק בתורה , כורך ומקשר עצמו כתולעת , כמו ( איוב לח לא ) : מעדנות כימה , וכשיוצא למלחמה , היה קשה כעץ , והורג שמונה מאות חלל במלחמה אחת ( מועד קטן טז ב ) :
<b style="color: gray;">מצודת דוד</b> <b>אשר לדוד .</b> כאשר הזקין ותש כחו , היו אלה שלשת הגבורים סביב לו , לבל יבוא מי ויכנו נפש : <b>יושב בשבת תחכמוני .</b> רוצה לומר : האחד היה יושב עם דוד בישיבת החכמה , והיה ראש הגבורים , ושמו עדינו העצני , ( ובדברי הימים במקום 'יושב בשבת' נאמר 'ישבעם' , והוא הוא , כי ישבעם הוא כאלו אמר יושב בעם , ובמקום 'תחכמוני' נאמר שם 'בן חכמוני' , והוא הוא , וכן איש ירושלים , הלא נקרא 'ירושלמי' וגם נקרא 'בן ירושלים' , ומובן אחד להם ) : <b>על שמונה מאות .</b> מוסב למעלה , לומר שהיה יושב בישיבת החכמה , על אשר היה הורג בפעם אחת שמונה מאות חלל , ואף כי נתייגע בהורגו הרג רב , מכל מקום חזר לישב בישיבת החכמה , על ההריגה וסמוך לה . ( ובדברי הימים נאמר ; הוא עורר את חניתו על שלש מאות חלל וגו' , כי שם משבחו בהגבורה לבד , לומר על הריגת שלש מאות חלל , וסמוך לה היה עורר את חניתו להלחם עמו כאלו עתה התחיל להלחם , וכאן משבחו באהבת החכמה עם הגבורה ) :
<b style="color: gray;">מצודת ציון</b> <b>השלשי .</b> ענין גבורים ונכבדים , כמו ( שמות יד ז ) : ושלשים על כלו , ונפלה מ''ם הרבים , וכן ( מלכים ב יא ד ) : לכרי ולרצים ומשפטו : לכרים :
<b style="color: gray;">רלב"ג</b> <b>יושב בשבת תחכמוני .</b> ידמה שזה היה לשבח עדינו העצני וכן היה הענין בשאר התארים שזכר לו בזה המקום ואחשב שנקרא יושב בשבת תחכמוני כי מרוב אהבתו החכמה היה שובת מכל מלאכה אחרת ומתעסק תמיד בקנין החכמה : <b>ראש השלישי .</b> תארו בזה התאר לפי שהיה ראש באלו השלשה גבורים שזכר תחלה והם עדינו העצני אלעזר בן אחתי שמה בן אגא הררי :
<b style="color: gray;">מלבי"ם פירוש המילות</b> <i><b>השאלות:</b> (עד סוף הסימן). בדברי הימים הזכיר שלשה פרשיות בספורי גבורי דוד, ופה לא הזכיר רק מקצתם, פה אמר ששם הראשון היו עדינו העצני ושם קראו ישבעם בן תחכמוני, פה אמר על שמונה מאות חלל, ושם על שלש מאות חלל, הגבורה שבחלקת השדה יחס פה לשמה, ושם לאלעזר בן דודו, פה אמר שהיו עדשים ושם אמר שהיו שעורים, ושם לא נזכר שמה כלל, מי היו השלשה שהביאו מים מבור בית לחם שלא גלה שמם, פה אמר באבישי מן השלשה הכי נכבד, ובד''ה אמר מן השלשה בשנים נכבד, ומז''ש מן השלשה נכבד ועד השלשה לא בא, מי היה גבור השלישי מהאחרונים, איך סיים כל אלה שלשים ושבעה ולא חשב רק שלשים, ויאמר רש''י שבניו של ישי היו רבים, וכן הרד''ק נדחק ולמהרי''א היה יואב מן המנין, עם הששה הראשונים וכל זה דוחק :</i> <b>אלה שמות הגבורים</b> הנה בד''ה חשב גם כן גבורים אלה ואחרים נוסף על אלה שלא חשבם כאן, וכבר האריך בזה מהרי''א והשיב ששם חשב אלה שהתחזקו עמו במלכותו כמבואר שם ופה לא חשב רק הגבורים שהתמידו להיות עמו בכל מלחמותיו, ובד''ה אמר <b>ישבעם בן חכמוני ראש השלישים הוא עורר את חניתו על שלש מאות חלל בפעם אחת</b>. לגבור הזה היה לו שני שמות שמו העצמי היה עדינו העצני, ועל שישב בישיבת חכמים ברב עם, קראוהו בשם ישבעם בן חכמוני, יושב עם, בן חכם, ובד''ה ספר להודיע גבורתו, שאחר שהרג שלש מאת חלל היה מעורר את חניתו ומניעה בקל הנה והנה ומצד זה היה ראש לשלשים הגבורים, לא להשלשה כי אבישי אחי יואב עשה כזאת ואמר עליו ועד השלשה לא בא, ופה ספר הפלגת חכמתו ועיונו שבפעם א' אחר שהרג שמונה מאות חלל ישב אחר כך בשבת תחכמוני בעיון התורה, ומצד זה היה ראש השלשה, כי גדול בחכמה מהם, ומי הם השלשה אלה יספר אחר כך :
<h3>{ט}</h3>
(ואחרו) [וְאַחֲרָ֛יו] אֶלְעָזָ֥ר בֶּן־(דדי) [דֹּד֖וֹ] בֶּן־אֲחֹחִ֑י בִּשְׁלֹשָׁ֨ה (גברים) [הַגִּבֹּרִ֜ים] עִם־דָּוִ֗ד בְּחָֽרְפָ֤ם בַּפְּלִשְׁתִּים נֶאֶסְפוּ־שָׁ֣ם לַמִּלְחָמָ֔ה וַֽיַּעֲל֖וּ אִ֥ישׁ יִשְׂרָאֵֽל׃
<b style="color: gray;">רש"י</b> <b>בן דודו .</b> כך שמו : <b>בשלשה הגבורים .</b> המעולים שבגבורים : <b>בחרפם בפלשתים .</b> תקעו כף להלחם בהם ולנצחם :
<b style="color: gray;">מצודת דוד</b> <b>ואחריו .</b> במעלה : <b>בשלשה הגבורים .</b> רוצה לומר : הוא היה אחד בשלשה הגבורים אשר היו עם דוד בעת חרפם את הפלשתים אשר נאספו שם למלחמה , ולא הוזכר במקרא מן המלחמה ההיא ומתי היתה : <b>ויעלו .</b> נסתלקו מלהלחם בהם :
<b style="color: gray;">מצודת ציון</b> <b>בחרפם .</b> מלשון חרפה ובזיון : <b>ויעלו .</b> נסתלקו , כמו ( איוב ה כו ) : כעלות גדיש :
<b style="color: gray;">רלב"ג</b> <b>בחרפם בפלשתים .</b> ידמה שהם היו מחדפים בפלשתים להתפאר עליהם שלא יוכלו להם במלחמה כמו שהיה מחרף גלית הפלשתי מערכות ישראל :
<b style="color: gray;">מלבי"ם פירוש המילות</b> <b>ואחריו</b> הגבור השני היה <b>אלעזר בן דודו האחוחי,</b> והיה <b>בשלשה גבורים</b> שהיו <b>עם דוד,</b> שהם הגבור הראשון עדינו העצני והשלישי היה שמה שיזכיר אחר כך והיה עם דוד <b>בחרפם בפלשתים</b> והוא המעשה שיזכיר אח''ז בחלקה מלאה עדשים, שנסו איש ישראל, ושם הרג עדינו העצני שמונה מאות חלל, ואלעזר, (י) <b>הוא קם</b> אחריו <b>ויך בפלשתים,</b> ואז הצילו חלקת השעורים, ולכן בד''ה שקצר ולא הזכיר משמה בן אגא ייחס הצלה זו לאלעזר, כי הוא היה המתחיל להכות בפלשתים ומבואר בד''ה שזה היה בפס דמים, ועיין בפסוק שאחר זה :
<h3>{י}</h3>
ה֣וּא קָם֩ וַיַּ֨ךְ בַּפְּלִשְׁתִּ֜ים עַ֣ד ׀ כִּֽי־יָגְעָ֣ה יָד֗וֹ וַתִּדְבַּ֤ק יָדוֹ֙ אֶל־הַחֶ֔רֶב וַיַּ֧עַשׂ יְהוָ֛ה תְּשׁוּעָ֥ה גְדוֹלָ֖ה בַּיּ֣וֹם הַה֑וּא וְהָעָ֛ם יָשֻׁ֥בוּ אַחֲרָ֖יו אַךְ־לְפַשֵּֽׁט׃
<b style="color: gray;">רש"י</b> <b>אך לפשט .</b> תרגם יונתן : לחלצא קטיליא , לא היה איש לעזרו להרוג , אלא כולם פושטים אחריו את החללים :
<b style="color: gray;">מצודת דוד</b> <b>עד כי יגעה ידו .</b> מרוב התנועות וההכאות , יגעה ידו ונדבקה אל החרב , כי סר אז ממנו כח התפשטות היד , כדרך המרבה בתנועות והכאות : <b>והעם ישובו .</b> אחר שנסתלקו מלהלחם , שבו אחריו אך לפשט מלבושי החללים , ולא עזרוהו להכות בהם :
<b style="color: gray;">מצודת ציון</b> <b>יגעה .</b> מלשון יגיעה ועייפות : <b>לפשט .</b> ענין הסרת המלבוש :
<b style="color: gray;">רלב"ג</b> <b>עד כי יגעה ותדבק בחרב .</b> הנה יגעה ידו מרוב התנועה וההכאות שהכה בפלשתים בתוקף ודבקה בחרב כי סר מהאצבעות כח הפשיטה ונשארו כפופים או היה זה מרוב הדם הנאחז ביד והבאור הראשון הוא נראה יותר : <b>אך לפשט .</b> ר''ל לפשט החללים : <b>ויאספו פלשתים לחיה .</b> ר''ל שכבר נאספו לקחת המחיה מהשדה והיא התבואות ומיני קטנית ומה שידמה לזה ממה שהוא מזון :
<h3>{יא}</h3>
וְאַחֲרָ֛יו שַׁמָּ֥א בֶן־אָגֵ֖א הָרָרִ֑י וַיֵּאָסְפ֨וּ פְלִשְׁתִּ֜ים לַחַיָּ֗ה וַתְּהִי־שָׁ֞ם חֶלְקַ֤ת הַשָּׂדֶה֙ מְלֵאָ֣ה עֲדָשִׁ֔ים וְהָעָ֥ם נָ֖ס מִפְּנֵ֥י פְלִשְׁתִּֽים׃
<b style="color: gray;">רש"י</b> <b>הררי .</b> מן ההר : <b>לחיה .</b> לגדוד כחיות השדה :
<b style="color: gray;">מצודת דוד</b> <b>ואחריו .</b> במעלה : <b>לחיה .</b> להיות עדה ומחנה שלימה : <b>מלאה עדשים .</b> ובדברי הימים נאמר שעורים , כי באמת זו מלחמה אחרת , וזו אחרת בפעם אחר , כי כאן נאמר ששמה הצילה , ושם נאמר שאלעזר הצילה :
<b style="color: gray;">מצודת ציון</b> <b>לחיה .</b> רוצה לומר לעדה , וכן ( תהלים סח יא ) : חיתך ישבו בה : <b>חלקת .</b> אחוזת שדה :
<b style="color: gray;">מלבי"ם פירוש המילות</b> <b>ואחריו שמה היתה גבורתו</b> גם כן במלחמה הזאת, ובד''ה אמר שהיתה החלקה מלאה שעורים וייחס ההצלה לאלעזר ושניהם אמת, כי שם היתה חלקת שעורים, ושם עמד אלעזר וחלקת עדשים שם עמד שמה, ובאמת ההצלה נעשה מכולם ודוד עמהם, ולכן אמר בד''ה ויתיצבו ויצילוה בלשון רבים :
<h3>{יב}</h3>
וַיִּתְיַצֵּ֤ב בְּתוֹךְ־הַֽחֶלְקָה֙ וַיַּצִּילֶ֔הָ וַיַּ֖ךְ אֶת־פְּלִשְׁתִּ֑ים וַיַּ֥עַשׂ יְהוָ֖ה תְּשׁוּעָ֥ה גְדוֹלָֽה׃
<b style="color: gray;">מצודת דוד</b> <b>ויצילה .</b> לבל ישרפו אותה :
<h3>{יג}</h3>
וַיֵּרְד֨וּ (שלשים) [שְׁלֹשָׁ֜ה] מֵהַשְּׁלֹשִׁ֣ים רֹ֗אשׁ וַיָּבֹ֤אוּ אֶל־קָצִיר֙ אֶל־דָּוִ֔ד אֶל־מְעָרַ֖ת עֲדֻלָּ֑ם וְחַיַּ֣ת פְּלִשְׁתִּ֔ים חֹנָ֖ה בְּעֵ֥מֶק רְפָאִֽים׃
<b style="color: gray;">רש"י</b> <b>מהשלשים ראש .</b> תרגם יונתן : מגברי רישי משריתא :
<b style="color: gray;">מצודת דוד</b> <b>מהשלשים ראש .</b> כל אחד מהשלשה , היה ראש מהשלשים הגבורים הנזכרים למטה : <b>אל קציר .</b> כמו בקציר , וכן ( שמות כה כא ) : ואל הארון , ומשפטו ובהארון , ורצה לומר : בעת הקציר : <b>מערת עדולם .</b> ובדברי הימים אמר על הצור , כי צור גבוה וחזק היה שם , והוא המצודה שאמר למטה : <b>וחית פלשתים .</b> עדת פלשתים :
<b style="color: gray;">רלב"ג</b> <b>וירדו שלשה מהשלשים ראש .</b> ר''ל שכבר ירדו שלשה שהיו ראש מהשלשים גבורים שנזכר אחר זה : <b>וחית פלשתים .</b> היא עדת פלשתים :
<b style="color: gray;">מלבי"ם פירוש המילות</b> <b>וירדו</b> אחר השלשה גבורים הנ''ל, היו עוד שלשה שיחשוב אחר כך שעשו גבורה עצומה בעת הקציר שנפלו פלשתים להשחית קציר ישראל, ירדו אל דוד לעזרו במערת עדולם ומחנה פלשתים (כחית השדה) בעמק רפאים, ונראה שזה היה במלחמה שלחם דוד עם פלשתים בתחלת מלכותו (הנזכר למעלה סי' ה) שהיה דוד במצודה ופלשתים בעמק רפאים :
<h3>{יד}</h3>
וְדָוִ֖ד אָ֣ז בַּמְּצוּדָ֑ה וּמַצַּ֣ב פְּלִשְׁתִּ֔ים אָ֖ז בֵּ֥ית לָֽחֶם׃
<b style="color: gray;">רש"י</b> <b>ומצב פלשתים אז בית לחם .</b> החיל היה חונה בעמק רפאים , ושלחו מצב שלהם לבית לחם :
<b style="color: gray;">מצודת דוד</b> <b>ומצב .</b> ובדברי הימים נאמר ונציב , והוא הוא , ויקרא כן לפקיד וממונה :
<b style="color: gray;">רלב"ג</b> <b>ומצב פלשתים .</b> הם האנשים ההולכים לפני החיל והם בעלי הבנות :
<h3>{טו}</h3>
וַיִּתְאַוֶּ֥ה דָוִ֖ד וַיֹּאמַ֑ר מִ֚י יַשְׁקֵ֣נִי מַ֔יִם מִבֹּ֥אר בֵּֽית־לֶ֖חֶם אֲשֶׁ֥ר בַּשָּֽׁעַר׃
<b style="color: gray;">רש"י</b> <b>מי ישקני מים .</b> אמרו רבותינו ( בבא קמא ס ב ) : הוצרך לשאול שאלה מסנהדרין היושבים בשער בית לחם :
<b style="color: gray;">מצודת דוד</b> <b>מי ישקני מים .</b> לא שצוה להביא המים , אלא כאומר מי יתן והיה נמצא לי מי בור בית לחם , על כי הזמן היה חם והמים היו קרים וערבים :
<b style="color: gray;">מצודת ציון</b> <b>ויתאוה .</b> מלשון תאוה וחשק :
<b style="color: gray;">מלבי"ם פירוש המילות</b> <b>ודוד התאוה למים מבור בית לחם</b>. באשר גר זה מקרוב בבית לחם היה רגיל במים ההם :
<h3>{טז}</h3>
וַיִּבְקְעוּ֩ שְׁלֹ֨שֶׁת הַגִּבֹּרִ֜ים בְּמַחֲנֵ֣ה פְלִשְׁתִּ֗ים וַיִּֽשְׁאֲבוּ־מַ֙יִם֙ מִבֹּ֤אר בֵּֽית־לֶ֙חֶם֙ אֲשֶׁ֣ר בַּשַּׁ֔עַר וַיִּשְׂא֖וּ וַיָּבִ֣אוּ אֶל־דָּוִ֑ד וְלֹ֤א אָבָה֙ לִשְׁתּוֹתָ֔ם וַיַּסֵּ֥ךְ אֹתָ֖ם לַֽיהוָֽה׃
<b style="color: gray;">רש"י</b> <b>ויסך אותם לה' .</b> כך אמר : מקובלני מבית דינו של שמואל הרמתי , כל המוסר עצמו למיתה על דברי תורה , אין אומרין שמועה מפיו , ומאי ויסך אותם לה' , דאמרינהו משמיה דגמרא ( שם סא א ) :
<b style="color: gray;">מצודת דוד</b> <b>ויבקעו .</b> כאשר שמעו שהתאוה לה , הלכו מעצמם לעשות נחת רוח לדוד , ועברו דרך המחנה , וכאלו בקעוה לעשות בה דרך לעצמם : <b>ויסך .</b> שפכם ארצה לשם ה' :
<b style="color: gray;">מצודת ציון</b> <b>ויסך .</b> מלשון נסך :
<b style="color: gray;">רלב"ג</b> <b>ויסך אותם לה' .</b> מזה המקום למדנו שכבר ינסכו מים לש''י שאם לא היה נעשה זה במקדש לא היה דוד מנסכם לה' ולפי שלא מצאנו מקום יותר ראוי לזה הנסוך מחג הסוכות וזה לסבות האחת כי הש''י בחר אז שיקחו מהצמחים הגדלים על המים כאמרו וענף עץ עבות וערבי נחל והשנית כי אז ראוי לבקש המים מהש''י וכמו שיקרבו העומר בפסח לבקש ברכת הקציר והבכורים בעצרת לבקש ברכת פירות האילן כן יקרבו המים בחג הסוכות לבקש מהשם יתברך ברכת הגשמים כי אז יבא עת הזריעה ויצטרכו לגשמים והשלישית כי שם לבד תמצא ההערה בתורה על רבוי הנסכים הנה ראוי שיהיו אלו הנסכים בחג הסוכות בזה האופן :
<b style="color: gray;">מלבי"ם פירוש המילות</b> <b>ויבקעו</b> ובזה עשו גבורה עצומה בלכתם דרך המחנה בעזוז מלחמה ובשאיבת המים ביד חזקה ובחזרתם לוחמים והמים בידם, <b>ולא אבה דוד לשתותם</b> כתב מהרי''א כי התכליות ראוי שיהיו מתיחסים אל ההשתדלות שנעשה עבורם, כמ''ש המליץ. הזה פועל חכם שיכין כלים משקלם אלפי אלפים דנרי זהב לעשות מחט ברזל אחד, ולכן לא רצה שההשתדלות הנמרץ הזה שעשו אלה הגבורים יהיה בעבור דבר קטן, רק לתכלית מעולה נכבד להסיך אותם על מזבח ה', וזה שכתוב הדם האנשים וכו' :
<h3>{יז}</h3>
וַיֹּ֡אמֶר חָלִילָה֩ לִּ֨י יְהוָ֜ה מֵעֲשֹׂ֣תִי זֹ֗את הֲדַ֤ם הָֽאֲנָשִׁים֙ הַהֹלְכִ֣ים בְּנַפְשׁוֹתָ֔ם וְלֹ֥א אָבָ֖ה לִשְׁתּוֹתָ֑ם אֵ֣לֶּה עָשׂ֔וּ שְׁלֹ֖שֶׁת הַגִּבֹּרִֽים׃
<b style="color: gray;">רש"י</b> <b>הדם האנשים .</b> לשון תמיהה :
<b style="color: gray;">מצודת דוד</b> <b>ויאמר .</b> נתן טעם על שלא שתה מהם , ואמר חלילה וגו' , רצה לומר : חולין הוא לי לשתותם , מחמת יראת ה' : <b>הדם האנשים .</b> וכי אשתה דם האנשים אשר הלכו בסכנת נפשותם , רצה לומר : הלא לדם יחשב :
<b style="color: gray;">מצודת ציון</b> <b>ה' .</b> כמו מה' :
<h3>{יח}</h3>
וַאֲבִישַׁ֞י אֲחִ֣י ׀ יוֹאָ֣ב בֶּן־צְרוּיָ֗ה ה֚וּא רֹ֣אשׁ (השלשי) [הַשְּׁלֹשָׁ֔ה] וְהוּא֙ עוֹרֵ֣ר אֶת־חֲנִית֔וֹ עַל־שְׁלֹ֥שׁ מֵא֖וֹת חָלָ֑ל וְלוֹ־שֵׁ֖ם בַּשְּׁלֹשָֽׁה׃
<b style="color: gray;">מצודת דוד</b> <b>הוא ראש השלשה .</b> הוא היה הראש מהשלשה שבקעו להביא המים לדוד : <b>והוא עורר וגו' על וגו' .</b> רוצה לומר : על ההריגה וסמוך לה היה עורר את חניתו להלחם עמו , כאלו עתה התחיל להלחם : <b>ולו שם בשלשה .</b> רוצה לומר : שהיה מפורסם לגבור בין שלשת גבורים הראשונים , והם עדינו ואלעזר ושמה אשר גם עם כל גבורתם , החשיבו גם את אבישי לגבור :
<b style="color: gray;">מצודת ציון</b> <b>עורר .</b> מלשון התעוררות ותנועה :
<b style="color: gray;">רלב"ג</b> <b>ואבישי אחי יואב בן צרויה הוא ראש השלשה .</b> ר''ל שהוא היה היותר נבחר מן השלשה שהיו ראש לשלשים הגבורים הנזכרים אחר זה : <b>מן השלשה הכי נכבד ויהי להם לשר ועד השלשה לא בא .</b> אך לא בא למעלת השלשה הראשונים שהיה עדינו העצני ראש להם :
<b style="color: gray;">מלבי"ם פירוש המילות</b> <b>ואבישי</b> עתה מפרש מי הם השלשה הגבורים הנ''ל הראש מהם היה אבישי, ומ''ש <b>ולו שם בשלשה</b> רצה לומר גם בשלשה הראשונים היה לו שם מצד שעורר את חניתו על שלש מאות חלל כמו עדינו העצני :
<h3>{יט}</h3>
מִן־הַשְּׁלֹשָׁה֙ הֲכִ֣י נִכְבָּ֔ד וַיְהִ֥י לָהֶ֖ם לְשָׂ֑ר וְעַד־הַשְּׁלֹשָׁ֖ה לֹא־בָֽא׃
<b style="color: gray;">רש"י</b> <b>ועד השלשה לא בא .</b> ( תרגום : ) ולתלת גברין לא מטא :
<b style="color: gray;">מצודת דוד</b> <b>מן השלשה .</b> רוצה לומר : מבין שלשה שואבי המים , הם ראשי השלשים : <b>הכי נכבד .</b> האמת הוא היה המכובד שבהם , ולזה היה לשר על השנים אשר עמו : <b>ועד השלשה .</b> אבל לא בא למעלת השלשה הראשונים :
<b style="color: gray;">מצודת ציון</b> <b>הכי .</b> המלה ההיא עם הה''א התימה , מורה על אמתת הדבר :
<b style="color: gray;">מלבי"ם פירוש המילות</b> ומ''ש <b>מן השלשה הכי נכבד</b> היינו מן השלשה השניים, ובד''ה אומר מן השלשה בשנים נכבד, פי' השלשה השניים לאפוקי הראשונים, ועל זה אמר ועד השלשה לא בא רצה לומר לא בא אל השלשה הראשונים :
<h3>{כ}</h3>
וּבְנָיָ֨הוּ בֶן־יְהוֹיָדָ֧ע בֶּן־אִֽישׁ־(חי) [חַ֛יִל] רַב־פְּעָלִ֖ים מִֽקַּבְצְאֵ֑ל ה֣וּא הִכָּ֗ה אֵ֣ת שְׁנֵ֤י אֲרִאֵל֙ מוֹאָ֔ב וְ֠הוּא יָרַ֞ד וְהִכָּ֧ה אֶֽת־(האריה) [הָאֲרִ֛י] בְּת֥וֹךְ הַבֹּ֖אר בְּי֥וֹם הַשָּֽׁלֶג׃
<b style="color: gray;">רש"י</b> <b>את שני אראל מואב .</b> ( תרגום : <b>) ית תרין רברבי מואב .</b> ורבותינו אמרו ( ברכות יח ב ) : שלא הניח כמותו , לא במקדש ראשון , ולא במקדש שני : <b>אריאל מואב .</b> על שם שבנאו שלמה , שבא מרות המואביה :
<b style="color: gray;">מצודת דוד</b> <b>רב פעלים .</b> פעל הרבה גבורות : <b>מקבצאל .</b> שם מקום : <b>שני אריאל מואב .</b> תרגם יונתן : תרין רברבי מואב , ועל שם גבורתם קראם 'אריאל' , שהיא מלה מורכבת מן 'ארי' , ומן 'אל' , שהוא ענין חוזק , כמו ( יחזקאל לא יא ) : ביד אל גוים : <b>בתוך הבור .</b> עם כי המקום דחוק להתחזק בו : <b>ביום השלג .</b> עם היות כי טבע הארי להתחזק ביותר בזמן הקור , ומטבע האדם להמנע ממנו הפעולות החיונית בתגבורת הקור , עם כל זאת נתגבר עליו והכהו נפש :
<b style="color: gray;">מצודת ציון</b> <b>איש חי .</b> איש מזורז , וכאשר יאמרו הבריות :
<b style="color: gray;">רלב"ג</b> <b>ובניהו בן יהוידע בן איש חיל רב פעלים מקבצאל .</b> הנה תאר אותו שמעלת הגבורה באה לו מאבותיו ולז''א עליו שהוא בן איש חיל ר''ל שאביו היה גבור חיל והיה רב פעלים בענייני הגבורה כי עשה פעולות רבות מיוחסות לגבור והוא היה מעיר קבצאל שהיתה לגורל בני יהודה והנה הכתוב בזה בן איש חי הנה הרצון בו גבור כי הגבור יראה בו פעל החיות יותר מזולתו ומזה ג''כ אמרו כי חיות הנה ר''ל רבות הכח והגבורה : <b>הוא הכה את אריאל מואב .</b> הנה המגדל החזק יקרא אריאל ולזה נקרא בית המקדש אריאל והרצון בו שהוא הכה אנשי המגדלים החזקים ההם שהיו במואב והמלה מורכבת מארי ומאל וענינו ארי תקיף כי הארי הוא רב הגבורה ואפשר גם כן שהיה בהם צורת אריה להורות על התוקף והחוזק : <b>והוא ירד והכה את הארי בתוך הבור ביום השלג .</b> אמר ביום השלג להורות על רוב גבורתו שעם היות כחו אז חלוש מצד תגבורת הקור והיה ג''כ בתוך הבור ששם ישלוט הקור יותר לקרירות המקום ההוא ולא היו לו ולאריה מנוס שלא ישחית האחד את האחר עם כל זה ירד בניהו בן יהוידע הכהן הגדול ולא ירא שיזיקהו הארי בירידתו שם והכה הארי לרוב גבורתו :
<b style="color: gray;">מלבי"ם פירוש המילות</b> <b>ובניהו</b> הגבור השני היה בניהו, <b>היה בן איש חיל ורב פעלים</b> והיה מעיר קבצאל בחלקו של יהודה (יהושע טו לא) והוא הראה שלש גבורות עצומות, {{{א}}} שהכה שני אריאל מואב רצה לומר גבורי מואב, {{{ב}}} <b>שהכה ארי</b> עם היותו בבור שלו וביום השלג שאז האדם מצונן והארי יתגבר אז :
<h3>{כא}</h3>
וְהוּא־הִכָּה֩ אֶת־אִ֨ישׁ מִצְרִ֜י (אשר) [אִ֣ישׁ] מַרְאֶ֗ה וּבְיַ֤ד הַמִּצְרִי֙ חֲנִ֔ית וַיֵּ֥רֶד אֵלָ֖יו בַּשָּׁ֑בֶט וַיִּגְזֹ֤ל אֶֽת־הַחֲנִית֙ מִיַּ֣ד הַמִּצְרִ֔י וַיַּהַרְגֵ֖הוּ בַּחֲנִיתֽוֹ׃
<b style="color: gray;">מצודת דוד</b> <b>איש מראה .</b> רוצה לומר : בעל פרצוף גדול המטיל אימה :
<b style="color: gray;">מצודת ציון</b> <b>בשבט .</b> בשרביט :
<b style="color: gray;">מלבי"ם פירוש המילות</b> {{{ג}}} <b>שהכה איש מצרי</b> משונה במראהו ובידו חנית והוא הכהו בשבט :
<h3>{כב}</h3>
אֵ֣לֶּה עָשָׂ֔ה בְּנָיָ֖הוּ בֶּן־יְהוֹיָדָ֑ע וְלוֹ־שֵׁ֖ם בִּשְׁלֹשָׁ֥ה הַגִּבֹּרִֽים׃
<b style="color: gray;">מצודת דוד</b> <b>אלה .</b> הפעלים ההם : <b>ולו שם .</b> רצה לומר : שהיה מפורסם לגבור בין שלשה הגבורים שואבי המים שהיו ראשי השלשים , ורוצה לומר : שעם כל גבורתם החשיבו גם אותו לגבור , אבל שלשה הגבורים הראשונים , לא החשיבו אותו למאומה לגודל הגבורה אשר היה בהם :
<b style="color: gray;">רלב"ג</b> <b>ולו שם בשלשה הגבורים .</b> ר''ל שכבר היה לו שם בשלשה הגבורים האלו שהיו ראש מהשלושים אך מדרגתו לא בא אל מדרגת השלשה גבורים האלה ולזה לא נמנה עמהם ולא נמנה גם כן עם השלשים כי היה יותר נכבד מהם :
<b style="color: gray;">מלבי"ם פירוש המילות</b> <b>ולו שם בשלשה הגבורים</b> שזכר כאן :
<h3>{כג}</h3>
מִן־הַשְּׁלֹשִׁ֣ים נִכְבָּ֔ד וְאֶל־הַשְּׁלֹשָׁ֖ה לֹא־בָ֑א וַיְשִׂמֵ֥הוּ דָוִ֖ד אֶל־מִשְׁמַעְתּֽוֹ׃
<b style="color: gray;">רש"י</b> <b>מן השלשים .</b> כל שלשים שבפרשה זו תירגם יונתן : גבריא :
<b style="color: gray;">מצודת דוד</b> <b>מן השלשים .</b> החשוב למטה בענין היה נכבד מאוד , ולזה לא חשבוהו עמהם , אבל לא בא למעלת שלשה שואבי מים ראשי השלשים , ולזה לא חשבוהו גם עמהם : <b>אל משמעתו .</b> להיות עמו , לשמוע ולעשות כל אשר יצוה :
<b style="color: gray;">רלב"ג</b> <b>וישימהו דוד אל משמעתו .</b> ר''ל ששם אותו אחד ממשרתיו הסרים אל משמעתו והנה לא היה בניהו בן יהוידע מן השלשה שהיו מן השלשים ראש אך היות נכבד מהשלשים ולזה היה מנינם בכללם ל''ז הג' הראשונים שהיה עדינו העצני ראש להם והג' השניים שהיו מהשלשים ראש ובניהו בן יהוידע שהיה ענינו ממוצע בין השלשה ובין השלשים ושלשים הגבורים הם ל''ז אך לא זכר בזה המקום השלשה הגבורים השניים כי אם אבישי ולזה לא תמצאם בזה המספר כי אם ל''ה :
<b style="color: gray;">מלבי"ם פירוש המילות</b> <b>והיה נכבד</b> מצד הכבוד <b>מכל השלשים</b> גבורים בכלל כי היה ראש לסנהדרין, הגם שאל השלשה הראשונים לא בא, ודוד שמהו פקיד על אנשי משמעתו :
<h3>{כד}</h3>
עֲשָׂה־אֵ֥ל אֲחִֽי־יוֹאָ֖ב בַּשְּׁלֹשִׁ֑ים אֶלְחָנָ֥ן בֶּן־דֹּד֖וֹ בֵּ֥ית לָֽחֶם׃
<b style="color: gray;">מצודת דוד</b> <b>בשלשים .</b> רוצה לומר : עם שהיה נכבד קצת מן השלשים , מכל מקום לא גדלה מאוד מעלתו עליהם , ולזה נחשב גם הוא עם השלשים שחושב והולך , ואם כן היו שלשים במספר , זולת עשהאל :
<b style="color: gray;">מצודת ציון</b> <b>בית לחם .</b> מבית לחם :
<b style="color: gray;">מלבי"ם פירוש המילות</b> <b>והגבור השלישי היה עשהאל,</b> אבל לא היה עם החמשה הראשונים שהיו תמיד אצל המלך לשמרו, רק היה בשלשים. ומעתה חושב עוד כ''ד גבורים שהיו עם הששה הנזכרים ממספר השלשים, והם עד פערי הארבי (פסוק ל''ה) כי מ''ש אליפלט בן אחסבי בן המעכתי הם שנים, א' נקרא בן המעכתי, (כי לא ייחס לשום א' על אבי אביו) ומן יגאל חושב עוד שבעה שהיו גבורים למטה מהשלשים. ועל זה אמר כל שלשים ושבעה, וכן חשבם בד''ה בשינוי שמות קצת ל''ז עד אוריה, ואחר כך חשב שם עוד גבורים רצה לומר שהיו מתחזקים עם דוד במלכותם כפי הכוונה שחשב שם כמ''ש בפסוק ח' :
<h3>{כה}</h3>
שַׁמָּה֙ הַֽחֲרֹדִ֔י אֱלִיקָ֖א הַחֲרֹדִֽי׃
<h3>{כו}</h3>
חֶ֚לֶץ הַפַּלְטִ֔י עִירָ֥א בֶן־עִקֵּ֖שׁ הַתְּקוֹעִֽי׃
<h3>{כז}</h3>
אֲבִיעֶ֙זֶר֙ הָֽעַנְּתֹתִ֔י מְבֻנַּ֖י הַחֻשָׁתִֽי׃
<h3>{כח}</h3>
צַלְמוֹן֙ הָֽאֲחֹחִ֔י מַהְרַ֖י הַנְּטֹפָתִֽי׃
<h3>{כט}</h3>
חֵ֥לֶב בֶּֽן־בַּעֲנָ֖ה הַנְּטֹפָתִ֑י אִתַּי֙ בֶּן־רִיבַ֔י מִגִּבְעַ֖ת בְּנֵ֥י בִנְיָמִֽן׃
<h3>{ל}</h3>
בְּנָיָ֙הוּ֙ פִּרְעָ֣תֹנִ֔י הִדַּ֖י מִנַּ֥חֲלֵי גָֽעַשׁ׃
<h3>{לא}</h3>
אֲבִֽי־עַלְבוֹן֙ הָֽעַרְבָתִ֔י עַזְמָ֖וֶת הַבַּרְחֻמִֽי׃
<h3>{לב}</h3>
אֶלְיַחְבָּא֙ הַשַּׁ֣עַלְבֹנִ֔י בְּנֵ֥י יָשֵׁ֖ן יְהוֹנָתָֽן׃
<b style="color: gray;">מצודת דוד</b> <b>בני ישן יהונתן .</b> כמו בן ישן , ודוגמתו ( בראשית מו כג ) ובני דן חושים :
<h3>{לג}</h3>
שַׁמָּה֙ הַֽהֲרָרִ֔י אֲחִיאָ֥ם בֶּן־שָׁרָ֖ר הָארָרִֽי׃
<h3>{לד}</h3>
אֱלִיפֶ֥לֶט בֶּן־אֲחַסְבַּ֖י בֶּן־הַמַּֽעֲכָתִ֑י אֱלִיעָ֥ם בֶּן־אֲחִיתֹ֖פֶל הַגִּלֹנִֽי׃
<h3>{לה}</h3>
(חצרו) [חֶצְרַי֙] הַֽכַּרְמְלִ֔י פַּעֲרַ֖י הָאַרְבִּֽי׃
<h3>{לו}</h3>
יִגְאָ֤ל בֶּן־נָתָן֙ מִצֹּבָ֔ה בָּנִ֖י הַגָּדִֽי׃
<h3>{לז}</h3>
צֶ֖לֶק הָעַמֹּנִ֑י נַחְרַי֙ הַבְּאֵ֣רֹתִ֔י (נשאי) [נֹשֵׂ֕א] כְּלֵ֖י יוֹאָ֥ב בֶּן־צְרֻיָֽה׃
<b style="color: gray;">מצודת דוד</b> <b>נושא כלי יואב .</b> חוזר הוא על נחרי , שהיה נושא כלי מלחמתו :
<h3>{לח}</h3>
עִירָא֙ הַיִּתְרִ֔י גָּרֵ֖ב הַיִּתְרִֽי׃
<h3>{לט}</h3>
אֽוּרִיָּה֙ הַֽחִתִּ֔י כֹּ֖ל שְׁלֹשִׁ֥ים וְשִׁבְעָֽה׃
<b style="color: gray;">רש"י</b> <b>שלשים ושבעה .</b> ואינן מנוין כאן , ואני אומר : יואב לא הוצרך להזכיר , שהוא שר הצבא , ושאר שחסרו , שמא בני ( ישי ) [ צ''ל ישן ] שלשה או ארבעה היו :
<b style="color: gray;">מצודת דוד</b> <b>כל שלשים ושבעה .</b> כל הגבורים היו במספר שלשים ושבעה , כי שלשים מנויין כאן לבד מעשהאל , ועמו הרי שלשים ואחד , ועדינו ואלעזר ושמה הרי שלשים וארבעה , ושלשה שואבי המים ראשי השלשים המנוין , הרי שלשים ושבעה , ואבישי היה אחד משואבי המים כמו שכתוב למעלה , ובניהו לא יוחשב עמהם , כי שמהו דוד על משמעתו , ומנע את עצמו מלרדת במלחמה בתמידות , שלא יטמא את עצמו למת , כי כהן היה , ואף יואב לא יוחשב עמהם , שאין זה מכבודו לחשבו עם שאר הגבורים , על כי היה שר על כל הצבא , החשוב מאוד מאוד מכולם :
<h2>שמואל ב פרק-כד</h2>
<h3>{א}</h3>
וַיֹּ֙סֶף֙ אַף־יְהוָ֔ה לַחֲר֖וֹת בְּיִשְׂרָאֵ֑ל וַיָּ֨סֶת אֶת־דָּוִ֤ד בָּהֶם֙ לֵאמֹ֔ר לֵ֛ךְ מְנֵ֥ה אֶת־יִשְׂרָאֵ֖ל וְאֶת־יְהוּדָֽה׃
<b style="color: gray;">רש"י</b> <b>ויסף אף ה' לחרות בישראל .</b> לא ידעתי על מה : <b>ויסת .</b> גירה :
<b style="color: gray;">מצודת דוד</b> <b>ויסף אף ה' לחרות בישראל .</b> מלבד מה שחרה אפו בדבר הגבעונים שהיה בעבור זה רעב שלש שנים , הוסיף עוד לחרות . ( ויתכן שהחרון היה על מה שמרדו בדוד , בדבר אבשלום ושבע בן בכרי . או היה בידם עון נסתר , ונעלם מעיני דוד ) : <b>ויסת את דוד בהם .</b> רוצה לומר : מי שדרכו להסית , הסיתו , וכן נאמר בדברי הימים ( א כא א ) שהשטן הסיתו , והקב''ה מסרו בידו , והסתתו היה בדבר הרע להם לאמר : לך מנה וגו' , ובעבור זה באה התקלה עליהם , כמפורש בענין :
<b style="color: gray;">מצודת ציון</b> <b>לחרות .</b> מלשון חרון אף : <b>ויסת .</b> מלשון הסתה :
<b style="color: gray;">רלב"ג</b> <b>וזכר</b> אחר זה שכבר הוסיף אף ה' לחרות בישראל מלבד מה שחרה אפו על דבר הגבעונים שהיה רעב שנה אחר שנה . ויסת את דוד בהם לאמר לך מנה את ישראל ואת יהודה . ראוי שתדע שראוי שיובן מזה שאין הש''י הוא המסית את דוד למנות אותם שאם היה זה כן לא היה אשם לדוד על זה ואיך ענשהו א''כ הש''י בזה העונש הנפלא האלהי אלא שנ' שזאת ההסתה מיוחסת לש''י באופן כולל לפי שהוא הסבה בכל מה שיתחדש על הצד שאמר ותהי אשה לבן אדניך כאשר דבר ה' לא אתם שלחתם אותי הנה כי האלהים ואפשר שנאמר עוד כי היה גם כן הש''י סבה מה בזאת ההסתה וזה כי להשגחתו על דוד היה הש''י מסיר מדוד זאת התשוקה לולי כעסו על ישראל , והנראה בעיני שהיה אמרו ויסת את דוד חסר והרצון בו ויסת לבו את דוד כאמרו ותכל דוד שהוא חסר וענינו ותכל נפש דוד והנה החטא היה בזה המספר לפי מה שאחשוב כי זה יורה על שדוד היה שם בשר זרועו בבטחו על רוב העם ולא היה ראוי שיבטח כי אם בשם יתברך לבדו ועוד כי התורה צותה שבפקוד אותם יתנו איש כפר נפשו למנות מה שיתנו לו ולא יהיה בהם נגף בפקוד אותם כמו שבארנו בפרשת כי תשא :
<h3>{ב}</h3>
וַיֹּ֨אמֶר הַמֶּ֜לֶךְ אֶל־יוֹאָ֣ב ׀ שַׂר־הַחַ֣יִל אֲשֶׁר־אִתּ֗וֹ שֽׁוּט־נָ֞א בְּכָל־שִׁבְטֵ֤י יִשְׂרָאֵל֙ מִדָּן֙ וְעַד־בְּאֵ֣ר שֶׁ֔בַע וּפִקְד֖וּ אֶת־הָעָ֑ם וְיָ֣דַעְתִּ֔י אֵ֖ת מִסְפַּ֥ר הָעָֽם׃
<b style="color: gray;">מצודת דוד</b> <b>ופקדו .</b> אתה ואנשיך אשר ילכו עמך :
<b style="color: gray;">מצודת ציון</b> <b>שוט .</b> ענין ההליכה אנה ואנה , וכן ( איוב א ז ) : משוט בארץ : <b>ופקדו .</b> ענין מנין ומספר :
<h3>{ג}</h3>
וַיֹּ֨אמֶר יוֹאָ֜ב אֶל־הַמֶּ֗לֶךְ וְיוֹסֵ֣ף יְהוָה֩ אֱלֹהֶ֨יךָ אֶל־הָעָ֜ם כָּהֵ֤ם ׀ וְכָהֵם֙ מֵאָ֣ה פְעָמִ֔ים וְעֵינֵ֥י אֲדֹנִֽי־הַמֶּ֖לֶךְ רֹא֑וֹת וַאדֹנִ֣י הַמֶּ֔לֶךְ לָ֥מָּה חָפֵ֖ץ בַּדָּבָ֥ר הַזֶּֽה׃
<b style="color: gray;">רש"י</b> <b>כהם וכהם .</b> כהם כפלים , וכהם שני כפלים , הרי ארבעה כפלים , וכן חוזר וכופל את הכפילה , עד מאה פעמים , נמצאת ברכתו של יואב יתירה על של משה שאמר ( דברים א יא ) : ככם אלף פעמים , ועוד , שברכתו של משה לזמן מרובה , ושל יואב מיד , שנאמר בה : ועיני אדני המלך רואות :
<b style="color: gray;">מצודת דוד</b> <b>ויוסף ה' .</b> על כי היה נראה משאלת המלך אשר יחשוב כי רבים המה , ולכן התאוה לדעת מספרם , ולזה אמר לו יואב , מי יתן ועוד יוסף ה' עליהם כמו שהם עכשיו , ועוד יוסף כמספר אשר יהיו אחר ההוספה הראשונה , ועוד יתכפלו ויחזרו ויתכפלו עד מאה פעמים : <b>ועיני וגו' .</b> בימיו יתרבו כהחשבון הזה , ובעיניו יראה : <b>למה חפץ .</b> רצה לומר : הואיל ואין צורך למנותם , מוטב הוא שלא למנותם , כי אין הברכה מצויה אלא בדבר הסמוי מן העין :
<h3>{ד}</h3>
וַיֶּחֱזַ֤ק דְּבַר־הַמֶּ֙לֶךְ֙ אֶל־יוֹאָ֔ב וְעַ֖ל שָׂרֵ֣י הֶחָ֑יִל וַיֵּצֵ֨א יוֹאָ֜ב וְשָׂרֵ֤י הַחַ֙יִל֙ לִפְנֵ֣י הַמֶּ֔לֶךְ לִפְקֹ֥ד אֶת־הָעָ֖ם אֶת־יִשְׂרָאֵֽל׃
<b style="color: gray;">מצודת ציון</b> <b>לפני המלך .</b> כמו מלפני המלך :
<h3>{ה}</h3>
וַיַּעַבְר֖וּ אֶת־הַיַּרְדֵּ֑ן וַיַּחֲנ֣וּ בַעֲרוֹעֵ֗ר יְמִ֥ין הָעִ֛יר אֲשֶׁ֛ר בְּתוֹךְ־הַנַּ֥חַל הַגָּ֖ד וְאֶל־יַעְזֵֽר׃
<b style="color: gray;">רש"י</b> <b>הגד ואל יעזר .</b> התחיל בבני גד , לפי שהם גבורים וקשים , אמר : הלואי וילחמו בי , ויעכבו על ידי :
<b style="color: gray;">מצודת דוד</b> <b>ימין העיר .</b> חנו בימין העיר ערוער , והימין היתה בתוך הנחל , ומאחוזת בני גד : <b>ואל יעזר .</b> משם הלכו אל יעזר :
<b style="color: gray;">מצודת ציון</b> <b>הנחל .</b> העמק :
<h3>{ו}</h3>
וַיָּבֹ֙אוּ֙ הַגִּלְעָ֔דָה וְאֶל־אֶ֥רֶץ תַּחְתִּ֖ים חָדְשִׁ֑י וַיָּבֹ֙אוּ֙ דָּ֣נָה יַּ֔עַן וְסָבִ֖יב אֶל־צִידֽוֹן׃
<b style="color: gray;">רש"י</b> <b>ואל ארץ תחתים חדשי .</b> מקום ישוב חדש , שאוכלוסיהן מועטין , אולי בתוך כך יתחרט דוד , וישלח אליו שליח שיחזור בו : <b>דנה .</b> בבני דן : <b>יען .</b> שם המקום :
<b style="color: gray;">מצודת דוד</b> <b>חדשי .</b> הנתיישב מחדש ומזמן קרוב : <b>דנה יען .</b> לדן יען , והוא שם מקום : <b>וסביב .</b> משם סובב עצמו והלך אל צידון :
<h3>{ז}</h3>
וַיָּבֹ֙אוּ֙ מִבְצַר־צֹ֔ר וְכָל־עָרֵ֥י הַחִוִּ֖י וְהַֽכְּנַעֲנִ֑י וַיֵּֽצְא֛וּ אֶל־נֶ֥גֶב יְהוּדָ֖ה בְּאֵ֥ר שָֽׁבַע׃
<b style="color: gray;">מצודת דוד</b> <b>מבצר צור .</b> מבצר חזק שעמד על הצור : <b>וכל ערי החוי והכנעני .</b> רוצה לומר : הערים אשר החוי והכנעני יושבים [ בהר ] בהם בתוך בני ישראל : <b>באר שבע .</b> אל באר שבע :
<h3>{ח}</h3>
וַיָּשֻׁ֖טוּ בְּכָל־הָאָ֑רֶץ וַיָּבֹ֜אוּ מִקְצֵ֨ה תִשְׁעָ֧ה חֳדָשִׁ֛ים וְעֶשְׂרִ֥ים י֖וֹם יְרוּשָׁלִָֽם׃
<b style="color: gray;">מצודת ציון</b> <b>וישוטו .</b> הלכו אנה ואנה :
<h3>{ט}</h3>
וַיִּתֵּ֥ן יוֹאָ֛ב אֶת־מִסְפַּ֥ר מִפְקַד־הָעָ֖ם אֶל־הַמֶּ֑לֶךְ וַתְּהִ֣י יִשְׂרָאֵ֡ל שְׁמֹנֶה֩ מֵא֨וֹת אֶ֤לֶף אִֽישׁ־חַ֙יִל֙ שֹׁ֣לֵֽף חֶ֔רֶב וְאִ֣ישׁ יְהוּדָ֔ה חֲמֵשׁ־מֵא֥וֹת אֶ֖לֶף אִֽישׁ׃
<b style="color: gray;">רש"י</b> <b>מספר מפקד .</b> אם מספר למה מפקד , שני אנפיראות עשה , גדולה וקטנה , אמר אראנו את הקטנה , ואם יקצוף אראנו את הגדולה , לכך נאמר מפקד , לשון חסרון , כך נדרש בפסיקתא : <b>ותהי ישראל .</b> תשש כחן כנקבה : <b>שמונה מאות אלף .</b> ובדברי הימים ( א כא ה ) הוא אומר : אלף אלפים ומאה אלף , באגדת אמוראים ( ילקוט שמעוני רמז קסה ) מצינו : אמר רבי יהושע בן לוי , הכתובים מוסיפין כאן מה שחסרו כאן , אלו שני שבטים שלא נמנו , שכך כתיב בדברי הימים ( שם פסוק ו ) : <b>ולוי ובנימן לא פקד בתוכם כי נתעב דבר המלך את יואב .</b> אמר יואב : באלו אני יכול להשמט ולומר , שבט לוי אינו נמנה במנין שאר שבטים כי אם מבן חודש ומעלה , ובנימן , דיו שנחסר וכלה בפלגש בגבעה .ובשלשים ושתים מדות דרבי אליעזר בנו של רבי יוסי הגלילי שנינו : כתוב אחד אומר ויהי כל ישראל אלף אלפים ומאה אלף ויהודה ארבע מאות ושבעים אלף , וכתוב אחד אומר ותהי ישראל שמונה מאות אלף ואיש יהודה חמש מאות אלף , נמצא ביניהם שלש מאות אלף , אלו שלש מאות אלף מה טיבן , בא הכתוב השלישי והכריע ( שם כז א ) : ובני ישראל למספרם ראשי האבות ושרי האלפים והמאות ושוטריהם המשרתים את המלך לכל דבר המחלוקת הבאה והיוצאת חדש בחדש לכל חדשי השנה המחלקה האחת עשרים וארבעה אלף , מלמד שאלו שלש מאות אלף היו הכתובים בנימוסו של מלך , ולא היו צריכין לימנות , כיצד , עשרים וארבעה אלף לשנים עשר , הרי כאן מאתים ושמונים אלף ושמונת אלפים , נשתיירו שנים עשר אלף , הן הן נשיאי ישראל :
<b style="color: gray;">מצודת דוד</b> <b>מספר מפקד .</b> כפל המלה בשמות נרדפים לתוספת ביאור , וכן ( דניאל יב ב ) : אדמת עפר : <b>שמונה מאות אלף .</b> ובדברי הימים ( א כא ה ) נאמר : אלף אלפים ומאה אלף , על כי עזרא כלל עמהם גם בני בנימין ובני לוי , אבל יואב לא מנה אותם בתוך בני ישראל , וכמו שכתוב בדברי הימים ( א כא ו ) : <b>שולף חרב .</b> רוצה לומר : אנשי המלחמה : <b>חמש מאות אלף .</b> ובדברי הימים ( א כא ה ) נאמר ארבע מאות ושבעים אלף , על כי שם נאמר שולף חרב והם לא היו כי אם ארבע מאות ושבעים אלף , אבל כאן חושב את כולם אף אותם אשר לא היו שולפי חרב , ועמהם היו במספר חמש מאות אלף :
<h3>{י}</h3>
וַיַּ֤ךְ לֵב־דָּוִד֙ אֹת֔וֹ אַחֲרֵי־כֵ֖ן סָפַ֣ר אֶת־הָעָ֑ם וַיֹּ֨אמֶר דָּוִ֜ד אֶל־יְהוָ֗ה חָטָ֤אתִי מְאֹד֙ אֲשֶׁ֣ר עָשִׂ֔יתִי וְעַתָּ֣ה יְהוָ֔ה הַֽעֲבֶר־נָא֙ אֶת־עֲוֹ֣ן עַבְדְּךָ֔ כִּ֥י נִסְכַּ֖לְתִּי מְאֹֽד׃
<b style="color: gray;">מצודת דוד</b> <b>ויך לב דוד אותו .</b> רוצה לומר : המה לבו וחרד על אשר צוה למנותם , על כי הדבר הזה הוא סיבה להביא עליהם הנגף , וכמו שכתוב ( שמות ל יב ) : ונתנו איש כופר נפשו וגו' ולא יהיה בהם נגף אבל בלא כופר הנה הנגף מעותד לבוא : <b>חטאתי מאד אשר עשיתי .</b> רצה לומר : במה שעשיתי סיבה להביא הנגף על העם , הנה בזה חטאתי מאוד : <b>העבר נא וגו' .</b> רצה לומר : לא ימותו לשחת , ואם כן ממילא יעבור העון וילך לו , הואיל ולא יבא הנגף : <b>כי נסכלתי .</b> רצה לומר : הלא אני עשיתי סכלות גדולה מאד , למנותם בלא כופר נפש , ומה פשעו הם לשימותו במגפה , וכאשר לא ימותו , לא ימצא בי עון :
<b style="color: gray;">מצודת ציון</b> <b>אחרי כן .</b> אחרי אשר , וכן ( בראשית יט ח ) : כי על כן באו , ורוצה לומר על אשר באו : <b>נסכלתי .</b> מלשון סכלות ושטות :
<h3>{יא}</h3>
וַיָּ֥קָם דָּוִ֖ד בַּבֹּ֑קֶר וּדְבַר־יְהוָ֗ה הָיָה֙ אֶל־גָּ֣ד הַנָּבִ֔יא חֹזֵ֥ה דָוִ֖ד לֵאמֹֽר׃
<b style="color: gray;">מצודת דוד</b> <b>ויקם דוד בבקר .</b> רוצה לומר : מיד כאשר קם דוד בבקר , היה דבר ה' אל גד וגו' : <b>חוזה דוד .</b> נקרא כן , על כי כל נבואותיו לא היו רק לדוד , ולא לזולת :
<h3>{יב}</h3>
הָל֞וֹךְ וְדִבַּרְתָּ֣ אֶל־דָּוִ֗ד כֹּ֚ה אָמַ֣ר יְהוָ֔ה שָׁלֹ֕שׁ אָנֹכִ֖י נוֹטֵ֣ל עָלֶ֑יךָ בְּחַר־לְךָ֥ אַֽחַת־מֵהֶ֖ם וְאֶֽעֱשֶׂה־לָּֽךְ׃
<b style="color: gray;">רש"י</b> <b>שלש אנכי נוטל עליך .</b> אחת משלש , וכן ( שמואל-א יח כא ) : <b>בשתים תתחתן בי היום , באחת משתים .</b> שלש אני נוטל עליך , כנגד שלש שהטלת על שאול , ( שם כו י ) : כי אם ה' יגפנו , או יומו יבא ומת , או במלחמה ירד ונספה :
<b style="color: gray;">מצודת דוד</b> <b>שלש .</b> רוצה לומר : אחת משלש , וכן ( שמואל א יח כא ) : <b>בשתים תתחתן בי .</b> ורוצה לומר : באחת משתים :
<b style="color: gray;">מצודת ציון</b> <b>נוטל עליך .</b> משא עליך , וכן ( משלי כז ג ) : ונטל החול :
<h3>{יג}</h3>
וַיָּבֹא־גָ֥ד אֶל־דָּוִ֖ד וַיַּגֶּד־ל֑וֹ וַיֹּ֣אמֶר ל֡וֹ הֲתָב֣וֹא לְךָ֣ שֶֽׁבַע שָׁנִ֣ים ׀ רָעָ֣ב ׀ בְּאַרְצֶ֡ךָ אִם־שְׁלֹשָׁ֣ה חֳ֠דָשִׁים נֻסְךָ֨ לִפְנֵֽי־צָרֶ֜יךָ וְה֣וּא רֹדְפֶ֗ךָ וְאִם־הֱ֠יוֹת שְׁלֹ֨שֶׁת יָמִ֥ים דֶּ֙בֶר֙ בְּאַרְצֶ֔ךָ עַתָּה֙ דַּ֣ע וּרְאֵ֔ה מָה־אָשִׁ֥יב שֹׁלְחִ֖י דָּבָֽר׃
<b style="color: gray;">מצודת דוד</b> <b>התבוא .</b> אם רוצה אתה אשר תבוא שבע שנים רעב , תמורת הנגף המעותד לבוא בעבור המנין מבלי כופר , ובדברי הימים ( א כא יב ) נאמר שלש שנים , כי באמת לא אמר רק שלש שנים , אבל על כי כבר עברו שלש שנים רעב בעבור דבר הגבעונים , אם כן הרי שש שנים , ותמשך עוד ממילא בשנה השביעית עד זמן הקציר : <b>ואם שלשה וגו' .</b> רוצה לומר : או אם תרצה לקבל להיות שלשה חדשים וגו' : <b>שלשת ימים דבר .</b> רוצה לומר : יקל בדבר , להיות זמן מוגבל בהשגחת המקום : <b>וראה .</b> בראיית הלב ובהבנתה : <b>שלחי .</b> לשולחי , והוא המקום ברוך הוא :
<b style="color: gray;">מצודת ציון</b> <b>התבוא .</b> בה''א השאלה : <b>נסך .</b> תהיה נס ובורח :
<h3>{יד}</h3>
וַיֹּ֧אמֶר דָּוִ֛ד אֶל־גָּ֖ד צַר־לִ֣י מְאֹ֑ד נִפְּלָה־נָּ֤א בְיַד־יְהוָה֙ כִּֽי־רַבִּ֣ים (רחמו) [רַֽחֲמָ֔יו] וּבְיַד־אָדָ֖ם אַל־אֶפֹּֽלָה׃
<b style="color: gray;">רש"י</b> <b>צר לי מאד .</b> הקטנה שבהם קשה מאד : <b>נפלה נא ביד ה' .</b> הדבר , ולא החרב והרעב , שגם הוא מסור לעשירים אוצרי פירות . אמר רבי אלכסנדרי : אמר דוד , אם אני בורר לי החרב עכשיו , ישראל אומרים הוא בוטח בגבוריו , שהוא לא ימות והאחרים ימותו , ואם אני בורר הרעב , יאמרו בוטח הוא בעושרו , אברר לי דבר שהכל שוין בו ( ראה ילקוט שמעוני רמז קסה ) :
<b style="color: gray;">מצודת דוד</b> <b>צר לי מאד .</b> כלומר הלא כולם קשות הם למאוד , ועם כל זאת נפלה ביד ה' , זו הדבר , כי רחמיו מרובים , ורחם ירחם : <b>וביד אדם .</b> כי גם בעבור הרעב יצטרכו לבני אדם , והמה לא ירחמו :
<b style="color: gray;">מצודת ציון</b> <b>צר .</b> מלשון צרה ודחק :
<h3>{טו}</h3>
וַיִּתֵּ֨ן יְהוָ֥ה דֶּ֙בֶר֙ בְּיִשְׂרָאֵ֔ל מֵהַבֹּ֖קֶר וְעַד־עֵ֣ת מוֹעֵ֑ד וַיָּ֣מָת מִן־הָעָ֗ם מִדָּן֙ וְעַד־בְּאֵ֣ר שֶׁ֔בַע שִׁבְעִ֥ים אֶ֖לֶף אִֽישׁ׃
<b style="color: gray;">רש"י</b> <b>מהבקר ועד עת מועד .</b> ( תרגום : ) מעידן דמתנכיס תמידא ועד דמתסק :
<b style="color: gray;">מצודת דוד</b> <b>מהבקר .</b> מעת הבוקר שבאה הנבואה אל גד כמו שכתוב למעלה , ומיד אמרה לדוד , ובחר בדבר ואז התחיל הדבר , והתמיד עד עת אותו מועד למחרתו :
<b style="color: gray;">מצודת ציון</b> <b>מועד .</b> זמן :
<h3>{טז}</h3>
וַיִּשְׁלַח֩ יָד֨וֹ הַמַּלְאָ֥ךְ ׀ יְרֽוּשָׁלִַם֮ לְשַׁחֲתָהּ֒ וַיִּנָּ֤חֶם יְהוָה֙ אֶל־הָ֣רָעָ֔ה וַ֠יֹּאמֶר לַמַּלְאָ֞ךְ הַמַּשְׁחִ֤ית בָּעָם֙ רַ֔ב עַתָּ֖ה הֶ֣רֶף יָדֶ֑ךָ וּמַלְאַ֤ךְ יְהוָה֙ הָיָ֔ה עִם־גֹּ֖רֶן (האורנה) [הָאֲרַ֥וְנָה] הַיְבֻסִֽי׃
<b style="color: gray;">רש"י</b> <b>היבוסי .</b> שר מצודת ציון היה , ששמה יבוסי :
<b style="color: gray;">מצודת דוד</b> <b>וישלח .</b> המלאך המשחית בעם , שלח ידו להשחית גם אנשי ירושלים , ואז נחם ה' וגו' : <b>רב עתה .</b> די עתה במה שמתו , והרף ידך מלהשחית עוד כזאת , כי אם מעט מעט : <b>היה עם גורן .</b> היה עומד סמוך לגורן וגו' : <b>היבוסי .</b> מבני יבוס , ואמרו רבותינו ז''ל ( עבודה זרה כד ב ) שהיה גר צדק :
<b style="color: gray;">מצודת ציון</b> <b>וינחם .</b> ענין הפוך מחשבה : <b>רב .</b> ענינו כמו די , וכן ( דברים ג כו ) : רב לך : <b>הרף .</b> מלשון רפיון :
<b style="color: gray;">רלב"ג</b> <b>למלאך המשחית בעם .</b> ידמה לפי מה שאחשוב שזה המלאך היה נביא ולזה היה נראה בהקיץ לדוד והוא היה משחית בעם במצות הש''י על דרך מאמר הנביאים ללוט כי משחיתים אנחנו את העיר והיה נראה לדוד שתהיה חרבו בידו נטויה על ירושלם להעיר על שהוא היה מביא הדבר שם במלאכות ה' ואחשוב שזה המלאך היה פנחס בן אלעזר בן אהרן כי הוא היה חי בימי דוד כאמרו הוא פנחס בן אלעזר בן אהרן הכהן נגיד על האוצרות לפנים וה , עמו וכבר ביארנו במה שקדם בספר שופטים במקומות רבים שנזכר שם ביאת מלאך ה' שהוא היה פנחס והוא אמר לגד שהיה לדוד אומר שיבנה מזבח בגרן ארונה כמו שנזכר בספר דברי הימים ומלאך ה' אמר אל גד לאמר וגו , :
<h3>{יז}</h3>
וַיֹּאמֶר֩ דָּוִ֨ד אֶל־יְהוָ֜ה בִּרְאֹת֣וֹ ׀ אֶֽת־הַמַּלְאָ֣ךְ ׀ הַמַּכֶּ֣ה בָעָ֗ם וַיֹּ֙אמֶר֙ הִנֵּ֨ה אָנֹכִ֤י חָטָ֙אתִי֙ וְאָנֹכִ֣י הֶעֱוֵ֔יתִי וְאֵ֥לֶּה הַצֹּ֖אן מֶ֣ה עָשׂ֑וּ תְּהִ֨י נָ֥א יָדְךָ֛ בִּ֖י וּבְבֵ֥ית אָבִֽי׃
<b style="color: gray;">מצודת דוד</b> <b>אנכי חטאתי .</b> רצה לומר : אני הסיבה בהמגפה הזאת : <b>ואלה הצאן .</b> רצה לומר : בני העם : <b>ידך .</b> מכת ידך , זו הדבר :
<b style="color: gray;">מצודת ציון</b> <b>העויתי .</b> מלשון עון :
<h3>{יח}</h3>
וַיָּבֹא־גָ֥ד אֶל־דָּוִ֖ד בַּיּ֣וֹם הַה֑וּא וַיֹּ֣אמֶר ל֗וֹ עֲלֵה֙ הָקֵ֤ם לַֽיהוָה֙ מִזְבֵּ֔חַ בְּגֹ֖רֶן (ארניה) [אֲרַ֥וְנָה] הַיְבֻסִֽי׃
<b style="color: gray;">מצודת דוד</b> <b>ויאמר לו .</b> בדבר ה' :
<b style="color: gray;">רלב"ג</b> <b>והנה</b> גרן ארונה היה בהר המוריה כמו שזכר בספר דברי הימים וידמה שנבחר זה המקום להיות בו בית המקדש מקדם והוא המקום שבנה אברהם בו מזבח לעקד את יצחק בנו כי הוא היה גם כן בהר המוריה כמו שנזכר בתורה , והנה בחר דוד לטוב תכונתו שימות הוא ובית אביו ולא ימותו ישראל מצד החטא שחטא דוד , וידמה שארונה היבוסי נתגייר ולזה נשאר בירושלים עם ישראל ואולם קראו מלך לפי שכבר היה מלך על היבוסי שהיה שם קודם שלקחו אותה ישראל מהם :
<h3>{יט}</h3>
וַיַּ֤עַל דָּוִד֙ כִּדְבַר־גָּ֔ד כַּאֲשֶׁ֖ר צִוָּ֥ה יְהוָֽה׃
<b style="color: gray;">מצודת דוד</b> <b>ויעל דוד .</b> אל הגורן אשר עמד בהר :
<h3>{כ}</h3>
וַיַּשְׁקֵ֣ף אֲרַ֗וְנָה וַיַּ֤רְא אֶת־הַמֶּ֙לֶךְ֙ וְאֶת־עֲבָדָ֔יו עֹבְרִ֖ים עָלָ֑יו וַיֵּצֵ֣א אֲרַ֔וְנָה וַיִּשְׁתַּ֧חוּ לַמֶּ֛לֶךְ אַפָּ֖יו אָֽרְצָה׃
<b style="color: gray;">רש"י</b> <b>וישקף ארונה .</b> מתחבא היה מפני המלאך , כך כתוב בדברי הימים ( א כא כ ) :
<b style="color: gray;">מצודת ציון</b> <b>וישקף .</b> ענין הבטה וראיה : <b>עליו .</b> סמוך לו : <b>אפיו .</b> על פניו :
<h3>{כא}</h3>
וַיֹּ֣אמֶר אֲרַ֔וְנָה מַדּ֛וּעַ בָּ֥א אֲדֹנִֽי־הַמֶּ֖לֶךְ אֶל־עַבְדּ֑וֹ וַיֹּ֨אמֶר דָּוִ֜ד לִקְנ֧וֹת מֵעִמְּךָ֣ אֶת־הַגֹּ֗רֶן לִבְנ֤וֹת מִזְבֵּ֙חַ֙ לַֽיהוָ֔ה וְתֵעָצַ֥ר הַמַּגֵּפָ֖ה מֵעַ֥ל הָעָֽם׃
<b style="color: gray;">מצודת דוד</b> <b>מדוע בא .</b> כאומר היה לך לשלוח אחרי לבוא אליך : <b>לבנות מזבח לה' .</b> ובאתי הנה לכבוד המקום ברוך הוא : <b>ותעצר .</b> כדי שתעצר המגפה :
<b style="color: gray;">מצודת ציון</b> <b>ותעצר .</b> ענין מניעה , וכן ( שם יא יז ) : ועצר את השמים :
<h3>{כב}</h3>
וַיֹּ֤אמֶר אֲרַ֙וְנָה֙ אֶל־דָּוִ֔ד יִקַּ֥ח וְיַ֛עַל אֲדֹנִ֥י הַמֶּ֖לֶךְ הַטּ֣וֹב (בעינו) [בְּעֵינָ֑יו] רְאֵה֙ הַבָּקָ֣ר לָעֹלָ֔ה וְהַמֹּרִגִּ֛ים וּכְלֵ֥י הַבָּקָ֖ר לָעֵצִֽים׃
<b style="color: gray;">רש"י</b> <b>והמרגים .</b> כלי עץ מלא חריצין , וכבד הוא , ומעבירין אותו על הקש תמיד , ומחתכו להיות תבן למאכל בהמות :
<b style="color: gray;">מצודת דוד</b> <b>יקח ויעל .</b> יקח הגורן למזבח , ויעלה עליו משלי את הטוב בעיניו , ראה הבקר מוכן לעולה וגו' : <b>וכלי הבקר .</b> וגם שאר כלי הבקר יהיו לעצים , להבעיר האש על המזבח :
<b style="color: gray;">מצודת ציון</b> <b>והמרגים .</b> הוא לוח עץ ובתחתיתו תחובים אבנים דקים , ובו דשים התבואה , וכן ( ישעיהו מא טו ) : למורג חרוץ :
<b style="color: gray;">רלב"ג</b> המוריגים . הם כלים מעץ דשים בהם התבואה : <b>וכלי הבקר .</b> הם הכלים שיש בהם עצים המוכנים לחרישה ולהיישיר כמו דרבן ומה שידמה לו ובספר דברי הימים זכר שכבר נתן ג''כ ארונה החטים שכבר היה בגרן למנחה ושם זכר שכבר נתן דוד במקום שקלי זהב מספר שש מאות והנה אחשוב שהגרן עם הבקר קנה דוד בכסף שקלים חמשים לבנות שם מזבח ולהעלות הבקר לעולה ואולם המקום ההוא בכללו שנבנה בית המקדש שם קנה בשש מאות שקלי זהב וזהו אמרו לפי מה שנזכר בספר דברי הימים זהו בית ה' האלהים וזה מזבח לעולה לישראל כי זה ממה שיורה שכבר קנה המקום שנבנה בו בית המקדש :
<h3>{כג}</h3>
הַכֹּ֗ל נָתַ֛ן אֲרַ֥וְנָה הַמֶּ֖לֶךְ לַמֶּ֑לֶךְ וַיֹּ֤אמֶר אֲרַ֙וְנָה֙ אֶל־הַמֶּ֔לֶךְ יְהוָ֥ה אֱלֹהֶ֖יךָ יִרְצֶֽךָ׃
<b style="color: gray;">רש"י</b> <b>ארונה המלך .</b> שר היבוסי היה :
<b style="color: gray;">מצודת דוד</b> <b>הכל נתן .</b> הכל נדב לתת למלך : <b>ארונה המלך .</b> הוא היה למלך על היבוס עד שלא כבשה דוד , ומשכבשה נתגייר , ונשאר עליו שם מלך : <b>ירצך .</b> יהיה מרוצה לך לקבל עולותיך ברצון , שתעצר המגפה :
<h3>{כד}</h3>
וַיֹּ֨אמֶר הַמֶּ֜לֶךְ אֶל־אֲרַ֗וְנָה לֹ֚א כִּֽי־קָנ֨וֹ אֶקְנֶ֤ה מֵאֽוֹתְךָ֙ בִּמְחִ֔יר וְלֹ֧א אַעֲלֶ֛ה לַיהוָ֥ה אֱלֹהַ֖י עֹל֣וֹת חִנָּ֑ם וַיִּ֨קֶן דָּוִ֤ד אֶת־הַגֹּ֙רֶן֙ וְאֶת־הַבָּקָ֔ר בְּכֶ֖סֶף שְׁקָלִ֥ים חֲמִשִּֽׁים׃
<b style="color: gray;">רש"י</b> <b>שקלים חמשים .</b> ובדברי הימים ( שם פסוק כה ) הוא אומר , שקלי זהב משקל שש מאות , הא כיצד , גבה חמשים שקלים כסף מכל שבט ושבט , הרי שש מאות , ונתן לו כסף בדמי הזהב . וכן שנינו בסוף שחיטת קדשים ( זבחים קטז ב ) : <b>גבה כסף בשש מאות כסף בשקלי זהב .</b> וכן שנינו בספרי . חסלת ספר שמואל :
<b style="color: gray;">מצודת דוד</b> <b>לא .</b> רוצה לומר : לא אקבלם במתנת חנם , אלא אקנה בכסף דמי שויים : <b>חנם .</b> מהדבר הניתן לי בחנם : <b>בכסף שקלים חמשים .</b> ובדברי הימים ( א כא כה ) נאמר : שקלי זהב משקל שש מאות , כי חמשים שקלים נתן לו בעבור הגורן מקום המזבח ובעבור הבקר , ומאשר ראה כי שם יהיה בית אלהים , קנה כל השדה סביב הגורן , ובעבורם נתן שש מאות שקלי זהב :
<b style="color: gray;">מצודת ציון</b> <b>מאותך .</b> מאתך , וכן ( יחזקאל ג כב ) : ושם אדבר אותך : <b>במחיר .</b> ענין דמי הדבר וערכו , כמו ( ישעיהו נה א ) : ובלא מהיר יין וחלב :
<h3>{כה}</h3>
וַיִּבֶן֩ שָׁ֨ם דָּוִ֤ד מִזְבֵּ֙חַ֙ לַֽיהוָ֔ה וַיַּ֥עַל עֹל֖וֹת וּשְׁלָמִ֑ים וַיֵּעָתֵ֤ר יְהוָה֙ לָאָ֔רֶץ וַתֵּעָצַ֥ר הַמַּגֵּפָ֖ה מֵעַ֥ל יִשְׂרָאֵֽל׃
<b style="color: gray;">מצודת דוד</b> <b>ויעתר .</b> נתרצה לאנשי הארץ , ונעצרה המגפה מכל וכל מעל ישראל :
<b style="color: gray;">מצודת ציון</b> <b>ויעתר .</b> נתרצה , כמו ( בראשית כה כא ) : ויעתר לו ה' :
<b style="color: gray;">רלב"ג</b> <b>ויעל עולות ושלמים .</b> הנה לא נאסרו הבמות עד שנבנה בית המקדש ולזה היה אפשר לדוד להעלות עולות ושלמים ואע''פ שהיה זר זהו מה שצריך אל ביאור לפי הנראה לנו במה שהגבלנו באורנו בזה המקום , ואולם התועלות המגיעים ממנו הם אלו , הראשון הוא במדות והוא שראוי לכל מקבל טובה מאחר שיתן לו תודה כעל כל אשר גמלהו וכל שכן אם היה השם יתברך המטיב כי בנתינת התודה לו תועלת נפלא להיישיר לאמונתו יתברך ושכל הטובות ממנו ולזה תמצא שאחר שהטיב הש''י לדוד כל אלו הטובות הנכללות באלו הספורים נתן לו תודה דוד בכללות על כולם ואעפ''י שכבר הודה לו על אחת אחת מהם בייחוד כמו שיראה מדבריו בספר תהלים ולזה ספר שדבר דוד לה' את דכרי השירה הזאת לה' ביום הציל ה' אותו מכף כל אויביו ומכף שאול , השני הוא להודיע שהש''י כשיתחדשו ממנו הרעות לא יתחדשו ממנו כי אם מצד מה שהם טובות ולז''א דוד שהש''י הוא קרן ישעו להעיר שלא יחדש הש''י הרע כי אם מצד שהוא ישע לאוהביו והוא להצילם מאויביהם ולדחותם מעליהם כמו שידחה הבעל חי בעל קרנים בקרנים מעליו את החי המזיק לו , השלישי הוא להודיע שהתפלה תהיה נשמעת כשיהיה המתפלל מסדר משבחי הש''י מה שיגיעהו השגתו לפי מה שאפשר כי אז הוא דבק בו ואז תהיה תפלתו נשמעת מפני דבקות ההשגחה האלהית בו וזהו אמרו מהולל אקרא ה' וגו' ולזה גם כן אמר בצר לי אקרא ה' ואל אלהי וגו' כמו שבארנו , הרביעי הוא בדעות והוא להודיע כי מה שיחדשהו הש''י על דרך ההשגחה הפרטית יהיה מתחדש על יד מלאך ישולח מאתו על זה כאמרו אלהי שלח מלאכיה וסגר פום אריותא ולזה אמר בזה המקום וירכב על כרוב ויעף כמו שבארנו , החמישי הוא להודיע כי כשיביא ההכרח שיחדש השם רעות להציל אוהביו הנה יסודרו ממנו ענינים להיטיב לאוהביו ומהם יתחדש רע במקרה לאויביו כשהיה אפשר שישלם המכוון בזה האופן וזה כלו להעיר כי הש''י מרחיק עשיית הרעות לפי מה שאפשר כי מה שיתחדש ממנו תמיד הוא הטוב והנה כמו שהעננים שיהיה מהם מטר הם המתחדשים לתכלית טוב שירוה את הארץ והולידה והצמיחה ויקרה מהם רע במקרה כמו הברד והרעמים והברקים והלפידים כן ייטיב הש''י לאוהביו בכמו זה הטוב שיסודר ממנו רע במקרה לאויביהם וזהו אמרו מספר מה שהשגיח הש''י להצילו ולהכניע לאויביו וישת חשך סתרו סביבותיו סוכתו חשרת מים עבי שחקים מנגה נגדו בערו גחלי אש , ירעם מן שמים ה' וגו' , הששי הוא במדות והוא להודיע שמי שירצה שישיג מבוקשו מנצוח אויבו ראוי שישתדל בזה בעת היותו קשה יום כי אז יתכן יותר להשיג המבוקש כאמרו אל תתחר במצליח דרכו שיורה כי מצד היותו מצליח ינצח ומזה יתבאר שהקשה יום ראוי שינוצח ולזה אמר דוד מספר בהשגחת הש''י יקדמוני ביום אידי ויהי ה' למשען לי כאילו יאמר שהם התחכמו להרע לו בעת היותו נכון לקבל הרע לולי ה' שהיה לו , השביעי הוא להודיע שההשגחה הפרטית מהש''י תדבק באדם מצד שמרו דרכי הש''י והתנהגו בתורתו והתבונן בה תמיד כי זה יביא אל קנין השלמות האנושי בתכלית מה שאפשר אשר הוא סבת דבקות ההשגחה בש''י ולז''א דוד בספדו חוזק דבקות ההשגחה האלהית בו גמלני ה' כצדקתי כבור ידי ישיב לי כי שמרתי דרכי ה' ולא רשעתי מאלהי כי כל משפטיו לנגדי וחקותיו לא אסור ממנה הורה בזה כי הוא מתהלך בדרכי הש''י ומתבונן בחקותיו ומשפטיו , השמיני הוא להסיר הספק למה נענש שאול יותר מדוד עם היות חטא דוד יותר עצום הרבה מחטא שאול וזה כי דוד היה הולך בכל דרכיו בדרכי הש''י והיו מדותיו ותכונותיו בתכלית השלימות והחסידות בכל עניניו רק בדבר אוריה החתי וזה ממה שיורה שדוד היה משתדל בכל עוז שתהיינה פעלותיו תמיד לפי הראוי אלא שלא יכול לנצח יצרו בענין בת שבע וממנו סובב דבר הריגת אוריה לכסות קלונו ולמלט שלא תהיה פעולתו מבעולת בת שבע בעילת אשת איש עם שהיה קצת דיז בהריגתו מפני שלא קיים מצות המלך , ואולם חטא שאול היה נראה היותו כנגד השם מפני שאר התכונות שראינו לשאול שלא היו מתישרות אל היושר והחסידות ולזה גם כן תראה ששאול היה חושב להתנצל לשמואל בדברי שקר ואולם דוד הודה תכף ואמר חטאתי לה' ולזה אמר דוד להסיר את הספק הזה עם חסיד תתחסד ועם גבר תמים תתמם עם נבר תתברר ועם עקש תתפל כמו שבארנו , התשיעי הוא להודיע שדרכי הש''י ופעולותיו הם תמימות בתכלית מה שאפשר וכן הענין באמרתו והיא התורה עד שאין בה דבר ללא תועלת ומה שחסר מהטוב בקצת פעולותיו שיקרה מהם רע לבני אדם בקצת העתים הנה הערים הש''י להשלים מה שחסר מזה בששם האדם בעל בחירה ורצון לא ימשלו אל הבחירה ההיא מה שיסודר מהם זה הרע במקרה ולזה יתכן ושינצל האדם ממנה בזה האופן כשתהיה בחירתו אל הטוב המסודר מן התורה ובאמצעותו ידבק הש''י ויהיה לו למגן מהרעות ההם כי הוא לבדו אפשר שיהיה מגן לכל החוסים בו , העשירי הוא להודיע שכבר ימשך מחוזק דבקות השגחת הש''י שיביא האדם מהרע אל הטוב בקלות כאלו קפץ ודלג אליו מזולת שידרך בהגעתו אליו הנה כמו שיעשה הש''י מהמטה נחש על דרך מופת בזולת סבותיו כן יביא הטוב בקלות לאוהביו בזולת סבותיו וזהו אמרו האל מעזי חיל ויתר תמים דרכי משוה רגלי כאילות ועל במותי יעמידני , האחד עשר הוא להודיע כי הש''י נתן המלוכה לזרע דוד כל הימים שהעולם נמצא על צד החסד מצד הברית ששם לדוד על זה מצד הצדק והיושר שמצא בו וזה ימשך תמיד לזרעו כשיעשו ישראל הטוב בעיני הש''י בדרך שיוכל לעשות להם כל ישע וכל חפץ גם בעת שהיה נכון לבוא עליהם רע מצד ההשגחה הכוללת ואולם כשלא יהיה זה ותפסק המלכות מישראל הנה לא תסור מבית דוד אבל היא שמורה לו וזה ממה שיתבאר ממנו כבר יצא חטר מגזע ישי ונצר משרשיו יפרה וימלך ותתקיים על ישראל כי אי אפשר שתסור הממלכה מזרעו הסרה נצחית וכבר נתבאר זה יותר בדברי הנביאים וזהו אומר ועושה חסד למשיחו לדוד ולזרעו עד עולם ואמר כי ברית עולם שם לי ערוכה בכל ושמורה כי כל ישעי וכל חפץ כי לא יצמיח , השנים עשר הוא מה שהודיע ששאר המלכים שיקומו על ישראל מפני שאינם מושלים ביראת אלהים אבל הם אנשי רשע לא תתקיים מלכותם ויזיקו ישראל בעבורם ובסבתם והם וזרעם יהיו לכליון חרוץ וזה ממה שנתקיים בענין מלכות ירבעם וחבריו כאמרו ובליעל כקוץ מונד כלהם כי לא ביד יקחו ואיש יגע בהם ימלא ברזל ועץ חנית ובאש שרוף ישרפו בשבת וגם על הטובים אמר שלא תתקיים מלכותם אך יהיו כמו דשא מארץ שתהיה להם צמיחה זמן לא ארוך מאד ואחר ייבשו וכן אמר הש''י לירבעם שאם ילך בדרכיו יבנה לו בית נאמן כאשר בנה לדוד אך לא יתקיים זה לו כל הימים ולזה תראה שמלכות החשמונים לא נתקיים מאד בבית שני , השלשה עשר הוא להודיע שגבורי דוד היו כלם אנשים חכמים ג''כ בחכמת התורה ולכן היתה דבקה השגחת הש''י בהם ולזה תאר עדינו העצני שהוא יושב בשבת תחכמוני ולזה גם כן היה מהגבורים בניהו בן יהוידע הכהן שהיה מופלא שבב''ד והיו גם כן מהם הכרתי והפלתי והם הסנהדרין כמו שנתבאר במה שקדם ולזה תמצא שכאשר שבח אלו הגבורים אמר מן השלשה הכי נכבד ולא אמר מן השלשה היה חזק או תקיף אבל תארו בכבוד מצד גודל המעלה ולזה הגיע מגבורתם מה שזכר מפני הדבק בהם ההשגחה האלהית , הארבעה עשר הוא להודיע שאין ראוי לאדם שיבקש דבר ויוציא בבקשת קנינו דברים יותר נכבדים ממנו והמשל כי מי שאבד דבר שוה פרוטה אין ראוי שיוציא בבקשה דבר שוה יותר וכ''ש שאין ראוי שיסכן עצמו או איש אחד מן האנשים בבקשתו ולזה תמצא כי כשנתאוה דוד ואמר מי ישקני מים מבור בית לחם אשר בשער וסכנו עצמם שלשת הגבורים להביא מהם אליו לא רצה לשתותם להורות כי לא הסכים שיסכנו עצמם בעבור זה ואעפ''י שאמר זה במאמר על צד התאוה אל המים ההם כי כמה פעמים יאמר אדם כך במה שאין רצונו שישתדלו בהגעתו וגם בדברים הנמנעים כאמרו מי יתן לי אבר כיונה ולזה הסכים לנסך אותם לה' לרמוז כי על עבודתו יתברך לבד ראוי לסכן נפשו כאמרו ואהבת את ה' אלהיך בכל לבבך ובכל נפשך , החמשה עשר הוא במצות והוא להודיע כי כבר היה במקדש נסוך המים ולזה נסך דוד המים ההם לה' כי הוא מן השקר שיעבוד דוד הש''י בדבר לא הוסכם שיעבוד בו במקדש הנה כמו שלא יעשה אחד מן האנשים הטובים קרבן מן הצבי לה' כן לא היה ראוי לנסך המים אם לא היו מנסכים אותם במקדש ומזה המקום יש סמך גדול וחזק למ''ש רבותינו מנסוך המים בחג הסוכות , הששה עשר הוא להודיע כי ממוקשי עם יקרה שיעשה המלך דבר בלתי ראוי להיות כלי להדיח הרעה עליהם וזהו אמרו ויוסף אף ה' לחרות בישראל ויסת את דוד בהם לאמר לך מנה את ישראל ואת יהודה הנה כמו שימלך אדם חנף ממוקשי עם כן יקרה ממוקשי עם למנהיג הטוב שגגה מה שהיה נשמר ממנה מהש''י לולא חטא העם הלא תראה כי דוד לא עשה זה במרד ובמעל כי תכף שהרגיש שחטא השיגתהו החרטה ובקש מהש''י המחילה , השבעה עשר הוא להודיע כי מן הרעות ראוי לבחור במה שהוא רע מעט מאי זה צד שיהיה אם מפני היותו מעט רע בעצמותו אם מפני שיקל יותר לקחת העצה עליו והנה מפני זה בחר דוד היות הדבר בארצו שלשת ימים להשענו כי רבים רחמי הש''י ונחם על הרעה ואעפ''י שגם כן הרעב הוא נפילה ביד הש''י הנה בו מה שהוא ביד אדם והוא השחתת האויבים יבול הארץ והוא היותר קשה וידמה של זה המין מהרעב כיון בזה המקום והנה היו אלו הרעות משוערות כי הניסה לפני האויבים והם רודפים היא יותר קשה מהרעב כי זה הוא אימת מות והאחר הוא אימת חסרון המזון ואעפ''י שימשך מחסרון המזון מות לקצת האנשים הנה בתחבולות יצילו הרבה מהמזון כמו שמצאנו שעשו ישראל במשול מלך מדין עליהם והדבר הוא יותר קשה מהניסה מאויבים והם רודפים כי ממנו לא יתכן לנוס כי הוא באויר שהוא אצל האדם ולזה הושם בקירוב יתם זמן הדבר אל זמן הניסה כיחס זמן הניסה אל זמן הרעב , השמנה עשר הוא להודיע שאפי' מחטאת דוד נמשך טוב הלא תראה כי בעבור זה החטא נגלה לו מקום בית המקדש אשר בחרו הש''י אשר רמז אליו בתורה באמרו אל המקום אשר יבחר ה' ובאמרו כי לא באתם עד עתה אל המנוחה ואל הנחלה וכמו כן נמשך טוב מחטא בת שבע שיצא ממנו שלמה אשר נתנה לו הממלכה לנצח ועל החטא ההוא גם כן עשה דוד הרבה מהזמירות הנזכרים בספר תהלים שהם זמירות ישראל לשבח בהם הש''י ולשוב מחטאיהם וזה כלו מורה על יושר לבב דוד עם הש''י , התשעה עשר הוא להודיע שהדבר שיש בו קדושה נפלאה לש''י אין ראוי שיהיה לאדם השתמשות בדברים הנוגעים בו כי זה ממה שיביא להקל בקדושתו ולזה תמצא שכאשר נבחר זה המקום הקדוש להיות בו מזבח לה' לא רצו שיהיה הדברים שבו לשמוש אדם ולזה רצו ועשו מהבקר עולה ומהמוריגים וכלי הבקר עשו עצים להעלות העולה ומהחטים מנחות שאם ישתמשו בהם לצורך הדיוט יביא זה להקל בקדושת המקום הקדוש ההוא ולזאת הסבה ג''כ תמצא שכאשר בא ארון ה' משדה פלשתים על ידי הפרות שאסרום בעגלה הנה בקעו עצי העגלה ואת הפרות העלו עולה לה' , העשרים הוא להודיע שאין ראוי להעלות לש''י עולות יתכן שיחשב בהם שיהיה בהם קצת אונס כמו הענין בזה שהיה נותן ארונה לדוד שהוא אפשר שלא היה נותן זה כי אם על צד היראה ממנו להיותו מלך ולזה רצה דוד על כל פנים לקנות אותם ולקנות הגרן שעשה בו המזבח לזאת הסבה בעינה שלא יעבד הש''י בדבר גזל ובמה שהוא לא לו ומפני זה הוצרך לקנות כל המקום ההוא אשר נבנה בית המקדש , העשרים ואחד הוא להודיע מה שהעיר בזה הספור שהקרבנות הם סבה להמשיך ההשגחה בישראל ולעצור המגפה והמשחית מהם כי זה ממה שיישיר לעמוד על המכוון בענין הקרבנות שהוא מביא באופן שלם אל הדבקות בש''י כמו שבארנו בבאורנו בספר ויקרא הנה כמו שהיה הענין על הכפרת מבין שני הכרובים בכל דבור ודבור שהיה מדבר הש''י עם משה להיישיר ישראל לעמוד על כוונת התורה ועל סודות הנבואה כן רצה הש''י לעצור המגפה על יד הקדבנות האלה להעמידנו על המכוון בהם כי כבר התבאר מדברי השירה שסבות ההשגחה הם הדבקות בשם יתברך וההליכה בדרכיו וההתבוננות בדרכי התורה בכללם , ובכן נשלם באור ספר שמואל והיתה השלמתנו אותו בראש אדר ראשון של שנת תשעים ושמנה לפרט האלף הששי והתהלה לאל לבדו אשר עזרנו ברחמיו וברוב חסדיו יתברך ויתרומם על כל ברכה ותהלה :
<h1>הלכות כתובות</h1>

<h2>סימן סו</h2>
<h3>הק'</h3>
כמה דיני כתובה ובו יג סעיפים:
<h3>א</h3>
אסור להתייחד עם הכלה קודם שיכתוב לה כתובה (ויש מקילין ומתירין להתייחד בלא כתובה ובלבד שלא יבעול) (הר״ן ריש כתובות) והבעל נותן שכר הסופר ואפי׳ אם ירצה לייחד לה כתובתה במעות או בשאר מטלטלין אין שומעין לו אלא צריך שיכתוב לה שטר על עצמו בדמי הכתובה ויהיו כל נכסיו משועבדים לה או שיעידו עליו עדים ויקנו מידו שהוא חייב לה מנה או מאתים: הגה וי״א דאין לסמוך אעדים רק בשעת הדחק ומיד שיש לו פנאי לכתוב צריך לכתוב כ״ש שאין לסמוך עלייהו לכתחילה (כן משמע מלשון הטור וכ״כ מהרי״ק שורש ס״ד ומרדכי ריש כתובות) וכן ראוי להורות העמיד לה ערב קבלן בעד כתובתה והתנה שהוא יהא פטור ממנה אסור עד שיהא שעבודה עליו שלא תהא קלה בעיניו להוציאה (ב״י בשם הרשב״א בתשו׳) וע׳ בחושן המשפט סי׳ ס׳ אם יוכל לשעבד עצמו בכתובתה בנכסים שלא באו לעולם ואין לעדים לחתום הכתובה אלא לאחר שקבל החתן קנין לפניהם (דברי הרב) ויש מקומות שמקילין בזה מרדכי פ״ב דגיטין וכן שיש עדים חותמים על הכתובות שקראו תחת החופה אע״פ שהם לא שמעו הקריאה אע״פ דלא שפיר עבדי אין לשנות מנהגן שלא להוציא לעז על כתובות הראשונות (אור זרוע) :
<h3>ב</h3>
אם אינו יכול לכתוב לה כתובה כגון בשבת או ששכח לכתבה יכול ליתן לה מטלטלין כנגד כתובתה ויקבל עליו אחריות אם יאבדו או יוזלו ואז מותר לבעול עד שיהיה לו פנאי לכתוב (ואז כותב לה מיד) (טור) :
<h3>ג</h3>
אם כתב לה כתובה ונאבדה או שמחלה לו (ודוקא) שכתבה לו התקבלתי כתובתי צריך לכתוב אחרת בעיקר הכתובה שאסור לאדם לשהות עם אשתו שעה אחת בלא כתובה: הגה עיר שכבשוהו כרכוס או שגלו מן העיר ואבדו הנשים הכתובות שלהם צריכים לחדש נשותיהם כתובתיהם אע״פ שיש לומר שמא ימצאו אח״כ כתובתיהם או יחזרו להם מ״מ מאחר שהכתובות בחזקת אבודות צריכין כתובות אחרות ואם אינו ידוע סך הכתובות אם ישארו קצתן אזלינן בתרייהו ואם לאו דנין על פי זקני העיר ולפי המנהג העשיר לפי עשרו והעני לפי עניו (ב״י בשם תשובות הגאונים) וכשנאבדה הכתובה ובא לכתוב לה כתובה אחרת צריך לכתוב לה כתובה גדולה כראשונה (מהרי״ק שורש קט״ז) וע׳ לקמן סי׳ קע״ז דבמקום שאין מגרשין רק מרצון האשה א״צ לכתוב כתובה א״כ בזמן הזה במדינות אלו שאין מגרשין בעל כרחה של אשה משום חרם ר״ג וכמו שיתבאר לקמן סי׳ קי״ט היה אפשר להקל בכתיבת הכתובה אבל אין המנהג כן ואין לשנות (כל זה ד״ע) :
<h3>ד</h3>
בנאבדה אי ידעו סהדי זמנא קמא כתבי ההוא זמנא ואי לא ידעי כתבי מהשתא ובמוחלת אין כותבין אלא מזמן של עכשיו:
<h3>ה</h3>
אם מכרה כתובתה לבעלה צריך לכתוב לה כתובה אחרת אבל אם מכרה כתובתה לאחר א״צ לכתוב לה כתובה אחרת:
<h3>ו</h3>
כמה שיעור הכתובה לבתולה ק״ק ולאלמנה מנה ושל זו וזו כסף מדינה נמצא כתובות בתולה הם ל״ז דרהם וחצי כסף צריף וכתובת אלמנה מחציתם שהם י״ח דרהם וג׳ רביעים כסף צרוף: הגה ע׳ בי״ד סי׳ רצ״ד וסי׳ ש״ה ערך המטבע שנקראת דרהם וכ״ז לדעת קצת הפוסקים שסבירא להו שכתובת בתולה אינה רק זוזי דרבנן (הרי״ף והרמב״ם והר״ן והר״ס) שמאתים של בתולה עולין ששה סלעים ורביע ויש מי שמשער כתובת בתולה י׳ זהובים ואלמנה חמשה זהובים (מהרי״ל בשם אגודה) אבל לדעת יש פוסקים מאתים של בתולה ומנה של אלמנה משערים בזוזי דאורייתא והוא ח׳ פעמים יותר וכתבו דלכך נהגו לכתוב בכתובה דחזי ליכי מדאורייתא (ר״ת) וי״א דכותבין דחזי לכי סתמא (הגהות מיי׳ פ״י דאישות) והמנהג לכתוב לבתולה דחזי ליכי מדאורייתא אבל לא לאלמנה וכ״ז במקום שאין מנהג אבל במקום שיש מנהג מה שגובין הולכין אחר המנהג וכמו שיתבאר לקמן:
<h3>ז</h3>
אם ירצה להוסיף ע״ז מוסיף וזה התוספות שמוסיף יש דברים שדינו בהם כעיקר הכתובה ויש דברים שהוא חלוק בהם מעיקר הכתובה כדלקמן: הגה וא״צ לפרש עיקר הכתובה בפני עצמה והתוספת בפני עצמו אלא כולל הכל ביחד אם ירצה (הר״ן ריש אע״פ והמ״מ פ״י וריב״ש סי׳ ס״ח) וי״ח וסבירא להו דצריך לכתוב הכתובה כמנהג המדינה בפני עצמה והתוספת בפני עצמו וכן נוהגין ואם יש משפחה שכולן נוהגים בתוספת א״צ לכתוב כל א׳ בפני עצמו (מרדכי פ״ק דכתובות) כתובה שכתב בה ודין נדוניא דהנעלת ליה מאה דינרין והוסיף לה מן דיליה כך וכך אין עיקר כתובה בכלל וצריך לשלם לה בפני עצמו עד שיהיו כתוב ויהיבנא ליכי מוהר בתוליכי כסף זוזי אלף דאז העיקר כתובה בכלל (ריב״ש סי׳ ס״ה) :
<h3>ח</h3>
יש מי שאומר שאין צריך קנין בשעת הנישואין כמה שנותן (ויש חולקים) :
<h3>ט</h3>
כל הפוחת משיעור הכתובה בעילתו בעילת זנות לא מבעיא אם כתבה לו אח״כ התקבלתי ממך הכתובה או מקצתה דאז אין לה לדעת קצת פוסקים אלא אפי׳ התנה בשעת קידושין שלא יהא לה כתובה או שפיחתה משיעורה אע״פ שתנאו בטל ויש לה כתובה משלם אפי׳ הכי בעילתו בעילת זנות כיון שהיא סבורה שאין לה לא סמכה דעתה:
<h3>י</h3>
אם יש משפחות שנוהגים לכתוב בכתובתן יותר משיעור חכמים אין למחות בידם ולא עוד אלא אפילו אחד מבני המשפחה ההיא שלא כתב כתובה לאשתו מגבינן לה בתנאי בית דין לפי מה שרגילין לכתוב לפיכך אשה שאבדה כתובתה ידקדקו בכתובות קרובותיה כפי מה שנהגו לכתוב בני המשפחה כותבין לה ואפי׳ כתב לה דחזו ליכי אפ״ה גביא כמנהג משפחתה) (ב״י בשם הר״ן שכ״כ בשם התוס׳) ואם כתובת נשי משפחתו יתירות מכתובות נשי משפחתה עולה עמו ואינו יורדת:
<h3>יא</h3>
הנושא אשה סתם כותב לפי המנהג וכן היא שפסקה להכניס נותנת כפי מנהג המדינה: הגה ומה שהאשה מכנסת לבעלה הן מעות הן בגדים ומקבלן עליו והן באחריותו נקרא נדוניא בכל מקום ואינה נגבית אלא עם הכתובה אבל לשאר דברים אין דינו ככתובה וכמו שיתבאר לקמן ויש מקומות שהחתן מוסיף לה בנדונייתא וכותב יותר ממה שקבל והולכין בזה אחר המנהג (כל הנ״ל בטור) ומן הסתם אחריות הנדוניא עליו כנצ״ב אבל אם ירצה להניח לה ברשותה ושלא לקבל אחריות עליהם הרשות בידו וע״ל ריש סי׳ צ״ג וק׳ עוד מאלו הדינים כשהאב קיים ומשיא בתו כותבים ודין הנדוניא דהנעלת ליה מבי אביה וכשאין האב קיים כותבים מבי נשא (מרדכי פרק ב״מ בשם ר״ת) מיהו אם שינה לית לן בה (תשו׳ ר״ש משנ״ץ) בכתובות גרושה כותבין מתרכתא כדי שידעו שהיא גורשה ואסורה לכהנים (מפסקי מהרא״י סי׳ נ׳) וכשבאה לגבות כתובתה מגבין לה מה שבכתובתה לפי מנהג המדינה: הגה ואם היא אומרת שהוסיף לה יותר מן המנהג צריכה להביא ראייה לדבריה אבל אם יש בידה שטר כתובה שאינה מקוים או שא׳ מן העדים פסול אע״פ שמראה התנאים שביניהם שהוצרך להוסיף לה אינה גובאת אלא כמנהג (פסקי מהרא״י סי׳ פ״ט) וע״ל סי׳ ק׳ סעיף ל׳) ובכל אלו הדברים וכיוצא בהן מנהג המדינה הוא עיקר ועל פיו דנין והוא שיהיה אותו המנהג פשוט בכל המדינה: הגה מיהו אם רוצה להתנות ולפחות לאשתו מן המנהג הרשות בידו (מהרי״ל סי׳ ע״ו) ובלבד שלא יפחות ממה שתקנו רבנן (ונ״ל דוקא שהתנה כן בשעה שעשה השידוכים אבל אם עשו שידוכים סתם ושעבדו עצמן בקנסות צריך לכתוב לפי המנהג ולא יוכל לשנות (דברי הרב וכן משמע במהרי״ל) ויש מקומות שנוהגים לכתוב כל הכתובות בשוה אפילו לא הכניסה לו כלום ואם ירצה מוסיף לה ואם ירצה לפחות לה היא כותבת לו כך וכך קבלתי על כתובתי וכן נוהגין במדינות אלו:
<h3>יב</h3>
נשא אשה ממקום אחר על דעת שתדור עמו במקומו הולכים אחר (מנהג) מקומו:
<h3>יג</h3>
במקום שאין רגילים לחתום בכתובה אלא הראויים להעיד לא יחתום מי שאינו יודע לקרות: הגה ולכן עם הארץ שבא לגרש ואמר אח״כ שלא הבין מה שהיה כתוב בתנאים או בכתובה אינו נאמן דודאי העדים לא חתמו מה שלא העידו בפניו תחלה על פה (תשו׳ הרשב״א סי׳ תרכ״ט) :
<h2>סימן סז</h2>
<h3>הק'</h3>
דין כתובת אלמנה וחש״ו היא או הוא וגר שנתגייר ובו יא סעיפים:
<h3>א</h3>
בתולה שנתאלמנה או נתגרשה או נחלצה מן האירוסין ונשאת כתובתה מאתים ויש לה טענת בתולים:
<h3>ב</h3>
נתאלמנה או נתגרשה או נחלצה מן הנשואין כגון שנכנסה לחופה הרי היא בחזקת בעולה ואין לה אלא מנה ואין עליה טענת בתולים אפי׳ יש לה עדים שלא נסתרה עם הראשון:
<h3>ג</h3>
הגיורת והשבויה והשפחה שנפדו ושנתגיירו ושנשתחררו פחותה מבת ג׳ שנים ויום אחד כתובתה ק״ק ויש לה טענת בתולים ומבת ג׳ שנים ויום א׳ ומעלה כתובתן מנה ואין לה טענת בתולים:
<h3>ד</h3>
קטנה פחותה מבת ג׳ שנים ויום אחד שנבעלה אפי׳ בא עליה גדול כתובתה ר׳ וקטן פחות מקן ט׳ ויום אחד שבא על הגדולה כתובתה ר׳ ודוקא שלא הסיר בתוליה אבל אם הסיר בתוליה אין לה אלא מנה:
<h3>ה</h3>
מוכת עץ כתובתה מנה ואפילו לא הכיר בה וכנסה ע״מ שהיא בתולה שלימה אבל כנסה בחזקת בתולה ונמצאת בעולה אפילו מנה אין לה:
<h3>ו</h3>
בתולה שהיא בוגרת או סומא כתובתה ר׳ וכן איילונית אם הכיר בה כתובתה ר׳:
<h3>ז</h3>
השוטה לא תקנו לה נישואין כלל:
<h3>ח</h3>
החרשת אע״פ שיש לה נישואין מדבריהם לא תקנו לה כתובה ולא מזונות ולא תנאי מתנאי כתובה ואם כנס החרשת ונתפקחת או שוטה ונשתפית יש לה כתובה ותנאי כתובה וכתובתה מנה:
<h3>ט</h3>
נשא חרשת או שוטה וכתב לה מאה מנה כתובתה קיימת מפני שרצה להזיק נכסיו:
<h3>י</h3>
חרש או שוטה שנשאו נשים אע״פ שנתפקח החרש ונשתפה השוטה אין לשניהם עליהם כלום רצו לקיימה אחר שהבריאו יש להן כתובה וכתובתן מנה ואם ב״ד הם שהשיאו החרש וכתבו לה כתובה על נכסיו נוטלת כל מה שכתבו לה ב״ד אבל השוטה אין ב״ד משיאין אותו:
<h3>יא</h3>
קטן אפי׳ מבן ט׳ שנים ומעלה שהשיאו אביו אין לה כתובה ואם בא עליה אחר שהגדיל יש לה עיקר כתובה מאתים לבתולה מנה לאלמנה אבל תוספת שכתב לה בקטנותו אין לה (ואפי׳ השיאוה ב״ד) ואפילו העיקר אינו גובה מכח שטר הכתובה אלא מתנאי בית דין לפיכך אינו גובה אלא מבני חרי ולא ממשעבדי שנמכרו בקטנותו וכן הדין בגר שנתגיירה אשתו עמו ואין ביניהם אלא שבזו אין כתובתה אלא מנה לדעת הרמב״ם:
<h2>סימן סח</h2>
<h3>הק'</h3>
כיצד טענת בתולים ומתי נאסרה ומפסדת כתובתה ובו י סעיפים:
<h3>א</h3>
כל בתולה שכתובתה ק״ק יש לה טענת בתולים וכל שכתובתה מנה או שלא תקנו לה כתובה אין לה טענת בתולים וכל המתייחד עם ארוסתו קודם נשואין אין לה טענת בתולים:
<h3>ב</h3>
אם מנהג המקום להעמיד עדים למשמש שלא ינהגו מנהג רמאות ואירע הדבר שלא העמידו עדים אינו יכול לטעון טענת בתולים:
<h3>ג</h3>
ב׳ סימנים יש לבתולה האחד דמים שותתים ממנה בסוף ביאה ראשונה והשני דוחק שנמצא בה בביאה ראשונה בשעת תשמיש טענת דמים ישנה בין בקטנה בין בגדולה אבל טענת פתח פתוח אינה טענה בבוגרת:
<h3>ד</h3>
טען ואמר לא מצאתיה בתולה והיא אומרת לא בא עלי ועדיין אני בתולה בודקין אותה (ע״פ חבית של יין) (טור) או מתייחד עמה בפני עדים וחוזר ובועל:
<h3>ה</h3>
טען טענת דמים אם היתה ממשפחת דורקטי (פי׳ דור קטוע כלומר משפחה של עקרים שעל ידה הדור קטוע מבנים) הרי זו בחזקתה ואם לאו בודקין אותה שמא חולי גדול יש בה שיבש לחלוחית האברים או שהיתה מתענית ברעב ומכניסין אותה למרחץ ומרטיבין אותה ומאכילין ומשקין אותה עד שתבעל שנית ונראה אם תוציא דם ואם אין שם חולי ולא רעב וכיוצא בו הרי זו טענה:
<h3>ו</h3>
טען טענת פתח פתוח אומרים לו (שמא) הטית או לא בעלת בנחת ולפיכך לא הרגשת בדוחק אם אמר לא כי אלא פתח פתוח מצאתי הרי זו טענה אם לא בגרה עדיין וי״א שאפי׳ לא בגרה אינו יכול לטעון טענת פתח פתוח אם מצאה דם (וי״א דטענת פתח פתוח לא יוכל לטעון רק נשוי אבל בחור לא ואדרבה מלקין אותו כשטוען כך דמאחר שלא היה נשוי מתחילה אינו בקי בכך (טור) :
<h3>ז</h3>
כשאמרו שטענתו על הבתולים טענה אם הוא כהן הרי היא אסורה עליו ואם היא אשת ישראל מותרת לו אא״כ קיבל בה אביה קדושין פחות מג׳ שנים ויום אחד: הגה וי״א הא דנאסרה באשת ישראל דוקא כשאינה מתרצית עצמה אבל אמרה נאנסתי נאמנת (טור) וי״א עוד דדוקא שהיא גדולה לפנינו אבל אם היא עדיין קטנה אינה נאסרת (ב״י בשם רש״י וכ״נ מדברי הר״ן) וע״ל סימן קע״ח סעיף ג׳:
<h3>ח</h3>
אף כשאמרו שטענתו על הבתולים טענה אינה מפסדת אלא עיקר כתובה אבל התוספות יש לה אא״כ נודע בראיה ברורה שהיתה בעולה או שהודית לו שהיא בעולה קודם שתתארס והטעתו לפיכך יש לו להשביעה בנקיטת חפץ כדין כל הנשבעים ונוטלים ואח״כ תגבה התוספות ויש לה להחרים סתם על מי שטען עליה שקר:
<h3>ט</h3>
כשטען שלא מצאה בתולה אם אמרה מוכת עץ אני נאמנת ותחזור כתובתה למנה ויש לו להחרים סתם שלא בא עליה איש ואם אמרה משארסתני נאנסתי הרי זו נאמנת וכתובתה ר׳ כמו שהיתה ואם טען שמא עד שלא ארסתיך נאנסת או שמא אחר שארסתיך נבעלת ברצונך הרי זו מחרים סתם על מי שטוען שקר כדי לחייבו ממון (כל מי שטוען טענת בתולים טענתו טענה אם רוצה לקיימה אח״כ כותב לה כתובה מנה) (טור) :
<h3>י</h3>
עד מתי יש לו לטעון טענת בתולים אם נסתרה (עמו) מיד אם לא נסתרה אפילו לאחר שלשים יום:
<h2>סימן סט</h2>
<h3>הק'</h3>
במה מתחייב האדם לאשתו ובניו ובו ז״ס:
<h3>א</h3>
כשנושא אדם אשה מתחייב לה בעשרה דברים וזוכה בה בד׳ דברים אפי׳ לא נכתבו:
<h3>ב</h3>
אלו הן הי׳ דברים מזונותיה וכסותה ועונתה ועיקר כתובתה ורפואתה ולפדותה אם נשבית וקבורתה ולהיות נזונת מנכסיו ויושבת בביתו אחר מותו כל זמן אלמנותה ולהיות בנותיו ניזונות אחר מותו עד שיתארסו ולהיות בניה הזכרים ממנו יורשים כתובתה יותר על חלקם בירושה שעם אחיהם:
<h3>ג</h3>
אלו הם הד׳ מעשה ידיה ומציאתה ופירותיה וירושתה:
<h3>ד</h3>
מעשה ידיה כנגד מזונותיה לפיכך אם אמרה איני נזונית ואיני עושה שומעין לה: הגה וע״ל סימן פ׳ י״א דכל אשה האומרת איני ניזונית ואיני עושה נתבטלה התקנה ואינה יכולה לחזור בה ולומר אני ניזונית ואני עושה (ב״י בשם הר״ן שכ״כ בשם הרמ״ה) ויש חולקין (הר״י כ״ג) וכל שאינה ניזונית אין לה כסות דהוא בכלל המזונות (שם בהר״ן) אבל הבעל שאמר איני זנך ואיני נוטל מעשה ידיך אין שומעין לו (אבל יוכל לומר צאי מעשה ידיך במזונותיך ומה שאינו מספיק אשלם לך (הר״ן פרק הדר) :
<h3>ה</h3>
אם היא אומרת איני נותנת לך פירות ואיני חפצה שתפדני אם אשבה אין שומעין לה כדי שלא תתערב בין הכותים וכן בירושה וקבורה אין אחד מהם יכול לומר איני קובר ואיני יורש אלא קובר ויורש (ר״ן פ׳ נערה) :
<h3>ו</h3>
התנה הבעל שלא יתחייב מא׳ מהדברים שהוא חייב בהם או שהתנית האשה שלא יזכה הבעל בא׳ מהדברים שהוא זוכה בהם הנתאי קיים חוץ מג׳ דברים שאין התנאי מועיל בהם ואלו הם עונתה ועיקר כתובתה וירושתה:
<h3>ז</h3>
זה שאמרנו שאין תנאי מועיל להסתלק מירושתה היינו במתנה עמה אחר שנשאה או קודם שאירסה אבל במתנה עמה בעודה ארוסה מהני (וע״ל סי׳ צ״ב אמרו רז״ל אין לך כשרה בנשים אלא אשה שעושה רצון בעלה) (הגהות מיי׳ פט״ו בשם תנא דבי אליהו) :
<h2>סימן ע</h2>
<h3>הק'</h3>
דין חיוב מזונות אשתו ובניו ואם חייב להשכיר עצמו ובו יב סעיפים:
<h3>א</h3>
כיצד חייב במזונותיה אוכלת ושותה ממה שהוא אוכל ושותה ואם כל בני משפחתה רגילים בגדולות צריך להנהיגה כן אם אין כולם רגילים בגדולות אינו חייב להנהיגה בכך כשאוכלת עמו אבל כשאינה אוכלת עמו צריך להנהיגה כדרך שהיתה נוהגת בבית אביה (טור) :
<h3>ב</h3>
בעל שרצה ליתן לאשתו מזונותיה הראוים לה ותהיה אוכלת ושותה לעצמה הרשות בידו ובלבד שיאכל עמה בליל שבת (וי״ח וסבירא להו דלא יוכל לומר שהיא תאכל לבדה אא״כ קבלה עליה מרצונה (טור בשם הירושלמי ובשם הרא״ש וב״י בשם רוב הפוסקים) וכן נ״ל:
<h3>ג</h3>
וכמה מזונות פוסקים לאשה לחם שתי סעודו׳ בכל יום ופרפרות לאכול בה הפת ושמן לאכילה ולהדלקת הנר ומעט יין לשתות אם היה מנהג המקום שישתו הנשים יין ואם היתה מניקה נותנים לה יין (טור) ובשבת שלשה סעודות ובשר או דגים ונותן לה בכל שבת מעה כסף לצרכיה (ונותנין לה עץ לבשל מאכלה) (הר״ן פ׳ אע״פ) בד״א בעני שבישראל אבל אם הי׳ עשיר הכל לפי עשרו צמצמה והותירו מאלו המזונות הוא של בעל (טור) ואם היה עני ביותר ואינו יכול ליתן לה אפי׳ לחם שהיא צריכה כופין אותו להוציא: הגה ותהא כתובתה עליו חוב עד שימצא ויתן (טור בשם הרמב״ם) וי״א שאין כופין אותו להוציא מאחר שאין לו (ר״י בשם ר״ת) מי שאין לו מזונות אלא חד יומא חייב לזון מיניה את אשתו או למיכל בהדה (טור בשם הרמ״ה) וי״א עוד דחייב להשכיר עצמו כפועל ולזון אשתו (טור בשם ר׳ אליה ומוהר״ם בשם רבי׳ שבצרפת) היה לו קרקעות הרשות ביד האשה ליקח מזונותיה מפירות הקרקעות או מגוף הקרקעות או צריך למוכרן (רשב״א סימן תת״ץ) :
<h3>ד</h3>
הנושא אשה ואח״כ נשתטית חייב לזונה ולרפאה (ע״ל סי׳ קי״ט סעיף ו׳ שכתב להיפך) :
<h3>ה</h3>
מי שהלך למדינת הים ובאה אשתו לבית דין לתבוע מזונות ג׳ חדשים הראשונים מיום הליכתו אין פוסקים לה בהם מזונות שחזקה אין אדם מניח ביתו ריקן: הגה אבל אם שתקה יותר ותבעה אח״כ אין פוסקין לה למפרע רק מיום התביעה אפילו החמיצו הב״ד את הדין (הר״ן פרק שני דייני גזירות) וי״א דאם נפרד ממנה בקטטה ורוצה לעגנה פוסקין לה לאלתר דודאי הניח ביתו ריקן (מרדכי ריש דייני גזירות) מכאן ואילך אפי׳ אין כתובתה בידה פוסקים לה מזונות אבל אין נותנים לה במה שתתקשט ואם היו לו נכסים ב״ד יורדים לנכסיו ומוכרים למזונותיה אפי׳ לא שמעו בו שמת ואין מחשבים עמה על מעשה ידיה עד שיבא בעלה אם מצא שעשתה הרי אלו שלה וכן אם לא עמדה בדין אלא מכרה לעצמה למזונות מכרה קיים ואינה צריכה הכרזה ולא שבועה עד שיבא בעלה ויטעון או עד שתבא לגבות כתובתה אחר מותו מגלגלין עליה שלא מכרה אלא למזונות שהיא צריכה להם:
<h3>ו</h3>
מי שנשתטה או נתחרש פוסקים לאשתו תכשיטין (ומפרנסין את אשתו מנכסיו) :
<h3>ז</h3>
מי שהלך למדינת הים והפקיד כלים בעד אחד או השאילום לו מוציאים מיד הנפקד למזונות אשתו: הגה אפי׳ צוה הבעל שלא ליתן (כ״כ הר״י בתשובות הובאה במרדכי פרק דייני גזירות) ואם החזיר הנפקד לבעל אחר שתבעתו האשה לדין חייב לשלם לה (שם במרדכי) וכשמוציאין מן הנפקד אין מוציאין רק לששה חדשים אפי׳ אם ירצה הנפקד אין מעכבין ממונו של בעל יותר (שם) ואין מוציאין מנכסים שהם ביד אחרים כל זמן שיש כאן בני חורין (ב״י בשם תשו׳ הרשב״א) אבל מיד השואל אין מוציאין עד שיגיע סוף זמן שאלתו:
<h3>ח</h3>
הלך בעלה ולותה ואכלה חייב לשלם: הגה המלוה תובע לאשה והיא תובעת לבעלה ואם אין האשה כאן תובע לבעל (הר״ן פ״ש דייני גזירות) מיהו אם מחלה האשה לבעלה אין למלוה כלום (מרדכי פ׳ יש נוחלין) פסקו לה הב״ד מזונות וצוה לאחד לפרנסה ולגבות מנכסי בעלה אם מת הבעל אין לו עליה כלום אבל אם אמרו סתם להלוות לה אם מת הבעל או אין לו לשלם ונפל לה ירושה ממקום אחר צריכה היא לשלם (כן משמע מתשובת הרשב״א הביאה הב״י) עמד אחד מדעת עצמו וזנה משלו אין הבעל חייב לשלם לו והרי זה איבד מעותיו: הגה ואין חילוק בין אביה לאחר שפרנסה מיהו אם היו חייבים לבעל ופרנסו אשתו מנכין לו מחובו (כל זה בהגהות מרדכי דכתובות) ואם אביה עמד ופרנס בתו עם חתנו אפ״ה א״צ לשלם לו רק מזונות שלו ולא של בתו (ת״ה סי׳ שי״ז) לא לותה רק מכרה נכסיה ופרנסה עצמה אין לה עליו כלום ומעשה ידיה שלה (הר״ן ריש דייני גזירות) :
<h3>ט</h3>
הבעל שאמר לאשתו בשעה שהלך טלי מעשה ידיך למזונותיך ושתקה אין לה מזונות:
<h3>י</h3>
הרי שעמדה בדין ופסקה לה מזונות ומכרו ב״ד ונתנו לה או שמכרה היא לעצמה ובא הבעל ואמר הנחתי לה מזונות הרי זו נשבעת בנקיטת חפץ שלא הניח לה ואם לא תבעה ולא מכרה אלא (לותה או) שהתה עד שבא הוא ואמר הנחתי לך מזונות והיא אומרת לא הנחת אלא לויתי מזה ונתפרנסתי נשבע שבועת היסת שהניח לה ונפטר וישאר החוב עליה (אבל אין האיש נאמן לומר שנתן לה על העתיד) (הר״ן ריש אלמנה ניזונית) ואם מכרה מטלטלין ואמרה למזונות מכרתי והוא טוען ואומר מזונותיך הנחתי נשבעת שבועת היסת שלא הניח: הגה טען ואמר היה לה להוציא מעשה ידיה במזונותיה אם לותה בלא ב״ד והיא בעלת מלאכה שמעשה ידיה מספיקין לה לדברים גדולים אע״פ שאינן מספיקין לדברים קטנים טענתו טענה אבל אם פסקו לה ב״ד צריכין שיספיקו מעשה ידיה לכל דבר (הכל בטור) :
<h3>יא</h3>
הרי שלא תבעה ולא לותה ולא מכרה אלא דחקה עצמה ביום ובלילה ועשתה ואכלה אין לה כלום ואם עשתה והותירה הכל שלה:
<h3>יב</h3>
האשה שיצאה מבית בעלה והלכה לבית אחר אם באה מחמת טענה שהיא בשכונה שיוציאו עליה שם רע וכיוצא בזה חייב לזונה שם אם תבעה מזונות אבל אם לא תבעה מחלה על מזונות דלשעבר: הגה וה״ה אם היתה לה קטטה עם בעלה ולא מתדר לה עמו והמניעה ממנו ולותה למזונות צריך לשלם אבל אם המניעה ממנה א״צ לשלם דאין האיש חייב במזונות אשתו אלא כשהיא עמו (מרדכי פ״ב דייני גזירות וכ״כ הב״י בשם הריטב״א) ודוקא שבעלה בעיר אבל אין בעלה בעיר אין נפקותא אם הלכה לבית אביה ואם משום מלאכות הבית אם היתה חולה פשיטא דחייב דחולה לאו בת מלאכה היא ואם אינה חולה מנכה לה ממזונותיה כפי מה שצריך לשכור מי שעושה לו המלאכות קטנות שבבית אבל אינה מפסדת משום זה מזונותיה רק מחמת מעשה ידיה אם בת מלאכה היא (כל זה בב״י סי׳ ע״ז בשם תשו׳ הרשב״א) ובמקום שחייב לה מזונות אע״פ שבעלה הכריז שלא ילוה לה אדם והוא בעיר ולא תבעתו בדין ולותה חייב לשלם דלאו כל כמיניה והוא דלא ספקה במעשה ידיה (תשובת הרשב״א סימן תצ״ב) :
<h2>סימן עא</h2>
<h3>הק'</h3>
שחייב לשון בניו ובנותיו כשהם קטנים ובו ד״ס:
<h3>א</h3>
חייב אדם לזון בניו ובנותיו עד שיהיו בני שש אפילו יש להם נכסים שנפלו להם מבית אבי אמם ומשם ואילך זנן כתקנת חכמים עד שיגדלו ואם לא רצה גוערין בו ומכלימין אותו ופוצרין בו ואם לא רצה מכריזין עליו בצבור ואומרים פלוני אכזרי הוא ואינו רוצה לזון בניו והרי הוא פחות מעוף טמא שהוא זן אפרוחיו ואין כופין אותו לזונן בד״א בשאינו אמוד אבל אם היה אמוד שיש לו ממון הראוי ליתן צדקה המספקת להם מוציאי׳ ממנו בעל כרחו משום צדקה וזנין אותם עד שיגדלו: הגה ודוקא לענין מזונות הבנות אבל לא כופין להשיא בנותיו ואע״פ שמצוה ליתן לבתו נדוניא ראויה מ״מ לא כייפינן ליה אלא מה שירצה יתן רק שישיאן (הגהות מרדכי דקידושין וכ״כ תא״ו נתיב כ״ב) :
<h3>ב</h3>
מי שהלך למדינת הים והניח בניו כאן מוכרים מנכסיו לפרנסה עד שיהיו בני שש אבל מבני שש ומעלה אין זנין אותם מנכסיו: הגה וי״א היינו דוקא שלא התחיל לזונן לאחר שש אבל התחיל לזונן ניזונין מנכסיו דודאי ניחא ליה בהכי (מרדכי פ׳ נערה בשם ר״י) וי״א אם אמוד זונין אותן בכל ענין משום צדקה (כך משמע בטור) :
<h3>ג</h3>
מי שנשתטה מפרנסים מנכסיו בניו ובנותיו אפי׳ הן יתרין על שש עד שיגדלו:
<h3>ד</h3>
הבא על הפנויה וילדה ממנו אם הוא מודה שהולד ממנו חייב לזונו:
<h2>סימן עב</h2>
<h3>הק'</h3>
דין המדיר את אשתו מליהנות ובו סעיף אחד:
<h3>א</h3>
המדיר את אשתו מליהנות לו או שלא תטעום אחד מכל המינים או שנדרה היא וקיים לה הוא עיין בי״ד סימן רל״ח סעיף ג׳:
<h2>סימן עג</h2>
<h3>הק'</h3>
שחייב בכסות ומדור וכלי בית לאשתו ובו ט״ס:
<h3>א</h3>
כסותה כיצד חייב ליתן לה בגדים הראויים לה בימות הגשמים ובימות החמה בפחות שלובשת כל אשה בעלת בית שבאותו המדינה ואם באותו מקום אין דרך לצאת אשה לשוק עד שיהא עליה רדיד החופה את כל גופה נותן לה רדיד הפחות שבכל הרדידין (ואשה לא תרגיל עצמה לצאת הרבה שאין יופי לאשה אלא לישב בזויות ביתה) (טור) ובכלל הכסות שהוא חייב ליתן לה כלי בית ומדור שיושבת בו ומה הם כלי בית מטה מוצעת ומפץ [פי׳ כעין מחצלת] או מחצלת לישב עליה וכלי אכילה ושתיה כגון קדירה וקערה וחבית ופך ונר וכוס ובקבוק וכיוצא בהן:
<h3>ב</h3>
המדור ששוכר לה בית של ד׳ אמות על ד׳ אמות ותהי׳ רחבה חוצה לו ויהיה לו בית הכסא חוץ ממנו:
<h3>ג</h3>
ומחייבין אותו ליתן לה תכשיטים כגון בגדי צבעונים להקיף על ראשה ופדחתה ופוך [פי׳ כחול שחור] ושרק [פי׳ צמר גפנים שצובעים אותו בחריע ומעבירין אותו על פני כלות שתתראנה אדומות ערוך] וכיוצא בהן:
<h3>ד</h3>
בד״א בעני שבישראל אבל בעשיר כל דברים הללו נותן לה לפי עשרו:
<h3>ה</h3>
אם קצרה ידו ליתן לה אפי׳ בעני שבישראל כופין אותו להוציא (ותהיה הכתובה חוב עליו עד שיעשיר (טור) (וע״ל סימן ע׳ סעיף ג׳) :
<h3>ו</h3>
בניו ובנותיו עד בני שש חייב ליתן להם כסות וכלי תשמיש ומדור ואינו נותן להם כפי עשרו אלא כפי צרכן בלבד:
<h3>ז</h3>
כל מי שיש לו עליו מזונות בין בחייו בין אחר מותו יש לו כסות וכלי בית ומדור וכל שב״ד מוכרים למזונות מוכרים לכסות וכלי ביתו ומדורו:
<h3>ח</h3>
דין הבעל עם אשתו בטענת הכסות והכלים ושכר המדור כדינם בטענת המזונות אם אמר הוא נתתי והיא אומרת לא נתן:
<h3>ט</h3>
מי שמשכן כסות אשתו אינה יכולה להוציא מידו בלא כלום [וע״ל ס״צ]:
<h2>סימן עד</h2>
<h3>הק'</h3>
המדיר אשתו מכמה דברים ובו יב סעיפים:
<h3>א</h3>
הדירה שלא תתקשט ותלאו בתשמיש שאמר קונם הנאת תשמישך עלי אם תתקשטי תתקשט מיד ותאסר בתשמיש ויקיים ז׳ ימים ואז יוציא ויתן כתובה וי״א שאם הדירה שלא תתקשט בעניות שנה אחת יקיים יותר מכן יתיר נדרו או יוציא ויתן כתובה ובעשירות ל׳ יום יקיים יותר מכן יתיר את נדרו או יוציא ויתן כתובה:
<h3>ב</h3>
נדרה היא שלא תתקשט או שאמרה קונם תשמישך עלי אם אתקשט ושמע ולא היפר לה יוציא ויתן כתובה (ועיין עוד חילוקי דינים אלו ביורה דעה סימן רל״ה) :
<h3>ג</h3>
אסר הבעל כלי שכניו עליו או כליו על שכניו כדי שלא תשאילם ולא תשאל מהן או שאמרה היא קונם תשמישך עלי אם אשאל משכני כלים או אשאילם מכלי ושמע וקיים לה יוציא מיד ויתן כתובה ואם אמר הוא קונם תשמישך עלי אם תשאל מהם כלים או תשאילם א״א לה שלא תשאל מהם ולא תשאילם והרי היא נאסרה מיד ויוציא לאחר ז׳ ימים ויתן כתובה ואם היא אסרה כלי שכיניה עליה כדי שלא תשאל מהם או שאסרה על עצמה כלי בעלה שלא תוכל להשאילם כדי שלא יחזיקו להם טובה או שנדרה שלא לארוג בגדים נאים לבניו והוא אינו יכול להפר שאין זה מדברים שבינו לבינה ואסורה ליארוג ולשאול ולהשאיל כלים תצא בלא כתובה מפני שמשיאתו שם רע בשכיניו:
<h3>ד</h3>
נדרה שלא תלך לבית אביה ותלאתו בתשמיש שאמרה קונם תשמישך עלי אם אלך לבית אבי שאם לא תלאתו בתשמיש אלא אמרה קונם בית אבי עלי אינו יכול להפר אלא כיון שתלאתו בתשמיש יכול להפר וכיון ששמע ולא הפר יוציא מיד ויתן כתובה ואם הוא אומר קונם תשמישך עלי אם תלכי לבית אביך יותר מחדש אם הוא דר עמה בעיר או יותר מרגל אם הוא דר עמה בעיר אחרת יקיים ז׳ ימים ואז יוציא ויתן כתובה:
<h3>ה</h3>
נדרה היא ואמרה קונם הנאת תשמישך עלי אם אלך לבית האבל או לבית המשתה ושמע ולא הפר יוציא מיד ויתן כתובה:
<h3>ו</h3>
ואם הדיר הוא שאמר קונם הנאת תשמישך עלי אם תלכי יוציא לאחר ז׳ ימים ויתן כתובה ואם טוען הדרתיה בשביל בני אדם פרוצים המצוים שם אם הוחזקו שם נאמן ואם לאו אינו נאמן:
<h3>ז</h3>
הדירה שלא תלך למרחץ בכרכים שבת אחד ובכפרי׳ ב׳ שבתות שלא תנעל מנעל בכפרים ג׳ ימים ובכרכים מעת לעת יתר על כן (יתיר את נדרו או) יוציא ויתן כתובה:
<h3>ח</h3>
הדירה ואמר לה קונם תשמישך עלי אם תלכי לבית המרחץ בכרכים יותר משבת אחת ובכפרים יותר מב׳ שבתות או אם תנעלי מנעל בכפרים יותר מג׳ ימים ובכרכים יותר מעת לעת ימתין ז׳ ימים ואח״כ יוציא ויתן כתובה:
<h3>ט</h3>
האומר לאשתו אין רצוני שיבואו לביתי אביך ואמך ואחיך ואחיותך שומעין לו ותהיה היא הולכת להם כשאירע להם דבר ותילך לבית אביה פעם אחת בחדש ובכל רגל ולא יכנסו הם לה אלא אם אירע לה דבר כגון חולי או לידה:
<h3>י</h3>
וכן היא שאמרה אין רצוני שיבואו לבית אביך ואמך אחיך ואחיותך ואיני שוכנת עמהם בחצר אחד מפני שמריעין לי ומצירין לי שומעין לה: הגה ודוקא שנראה בב״ד שיש ממש בדבריה שהם מרעין לה וגורמין קטטה בינה לבעלה אבל בלא״ה אין שומעין לה דהא המדור אינה שלה רק של בעלה (המ״מ פי״ג דאישות) ונוהגין להושיב עמהם איש או אשה נאמנים ותדור עמהם עד שיתברר ע״י מי נתגתגל הריב והקטטה:
<h3>יא</h3>
האיש שאמר איני דר במבוי זה מפני שבני אדם רעים או פרוצים או כותים בשכונתי ואני מתירא מהם שומעין לו ואע״פ שלא הוחזקו בפריצות ואפילו היה המדור שלה מוציאין אותה ממנו:
<h3>יב</h3>
וכן היא שאמרה כן אע״פ שהוא אומר איני מקפיד עליהם שומעין לה (איש המכה את אשתו או היא מקללתו ע׳ דינו לקמן) :
<h2>סימן עה</h2>
<h3>הק'</h3>
חילוק הארצות לענין נישואין ודיני ארץ ישראל ובו ה סעיפים:
<h3>א</h3>
ארצות בא״י חלוקות זו מזו לענין נשואין יהודה ועבר הירדן והגליל וכל הישוב הוא ארצות כגון ארץ כנען וארץ מצרים וארץ תימן (שחלוקים בלשונם) (מוהר״ם סי׳ קי״ז) שמי שהוא ארץ מהארצות ונשא אשה בארץ אחרת כופין אותה ויוצאה עמו לארצו או תצא בלא כתובה ובלא תוספת שעל מנת כן נשאה אע״פ שלא פירש אבל אינו יכול להוציאה מעיר לכרך או להיפך בגליל א׳ אע״פ שהתנה עמה להוציאה מגליל ליהודה (הר״ן פ״ב דייני גזירות וכן כל כיוצא בזה) אבל הנושא אשה באחת מהארצות והוא מאנשי אותה הארץ אינו יכול להוציאה לארץ אחרת אבל מוציאה ממדינה למדינה ומכפר לכפר באותם הארצות ואינו יכול להוציאה ממדינה לכפר ומכפר למדינה: הגה וי״א דאם היו שניהם מארץ אחת ונשאה בארץ אחרת היא יכולה לכוף אותו לילך עמה לארצה אפילו מכפר למדינה או להיפך (טור בשם ר״ת) אבל אם שניהם מארץ אחת ונשאה באותה הארץ אין א׳ מהם כופה לשני להוציאו ממדינה לכפר או להיפך אבל ממדינה למדינה או מכפר לכפר האשה יכולה להכריחו שילך עמה למקומה הואיל והם שוים (ג״ז שם) היה דר עמו בעירו ולא מתדר שם ונסע עמה לעירה דרך מקרה ולא איתדר ליה יכול לחזור ולהוציאה (ריב״ש סי׳ מ״ח) י״א אם לא יוכל להחיות ולפרנס עצמו כופין אשתו שתלך עמו למקום שירצה (ת״ה סימן תי״ו) וי״ח (ב״י וכן משמע בריב״ש סימן פ״א) מי שהוא ממדינה אחת ויש לו שם אשה ונשא אחרת במדינה אחרת צריכה לילך עמו לעירו דודאי נשאה לשוב לביתו (ב״י בשם הרשב״ץ) (ועיין לקמן סימן קנ״ד סעיף ט׳) עוד מדינים אלו:
<h3>ב</h3>
כשמוציאה ממדינה למדינה ומכפר לכפר באותה הארץ אינו יכול להוציאה מנוה יפה לנוה הרע ולא מרע ליפה וכן לא יוציאנה ממקום שרובן ישראל למקום שרובו עכו״ם ובכל מקום מוציאין ממקום שרוב כותים למקום שרובו ישראל: הגה ואינו יכול להוציאה ממקום שהמושל טוב למקום שהמושל רע (הגהות מיימוני פי״ג דאישות) כל מקום שיכול להוציאה ממקומה היינו לאחר שכנסה ונשאה אבל קודם נישואין לא יכול להוציאה וצריך לכנסה במקומה אם לא התנה בפי׳ עם האשה אבל אם התנה עם אמה לאו כלום הוא (ריב״ש סי׳ קע״ז) מיהו אם יש אמתלאות וטעמים לדבריו האשה צריכה לילך אחריו (תשובת מיימוני לנשים סימן כ״ח) :
<h3>ג</h3>
בד״א מח״ל לח״ל או מא״י לא״י אבל מח״ל לא״י כופין אותה לעלות אפילו מנוה יפה לנוה הרע ואפי׳ ממקום שרובו ישראל למקום שרובו כותים ואין מוציאין מא״י לח״ל ואפי׳ מנוה הרע לנוה הטוב ואפי׳ ממקום שרובו כותים למקום שרובו ישראל:
<h3>ד</h3>
אמר האיש לעלות לא״י והיא אינה רוצה תצא בלא כתובה: הגה אבל נכסי מלוג שלה ונצ״ב הקיימי׳ נוטלת ואם אינם קיימים אם הוא הפסידן נצ״ב א״צ לשלם ונ״מ צריך לשלם ואם נגנבו או נאבדו נ״מ לית לה ונצ״ב צריך לשלם (במרדכי סוף כתובות בשם מוהר״ם) והא דכתובה אין לה דוקא שנשאר בא״י אבל אם הוא חוזר לסוף כמה שנים להתיישב בח״ל צריך לשלם לה או ליורשיה אף הכתובה (ג״ז שם) : אמרה היא לעלות והוא אינו רוצה יוציא ויתן כתובה וה״ה לכל מקום מא״י לירושלים שהכל מעלין לא״י ואין הכל מוציאין משם הכל מעלין לירושלים ואין הכל מוציאין משם:
<h3>ה</h3>
יש מי שאומר דהא דכופין לעלות לא״י היינו בדאיפשר בלא סכנה הילכך מסוף המערבה עד נוא אמון אין כופין לעלות ומנוא אמון ולמעלה כופין לעלות דרך יבשה וגם דרך ים בימות החמה אם אין שם לסטים:
<h2>סימן עו</h2>
<h3>הק'</h3>
חיוב עונה ובו יג סעיפים:
<h3>א</h3>
עונתה כיצד כל איש חייב בעונה כפי כחו וכפי מלאכתו והטיילים עונתם בכל לילה:
<h3>ב</h3>
הפועלים אם היתה מלאכתם בעיר פעמים בשבת ואם היתה מלאכתם בעיר אחרת פעם א׳ בשבת (וי״א דאם אינן לנין כל לילה בביתם עונתן לח׳ ימים) (טור ותו׳ בשם ר״י בר ברוך) החמרים פעם א׳ בשבת הגמלים א׳ לשלשים יום המלחים א׳ לששה חדשים ת״ח עונתן פעם א׳ בשבת ודרך ת״ח לשמש מטתן מלילי שבת ללילי שבת:
<h3>ג</h3>
בד״א במי שגופו בריא ויכול לקיים העונה הקצובה לו אבל מי שאינו בריא אינו חייב אלא לפי מה שאומדין אותו שיכול לקיים:
<h3>ד</h3>
כל אדם חייב לפקוד את אשתו בליל טבילתה ובשעה שהוא יוצא לדרך:
<h3>ה</h3>
יש לאשה לעכב על בעלה שלא יצא לסחורה אלא למקום קרוב שלא ימנע מעונתה ולא יצא אלא ברשותה (ואפילו אם נותנת לו רשות אין לו להתאחר אלא חדש בחוץ וחדש בביתו) (טור והרא״ש) וכן יש לה למונעו לצאת ממלאכה שעונתה קרובה למלאכה שעונתה רחוקה כגון חמר שבקש להעשות גמל או גמל להעשות מלח ות״ח יוצאין לת״ת שלא ברשות נשותיהם ב׳ וג׳ שנים וכן טייל שנעשה ת״ח אין אשתו יכולה לעכב ואם נותנת לו רשות ת״ח יכול לילך בכל מה שתתן לו רשות (טור בשם הראב״ד) :
<h3>ו</h3>
האשה שהורשת את בעלה אחר שנשאת שימנע עונתה ה״ז מותר בד״א שקיים מצות פריה ורביה אבל אם לא קיים חייב לבעול בכל עונה עד שיקיים:
<h3>ז</h3>
נושא אדם כמה נשים אפי׳ מאה בין בבת אחת בין בזו אחר זו ואין אשתו יכולה לעכב והיא שיהי׳ יכול ליתן שאר כסות ועונה כראוי לכל אחת ואחת ואינו יכול לכוף אותן לדור בחצר אחד אלא כל אחת לעצמה וכמה היא עונתן לפי מנין כיצד פועל שהיו לו ב׳ נשים יש לזו עונה אחת בשבת ויש לזו עונה אחת בשבת היה לו ד׳ נשים נמצא עונות כל אחת מהן פעם אחת בב׳ שבתות וכן אם היה מלח ויש לו ד׳ נשים תהיה עונת כל אחת מהן פ״א בב׳ שנים לפיכך צוו חכמים שלא ישא אדם יותר על ד׳ נשים אע״פ שיש לו ממון הרבה כדי שתגיע להן עונה פעם אחת בחדש:
<h3>ח</h3>
בד״א במקום שנוהגים לישא שתים ושלש נשים אבל במקום שנהגו שלא לישא אלא אשה אחת אינו רשאי לישא אשה על אשתו שלא ברשותה וכ״ש אם התנה בכתובת׳ שלא ישא אשה אחרת עליה (וע״ל סי׳ א׳) :
<h3>ט</h3>
המדיר את אשתו מתשמיש המטה בין שהדירה סתם או ז׳ ימים או יותר יקיים ז׳ ימים ואח״כ יוציא ויתן כתובתה אפי׳ הוא מלח שעונתו לששה חדשים:
<h3>י</h3>
וכיצד מדירה שאמר הנאת תשמישך אסור עלי אבל אם אמר הנאת תשמישי עליך או נשבע שלא לשמש עמה אינו חל מיהו אם נדר ברשותה הנדר חל ומותר להתייחד עמה אע״ג דאסור לשמש עמה (הג״מ פ״ד דאישות) (וע׳ בי״ד סימן רל״ד סעיף ס״ז) :
<h3>יא</h3>
אסור לאדם למנוע מאשתו עונתה ואם מנעה כדי לצערה עובר בלא תעשה דעונתה לא יגרע ואם חלה או תשש כחו ואינו יכול לבעול ימתין ששה חדשים עד שיבריא שאין לך עונה גדולה מזו ואח״כ או יטול ממנה רשות או יוציא ויתן כתובה:
<h3>יב</h3>
האשה שנדרה נדר של עינוי נפש או מדברים שבינו לבינה שיכול להפר ואמר לה אני מיפר לך ע״מ שתאמרי לפלו׳ מה שדברנו יחד בדברים של שחוק שאדם מדבר על עסקי תשמיש או ע״מ (שתתהפך לאחר התשמיש ולא תתעבר או על מנת) (טור) שתעשה מעשה שוטים כגון שתמלא י׳ כדי מים ותערם לאשפה וכיוצא באלו יוציא מיד ויתן כתוב׳:
<h3>יג</h3>
האומר אי אפשי אלא אני בבגדי והיא בבגדה יוציא ויתן כתובה וכ״ש אם אינו נזקק לה כלל וכן היא אומרת אי אפשי אלא אני בבגדי והוא בבגדו תצא בלא כתובה (נ״י בשם הריטב״א) :
<h2>סימן עז</h2>
<h3>הק'</h3>
דיני מורד ומורדת או אומרת מאיס עלי ובו ה״ס:
<h3>א</h3>
המורד על אשתו ואמר הריני זן ומפרנס אבל איני בא עליה מפני ששנאתיה מוסיפין לה על כתובתה משקל ל״ו שעורים של כסף בכל שבוע וישב ולא ישמש כל זמן שתרצה היא לישב ואע״פ שכתובתה הולכת ונוספת הרי הוא עובר בל״ת שנא׳ לא יגרע ואם היא רוצה כופין אותו מיד להוציא וליתן כתובה י״א דאם רוצה לגרש מיד וליתן לה הכתובה אין מוסיפין לה על כתובתה (כך משמע מדברי הרמב״ם פרק י״ד דאישות) ונ״ל דאף בלאו דלא יגרע אינו עובר:
<h3>ב</h3>
האשה שמנעה בעלה מתשמיש היא הנקראת מורדת ושואלין אותה מפני מה מרדה אם אמרה מאסתיהו ואיני יכולה להבעל לו מדעתי ודוקא שמבקשת גט בלא כתובה אבל אם אומרת יתן לי גט וכתובתי חיישינן שמא נתנה עיניה באחר ויש לה דין מורדת דבעינא ומצערנא ליה (ב״י בשם תשו׳ הר״ן וכן פירש״י בגמרא) אם רצה הבעל לגרשה אין לה כתובה כלל ותטול בלאותיה הקיימים בין מנכסים שהכניסה לבעלה ונתחייב באחריותן בין נ״מ שלא נתחייב באחריותן ואינה נוטלת משל בעלה כלום ואפי׳ מנעל שברגליה ומטפחת שבראשה שלקחם לה פושטת ונותנת וכל מה שנתן לה מתנה מחזרת אותו (וי״א דאף מנכסי צאן ברזל אינה נוטלת אלא מה שתפסה וי״א דאפי׳ נ״מ אינה נוטלת אלא מה שתפסה) (ב״י בשם תשובת הר״ן שכ״כ בשם הרשב״א) ואם מרדה מתחת בעלה כדי לצערו ואמר הריני מצער אותו בכך מפני שעשה לי כך וכך או מפני שקללני או מפני שעשה עמי מריבה וכיוצא בדברים אלו שולחין לה מב״ד ואמרים לה הוי יודעת שאם את עומדת במרדך אפילו כתובתיך ק׳ מנה הפסדת אותם ואח״כ מכריזין עליה בבתי כנסיות ובתי מדרשות בכל יום ד׳ שבתות זו אחר זו וי״א דא״צ להכריז בכל יום אלא ד׳ שבתות ממש (הר״ן והגהות מיימוני וכן משמע לשון הטור) וכן נ״ל עיקר ואומרים פלונית מרדה על בעלה ואחר ההכרזה שולחין לה ב״ד פעם שנית אם את עומדת במרדך הפסדת כתובתיך אם עמדה במרדה ולא חזרה נמלכין בה ותאבד כתובתה ולא יהיה לה כתובה כלל ואין נותנים לה גט עד י״ב חדש ואין לה מזונות כל י״ב חדש ואפי׳ היא מעוברת (ב״י בשם תשו׳ הרשב״א) ומעשה ידיה שלה אבל נוטל פירות (טור) ואם מתה קודם הגט בעלה יורשה וחייב בפדיונה וקבורתה (טור) ולאחר י״ב חדש אין לבעל עליה כלום וכן היא עליו מאחר שאבדה הכתובה אין לה כל תנאי כתובה מאחר שיוכל לגרשה בלא כתובה והיא מעכבה מרצונו (דברי הרב וכן משמע במהרי״ל סי׳ כ׳) כסדר הזה עושין לה אם מרדה כדי לצערו ולאחר י״ב חדש לא מהני חזרתה אלא אבדה כתובתה ואם רוצה לקיימה צריך לכתוב לה כתובה אחרת אבל תוך י״ב חדש יכולה לחזור בה ויש לה כתובה ואם מת תוך י״ב חדש יש לה כתובה מן היורשים (כל זה בהר״ן פ׳ אע״פ) ואם רוצה לגרשה תוך י״ב חדש נותן לה צ״ב שלה וכתובתה וכל מה שכתב לה (ב״י בשם תשובת הרשב״א) וי״א דבזמן הזה שאין נושאין ב׳ נשים לא משהינן לה י״ב חדש אם רוצה לגרשה ואם אינה רוצה מתירין לו לישא אחרת (מרדכי סוף אע״פ בשם ראב״ן) ויש חולקין שאין להתיר לו לישא אחרת (שם בהגהת ותשובת הרשב״א סי׳ תת״ס ומהרי״ק שורש ס״ג) וכן עיקר ודוקא בנשואה אבל ארוסה המורדת על בעלה ואינה רוצה להכנס לו יגרשנה בעל כרחו או ישא אחרת ומתירין לו (שם) ונ״ל דוקא תוך י״ב חדש אבל לאחר י״ב חדש אם הוא רוצה לגרש צריכה לקבל ממנו בעל כרחה או מתירין לו לישא אחרת דאין כח ביד האשה לעגנו לעולם וכן נראה (להורות) וי״א דאפי׳ תוך י״ב חדש אם עבר ונשא אחרת מחמת מרידתה אין כופין לגרש (מהרי״ק שורש כ״ט) ואפי׳ היתה נדה או חולה שאינה ראויה לתשמיש ואין חילוק בין התחילה למרוד קודם חליה או אח״כ (הר״ן פרק אע״פ וכן משמע במרדכי בשם ראבי״ה והגהות אלפסי) (ויש חולקין) (שם בשם מוהר״ם) ואפי׳ היה בעלה מלח שעונתו לששה חדשים ואפי׳ יש לו אשה אחרת וכן ארוסה שהגיע זמנה לינשא ומרדה כדי לצערו ולא נשאת הרי זו מורדת מתשמיש וי״א שגם יבמה שלא רצתה להתייבס כדי לצערו כסדר הזה עושין לה:
<h3>ג</h3>
המורדת הזאת כשהיא יוצאת אחר י״ב חדש בלא כתובה תחזיר כל דבר שהוא של בעל אבל נכסים שהכניסה לו ובלאותיה הקיימים אם תפסה אין מיציאין מידה ואם לא תפסה אין נותנין לה (וקרקעות של צאן ברזל היא נוטלת) (טור) וכן כל מה שנאבד מנכסיה שקבל הבעל אחריותן עליו אינו משלם לה כלום: הגה וכל זה בנכסי צאן ברזל אבל נכסי מלוג שלה ברשותה הם והיא נוטלתן (טור) וי״א דכל זה באינה נותנת אמתלא וטעם לדבריה למה אומרת מאיס עלי אבל נותנת אמתלא לדבריה כגון שאומרת שאינו הולך בדרך ישרה ומכלה ממונו וכיוצא בזה אז דיינינן לה כדינא שתקנו הגאונים (טור בשם מוהר״ם מרוטנבורג) ונקרא דינא דמתיבתא שהבעל צריך להחזיר לה כל מה שהכניסה לו בנדונייתה דהינו צאן ברזל אם הם בעין וראויין למלאכתם הראשונה נוטלת הכל כמו שהוא ואם אינם ראוין למלאכתן הראשונה וכ״ש אם נגנבו או נאבדו צריך הבעל לשלם הכל ונ״מ שלה אם הם בעין או דבר הבא מכחה נוטלתן אבל אם כלו לגמרי אין הבעל צריך לשלם (דינא דמתיבתא טור בשם הרי״ף) אבל כל מה שנתן לה או כתב לה אינה נוטלת כלום ואפילו תפסה צריכה להחזיר (מרדכי פ׳ אע״פ) ואין כופין אותו לגרש ולא אותה להיות אצלו (גם זה בטור בתשובת מוהר״ם) ואם עשה שלא כהוגן שקדשה ברמאות ובתחבולות כופין אותו לגרש (הרא״ש כלל ל״ה) וי״א עוד דמטילין חרם (טור בשם מוהר״ם) אם בני אדם למדוה למרוד או שעושה כך משום כעס וקטט או להוציא ממונו ממנו אז אפי׳ מה שתפסה מנכסיה נוטלין מידה ומחזירין לבעל (מרדכי פ׳ אע״פ) ואין חילוק בין אם תפסה או לא אלא בטוענת מאיס ואינה נותנת אמתלא מבוררת לדבריה אבל מ״מ נותנת אמתלא ואין בזה רמאות והב״ד ידונו בזה לפי ראות עיניהם (מהרי״ו א׳) ויכולין להשביע אותה על כך אם טוענת באמת מאיס עלי (שם) וכן ראוי להורות וכל זמן שלא נתן גט אין לו כפייה ונגישה עליה אבל מ״מ אין לה ליתן משלה לאחרים ויכול למחות בה דאם מתה ירשנה (ג״ז שם) אפי׳ במקום שכופין אותו לגרש במורדת אם מתה קודם שגרשה יורש אותה דאין ירושתה נפקעת אלא בגירושין (טור בשם גאון) אם אביה תפס מנדוניא שהכניסה לבעלה מהני כאלו תפסה היא בעצמה (מרדכי בשם תשובת מוהר״ם פ׳ אע״פ ובהגהות בשם תשובת מוהר״ם) הבגדים שהכניסה הכלה אין להם דין צ״ב ואין צ״ב אלא השומא שמכנסת האשה לבעלה (טור בשם הרא״ש) :
<h3>ד</h3>
איש ואשתו שבאו לב״ד הוא אומר זו מורדת מתשמי׳ והיא אומרת לא כי אלא כדרך כל הארץ אני עמו וכן אם טענה היא ואמרה שהוא מורד מתשמיש והוא אומר לא כי אלא כדרך כל הארץ אני עמה מחרימין תחל׳ על מי שהוא מורד ולא יודה בב״ד ואח״כ אם לא הודו אומרים להם התייחדו בפני עדים נתייחדו ועדיין הם טוענים מבקשים מן הנטען ועושין פשרה כפי כח הדיין:
<h3>ה</h3>
ארוסה שאינה רוצה לינשא בטענת מאיס עלי אין אביה חייב ליתן לו מה שפסק ליתן לו בנדונייתא:
<h2>סימן עח</h2>
<h3>הק'</h3>
חיוב פדיונה ובו ח סעיפים:
<h3>א</h3>
פדיונה כיצד נשבית חייב לפדותה ואינו יכול לומר לה הרי גיטך וכתובתיך ופדי את עצמך ואפי׳ אם יאמר איני פודך ולא אטול פירות אין שומעין לו אלא חייב לפדותה:
<h3>ב</h3>
אין מחייבים את הבעל לפדות את אשתו יותר על דמיה אלא כמו שהיא שוה כשאר השבויות (וי״א דאשתו כגופו דמי ויכול לפדותה בכל אשר לו) טור והרא״ש בשם הרמ״ה הובא בב״י:
<h3>ג</h3>
היו דמיה יותר על כדי כתובתה ואמר הריני מגרשה וזו כתובתה ותלך ותפדה את עצמה אין שומעין לו אלא כופין אותו ופודה אותה אפי׳ היו דמיה עד י׳ בכתובתה ואפי׳ אין לו אלא כדי פדיונה בד״א בפעם ראשונה אבל אם פדאה ונשבית פעם שנייה ורצה לגרשה מגרשה ונותן לה כתובתה והיא תפדה את עצמה (אבל בלא״ה אינה חייב לפדותה בפעם שניה) (ב״י) :
<h3>ד</h3>
מי שנשבית אשתו והוא במדינת הים ב״ד יורדים לנכסיו ומוכרין בהכרזה ופודין אותה כדרך שהבעל פודה (אם הוא ואשתו בשביה עיין בי״ד סי׳ רכ״ב) :
<h3>ה</h3>
המדיר את אשתו נדר שהוא חייב בגללו לגרשה וליתן כתובתה ונשבית אחר שהדירד אינו חייב לפדותה שמשעה שהדירה נתחייב לגרשה וליתן לה כתובתה:
<h3>ו</h3>
כהן שנשבית אשתו אע״פ שנאסרה עליו הואיל ומקודם היתה מותרת לו פודה ומחזירה לבית אביה אפי׳ היה בעיר אחרת מיטפל לה עד שמחזירה למדינתה ומגרשה ונותן לה כל כתובתה ואם היה בעלה ישראל שהשבויה מותרת לו מחזירה לו לאשה כמו שהיתה ואם רצה אח״כ מגרשה ונותן לה כתובתה (שבויה שנאסרה אף לבעלה ישראל שחוששין שמא נבעלה ברצון כדרך שנתבאר סימן ז׳ אין בעלה חייב לפדותה (הר״ן פ׳ נערה ור״י נכ״ג) :
<h3>ז</h3>
האשה שהיתה אסורה על בעלה מחייבי לאוין ונשבית אינו חייב לפדותה אלא נותן לה כתובתה והיא תפדה את עצמה (ומשלם לה הפירות שאכל מנכסיה) (הר״ן פרק אלמנה ניזונית) :
<h3>ח</h3>
אין חיוב פדיונה עליו אלא בחייו אבל אלמנותו אינה נפדית מנכסיו אפילו נשבית בחייו ולא הספיק לפדותה עד שמת אין היורשים חייבין לפדותה ואפי׳ היא זקוקה ליבם אלא נפדית משל עצמה או תטול כתובתה ותפדה את עצמה:
<h2>סימן עט</h2>
<h3>הק'</h3>
חיוב רפואתה ובו ג סעיפים:
<h3>א</h3>
רפואתה כיצד לקתה חייב לרפאותה בין רפוא׳ שיש לה קצבה בין רפואה שאין לה קצבה אבל אלמנתו אינה מתרפאת מנכסיו אלא ברפואה שאין לה קצבה שהוא דומה למזונות:
<h3>ב</h3>
רצו היורשין לקצוב עם הרופא כדי שיהיה לה קצבה ויפטרו ממנה הרשות בידם:
<h3>ג</h3>
אם ראה הבעל שהחולי ארוך יכול לומר לה הרי כתובתיך מונחת או רפאי עצמך מכתובתיך או הריני מגרשך ונותן כתובה ואין ראוי לעשות כן מפני דרך ארץ:
<h2>סימן פ</h2>
<h3>הק'</h3>
מעשה ידיה שהיא חייבת לבעלה ודיני מניקה ושאינה רוצה לעשות מלאכה ובו יח סעיפים:
<h3>א</h3>
מעשה ידיה לבעלה כיצד הכל כמנהג המדינה מקום שדרכן לארוג אורגת לרקים רוקמת לטוות צמר או פשתים טווה ואם לא היה דרך נשי העיר לעשות כל המלאכות האלו אינו כופה אלא לטוות הצמר בלבד דחקה עצמה ועשתה יותר מהראוי לה המותר לבעל: הגה ודוקא שנתן לה מעה כסף כל שבוע כמו שנתבאר לעיל סי׳ ט׳ ויכולה אשה לומר איני נוטלת מעה כסף ואיני נותן המותר אבל הבעל לא יוכל לומר כך (טור בשם הרמ״ה וכ״כ הר״ן פרק אע״פ וכ״כ השאלתות פרשת משפטים) :
<h3>ב</h3>
היה לו ממון הרבה אפי׳ היה לה כמה שפחות אינה יושבת לבטלה בלא מלאכה שהבטלה מביאה לידי זימה אבל אין כופין אותה לעשות מלאכה כל היום כולו אלא לפי רוב הממון ממעטת במלאכה:
<h3>ג</h3>
המדיר את אשתו שלא תעשה מלאכה יוציא ויתן כתובה שהבטלה מביאה לידי זימה:
<h3>ד</h3>
וכן כל אשה רוחצת לבעלה פניו ידיו ורגליו ומוזגת לו את הכוס ומצעת לו את המטה (וי״א דמחוייב׳ להציע כל מטות הבית) (המ״מ פכ״א ובהר״ן פרק אע״פ) ועומדת ומשמשת בפני בעלה כגון שתתן לו מים או כלי או שתטול מלפניו וכיוצא בדברים אלו אבל אינה עומדת ומשמשת בפני אביו או בפני בנו וי״א דוקא באינן סמוכין על שלחן בעלה (ב״י בשם הר״ן פ׳ אע״פ) :
<h3>ה</h3>
מלאכות אלו עושה אותן היא בעצמה ואפילו היו לה כמה שפחות אין עושין מלאכות אלו לבעל אלא אשתו (ויש מחלוקת בהצעת המטה ועיין למטה סעיף ח׳) :
<h3>ו</h3>
יש מלאכות שהאשה עושה לבעלה בזמן שהם עניים ואלו הם מטחנת ואופה ומכבסת ומבשלת ומניקה את בנה ונותנת תבן לפני בהמתו אבל לא לפני בקרו: הגה מת בנה אינה מחוייבת להניק בשכר וליתן לו השכר וכן בנו מאשה אחרת אינה מחוייבת להניק (הר״ן פרק אע״פ) :
<h3>ז</h3>
הכניסה לו שפחה אחת או נכסים שראוי לקנות מהן שפחה אחת או שהיה לו ממון כדי לקנות ממנו שפחה אחת אינה מטחנת ולא אופה ולא מכבסת ולא נותנת תבן לפני בהמתו:
<h3>ח</h3>
הכניסה לו שתי שפחות או נכסים הראוים לקנות מהם שתי שפחות או שהיו לו שתי שפחות או שהיה ראוי לקנות שתי שפחות אינה מבשלת ואינה מניקה את בנה: הגה הכניסה לו שלשה שפחות או ממון או שיש לו ממון שיכול לקנות או לשכור אינה מצעת המטות רק מטתו (הר״ן בשם י״מ) י״א דאף מטתו אינה מצעת רק בפריסת סדינין ומסדרת לו מטתו שהוא דרך חיבה וכל אשה תעשה זה אפי׳ יש לה כמה שפחות (טור) :
<h3>ט</h3>
היא אומרת ראוי הוא לקנות או לשכור שפחה והוא אומר שאינו ראוי עליה להביא ראיה:
<h3>י</h3>
כל אלו המלאכות אין מחייבים אותה אא״כ יהיה דרך משפחתו ומשפחתה לעשותן:
<h3>יא</h3>
כל זמן שהיא מניקה את בנה פוחתין לה ממעשה ידיה ומוסיפים לה על מזונותיה יין ודברים שיפים לחלב לא הוסיפו לה צריכה לאכול משלה אם יש לה (טור) :
<h3>יב</h3>
פסקו לה מזונות הראויים לה והרי היא מתאוה לאכול יותר או לאכול מאכלות אחרות יש מי שאומר שאין הבעל יכול לעכב מפני סכנת הולד שצער גופה קודם ויש מי שאומר שיכול לעכב:
<h3>יג</h3>
ילדה תאומים אין כופין אותה להניק שניהם אלא מניקה א׳ ושוכר הבעל מניקה לשני וי״א דמניקה שניהם [טור בשם הרא״ש]:
<h3>יד</h3>
הרי שרצתה להניק בן חבירתה עם בנה הבעל מעכב ואפי׳ בנה מאיש אחר הוא יכול לעכב [טור]:
<h3>טו</h3>
כל אשה שתמנע מלעשות מלאכה ממלאכות שהיא חייבת לעשותן כופין אותה לעשות: הגה ואינו זנה עד שתעשה וכן ב״ד משמתין אותה או מוכרין כתובתה לשכור עליה עבד או שפחה (המ״מ פכ״א בשם הרמב״ן והרשב״א) וי״א דכופין אותה בשוטים (טור בשם הרמב״ם) וכל זה באומרת איני עושה וניזונית אבל אם אומרת איני ניזונית ואיני עושה הרשות בידה (ב״י לדעת הרמב״ם וכ״כ ר״ן) וכמו שנתבאר לעיל סי׳ ס״ט וי״א דאפילו באומרת איני ניזונית ואיני עושה צריכה לעשות צרכי הבית ולזה כופין אותה אע״פ שאינה ניזונית (ג״ז ב״י לדעת הרמב״ם) לחד שינויא:
<h3>טז</h3>
טען הוא שאינה עושה והיא אומרת שאינה נמנעת מלעשותן מושיבין אשה ביניהם או שכנים:
<h3>יז</h3>
האשה ששברה כלים בעת שעשתה מלאכותיה בתוך ביתה פטורה:
<h3>יח</h3>
מי שהתנה עם אשתו שלא יתחייב במזונותיה וכן היא לא תתחייב לו במעשה ידיה אם אחר כך רצה ונתחייב הוא לתת לה (במתנה) מזונותיה אין מעשה ידיה שלו: הגה אשה ששתקה ולא תבעה מזונות ולא מעה כסף מן הסתם מעשה ידיה עם המותר שלה ולא אמרינן שמחלה מעשה ידיה (הר״ן פ׳ אע״פ) אבל מה שאינו מספיק לה אין הבעל צריך לשלם לה דודאי מחלה. אשה שהלכה מבית בעלה מכח קטטה ואינו רוצה לשוב לביתו עד שיקרא לה בעלה לא הפסידה משום זה מזונותיה דבושה ממנו לשוב מאחר שיצאה בלא רשותו ואינו מראה לה פנים ואם הוא יבא אצלה אינה מונעתו מכלום אבל אם אינה רוצה לבא אצלו עד שיפרע מה שלותה אבדה מזונותיה דהוי כמורדת דכל מורדת טענה אית לה וכל אשה יש לה מזונות אע״פ שאין כתובתה בידה ואינו נאמן לומר שמחלה לו רק בראיה ברורה ואפי׳ על מזונות שעברו אם לא טען לא טענינן ליה וצריך לישבע שמחלה לו (כל זה בתשובת הרשב״א הובאה בב״י סי׳ ע״ז) :
<h2>סימן פא</h2>
<h3>הק'</h3>
המקדיש מעשה ידי אשתו ובו ב סעיפים:
<h3>א</h3>
המקדיש מעשה ידי אשתו הרי זו (עושה) ואוכלת והמותר חולין אמר לה יקדשו ידיך לעושיהן הרי כל מעשה ידיה קדש וי״א דאינו קדש דהרי היא יכולה לומר איני ניזונית ואיני עושה (הר״ן פרק אע״פ וכן משמע לשון הטור) :
<h3>ב</h3>
האשה שאמרה יקדשו ידי לעושיהן או שנדרה שלא יהנה ממעשה ידיה אינו נאסר במעשה ידיה מפני שידיה משועבדים לו אבל צריך הוא להפר לה שמא יגרשנה ותהיה אסורה לחזור לו:
<h2>סימן פב</h2>
<h3>הק'</h3>
נדרה שלא להניק ודין מניקה שנתגרשה ובו ח״ס:
<h3>א</h3>
נדרה שלא להניק את בנה כופין אותה ומניקתו עד שיהיה בן כ״ד חדש אחד הזכר וא׳ הנקבה:
<h3>ב</h3>
היא אומרת אני אניק את בני והוא אינו רוצה שומעין לה:
<h3>ג</h3>
היתה ענייה שחייבת להניק את בנה והוא עשיר שראוי לו שלא תניק אשתו אם רצתה שוכר מניקה או קונה שפחה מפני שעולה עמו ואינה יורדת:
<h3>ד</h3>
היא אומרת ראוי לשכור או לקנות שפחה והוא אומר איני ראוי עליה להביא ראיה:
<h3>ה</h3>
האשה שנתגרשה אין כופין אותה להניק את בנה אלא אם רצתה נותן לה שכרה ומניקתו ואם לא רצתה נותנת לו את בנו והוא מיטפל בו בד״א שלא הניקה אותו עד שהכירה אבל אם הכירה (ואינו רוצה להניק מאחרת) (טור) אפי׳ הוא סומא אין מפרישין אות׳ מפני סכנת הולד אלא כופין אותה ומניקתו עד כ״ד חדש: הגה והוא נותן לה שכר הנקה (טור) וי״א דאפי׳ אשה אחרת שהניקה ולד עד שמכירה כופין אותה ומניקה אותו בשכר מפני סכנת הולד (הגהות אלפסי פ׳ אע״פ) וי״א הא דגרושה אינה מחוייבת להניק אם אינו מכירה היינו כשמוציא מינקת אחרת ויש לו להשכיר אבל אם אין לו כופה אותה ומניקתו (ר״י) אבל אם השכירה כבר עצמה לאחרים ואותו ולד מכירה אין דוחין אותו ולד מפני בנה אלא ב״ד משכירין לבנה מניקה אחרת (הרא״ש כלל י״ד) :
<h3>ו</h3>
הגרושה אין לה מזונות אע״פ שהיא מניקה את בנה אבל נותן לה יותר על שכרה דברים שהקטן צריך להם מכסות ומאכל ומשקה וסיכה וכיוצא בזה אבל המעוברת אין לה כלום:
<h3>ז</h3>
שלמו חדשיו וגמלתו אם רצתה המגורשת שיהיה בנה אצלה אין מפרישין אותו ממנה עד שיהיה בן שש שנים גמורות אלא כופין את אביו ונותן לו מזונות והוא אצל אמו ואחר ו׳ שנים יש לאב לומר אם אינו אצלי לא אתן לו מזונות והבת אצל אמה לעולם ואפילו לאחר ו׳ כיצד היה האב ראוי לצדקה מוציאין ממנו הראוי לה בעל כרחו וזנין אותה והיא אצל אמה ואפי׳ נשאת האם לאחר בתה אצלה ואביה זן אותה משום צדקה עד שימות האב ויתזון אח״כ מנכסיו בתנאי כתובתה והיא אצל אמה: הגה ודוקא שנראה לב״ד שטוב לבת להיות עם אמה אבל אם נראה להם שטוב לה יותר לישב עם בית אביה אין האם יכולה לכוף שתהיה עמה (ר״מ פדוואה סי׳ צ״ג) מתה האם אין אם אמה יכולה לכוף שיהיו הבנים עמה (ב״י בשם הרשב״ץ) :
<h3>ח</h3>
אם לא רצתה האם שיהיו בניה עמה אחר שגמלתן אחד זכרים וא׳ נקבות הרשות בידה ונותנת אותה לאביהם או משלכת אותם לקהל אם אין להם אב והם מטפלים בהם אחד זכרים ואחד נקבות:
<h2>סימן פג</h2>
<h3>הק'</h3>
חבלת אשת איש למי הוא ובו ב סעיפים:
<h3>א</h3>
החובל באשת איש השבת והריפוי לבעלה והצער שלה והבשת והנזק אם בגלוי הוא כגון שחבל בפניה ובצוארה או בידה וזרועותיה השליש שלה ושני שלישים לבעל ואם בסתר הוא הנזק השליש לבעל וב׳ שלישים לאשה של בעל נותנין לו מיד ושל אשה ילקח בהם קרקע והבעל אוכל פירות ואינה יכולה למחול לא על חלקו ולא על חלקה ואם מחלה אינה מחילה ומ״מ אינו יכול לתבוע חלקה אלא בהרשאתה בד״א בשחבלו בה אחרים אבל הבעל שחבל באשתו חייב לשלם לה מיד כל הנזק וכל הבשת והצער הכל שלה ואין לבעל בהם פירות ואם רצתה ליתן הדמים לאחר נותנת והבעל מרפא אותה כדרך שמרפא כל חוליה: הגה חירף אותה שום אדם בדברים אע״פ שהמבייש בדברים פטור אם פייסוה בממון (ד״ע) אם חרפוה בגלוי לו ב׳ חלקים ולה חלק א׳ ואם בסתר לה ב׳ חלקים ולו חלק א׳ (טור) :
<h3>ב</h3>
המזיק את אשתו בתשמיש המטה חייב בנזקיה:
<h2>סימן פד</h2>
<h3>הק'</h3>
דין מציאת האשה ובו סעיף אחד:
<h3>א</h3>
מציאת האשה לבעלה ואם היא ספק מגורשת מציאתה לעצמה:
<h2>סימן פה</h2>
<h3>הק'</h3>
דיני נכסי מלוג וצאן ברזל ובו יט סעיפים:
<h3>א</h3>
פירותיה כיצד תקנו שיאכל פירות נכסי אשתו תחת פדיונה שחייבוהו לפדותה ואם אמר איני חפץ בפירותיה ולא אפדה אין שומעין לו וכן אם אמרה היא אינה חפצה בתקנה זו אין שומעין לה:
<h3>ב</h3>
נכסי צאן ברזל הם הנדוניא דהנעלת ליה בגדים או בהמה ועבדים ומקבל עליו אחריות (בטור) אם מתו מתו לו ואם הותירו הותירו לו וכן אם פחתו או נגנבו או אבדו הכל לו ונ״מ הם נכסים שאינן באחריותו (ג״ז טור) אם מתו או הותירו או פחתו או נגנבו או נאבדו הכל לה שאין לבעל בהן אלא אכילת פירות ואם פשע הבעל בנכסי מלוג ונאבדו פטור מפני שהיא עמו במלאכתו והוי פשיעה בבעלים: הגה ע״ל סימן ע״ז סעיף ג׳ כתבתי דין בגדי אשה אם מקרי צ״ב או נ״מ השדה שהבעל שם לה בכתובתה דינו כצ״ב (תשו׳ רא״ש) (וע״ל סימן צ׳ סעיף ט״ז) :
<h3>ג</h3>
יש מי שאומר דנכסי צאן ברזל אינו חייב באחריותן אא״כ שמו אותם עליו בדמים קצובים או שקיבל אחריותן בפירוש ויש מי שאומר שמאחר שכתבן בכתובה נתחייב באחריותם אע״פ שלא שמו אותם ולא נתחייב באחריותם והראשון עיקר:
<h3>ד</h3>
בעל הבא לדון עם אחד על נכסי אשתו צריך הרשאה ואם יש פירות בקרקע מתוך שיש לו לדון על הפירות שהם שלו דן על העיקר ואינו צריך הרשאה מאשתו שאם אין לה קרקע אין לו פירות: הגה דוקא לדון אבל לעשות פשרה צריך הרשאה (ריב״ש סי׳ תצ״ו) בא לדון על מעות מזומנים של אשתו אינו צריך הרשאה דהוי כאלו היו פירות בקרקע (ת״ה סימן י״ב וע׳ כח״ה סי׳ קנ״ב) :
<h3>ה</h3>
השאילה האשה לאחר פרה של נכסי מלוג ונשאל בעלה עמה לא הוי שאלה בבעלים דקנין פירות לאו כקנין הגוף דמי (עיין בח״ה שמ״ו) :
<h3>ו</h3>
אשה ששאלה פרה ואח״כ נשאת ומתה הבעל אע״פ שהוא משתמש בה כל ימי שאילתה פטור אפי׳ פשע מפני שהוא כלוקח והאשה חייבת לשלם כשיהיה לה ממון ואם הודיעה את בעלה שהיא שאילה ה״ז נכנס תחתיה:
<h3>ז</h3>
באו לידה (נכסים) אחר שנשאת בין שבאו לידה בירושה או שניתנו לה במתנה או שחבלו בה ונתנו לה חלקה בבושתה ופגמה נקראים נכסי מלוג והרי הם כאותם שהכניסה לו ולא קבלם באחריות אבל אם מכרה כתובתה ונדונייתא אותם הדמים אין הבעל אוכל פירותיהם וכן אם נתנה מתנתה לאחר קודם שנשאת כדי להבריח מבעלה אע״פ שאין מתנתה מתנה אין הבעל אוכל פירות וכן הבעל שנתן מתנה לאשתו בין קרקע בין מטלטלין קנתה ואין הבעל אוכל פירות ומיהו אינה יכולה למכור מה שנתן לה ולא ליתנו לאחר אלא ישאר בידה ואם תמות ירשנה והפירות שיוצאין לה ממנה דינם כשאר נכסי מלוג וימכרו וילקחו בהם קרקע והוא אוכל פירות:
<h3>ח</h3>
בד״א שאינו אוכל פירות המתנה כשנתן לה אחר שנשאת אבל אם נתן לה בעודה ארוסה כיון שנשאת זכה במתנה זו כשאר נכסי מלוג ואוכל פירותיה ואם מן הנישואין נתאלמנה או נתגרשה שלא מחמת מרדה נוטלת מתנה זו חוץ מכתובתה:
<h3>ט</h3>
המוכר קרקע לאשתו אם היו המעות שלקחה בהם את הקרקע מהבעל גלוים וידועים לבעל קנתה והבעל אוכל פירות אותו קרקע ואם היו המעות טמונים לא קנתה שהבעל אומר לא מכרתי אלא כדי להראות המעות שטמנה ואותם המעות שנראו ילקח בהם קרקע והבעל אוכל פירות: הגה וי״א דאם טוען בריא שהמעות שלו הרי הם שלו לגמרי (וכן משמע מלשון הטור) :
<h3>י</h3>
הוא אומר טמונים היו והיא אומרת לא היו עליה להביא ראיה:
<h3>יא</h3>
נתן לה אחד מתנה ע״מ שאין לבעלה רשות בה קנה הבעל והרי הוא כשאר נ״מ אא״כ התנה הנותן בגוף המתנה שיהיה לכך ולכך כגון שיאמר לה הרי המעות נתונים לך ע״מ שתלבשי בהם או על מנת שתעשי מה שתרצי בלא רשות הבעל: הגה נתן לה אביה מתנה והתנה באחד מדרכים אלו ואח״כ מת אביה והיא יורשה אותו נתבטלה המתנה וזכה בה הבעל כבשאר נכסי מלוג (תשובת הרמב״ן סימן ק״ן) :
<h3>יב</h3>
נמצאו ביד האשה מעות או מטלטלין והיא אומרת מתנה נתנו לי והוא אומר ממעשה ידיך הם ושלי הם נאמנת וילקח בהם קרקע והוא אוכל פירות ויש לו להחרים על מי שטוען שקר ואם אמרה ע״מ כן נתנו לי שלא יהא לבעלי רשות בהם אלא שאעשה בהם מה שארצה עליה להביא ראיה: הגה וי״א הא דאינה נאמנת דוקא במעות טמונים אבל במעות שאינן טמונים נאמנת לומר שלי הם (רש״י והרא״ש סי׳ פ״ו) ודוקא בשאינה נושאת ונותנת תוך הבית (ב״י בשם הרשב״א וע״ל סי׳ ס״ו) וי״א דאם לא ראו ממון בידה ויש לה מגו לומר שאין לה או שהחזירה לו נאמנת בכל ענין (תשובת מוהר״ם סימן רפ״ח ועיין בח״ה סי׳ ס״ב) ואם אמרה אתה נתת לי במתנה נשבעת שבועת היסת שנתנה לה הבעל ואינו אוכל פירותיהם:
<h3>יג</h3>
נכסי מלוג הבעל אוכל פירות ואם הם דבר שאינו עושה פירות ימכר וילקח בו דבר שעושה פירות ואם הוא אומר כך וכך ילקח בהם והיא אומרת איני לוקחת בהם אלא כך וכך לוקחים דבר שפירותיו מרובים ויציאתה מעוטה בין שהיה הדבר כרצונו או כרצונה ואין קונין דבר שאין גזעו מחליף ואם נפל לה דבר שאין גזעו מחליף אע״פ שלא ישאר קצת מהקרן א״צ למוכרו כגון שהכניסה לו עז לחלבה רחל לגיזתה דקל לפירותיו אע״פ שאין לה אלא פירות אלו בלבד הרי זה אוכל והולך עד שתכלה הקרן וכן אם הכניסה לו כלי בתורת נכסי מלוג ה״ז משתמש בהם ולובש ומציע ומכסה עד שיכלה הקרן וכשיגרש אינו חייב לשלם הבליות של נכסי מלוג:
<h3>יד</h3>
נפלו לה עבדים אע״פ שהם זקנים לא ימכור מפני שהם שבח בית אביה נפלו לה זתים וגפנים ולא היו לה בגוף הקרקע שהאילנות בה כלום אם עושין כדי טיפולן לא ימכרו מפני שבח בית אביה ואם לאו הרי אלו ימכרו לעצים וילקח בהם קרקע והוא אוכל פירות:
<h3>טו</h3>
נפלו לה פירות המחוברים לקרקע הרי אלו של בעל אפי׳ הגיע זמנן ליקצר תולשם מהקרקע שלה וימכרו וילקח בהם קרקע והוא אוכל פירות: הגה זה אינו דכל הפריות הנלקטים תחתיו הם שלו לגמרי ואפשר דטעות נפל בספרים וכך ראוי להיות תלושין מן הקרקע הרי הם שלה ובבא אחריתי היא (וכן הוא ברמב״ם פרק כ״ב דאישות) :
<h3>טז</h3>
עבדי נכסי מלוג ובהמות נ״מ הבעל חייב במזונותיהם ובכל צרכיהם והם עושים לו והוא אוכל פריותיהם לפיכך ולד שפחת מלוג לבעל ולד בהמת מלוג לבעל ואם גירשה ורצתה האשה לתת דמים וליטול ולד השפחה מפני שבח בית אביה שומעין לה:
<h3>יז</h3>
אם רצה הבעל למכור קרקע של נכסי מלוג לאחר שיקח פירותיו לשנים מרובות ומקדים לו המעות אין שומעין לו אבל יכול למכור הפירות בכל שנה אחר שליקטן וכן אם ימכור הפירות לשנים מרובות ועושה סחורה במעות שפיר דמי (ואם ב״ח גובה מנדוניית האשה או נ״מ שלה ע׳ בח״ה סצ״ז) :
<h3>יח</h3>
יש מי שאומר שאם הקרקע רחוק ומכרו לפירות לשנים מרובות מכור:
<h3>יט</h3>
יש לבעל לכוף מקצת עבדי אשתו ואמהותיה שיהיו משמשים אותו בבית אשה אחרת שנשא בין שהיו עבדי מלוג בין שהיו עבדי צ״ב אבל אינו יכול להוליכם לעיר אחרת שלא מדעת אשתו: הגה אבל אינו יכול להכריחם שישמשו לאשתו האחרת בבית אחר (ב״י וכן משמע לשון הרמב״ם) וי״א דאם הם תכשיטים שאינן ראוין לה שיכול ליתנם לאחרת דלא הכניסה לו כדי שיוכלו ויפסדו ולא ישתמש בהם אדם (ב״י בשם הרשב״ץ) :
<h2>סימן פו</h2>
<h3>הק'</h3>
שלא לקבל פקדונות מנשים עבדים וקטנים ובו ב״ס:
<h3>א</h3>
אין מקבלין פקדון מאשת איש ואם קבל יחזור לאשה (ואם אמרה של פלוני הם נאמנת (טור) הלכה האשה למדינת הים ובא הבעל ותבע מן הנפקד ואומר שאשתו גנבה ממנו לא יתנם לו עד שתבא האשה או תמות כן נ״ל) ואם אמרה בשעת מיתתה של פלוני הם אם נאמנת לו יעשה כדבריה ואם לאו יתן ליורשיה (וכן אם מתה ולא אמרה כלום) (טור) ויש מי שאומר שאם היא נושאת ונותנת בתוך הבית אינה נאמנת לומר של פלוני הם: הגה מיהו כל זמן שהיא חיה יחזיר לאשה (טור) מיהו אם החזיר לבעל פטור הנפקד אפילו אינה נושאת ונותנת תוך הבית (מרדכי פרק חזקת הבתים) :
<h3>ב</h3>
הבעל שלוה מהאשה ואחר כך גירשה אין לה עליו כלום: הגה וכ״ש אם לא גירשה (ד״ע) וי״א דוקא אם היו המעות טמונים כשלוה ממנה אבל לא היו המעות טמונים ולוה ממנה צריך לשלם לה אפילו לאחר שגירשה (טור) וה״ה אם תקפם מידה דמאחר שלא היו המעות טמונים נאמנת לומר שלי או של פלוני הם (סברת הרב) מיהו אם נושאה ונותנת תוך הבית או שהבעל מאמינה על שלו אינה נאמנת (טור) (וע׳ לעיל סי׳ פ״ה סעיף י״ב) לוה ממנה בשטר היא אומרת לא היו המעות טמונים והוא אומר טמונים היו עליה להביא ראיה אז פטור לשלם (נ״י פרק חזקת הבנים) וע׳ בח״ה סי׳ ס״ב אשה שהיו שטרות יוצאין על שמה מה דינן אשה שמכרה או משכנה מטלטלין אם הקונה או המלוה אינו יודע שהם של בעל א״צ להחזיר אליו אפי׳ רוצה הבעל להחזיר לו דמיו וטוען שהיא גנבן לו (הגהות מיימוני פכ״ב דאישות) וי״א דאם היא נושאת ונותנת תוך הבית הבעל נאמן וצריך להחזיר לו בלא דמים (ר״י נכ״ג) ונ״ל דוקא בשאין דרכה למשכן או למכור בלא רשות בעלה אבל אם דרכה בכך מה שעשתה עשוי וכן נ״ל (וע״ל סי׳ צ׳) :
<h2>סימן פז</h2>
<h3>הק'</h3>
שאין חזקה בנכסי אשת איש ובו ב סעיפים:
<h3>א</h3>
אין לאיש חזקה בנ״מ של אשתו שאכלם שני חזקה אע״פ שהתנה עמה שאין לו פירות בנכסיה וכן אין לאשה חזקה בנכסי בעלה ע״י שאכלתם שני חזקה: הגה ודוקא בחזקה כזה אבל בחזקת נזיקין כגון פתיחת חלונות וכדומה לזה יש לאיש חזקה בנכסי אשתו וה״ה לאשה על בעלה (ר״י במישרים נכ״ג ח״ז) (וע׳ בח״ה סי׳ קמ״ט) :
<h3>ב</h3>
מי שהחזיק בנכסי אשת איש לא עלתה לו חזקה אא״כ החזיק בהם שלשה שנים אחר מות בעלה (ועיין בח״ה סימן קמ״ט) :
<h2>סימן פח</h2>
<h3>הק'</h3>
כל היוצאת מתחת בעלה במיתה או בגט או במיאון נוטלת נכסים ובו יב סעיפים:
<h3>א</h3>
האשה שיוצאה מתחת יד בעלה בין במיתה בין בגירושין נוטלת כל נכסיה בלא שבועה בין נכסי מלוג בין נכסי צ״ב אע״פ שאינה נוטלת כתובתה (כשהיא אלמנה) (טור) אלא בשבועה נכסיה נוטלת בלא שבועה ונ״מ נוטלתן כמו שהם אפילו בלו הרבה ואין ראוי לעשות בהם מעין מלאכתן ראשונה ואם אבדו לגמרי אינו משלם לה ואם הוקרו הוקרו לה (ועיין לקמן סי׳ צ״ג סעיף א׳ אם יכולה לתבוע בחיי בעלה) :
<h3>ב</h3>
נכסי צאן ברזל שהם נקראים נדוניא מן הדין אם פחתו צריך לשלם כל הפחת אע״פ שראוים למלאכתן ראשונה אבל נהגו שכל זמן שראוים לעשות מעין מלאכתן ראשונה אפילו הם בלויין הרבה נוטלתן כמו שהן אם לא היו עושין מעין מלאכתן ראשונה חייב לשלם דמיהם ששמו עליו בשעת הנישואין ואם הוקרו אינה נוטלתן אלא בשומא ראשונה של שעת הנישואין בד״א במקום שנוהגין לכתוב בכתובה הכניסה לו כלי פלוני בסך כך וכך וכלי פלוני בסך כך וכך אבל במקום שאין כותבין בכתובה שום כלי בפרטית אלא כוללים הכל וכותבין הכניסה לו בבגדים ותכשיטים סך כך וכך מעות הרי סך אותו המעות חוב עליו ואפי׳ היו הנכסים חדשים חוזרים לשום אותם כמו ששוים עכשיו ואם פחתו פחתו לו ואם הותירו הותירו לו ואין חוששים לשומא ראשונה כלל:
<h3>ג</h3>
אם היא אומרת כלי אני נוטלת והוא אומר דמים אני נותן שומעין לה והוא שיהיו עושין מעין מלאכתן וה״ה לולדות של שפחה ובהמה של נ״מ ולא עוד אלא אפי׳ הכניסה לו שני כלים או שתי שפחות בתורת נכסי צ״ב ושמו אותם עליו באלף זוז והוקרו ועמדו באלפים נוטלת אחד באלף שלה והשני אם רצתה לתת דמיו ולנטלו משום שבח בית אביה שומעין לה:
<h3>ד</h3>
אם האשה אינה רוצה כליה אע״פ שיש לבעל מעות יכול לסלקה בכליה והוא שיהיו עושין מעין מלאכתן:
<h3>ה</h3>
אם הקדישו היורשין אחר מות אביהם נכסי צאן ברזל או שפירשו אותו על המת בענין שנאסר בהנאה נותנין לה דמיו:
<h3>ו</h3>
הכניסה לו קרקע וכשיוצאה יש בו פירות מחוברים נוטלתו עם פירותיו אפי׳ הגיע זמנן ליקצור תלשן הבעל קודם הגירושין הרי הם שלו אפי׳ לא הגיע זמנם ליקצור:
<h3>ז</h3>
הוציא הוצאות על נ״מ של אשתו וגרשה בין שהוציא מעט ואכל פירות הרבה בין שהוציא הרבה ואכל פירות מעט אפי׳ גרגרות אחת דרך כבוד כדרך איש בביתו או שאכל דינר אפי׳ שלא דרך כבוד ואפי׳ לא לקח בפירות ממה שהוציא אלא חבילה אחת של זמורות מה שהוציא הוציא ומה שאכל אכל הוציא ולא אכל או שאכל פחות מכשיעור שמין כמה השביחו ושואלין אותו כמה הוציא אם השבח יותר על ההוצאה ישבע בנקיטת חפץ כמה הוציא ונוטל ההוצאה ואם ההוצאה יתירה על השבח אין לו מההוצאה אלא כשיעור השבח ובשבועה וה״ה למי שנפלו לה נכסים במקום רחוק והוציא עליהם הוצאות להביאם ולקח בהם קרקע ואכל מהפירות כשיעור או פחות ואם לא אכל אלא מהקרן ישבע כמה הוציא ויטול עד כדי השבח (והא דנוטל בשבועה דוקא כשאין האשה מכחישו אבל מכחישתו לא) (מרדכי פ׳ האשה שנפלו) :
<h3>ח</h3>
נפלו לה נכסים במקום אחר והלך אחריהם והוציא הוצאת מרובות והביאן וגירשה אפי׳ לקח מהם והוציא אין זה כאוכל מהשבח שנדון בו מה שהוציא הוציא ומה שאכל אכל שהרי מהקרן לקח אלא ישבע כמה הוציא ויטול עד כדי השבח דהיינו ששמין אלו המעות כמה שוין כאן יותר ממה שהיו שוין במקום שהיו תחלה:
<h3>ט</h3>
בד״א במגרש מדעתו אבל אם היא מורדת בין אכל בין לא אכל ישבע כמה הוציא ויטול ואם השבח יתר על ההוצאה נוטל ההוצאה ואם הוצאה יתירה על השבח נוטל את השבח:
<h3>י</h3>
המוציא הוצאות על נכסי מלוג של אשתו קטנה ומיאנה בו רואין כמה אכל וכמה הוציא וכמה השביח ושמין לו כאריס שהרי ברשות ירד ואם הוא רוצה ליטול הוצאה שיעור שבח שומעין לה ואם הוציא קימעא ואכל הרבה מה שאכל אכל:
<h3>יא</h3>
המוציא הוצאות על נ״מ של אשתו ומת יש מי שאומר שאם נתברר שהוציא ולא אכל יגבו היתומים מה שנתברר שהוציא ואם לא נתברר כמה הוציא לא יטלו היתומים כלום:
<h3>יב</h3>
בעל שהוריד אריסין בנכסי אשתו ואח״כ גירשה אם הבעל עצמו אריס נסתלק הבעל נסתלקו שלא ירדו אלא על דעת הבעל ושמין להם וידם על התחתונה ואם אין הבעל אריס על דעת הקרקע ירדו ושמין להם כאריס: הגה וי״א דהיינו דוקא שכידעו שהשדה של אשה אבל אם לא היו יודעים האריסין שהוא של אשה נוטלין אריסותיהן בכל ענין (כך משמע מלשון הטור וכן הוא באשיר״י) :
<h2>סימן פט</h2>
<h3>הק'</h3>
חיוב קבורת אשתו ובו ד סעיפים:
<h3>א</h3>
מתה האשה בחיי הבעל חייב לקוברה וליטפל בכל צרכי קבורתה ובכלל זה האבן שנותנים על הקבר וכן חייב לעשות לה מספד וקינים כדרך כל המדינה ואם דרכם להספיד בחלילין לא יפחות משני חלילין ומקוננות אפי׳ עני שבישראל ואם היה עשיר הכל לפי כבודו ואם היה כבודה יותר מכבודו קוברים אותה לפי כבודה שעולה עמו ואינה יורדת:
<h3>ב</h3>
לא רצה לקוברה ועמד אחר וקברה ב״ד מוציאין מבעלה ונותנין לזה:
<h3>ג</h3>
היה בעלה במדינה אחרת ב״ד יורדין לנכסיו ומוכרין בלא הכרזה וקוברין אותה לפי ממון הבעל ולפי כבודו או לפי כבודה:
<h3>ד</h3>
אלמנה אינה נקברת מנכסי בעלה אלא יורשי כתובתה חייבין בקבורתה ואם מתה קודם שנשבעה שבועת אלמנה יש מי שאומר שיורשי בעלה חייבין בקבורתה ולא הודו לו:
<h2>סימן צ</h2>
<h3>הק'</h3>
דין הבעל יורש את אשתו ומה הוא שאינו יורש ודין מכירת האיש בנכסיו המשועבדים לאשתו וטענה נחת רוח עשיתי לבעלי ובו כ סעיפים:
<h3>א</h3>
הבעל יורש את אשתו בין נכסי מלוג בין נכסי צאן ברזל בד״א במוחזק אבל לא בראוי כגון ירושה שראוייה לירש ומתה בחיי מורישה אינו עומד במקומה ליירש: הגה שטר חצי זכר שנוהגין בו האידנא שכותב האב לבתו ליטול בירושתו כחלק חצי זכר ואם תלך הבת בלא זרע קיימא יתבטל החוב ומתה הבת בחיי אביה והניחה זרע קיימא ומת הזרע ואח״כ מת אביה הבעל יורש כח אותו השטר מכח זרעו שיירש אמו והוא יורש זרעו (מהרי״ו סי׳ ט״ז) כתבו לו מורישיה קרקע מחיים ופירות לאחר מיתה הבעל יורש אותה קרקע ממנה (מרדכי ריש יש נוחלין) אבל שבח נוטל במה שיורש ממנה שהרי ברשותו השביח ואינו יורש מלות אשתו כגון שמתו מורישיה והיתה להם מלוה ביד אחרים משנשאה ומתה קודם שגבתה אותם: הגה אבל אם הניחו מורישיה נכסים אע״פ שלא גבתה הבת מחיים ואפילו אם היו משועבדים לכתובת אלמנה נקראים מוחזקים לבת והבעל יורש אותם (מרדכי פ׳ כל הנשבעין) וכן אם היה לה מלוה ביד אחרים כשנשאה ומתה האשה קודם שגבתה אותה אינו יורשה אבל אם הלותה מנ״מ ומתה קודם שגבתה בזו יורש אותה בעלה: הגה כל הנכסים שהיו לאשה שאין לבעלה רשות בהן והלותה אותן לאחרים אין הבעל יורש אותן (ב״י בשם תשובת הרשב״א) :
<h3>ב</h3>
מי שאמר נכסי לפלוני ואחריו ליורשי דקיימא לן הוא הדין ליורשי יורשי ואם היתה לו בת ומתה בחיי אותו פלוני והיה בן לבת הבן עומד במקום אמו ליירש לאותו פלוני אבל אם אין לבת יורש אלא בעל אינו יורש אותו פלוני דהויא ליה ראוי ואם אמר נכסי לפלוני ואחריו מעכשיו ליורשי הו״ל מוחזק ובעל הבית יורש:
<h3>ג</h3>
הנושא אשה מחייבי לאוין הואיל וקדושין תופסין בה אם מתה תחתיו יירשנה (וכן אשה שהמירה הבעל יורשה) (ב״י מ״כ בשם אבי העזרי) וכן הנושא את הקטנה שהיא צריכה מיאון אע״פ שאין קדושיה קדושין גמורים אם מתה תחתיו יירשנה אבל הפקח שנשא חרשת אפי׳ נתפקחה אחר שנשאה אם מתה לא יירשנה והחרש שנשא פקחת ומתה יירשנה שהרי היא בת דעת ולדעתה נשאת לו וזיכתה לו ממונה:
<h3>ד</h3>
קטנה שנתקדשה לדעת אביה ונשאת שלא לדעת אביה בין בפניו בין שלא בפניו אפי׳ שתק האב אם מתה אין הבעל יורשה אא״כ רצה האב בנשואים:
<h3>ה</h3>
מי שנתגרשה ספק גירושין ומתה אין הבעל יורשה: הגה אבל כל זמן שלא נתגרשה אע״ג שנתן עיניו לגרשה יורשה (טור בשם הרא״ש) הטוען על אשתו שהיו בה מומין ומקחו מקח טעות כמו שנתבאר לעיל סי׳ ל״ט אם מתה אינה יורשה (תשובת מיימוני סוף אישות ובמרדכי פרק מי שמת) אשה שמרדה בבעלה ומתה בעלה יורשה כך משמע מלשון המ״מ פכ״ב וע׳ לעיל סי׳ ע״ז המורד על אשתו או מדירה ואינו נוהג עמה מנהג אישות יש אומרים דאם מתה אינו יורשה (הגהות מרדכי פרק אע״פ) :
<h3>ו</h3>
נפל הבית עליו ועל אשתו ואין ידוע איזה מהם מת תחל׳ ואין לו בנים ממנה יורשי הבעל יורשין עיקר הכתובה והתוספות ויורשי האשה יורשין נכסי מלוג ובין שניהם חולקים נכסי צאן ברזל:
<h3>ז</h3>
האשה שכתבה כל נכסיה לא׳ בין קרוב בין רחוק קודם שתנשא אע״פ שאם נתאלמנה או נתגרשה תבטל המתנה אין הבעל אוכל פירותיהם ואם מתה בחייו אינו יורשה שהרי נתנה אותם קודם שתנשא וכשתמות בחיי בעלה יקנה מקבל המתנה מתנתו קנין גמור ולא עוד אלא אפי׳ נתנה מקצת נכסיה או כולם קודם וכתבה למקבל מתנה קנה מהיום ולכשארצה שהרי לא קנה קנין גמור עד שתרצה אין הבעל אוכל פירות אותה המתנה ואם מתה אינו יורשה:
<h3>ח</h3>
יש מי שאומר דדינה דמברחת דוקא בשלא כתבה לו מתנה גמורה מתנה חלוטה מתנת עלמין אבל אם כתבה לו כן קנה לגמרי:
<h3>ט</h3>
האשה שמכרה מנכסי מלוג אחר שנשאת אע״פ שאותן הנכסים נפלו לה קודם שתתארס הבעל מוציא פירות מיד הלקוחות כל ימי חייה אבל לא גוף הקרקע ואם מתה בחייו מוציא הגוף מיד הלקוחות בלא דמים (וי״א דאף בחייה מוציא גוף הקרקע מיד הלוקח בלא דמים) (טור והרא״ש) ואם הדמים שלקח׳ מהלקוחו׳ קיימים בעצמם (או שנמצאו מעות בידה ונוכל לתלות שהם אלו) (טור בשם הרא״ש) מחזירין ללקוחות ואינו יכול לומר שמא מציאה הן: הגה נתאלמנה או נתגרשה מכרה קיים (טור ורוב הפוסקים) וכל ימי חייה אם הבעל רוצה לבנות או לסתור בקרקע הלוקח יכול למחות (נ״י פרק חזקת הבתים) ואין חילוק בין אם מכרה הנכסים או הקדישה אותן (ת״ה סי׳ רע״ב) :
<h3>י</h3>
ואם הבעל מודה או שיש עדים שברשותו מכרה אינו מוציא מיד הלקוחות דכשלוחו דמיא ואי בעי לוקח מחרים שלא מכרה מדעתו: הגה ראה שמכרה ושתק לה לא אבד משום זה זכותו (תשובת הרא״ש כלל מ׳) צותה בעת חליה לתת כך וכך ממלבושיה ונתרצה הבעל אם נתנה לעניים אינו יכול לחזור בו ואם לעשירים יכול לחזור בו (מרדכי סוף הזהב ותשובת מוהר״ם) וע׳ לעיל סי׳ פ״ו אם מכרה או משכנה מטלטלים:
<h3>יא</h3>
במה דברים אמורים שאם מכרה משנשאת מוציא הבעל מיד הלקוחות בנכסים הידועים לבעל אבל אם נפלו לה נכסים ולא ידע בהם הבעל לכתחילה לא תמכור ואם מכרה אותם קודם שידע בהם מכרה קיים וכן ארוסה לכתחילה לא תמכור נכסים שנפלו לה משנתארסה ואם מכרה קודם הנשואין מכרה קיים (אפי׳ נכסים הידועים לו) :
<h3>יב</h3>
נכסים שאינם ידועים לבעל כשיודעו לו מיד נעשו נכסי מלוג וכן הפירות שימצאו בידה מיד שיודעו לו הם נכסי מלוג: הגה אשה שאמרה על ירושה שנפלה לה שאביה צוה לתת ממנה לאחרים אם הנכסים ידועים לבעל אינה נאמנת מיהו אם מת הבעל צריכה לקיים הודאתה ואם הנכסים אינם ידועים נאמנת (ב״י בשם תשו׳ הרשב״א) :
<h3>יג</h3>
האשה שמכרה או נתנה אחר שנשאת בנכסי צאן ברזל בין לבעלה בין לאחרים לא עשתה כלום (וי״א דמ״מ כשתתאלמן או תתגרש מכרה קיים) (נ״י פ׳ החובל) וכן בעל שמכר קרקע בנכסי אשתו בין נכסי צאן ברזל בין נ״מ לא עשה כלום ויש מי שאומר שאפי׳ הוא עצמו יכול לערער על המכר (ואפילו אם מתה בחייו הבעל יורש כחה ויכול לבטל) (טור) :
<h3>יד</h3>
אין האיש רשאי למכור מטלטלין של נכסי צ״ב ולא למשכנו ואם מכרן או משכנן מה שעשה עשוי: הגה וי״א דמכרו בטל ובגדי האשה שהכניסה לו אין להן דין צ״ב רק נ״מ כמו שנתבאר לעיל סי׳ ע״ז ולכן אם מכרן או משכנן בטל לכ״ע כן נ״ל וי״א דאם אמר שברשותה עשה מה שעשה נאמן בשבועה וכן אם אמר שנתן לה הדמים (תשו׳ הרשב״א סי׳ תקל״ו ותקל״ז) ישראל שגבה קרקע מן הכותי בחובו אם יש רשות לכותי לפדותו יש לה דין מטלטלין ואין לאשה כח למחות בו שלא למכרן אבל אם החזיק בה הישראל ואין הכותי יכול לפדותו יש לה דין קרקע ושעבוד כתובות האשה עליה כמו שאר קרקע (ת״ה סימן של״ט) :
<h3>טו</h3>
מטלטלין שנתן לה משלו דינם שוה לנכסי צ״ב שאינו רשאי למוכרן לכתחילה וה״ה למטלטלין שקנה לה אפי׳ לא באו לידה ואפי׳ אין לו במה להתפרנס ואין חילוק בין בגדי שבת וי״ט לבגדי חול אבל כלי זהב ובדולח יכול למוכרם אם הוצרך להתפרנס מהם ואם קרובים נתנו לה בין תכשיטים בין בגדים יכול הבעל למוכרם לפרנס עצמו:
<h3>טז</h3>
מכרו שניהם בנכסי מלוג בין שלקח מהאיש תחילה וחזר ולקח מהאשה בין שלקח מהאשה וחזר ולקח מן האיש מכרם קיים וכן האשה שמכרה או נתנה נכסי מלוג לבעלה מכרה ומתנתה קיימים ואינה יכולה לומר בנכסי מלוג נחת רוח עשיתי לבעלי אבל בשאר נכסים יש לה לומר כן כיצד האשה שמכרה או נתנה לבעלה מנצ״ב בין קרקע בין מטלטלין או שדה שיחד לה בכתובתה או שדה שכתב לה בכתובתה או שדה שהכניסה לו שום משלה לא קנה בעלה ואע״פ שקנו מיד האשה ברצונה חוזרת בכל עת שתרצה שלא נתנה ולא מכרה אלא מפני שלום ביתה לפיכך אין לבעלה ראיה כלל בנכסי אשתו חוץ מנ״מ אלא א״כ קבלה עליה אחריות בפירוש: הגה י״א דוקא מכירתה ונתינתה לא מהני אבל אם מחלה לבעלה כל זכות שיש לה על הנכסים כמו שמהני מחילה לענין כתובה (הראב״ד והרא״ש) ויש חולקים (הרמב״ן והרשב״א והרמב״ם לדעת המ״מ) :
<h3>יז</h3>
הבעל שמכר נכסיו ואח״כ כתבה אשתו ללוקח דין ודברים אין לי עמך והסכימה למעשיו אע״פ שקנו ממנה הרי זו טורפת שלא כתבה לו אלא כדי שלא תהיה בינה לבין בעלה קטטה ויש לה לומר נחת רוח עשיתי לבעלי ואפילו כתבה לו שלא תוכל לומר נחת רוח עשיתי לבעלי אינו כלום אבל אם קנו מיד האשה תחילה שאין לה שעבוד על מקום זה ואח״כ מכר אותו הבעל אינה טורפתו אותו וכן אם מכר הבעל ואמר לאשתו לכתוב ללוקח דין ודברים אין לי עמך ולא הסכימה למעשיו וחזר הבעל ומכר לאיש אחר בין אותה שדה בין שדה אחרת ואחר שמכר הבעל הסכימה למעשיו וקנו מידה שאין לה שעבוד על שדה זו אינה יכולה למחות שאינה יכולה לומר נחת רוח עשיתי לבעלי וכן אם קבלה עליה אחריות בפירוש שאם יטרוף בעל חוב של בעלה ממנו שהיא תשלם לו אינה יכולה לטעון נחת רוח עשיתי לבעלי: הגה וי״א דאם האשה קבלה המעות אינה יכולה לומר עוד נחת רוח עשיתי לבעלי (נ״י פ׳ חזקת ובמישרים נכ״ג ח״ד) אשה שהודית שחייבת עם בעלה צריכה לשלם ולא יכולה למימר בזה נחת רוח עשיתי לבעלי דלא אמרי׳ כן אלא בנכסים שמוכר (ב״י בשם תשו׳ הרמב״ן) אשה שסלקה כחה מנכסי בעלה קודם שקנאן הבעל יכול למוכרן אח״כ ואינה טורפת מהן ולא שייך בזה לומר נחת רוח עשיתי לבעלי (מרדכי ריש הכותב ובהגהות מיימוני פ׳ כ״ג) :
<h3>יח</h3>
נכסי צאן ברזל שאבדו או נגנבו ומחלה אותם לבעלה וקנו ממנה בעדים אינה יכולה לומר נחת רוח עשיתי לבעלי אבל אם נתנה לו מתנה מטלטלי צ״ב הקיימים לא קנה מפני שיש לה לומר נחת רוח עשיתי לבעלי:
<h3>יט</h3>
אשה שאמר לה בעלה שתעשה בבגדיה ובתכשיטיה מה שתרצה אם מכרה או נתנה בטל:
<h3>כ</h3>
ראובן שהיה לאשתו קרקע נכסי מלוג ונתחייב לשמעון בשטר ואח״כ נתחייבו הוא ואשתו בשטר ללוי ומתה בחיי בעלה לוי קודם לגבות מאותו קרקע של נכסי מלוג:
<h2>סימן צא</h2>
<h3>הק'</h3>
אשה שהכניסה מלוה לבעלה ומחלה ובו ה״ס:
<h3>א</h3>
אשה שהכניסה שטר חוב לבעלה וחזרה ומחלתו אינו מחול מפני שידו כידה: הגה ולכן אינה נאמנת ג״כ לומר פרוע היא (נ״י פ׳ הכותב) וה״ה מלוה על פה אינה יכולה למחול (ב״י בשם ר״י) :
<h3>ב</h3>
בעל בנכסי אשתו הוי כלוקח לפיכך מי שאמר לאשה נכסי לך ואחריך לפלוני ונשאת הוי כלוקח ואין לאחריך במקום בעל כלום דקיימא לן נכסי לך ואחריך לפלוני ומכר הראשון אין לשני אלא מה ששייר ראשון בד״א באומר כן לפנויה אבל האומר לנשואה נכסי לך ואחירך לפלוני ומתה אחריך קונה ולא הבעל לפיכך האומר לנשואה נכסי לך ואחריך לפלוני ומכרה ומתה יעמדו נכסים ביד הלוקח:
<h3>ג</h3>
גבו לאשה קרקע מבעל חובה ונשאת ומתה וירשה הבעל אע״ג דשומא חוזרת לעולם הכא אינה חוזרת דבעל כלוקח הוי והוי כאלו מכרתו לאחר וכן אם גבו ממנה לבעל חוב ונשאת ומתה וירשה אין מחזירין לו השומא:
<h3>ד</h3>
היה עליה מלוה על פה ואח״כ נשאת אינה נגבית מהבעל דמלוה ע״פ אינו גובה מהלקוחות: הגה מיהו אם המעות שהלוה בעין חייב לשלם (ר״י והמרדכי) ואם בא המלוה קודם שנשאה ורוצה למחות נשואיה עד שתפרעהו ושלא יפסיד שלו הדין עמו ואע״פ שעדיין לא הגיע זמן הפרעון (ב״י בשם נ״י) אבל אם היה עליה מלוה בשטר גובה מנכסים שהכניסה לבעלה קהל שעשו ביניהם תקנות בקנסות ועברה אשה על התקנה בעלה חייב לשלם (ב״י סי׳ ט׳ בשם ת״ה סי׳ רפ״ב) :
<h3>ה</h3>
שלח סבלונות למשודכת והלכה ונשאת לאחר והלה תובע סבלונותיו דינם כמלוה בשטר: הגה אם לקחה יותר מכתובה ונשאת צריך הבעל לחזור המותר (מהרי״ק שורש י״ח) וכן אם נתחייבת מס ונשאת הוי כשלח הסבלונות דכל אלו קלא אית להו ואין דרך לעשות בהן שטר לכן הוי כמלוה בשטר (מהר״ם פדוואה סי׳ נ״ה) אבל ניזקין ומקח ודברים אחרים אין חייב לשלם (נ״י פ׳ י״נ) אשה ששדכה בתה לאיש ונתחייבה בנדוניא ואח״כ נשאת בעצמה לאיש מהמשודך לבתה מוציא כל מה שנתחייבה מבעלה מנכסים שהכניסה לו דהוי כמלוה בשטר אע״פ שבשעה שעשתה השדוכין לבתה עדיין לא נשבעה על כתובתה מ״מ מאחר דנשבעת לבסוף אגלי מילתא למפרע דמה שעשתה תחילה בדין היה (ב״י בשם תשובת הרשב״א) י״א הא דמלוה בשטר גובה מן הבעל מנכסים שהכניסה לו היינו שהכניסה לו קרקע או מטלטלין וכתבה לבעלה חוב המטלטלים אגב קרקע אבל לא כתבה לו אגב ולא הכניסה לו רק מטלטלין אפי׳ מלוה בשטר אינה גובה מבעלה דאין ב״ח טורף מטלטלין המשועבדים (תשו׳ רמב״ן סי׳ צ״ו) וסברא נכונה היא ומ״ה נראה להו דבמכנסת שאינה שלה כגון שלקחה יתר מכתובתה חייב להחזיר בכל ענין (ועיין בת״ה סוף סי׳ צ״ז) (נתבאר לעיל) :
<h2>סימן צב</h2>
<h3>הק'</h3>
האיש שסילק עצמו מפירות נכסי אשתו ומירושתה ובו ח סעיפים:
<h3>א</h3>
הכותב או האומר לאשתו בעודה ארוסה דין ודברים אין לי בנכסיך אם מכרה או נתנה קיים ואין לו במעות המקח כלל (הגהות אלפסי) וכל זמן שלא מכרה ולא נתנה הבעל אוכל הפירות ואם מתה יורשה ואם כתב לה כן אחר הנישואין צריך לקנות מידו ואז יהיה מכרה ומתנתה קיים: הגה ולא מהני סלוקו אלא לאחר אירוסין אבל קודם אירוסין לא מהני סילוק (ר״ן ריש פ׳ הכותב ורשב״א סי׳ תתק״ס) :
<h3>ב</h3>
אם התנה בעודה ארוסה על נכסים שיפלו לה משנשאת שלא יהא לו דין ודברים בהם מועיל ויש מי שאומר שאינו מועיל: הגה סלק עצמו מנכסים י״א שאין הנכסים הכתובים בכתובה בכלל (מרדכי פ׳ הכותב בשם ריצב״א) (ואפי׳ נכסים שנפלו לה אח״כ אינו בכלל) (מהרי״ק שורש י״ג) אא״כ פי׳ בהדיא:
<h3>ג</h3>
כשא״ל בעודה ארוסה דין ודברים אין לי בנכסיך אם קנו מידו הרי סילק עצמו מגוף הקרקע ואין לו בנכסיה פירות לעולם ויש מי שחולק בזה:
<h3>ד</h3>
הוסיף להתנות גם על הפירות שאמר לה דין ודברים אין לי בנכסייך ובפירותיהן אינו אוכל פירות בחייה אבל מוכרים הפירות ולוקחים בהם קרקע ואוכל פירותיו: הגה ואם מתה יורשה (טור) וי״א דאין כופין אותה למכור הפירות אלא שאם שיירה פירות ימכרם ויקנה בהם קרקע והוא אוכל פירות (טור בשם הרא״ש) :
<h3>ה</h3>
הוסיף להתנות עמה שלא יאכל פירות נכסיה ולא פירי פירותיהם לוקחין הפירות וקונים בהם קרקע ולוקחים פירות קרקע זו וקונים בהם קרקע שניה והוא אוכל פירות אלו שהן פירי פירות וכן הדבר תמיד עד שיתנה עמה שלא יהיה לו פירות ולא פירות פירותיהן עד לעולם ואז לא יהיה לו שום צד פירות בחייה:
<h3>ו</h3>
כתב לה דין ודברים אין לי בנכסייך ובפירי פירותיהן ולא הזכיר הפירות י״א שאוכל הפירות ולא פירי פירות וי״א שגם הפירות אינו אוכל:
<h3>ז</h3>
התנה עמה שלא יירשנה ה״ז לא יירשנה אבל אוכל פירות בחייה וכן אם התנה עמה שאם מתה בלא בנים יחזרו הנכסים לבית אביה הכל קיים בד״א שהתנה עמה קודם שתנשא בעודה ארוסה או בכותב לה בכתובתה בשעת כניסה אבל אם התנה עמה אחר שנשאה תנאו בטל וירשנה: הגה וע״ל סי׳ ס״ט והא דלא מהני תנאי לאחר שנשאת דוקא שאמר שלא יירשנה מ״מ אם מחייב עצמו להחזיר ליורשיה מה שיורש ממנה צריך לקיים (הר״ן ריש הכותב בשם הרמב״ן וריב״ש סי׳ צ״ד וק״ב) :
<h3>ח</h3>
התנה עמה אחר נישואין שלא יהיו לו דין ודברים בנכסיה ולא בפירי פירותיה עד עולם בחייה ובמותה ה״ז אינו אוכל פירות כלל אבל אם מתה יירשנה: הגה סלק עצמו מנכסי אשתו וגירשה וחזר ונשאה סתם על תנאי הראשון הוא מחזירה (רשב״א סי׳ תקס״ב) :
<h2>סימן צג</h2>
<h3>הק'</h3>
דין מזונות האלמנה ובו לב סעיפים:
<h3>א</h3>
הכתובה הרי היא כחוב שיש לו זמן ואינה נגבית אלא לאחר מיתת הבעל או אם גירשה: הגה וה״ה מה שקיבל בנדוניא וע״ל סי׳ ס״ו סעיף י״א כתב לה מתנות הם נגבית מחיים מיהו אם דרך המקום לכתוב כן לכבוד בעלמא ושלא לגבותן מחיים הולכין אחר המנהג (במישרים בשם גאון ודלא כרשב״א) ולא יוכל האב להתנות על בתו בשום דבר לאחר שנשאת אבל אם הוא משיאה יכול להתנות על מתנותיה לשנות מן המנהג קודם שנשאת כפי רצונו (ועיין בח״ה סי׳ צ״ו סעיף נ״ד) :
<h3>ב</h3>
האשה שהיו לו ספק גירושין ומת בעלה אינה ניזונית מנכסיו שאין מוציאין מיד היורש מספק אבל בחיי בעלה יש לה מזונות עד שתתגרש גרושין גמורים:
<h3>ג</h3>
אלמנה ניזונית מנכסי יורשין כ״ז אלמנותה אפי׳ אם לא נכתב בכתובה ואפי׳ אם צוה בשעת מיתה אל תיזון אלמנותי מנכסי אין שומעין לו ואין היורשים יכולין לפרוע לה כתובתה ולסלקה מהמזונות אלא היא ניזונית על כרחם כל זמן שלא תתבע כתובתה אא״כ התנו כן בפירוש שלא תזון אלמנתו מנכסיו או שהיה מנהג המקום כן (ויכולין ב״ד לתקן במקומן שהיתומים יסלקו אותה כשירצו (ב״י וריב״ש סי׳ ק״ז) :
<h3>ד</h3>
המניח אלמנה ובת ממנה או מאשה אחרת ואין בנכסים כדי שיזונו שתיהן האלמנה נזונית והבת תשאל על הפתחים וי״א דבין שהנכסים מרובין בין שהם מועטים אם יש אלמנה ובן או אלמנה ובת תיזון היא עם הבן או עם הבת עד שיאכלו הנכסים ואפילו אם תנשא הבת ומכנסת הנכסים לבעל היא תיזון מהם אפילו אחר מיתת הבת אבל אם יש אלמנה ובן ובת והנכסים מועטים שאין בהם כדי שיזונו הבת והבן עד שתבגור הבת אז ידחו הבן והבת ותיזון האלמנה לבדה עד שתגבה כתובתה: הגה ובמקום שהאלמנה דוחה הבנות מוציאין לאלמנה מזון עד זמן שאומדין ב״ד שראויה לחיות אם זקנה ואם ילדה ונותנין ביד שליש והוא מפרנסה אחד לשלשים יום (ב״י בשם המ״מ שכ״כ בשם הרמב״ן) :
<h3>ה</h3>
אלמנה שתבעה כתובתה בב״ד אין לה עוד מזונות ואפי׳ לא פרעוה (אבל תבעה שלא בב״ד לא הפסידה) (טור) וי״א שאפי׳ תבעה בבית דין לא הפסידה אלא אם כן תבעה מעצמה אבל אם תבעה מדוחק שלא נתנו לה מזונות או שרמוה ואמרו לה פלוני חפץ לישא אותך ומחמת זה תבעה כתובתך או כיוצא בזה לא הפסידה מזונותיה: הגה הנשבעת על כתובתה לפני ב״ד לא הפסידה מזונות דשבועתה לא הוי כתביעה (הגהות אלפסי סוף פרק נערה) :
<h3>ו</h3>
שכיב מרע שציוה שתהא אלמנתו ניזונת מנכסיו כל ימי מיגר אלמנותה יתר על כתובתה יש מי שאומר שאין אלמנתו מפסדת מזונותיה בתביעת כתובתה בבית דין ולא בשאר דרכים המפסידין מזונותיה וגם אין מעשה ידיה ליתומים:
<h3>ז</h3>
תבעוה לינשא אפילו נתפייסה לא הפסידה מזונותיה וכן אם כחלת או פרכסה או זנתה לא הפסידה מזונותיה אבל אם נתארסה הפסידה מזונותיה וי״א דמיד שעשתה שידוך הפסידה מזונותיה (ב״י) :
<h3>ח</h3>
מכרה כתובתה כולה או משכנה או עשתה אפותיקי לאחר בין שעשתה דברים אלו בפני ב״ד מומחין בין בפני ג׳ נאמנים בין שעשתה בחיי בעלה בין שעשתה לאחר מיתת בעלה אין לה מזונות מהיורשים:
<h3>ט</h3>
מחלה כתובתה לבעלה הפסידה מזונותיה שאחר מותו אבל בחייו יש לה מזונות ויש מי שאומר שאף בחייו הפסידה מזונות (וכן אם מחלה ליתומים אבדה מזונותיה) (הר״ן פרק נערה בשי״א וכ״כ הב״י) :
<h3>י</h3>
בד״א כשמכרה או משכנה או מחלה כל הכתובה עיקר ותוספת אבל אם שיירה מקצת נזונת אפי לא שיירה אלא התוספות או מקצתו ומיהו אם ירצו היורשים יפרעו לה מה ששיירה ויפטרו ממזונותיה וכל המוכרת או מוחלת סתם מכרה ומחלה התוספת עם העיקר:
<h3>יא</h3>
תבעה נדונייתא ונפרעה ממנה לא הפסידה מזונות כיון ששיירה עיקר או תוספת או מקצת:
<h3>יב</h3>
תבעה עיקר ותוספת בלבד אפי׳ נדונייתא ק׳ מנה הפסידה מזונות: הגה וכן אם תבעה כתובתה סתם אבדה מזונותיה ולא אמרי׳ דלא תבעה התוספת (טור) :
<h3>יג</h3>
יש מי שכתב שאם אין בפירות נכסי המת כדי מזונותיה אין לה מזונות אלא עד כדי כתובתה וחלקו עליו דלעולם היא נזונת והולכת עד שלא ישאר בנכסיה אלא כדי כתובתה ואז נוטלתן בכתובתה:
<h3>יד</h3>
אלמנה עניה ששהתה שתי שנים ולא תבעה מזונות או עשירה ששהתה ג׳ שנים ולא תבעה ויתרה ואין לה מזונות משנים שעברו ואם שהתה פחות מזה אפי׳ יום אחד לא ויתרה ואם היה בידה משכון בתוך אותן שנים או שלותה לא ויתרה:
<h3>טו</h3>
אלמנה שתבעה מזונות מהיורשים והם אמרו שנתנו לה והיא אומרת שלא נטלה כל זמן שלא נשאת על היתומים להביא ראיה או תשבע שבועת היסת ותטול משנשאת עליה להביא ראיה או ישבע היורש שבועות היסת שנתנם לה:
<h3>טז</h3>
מי שיחד קרקע לאשתו בשעת מיתה שתהי׳ נזונית ממנו אם אמר יהא קרקע פלוני למזונותיך הרי ריבה לה מזונות ואם היה שכרו פחות ממזונות הראוים לה נוטלת השאר משאר נכסים ואם היה שכרו יותר מהראוי לה נוטלת הכל אבל אם אמר לה יהא קרקע פלוני במזונות ושתקה אין לה אלא פירות אותו קרקע בלבד:
<h3>יז</h3>
אשה שהלכה היא ובעלה למדינת הים ובאה ואמרה מת בעלי רצתה נזונת רצתה נוטלת כתובה אבל אם אמרה גרשני בעלי אינה נאמנת ונזונת מנכסיו עד כדי כתובתה:
<h3>יח</h3>
אלמנה שאין שטר כתובה יוצא מתחת ידה אין לה מזונות שמא מחלה כתובתה או מכרה או משכנה אותה ויש חולקין:
<h3>יט</h3>
אלמנה ניזונת אע״פ שלא נשבעת וי״ח (והסברא ראשונה עיקר) :
<h3>כ</h3>
אין אלמנה ניזונית אלא מקרקעות בני חורין ולא מהמשועבדים לא מבעיא אם מכר או נתן הבעל בחייו אלא אפי׳ מכרו או משכנו או נתנו היורשים לאחר מיתת אביהן אין מוציאין למזון האשה והבנות ודוקא שנתן האב מתנת בריא אבל אם נתן מתנת ש״מ ניזונת ממנה (אם אין כאן בני חורין) (ריב״ש סי׳ ק״ז) הקדיש נכסיו הוי כמתנת בריא (ר״ן ריש המדיר) ואינה ניזונית ממטלטלין אפי׳ בני חורין ומיהו אם תפסה ממטלטלין אפי׳ אחר מיתה לא מפקינן מינה ועכשיו שתקנו הגאונים שתגבה כתובה ותנאי כתובה ממטלטין הרי היא ניזונית ממטלטלין אפי׳ לא תפסה (מיהו אם נתן המטלטלין לאחרים אפילו במתנת שכיב מרע י״א דאינה ניזונת מהן) (מרדכי פרק נערה בשם י״א) :
<h3>כא</h3>
הניח מטלטלין ולא תפסה אותם היורשים נוטלין אותם והם מעלין לה מזונות ואינה יכולה לעכב עליהם ולומר יהיו המטלטלין מונחים בב״ד שאזון מהם שמא יאבדו ולא יהיו מזונות ואפי׳ התנה עליו בפירוש שתזון מהמטלטלין אינה מעכבת אבל הניח קרקע יכולה היא לעכב עליהם שלא ימכרו ואם מכרו אינה מוציאה מיד הלקוחות והיא ניזונית מדמי הקרקע שבידם ויש מי שחולק ואמר שאינה ניזונית מאותם הדמים: הגה הקנה לה בקנין על המזונות מוציאה למזונות ממשועבדים ודוקא שפירש בהדיא מזונות שלאחר מיתה אבל בלא״ה אע״ג שכתב לה בכתובתה מזונות וקנו מידו לא מתכוין על מזונות רק מחייה (כך משמע מהמ״מ פי״ח דאישות וכ״כ הב״י בשם תשובת הרשב״א) :
<h3>כב</h3>
הניח נשים רבות אע״פ שנשאן זו אחר זו נזונות בשוה שאין דין קדימה במזונות:
<h3>כג</h3>
אלמנה שתפסה מטלטלין כדי שתזון מהם בין שתפסה מחיים בין שתפסה אחר מותו אפי׳ תפסה ככר זהב אין מוציאין מידה אלא כותבין עליה ב״ד מה שתפסה ופוסקין לה מזונות ומחשבין עליה והיא נזונת ממה שבידה עד שתמות או עד שלא יהיו לה מזונות ויקחו היורשים את השאר: הגה י״א דלא הוי תפיסה אלא תפיסה מרשות הרבים או מסימטא אבל לא מרשות יורשין (הר״ן פרק אלמנה ניזונית בשם רש״י) ויש חולקין (כך משמע מדברי הריב״ש סימן שס״ד) ולכ״ע בעינן תפיסה גמורה דהיינו שתפסה מאחד מדרכי הקניות אבל אם לא תפסה רק מפתחות החדרים לא מקרי תפיסה ונותנין הכל ליורשין ודוקא שתפסה בעצמה אבל ע״י שליח לא מהני תפיסתה (בריב״ש סי׳ שס״ד וסי׳ ק״ז) :
<h3>כד</h3>
אם תפסה יותר מהראוי להגבותה בבית דין בבת אחת דהיינו כדי מזון שלשים יום ואחר שכלה מה שתפסה תבא לתבוע מזונות משביעין אותה לדברי הכל:
<h3>כה</h3>
אלמנה שבאה לבית דין לתבוע מזונות מוכרין בלא הכרזה ונותנין לה מזונות וכן יש לה למכור למזונות שלא בב״ד מומחין אלא בג׳ אנשים נאמנים בלא הכרזה וכן אם מכרה בינה לבין עצמה שוה בשוה מכרה קיים ויש חולקין בזו:
<h3>כו</h3>
לא הצריכוה ב״ד הדיוטות אלא למכור אבל למשכון אינה צריכה:
<h3>כז</h3>
אם לקחה הקרקע לעצמה בסכום ידוע אפי׳ הוא שוה בשוה אינו כלום אפי׳ הכריזה ואם נתייקר אח״כ צריכה להחזירו ליורשים ואפילו לא נתייקר אם ירצו יבטלו המקח:
<h3>כח</h3>
ואם היו ב״ד הדיוטות שם מקחה קיים וי״א שגם בזו אינו כלום עד שיהיו שם ב״ד מומחין:
<h3>כט</h3>
אלמנה שמכרה האחריות על היתומים ואעפ״כ כשבאה לגבות כתובתה אינה יכולה לטרוף מהלקוחות שמכרה להם:
<h3>ל</h3>
כמה מוכרים למזונות כדי לזון מהם ו׳ חדשים ולא יותר והמעות ישארו ביד הלוקח שלא יתנם לה הכל מיד אלא כדי מזון ל׳ יום וכן מל׳ יום לל׳ יום וחוזרת ומוכרה שנית לששה חדשים וכן מוכרת והולכת לעולם עד שישאר מהנכסים כדי כתובתה גובה כתובתה מהשאר והולכת לה: הגה י״א הא דמוכרת לו׳ חדשים היינו דוקא קרקע אבל בזמן הזה דניזונת ממטלטלין אין למכור אלא חפץ אחד (טור בשם בעל העיטור) :
<h3>לא</h3>
אם אין מוצאים ליקח כדי מזונות של ו׳ חדשים מוכרים ביותר לפי ראות עיני הדיינים כדי שיהיו לה מזונות:
<h3>לב</h3>
כשפוסקין מזונות לאלמנה שאינה ניזונת עם היתומים אין נותנין לה לפחות מל׳ יום וכן לאשת איש כדי שלא תצטרך להתבזות עם מזונותיה בב״ד בכל יום:
<h2>סימן צד</h2>
<h3>הק'</h3>
חיוב דירת אלמנה וכסותה ואם אמרה שיתנו לה מזונות בבית אביה ובו ז סעיפים:
<h3>א</h3>
כדרך שניזונת אלמנתו מנכסיו כך נותנין לה כסות וכלי תשמיש ומדור או יושבת במדור שהיתה בו בחיי בעלה: הגה ואינה משמשת בכל הבית עם היורשים רק נותנין לה מדור מיוחד לפי כבודה בבית (הר״ן פ׳ נערה בשם הרשב״א והמ״מ פי״ח) וי״א דיכולין ליתן לה מדור הראויה פה בבית אחר (כן משמע במרדכי פ׳ הנושא ובפ׳ נערה שנתפתתה) ואין האלמנה יכולה להשכיר מדור שלה לאחרים (תשובת הרשב״א ובהר״ן פרק הנושא) ומשתמשת בכרים ובכסתות בעבדים שנשתמשה בה בחיי בעלה כשהיה בעלה במדינת הים (בהר״ן פרק נערה) :
<h3>ב</h3>
נפל המדור אין הירושין חייבין לבנותו ואם אמרה הניחו לי ואני אבננו משלי אין שומעין לה וכן לא תחזק בדקו ולא תטחה אותו אלא תשב בו כמו שהוא או תצא:
<h3>ג</h3>
ואם נפל אפי׳ בנאוהו יורשין איבדה זכותה ממנו:
<h3>ד</h3>
יורשים שמכרו מדור אלמנה לא עשו כלום:
<h3>ה</h3>
נפל הבית או שלא היה לבעלה בית אלא בשכר נותנין לה מדור לפי כבודה וכן מזונותיה וכסותה לפי כבודה ואם היה כבוד בעלה גדול נותנין לה לפי כבודו:
<h3>ו</h3>
אלמנה שאמרה איני זזה מבית אבי פסקו לי מזונות ותנו לי שם יכולין היורשין לומר אם את אצלנו יש לך מזונות ואם לאו אין אנו נותנין לך אלא כפי ברכת הבית ואם היתה טוענת מפני שהיא ילדה והם ילדים נותנין לה מזונות המספיקין לה לבדה והיא בבית אביה (וי״א שאין זה טענה אלא באשת אב שאינה אמם) (טור בשם הרמ״ה) :
<h3>ז</h3>
חייבים לפרוע בשבילה כסף גולגלתא ומם שעליה כדרך שפרע בעלה בשבילה אבל אין חייבים בפדיונה ולא ברפואתה שיש לה קצבה ולא בקבורתה:
<h2>סימן צה</h2>
<h3>הק'</h3>
חיוב מעשה ידיה ליורשים ואם השביחו הנכסים אם נוטלת בהם ובו ז סעיפים:
<h3>א</h3>
מאחר שהיורשים חייבים במזונות האלמנה מעשה ידיה שלהם ואם היורשים אומרים לה טלי מעשה ידיך למזונותיך אין שומעין להם אבל אם היא אומרת כן שומעין לה:
<h3>ב</h3>
אם היתה מניקה יכולה היא לומר איני מניקה אלא בשכר ויכולה היא לתבוע כתובתה לאלתר אע״פ שאינה יכולה לינשא תוך כ״ד חדש:
<h3>ג</h3>
כל מלאכות שהאשה עושה לבעלה אלמנה עושה ליורשים חוץ ממזיגת הכוס והצעת המטה והרחצת פנים ידי׳ ורגלי׳:
<h3>ד</h3>
מציאתה ופירות נכסיה לעצמה:
<h3>ה</h3>
צמצמה עצמה והותירה ממזונותיה וכן אם הותירה מכסותה ובגדיה הכל ליורשים:
<h3>ו</h3>
כשבאה האלמנה לב״ד לתבוע מזונותיה אין מחשבין עמה על מ״י עד שיבואו היורשים ויתבעוה אם ימצאו לה מעשה ידיה נוטלין אותו ואם לאו ילכו לדרכם ואם הירושים קטנים ב״ד מחשבין עמה ופוסקין לה מעשה ידיה כדרך שפוסקין לה מזונות:
<h3>ז</h3>
אלמנה שניזונית מן היתומים והניח בעלה קרקע והשביחתו יש מי שאומר שכל השבח שלהם ואפי׳ שכר טרחה אינה נוטלת ויש מי שאומר שהשבח הוא לעמצה וי״מ שאומר שנוטלת שכר טרחה אלא שידה על התחתונה ואם אינה ניזונת משלהם והניח בעלה נכסים מועטים שאין בהם כדי כתובתה יש מי שאומר שאם אמרה ראו מה שהניח לי בעלי ואשביח לעמצי ונתעצלו מלהגבות כתובתה אפי׳ השביחו הנכסים אלף זוז השבח לעמצ׳ אבל אם השביח׳ הנכסים סתם נוטלת כתובתה והמותר ליורשים ויש מי שאומר שבין אמרה ראו בין לא אמרה כל השבח ליורשים ואפי׳ כתובתה לא תגבה ממנו אלא שנוטלת שכר טרחה וידה על התחתונה: הגה וכן עיקר דהשבח כולו היא של היתומים ואינה גובה כתובה ולא מזונות מאותו שבח (במרדכי פ׳ מי שמת) ולכן אלמנה שישבה זמן ארוך בבית בעלה וניזונית מהם עד שבודאי כלה הקרן שהניח בעלה אע״ג דיש כאן הרבה מן השבח ששבחה אינה גובאת כתובתה משם (הטור ומהרי״ו סי׳ קע״ו) וי״ח אלא כל מה שהוציאה מנכין מן השבח וגובאת כתובתה מן הקרן ולא מן השבח (מהרי״ל סי׳ מ״ו ועיין לקמן סי׳ ק׳) :
<h2>סימן צו</h2>
<h3>הק'</h3>
שבועות אלמנה וגרושה על כתובה ובו כא סעיפים:
<h3>א</h3>
אין אלמנה גובה כתובתה עיקר ותוספת אלא בשבועה ונ״מ ונכסי צ״ב או נכסים שייחד לה בכתובתה בעין אם אותם שהכניסה לו הם בעצמם קיימים או דברים שידוע שבאו מכחם נוטלת אותם בלא שבועה ואם נכסי צאן ברזל אינם קיימים ולא דברים הבאים מכחם ובאה ליפרע מנכסיו אינה נפרעת אלא בשבועה וה״ה אם ייחד לה מטלטלים בכתובתה שיש לחלק בהם כמו שחילקנו בנכסי צ״ב ואם ייחד לה קרקע בכתובתה אע״פ שלא פירש אלא מצד אחד נוטלתו בלא שבועה ואם מתה קודם שנשבעה אין יורשיה יורשין כתובתה שאין אדם מוריש לבניו ממון שאין יכול לגבותו אלא בשבועה: הגה וע׳ בחילוקי דין זה בח״ה סי׳ ק״ח י״א הא דאין ירושיה יורשין כתובתה היינו בדלא תפסה אבל תפסה יורשיה יורשין כתובתה הואיל והן מוחזקין כן משמע בטור ח״מ סי׳ מ״ח ובמרדכי ריש אלמנה ניזונית ובפ׳ מי שמת ומהרי״ו סי׳ צ״ה ובח״ה סי׳ ש״ל (ויש חולקים) מרדכי פ׳ כל הנשבעין בשם מוהר״ם וע׳ בח״ה סי׳ ק״ח אם היורשים אומרים נשבעה עליהם להביא ראיה (ריב״ש סי׳ קס״ט) אם פרעו לה מקצת כתובתה ועשו לה שטר חוב על הנשאר יורשיה יורשין החוב ההוא אפי׳ לא נשבעה (ב״י בשם תשובת הרשב״א סי׳ תתס״ו) אלמנה שנשתתקה ורמזה קודם מיתתה שלא נטלה כלום סגי בכך והוי כאלו נשבעה (ב״י בשם תשו׳ הרשב״א) אשה שנשתטית אין יורשי׳ נוטלין כתובתה הואיל ואינה יכולה לישבע (ב״י בשם תשובת הרשב״א וכ״כ הרמב״ן בתשו׳ סימן ס״ו) וע׳ לקמן סימן ק״ה סעיף ג׳ אבל אם נתגרשה ומתה יורשיה נשבעים שלא פקדתנו ונוטלין ואפי׳ מיורשיו אם מת אחריה:
<h3>ב</h3>
מה שבועה נשבעת האלמנה שלא התפיסה ושלא תפסה היא משלו כלום ויש מי שאומר שצריכה לישבע שלא מחלה לו כתובתה ושלא מכרה לו: הגה ואם נשבעה סתם שלא נהניתי מכתובתי סגי בכך (הר״ן פ׳ השולח) ונהגו ג״כ להשביע אותה שלא בזבזה כלום שלא ברשות בעלה ואם בעלה אינו בר דעת אומרים סתם שלא בזבזה יותר מן הראוי (מהרי״ק שורש י״ט) :
<h3>ג</h3>
אם האלמנה רוצה ליטול כתובתה ואינו רוצה לישבע עד שיגדלו בניה שמא ימחלו לה השבועה אין שומעין לה:
<h3>ד</h3>
אלמנה שאומרת מנה נתן לי במתנה שלא יכנס בכתובתי אם היא מוחזקת במנה ויכולה לטעון אין בידי משל בעלי כלום נאמנת במיגו:
<h3>ה</h3>
אלמנה שמכרה או נתנה קיים אם נשבעה לבסוף ומנכין אותה בכתובתה וה״מ במטלטלי אבל במקרקעי אפילו נשבעה לבסוף אין מכירתה ומתנתה קיימים אא״כ שמו לה ב״ד אפילו של הדיוטות ויש מי שאומר שצריך שיגבו לה ב״ד: הגה וי״א דאף במטלטלין מכירתה ומתנתה בטלה אע״ג דנשבעה לבסוף הואיל ולא נשבעה תחלה וי״א דיש לדון בזה לפי ראות עיני הדיין (מרדכי פ׳ הכותב) כי במקום שנראה לדיין שלא תפסה צררי כגון שמת פתאום או כדומה יש לדון שמכירתה ומתנתה קיים (הרא״ש כלל פ״ה) וכן אם מוחזקים המקבל או הקונה וכן נ״ל לדון וכל זה כשהאשה חזרה בה לאחר שנשבעה אבל אם לא חזרה מכירתה ומתנתה קיימים מעכשיו (מהרי״ק שורש ח״י) ולכן אלמנה שלא נשבעה על כתובתה ונשאת לבעל והכניסה לו הרבה ממון מממון בעלה הראשון תשבע עדיין ואם מתה הבעל השני יורשה ומחזיק במה שבידה (הגהות מרדכי דכתובות) וע״ל סי׳ ק״א:
<h3>ו</h3>
אלמנה שמחלה לבעל חוב של בעלה אינו כלום:
<h3>ז</h3>
פעמים שאף גרושה משביעין אותה אפילו לא יטעון כגון פוגמת כתובת׳ כגון שהיתה כתובתה אלף ואמר לה התקבלת כתובתיך והיא אומרת לא התקבלתי אלא מנה אפי׳ יש לה עדים כמה קבלה ואפילו דקדקה מה שנטלה אפי׳ כחצי פרוט׳ לא תפרע אלא בשבוע׳:
<h3>ח</h3>
וכן אם עד אחד מעידה שהיא פרועה:
<h3>ט</h3>
וכן אם היא טורפת מלקוחות: הגה וכן אם היה לו שתי נשים וגירש אחת צריכה לישבע לשניה (ב״י בשם המ״מ) (כמו שיתבאר לקמן סעיף ט״ז) :
<h3>י</h3>
וכן אם היא נפרעת שלא בפניו והוא שיהיה במקום רחוק אבל אם הוא במקום קרוב כדי שילך השליח ויחזיר תוך שלשים יום מודיעין אותו ואם לא יבא ישביעוה ותטול והאשה נותנת שכר השליח ומוספת על כתובתה:
<h3>יא</h3>
כל אלו השבועות אע״פ שהם דרבנן הן בנקיטת חפץ ואם קדמה ותפסה מעות ואינה רוצה לישבע לא מפקינן מינה ואפוכי לא מפכינן לה:
<h3>יב</h3>
כשהיא רוצה לישבע אם היא חשודה על השבועה שכנגדה ישבע ויפטר ואם גם הוא חשוד אין כאן לא שבועה ולא תשלומין:
<h3>יג</h3>
כשעד אחד מעידה שהיא פרועה יכול להביאה לידי שבועה דאורייתא כיצד יפרע לה כתובתה שנית בפני העד הראשון ועד אחר עמו ויתבענה מה שנתן לה תחלה ויאמר בהלואה נתתיו לך והיא שיודיע לעד הראשון שמכוין לכך:
<h3>יד</h3>
הוציאה שטר כתובתה באלף זוז והוא אומר נפרעת הכל והיא אומרת לא נפרעתי כלום אבל אין לי עליך אלא ת״ק כי אמנה היתה ביני לבינך נוטלת בלא שבועה אבל אם אומרת אין בשטר כתובתי אלא ת״ק אינה נפרעת בשטר זה שיש בו אלף כלום (והבעל ישבע שבועת היסת ויפטר) (הרמב״ם פי״ו וכ״כ הב״י) :
<h3>טו</h3>
היא אומרת בתולה נשאתני וכתובתי מאתים והבעל או היורשים אומרים לא כי אלא אלמנה והכתובה נאבדה או במקום שאין כותבין כתובה אם יש עדים שעשו לה כמנהג הבתולות כתובתה ר׳ אפי׳ אם א׳ היה קטן כשראה העדות ועכשיו היא גדול ויש אחר עמו מהני ואם אין עדים לא תיטול אלא מנה והבעל צריך לישבע יש מי שאומר שבועה דאורייתא ויש מי שכתב שבועת היסת: הגה וי״א במקום שאין כותבין כתובה שבועת היסת במקום שכותבין ונאבדה שבועה דאורייתא דהרי מצי הכל לכפור ולומר פרעתי ולכן מקרי מודה מקצת (המ״מ פי״ו) וע״ל סי׳ ק׳ ס״ו:
<h3>טז</h3>
מי שהיה נשוי ד׳ נשים שנשאם זו אחר זו ומת ובאות לגבות כתובתן הראשנוה נשבעת לשניה שאין לה משל בעלה כלום והשניה לשלישית והשלישית לרביעית והרביעית נשבעת ליתומים ואפי׳ הם גדולים אין נפרעים מהם אלא בשבועה:
<h3>יז</h3>
ואם היו כלן חתומות ביום אחד במקום שכותבין שעות הראשונה תקדם ואם אין כותבין שעות אז שעבוד כולן חל כאחד:
<h3>יח</h3>
מי שהיה נשוי ד׳ נשים כתובה של זו ק׳ ושל זו ר׳ ושל זו ש׳ ושל זו ת׳ וכולן נחתמו ביום אחד ומת ואין לו כדי כל הכתובות כיצד הם חולקות רואים אם כשיחלק הממון על מנין הנשים יגיעו לפחותה שבהם כדי כתובתה או פחות חולקין בשוה ואם היה הממון יותר על זה חולקין ממנו כדי שיגיע לפחותה שבהם כשיעור כתובתה וחוזרת וחולקת את המותר בין הנותרות על הדרך הראשון:
<h3>יט</h3>
כשמשביעין ב״ד או היורשים את האלמנה כשתבא לגבות כתובתה אין משביעין אלא חוץ לב״ד מפני שבתי דינין היו נמנעים מלהשביע שחוששין שמא לא תדקדק על עצמה ושבועת חוץ לבית דין אינה חמורה כל כך שאינה בשם ולא בנקיטת חפץ אלא בקללת ארור ואם רצו היתומים להדירה נודרת להם כל מה שירצו ומדירין אותה בב״ד ואח״כ נוטלת כתובתה וצריך שהנדר יהיה בדבר שיש בו עינוי נפש ושתהיה באיסור כל ימיה ולא מהני נדר אלא כל זמן שלא נשאת אבל אם נשאת אינה גובה בנדר מפני שהבעל יפר לה:
<h3>כ</h3>
גרושה שבאה לישבע משביעים אותה בב״ד:
<h3>כא</h3>
יש מי שאומר דהאידנא משביעין אלמנה בב״ד מפני שבאותו ענין שרגילים להשביעה שגוזרים בחרם ובשבועת התורה שתודה מה שקבלה בכתובתה אין העונש מרובה כל כך כמו שבועה שבשעה שנשבעת יוצאה שבועה מפיה לשקר: הגה וצריכה לישבע לפני שלשה שהם כשרים ואם נשבעה לפני שלשה שהם קרובים צריכה לחזור ולישבע (ב״י בשם תשובת הרשב״א תשו׳ מוהר״ם סוף הפלאה) ולכתחילה צריכה לישבע לפני היתומים אבל אם נשבעה שלא בפניהם או שאין היתומים רוצים להיות אצל השבועה משביעין אותה שלא בפניהם (ג״ז שם בשם הרשב״א) אלמנה שנשבעה על כתובתה יכולין היתומים להחרים אח״כ על כל מי שיודע אם הפקידה האלמנה מנכסים שלהם (ריב״ש סי׳ שכ״ה) :
<h2>סימן צז</h2>
<h3>הק'</h3>
(אם) הבעל יכול להשביע אשתו בטענת ספק ובו ב סעיפים:
<h3>א</h3>
המושיב אשתו חנונית או שמינה אפוטרופוס משביעה אפי׳ בטענת שמא של שתי כסף אבל אם אינה נושאת ונותנת אלא שמתעסקת בצרכי הבית בפלכה ובעיסתה כדרך כל הנשים אינו יכול להשביעה בטענת שמא:
<h3>ב</h3>
המושיב אשתו חנונית או שמינה אפוטרופא אינו יכול להשביעה עד שתתבע כתובתה וי״א שמשביע׳ כל זמן שירצה (ייחד לה קרקע בכתובתה אע״פ שבאתה לגבות כתובתה לא מקרי תובעת כתובה וא״י להשביעה (מרדכי פ׳ הכותב) לפי סברא הראשונה) :
<h2>סימן צח</h2>
<h3>הק'</h3>
פטרה משבועה או ייחד לה מטלטלין גובה בלא שבועה ובו ז סעיפים:
<h3>א</h3>
אם פטרה הבעל משבועה גובה כתובתה בלא שבועה וכפי לשון הפיטור היא נפטרת כיצד כתב נדר ושבועה אין לי עליך אינו יכול להשביעה שום שבועה אבל משביע את יורשיה אם גירשה ומתה יורשיה נשבעים שבועת היורשים ואת הבאים ברשותה כגון אם מכרה כתובתה לאחרים ונתגרשה ומתה והלקוחות תובעים כתובתה נשבעים שלא פקדתנו ואם היא עדיין קיימת לא יגבו הלקוחות אא״כ תשבע היא שלא נפרעת: הגה וע״ל סימן ק״ה פטר אשתו בשעת מיתתו מן השבועה נוטלת כתובתה בלא שבועה אבל אם ראו אותה אחר כך מפסדת הנכסים צריכה לישבע (מרדכי סוף הכותב) ואם יש עדים שהפסידה או נתנה לאחרים או שהיא מודה צריכה לשלם ואינה נאמנת לומר שבעלה צוה לה כך (תשו׳ הרא״ש כלל נ׳) אבל אם עשאה נאמן בפירוש על כל דבר כשני עדים נאמנת: (ס״ה)
<h3>ב</h3>
ומשביעין ג״כ יורשיה והבאים ברשותה אם פגמו הכתובה או אם נעשו אפוטרופוס ואפי׳ אם נתן לה רשות למנות אפוטרופוס:
<h3>ג</h3>
כתב לה נדר ושבועה אין לי עליך ועל יורשיך ועל הבאים ברשותיך אינו יכול להשביעה לא אותה ולא יורשיה ולא את הבאים ברשותה שום שבועה אבל יורשיו והבאים ברשותו כגון לקוחות שקנו ממנו משביעים אותה ואם יורשיה ואת הבאים ברשותה כגון אם נתגרשה ומתה אבל אם נתאלמנה ומתה קודם שנשבעה אין יורשיה ולא הבאים ברשותה גובין כתובתה:
<h3>ד</h3>
כתב לה נדר ושבועה אין לי וליורשי ולא לבאים ברשותי לא עליך ולא על יורשיך ולא על הבאים ברשותיך אינו יכול להשביע לא הוא ולא יורשיו ולא הבאי׳ ברשותו לא אותה ולא יורשי׳ ולא הבאים ברשותה ואפי׳ פגמה היא או היורשים כתובתה או ירושים מן היורשים אבל אם נעשית אפטרופסת לאחר מיתת הבעל לזה אינו מועיל הפטור אבל לאפוטרופסת שנעשית בחיי בעלה מועיל שאפי׳ ע״י גלגול אינו יכול להשביעה ויש מי שאומר שאפי׳ לא פטרה אין היורשים יכולים להשביעה על אפוטרופסות שנעשית בחיי בעלה:
<h3>ה</h3>
על מה שמכרה בין מיתה לקבורה לצורך קבורה אין משביעין אותה אפי׳ ע״י גלגול:
<h3>ו</h3>
כתב דלא נדר דלא שבועה אפי׳ אמר מנכסי אילין היורשים משביעין אותה אא״כ פטרה בפירוש מהיורשים:
<h3>ז</h3>
אע״פ שהאמינה על ירושיו ועל הבאים מכחו אינו מועיל לגבות מהלקוחות בלא שבועה: הגה וי״א דגם לגבי יורשיו אינו מועיל פטור ונאמנות שהאמין לה אפי׳ פטרה בפי׳ לגבי ירושיו (ר״י ור״ח והרא״ש) ודוקא כ״ז שהיא קיימת אבל אם מתה או אינה יכולה לישבע יורשיה או היא נוטלין כתובתה כך בלא שבועה (ריב״ש סי׳ קס״ט ובסי׳ קס״ח) ונ״ל דכן ארוי להורות:
<h2>סימן צט</h2>
<h3>הק'</h3>
שמין לאשה אלמנה בגדיה ובו ב סעיפים:
<h3>א</h3>
אלמנה שבאה לגבות כתובתה שמין כל בגדיה בין של חול בין של שבת ומנכין אותה בכתובתה (וחלוצה דינה כאלמנה) (ב״י בשם ריב״ש סימן ש״א) אבל גרושה שגירשה בעלה מדעתו בלא טענה אין שמין לה בגדי חול אבל של רגל ושל שבת שמין לה ואין יכולין לסלקה מבגדיה במעות (ב״י בשם הריטב״א) אלא היא נוטלה אותן בשווין (תשובת הרא״ש כלל פ׳) :
<h3>ב</h3>
הנותן מתנה לאשתו אע״פ שהוא מגרשה מדעתו זכתה במתנתה: הגה נ״ל כאן טעות אלא כך ראוי להיות אע״פ שמגרשה שלא מדעתה כגון שסרחה עליו אפ״ה מתנתו שלה וה״ה לאלמנה שנוטלת מתנה כל שאינן דברים שהם מלבושים או תכשיטים העשויין להתנאות בהם ודוקא שעשאן לה הבעל אבל אחרים שנתנו לה תכשיטים בשעת נשואין למתנה גמורה נתכוונו הרי הם כנכסי מלוג שלה (ב״י בשם הריב״ש סימן ש״א) :
<h2>סימן ק</h2>
<h3>הק'</h3>
כתובה ממה נגבית וכל יתר דיני כתובה ובו טז סעיפים:
<h3>א</h3>
מדינא דגמ׳ הכתובה דהיינו עיקר כתובה ותוספת אינם נגבים אלא מן הקרקע ומתקנת הגאונים נגבים אף מן המטלטלין וה״ה לכל תנאיה חוץ מכתובת בנין דכרין לפיכך אם גבו היורשים מעות בחובת אביהם גובה מהם (ומיהו רשות ביד היורשים לסלקה בקרקע (הגהות אלפסי פ׳ הכותב) ודוקא מטלטלי בני חרי אבל אם מכרם הבעל או נתנם במתנת בריא אינו גובה מהם: הגה וי״א דוקא שנתן לאחרים אבל אם נתן ליורשיו במתנת בריא אשה גובאת כתובתה מהם (הגהות מיימוני פי״ו ומהרא״י סי׳ פ״ו ומהרי״ו סי׳ קנ״ו) דכל מה שנתן ליורשיו אינו אלא כירושה והאשה גובאת כתובתה משם (מרדכי פ׳ נערה בשם מוהר״ם) מי שצוה לתת מנכסיו לאחר מותו כך וכך אע״פ שצוה כך כשהיה בריא אשה גובאת כתובתה משם דאינה אלא כמתנת ש״מ דגובאת כתובתה משם (וע׳ בח״ה סי׳ רנ״א ורנ״ב ורנ״ז) ואם מכרום יורשים אחר מותו גובה מהם ועכשיו נוהגים לכתוב בכל הכתובות ששיעבד לה כל נכסיו מקרקעי ומטלטלי מטלטלי אגב מקרקעי דקנאה ודאקנה ומ״מ לא נהגו לגבות ממטלטלין שמכר או נתן במתנת בריא ולא אפי׳ ממטלטלין שמכרו היורשים מפני תקנת השוק (וע׳ בת״ה סימן קי״ג ע״ל סימן קי״ח אם אשה חייבת לקבור בעלה קודם שתגבה כתובתה) :
<h3>ב</h3>
אין עיקר כתובתה ותוספות נגבים אלא מהזיבורי׳ ואינם נגבים מהשבח שהשביחו הנכסים לאחר מותו לא שנא השביחו יורשים לא שנא השביחו לקוחות ובאה לטרוף מהם ואינם נגבים אלא מהמוחזק אבל לא מהראוי: הגה האב שציוה לתת מתנה לבנו לאחר ב׳ או ג׳ שנים או שצוה שלא לתת לו חלק ירושתו רק אחר ב׳ או ג׳ שנים מקרי ראוי ואין אשת הבן גובאת כתובתה מזה (מהרי״ו סי׳ מ׳) י״א דאם מת יעקב בחיי ראובן בנו והניח אלמנה הניזונית מנכסיו אין אלמנת ראובן גובאת כתובתה מאותן נכסים הואיל והיו משועבדים לאלמנת אביו כשמת ראובן (מרדכי סוף נערה) ודוקא במקום שאין רשות ליורשיו לסלק האלמנה ממזונותיה אבל במקום שיכולין לסלק האלמנה אלמנת ראובן גובאת משם (ג״ז שם) שכר פעולה שלא היתה בידה מעולם מקרי ראוי (מרדכי יש נוחלין) היתה גניבה שלו ביד הגנב כשמת ואח״כ הוחזר הגניבה מקרי מוחזק (כך השיב מוהר״ם) ומלוה שחייבים לבעל הוי מוחזק וגובה ממנה אפי׳ היא על הכותי (וכל זה לא מיירי אלא בעיקר כתובה ותוספת אבל נדוניא ושאר צ״ב דינן כשאר חוב (כ״כ המ״מ פי״ז וב״י בשם נ״י והר״ן ורי״ו) וי״א דאפילו הכי אינם נגבים רק מן הזיבורית (הר״ן ריש הניזקין) :
<h3>ג</h3>
אם נמצא קרקע בן חורין גובה ממנה ואם לאו טורפה מקרקע שמכר או שנתן הבעל בין במתנת בריא או במתנת שכיב מרע ואפי׳ נתרצית למה שמכר או נתן אינו מועיל אא״כ קנו ממנה תחילה ואם מכר קרקע לאחר ולא נתרצית לו ואח״כ מכר לאחר אותו קרקע או קרקע אחרת ונתרצית וחתמה לו אינה גובה ממנה ומן הראשון י״א שגובה וי״א שאינה גובה (וע״ל סימן צ׳ סעיף י״ז) :
<h3>ד</h3>
מי שהיה נשוי ב׳ נשים ומכר את שדהו וקנו מהאשה הראשונה תחלה ואח״כ ממנו השניה מוציאה מיד הלוקח והראשונה מיד השנייה והלוקח מיד הראשונה וחוזרים חלילה עד שיעשו פשרה ביניהם:
<h3>ה</h3>
אם כתב בכתובתה בעיקר כתובה ותוספת מעות סתם אינה גובה אלא בפחות שבמטבעות כיצד נשא אשה במקום אחד וגירשה במקום אחר והאשה שם עמו אבל שלח לה גט למקום הנשואין הולכין אחר מקום הנשואין (ב״י בשם תשובת הרשב״א) אם היה מעות מקום הנשואין טובים ממעות מקום הגירושין נותן לה ממעות מקום הגירושין ואם היו מעות מקום הגירושין טובים ממעות מקום הנשואין נותן לה ממעות מקום הנשואין ודוקא בשיווי המטבע שהוא מגבה לה מאתים ומנה אבל לפחות מכאן א״א ואם פירש בכתובתה מטבע ידוע בין בעיקר בין בתוספת גובה ממנו כמו שכתוב בכתובה: הגה ונכסי צאן ברזל הולכין תמיד אחר מקום שנשתעבד שם כמו בחוב דעלמא (כ״כ המ״מ פי״ו וכ״כ הרשב״א) ובמקום שמוסיפים שליש על מה שנותנת לו כמו שנתבאר לעיל סי׳ ס״ו יש לו דין צ״ב ולא דין תוס׳ (מהרי״ק שורש פ״א) :
<h3>ו</h3>
אלמנה אם אין שטר כתובה יוצא מתחת ידה אינה גובה אפילו עיקר כתובה וכן הגרושה אם הבעל טוען פרעתי או מחלה אפילו עיקר כתובה אין לה עד שתוציא שטר כתובה בד״א במקום שדרכם לכתוב כתובה אבל במקום שאין דרכם לכתוב כתובה אלא סומכין על תנאי ב״ד הרי זו גובה עיקר כתובה אע״פ שאין בידה שטר כתובה בין נתגרשה בין נתאלמנה: הגה ואם יש עדים שנאבדה הכתובה או נשרפה אפילו במקום שכותבין הוי כמקום שאין כותבין (הגהות אלפסי פ׳ הכותב) וי״א דאפי׳ במקום שכותבין גובה את כתובתה בלא שטר כתובה ואין נאמנים לומר פרוע היא (טור בשם ר״י) ולא מבעיא עיקר כתובה אלא אפילו התוספת שמנהג כל המדינות להוסיף (מרדכי סוף הנושא ותשו׳ מיי׳ סוף אישות) וכן נראה סברת האחרונים (מהרא״י שורש ח״י וקי״ד ומהרא״י סי׳ רכ״ט) אבל לא נהגו במדינות אלו לגבות בלא כתובה ולכולי עלמא אם אין המנהג פשוט אע״פ שכתובתה בידה ואינה מקוימת אינה גובאת בה (שם במהרא״י ומהרי״ו סי׳ קי״ג ומהרי״ק שורש ח״י) מיהו אם תפסה האלמנה ויש לה מיגו שתוכל לכפור בנכסים נאמנת על מה שאומרה שהוסיף לה (מהרי״ו סימן רל״ב) וע״ל סימן ס״ו וי״א דאם כבר נשאת לאחר אינה נאמנת לגבות עוד בלא כתובה (מרדכי פ׳ אלמנה) וכל מקום שנאמנת צריכה לישבע שלא נפרעה ובמקום שאינה נאמנת אם הבעל חי צריך לישבע שפרעה ואם אינו חי היתומים פטורים בלא שבועה (דברי הרב וכן משמע לשון הטור) היתה כתובתה בידה ונחתכה בסכין אינה גובאת כלום אע״פ שאינה קרע שתי וערב (ריב״ש סי׳ שפ״ג) :
<h3>ז</h3>
האשה שבאה לב״ד ואמרה מת בעלי התירוני לינשא ולא הזכירה שם כתובה בעולם מתירין אותה לינשא ומשביעין אותה ונותנים לה כתובה ואם באה ואמרה מת בעלי תנו לי כתובתי אף לינשא אין מתירין אותה:
<h3>ח</h3>
באה ואמרה מת בעלי התירוני לינשא ותנו לי כתובתי מתירין אותה לינשא ונותנין לה כתובה אבל אם באה ואמרה מת בעלי תני לי כתובתי והתירוני לינשא מתירים אותה ואין נותנים לה כתובה ואם תפסה אין מוציאים אותה מידה ויש מי שאומר דבין בזו ובין בזו אין מתירים אותה כיון שהזכירה כתובה:
<h3>ט</h3>
במקום שאין כותבין כתובה והביאו עדים שכתב לה כתובה יש מי שאומר שדינו כבמקום שכותבים ואינו גובה בלא כתובה ויש מי שאומר שגובה בלא כתובה:
<h3>י</h3>
האשה שהוציאה שטר כתובה ואין עמה גט ואמרה לבעלה גרשתני ואבד גיטי תן לי כתובתי והוא אומר לא גרשתיך חייב ליתן לה עיקר כתובתה אבל אינו נותן לה התוספת עד שתביא ראיה שגירשה או שיצא גט עם הכתובה מתחת ידיה (וי״א דאם אינה מביאה ראיה על הגירושין אפילו עיקר כתובה אינו נותן לה דמאחר שתובעת כתובתה אינה נאמנת על הגירושין כמו שנתבאר לעיל סימן י״ז סעיף ב׳ ולכן אינה נוטלת כתובתה (טור וכן עיקר) :
<h3>יא</h3>
אמר לה הבעל כך היה גרשתי ונתתי לה כל הכתובה עיקר ותוספת וכתבה לי שובר ואבד שוברי מתוך שיכול לומר לא גרשתי ולא יתחייב בתוס׳ נאמן ומשביעה בנקיטת חפץ ונותן לה את העיקר ונשבע הוא שבועת היסת על התוספת:
<h3>יב</h3>
הוציאה גט ואין עמה שטר כתובה אם דרך אותו המקום שלא יכתבו כתובה גובה עיקר כתובה בגט שבידה ואם דרכן לכתוב כתובה אפילו עיקר אין לה עד שתוציא שטר כתובה ונשבע הבעל שבועת היסת על טענתה ונפטר:
<h3>יג</h3>
הוציאה ב׳ גיטין וב׳ כתובות וזמן כתובה ראשונה קודם לגט הראשון וזמן השניה קודם לגט השני גובה ב׳ כתובות:
<h3>יד</h3>
הוציאה ב׳ כתובות וגט אחד אינה גובה אלא כתובה אחת ואיזו מהם גובה אם שתיהן שוות ביטלה האחרונה את הראשונה ואינה טורפת אלא מזמן האחרונה ואם היתה באחת משתיהן תוספת על חבירתה ולא כתב לה ואוסיפי׳ לך כך וכך על הראשונה אם רוצה לגבות הראשונה גובה מזמן ראשון או שניה מזמן שני ואם כתב לה ואוסיפית לה כך וכך על הראשונה גובה ראשונה מזמן ראשון והתוספ׳ מזמן שני בד״א ששתיהן מן האירוסין או מן הנשואין אבל אם אחת מן האירוסין והשנייה מן הנישואין בכל ענין אינה גובה אלא אותה שמן הנישואין:
<h3>טו</h3>
הוציאה שני גיטין וכתובה אחת אין לה אלא כתובה אחת שהמגרש את אשתו והחזירה סתם על כתובתה הראשונה החזירה:
<h3>טז</h3>
הוציאה גט וכתובה אחר מיתת הבעל אם גט קודם לכתובה גובה בגט זה עיקר כתובה אם אין דרכם לכתוב כתובה (ובכתובה) גובה כל מה שיש בכתובה זו שהרי זכתה בה במיתתו ואם כתובה קדמה את הגט אין לה אלא כתובה אחת שעל דעת כתובתה הראשונה החזירה:
<h2>סימן קא</h2>
<h3>הק'</h3>
עד כמה גובה כתובתה ובו ד סעיפים:
<h3>א</h3>
אלמנה כל זמן ששטר כתובה בידה גובה לעולם בין אם נותנים לה מזונות בבית אביה או בבית בעלה ונשבעה אפילו לאחר שנשאה אפילו עברה עליה שמיטה אינה נשמטת אא״כ פגמה אותה שגבתה מקצת או שזקפה במלוה ואם אין כתובתה בידה ובאה לגבות בתנאי ב״ד במקום שאין כותבים אם נותנים לה מזונות בבית אביה (או שנשאת לאחר) (מרדכי סוף פ׳ הנושא) אינה גובה אלא עד סוף כ״ה שנה אבל שתקה כ״ה שנה ולא תבעה מחלה ואם תבעה תוך כ״ה שנים מונין לה כ״ה שנים מיום שתבעה וכן יורשיה צריכים לתבוע תוך כ״ה שנים למיתתה ואם שתקו יותר מכ״ה שנים מחלו וכל שזכרה ואמרה שמה ששותקת לאו משום מחילה הוי כתבעה (הר״ן פרק הנושא) :
<h3>ב</h3>
אפי׳ אם ניזונית בבית אביה אם היורשים מכבדים אותה שמוליכים לה מזונותיה בעצמם אין שתיקתה מחילה שמפני הבושה שתקה ולא מפני שמחלה:
<h3>ג</h3>
נדוניא לעולם אינה מוחלת אפילו שהתה כמה שנים:
<h3>ד</h3>
גרושה לעולם אינה מוחלת אפילו שהתה כמה שנים:
<h2>סימן קב</h2>
<h3>הק'</h3>
דין גביית חוב וכתובת אלמנה ובו ט סעיפים:
<h3>א</h3>
מי שמת ואלמנתו (או גרושתו) (מרדכי פ׳ הכותב) באה לגבות כתובתה ועליו ב״ח אם זמן של אחד מהם מוקדם ולא הניח אלא קרקע כדי לפרוע לא׳ מהם מי שזמנו קודם יגבה והא׳ ידחה בין אלמנה בין בעל חוב ואפי תפס המאוחר מוציאין מידו: הגה היתה הכתובה מוקדמת אינה יכולה לומר לא אגבה כתובתי עכשיו רק אהיה ניזונית בבית בעלי ואח״כ אגבה כתובתי אלא נותנים לה כתובתה והמותר לבעל חוב (וע׳ בח״ה סי׳ צ״ז) :
<h3>ב</h3>
לא הניח אלא מטלטלים שאין בהם קדימה כגון דלא אקני לה מטלטלי אגב מקרקעי ינתנו לבעל חוב אפי׳ הוא מאוחר ותדחה האשה מלגבות עיקר ותוספת ומיהו אם תפסה אפי׳ שלא בב״ד אין מוציאין מידה: הגה וי״א דאפי׳ תפסה מוציאין מידה (מרדכי בשם מוהר״מ פ׳ הכותב) וכן הורו האחרונים (מהרי״ל ומהרי״ו) ואין חילוק בזה בין מלוה בשטר או מלוה על פה הידועה (מהרי״ו סי׳ ל׳) אבל אם אינה ידועה יכולה לומר דילמא אינו חייב לך ולכ״ע אם תפסה פקדון של אחרים שהיה ביד בעלה צריכה להחזיר (מהרא״י בפסקיו סי׳ ר״ס) י״א דאין כותבין אגב בכתובה וכן נוהגין מיהו אפילו כתב בזמן הזה אין לחוש וכמו שנתבאר לעיל סי׳ ק״ז:
<h3>ג</h3>
אם זמן שניהם שוין או שנשא ולוה ואח״כ קנה או שלוה ונשא ואח״כ קנה שחל שעבודה כאחד בשעה שקנה בין שהניח מקרקעי או מטלטלי ינתנו לבעל חוב ותדחה האשה מגביית עיקר ותוספת ואם קדמה האשה ותפסה קרקע אם קדמה וגבתה בב״ד כגון שהגבוה ב״ד קודם שידעו שהיה שם בעל חוב אין מוציאין מידה אבל אם גבתה מעצמה אפי׳ ע״י שומא מפקינן מינה ואם קדמה ותפסה מטלטין אפי׳ שלא בב״ד לא מפקינן מינה: הגה אלמנה שבאת לגבות והיתומים טוענין שתתן ערבות שאם ימצאו אח״כ בעלי חוב המוקדמים שתחזיר מה שגבתה אין שומעין להם וגובאת כך בלא ערבות (ריב״ש סי׳ רצ״ט) :
<h3>ד</h3>
אם יש כדי לפרוע לשניהם בקרקע ומעות אם זמנם שוה נותנים לבעל חוב מעות ולאשה קרקע (אפי׳ יש לה נדוניא עם הכתובה כך משמע מפירש״י והב״י) ואם קדמה לגבות מעות יש מי שאומר שמוציא׳ מידה ונותנים לבעל חוב (מיהו אם הבעל חוב חפץ בקרקע נותנים לו הקרקע) (טור) ואם אין זמנם שוה המוקדם נותנים לו המעות ואם קדם המאוחר ותפס המעות יש מי שאומר שמוציאין מידו:
<h3>ה</h3>
היו כתובים בכתובה נכסי צ״ב וטענה שאבדו או שלקחם הבעל הרי היא בנכסי צאן ברזל כשאר בעלי חובות ונשבעה שלא לקחה אותם ולא נתנה ולא מחלה וחולקה עם בעלי חובות: הגה אם בעל חוב גובה מנדוניית האשה שהיא בעין (עיין בח״ה סי׳ צ״ז סעיף כ״ז) :
<h3>ו</h3>
הערב לאשה בעיקר כתובה או בתוספת אינו מתחייב אפי׳ בקנין וה״מ באשה דעלמא אבל לכלתו מתחייב בקנין ואם היה קבלן שאמר לה הנשאי לזה ואני נותן לך משתעבד אפילו בלא קנין אפילו לאשה דעלמא: הגה וי״א דכל ערב משתעבד בקנין (טור בשם הראב״ד) ולכלתו אפי׳ בלא קנין (כן כתוב הטור לדעת הראב״ד) י״א דערב לחתן בעד הנדוניא הוי כערב לאשה בעד הכתובה (מרדכי פ׳ גט פשוט והגהות דגיטין) ויש חולקין ואומרים דערב דנדוניא חייב כשאר ערב (הר״א ממיץ ובעל התרומה) מיהו כל זמן שלא נשאת יכול לחזור בו (וכן כתוב הב״י בח״ה סי׳ קנ״ט) :
<h3>ז</h3>
הערב לאשה בכתובתה בענין שהוא חייב וגירשה בעלה ואין לבעל נכסים לפרעה לא תפרע מן הערב עד שידירנה בעלה הנאה על דעת רבים כדי שלא יעשו קנוניא עליו ואסור לאדם להשיאו עצה שיגרשנה כדי שתגבה הכתוב׳ מהערב ואח״כ יחזירנה דשמא לא ידירנה הנאה מיהו אם האב ערב לכלתו בעד בנו והבן ת״ח והשעה דחוקה לו ואין האב מהנהו מנכסיו מותר להשיאו עצה זו: הגה הערב לאשה בנדונייתה וכתב כשטר כל זמן שיתבעהו שניהם שחייב לשלם להם ומת הבעל אפ״ה אשתו גובאת מה שכתב לה (ריב״ש סימן תפ״א) :
<h3>ח</h3>
וכן אם הקדיש כל נכסיו תגבה כתובתה עד שידירנה הנאה:
<h3>ט</h3>
אבל מן הלקוחות גובה אפי׳ בלא הדירה ואם ירצה להחזירה אח״כ יחזירנה:
<h2>סימן קג</h2>
<h3>הק'</h3>
אלמנה שמוכרת נכסיה לכתובתה אם צריכה למכור על פי בית דין ובו ח סעיפים:
<h3>א</h3>
אלמנה בין מן האירוסין אם כתב לה כתובה בין מן הנשואין מוכרת מנכסי בעלה לגבות כתובתה שלא בב״ד ושלא בהכרזה לא שנא אם מוכרת לגבות כל כתובתה ביחד ל״ש אם מוכרת ג׳ או ד׳ פעמים לגבות מעט מעט בכל פעם מוכרת שלא בב״ד מומחים אבל צריכה ב״ד הדיוטות ג׳ אנשים נאמנים בקיאים בשומת קרקע: הגה ודוקא עיקר הכתובה והתוספת אבל אינה מוכרת שלא בבית דין לגבות נדונייתא דאינו רק כחוב בעלמא (ב״י בשם הריטב״א פרק אלמנה ניזונת) אם מכרה בינה לבין עצמה שוה בשוה מכרה קיים ויש חולקים:
<h3>ב</h3>
אחריות המכר על היתומים בין אם תמכור היא או ב״ד (ולכן אף אם מכרו ב״ד בטעות כגון שהאשה מחלה הכתובה ליתומים בסתר אין היתומים יכולין לטרוף מן הלוקח) (תשו׳ הרא״ש כלל ס״ג) :
<h3>ג</h3>
גרושה לא תמכור אלא בב״ד מומחים ואלמנ׳ נמי אם נשאת לא תמכור אלא בב״ד מומחים:
<h3>ד</h3>
אם ב״ד מוכרים ונותנים לה אינה נשבעת שלא זלזלה בנכסים אלא נשבעת שלא אתפסה צררי ושלא תפסה היא משלו (טור) אבל אם היא בעצמה מוכרת צריכה לכלול בשבועתה שלא זלזלה בנכסים:
<h3>ה</h3>
אלמנה ששמה ולקחתו לעמצה אינו כלום אפילו הכירזו עליו אא״כ היו בשומא ב״ד הדיוטות וי״א שאינו כלום עד שיהיו שם ב״ד מומחים:
<h3>ו</h3>
אלמנה שהיתה כתובתה מאתים ומכרה שוה ק׳ בר׳ או שוה ר׳ בק׳ נתקבלה כתובתה:
<h3>ז</h3>
היתה כתובתה ק׳ ומכרה שוה ק׳ ודינר במאה מכרה בטל ואפי׳ היא אומרת אני אחזור את הדינר ליורשים:
<h3>ח</h3>
היתה כתובתה ד׳ מאות זוז ומכרה לזה מנה שוה בשוה וכן לשני וכן לג׳ ומכרה לרביעי שוה מנה ודינר במנה של רביעי בלבד מכרה בטל:
<h2>סימן קד</h2>
<h3>הק'</h3>
בית דין שמכרו וטעו וכן שאר שלוחין ובו ו״ס:
<h3>א</h3>
ב״ד שמוכרים להגבות לאלמנה כתובתה אין מוכרין אלא בהכרזה ומכריזים ל׳ יום רצופים או ששים יום ב׳ וה׳ ומכריזין בבקר ובערב ובשעה שמכריזין מסיימין השדה במצריה ומודיעים כמה היא יפה ובכמה היא שומא ושרוצים למוכרה כדי להגבות לאשה כתובתה:
<h3>ב</h3>
ב״ד שמכרו שלא בהכרזה אפי׳ מכרו שוה בשוה נעשו כמי שטעה בדבר משנה וחוזרים ומוכרים בהכרזה:
<h3>ג</h3>
ב״ד שהכריזו כראוי ובדקו יפה ודקדקו בשומא אע״פ שטעו ומכרו שוה מנה בר׳ או ר׳ במנה הרי מכרם קיים אבל אם לא בדקו בשומא ולא כתבו אגרת בקורת שהיא דקדוק השומא והכרזה וטעו והותירו שתות או פחתו שתות מכרם בטל פחות השתות מכרם קיים וכן אם מכרו קרקע בעת שאינם צריכים להכריז עליה וטעו פחתו שתות מכרם בטל פחות משתות מכרם קיים וכן אם מכרו קרקע בעת שאינם צריכים להכריז עליה וטעו ופחתו שתות או הותירו שתות או הותירו שתות מכרן בטל אע״פ שהכריזו (וי״א כיון שהכריזו אפי׳ טעו בכפל המקח קיים) (טור בשם הרא״ש) פחות משתות מכרם קיים ואינו צריך להחזיר אונאה אע״פ שלא הכריזו איזהו העת שאינם צריכים הכרזה בעת שימכרו קרקע לקבורה או למזונות האשה והבנות או ליתן מנת המלך אינם צריכים הכרזה לפי שהדבר נחוץ וכן אם לוו לצורך דברים אלו כשמוכרים לפורעם אינם צריכים הכרזה:
<h3>ד</h3>
וכן ב״ד שמכרו דברים שאינם טעונים הכרזה וטעו בשתות מכרם בטל פחות משתות מכרם קיים ואלו הן הדברים שאין מכריזים עליהם העבדים והשטרות והמטלטלי׳ העבדים שמא ישמעו ויברחו והשטרות והמטלטלים שמא יגנבו לפיכך שמין אותם בבית דין ומוכרים אותם מיד ואם השוק קרוב למדינה מוליכים אותם לשוק (ובמקום שאין נוהגין להכריז שום דבר דינו כדברים שאינן מכריזין) (טור) :
<h3>ה</h3>
היכא דטעו ונתאנו בשתות שהמכר בטל אם ירצו ב״ד לקיים המקח ולהחזיר האונאה הרשות בידם ויש חולקים בזה:
<h3>ו</h3>
שליח שמכר וטעה ונתאנה אפילו בכל שהוא המכר בטל אפי׳ אם הוא שליח ב״ד ואם הטעה את הלוקח עד שתות המקח קיים וזכה המשלח ביתרון: הגה י״א דדיין שנתמנה על פי הורמנא דמלכא ומכר ע״י שלוחו עדיף משאר שליח ב״ד והוי כב״ד שטעו ומכרן קיים וכ״ש אם מכר בעצמו (ריב״ש סי׳ קע״ט) :
<h2>סימן קה</h2>
<h3>הק'</h3>
דין המוכרת ומוחלת כתובתה ובו ז סעיפים:
<h3>א</h3>
יכולה אשה למכור כתובתה או ליתנה לאחרים בין כולה בין מקצתה והלוקח והמקבל עומדים במקומה שאם תתאלמן או תתגרש יקחו הם כתובתה ואם מתות בחיי הבעל אין להם כלום ואם מכרה לבעלה המכר מכר ואסור להשהותה אלא אם כן יכתוב לה אחרת בעיקר הכתובה:
<h3>ב</h3>
המוכרת כתובתה לאחרים ומת הבעל בחייה אם מתה קודם שנשבעה על כתובתה אין ללוקח ולמקבל כלום בד״א כשנתאלמנ׳ ומתה שהיא לא היתה יכולה ליפרע מן היתומים אלא בשבועה אבל אם נתגרשה ומתה לקוחות נשבעים שבועה שלא פקדתנו ונוטלים ודוקא שמתה אבל אם היא בחייה צריכה לישבע שלא נפרעה ואם אינה רוצה לישבע יפסידו הלקוחות ואם אמרה שנפרעה אחר שמכרה נאמנת במגו שאם היתה רוצה למחול אבל אם אמרה שנפרעה קודם המכר אינה נאמנת:
<h3>ג</h3>
מי שמת והניח בנים ואלמנה ומתה האלמנה קודם שנשבעה על הכתובה הבכור נוטל פי שנים:
<h3>ד</h3>
המוכרת כתובתה בין לבעלה בין לאחרים לא הפסידה שום דבר מתנאי כתובתה אבל המוחלת כתובתה לבעלה איבדה כל תנאי כתובה: הגה ואפילו נדונייתה הפסידה אם אינה בעין (ריב״ש סי׳ קמ״ט בשם הרמב״ן והרשב״א) וי״א דלא הפסידה נדונייתה אא״כ אמרה כל מה שבשטר מחול לך (מהרי״ו סי׳ י״ט) :
<h3>ה</h3>
המוחלת כתובתה אינה צריכה לא קנין ולא עדים והוא שיהיו דברים שהדעת סומכת עליהם ולא יהיה דברי שחוק והיתול או דברי תימה אלא בדעת נכונה: הגה אנסה למחול כגון שהיה מתקוטט עמה תמיד ומחלה לו כדי שתשב עמו בשלוה מחילתה בטילה אע״פ שלא מסרה מודעה (תשו׳ הרשב״א סי׳ תקפ״ג) :
<h3>ו</h3>
המוכר שטר לחבירו וחזר ומחלו לו מחיל ואפי׳ יורש מוחל לפיכך מכרה כתובתה ומת הבעל ואח״כ מתה בנה יכול למחול והמכר בטל ואפי׳ אין לה יורש אחר אלא זה הבן ונמצא פרעון הכתובה עליו יכול למחול לעצמו כדי לבטל המקח ויורש הכתובה:
<h3>ז</h3>
מי שמכר בחיי אביו כתובת אמו שאם ימות אביו ואח״כ תמות אמו ויירש הוא את כתובתה שיהי׳ הלוקח עומד במקומה לגבותה והתנה שאם תערער אמו על המכר שלא יסלקנו מערעור ומתה ולא ערערה אינו יכול לומר אני במקום אמי וכמו שהיא יכולה לערער על המקח גם אני מערער ואבטלנו שערעור של עצמו קבל עליו ודאי:
<h2>סימן קו</h2>
<h3>הק'</h3>
הכותב כל נכסיו לבניו וכתב לאשתו קרקע כל שהוא ובו ב סעיפים:
<h3>א</h3>
הכותב כל נכסיו לבניו בין זכרים בין נקבות בין בריא בין ש״מ וכתב לאשתו עמהם קרקע כל שהוא או דקל לפירותיו או פירות מחוברים והם צריכים עדיין לקרקע הואיל ועשה אותה שותף בין הבנים ושתקה כשנודע לה ולא מיחתה איבדה עיקר כתובתה ותוספת (אבל לא נדונייתא) (המ״מ פ״ו מזכייה) ואינה טורפת מנכסים אלו כלום אבל מנכסים שיבואו לו אח״כ גובה מהם אפי׳ באו לידו מאותם נכסים עצמם כגון שמת אחד מהבנים וירשו:
<h3>ב</h3>
כתב לה עמהם מטלטלים בלבד או ששייר לעצמו קרקע כל שהוא כתובתה קיימת ולפי מה שתקנו הגאונים שכתובה נגבית מהמטלטלין אפילו שייר מטלטלין כל שהוא כתובתה קיימת שהרי היא אומרה ממה ששייר אני גובה ומתוך שתרד למה ששייר תרד לשאר נכסים ותטרוף: הגה מי שצוה לתת לבניו כך וכך או לאחרים וצוה כך לפני אשתו ושתקה י״א שצריכה לקיים (מרדכי ריש אלמנה ניזונית בשם ראב״ן ובפ׳ מי שמת) ויש חולקים (מרדכי פ׳ י״ב בשם הר״מ) ולכ״ע אם אמרה למקצת דבריו אין ומקצת דבריו שתקה דלא הוי מחילה במה ששתקה אבל במה שאמרה אין צריכה לקיים (פסקי מהרא״י סי׳ פ״ו) ואינה יכולה לומר שעשתה שלא לטרוף דעתו (מהרי״ו סי׳ י״ט) ואם קבלה קנין לקיים מתנותיו ואח״כ אומרת שלא מחלה כתובתה ומה שקבלה קנין משום שהנכסים היו בידה וברשותה הדין עמה וגובאת כתובתה (ריב״ש סי׳ רמ״ז) :
<h2>סימן קז</h2>
<h3>הק'</h3>
הכותב כל נכסיו לאשתו אם קנתה ויצא עליו שטר חוב ובו י סעיפים:
<h3>א</h3>
הכותב כל נכסיו לאשתו בין בריא בין ש״מ אע״פ שקנו מידו לא עשאה אלא אפוטרופא על יורשיו בין שהיו יורשיו בניו ממנה או מאשה אחרת או אחיו או שאר יורשין ואם שייר כל שהוא בין קרקע בין מטלטין קנתה כל מה שכתב לה (בין כך ובין כך לא אבדה כתובתה) (טור) :
<h3>ב</h3>
בד״א בנשואה אבל אם כתב כל נכסיו לאשתו ארוסה או לגרושה אע״פ שלא שייר כלום מתנתו קיימת ואבדה כתובתה אא״כ ששייר מקצת נכסים (ג״ז טור) :
<h3>ג</h3>
כל אשה שקנתה כל נכסי בעלה במתנה גמורה איבדה כתובתה ותקרע לפיכך אם יצא שטר חוב עליו מוקדם למתנה זו והלכו כל הנכסים בפריעת החוב תשאר היא בלא כלום ולא תקח בכתובתה שקדמה לחוב שאומדן דעת הוא שבהנאה שבאה לה בשמועה זו שכתב לה כל נכסיו איבדה כל זכות שיש לה בנכסיו מצד כתובתה בין מאותם שהיו לו בין מאותם שמכר או נתן קודם לכן אבל אם אח״כ זכה בנכסים גובה כתובתה מהם:
<h3>ד</h3>
יש מי שאומר דהא לא הפסידה כתובתה כששייר היינו כשכותב סכום מנכסיו ואפי׳ אם הסכום הוא גדול כגון שכתב לה מחציתם או ב׳ שלישים אבל אם כתב לה כל נכסיו ופי׳ השיור אפי׳ אם שייר הרבה איבדה כתובתה מנכסים שיש לו שכבוד שעושה לה שכתב לה כל נכסיו גורם המחילה:
<h3>ה</h3>
יש מי שאומר שאם הוברר הדבר שהערים במתכוין כדי להפסידה לא איבדה כתובתה:
<h3>ו</h3>
היו לו ב׳ נשים וכת׳ כל נכסיו לשתיהן לא קנתה שום אחת מהם ושתיהן אפוטרופסות אבל אם כת׳ חצי נכסי לאשתי פלונית וחצי נכסי לאשתי פלונית הראשונה קנתה שהרי שייר והשנייה לא קנתה:
<h3>ז</h3>
כתב כל נכסיו לאשתו ולבנו אשתו קנתה החצי ובנו לא קנה אלא הוא אפוטרופוס ויש מי שאומר ששניהם אפוטרופסים: הגה היה לו בן ואשה ואמר כך וכך נכסים לבני והשאר לאשתי ודאי נתכוין למתנה גמורה דאם היה רוצה לעשות אפוטרופוס לא היה נותן המקצת לבן שהרי הכל שלו (ב״י בשם תשובת רב האי) :
<h3>ח</h3>
כתבם לאשתו ולאחר האחר קנה החצי ואשתו הוי אפוטרופוס בשאר החצי וכל היכא שיש להוכיח מתוך השטר דלא נתכוין לאפוטרופסות אלא מתנה גמורה הוי מתנה:
<h3>ט</h3>
אם אמר אשתי תמשול בכל הנכסים אינו לשון מתנה אלא לשון אפוטרופוס (מי שכתב נכסיו לאשתו ואחריה ליורשיו הוי מתנה ולא אפוטרופסות) (הגהות מרדכי דב״ב) :
<h3>י</h3>
אם אמר תטול בתי פלונית נ׳ זהובים ופלונית בתי נ׳ זהובים והיו לו ג׳ בנות ואשה אחת אמרו לו ואשתך מה תהא עליה אמר השאר שלה של אשתי הוי מתנה גמורה כיון שהעמיד ירוש׳ התורה אפי׳ בא׳ מיורשיו (צוה לתת מנכסיו לצדקה) הוי שיור ויש חולקים (ב׳ הדעות בהגהות מרדכי דב״ב) :
<h2>סימן קח</h2>
<h3>הק'</h3>
דין שכיב מרע שאמר תטול אשתי כאחד מן הבנים ובו ג סעיפים:
<h3>א</h3>
שכיב מרע שאמר (או בריא שקנו ממנו) (רשב״ם פרק יש נוחלין) תטול אשתי כאחד מן הבנים נוטלת כאחד מבניו יתר על כתובתה ואם נולדו לו בנים אחר הצוואה מצטרפים עם אלו שהיו בשעת הצוואה ונוטלת חלק עם כלם כיצד היו לו ג׳ בנים בשעת הצוואה ולאחר זמן נולדו לו שנים נוטלת כא׳ מחמשה שהוא שתות כל הממון ואינה נוחלת עמהן אלא בנכסים שהיו לו בשעת הצוואה אבל הנכסים שבאו לו אחר זמן הצוואה אין לה בהם חלק שאין אדם מקנה דבר שלא בא ברשותו: הגה היה ספק בנכסים אם היו בשעת הוצאה או לא על האשה להביא ראיה או לא תטול חלק בהם (ב״י בשם הריטב״א פ׳ יש נוחלין) :
<h3>ב</h3>
אם היו הבנים מרובים ונתמעטו נוטלת חלק כאחד מהבנים שבשעת מיתה ויש מי שנסתפק בזה:
<h3>ג</h3>
אם מתו כל הבנים רואים כמה היו בשעת הצוואה ונטלת חלק הראוי לאחד מהם והשאר ליורשיו: הגה הכותב לבתו ולחתנו שיטלו חלק כאחד מבניו הוי כאלו כתב כך לאשתו ואינו נוטל אלא בנכסים שהיו לו בשעת הכתיבה (מרדכי פ׳ יש נוחלין) ומה שנוהגין בשטר חצי זכר שכותבים עכשיו לבנות שנוטלין בכל אשר ימצא לו כמו הזכרים משום דכותב להם דרך הודאה שחייב להם סך מה ולא יפטר אלא כשנותן להם כמו הזכרים ובדרך זה יכול להקנות אף מה שלא ברשותו הן ראוי הן מוחזק (ד״ע) הנותן מתנה לאשתו או לבנותיו אסור להערים אח״כ וליתן מנכסיו לבניו או לאשתו כדי להפקיע ממקבל מתנה מה שראוי לו (כן נראה מתשו׳ מהרי״ל סי׳ פ״ח) :
<h2>סימן קט</h2>
<h3>הק'</h3>
שכיב מרע שאמר תנו מאתים זהובים לאשתי בכתובה ובו ד סעיפים:
<h3>א</h3>
שכיב מרע שאמר תנו מאתים זוז לאשתי כראוי לה נוטלתן לבד מכתובתה ואם אמר תטול מאתי׳ זוז בכתובתה לא תטול שתיהן אלא ידה על העליונה אם ר׳ זוז יותר נוטלתן ואם כתובתה יותר נוטלתן:
<h3>ב</h3>
הא דאמרינן דכי אמר בכתובתה ידה על העליונה בשלא חלק נכסיו אבל אם חלק נכסיו נתבאר משפטו בסי׳ ק״ו:
<h3>ג</h3>
אם אמר תנו מנה לאשתי סתם יש מי שאומר דידה על העליונה ויש מי שאומר דהוי מתנה לבד מכתובתה (ואם אמר בפירוש תנו לה במתנה נוטלתן לכ״ע לבד מכתובתה) (ריב״ש סי׳ ת״פ) :
<h3>ד</h3>
שכיב מרע שצוה שיתנו לאשתו בגדים נוטלת כל בגדיה בין של חול בין של שבת: הגה וי״א דאם נתן לה במתנה בשעת מותו אף צמידים שבבגדיה בכלל אבל אם כתב לה כך בשעה שנשאה אין צמידים בכלל (מהרי״ו סימן קמ״ד) ואם אמר מלבושים גם הסרבל ואונקלי ומטפחות וסידר בכלל דבכל דבר שאדם לובש ומתעטף נקרא מלבוש:
<h2>סימן קי</h2>
<h3>הק'</h3>
שכותבין שובר לאשה אע״פ שאין בעלה עמה ובו ב סעיפים:
<h3>א</h3>
כותבין שובר לאשה אע״פ שאין בעלה עמה ובלבד שיהא מכירה והבעל נותן את שכר הסופר: הגה ות״ח שאין דרכו לדקדק בנשים נאמן אח״כ לומר שטעה וכתב שובר לאשה אחרת על שם זו כי טעה בה (טעם זה מפורש גמרא בפרק גט פשוט) :
<h3>ב</h3>
המוציא שובר על שם האשה שנפרעה מכתובתה בזמן שהאשה מודה שנתנתו לבעל יחזירנו לו ואם אינה מודה אלא אומרת ממנו נפל לא יתננו לא לאיש ולא לאשה:
<h2>סימן קיא</h2>
<h3>הק'</h3>
דין כתובת בנין דכרין ובו יז סעיפים:
<h3>א</h3>
מתנאי הכתובה שיהיו בניו הזכרים יורשים כתובת אמן ונדונייתה שהכניסה בתורת נצ״ב וי״א שאף התוספת בכלל ואח״כ חולקים השאר עם אחיהם בשוה כיצד נשא אשה כתובתה ונדונייתא אלף וילדה בן ומתה בחייו ואח״כ נשא אשה אחרת כתובתה ונדונייתא ר׳ וילדה בן ומתה בחייו ואח״כ מת הוא והניח אלפים בנו מן הראשונה יורש אלף שבכתובת אמו ובנו מן השנייה יורש ר׳ שבכתובת אמו והשאר יורשים אותו בשוה נמצא ביד בן הראשונה אלף ות׳ וביד מן השניה ת״ר:
<h3>ב</h3>
בד״א שהניח יותר על ב׳ הכתובות דינר א׳ או יותר כדי שיחלקו השאר בשוה אבל אם לא הניח יותר דינר חולקין הכל בשוה שאם ירשו אלו כתובת אמן ולא ישאר דינר א׳ לחלוק אותו בין היורשים נמצאת תנאי זה מבטל חלק ירושה בין הבנים בשוה שהוא מן התורה:
<h3>ג</h3>
אם אין שם יותר על שתי הכתובות דינר אפי׳ היה ראוי ליפול ירושה מאבי אביהם בענין שהיה שם מותר לא חשיב מותר אפי׳ מת אבי אביהם קודם שיחלקו כיון שלא היה שם מותר דינר בשעת מיתה:
<h3>ד</h3>
וה״ה למי שנשא נשים רבות בין בזו אחר זו בין בבת אחת ומתו כלן בחייו ולו מהם בנים זכרים אם היה שם יותר על כדי כל הכתובות דינר כל א׳ וא׳ יורש כתובת אמו והשאר חולקים בשוה:
<h3>ה</h3>
אם אמרו היתומים הרי אנו מעלים על נכסי אבינו יותר דינר כדי שיטלו כתובת אמן אין שומעין להם אלא שמין את הנכסים בב״ד כמה היו שוים בשעת מיתת אביהם אע״פ שנתרבו או נתמעטו אחר מיתת אביהם קודם שיבואו לחלוק אין שמין אותם אלא כשעת מיתת אביהם (ודוקא שהוזלו הנכסים או נשתדפו אבל נמצא שדה שאינו שלו איגלאי מילתא למפרע דלא היה שם יותר דינר) (הר״ן פ׳ מי שמת והמ״מ פ׳ י״ט) :
<h3>ו</h3>
היה שם יותר על כדי כל הכתובות דינר או יותר אע״פ שיש עליו שטר חוב כנגד היותר אינו ממעט אלא כל אחד מהם יורש כתובת אמו:
<h3>ז</h3>
וי״א שאפי׳ החוב יותר מהמותר שעל שתי כתובות יפרעו לבעל חוב והשאר יחלקו כפי שתי הכתובות:
<h3>ח</h3>
מי שהיה נשוי שתי נשים ומתה אחת מהם בחייו ואחת אחר מותו ולו בנים משתיהן אע״פ שלא הניח יותר על שתי הכתובות אם נשבעה השניה שבועת אלמנה קודם שתמות בניה קודמים לירושת כתובתה מפני שאינם יורשים כתובת אמם בתנאי זה אלא ירושה של תורה ואח״כ יורשים בני הראשונה כתובת אמם בתנאי זה ואם נשאר שם כלום חולקין אותו בשוה ואם מתה קודם שתשבע בני הראשונה יורשים כתובת אמם בלבד והשאר חולקין בשוה וכ״ש אם מתו שתיהן אחר מותו שבני כל אחת נוטלים כתובת אמם אפי׳ אין שם מותר שהרי באים בתורת חוב וכן אם גירש אחת ומתה אחת בחייו ואח״כ מת והניח בנים משתיהן בני המתה נוטלין כתובת בנין דכרין אפילו אין שם מותר דינר הכתובת הגרושה שהוא חוב נעשית מותר לחבירתה לפיכך בני הגרושה נוטלים תחלה ואח״כ בני המתה:
<h3>ט</h3>
מתה אחת בחייו ואחת לאחר מותו ונשבעה על כתובתה אותה שמתה אחר מותו ואין שם נכסים אלא כדי כתובת הראשונה אין כאן (כתובת בנין דכרין אבל אם יש מותר על ) (טור) כתובה הראשונה אפי׳ דינר יפרעו לשניה כתובת אמם והמותר יקחו בני הראשונה בתורת כתובת בנין דכרין:
<h3>י</h3>
מתה אחת בחייו והשנייה קיימת דינם כדין מתה (אחת) בחייו ואחת לאחר מותו:
<h3>יא</h3>
היה נשוי שתי נשים והיו לו בנים מהן ומת ואח״כ מתו הנשים אם נשבעו ואח״כ מתו כל אחד ואחד יורש כתובת אמו בירושה של תורה ולא בתנאי זה לפיכך אין משגיחין אם יש שם מותר או אין שם ויורשי הראשונה קודמים ליורשי השניה ואם לא נשבעו חולקין כל הבנים בשוה ואין שם ירושת כתובה לפי שאין לאלמנה כתובה עד שתשבע:
<h3>יב</h3>
אחת נשבעה ואחת לא נשבעה זו שנשבעה בניה יורשים כתובתה תחלה והשאר חולקין אותו בשוה:
<h3>יג</h3>
כל היורש כתובת אמו שמתה בחיי אביו אינו טורף מנכסים משועבדים אלא מבני חורין ככל הירושין (ועיין למטה סוף הסימן) :
<h3>יד</h3>
י״א דוקא במקרקעי שיש שם קרקע כדי ב׳ הכתובות נהיגא כתובת בנין דכרין אבל אם אין שם אלא מטלטלי לא ומיהו אפילו אין המותר אלא מטלטלי שפיר דמי ויש מי שאומר דהאידנא דכתבינן בכתובות דילן מטלטלי אגב מקרקעי גם כתובות בנין דכרין נגבית ממטלטלים דתנאי כתובה ככתובה:
<h3>טו</h3>
המוכרת כתובתה בין לבעלה בין לאחרים לא הפסידה כתובת בנין דכרין אבל אם מחלה כתובתה לבעלה הפסידה בניה כתובת בנין דכרין לפיכך אין הבנים יורשין כתובת בנין דכרין עד שיהיה שטר הכתובה יוצא מתחת ידם אבל אם אין שם שטר כתובה אין להם כלום שמא מחלה אמם ואם אין דרכם לכתוב כתובה יש להם:
<h3>טז</h3>
מי שצוה בשעת מיתה שלא ירשו בניו כתובת בנין דכרין אין שומעין לו: הגה אבל אם התנה כן בשעת נשואין תנאו קיים (טור) וי״א דאין כתובת בנין דכרין נוהגת האידנא דעיקר התקנה היתה כדי שיתן אדם לבתו כבנו ועכשיו נוהגין ליתן לבת יותר ויותר (ג״ז שם) וכן נוהגין במדינות אלו:
<h3>יז</h3>
נתן כל נכסיו לאחרים במתנת ש״מ הואיל ומתנת ש״מ אינה קונה אלא לאחר מיתה הרי המתנה וחיוב התנאים באים כאחד לפיכך בניה יורשים כתובת אמם שמתה בחיי בעלה ואם נתנם במתנת בריא מהיום ולאחר מיתה דינם כדין מתנות בריא לענין זה:
<h2>סימן קיב</h2>
<h3>הק'</h3>
מזונות הבנות ממה נזונות ועד כמה וכל דיניהם ובו יח סעיפים:
<h3>א</h3>
מתנאי כתובה שתהיינה הבנות נזונות מנכסי אביהם אחר מותו עד שיתארסו או עד שיבגרו: הגה אפילו לא נכתב בכתובה או אפילו אין לה כתובה ובמקום שאין כותבין כתובה (טור) וי״א דאפי׳ במקום שכותבין כתובה ואין להם שטר כתובה ואפי׳ מחלה אמם כתובתה בפי׳ יש לבנות מזונות (הראב״ד פי״ט דאישות) וכן אם נתגרשה האם אפ״ה חייב במזונות הבנות:
<h3>ב</h3>
בת הניזונת מנכסי אביה לאחר מותו מעשה ידיה ומציאתה לעצמה:
<h3>ג</h3>
נתארסה בעודה קטנה איבדה מזונות מן האחין והארוס חייב במזונותיה: הגה וי״א דלא אבדה מזונות אלא כשתתארס משהיא נערה (כ״כ המ״מ פרק י״ט בשם ר״ח והרשב״א) וי״א דוקא שנתארסה מעצמה אבל נתארסה מדעת אחיה לא אבדה מזונות (טור בשם הרמ״ה) :
<h3>ד</h3>
נשאת הבת או מיאנה או נתגרשה או נתאלמנה אפי׳ היא שומרת יבם הואיל וחזרה לבית אביה ועדיין לא בגרה הרי זו ניזונית מנכסי אביה עד שתבגר או עד שתתארס: הגה וי״א דוקא מן האירוסין אבל משנשאת שוב אין לה מזונות (טור) וי״א עוד דוקא בחיי אביה דכשמת אביה היתה ברשותו אבל לאחר מיתת אביה אבדה מזונות מיד שנתארסה (טור בשם הרא״ש) (וכ״נ עיקר) :
<h3>ה</h3>
יבם אשת אחיו וילדה לו בת אם לא היה לאחיו נכסים הבת ניזונת מנכסי אביה אבל אם היו לאחיו נכסים וכן בת שנייה וכן בת אנוסתו אפי׳ נולדו לו אחר שנשאה וכן בת ארוסתו שנולדה לו בעודה ארוסה ואח״כ נשאת אין להן מזונות אחר מיתת אביהן אבל בחייו הוא חייב במזונותן כדין שאר הבנים והבנות בחיי אביהן:
<h3>ו</h3>
פוסקין לבת מזונות וכסות ומדור מנכסי אביה כדרך שפוסקין לאלמנה ומוכרין למזון הבנות וכסותן בלא הכרזה כדרך שמוכרין למזון האלמנה וכסותה אלא שהאשה פוסקין לה לפי כבודה וכבוד בעלה ולבת פוסקין לה דבר המספיק לה בלבד ואין הבנות נשבעות:
<h3>ז</h3>
עכשיו שכתובה נגבית אפילו ממטלטלין גם הבנות ניזונות מהם ואינם ניזונות אלא מבני חרי אבל לא ממשעבדי כגון אם מכר האב או נתן האב במתנת בריא או אם הבנים אחר מיתת אביהם מכרו או משכנו או נתנו אינן ניזונות מהן:
<h3>ח</h3>
אין הבנות ניזונות ממשעבדי אפילו קנו ממנו ואפילו היו בשעת קנין כגון שגירשה והיו לה בנות ממנו והחזירה וקנו ממנו ויש מי שאומר דה״מ כשקנו ממנו בשעת נישואין בכלל מה שקנו ממנו בתנאי כתובה אבל אם קנו ממנו לאחר נשואין על מזון הבנות ניזונות אף ממשעבדי:
<h3>ט</h3>
אם פסק עם האשה שיתפרנסו הבנות אף אחר שיבגרו ניזונות ממשעבדי:
<h3>י</h3>
מי שצוה בשעת מיתתו אל יזונו בנותי מנכסי אין שומעין לו ואם בשעת נישואין התנה שלא יזונו מנכסיו הוי בכלל תנאי שבממון וקיים:
<h3>יא</h3>
מי שמת והניח בנים ובנות יירשו הבנים כל הנכסים והם זנים אחיותיהם עד שיבגרו או עד שיתארסו: הגה ואין מחייבים הבנים לצמצם במזונות אלא אם ירצו יותירו במזונות ומ״מ אם רואים ב״ד שהבנים מכלין הממון ואין משגיחין בישוב העולם חייבין ב״ד להשגיח בתיקון הבנות ולהפריש להן חלקן (טור) :
<h3>ו</h3>
בד״א כשהניח נכסים שאיפשר שיזונו מהם הבנים והבניות כא׳ עד שיבגרו הבנות ואלו הם הנקראים נכסים מרובים אבל אם אין בנכסים שהניח אלא פחות מזה מוציאים מהם מזונות לבנות עד שיבגרו ונותנים השאר לבנים ואם אין שם אלא כדי מזון הבנות בלבד נזונים מהם עד שיבגרו או עד שיתארסו והבנים ישאלו על הפתחים: הגה וי״א דאסור לבנים למכור אפי׳ נכסים מרובים אם לא שהוא לצורך פדיון שבוים וכיוצא בזה אבל בנכסים מועטים אפילו בכה״ג אסור (מרדכי פרק מי שמת) (ואם עברו ומכרו יתבאר לקמן סעיף י״ד) :
<h3>יב</h3>
בד״א כשהניח קרקע אבל אם לא הניח אלא מטלטלין אם הנכסים מועטים יזונו אלו ואלו יחד עד שיכלו דכיון שאינן ניזונות אלא בתקנת הגאונים די שתהיינה כבנים ולא שיפה כחן יותר מהבנים ואם הניח מטלטלים ומקרקעי והמקרקעי הם מועטים וע״י המטלטלים יהיו מרובים יירשו הבנים: הגה מיהו במקום שכותבין בכתובות מטלטלין אגב קרקע איכא למימר דמטלטלין הוי כמו קרקע (ב״י) וכמו שיתבאר לעיל סימן קי״א סעיף י״ד:
<h3>יג</h3>
היו מרובים ובשעת מיתה נתמעטו אח״כ כבר זכו בהם הבנים ויש להם דין מרובים:
<h3>יד</h3>
היו מועטים בשעת מיתה ונתרבו אח״כ הבנים יורשים אותם כדין מרובים: הגה וי״א אפילו עמדו כבר בדין ופסקו להם דין נכסים מועטים כיון שנתרבו חזרו לדין מרובים ואפי׳ חזרו אח״כ ונתמעטו יש להם דין נכסים מרובים ונתמעטו (טור) ואפי׳ לא נתרבו אם קדמו הבנים ומכרו נכסים מועטים מכרן קיים: הגה ונדחו הבנות אפי׳ ממעות שקבלו מן המקח (טור בשם הרא״ש) וי״א דדוקא קודם שהחזיקו הב״ד הבנות בנכסים (טור בשם רש״י והרא״ש) :
<h3>טו</h3>
היו הנכסים מרובעים ויש עליו חוב או חיוב מזונות בת אשתו או חיוב עישור נכסים לפרנסת בתו וכשיוציא א׳ מאלו ישארו מועטים יש להם דין מרובים אבל כתובת האלמנה ממעטת ועושה אותה מועטים ומזונות האלמנה י״א שממעטים וי״א שאין ממעטין:
<h3>טז</h3>
הניח אלמנה ובת ממנה או מאשה אחרת ואין בנכסים כדי שיזונו שתיהם האלמנה ניזונית והבת תשאל על הפתחים ויש חולקין כמו שנתבאר בסימן צ״ג:
<h3>יז</h3>
מזונות הבת קודמת לכתובת בנין דכרין:
<h3>יח</h3>
מי שמת והניח בנות גדולות וקטנות ולא הניח בן אין אומרים יזונו הקטנות עד שיבגרו ויחלקו שאר נכסים בשוה אלא כלן חולקות בשוה:
<h2>סימן קיג</h2>
<h3>הק'</h3>
עישור נכסים ממה נגבים ובו י סעיפים:
<h3>א</h3>
מי שמת והניח בת אומדים דעתו כמה היה בלבו ליתן לה לפרנסת נדונייתא ונותנים לה ומנין יהיו יודעים אומדן דעתו מריעיו ומיודעיו ומשאו ומתנו וכבודו וכן אם השיא בת בחייו אומדים בה: הגה ואם היה עשיר והעני או ותרן ונשתנה דעתו הולכין אחד דעתו האחרונה (טור) ואם לא ידעו ב״ד אומדן דעתו נותנים לה מנכסיו עישור לפרנסת נדונייתה: הגה וכשם שנותנין לבת פרנסה לנדוניא מנכסי האב כך נותנים לה פרנסה מנכסי האם (נ״י פ׳ יש נוחלין) ויש חולקין (מהרי״ל סי׳ ע״ה) י״א דאף האב בחיים אין לו [להוסיף] לבתו יותר מעישור נכסים (הר״ן פ׳ מציאת האשה) ואין נוהגין כן:
<h3>ב</h3>
עישור זה לפרנסת נדוניא אינו מתנאי כתובה לפיכף אפי׳ לפי תקנת חכמים הראשונים והאחרונים אינה נוטלת אלא הקרקע ויש לה לגבות עישור זה משכירות הקרקע (אם לא גבו היתומים עדיין) (טור) ומן הראוי ואם רצו האחים ליתן לה מעות כנגד עישור הקרקע נותנים: הגה ודוקא לגבות אינם נגבית רק ממקרקעי אבל כששמין הנכסים לידע העישור שמין אף מטלטלין ומגבינן לה העישור ממקרקעי ודוקא שנותנים לה עישור נכסים אבל כשנוכל לאמוד דעת האב נותנים לה לפי דעתו כפי מה שהיה נותן לה הן מטלטלי הן מקרקעי כך נותנים לה (הכל בטור) וי״א דאף כששמין אין שמין אלא בקרקע (כ״כ הב״י בשם המ״מ לדעת הרמב״ם) ואם היו כאן בעלי חובות והבנים אומרים לסלק אותן בקרקעות והבנות אומרות לסלק אותן במטלטלין כדי שישארו הקרקעות ליתומים ויטולו מהן עישור נכסים הדין עם הבנים (מרדכי פ׳ מציאת האשה בשם תשובת מוהר״ם) ונ״ל דה״ה לענין שטר חצי חלק זכר הנוהג בינינו שאין הבנות נוטלות חלק בקרקעות אם היו כאן בעלי חובות הרשות ביד הבנים לסלק אותן במטלטלין כדי שישארו להם הקרקעות ולא יהא לבנות חלק בהם כשאומדים דעת האב י״א דוקא למעוטי לעישור נכסים אבל לא להרבות עליהם (טור בשם הרא״ש) וי״א דאפילו להוסיף עליהם (טור בשם הגאונים) ואפילו אין כאן אלא מה שנתן לבתו הראשונה נותנים הכל לשנייה (טור בשם הראב״ד) וראוי לאומדו כפי הממון שהניח בשעת מותו (מהרי״ק שורש ע״ח וכן נ״ל) :
<h3>ג</h3>
הבת בעישור זה כבעל חוב של אחין היא לפיכך נוטלת אותו מן הבינוני׳ בלא שבועה ואם מתו האחים נוטלת אותו מבניהם מזיבורות ובשבועה שהרי היא נפרעת מנכסי יתומים ובזמן הזה שכל בני אדם רגילין להשיא בנותיהם מהמטלטלים חשוב כמו אומדניה:
<h3>ד</h3>
הניח בנות רבות כל שתבא לינשא נותנין לה עישור הנכסים ושל אחריה עישור מה ששיירה הראשונה ושל אחריה עישור מה ששיירה שניה ואם באו כלם לינשא כא׳ ראשונה נוטלת עישור ושנייה עישור מה ששיירה ראשונה וכן אפי׳ הן עשר וחוזרת וחולקות כל העשירית בשוה: הגה אע״פ שעישור נכסים אינה נגבה עד שתבא הבת להנשא מ״מ משערים לפי מה שהניח בעת מותו וכן אם אומדים אותו אומדין אותו מיד שמת ואינה נוטלת עד שתנשא (המ״מ פ׳ שני בשם הרשב״א ותשובת הרמב״ן סי׳ מ״ו) :
<h3>ה</h3>
האחים שמכרו או משכנו קרקע אביהם הבת טורפת מהלקוחות פרנסת נדונייתא ובשבועה כדרך שטורפין בעלי חובות מהלקוחות:
<h3>ו</h3>
מי שמת והניח אלמנה ובת אין הבת נוטלת עישור נכסים מפני מזונות האלמנה ואפי׳ מתה הבת אחר שנשאת אין הבעל יורש פרנסה הראוייה להנתן לה שהרי כולן בחזקת האלמנה שתהא ניזונית מהן וכן פרנסת בנות קודמת לכתובת בנין דכרין (הר״ן פ׳ מציאת האשה) :
<h3>ז</h3>
קטנה יתומה שהשיאתה אמה או אחיה לדעתה ונתנו לה מאה או חמשים זוז יכולה היא משתגדיל להוציא מידם פרנסת נדוניא הראויה לה (ואפילו שתקה זמן רב משתגדיל יכולה אח״כ לתבוע פרנסתה) (כן משמע לשון הטור) (וכן כתב המ״מ פרק שני בשם הרשב״א והר״ן פרק מציאת האשה) ואפילו לא הוי האחים זנים אותה ואף על פי שלא מחתה בשעת נישואין מפני שהקטנה אינה בת מחאה ואם נשאת הבת אחר שגדלה בין נערה בין בוגרת ולא תבעה פרנסתה אבדה פרנסתה אא״כ היו האחים זנין אותה אחר נשואיה והיא ידעה כן בשעת נישואין (הר״ן פרק מציאת האשה) ואם מחתה בעת נישואיה הרי זו מוציאה הראויה לה כל זמן שתרצה ואם בגרה ועודה בבית אביה בין שבגרה אחר מותו בין שהניחה בוגרת (ויש חולקין וס״ל דאם הניחה בוגרת אין לה פרנסה כלל) (טור בשם הר״ר יונה והרא״ש) אם פסקו האחים מלתת לה מזונותיה שהרי אין לה מזונות ושתקה ולא תבעה פרנסת נדוניתה איבדה ואם מחתה לא איבדה ואם לא פסקו האחים מלזונה וזנו אותה בבגר אע״פ שלא מחתה לא אבדה פרנסת נדוניתה כל זמן שהם זנין אותה שיש לה לטעון מפני שהם זנין אותה אע״פ שאינם חייבים והיא עדיין לא נשאת מפני זה לא תבעה פרנסתה (מי שצוה לתת לבתו שליש נכסיו והשיאוהו אחיה ולא נתנו לה צריכין ליתן לה אחר כך) (תשובת רשב״א סי׳ אלף מ״ג) :
<h3>ח</h3>
מי שמת והניח שתי בנות ובן וקדמה ראשונה ונטלה עישור נכסים ולא הספיקה השניה לגבות עד שמת הבן ונפלו כל הנכסים לשתיהן אין השנייה נוטלת עישור אלא חולקות בשוה וזכתה הראשונה בעישור שלה (ויש חולקין וס״ל דגם השניה נוטלת עישור שלה תחלה ואחר כך חולקים) (טור בשם הרא״ש) :
<h3>ט</h3>
לא תקנו פרנסת נדוניא לבת אלא במקום בן אבל אם לא הניח אלא בנות יחלקו הכל בשוה ואפילו נשאו הגדולות בכיי אביהם ואומרות הקטנות גם אנו נשא מהממון קודם חלוקה אין שומעין להם אבל אם נשאו הגדולות אחר מיתת אביהן מהאמצע ישאו גם הקטנים ואח״כ יחלוקו:
<h3>י</h3>
מי שצוה בשעת מיתה אל תפרנסו לבנותי פרנסת נדוניא מנכסי שומעין לו (אבל אם התנה בשעת נשואין שלא יתפרנסו בנותיו מנכסיו אין שומעין לו ) (טור לפי׳ רב האי) :
<h2>סימן קיד</h2>
<h3>הק'</h3>
דין מי שקבל עליו לזון בת אשתו וחבירו ובו יב סעיפים:
<h3>א</h3>
הנושא אשה ופסקה עמו לזון את בתה ה׳ שנים חייב לזונה במאכל ובמשקה ה׳ שנים הראשונים שאחר הנישואין בין אם המזונות ביוקר או בזול ואם לא זנה בהם והוזלו המזונות אם הוא עיכב צריך לפרוע לה בזמן היוקר ואם היא עיכבה אינו נותן לה אלא בזמן הזול ואם היו בזול והוקרו אפילו אם עיכב הוא אינו נותן לה אלא כדמי הזול:
<h3>ב</h3>
אע״פ שהוא זנה מעשה ידיה שלה:
<h3>ג</h3>
אם האם פטרו מלזונה אין הפיטור כלום:
<h3>ד</h3>
מת הבעל הבת מוציאה מזונותיה מנכסים משועבדים כשאר בעל חוב ודוקא שקנו מידו או שחייב עצמו במזונותיה בשטר אבל אם לא היה שם קנין הם דברים שלא נתנו ליכתב ואינה ניזונית ממשועבדים:
<h3>ה</h3>
מתה הבת אין יורשיה יורשים מזונותיה חלתה הבת הרי היא כנשאת ומעלה לה מזונות כאלו היתה בריאה [ב״י בשם הירושלמי]:
<h3>ו</h3>
נתגרשה בתוך הזמן שקבל לזון את הבת נותן לה במקום שתהיה אמה מזונות משלם כמי שזן את אשתו ע״י שליש ואינו חייב ליתן לה לפי כבודו ולא לפ״כ וי״א וסוברים דצריך לתת לה כאחד מבני ביתו (טור בשם הרא״ש) וכן נ״ל ואם מאכילה על שלחנו ניזונת עמו כא׳ מאוכלי שלחנו ובין כך ובין כך אינו חייב ברפואתה:
<h3>ז</h3>
ה״ה למי שמתחייב בפרנסת אדם אחר (ועיין באלו דינים בחשן המשפט סי׳ ס׳) :
<h3>ח</h3>
נשאת לאחר ופסקה גם עמו שיזון את בתה א׳ זנה וא׳ נותן לה דמי מזונות משלם:
<h3>ט</h3>
גירשה גם השני ושניהם חייבים במזונותיה וכל אחד אומר אני אזונה ולא אתן דמים הדבר תלוי בה שתבחר איזה מהם שתרצה שיזון אותה ואם היא חרשת שאין בה דעת לבחור זנין אותה לפרקים זה שבת וזה שבת:
<h3>י</h3>
נשאת הבת תוך הזמן הבעל חייב במזונותיה והשנים כל אחד ואחד נותן לה דמי מזונות:
<h3>יא</h3>
כתב לה אזון את בתך כל זמן שאת עמי ומתה האם אינו חייב עוד לזונה וכן אם נתגרשה אפי׳ חזר ונשאה:
<h3>יב</h3>
כל המחייב עצמו מדעתו לזון שלא מתנאי ב״ד אינו חייב במלבוש אלא א״כ פירש אזון ואפרנס: הגה ואם כתב לאחד אם ישא בת פלוני ליתן לו סך מה לצורך פרנסת מזונות חייב ליתן לו אע״פ שמתה הבת דהרי לא קצב לו זמן המזונות אלא קצב לו סך למזונות ואלו היה רוצה ליקח ממנו הסך ביחד היה חייב ליתן לו אך אם כתב לו ולאשתו אינו יורש חלק אשתו (תשו׳ הרשב״א סי׳ תתק״ע) :
<h2>סימן קטו</h2>
<h3>הק'</h3>
דיני היוצאת בלא כתובה והמפסדת כתובתה ובו י סעיפים:
<h3>א</h3>
אלו יוצאות שלא בכתובה העוברת על דת משה ויהודית ואיזו היא דת משה שהאכיל׳ את בעלה שאינו מעושר או אחד מכל האיסורים או ששימשתו נדה ונודע לו אחר כך כגון שאמרה פלוני חכם תקן לי הכרי הזה או התיר לי חתיכה זו או טיהר לי הדם הזה ונמצאת שקרנית ודוקא שהוכחשה בעדים כגון שהעידו שבאותה שעה שאמרה שפלוני תקן לה לא היה אותו פלוני בעיר וגם יש עדים שאמרה לו שהוא מתוקן ושהוא אכלו על פיה אבל אם אין עדים והיא כופרת שלא האכילתו או שמכחשת החכם שאומר שלא תקן לה והיא אומרת שתיקן לה נאמנת ודוקא שהכשילתו ואכל על פיה אבל אם רצתה להאכילו דבר איסור לא איבדה כתובתה:
<h3>ב</h3>
הוחזקה נדה בשכנותיה שראוה לובשת בגדי נדותה ואמרה לו טהורה אני ובא עליה יוצאת בלא כתובה:
<h3>ג</h3>
הנודרת ואינה מקיימת תצא בלא כתובה: הגה וכן אם עברה על השבועה או על החרם (הגהות מיי׳ פ״ד) אבל אם היא מביאה עדים שגם הוא עובר על נדרים ושבועה וחרם לא אבדה כתובתה אף אם היא עוברת (בתשו׳ מיי׳ ובתשו׳ הרשב״א סי׳ תקס״ו) אשה שהמירה דתה וחזרה בה אינה אלא כעוברת על דת ולא הפסידה כתובתה אלא אחר התראה (תשובת הרא״ש כלל ל״ב) :
<h3>ד</h3>
איזו היא דת יהודית היא מנהג הצניעות שנהגו בנות ישראל ואלו הם הדברים שאם עשתה אחת מהם עברה על דת יהודית יוצאת לשוק או למבוי מפולש או בחצר שהרבים בוקעים בו וראשה פרוע ואין עליה רדיד ככל הנשים אע״פ ששערה מכוסה במטפחות או שהיתה טווה בשוק וורד וכיוצא בו כנגד פניה על פדחתה או לחיה כדרך שעושות העכו״ם הפרוצות או שטווה בשוק ומראה זרועותיה לבני אדם (ורגילה בכך) (רשב״א סי׳ תקע״א) או שהיתה משחקת עם הבחורים או שהיתה תובעת התשמיש בקול רם מבעלה עד ששכנותיה שומעות אותה מדברת על עסקי תשמיש או שהיתה מקלל׳ אבי בעלה בפני בעלה (וי״א דה״ה אם קללה אפי׳ אבי בעלה בפני עצמו (וכן משמע מפרש״י בגמ׳ הביאו הב״י) (וע״ל סי׳ קנ״ד) ה״ה המקללת בעלה בפניו (הרמב״ן סי׳ ק״ב) בכל א׳ מאלו תצא בלא כתובה אם יש עדים שהתר׳ בה תחלה ועברה על התראתו ואם אין עדים תשבע שהוא כדברי׳ ואם רצה לקיים אותה אח״כ אין כופין אותו להוציאה מכל מקום מצוה עליו שיוציאנה: הגה ואינה יכולה לעכב על ידו שלא יגרשנה ויכול לגרשה בעל כרחה ואין בזה משום חרם ר״ג (תשו׳ מור״מ בהגהות מרדכי דיבמות וכן הוא ברשב״א סי׳ תקנ״ז) ואשה שגזמה לבעלה שרצונה להשכיר עליו כותים להרגו אם יעשה לה דבר מקרי עוברת על דת (הגהות מיי׳ פרק כ״ד) אשה הרגילה להתייחד עם כותים נקראת עוברת על דת (ת״ה סי׳ רמ״ב) :
<h3>ה</h3>
כל אלו אין להם לא עיקר כתובה ולא תנאי כתובה ולא תוספת אבל תטול מה שהכניסה לו והוא בעין בין מנכסי צאן ברזל בין מנכסי מלוג ואם כלה או נגנב או נאבד אין מוציאין ממנו וכן הדין במי שזינתה או שיוצאת משום שם רע שאיבדה עיקר כתובה ותוספת ונוטלת מה שהוא בעין מכל מה שהכניסה וכן הדין בכל אותם ששנינו בהן תצא מזה ומזה:
<h3>ו</h3>
אין עדים שזינתה אלא שהיא אומרת שזינתה אין חוששין לדבר זה לאוסרה דשמא עיניה נתנה באחר (ודוקא שאין רגלים לדבר אבל אם יש רגלים לדבר נאמנת) (פסקי מהרא״י סי׳ רכ״ב) אבל איבדה כתובתה עיקר ותוספת ומה שאינו בעין ממה שהכניסה לו (ואם חזרה בה ונתנה אמתלא לדבריה למה אמרה בתחלה כן נאמנת) (הגהות מרדכי דקדושין) ואם היה מאמינה ודעתו סומכת על דבריה ה״ז חייב להוציאה אבל אין כופין אותו להוציאה אבל אם נאנסה לא הפסידה כתובתה לא אשת ישראל ולא אשת כהן: הגה וע״ל סי׳ קע״ח סעיף ט׳ אמר א׳ על אשה אחת שזנתה עמו נאמן עליה כעד אחד דפלגינן דיבוריה (רשב״א סי׳ תקנ״ב) ואם היא הודית לפני אחד שנטמאת הנחשד מצטרף עם אחד לאסרה על בעלה (פסקי מהרא״י סי׳ רכ״ב) הודית לפני אחד שזנתה ואח״כ אומרת ששקר הוא ומכחשת העד המעיד עליה מותרת לבעלה אף אם מאמין הבעל לעד המעיד עליה דאמרי׳ בתחלה שהודית נתנה עיניה באחר ועכשיו חוזרת בה (שם במהרי״ק שורש פ״ב) אשה שאמרה לבעלה שזנתה אע״פ שאינה נאמנת אם עמד וגרישה (לו) אסור להחזירה ואפילו אם החזירה יש לחוש (מהר״ם פדוואה סי׳ ל״ד) :
<h3>ז</h3>
מי שראה אשתו שזינתה או שאמר לו א׳ מקרוביו או מקרובותיה שהוא מאמינם וסומכת דעתו עליהם שזנתה אשתו בין שהיה האומר איש בין שהיתה אשה הואיל וסמכה דעתו לדבר זה שהוא אמת ה״ז חייב להוציאה ואסור לו לבא עליה ויתן כתובה ואם הודית לו שזינתה תצא בלא כתובה לפיכך משביעה בנקיטת חפץ שלא זינתה תחתיו אם ראה אותה בעצמו ואח״כ תגבה כתובתה אבל בדברי אחר אינו יכול להשביעה אלא ע״י גלגול: הגה הרבה קרובים כולם אינם רק כעד אחד (הגהות מרדכי דיבמות) וע״ל סי׳ קע״ח סעיף ט׳ וי״א דלא יכול לומר שמאמין לעד אלא אם מאמין לו ג״כ בשאר דברים אבל אם אינו מאמין לו בשאר דברים רק בדבר זה משום דבלא״ה נחשדה לו קצת לא נאסרה עליו משום זה (מהרי״ק שורש כ״ב) :
<h3>ח</h3>
האומר לאשתו בפני עדים אל תסתרי עם איש פלוני ויש עדים שנכנסה עמו בסתר ושהתה עמו כדי טומאה אסורה לבעלה ותצא בלא כתובה ואסור לו להתייחד עמה וכופין אותו להוציאה מביתו (ודוקא שאמר לה בלשון קינוי מהרי״ו סי׳ ח׳) וכדרך שיתבאר לקמן סי׳ קע״ח) :
<h3>ט</h3>
אמר לה בינו לבינה אל תסתרי עם איש פלוני וראה אותה שנסתרה ושהתה עמו כדי טומאה אסורה לו וחייב להוציאה ויתן לה כתובה ואם הודית שנסתרה אחר שהתרה תצא בלא כתובה לפיכך משביעה ע״ז ואח״כ נותן לה כתובה:
<h3>י</h3>
אם השביע אשתו שלא תדבר עם פלוני ועברה ודברה עמו עוברת על דת היא והפסידה כתובתה אם התרו בה תחלה אם תעברו על שבועתיך תפסידי כתובתיך:
<h2>סימן קטז</h2>
<h3>הק'</h3>
דין כתובה ותנאיה ודין הנושא אשה באיסור ובו ו סעיפים:
<h3>א</h3>
הנושא אחת מחייבי לאוין אם הכיר בה יש לה עיקר ותוספת וכל תנאיה ומיהו מזונות אין לה אלא לאחר מותו אבל בחייו אין לה אפילו לותה ואכלה אינו חייב כלום (ואם זן אותה מעשה ידיה שלו) (נ״י פ׳ יש מותרות) ואם לא הכיר בה אין לה ק׳ ור׳ אבל תוספות יש לה ואין לה שום תנאי מתנאי כתובה ואפי׳ מזונות אחר מותו ואינו חייב בפרקונה ואפילו הכי אינו משלם פירות שאכל משלה ואפי׳ הם בעין אצלו ונכסים שהכניסה לו אם הם בעין בין נכסי מלוג בין נכסי צאן ברזל תטלם וכל מה שאבד או נגנב או כלה או נשחת מנכסי צאן ברזל אינו חייב לשלם וכל מה שאבד או נגנב מנכסי מלוג חייב לשלם:
<h3>ב</h3>
חייבי עשה אפילו לא הכיר בה דינה כחייבי לאוין שהכיר בה:
<h3>ג</h3>
איילונית אם הכיר בה הרי היא ככל הנשים ויש לה כתובה ותנאי כתובה וכן זוכה הבעל במה שזכה בשאר הנשים ואם לא הכיר בה דינה כדין חייבי לאוין שלא הכיר בה:
<h3>ד</h3>
שניה בין הכיר בה בין לא הכיר בה דינה כדין חייבי לאוין שלא הכיר בה חוץ מנכסי צאן ברזל ונכסי מלוג שדינה בהם ככל הנשים:
<h3>ה</h3>
הממאנת אין לה מנה ומאתים אבל יש לה תוספות וחייב לזונה ולפדותה כל זמן שהיא תחתיו ואוכל פירותיה אבל אם הלך למדינת הים ולותה למזונותיה או לפדיונה ואח״כ מיאנה אינו חייב לשלם אף על פי שאכל פירותיה ואפי׳ הם בעין:
<h3>ו</h3>
קטנה היוצאת בגט דינה כגדולה היוצאת בגט:
<h2>סימן קיז</h2>
<h3>הק'</h3>
דין כתובה באשה שאין לה וסת או שאר מומין ודין קטלנית ובו יא סעיפים:
<h3>א</h3>
הנושא אשה ובדקה עצמה ונבעלה ובעת שקנחה עצמה היא והוא נמצא דם על עד (פירוש הסמרטוט או מטלית שבודקת עצמה בהן) שלה או על עד שלו אם אירע זה פעם אחר פעם ג׳ פעמים סמוכות זו לזו הרי זו אסורה לישב עם בעלה ותצא בלא כתובה לא עיקר ולא תוס׳ ולא תנאי מתנאי הכתובה שהרי אינה ראוי׳ לתשמיש ויוציא ולא יחזיר לעולם בד״א כשהיתה כך מתחלת נשואיה ומבעילה ראשונה ראתה דם אבל אם אירע לה חולי זה אחר שנשאת נסתחפה (פי׳ מן מדוע נסחף אבירך כלומר נפסדה ונאבדה למזלך) שדהו לפיכך אם בעל פעם אחד ולא מצא דם ואח״כ חזרה להיות רואה דם בכל עת תשמיש יוציא ויתן כתובה כולה ולא יחזיר עולמית: הגה י״א דאם אינו רוצה לישא אחרת ורוצה לשרות עם זו ע״י שליש בשנה א׳ ולא ילך אצלה אלא בעדים א״צ לגרשה (ב״י בשם תשובת הר״ם וכן הוא בתשו׳ הרשב״א סי׳ תת״ס) וכ״ש אם זנתה תחתיו דמאיסה ליה דשרי בכה״ג (שם) :
<h3>ב</h3>
אשה שנבדקה על ידי נשים ואמרו שאינה ראויה לאיש אין לה כתובה ולא תנאי כתובה ואם הבעל טוען עליה כך כל זמן שלא נבדקה אינו חייב במזונותיה:
<h3>ג</h3>
הנושא אשה סתם ונמצאו עליה נדרים שנתבארו בסי׳ ל״ט תצא בלא כתובה לא עיקר ולא תוספת:
<h3>ד</h3>
וכן הכונס אשה סתם ונמצאו בה מום ממומי הנשים שנתבארו בסי׳ ל״ט ולא ידע הבעל במום זה תצא בלא כתובה לא עיקר ולא תוספת:
<h3>ה</h3>
אם יש מרחץ בעיר והיו לו קרובים שם אינו יכול לומר לא ידעתי מומין אלו ואפי׳ מומין שבסתר מפני שהוא בודקה ע״י קרובותיו וחזקתו ששמע ונתרצה ואם אין שם מרחץ או שלא היו לו שם קרובים טוען במומין שבסתר ונכפה לעתים ידועים הרי הוא כמומי סתר אבל במומין שבגלוי אינו יכול לטעון שחזקתו ששמע ונתפייס (המשתנת במטה תמיד י״א דלא הוי מום (ב״י בשם הרשב״א וי״א דהוי מום (ב״י) וכן נ״ל עיקר) טען על אשתו שהיא מצורעת הוי מום (ב״י) :
<h3>ו</h3>
בד״א במקום שמנהג הנשים להלך בשוק ופניהן גלויות אבל במקום שאין דרך הבנות לצאת לשוק כלל ואם תצא למרחץ תצא מתנכרת ה״ז טוען אפילו מומין שבגלוי ואם יש שם מרחץ אם יש לו קרוב אינו יכול לטעון שבודאי הכל רואין אותה ערומה במרחץ ואם דרכן להתחבא במרחץ יכול לטעון אף מומין שבגלוי (וי״א דאפילו אין לו קרובים בעיר יש לו רעים ובודק על ידי נשותיהם) (טור בשם הגאונים) :
<h3>ז</h3>
כיצד היא טענת המומין אם היו המומין שנמצאו בה מומין שודאי היו בה קודם שתתארס כגון אצבע יתירה וכיוצא בו על האב להביא ראיה שידע הבעל ונתרצה או שחזקתו שידע ואם לא הביא ראיה תצא בלא כתובה כלל:
<h3>ח</h3>
היו בה מומין שאפשר שנולדו בה אחר האירוסין אם נמצאו בה אחר שכנסה לבית הבעל על הבעל להביא ראיה שעד שלא נתארסה היו בה והיו מקחו מקח טעות ואם נמצאו בה והיא בבית אביה על האב להביא ראיה שאחר האירוסין נולדו ונסתחפה שדהו: הגה וי״א דאם האב טוען ודאי על הבעל להביא ראיה (המ״מ פכ״ה בשם הרשב״א) וי״א דאם הגיע זמן ליכנס אע״פ שלא כנסה הוי כאלו היתה ברשות הבעל (רבי׳ ירוחם נכ״ג ח״ה) :
<h3>ט</h3>
הביא הבעל ראיה שעד שלא תתארס היו בה או שהודית לו בכך והביא האב ראיה שראה ושתק ונתפייס או שחזקתו שידע בהן ונתפייס הרי זה חייב בכתובתה:
<h3>י</h3>
בא על אשתו ושהה כמה ימים וטען שמום זה לא נראה לו עד עתה אפילו היה בתוך הקמטים (פי׳ כגון תחת בית השחי ותחת הדדים וכדומה) או בכף הרגל אין שומעין לו חזקה אין אדם שותה בכוס אא״כ בודקו וידע ונתפייס: הגה ואם שהה עמה ל׳ יום אינו נאמן לומר שלא בעל (מהרי״ק שורש ק ק״ה) :
<h3>יא</h3>
מי שנודע לו שאשתו נכפת ורוצה לגרשה ואינו משיג כדי כתובתה כופין אותה לקבל גט (ואין בזה משום תקנת ר״ג) ויתן הנמצא בידו לכתובתה והמותר כשתשיג ידו ואם תמאן לקבל גט ימנע ממנה שאר כסות ועונה: הגה ודוקא במום גדול כזה שאלו היה באיש היו כופין לגרש מדין התלמוד ולא תקן ר״ג שתהא האשה עדיפא מאיש (תשו׳ הרא״ש כלל מ״ב) אבל שאר מומין אינו יכול לגרשה בעל כרחה אבל מ״מ אין כופין אותו להיות עמה מאחר דמאיסה עליו ורוצה לגרשה ולתת כתובתה (מהרי״ק שורש כ״ז) :
<h2>סימן קיח</h2>
<h3>הק'</h3>
תקנת נשואין של קהל טוליטולה ודיני נדוניא ובו יט סעיפים:
<h3>א</h3>
אלמנה שיש לה לחלוק עם יורשי בעלה בכח התקנה של טוליטול׳ שמין בגדי שבת שעליה אבל לא בגדי חול תנאי השיור אינו אלא אם תמות האשה בחיי בעלה אבל לא אם תמות שומרת יבם (טור) :
<h3>ב</h3>
מי שגירש את אשתו סמוך למיתתו אע״פ שלא גירשה אלא כדי שלא תזקק ליבם דינה לענין כתובתה בתקנת טוליטולה כדין גרושה: הגה אבל אם לא גירשה ממש כגון שלא יצא עליה קול גרושה בחייו רק היתה בחזקת אלמנה רק אחר מותו הוציאה גט ואומרת נתגרשתי אינה נאמנת וצריכה ראיה על הגירושין דודאי לו נכתב הגט רק להברחה בעלמא (בב״י בשם הר״ר ידוא בשם הרא״ש) :
<h3>ג</h3>
אם שהתה מלחלוק עם היתומים כפי התקנה קצת זמן לא איבדה מזונות אותו זמן (אע״פ שהכח ביד היתומים לסלק האלמנה בחצי הנכסים) (טור בשם תשובת הרא״ש) :
<h3>ד</h3>
אלמנה שפרעה שלא ע״פ ב״ד חובות הכותים מנכסי בעלה כדי שלא יזלזלו במכירת קרקעותיו יפה עשתה:
<h3>ה</h3>
אלמנה שהורידוה ב״ד בחצי נכסי המת בכח התקנה ויש למת קרקעות ממושכנים ביד אחר אע״פ שיש לו נכסים בני חורין נוטלת חצי קרקעות הממושכנים לפי מה שנהגו על פי התקנה לחלוק בכל דבר ודבר חציו:
<h3>ו</h3>
דבר שאינו מפורש בתקנה נעמידנו על דין תורה (וכן כל ספק שיש בתקנה על יורשי האשה להביא ראיה דאין מוציאין ירושת הבעל מספיקא) (ב״י בשם תשובת הר״ן) :
<h3>ז</h3>
כל דין שיש לה בגביית כתובתה כפי דין תורה יש לה בחצי נכסים שנוטלת מכח התקנה:
<h3>ח</h3>
אם נתנה האשה לבעלה או לאחר שיזכה אחר מותה בחצי נדונייתה הראוים יורשיה לירש כפי תקנת טוליטולה אינו כלום אבל אם מחלה מעכשיו לבעלה כל ש״ח שיש לה עליו מחילתה מחילה: הגה ויש לילך בזה אחר לשון התקנה דאם משמע שם דאינה יכולה למחול בלא היורשין או שע״מ כן נתן הנותן אין בידה לשנות ואם היא בעצמה נותנת הנדוניא יכולה למחול לבעלה או להתנות ליתן לאחר כפי מה שתחפוץ ובלבד שתעשה בפני עדים ובלא זה זוכים היורשים מכח מהנהג (כל זה תמצא מבואר בב״י בשם תשו׳ הרא״ש ורשב״ץ) במקום שיש תקנה שיורשי האשה יחלוקו עם הבעל כשמתה האשה תחלה יפרעו תחלה כל החובות שהבעל חייב ונאמן הבעל לומר כמה חייב במגו דאי בעי היה כופר ואומר שלא הניח כ״כ (תשובת הרא״ש כלל נ״ה) :
<h3>ט</h3>
הכותב לאשתו בשעת נשואין ש״ח בסכום ידוע ומתנה שתוכל לגבותו בכל עת שתרצה אם תגבנו ילקח בו קרקע והוא אוכל פירות ואם יש עליה חוב שלותה אחר שנשאת אינה גובה ממנו אבל אם לותה קודם שנשאת גובה ממנו אבל אם אינו עומד לגבות אלא לכשתתאלמן או תתגרש אינו יכול ב״ח לגבות ממנו אלא מכרוהו ב״ד בטובת הנאה לו או לאחר אבל לא לבעל (וזהו אינו נכון אלא לא ימכרו ב״ד בטובת הנאה לא לו ולא לאחרים דכל לגבי בעולה ודאי מחלה (טור) ואטרוחי בי דינא בכדי לא מטרחינן (ב״י בשם גמרא החובל) :
<h3>י</h3>
אם נתן לה הבעל מתנה אפילו בעל חוב שהלוה לה אחר שנשאת גובה ממנו:
<h3>יא</h3>
שטר שזה נסחו הוו עלי עדים וכתבו וחתמו עלי בכל לשון של זכות ותנו ללאה אשתי כך וכך בתים במתנה גמורה אינו כלום (הואיל ולא כתב שהוא נותן לה ומה שאמר תנו לאו כלום הוא) (טור בשם תשובת הרא״ש) :
<h3>יב</h3>
הנוהגים שהאשה המכנסת קרקע לבעלה כותבת לו שטר מתנה והוא כותב לה ש״ח שתגבנו כל זמן שתרצה ואין מזכירין באותו שטר הקרקע שנתנה לו אין לאותו קרקע דין נכסי צאן ברזל אלא הרי הוא כשאר נכסיו:
<h3>יג</h3>
הבעל אומר היא מתה תחלה ואח״כ הבן וירשיה אומרים לא כי אלא הבן מת תחלה עליהם להביא ראיה:
<h3>יד</h3>
המתנה בכתובה שלא ישא אשה אחרת עליה אינו מתנה על מ״ש בתורה:
<h3>טו</h3>
הנושא אשה שפסקה מלדת ונשבע שלא ישא אשה אחרת עליה שלא מרצונה אין יכולים להתיר לו שבועתו שלא מדעתה:
<h3>טז</h3>
מי שנשבע לתת לחבירו חצי מה שירויח ואינו מספיק לפרנסת אשתו אם יתן לזה חצי מה שמרויח אעפ״כ צריך לקיים שבועתו:
<h3>יז</h3>
אשה שמחלה כתובתה ונדונייתה לבעלה ואח״כ טענה שבאונס מחלה מפני שהיה מגזם עליה לגרשה או לישא אחרת מפני שאינה יולדת אין זה טענת אונס לבטל המחילה:
<h3>יח</h3>
אלמנה שגבתה כל הנכסים בכתובתה אינה חייבת בקבורת בעלה: הגה ואפי׳ אין כאן רק כדי קבורה היא גובאת כתובתה והוא נקבר מקופה של צדקה (תשו׳ הרא״ש כלל מ״ו והגהות מיי׳ פ׳ י״ז ותשו׳ הרמב״ן סי׳ ס״ד והרשב״א סי׳ אלף ק״ב) אבל אם תפסו היתומים מטלטלין וקברו אותו א״צ לשלם (ריב״ש סי׳ ק״ד) :
<h3>יט</h3>
המתנה עם בעלה בשעת נשואין שאם תמות תחתיו בלא ולד קיימא יהא שליש נדוניתא ליורשיה וגירשה והחזירה סתם על דעת תנאים ראשונים החזירה: הגה תקנת קהלות שו״ס שאנו נוהגין בזמן הזה בנדוניית חתנים כמו שנתבאר לעיל סוף סי׳ נ״ד י״א שהתקנה לא נתקנה רק בנדוניא אבל לא בירושה שנפלה לאשה בעודה תחתיו (תשו׳ הרא״ש כלל נ״ד) וכן במתנות שנתנו לחתן ובזמן שהנכסים חוזרין מכח התקנה י״א שחוזרין לנותני הנדוניא (תשו׳ מיי׳ להל׳ אישות וכן משמע ל׳ התקנה) וי״א ליורשים תשו׳ מיימוני ל׳ ה׳) וכן מנהג הקהלות ואין חילוק בין אם האב נותן הנדוניא או אחרים (ת״ה סי׳ שנ״א) אבל כשהן עצמן מכניסין הנדוניא לא תיקנו (מהרי״ו ס״ד) וכל מקום שיש מנהג הולכין אחר המנהג ואפי׳ לא התנו בשעת נשואין כאילו התנו דכל הנושא על דעת המנהג הוא נושא (ד״ע וכ״כ הרשב״א סי׳ אלף ש״ז ובתשובת מיי׳ סוף אישות ל״ה) ואפי׳ הלך למקום שאין נוהגים מנהג הקהילות הולכין אחר מקום שנשאה שם (ריב״ש סימן ק״ה) ואם לא מתו הבת או הבן רק נהרגו או נשתמדו י״א דלא שייך בזה דין חתנים אפי׳ לא נתן האב צריך ליתן אבל אם אין כאן זרע קיימא שצריכין להחזיר מכח תקנה אין חילוק בין נהרגו למתו אבל אם נשתמדו א״צ להחזיר ויש להתיישב בדבר: